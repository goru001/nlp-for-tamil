<doc id="52217" url="https://ta.wikipedia.org/wiki?curid=52217" title="ஜாஸ்">
ஜாஸ்

ஜாஸ், தெற்கு ஐக்கிய அமெரிக்காவைச் சேர்ந்த ஆப்பிரிக்க அமெரிக்கச் சமூகத்தினரிடையே, 20 ஆம் நூற்றாண்டுத் தொடக்கத்தில் உருவான ஒரு அமெரிக்க இசை வடிவம் ஆகும். இது ஆப்பிரிக்க இசை மரபுகளினதும், ஐரோப்பிய இசை மரபுகளினதும் கலப்பில் உருவானது. இவ்விசையின் இயல்புகள் பல இதன் மேற்கு ஆபிரிக்க மரபுவழியைச் சுட்டி நிற்கின்றன. 

தொடக்க காலத்திலிருந்து இன்றுவரை ஜாஸ் இசையின் வளர்ச்சியில் 19 ஆம் 20 ஆம் நூற்றாண்டுகளின் அமெரிக்க மக்கள் இசையின் தாக்கங்களும் காணப்படுகின்றன. ஜாஸ் என்னும் சொல் மேற்குக் கரையோரப்பகுதியில் கொச்சைச் சொல்லாக உருவாகியது. இதன் மூலம் தெரியவில்லை. 1915 ஆம் ஆண்டளவில் சிக்காகோவில் இச்சொல் இசையைக் குறிக்கப் பயன்படுத்தப்பட்டது.


</doc>
<doc id="52221" url="https://ta.wikipedia.org/wiki?curid=52221" title="குவின்ட்டில்லியன்">
குவின்ட்டில்லியன்

மேற்கத்திய எண்முறையில் குவின்ட்டில்லியன் என்பது ஓராயிரம் குவாட்ரில்லியன்களைக் (1000 X 1000 X 1000 X 1000 X 1000 X 1000) குறிக்கும். ஒரு குவின்ட்டில்லியன், 1,000,000,000,000,000,000 என எழுதப்படுகிறது. ஒன்றின் பின் 18 சுழிகள். அறிவியல் முறையில் எழுதும்போது, ஒரு டிரில்லியன், 10 என எழுதப்படும்.

ஒரு குவின்ட்டில்லியன் என்பது ஓராயிரம் "ஐந்துமடி ஆயிரம்" (1000 X 1000). இதே போல செக்ஸ்டில்லியன் என்பது ஓராயிரம் "அறுமடி ஆயிரம்" (1000 X 1000). இவ்வெண் முறையில் எண்களின் பெயர்கள் இவ்வாறு ஆயிரத்தின் பன்மடிகளாக அடுக்கப்பட்டு பெயர்சூட்டப்பட்டுள்ளன. முன்னொட்டுகளாகிய டிரி (tri), குவாட்(quard), குவின்ட் (quint), செக்ஸ் (sex) என்பன முறையே மூன்று, நான்கு, ஐந்து, ஆறு ஆகியவற்றைக் குறிக்கும் சொற்கள். எண்களைப்பற்றி, அனைத்துலக முறைப்படி வழங்கும் முன்னொட்டு சொற்களை அறிய SI முன்னொட்டுச் சொற்கள் என்னும் கட்டுரையைப் பார்க்கலாம்.


</doc>
<doc id="52228" url="https://ta.wikipedia.org/wiki?curid=52228" title="பிரித்தானிய பவுண்டு">
பிரித்தானிய பவுண்டு

பிரித்தானிய பவுண்ட் (பவுண்ட் ஸ்டெர்லிங்க்; "Pound Sterling") என்பது ஐக்கிய இராச்சியத்தின் நாணய அலகாகும். ஒரு பவுண்ட் நூறு சதங்கள் ஆக பிரிக்கப்படுகிறது. இது பொதுவாக £ எனக் குறிக்கப்படுகிறது. உலகில் அதிக பெறுமதி வாய்ந்த நாணயங்களில் பவுண்ட் ஒன்றாகும்.



</doc>
<doc id="52229" url="https://ta.wikipedia.org/wiki?curid=52229" title="எலுமிச்சை">
எலுமிச்சை

எலுமிச்சை "(Lemon)" சிட்ரசு எலுமிச்சை (எல்) ஓசுபேக் என்ற தாவரவியற் பெயர் கொண்ட நிலம்வாழ் தாவரமாகும். ஆசியாவை தாயகமாகக் கொண்ட இத்தாவரம் பூக்கும் தாவரம் என்ற துணைப்பிரிவில் ருட்டேசி குடும்பத்தின் உறுப்பினராக வகைப்படுத்தப்பட்டுள்ளது.பெரும்பாலும் வெப்ப மற்றும் மிதவெப்ப மண்டல மண்டலப் பகுதிகளில் இது வளர்கின்றது. குறுஞ்செடி வகைத் தாவரமாக எலுமிச்சை அறியப்படுகிறது.
தேசிக்காய் (lime), தோடம்பழம் ஆகியவற்றை உள்ளடக்கிய பூக்கும் தாவரக் குடும்பத்தை சேர்ந்த தாவரமாகும். இதன் பழம் பொதுவாக அதன் சாற்றுக்காகவே பயன்படுத்தப்படுகின்றது. எலுமிச்சை மருத்துவ குணம் கொண்டது. எலுமிச்சைச் சாற்றை தண்ணீருடன் கலந்து, விருப்பத்துக்கேற்ப சீனி (சர்க்கரை) அல்லது உப்புடன் சேர்த்துப் பருகுவது ஆரோக்கியமான பானமாகக் கருதப்படுகிறது. சமையலில், உணவுகளுக்குச் சுவை சேர்ப்பதற்காகப் பயன்படுகிறது.

மரத்தின் நீள்வட்ட மஞ்சள் பழமானது உலகம் முழுவதிலும் சமையல் மற்றும் சமையல் அல்லாத நோக்கங்களுக்காகப் பயன்படுகிறது, முதன்மையாக இதன் பழச்சாறுக்கு உணவு மற்றும் சுத்திகரிப்பு பயன்பாடு ஆகிய இரண்டும் உள்ளன . திசுக்கூழ் மற்றும் தோல் கூட சமையல் மற்றும் உட்சுடல் என்ப்படும் பேக்கிங்கில் பயன்படுத்தப்படுகின்றன. எலுமிச்சை சாறில் சுமார் 5% முதல் 6% சிட்ரிக் அமிலம் உள்ளது, எலுமிச்சை சாறின் தனித்துவமான புளிப்பு சுவை எலுமிச்சைப் பானம் போன்ற உணவுகளில் ஒரு முக்கிய மூலப்பொருளாக உள்ளது. 

எலுமிச்சை சாறின் pH அளவு 2 முதல் 3 வரை இருக்கும். இதனால் இதைப் பள்ளிகளில் கற்பித்தல் சோதனைகளில் மலிவான அமிலமாகப் பயன்படுத்துகிறார்கள். 

இது இந்தியாவின் அசாம் மாநிலம், வடக்கு பர்மா, சீனா ஆகிய பகுதிகளிலேயே தோன்றியிருக்கலாம் என நம்பப்பட்டாலும், இதன் தோற்றம் பற்றிய சரியான தகவல்கள் தெரியவில்லை .
கசப்பு ஆரஞ்சு (புளிப்பு ஆரஞ்சு) மற்றும் சிட்ரான் இடையிலான கலப்பினச்சேர்க்கை தொடர்பான ஆய்வே எலுமிச்சை மரபணு பிறப்பு பற்றி மேற்கொள்ளப்பட்ட ஆய்வாக அறியப்படுகிறது . 

பண்டைய ரோம் சமுதாயத்தில் இரண்டாம் நூற்றாண்டின் பிற்பகுதியில், தெற்கு இத்தாலியின் அருகே ஐரோப்பாவில் எலுமிச்சை சாகுபடி அறிமுகமாகியிருக்கிறது. எனினும், இங்கு பரவலாக பயிரிடப்படவில்லை. 
தெற்காசியாவிலும், தென்கிழக்காசியாவிலும், இது ஒரு தொற்றுநீக்கியாகப் பயன்பட்டு வந்தது. அத்துடன் பல வகை நச்சுப் பொருட்களுக்கான நஞ்சு முறிப்பு மருந்தாகவும் பயன்பட்டது. பின்னர் இது பாரசீகத்துக்கும் அங்கிருந்து ஈராக் மற்றும் கிபி 700 அளவில் எகிப்துக்கும் அறிமுகமானது. இது பற்றிய பதிவுகள் முதன் முதலில் கிபி பத்தாம் நூற்றாண்டின் வேளாண்மை தொடர்பான நூல்களில் காணப்படுகின்றன. இது தொடக்க கால இசுலாமியப் பூங்காக்களில் அழகூட்டல் தாவரங்களாகவும் பயன்பட்டன. கிபி 1000க்கும் 1150க்கும் இடைப்பட்ட காலத்தில் அரபு உலகிலும், மத்தியதரைக் கடல் பகுதிகளிலும் எலுமிச்சை பரவியிருந்தது. 

எலுமிச்சைகளின் கணிசமான சாகுபடி 15 ஆம் நூற்றாண்டின் மத்தியில் ஐரோப்பாவின் கெனோவாவில் தொடங்கியது. கிறிசுடோபர் கொலம்பசு தனது பயணத்தில் எலுமிச்சை விதைகளை இசுபானியோலாவிற்கு கொண்டு வந்தபோது 1493 ஆம் ஆண்டில் எலுமிச்சை அமெரிக்கர்களுக்கு அறிமுகப்படுத்தப்பட்டது. எசுப்பானிய வெற்றி புதிய உலகம் முழுவதும் எலுமிச்சை விதைகள் பரவ உதவியது. இது முக்கியமாக அலங்கார செடியாகவும், மருந்துக்காகவும் பயன்படுத்தப்பட்டது . 19 ஆம் நூற்றாண்டில், எலுமிச்சைகளை புளோரிடா மற்றும் கலிபோர்னியாவில் அதிக அளவில் எலுமிச்சையை பயிரிட்டனர் . 
1747 ஆம் ஆண்டில் யேம்சு லிண்டு சிகர்வி நோயால் பாதிக்கப்பட்ட தனது மாலுமிகளுக்கு உணவில் எலுமிச்சம் பழசாறை கலந்து கொடுத்ததாக அறியப்படுகிறது. அக்காலத்தில் வைட்டமின் சி கண்டுபிடிக்கப்படவில்லை என்பது குறிப்பிடத்தக்கது . 

மத்தியக் கிழக்கிலிருந்து லெமன் என்ற சொல் தோன்றியிருக்கலாம் என்று கருதப்படுகிறது. பண்டைய பிரெஞ்சு மொழியில் limon என்றும், இத்தாலிய மொழியில் limone என்றும், அரபு மொழியில் laymūn அல்லது līmūn, சமசுகிருதத்தில் nimbū, “lime மற்றும் பாரசீக மொழியில் līmūn,என்றும் காணப்பட்டாலும், எலுமிச்சை பொதுவாக எல்லா இடங்களிலும் சிட்ரசு பழம் என்ற பொருளிலேயே வழங்கப்படுகிறது . 

தமிழ்நாட்டில் திருநெல்வேலி மாவட்டம், புளியங்குடி நகரில் தனியான எலுமிச்சைக்கான தினசரி சந்தை நடைபெறுகிறது. புளியங்குடி அருகிலுள்ள புன்னையாபுரம் கிராமம் எலுமிச்சை விளைவிப்பதில் சிறந்த இடம் வகிக்கின்றது. இப்பகுதி எலுமிச்சை பழத்தில் சாறு (நீர்ப்பதம்) குறைவதற்கு மற்ற எலுமிச்சைகளைவிட அதிக நாட்களாகும் என்பதே இதன் சிறப்பாகும்.

'போனி பிரேய்' என்பது நீளமான, மென்மையான, மெல்லிய தோல், மற்றும் விதையற்ற ஓரினமாகும். பெரும்பாலும் கலிபோர்னியாவின் சான் டியாகோ மாவட்டத்தில் வளர்கிறது.

யுரேகா எலுமிச்சை ஆண்டு முழுவதும் மிகுதியாக வளர்கின்ற ஒரு தாவரமாகும். ஆண்டு முழுவதும் பழங்களையும் மலர்களையும் ஒன்றாக உற்பத்தி செய்யும் திறனைப் பெற்றதன் காரணமாக இதை 'நான்கு பருவங்களின் தாவரம் என்றும் அழைக்கப்படுகிறது. பொதுவான பல்பொருள் அங்காடி எலுமிச்சையாக விற்பனை செய்யப்படுகிறது. இளஞ்சிவப்பு- சதையுடன் பச்சை மற்றும் மஞ்சள் வண்ணமயமான வெளிப்புற தோல் கொண்டதாக இந்த யுரேகா எலுமிச்சை காணப்படுகிறது. 

இத்தாலியில் பெம்மினெல்லோ செயின்ட் தெரசா', அல்லது சார்ரெண்டோ நகருக்குச் சொந்தமானதாக எலுமிச்சை கருதப்படுகிறது . இலிமோன்செல்லோ என்ற இத்தாலிய பானம் தயாரிப்பில் இது பாரம்பரியமாக பயன்படுத்தப்படுகிறது. 

எலுமிச்சை மற்றும் ஆரஞ்சுடன் குறுக்குக் கலப்பினச் சேர்க்கையால் மெயர் வகை எலுமிச்சை தோன்றுகிறது. 1908 ஆம் ஆண்டில் அமெரிக்காவுக்கு அறிமுகப்படுத்திய ஃபிராங்க் என். மெயர் என்பவரின் பெயரால் இப்பழம் அழைக்கப்படுகிறது. இலிசுபன், யுரேகா எலுமிச்சைகளைக் காட்டிலும் மெல்லிய தோலும், சிறிது அமிலத்தன்மையும் மெயர் எலுமிச்சையில் குறைவாக உள்ளது. வணிக அடிப்படையில் பரவலாக வளர்க்கப்படாத போது மெயர் எலுமிச்சைக்கு அதிக கவனம் தேவை. பெரும்பாலும் இது மஞ்சள் நிற ஆரஞ்சு நிறத்தில் முதிர்ச்சியடைகிறது. மற்ற எலுமிச்சைகளை விட உறைபனியை தாங்கும் சக்தி இதற்கு அதிகமாக உள்ளது. 

சாதாரணமான எலுமிச்சைகளைக் காட்டிலும் 'பொன்டெரோசா' எலுமிச்சை மிகவும் குளிர்ச்சியானது ஆகும். இப் பழம் தடித்த-தோலுடன் மிகப்பெரிய அளவில் காணப்படுகிறது. இது ஒரு சிட்ரான்-எலுமிச்சை கலப்பினமாகும்.
'யென் பென்' என்பது ஆத்திரேலிய பழங்குடியினரால் சாகுபடி செய்யப்பட்ட ஒரு எலுமிச்சை வகையாகும் .

சிட்ரசு ஆரேன்சியம் எனப்படும் நார்த்தங்காய், சிட்ரசு ரெடிகுலேட்டா எனப்படும் கமலா ஆரஞ்சு, சிட்ரசு சைனென்சிசு எனப்படும் சாத்துக்குடி போன்றவை இதே வகையில் வகைப்படுத்தப்பட்ட சிட்ரசு வகைத் தாவரங்களாகும்.

எலுமிச்சைக்கு குறைந்தபட்சமாக 7 ° செல்சியசு வெப்பநிலை தேவைப்படுகிறது, எனவே இவை மிதமான பருவநிலையில் கடுமையாக இருப்பதில்லை, ஆனால் முதிர்ச்சியடைந்த நிலையில் இவை கடினமாகி விடுகின்றன. வளரும்போது குறைக்கப்பட வேண்டிய கிளைகளை வெட்டி குறைக்கப்படுகிறது. மிக அதிகமான கிளைகள் புதராக வளரும் வளர்ச்சியை ஊக்குவிக்கின்றன. கோடையில் முழுவதும், மிகவும் தீவிரமான வளர்ச்சியடைகிறது. 

சிகர்வி, வாதம், முடக்குவாதம் போன்ற நோய்களுக்கு மருந்தாகவும் உணவாகவும் இதைப் பயன்படுத்துகிறார்கள். ஊறுகாய், மருந்துகள், மிட்டாய், பழப்பாகு முதலியன தயாரிக்கப் பயன்படுகின்றன. நறுமண எண்ணெய்கள் தயாரிப்பிலும் சோப்பு தயாரிப்பிலும் எலுமிச்சை பயன்படுகிறது.எலுமிச்சை நோயெதிர்ப்பு சக்தியை அதிகரிக்கும் எனவும் கூறப்படுகிறது. 

எலுமிச்சையில் வைட்டமின் சி அதிக அளவில் உள்ளது. அத்தியாவசிய ஊட்டச்சத்துக்கள் பிறவும் சிறிதளவில் கலந்துள்ளன. 
எலுமிச்சைகள் பாலிபீனால்கள், டெர்பீன்கள் மற்றும் டானின்கள் உள்ளிட்ட பல்வேறு தாவர வேதிப்பொருட்களும் எலுமிச்சையில் உள்ளன. மற்ற சிட்ரசு பழங்களைப் போலவே இதிலும் சிட்ரிக் அமிலத்தின் குறிப்பிடத்தக்க செறிவு நிரம்பியுள்ளது. (சுமார் 47 கிராம் / லி) . 



</doc>
<doc id="52232" url="https://ta.wikipedia.org/wiki?curid=52232" title="கோலா">
கோலா

கோலா, இனிப்புச் சுவை மிக்க கார்பனேற்றப்பட்ட கஃபீன் அதிகமுள்ள ஒரு குடிபானம். இது பலராலும் விரும்பிக் குடிக்கப்படும் பானம் எனினும் இதை அதிகம் குடித்தால் உடலை பருமனாக்க உதவும்.

இந்தியா, இலங்கை போன்ற நாடுகளில் இளநீர், மோர், பழச்சாறு, தேனீர் போன்ற பானங்களை விடுத்து மக்கள் கோலாவை இப்போது அதிகம் நுகர தொடங்கி உள்ளார்கள்.

உலகில் அதிகப்படியான மக்களால் விரும்பி குடிக்கப்படும் பானம் கோலா ஆகும். நூறு வருடங்களுக்கு மேலாக இந்தப் பானம் முதலிடத்தில் உள்ளது. 

கோலாவைவழங்கும் தொழிற்சாலைகள்:

கோக்க கோலாவே முதலில் ஆரம்பிக்கப்பட்ட கோலா தொழிற்சாலையாகும். இவர்கள் இன்று வரை கோலா தயாரிக்கும் முறையை மர்மமாகவே வைத்துள்ளனர். இவர்களின் கிளை தொழிற்சாலைகளுக்கு கூட தயாரிக்கும் முறை தெரியாது. பானம் தயாரிக்கத் தேவையான சிரப் அனைத்து நாடுகளில் உள்ள தொழிற்சாலைக்கும் அனுப்பி வைக்கப்படும். பின் அவர்கள் அதிலிருந்து கோலாவை தயாரிப்பார்கள். 

கோக்க கோலா தொழிற்சாலையே முதன் முதலில் கோலாவை அறிமுகப்படுத்தியதால், இது கோலா பானம் என்று வழங்கலாயிற்று.

தெளிவான கோலா 1990 முற்பகுதியில் பிரபலமானதாக்கப்பட்டது.இவ்வகை கோலா ஒரு நிறமற்ற திரவம் ஆகும் . கிரிஸ்டல் பெப்சி, 7 அப்,ம்ற்றும் ஐஸ் கோலா எனற பெயர்களில் இவை மார்க்கெட்டில் விற்கப்படுகின்றன.

330 மிலி. அளவுள்ள கோலாவில், 8 முதல் 10 தேக்கரண்டி சர்க்கரையும்,30 முதல் 55 மிகி. அளவுக்கு காஃபீனும், 150 கலோரியும் உள்ளன. இவை தவிர செயற்கை நிறக் கலவைகளும், சல்ஃபைட்டுகளும் உள்ளன.

குடித்த பத்து நிமிடங்களில் உள்ளே சென்ற சர்க்கரை ரத்தத்தில் கலப்பதால் இருபது நிமிடங்களில் ரத்தத்தில் சர்க்கரையின் அளவு பெருமளவு கூடுகிறது. நாற்பது நிமிடங்களில் கோலாவில் உள்ள காஃபீன், கண்களின் பாவையைப் பெரிதாக்க, ரத்தத்தின் அழுத்தம் கூடுகிறது. உடனடியாக குடல், ரத்தத்துக்கு அதிக சர்க்கரையை வழங்குகிறது. அதிக சர்க்கரையும் காஃபீனும் ரத்தத்தில் கலப்பதால் உற்சாகம் பிறக்கிறது. கொஞ்ச நேரத்திற்குப் பிறகு சர்க்கரை அளவும் காஃபீன் அளவும் பெருமளவில் சரிந்து பழைய நிலைக்கும் கீழே செல்வதால் ஒருவித களைப்பும் சலிப்பும் ஏற்படுகின்றன.

நாளொன்றுக்கு இரண்டு அல்லது மூன்று முறை இப்படிக் குடித்தால், ரத்தத்தில் சர்க்கரை அளவு கூடவும் குறையவுமாகப் பந்தாடப்படுவதில் உறுப்புகள் பாதிக்கப்படும் அபாயம் உள்ளது. நீரிழிவு நோய் வருவதற்கான வாய்ப்புகள் பெருகுகின்றன.
அதோடு, கோலாவில் இருக்கும் ஃபாஸ்ஃபாரிக் அமிலம், எலும்பிலுள்ள கால்சியத்தினை வெளியேற்றி அதனைப் பலவீனப்படுத்துகிறது; பல்லின் எனாமல் பெரிதும் பாதிக்கப்பட துணை செய்கிறது.
அதிகபட்ச காஃபீன், தூக்கமின்மை, ரத்த அழுத்தம், ஒழுங்கற்ற இதயத் துடிப்பு ஆகியவற்றை ஏற்படுத்துகிறது. ரத்தத்தில் பொட்டாசியம் அளவு குறைவதால் மரபணுக்கள் வரை பாதிப்புக்கு உள்ளாகி குடல் பாதிப்புகளும் பார்க்கின்ஸன் போன்ற நரம்புமண்டல பாதிப்பு நோய்களும் வர வாய்ப்பு இருக்கிறது.

இரண்டு கோலா பாணங்கள் தொடர்ந்து குடிப்பதன் மூலம் பல்லில் ஏற்படும் பாதிப்பை உடனடியாக உணரலாம்.


இவை அனைத்தும் அந்த அந்த ஊர்களில் பிரபலமான கோலா வகையாகும். 





 


</doc>
<doc id="52234" url="https://ta.wikipedia.org/wiki?curid=52234" title="பாலியல் தலைப்புகள் பட்டியல்">
பாலியல் தலைப்புகள் பட்டியல்








----













</doc>
<doc id="52245" url="https://ta.wikipedia.org/wiki?curid=52245" title="எதிர்பால்சேர்க்கை">
எதிர்பால்சேர்க்கை

எதிர்பாலினத்தவருக்கிடையே இடம்பெறும் ஈர்ப்பு அல்லது உடலுறவு எதிர்பாலீர்ப்பு அல்லது எதிர்பால்சேர்க்கை ("Heterosexuality"). ஆதாவது ஆணுக்கு பெண்ணுக்கும் இடையே ஏற்படும் சேர்க்கை எதிர்பால்சேர்க்கை. இந்த இயல்பே பெரும்பான்மை மனிதரிடம் காணப்படுகிறது.



</doc>
<doc id="52252" url="https://ta.wikipedia.org/wiki?curid=52252" title="போடோ மொழி">
போடோ மொழி

போடோ ("Bodo language") ஒரு சீன-திபெத்திய மொழி. இது வட கிழக்கு இந்தியா, நேபாளம், வங்காளம் ஆகிய இடங்களில் வசிக்கும் போடோ மக்களால் பேசப்படுகிறது. இந்திய அரசால் அங்கீகரிக்கப்பட்ட, அசாம் மாநில அரச மொழிகளில் போடோ மொழியும் ஒன்றாகும். முன்பு ரோமன், அசாமிய வரிவடிவங்களைக் கொண்டு எழுதப்பட்டு வந்த போடோ மொழி, 1963 ஆம் ஆண்டு முதல் தேவநாகரி வரிவடிவத்தைக் கொண்டு எழுதப்படுகிறது. 



</doc>
<doc id="52255" url="https://ta.wikipedia.org/wiki?curid=52255" title="அரங்கு">
அரங்கு

அரங்கு (Theatre) (கிரேக்கம்:θέατρον("தியேட்ரான்") என்பது காட்சிப்படுத்தல் தளம் அல்லது காணும் இடம் என்பதாகும். இது நிகழ்த்து கலைகளின் ஒரு பகுதி ஆகும். கலைகளை இற்றை செய்து வைப்பதற்கான ஓர் இடமாக அரங்கத்தைக் கொள்ளலாம். 

அரங்கு எனப்படுவது கலைக்குழுவால் நிகழ்த்துக்கலைகளை காட்சிப்படுத்துவதற்கான தளம். இத்தளம் ரசிப்பவர்களின் உள்ளத்திடை பொதுவாக இரு கூறுகளைக் கொண்டுள்ளது. முதலாவது பார்வையாளர்களுக்கு உண்மையிலேயே தங்கள் முன் நிகழும் காட்சியாகவும், இரண்டாவது கலைஞர்கள் எடுத்தாளும் கதை, வரலாறு, நிகழ்வு சார்ந்த கற்பனையான நிகழ்ச்சியைக் காட்டும் கற்பனைத்தளமாகவும் திகழ்கிறது. 

அரங்கேற்றக் கலைகளைகளின் காட்சிகள் பார்வையாளர்களுடன் நேர்காணல்கள், சைகைகள், உரைநடை, வசனம்,
திரைக்கதை, பாடல்கள், இசை மற்றும் நடனம் மூலம் தொடர்புகொள்வதாக அமைந்திருக்கும். பார்வையாளர்களின் அனுபவத்தை இன்னும் சிறப்பாக்க அவ்விடத்தின் கலை, ஒலி, ஒளி அரங்க வடிவமைப்பு போன்றவை மெருகேற்றப்படுகிறது. 

கதை கூற விழையும் மனிதனுடைய இயல்பு காரணமாக மிகப் பழங்காலத்திலேயே அரங்கு உருவாகிவிட்டது எனலாம். தொடக்க காலத்தில் இருந்தே அரங்கு சமய சடங்கு, சமூகக்கூடம், அரசவை என பல வடிவங்களை எடுத்து வந்திருக்கிறது. இதற்காக, பேச்சு, நடிப்பு, இசை, நடனம் போன்றவற்றையும், நிகழ்த்து கலைகள், காட்சிக் கலைகள் போன்றவற்றிலிருந்து பல கூறுகளையும் பெற்று ஒரே கலை வடிவமாக ஆக்கியது. 

நாடகம் சார்ந்த அனைத்தையும் ஒரே இடத்தில் இணைத்து தற்போதைய நிகழ்வாக நிகழ்த்திக்காட்டுவதற்கு பயன்படும் ஒருங்கு பெற்ற மேடை அரங்கு எனலாம். அரங்கத்தில் நடைபெறும் நாடகத்தின் நடிப்பு, அரங்க அமைப்பு உள்ளிட்ட கலைகளைப் பற்றி அறிய உதவும் இயல் அரங்கியல் எனப்படுகிறது.






அரங்குகளில் நிகழ்த்தப்படும் கலைகளின் மூலங்கள் அதன் ஒருங்கமைவால் அறியப்படுகின்றன. ஆற்றுகை, ஆற்றுபவர், அதன் ஆற்றுகைத் தளம் என மூவகை படும்.
காட்சியின் மூலக்கருப்பொருள் அசைவுகளின் மூலமோ, ஒலி, ஒளி அமைப்பு மூலமோ, அல்லது சிறப்பு ஒப்புமைப் பொருட்களின் மூலமோ ஆற்றுகை / நிகழ்த்திக்காட்டுதல் மூலம் பார்வையாளர்களுக்கு கொண்டு சேர்க்கப்படுகிறது.
கலை இயக்குநர் என்பவர் நடிகர்களையும், கதையினையும் மற்றும் நிகழ்ச்சியைச் சார்ந்த ஒப்புமைக் காட்சிகளையும் பார்வையாளரின் மனநிலையிலிருந்து ரசிக்கும்படியாக ஒருங்கமைப்பவர் ஆவார்.

நாடகத்தின் தலையாய அம்சமான ஆற்றுகைக்கு இதயத்துடிப்பாக விளங்குவபன் நடிகன் ஆவான். இங்கு தனி ஒரு மனிதனாகவோ (நடிகன்), குழுவாகவோ (பலதரப்பட்ட கதாபாத்திர நடிகர் குழு) நிகழ்த்துக்கலை ஆற்றப்படலாம்.


இருவேறு கருத்துக்களைக் கொண்ட மனிதப் போராட்டங்களுக்கான மோதுகை அரங்கத்தில் நிகழ்த்திக்காட்டப்படுகிறது.
இது மனித எண்ணங்களின் அல்லது உணர்ச்சிகளின் கொந்தளிப்பாகக் கொள்ளப்படுகிறது.

நிகழ்த்திக்காட்டுவதற்கான, மக்களிடையே காட்சிப்படுத்துவதற்கான ஒரு தளம், இயற்கையில் கண் முன்னே காட்சியளிக்கக் கூடிய 
நிகழ்வின் ஒப்புமைக் களம் அரங்கம் ஆகும். அரங்குகள் ஒலி, ஒளி அமைப்புடன், காட்சி ஒப்புமை திரைச்சீலைகள், நிகழ்வின் மாதிரிப் பொருட்கள், வாசனைப் பொருட்கள், புகைகள் என பல்வேறுபட்ட அலங்கார அமசங்களைக் கொண்டிருக்கும்.

அரங்கத்தின் வடிவங்களின் அடிப்படையில் பின்வருமாறு வகைப்படுத்தப்படுகிறது,



இயலும் இசையும் சேர்ந்த கதைக்களங்களில் ஒருங்கிணைக்கப்பட்ட உரைநடையுடன் நாடகமாக படைக்கப்படுகிறது. நாடகம் மக்களுக்கு எளிதில் புரிந்து கொள்ளவும், கருத்துக்களை பதியவும் ஏதுவாக அமைந்தன. புராதன மனிதனின் சமய சடங்குகளே பிறகு நாடகமாக மாற்றம் பெற்றதாக கருதப்படுகிறது. 

நாடகமும் அதைச்சார்ந்த அரங்கமைப்பும் ஒன்றுடன் ஒன்று தொடர்புபெற்றே நன்கு வளர்ச்சி பெற்றன. நாடகம் பற்றிய கோட்பாடுகளும், அதன் அமைப்பு முறைகளும் ஒவ்வொரு நாட்டிற்கும் அதன் கலாச்சாரத்திற்கும் சார்புடையதாகவே இருந்தன. நாடகங்கள் திறாஜெடி எனப்படும் துன்பியல், அதனைக் கேலிச்செய்யும் நகைச்சுவை நாடகங்கள், இன்பியல் நாடகங்கள் என பலவகைகளில் உள்ளன.

மாறிவரும் காலச் சூழலுக்கேற்ப அரங்குகள் பல்வேறு மாற்றங்களைப் பெற்றுள்ளன. ஆடல், பாடல், நாடகம் போன்றவற்றை காட்சிப்படுத்திய அரங்குகள் மின்னணுத் தொழில்நுட்பம், கணினி போன்றவற்றால் இன்று மிகப்பெரிய மாறுதலுக்கு உட்படுத்தப்பட்டுள்ளன.
உலக நாடக அரங்க நாள் (World Theater Day) 1961ஆம் ஆண்டு முதல் ஆண்டுதோறும் மார்ச் 27 ஆம் நாளன்று பன்னாட்டு அரங்க நிறுவனத்தினால் கொண்டாடப்பட்டு வருகின்றது.


</doc>
<doc id="52256" url="https://ta.wikipedia.org/wiki?curid=52256" title="1875">
1875

1875 (MDCCCLXXV) ஒரு வெள்ளிக்கிழமையில் ஆரம்பமான ஒரு சாதாரண கிரிகோரியன் ஆண்டாகும், அல்லது ஜூலியன் நாட்காட்டியில் புதன்கிழமையில் ஆரம்பமான ஒரு ஆண்டு ஆகும்.





</doc>
<doc id="52257" url="https://ta.wikipedia.org/wiki?curid=52257" title="வாரணம் ஆயிரம் (திரைப்படம்)">
வாரணம் ஆயிரம் (திரைப்படம்)

வாரணம் ஆயிரம் 2008ம் ஆண்டில் வெளிவந்த திரைப்படம். இத்திரைப்படத்தின் இயக்குனர் கௌதம் . சூர்யா இரட்டை வேடங்களிலும் சமீரா ரெட்டி, திவ்யா ஸ்பந்தனா மற்றும் சிம்ரன் ஆகியோர் முக்கிய வேடங்களில் நடித்துள்ளனர். 2006ம் ஆண்டின் பிற்பகுதியில் துவக்கப்பட்ட இத்திரைப்படம் நவம்பர் 14, 2008 ல் உலகம் முழுவதும் வெளியிடப்பட்டது.

"வாரணம் ஆயிரம்" படத்தில், ஒரு தந்தை மகனுக்கிடையேயான சுவையான நிகழ்வுகள் கோர்யாக சொல்லப்படுகின்றன. இத்திரைப்படத்தினை ஆஸ்கார் ரவிச்சந்திரன் தயாரிக்க, ஹாரிஸ் ஜெயராஜ் இசையமைத்துள்ளார்.

ராணுவ அதிகாரி மேஜர் சூர்யா, ஒரு அதிரடி மீட்பு நடவடிக்கையில் இறங்கும் நேரத்தில் அவருடைய தந்தை மரணச் செய்தி வருகிறது. மனம் உடைந்து போனாலும் தந்தை சொல்லிக் கொடுத்த கடமையுணர்வு பாதியில் அவரைத் திரும்ப விடாமல் தொடர்ந்து அந்த மீட்புப் பணியில் இறங்க வைக்கிறது. பிளாஷ்பேக்கில் தந்தையின் நினைவுகள் மனதுக்குள் அவிழ, அவை காட்சிகளாக விரிகின்றன.

அப்பா கிருஷ்ணன் (சூர்யா) ஓய்வு பெற்ற மத்திய அரசு ஊழியர், அம்மா மாலினி (சிம்ரன்), தங்கை என உயர் நடுத்தர வர்க்கத்தில் பிறந்த நாயகன் சூர்யா (சூர்யா), திருச்சி பொறியியல் கல்லூரியில் படிக்கிறார். அப்பா செல்லம். வகுப்பில் கவனம் செலுத்தாமல் சினிமா பார்த்தபடி ஊரைச் சுற்றிப் பொழுதைக் கழிக்கிறார்.

ஒரு திடீர் தருணத்தில் மேக்னா (சமீரா) என்ற தேவதையை போன்ற ஒரு பெண்ணை ரயிலில் சந்திக்கிறார். கண்டதும் காதல் கொள்கிறார். பேச்சுவாக்கில் அவள் அமெரிக்காவின் பெர்க்லி பல்கலைக்கழகத்தில் படிக்கப்போவதைத் தெரிந்து கொள்கிறார். நிச்சயம் உன் வாழ்க்கையில் நான் வந்தே தீருவேன், என கூறுபவர் அதைச் செய்தும் காட்டுகிறார். ஆனால் எதிர்பாராத விபத்தில் மேக்னா மரணமடைகிராள் அவளைப் பறிகொடுத்து, பித்துப் பிடித்து அலையும் சூர்யாவை அப்பாவும் அம்மாவும்தான் மீண்டும் மனிதனாக மாற்றுகிறார்கள்.

அந்த நேரத்தில் சூர்யா வாழ்க்கையில் ப்ரியா (திவ்யா ) நுழைகிறாள், சூர்யா ராணுவ அதிகாரியாகிறான்... எல்லாமே தந்தையின் வழிகாட்டுதல்களுடன். தந்தை ஒரு நாள் மரணத்தைத் தழுவுகிறார்... சூர்யாவின் உலகம் முடிவுறுகிறது. ஆனால், அதன் பிறகும் வாழ்க்கை இருக்கிறது என்பதைப் புரிய வைக்கிறார் அம்மா.


வாரணம் ஆயிரம் திரைப்படம் ஹாரிஸ் ஜயராஜ் இசையமைப்பினில் ஏழு பாடல்கள் கொண்டுள்ளது. ஏத்தி ஏத்தி பாடலை நா.முத்துக்குமார் எழுதியிருக்கிறார். மற்ற அனைத்து பாடல்களையும் எழுதியிருப்பது கவிஞர் தாமரை.


- தட்ஸ் தமிழில் வாரணம் ஆயிரம் விமர்சனம்


</doc>
<doc id="52260" url="https://ta.wikipedia.org/wiki?curid=52260" title="எலனா பிளவாத்ஸ்கி">
எலனா பிளவாத்ஸ்கி

எலனா பெத்ரோவ்னா கான் ("Elena Petrovna Gan", ரஷ்ய மொழி: Елена Петровна Ган, , உக்ரைன் — மே 8, 1891, லண்டன்), அல்லது பொதுவாக எலனா பிளவாத்ஸ்கி ("Helena Blavatsky", ரஷ்ய மொழி: Елена Блаватская) அல்லது பிளவாத்ஸ்கி அம்மையார் ("Madame Blavatsky") என்பவர் பிரும்மஞானத்தையும் பிரம்மஞான சபையையும் தோற்றுவித்தவர்.

எலனாவின் தந்தை ஜெர்மனிய வம்சத்தைச் சேர்ந்த பீட்டர் கான் (1798-1873), தாய் எலனா பாதயேவா (1814-1843). தாயார் பல புதினக் கதைகளை எழுதியவர். எலனாவின் பதினொராவது வயதில் தாயார் இறந்து விட்டார். எலனாவின் சகோதரி வேரா செலீக்கோவ்ஸ்கி ஒரூ புதின எழுத்தாளர். ரஷ்யாவின் இரண்டாம் நிக்கலாஸ் மன்னரின் கீழ் பிரதமராக இருந்த செர்கே விட் என்பவர் எலனாவின் ஒன்றுவிட்ட சகோதரர்.

எலனா பதினேழாவது வயதில் ஜூலை 7, 1848 இல் யெரெவான் நகர ஆளுநர் 41-வயது "நிக்கிபோர் பிளவாத்ஸ்கி" என்பவரைத் திருமணம் புரிந்தார். மூன்று மாத மகிழ்ச்சியில்லாத திருமண வாழ்வை அடுத்து, எலனா குதிரை ஒன்றைத் திருடி அதிலேறி மலைகளைக் கடந்து திபிலீசியில் உள்ள அவரது தாய்வழிப் பேரனாரிடம் வந்து சேர்ந்தார். பேரனார் அவரை உடனடியாகவே சென் பீட்டர்ஸ்பேர்க் நகருக்குத் தந்தையிடம் அனுப்பி வைத்தார். அங்கு செல்லும் வழியில் அவர் வழிமாறி ரஷ்யா செல்லாமல் இஸ்தான்புல் நகரை அடைந்தார். மணவாழ்க்கை முறிவடைந்ததும், அவர் தனது வாழ்நாள் முழுக்க மறுமணம் புரியாமல் கன்னியாகவே இருந்து வந்தார்.

1848 முதல் 1858 வரை எகிப்து, பிரான்ஸ், கனடா (கியூபெக்), இங்கிலாந்து, தென்னமெரிக்கா, ஜெர்மனி, மெக்சிக்கோ, இந்தியா, கிரேக்கம் போன்ற பல உலக நாடுகளில் சுற்றுப் பயணம் மேற்கொண்டார். குறிப்பாக திபெத் நாட்டில் "சகோதரர்கள்" என அவரால் அழைக்கப்பட்டவர்களைப் பற்றி ஆய்வுகளை மேற்கொண்டார். அவர் இலங்கையில் இருக்கும் போது பௌத்த மதத்துக்கு மாறினார். 1858 இல் ரஷ்யா திரும்பினார்.



</doc>
<doc id="52268" url="https://ta.wikipedia.org/wiki?curid=52268" title="நாகாநந்தினி">
நாகாநந்தினி

நாகாநந்தினி கருநாடக இசையின் 30 வது மேளகர்த்தா இராகமாகும். அசம்பூர்ண மேள பத்ததியில் 30 வது இராகத்தின் பெயர் நாகாபரணம்.



</doc>
<doc id="52274" url="https://ta.wikipedia.org/wiki?curid=52274" title="படிவளர்ச்சி நாள்">
படிவளர்ச்சி நாள்

படிவளர்ச்சி நாள் ("Evolution Day") என்பது உயிரங்களின் தோற்றம் என்ற நூல் வெளியிடப்பட்ட நினைவு நாள் ஆகும். இது நவம்பர் 24 ஆம் நாளன்று கொண்டாடப்படுகிறது. 1859 ஆம் ஆண்டில் இதே நாளில் சார்ல்ஸ் டார்வின் இந்நூலை எழுதி வெளியிட்டார் . படிவளர்ச்சிக் கொள்கையை முதன் முதலில் அறிவித்த டார்வினின் பிறந்தநாள் பெப்ரவரி 12 டார்வின் நாள் எனக் கொண்டாடப்படுகிறது.

2009 ஆம் ஆண்டு "உயிரினங்களின் தோற்றம்" நூல் வெளியிடப்பட்டு 150வது ஆண்டு நிறைவு கொண்டாடப்பட்டது. இது டார்வின் பிறந்த 200வது ஆண்டும் ஆகும்.


</doc>
<doc id="52277" url="https://ta.wikipedia.org/wiki?curid=52277" title="மாவீரர் நாள் பாடல்">
மாவீரர் நாள் பாடல்

மாவீரர் நாள் அன்றும் விடுதலைப் புலிகளின் போராளிகளின் இறுதிச் சடங்களின் அன்றும் ஒலிக்கப்படும் பாடல் மாவீரர் நாள் பாடல் ஆகும். புதுவை இரத்தினதுரை இந்தப் பாடலை இயற்றியிருந்தார். வர்ண ராமேஸ்வரன் இப்பாடலைப் பாடியிருந்தார். 

மொழியாகி எங்கள் மூச்சாகி நாளை முடிசூடும் தமிழ்மீது உறுதி!
வழிகாட்டி எம்மை உருவாக்கும் தலைவன் வரலாறு மீதிலும் உறுதி!
விழிமூடி இங்கே துயில்கின்ற வேங்கை வீரர்கள் மீதிலும் உறுதி!
இழிவாக வாழோம்! தமிழீழப்போரில் இனிமேலும் ஓயோம் உறுதி!
தாயகக்கனவுடன் சாவினை தழுவிய சந்தனப்பேழைகளே!
தாயகக்கனவுடன் சாவினை தழுவிய சந்தனப்பேழைகளே!
இங்குகூவிடும் எங்களின் குரல்மொழி கேட்கிதா? குழியினுள் வாழ்பவரே!
இங்குகூவிடும் எங்களின் குரல்மொழி கேட்கிதா? குழியினுள் வாழ்பவரே!
தாயகக்கனவுடன் சாவினை தழுவிய சந்தனப்பேழைகளே!
உங்களைப் பெற்றவர் உங்களின் தோழிகள் உறவினர் வந்துள்ளோம்!
உங்களைப் பெற்றவர் உங்களின் தோழிகள் உறவினர் வந்துள்ளோம்!
அன்று செங்களம் மீதிலே உங்களோடாடிய தோழர்கள் வந்துள்ளோம்!
அன்று செங்களம் மீதிலே உங்களோடாடிய தோழர்கள் வந்துள்ளோம்!
எங்கே! எங்கே! ஒருதரம் விழிகளை இங்கே திறவுங்கள்!
எங்கே! எங்கே! ஒருதரம் விழிகளை இங்கே திறவுங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
தாயகக்கனவுடன் சாவினை தழுவிய சந்தனப்பேழைகளே
வல்லமை தாருமென்றுங்களின் வாசலில் வந்துமே வணங்குகின்றோம்!
வல்லமை தாருமென்றுங்களின் வாசலில் வந்துமே வணங்குகின்றோம்!
உங்கள் கல்லறை மீதிலும் கைகளை வைத்தொரு சத்தியம் செய்கின்றோம்!
உங்கள் கல்லறை மீதிலும் கைகளை வைத்தொரு சத்தியம் செய்கின்றோம்!
வல்லமை தாருமென்றுங்களின் வாசலில் வந்துமே வணங்குகின்றோம்!
சாவரும்போதிலும் தணலிடைவேகிலும் சந்ததி தூங்காது!
சாவரும்போதிலும் தணலிடைவேகிலும் சந்ததி தூங்காது!
எங்கள் தாயகம் வரும்வரை தாவிடும்புலிகளின் தாகங்கள் தீராது!
எங்கள் தாயகம் வரும்வரை தாவிடும்புலிகளின் தாகங்கள் தீராது!
எங்கே எங்கே ஒருதரம் விழிகளை இங்கே திறவுங்கள்!
எங்கே எங்கே ஒருதரம் விழிகளை இங்கே திறவுங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
தாயகக்கனவுடன் சாவினை தழுவிய சந்தனப்பேழைகளே!
உயிர்விடும் வேளையில் உங்களின்வாயது உரைத்தது தமிழீழம்!
உயிர்விடும் வேளையில் உங்களின்வாயது உரைத்தது தமிழீழம்!
அதை நிரைநிரையாகவே இன்றினில் விரைவினில் நிச்சயம் எடுத்தாள்வோம்!
அதை நிரைநிரையாகவே இன்றினில் விரைவினில் நிச்சயம் எடுத்தாள்வோம்! 
உயிர்விடும் வேளையில் உங்களின்வாயது உரைத்தது தமிழீழம்!
தலைவனின் பாதையில் தமிழினம் உயிர்பெறும் தனியர சென்றிடுவோம்!
தலைவனின் பாதையில் தமிழினம் உயிர்பெறும் தனியர சென்றிடுவோம்!
எந்தநிலைவரும் போதிலும் நிமிருவோம் உங்களின் நினைவுடன் வென்றிடுவோம்!
எந்தநிலைவரும் போதிலும் நிமிருவோம் உங்களின் நினைவுடன் வென்றிடுவோம்!
எங்கே எங்கே ஒருதரம் விழிகளை இங்கே திறவுங்கள்!
எங்கே எங்கே ஒருதரம் விழிகளை இங்கே திறவுங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
ஒருதரம் உங்களின் திருமுகம் காட்டியே மறுபடி உறங்குங்கள்!
தாயகக்கனவுடன் சாவினை தழுவிய சந்தனப்பேழைகளே!
இங்குகூவிடும் எங்களின் குரல்மொழி கேட்கிதா? குழியினுள் வாழ்பவரே!
தாயகக்கனவுடன் சாவினை தழுவிய சந்தனப்பேழைகளே!


</doc>
<doc id="52280" url="https://ta.wikipedia.org/wiki?curid=52280" title="இராவுத்தர்">
இராவுத்தர்

இராவுத்தர் அல்லது ராவுத்தர் (Rowther or Ravuthar) என்பவர்கள் தமிழ் நாட்டில் வாழக்கூடிய தமிழ் முஸ்லிம் மக்களில் ஒரு பிரிவினர் ஆவர். லெப்பை மற்றும் மரக்கயார் என்பார் மற்ற இரு பிரிவினர் ஆவர். தமிழ் முஸ்லிம் பிரிவை சேர்ந்த இவர்கள் ஹனபி வழிமுறையை பின்பற்றுகிறனர். மேலும் இவர்கள் தென் இந்தியா மற்றும் தென் கிழக்கு ஆசிய முழுவதும் பரவி உள்ளனர்.

இசுலாமியர்களில் மரைக்காயர், இராவுத்தர் என்பது அவர்கள் செய்து வந்த தொழில்களின் அடிப்படையிலேயே பிரிக்கப்பட்டிருக்கிறது. தமிழ் மொழியில் ராவுத்தர் என்றால் குதிரை ஓட்டி என்று பொருள்.குதிரை வணிகம் செய்து வந்தவர்கள் இராவுத்தர் என்று அழைக்கப்பட்டனர். மரைக்காயர் (மரக்கலம்+ ஆயர்)என்றால் கப்பல் மூலம் வணிகம் செய்து வந்தவர்கள் என்று சொல்கிறார்கள்.
அரபி மொழியில் 'ரா-இத்' என்றால் குதிரை வீரன் என்று பொருள். வடமொழியில் 'ராஹுத்' என்றும், தெலுங்கில் 'ரவுத்து' என்றும் பொருள்.

கி.பி 1212-ம் ஆண்டு சோழ மன்னர்களின் உதவியுடன் ஒட்டாமன் பேரரசை சேர்ந்த துருக்கிய வியாபாரிகள் கூட்டம் ஒன்று தமிழ்நாட்டுக்கு வந்து சேர்ந்தது. அவர்களுடன் வந்த இஸ்லாமிய போதனை குழுக்கள் தமிழ்நாட்டின் தரங்கம்பாடி, நாகப்பட்டினம், காரைக்கால்,முத்துப்பேட்டை, கூத்தாநல்லூர் மற்றும் பொதக்குடி ஆகிய ஊர்களில் தங்கி இஸ்லாம் மதத்தை பரப்பினார். பின்னர் தஞ்சாவூர் வந்த இவர்கள், அங்கு உள்ள இந்து மக்களை மதம் மாற்றும் பொருட்டு அங்கயே தங்கிவிட்டனர்.

அதன் பிறகு தமிழ்நாட்டை ஆண்டு வந்த பாண்டிய மன்னன் மாறவர்மன் குலசேகர பாண்டியன் காலத்தில் அடுத்து பட்டத்துக்கு வருவது யார்? என்ற குழப்பம் ஏற்பட்டது. மாறவர்மன் குலசேகர பாண்டியனின் புதல்வர்களான ஜதவர்மன் சுந்தர பாண்டியன் மற்றும் ஜதவர்மன் வீர பாண்டியன் ஆகிய இருவரும் அடுத்த பட்டத்துக்காக சண்டையிட்டனர். இவர்களில் சுந்தர பாண்டியன் தன் தந்தை மாறவர்மன் குலசேகர பாண்டியனை கி.பி 1310-ல் கொன்று விட்டான். பின்பு ஆட்சியை பிடிக்க தனக்கு உதுவுமாறு டெல்லியை ஆண்ட தில்லி சுல்தான் அலாவுதீன் கில்ஜியை வேண்டினான். அவனது வேண்டுகோளை ஏற்ற அலாவுதீன் கில்ஜி, தனது தளபதி மாலிக் கபூர் என்பவனை தமிழ் நாட்டுக்கு அனுப்பி வைத்தான். மாலிக் கபூரும் அவ்வாறே சுந்தர பாண்டியனுக்கு உதவி செய்து அவனை கி.பி 1311-ல் அரியணையில் ஏற்றினான். பின்பு அவனுடைய உதவியின் மூலம் தமிழ் நாட்டில் இஸ்லாம் மதத்தை பரப்பினான்.

அதன் பிறகு சுந்தர பாண்டியனுடன் ஏற்பட்ட கருத்து வேறுபாடு காரணமாக தளபதி மாலிக் கபூர், சுந்தர பாண்டியனை முறியடித்து விட்டு மதுரை ஆட்சியை கைப்பற்றினான். அதன் பிறகு இன்னும் வேகமாக இஸ்லாம் மதத்தை அவன் தமிழ் நாட்டில் பரப்பினான். பொதுவாக அலாவுதீன் கில்ஜியும் சரி, மாலிக் கபூரும் சரி தமிழ் நாட்டை டெல்லி மொகலாய சாம்ராஜ்ஜியத்துடன் இணைக்க விரும்பவில்லை. அவர்கள் இருவரின் விருப்பமும் தமிழ் நாட்டில் இஸ்லாம் மதத்தை பரப்புவது மட்டுமே. அந்த ஆசை நிறைவேறிவிட்டதாலும் மேலும் சில பிரச்சினைகளாலும் மாலிக் கபூர் சில ஆண்டுகளுக்குப்பிறகு மதுரையை விட்டு வெளியேறினான். ஆனால் அதன் பிறகும் அலாவுதீன் உடான்றி, குத்புதீன், நாசிருதீன், அதில் ஷா, பஃருதீன் முபாரக் ஷா, அல்லாவுதீன் சிக்கந்தர் ஷா போன்றவர்களின் ஆட்சி மதுரையில் இருந்தது. இவர்கள் தம் பெயர்களினால் நாணயங்கள் வெளியிட்டனர். இவர்களைப் பற்றிய தகவல்கள் புதுக்கோட்டையில் உள்ள இரு கல்வெட்டில் குறிப்பிடப்பட்டுள்ளது.

இவ்வாறு துருக்கியர்கள் தரங்கம்பாடி, நாகப்பட்டினம், காரைக்கால், முத்துப்பேட்டை, கூத்தாநல்லூர் மற்றும் பொதக்குடி ஆகிய ஊர்களிலும் தமிழ் நாட்டின் மற்ற இடங்களிலும் இஸ்லாம் மதத்தை பரப்பினார். இவர்கள் இருவர்களின் வழியில் வந்தவர்களே இராவுத்தர் என்று அழைக்கப்படுகின்றனர்





</doc>
<doc id="52284" url="https://ta.wikipedia.org/wiki?curid=52284" title="மாவீரர் நாள்">
மாவீரர் நாள்

மாவீரர் நாள் என்பது தாய் நாட்டின் விடுதலைக்காகப் போராடி தமது உயிரை ஈந்த வீரர்களை நினைவு கூர்ந்து அஞ்சலி செலுத்தும் ஒரு நாள் ஆகும். இது உலகின் பல நாடுகளிலும் அந்தந்த நாட்டு வீரர்களுக்காக நினைவு கூரப்படுகிறது. ஒவ்வொரு நாட்டவரும் தத்தமக்கென ஒரு குறிப்பிட்ட நாளைத் தேர்ந்தெடுத்து அந்த நாளை மாவீரர் நாளாகப் பிரகடனம் செய்து இந்த அஞ்சலியைச் செய்வார்கள். குறிப்பிட்ட சில நாடுகளில் அந்த நாள் விடுமுறை நாளாகக் கூடப் பிரகடனப் படுத்தப்பட்டுள்ளது.

தமீழீழத்தில் மாவீரர் நாள் தமிழீழ விடுதலைப் போராட்டத்தில் பங்குபற்றி தாய்நாட்டுக்காக தமது உயிரை ஈந்த தமிழீழ விடுதலைப்புலிகள் இயக்கத்தின் உறுப்பினர்களையும், புலிகளோடு இணைந்து உயிர் ஈந்த ஈழ புரட்சிகர மாணவர் இயக்க உறுப்பினர்களையும், மற்றும் குட்டிமணி, தங்கத்துரை போன்ற வேறு சில ஈழப்போராட்ட போராளிகளையும் நினைவுகூர்ந்து அஞ்சலி செய்து, பெருமைப்படுத்தும் நாள் ஆகும். இதற்குரிய நாளாக நவம்பர் 27 ஆம் நாள் தமிழீழ விடுதலைப்புலிகள் அமைப்பினரால் 1989 இல் பிரகடனம் செய்யப்பட்டது. நினைவுறுத்தும் நாள் போன்று மற்ற நாடுகளில் போர்வீரர்களை நினைவு கூறும் நாள்கள்க்கு மாவீரர் நாள் ஒத்தது. ஈழத் தமிழர் அனேகர் வெவ்வேறு அரசியல் நிலைப்பாடுகளைக் கொண்டிருந்தாலும், ஈழப் போராட்டத்தில் மடிந்த வீரர்களுக்கு மரியாதை செய்வர். மற்ற இயக்கங்களுடைய போராளிகளுக்கும் இவ்வாறு வணக்கம் செலுத்தும் நாட்கள் உண்டு.

விடுதலைப் புலிகளின் லெப். சங்கர் (எ) சத்தியநாதன் என்ற முதல் மாவீரனின் நினைவு நாள் தான், நவம்பர் 27. விடுதலைப் புலிகளின் சிறந்த தளபதியாக விளங்கிய சங்கர் மீது சிங்கள இராணுவம் கடும் கோபம் கொண்டிருந்தது. 1982-ம் ஆண்டு இராணுவத்தின் தேடுதல் வேட்டைக்கு இலக்கானான். 1982-ம் ஆண்டு நவம்பர் மாதம் 20-ம் தேதியன்று சிங்கள இராணுவத்தினரால் சுற்றி வளைக்கப்படுகிறார். சங்கர் தப்பி ஓட முயன்ற போது, வயற்றில் குண்டு பாய்கிறது. அப்படியும் சிங்கள இராணுவத்தினரிடம் சிக்காமல் தப்பிக்கிறார். மேற்சிகிச்சைக்காக தமிழகம் வருகிறார். ஆனால், சிகிச்சை பலனின்றி தலைவர் பிரபாகரனின் மடியிலேயே சங்கரின் உயிர் பிரிந்தது.



</doc>
<doc id="52296" url="https://ta.wikipedia.org/wiki?curid=52296" title="வேம்பநாட்டு ஏரி">
வேம்பநாட்டு ஏரி

வேம்பநாட்டு ஏரி அல்லது வேம்பநாட்டுக் காயல் இந்தியாவிலேயே மிகவும் நீளமான ஏரியாகும். கேரளத்தின் மிகப்பெரிய ஏரியான இது இந்தியாவின் பெரும் ஏரிகளுள் ஒன்று.

இந்தக் காயலின் பரப்பளவு 1512 சதுர கிலோமீட்டர்கள் ஆகும். ஆழப்புழா, எர்ணாகுளம், கோட்டயம் மாவட்டங்கள் இவ் ஏரியின் எல்லைகளாக அமைந்துள்ளன. இந்த ஏரி அரபிக்கடலின் மட்டத்திலேயே இருக்கிறது. ஏரியையும் கடலையும் சிறு குறுகிய நிலப்பரப்பு பிரிக்கிறது. பெரியாறு, மீனச்சில், பம்பா முதலிய ஆறுகள் இந்த ஏரியில் கலக்கின்றன.


</doc>
<doc id="52300" url="https://ta.wikipedia.org/wiki?curid=52300" title="செண்டை">
செண்டை

செண்டை என்பது பரவலாகப் பயன்படுத்தப்படும் ஒரு தாள இசைக்கருவியாகும். இக்கருவி பரவலாகக் கேரளம், கருநாடக மாநிலத்தின் துளு நாடு பகுதி மற்றும் தமிழகத்தில் பயன்படுத்தப்படுகிறது. துளு நாட்டில் இது செண்டே என்று அழைக்கப்படுகிறது.

செண்டை மேளம் பண்டைய தமிழ் இசை தோற்கருவி "கொடுகொட்டி" என்பதன் பரிணாம வளர்ச்சியே ஆகும். செண்டை 18ம் நூற்றாண்டில் முழுமையான தற்கால வடிவம் பெற்றது.

செண்டை நீண்ட உருளை வடிவத்திலுள்ள மரக்கருவியாகும். இது இரண்டு அடி நீளமும் ஓரடி விட்டமும் கொண்டது. இதன் இரண்டு முனைகளும் செண்டை வட்டங்களால் மூடப்பட்டிருக்கின்றன. பொதுவாக இது பசு மாட்டின் தோலால் உண்டாக்கப்படுகிறது. காளை மாட்டின் தோல் இதற்கு பயன்படுத்தப்படுவதில்லை. தரம் மிக்க ஒலியிற்காக பசு மாட்டின் அடி வயிற்று தோல் பயன்படுத்தப்படுகிறது. செங்குத்தாக வைப்பதற்காக வாசிப்பவர்களின் தோளிலிருந்து தொங்கவிடப்படுகிறது. செண்டையின் மேல் பகுதியில் மட்டும் கோல் கொட்டப்படும்.

உரத்த விறைப்பான ஒலியிற்காக இப்பறை பிரசித்தி பெற்றது. செண்டையிற்கு இரண்டு பக்கமுண்டு, இடது பக்கம் இடந்தலை மற்றும் வலது பக்கம் வலந்தலை. இடந்தலை ஒன்று/இரண்டு அடுக்கு மாட்டு தோலும், வலந்தலை ஐந்து/ஏழு அடுக்கு மாட்டு தோலும் கொண்டது. இத்தோல்கள் நிழலில் உலர்ந்த பிறகு செண்டை வட்டத்துடன் கட்டப்படுகிறது. செண்டை வட்டம், ஈரப்பனை அல்லது மூங்கில் மரத்தால் உண்டாக்கப்பட்டது. கட்டுவதற்காக பனிச்சை மரத்தின் விதைகளை கொண்ட பசை உபயோகிக்கப்படுகிறது.
வட்டக்கட்டமைப்பை ஒரு பாத்திரத்தில் வைத்து, ஒரு நாள் முழுவதும் கொதிக்க வைத்த பின் வட்டமாக வளைக்கப்பட்டு காய வைக்கப்படுகிறது. செண்டையின் உடற்பகுதி 2அடி 36 அங்குலம் விட்டமும் 1.5 அங்குலம் தடிமானமும் கொண்டது. இது பலாமரத்தின் இளமரத்தால் செய்யப்படுகிறது. பின் தடிமானம் 0.25 அங்குலங்களுக்கு குறைக்கப்பட்டு ஒருமித்த புள்ளியியல் தள்ளி வைக்கப்படுகிறது. நன்கு அதிர்வொலியிற்காக இது செய்யப்படுகிறது. வருடத்தில் சராசரியாக ஒரு பறையாளர் 15 முறை மரகட்டமைப்பை மாற்றுவர். 
செண்டை பெரும்பாலும் இந்து விழாக்களில் பயன்படுத்தப்படும். செண்டை கேரளத்தின் 
1. கதைகளி
2. கூடியாட்டம்
3. கண்யர்களி
4. தெய்யம் மற்றும் பல சமஸ்தான நிகழ்ச்சியில் பயன்படுத்தப்படுகிறது. 
கர்நாடகத்திலும் யக்ஷகான கலையில் பயன்படுத்தப்படுகிறது.

செண்டை உருவாக்கும் கலை இன்று சில பெரும் கொள்ளர் குடும்பங்களுடனே உள்ளது. பெருவேம்பை, இலக்கிடி, நென்மாறை, வெள்ளார்காடு, வலப்பயை கிராமங்களில் செண்டை தயாரிக்கப்படுகிறது. வெள்ளார்காடு செண்டை மிகவும் புகழ்பெற்றது.

கேரளத்தின் திருச்சூர் பூரத்தில் கேரள மாநிலத்தில் உள்ள செண்டைக் கலைஞர்கள் ஒன்று கூடி இசைப்பர்.

செண்டையின் வகைகள் இவை. செண்டை வட்ட விட்டத்தின் அடிப்படையில் வகைப்படுத்தப்பட்டுள்ளன.

பயன்பாடு, உருவம், மற்றும் உருவ அளவின் அடிப்படையில் செண்டையின் வகைகள் இவை: வீக்கு செண்டை, அச்சன் செண்டை, உருட்டு செண்டை, முறி செண்டை, மற்றும் பல.

உருட்டு செண்டையில் பல மாறுபட்ட இசைகளை ஒலிக்க இயலும். இச்செண்டை வாத்தியக் குழுவில் முன்னணி வகிக்கும். ஆகையால், இது "பிரமாண வாத்தியமாக" திகழ்கிறது. இச்செண்டையின் பெயருக்கு ஏற்றவாறு பறையாளர் தன் வலது கை மணிக்கட்டை 'உருட்டிக்'கொண்டு பறை அடிப்பார். முதல் கொட்டில் அடிப்பவரின் உள்ளங்கையை (வலது கையின்) உள் நோக்கியும் அடுத்த கொட்டில் உள்ளங்கை வெளி நோக்கியும் இருக்கும்.

வீக்கு செண்டையும் அச்சன் செண்டையும் இசையில் தாளத்தை பராமரிக்க உள்ளது. . இது கொண்டு திடமான ஒலி ஒலிக்க முடியும்.

செண்டை மேளம் 300 ஆண்டுகள் பழமை வாய்ந்தது. செண்டை மேளத்தில் செண்டை, இலைத்தாளம், குழல் மற்றும் கொம்பு உட்பட நான்கு வாத்தியங்கள் உள்ளன. செண்டை மேளத்தில் உள்ள மேள வகைகள்:


மேல்கண்டவற்றில் முதல் ஆறு மேளங்கள் "செம்பட" மேளத்தினுள்ளில் வருகின்றன. இவைகளை தவிர கேரளத்தில் 3 மேளங்கள் மேலுமுள்ளன : கல்பம், ஏகதசம் மற்றும் நவம்.

பஞ்சாரி மேளம், பாண்டி மேளம் மற்றும் தாயம்பகையில் பயன்படுத்தப்படும் செண்டையின் வட்டம் மெல்லியதாக இருக்க வேண்டும். சிங்காரி மேளம் செண்டையின் வட்டம் திடமாகவும் குறைந்த விலை கொண்டது. சிங்காரி மேளம் மேளக்கலைகளில் சேர்க்கப்படுவதில்லை.

செண்டையும், இலைத்தாளமும் தனியாக அரங்கேற்றியால் அதற்கு பெயர் தாயம்பகை.

செண்டை தோளில் துணியால் தூக்கி தான் கொட்டுவார்கள். ஒன்றோ இரண்டோ கோல்கள் கொண்டு அடிப்பார்கள். சில நேரம் அரிசி மாவில் முக்கி உலர்ந்த கைவிரல்களாலும் கொட்டுவார்கள். செண்டையின் இடந்தலை அசுரவாத்தியமாகவும், வலந்தலை தேவவாத்தியமாகவும் கருதப்படுகிறது. ஆகையால், வலந்தலை மட்டுமே கோயில்களில் ஒலிக்கப்படும். கோல் பதிமுகம் அல்லது புளியமரத்தின் தடியாலானது.

பயிற்சி ஆரம்பிக்கும் பொழுது முதலில் பிள்ளையாரை வணங்கும்படி கணபதி கை கொட்டப்படுகிறது. முடிவிலும் இது கொட்டப்படும்.

கணபதி கையில் 37 கொட்டுகள் உள்ளன.

Gi... Kam...

Na.Ka. Tha.Ra. Kaam...

Dhi.Ri. Ki.Da. Tha.Ka. Tha.Ra. Kaam...

Na.Ka. Tha.Ra. Kaam...

Dhi.Kka. Nna.. Nna.. Kaam...

Du... Du...

Dhi.Ri. Ki.Da. Tha.Ka. Tha.Ra. Kaam

Gi மற்றும் K சத்தங்களில் துவங்குபவை மட்டும் இடது கையால் கொட்டப்படும். கணபதி கையிற்கு பிறகு ஆசிரியர் தரும் பயிற்சியிற்கு பெயர் சாதகம்(സാധകം). சாதகம் மூன்று கொட்டி ஆரம்பிக்கப்படும். அது த கி ட ஸாதகம் (ത കി ട സാധകം).

இவ்வாத்தியத்தை கொட்டும்பொழுது கொட்டும் வேகத்தை கணக்கில் எடுப்பது காலம் என்று கூறப்படுகிறது.


</doc>
<doc id="52303" url="https://ta.wikipedia.org/wiki?curid=52303" title="கோட்டயம் மாவட்டம்">
கோட்டயம் மாவட்டம்

கோட்டயம் மாவட்டம் கேரள மாநிலத்தின் பதினான்கு மாவட்டங்களுள் ஒன்று. கோட்டயம் நகரம் இதன் தலைநகரம். 1991-ஆம் ஆண்டுக் கணக்கெடுப்பின் படி, இம்மாவட்டமே இந்தியாவின் முழு எழுத்தறிவு பெற்ற முதல் மாவட்டம். இந்தியாவில் புகையிலையைத் தடை செய்த முதல் மாவட்டமும் கோட்டயமே. 

மேற்குத் தொடர்ச்சி மலைகள், வேம்பநாட்டு ஏரி, குட்டநாடு ஆகியன இதன் எல்லைகளாக அமைந்துள்ளன.

கோட்டயம் என்ற சொல் கோட்டை, அகம் என்ற சொற்களில் இருந்து தோன்றியது. அழகிய தென்னந்தோப்புகள், நீர்நிலைகளைக் கொண்டிருப்பதால், சுற்றுலாத் தலமாகவும் விளங்குகிறது.

108 வைணவத் திருத்தலங்களில் ஒரு வைணவத் திருத்தலம் கோட்டயம் மாவட்டத்தில் உள்ளது. அவை:


இது கீழ்க்கண்ட சட்டமன்றத் தொகுதிகளைக் கொண்டுள்ளது.






</doc>
<doc id="52304" url="https://ta.wikipedia.org/wiki?curid=52304" title="மெர்சென் பகாத்தனி">
மெர்சென் பகாத்தனி

கணிதத்தில் மெர்சென் எண் (Mersenne number), மெர்சென் பகாத்தனி என இரண்டு கருத்துகள் உள்ளன. மெர்சென் எண் என்பது இரண்டின் அடுக்கு எண் கழித்தல் ஒன்று (இரண்டடுக்குக்கு ஒன்று குறை) என்னும் வடிவில் எழுதத்தக்க ஒரு நேர்ம முழு எண்.:

மேற்கண்டவாறு எழுதத்தக்க மெர்சென் எண் பகா எண்ணாக (பகாத்தனியாக) "இருந்தால்" அதனை மெர்சென் பகாத்தனி என்று வரையறை செய்வர். எடுத்துக்காட்டாக formula_2 என்பது formula_3 என்று அழைக்கப்படும், 7 என்னும் மதிப்பு கொண்ட, பகாத்தனி (பகா எண்). ஆனால் formula_4 என்பது formula_5 என்று அழைக்கப்படும், 15 என்னும் மதிப்பு கொண்ட, "மெர்சென் எண்", ஆனால் "பகா எண் அல்ல". ஏனெனில் 15 என்பதை 3x5 என எழுதலாம். அது ஒரு வகுபடும் எண். சற்று மாறுதலான சில வரையறைகளில், மெர்சென் எண் என்பது இரண்டின் அடுக்குப்படியாக உள்ள "n" என்பது ஒரு பகாத்தனியாக (பகா எண்ணாக) இருக்கவேண்டும் என்பர். 

மெர்சென் பகாத்தனி அல்லது மெர்சென் பகா எண் என்பது மெர்சென் எண்ணாக உள்ள பகாத்தனி. இதுகாறும் (2008) மொத்தம் 46 மெர்சென் பகாத்தனிகள்தாம் கண்டுபிடிக்கப்பட்டுள்ளன. இன்று அறியப்பட்டுள்ள பகா எண்களிலேயே மிகப்பெரிய பகா எண் ஒரு, மெர்சென் பகா எண்ணாகும்: (2 − 1). அண்மைக் காலத்தில் அறியப்பட்ட எல்லா மிகப்பெரிய பகாத்தனிகளும் மெர்சென் பகாத்தனிகளாக உள்ளன.முன்னர் கண்டுபிடித்த மெர்சென் பகாத்தனிகள் போலவே இதுவும் இணையவழி மெர்சென் பெருந்தேடல் (Great Internet Mersenne Prime Search) (GIMPS), “கிம்ப்”, என்னும் திட்டத்தினூடாக கூட்டுழைப்பில் கண்டுபிடித்ததாகும். இந்த பகாத்தனியே முதன்முறையாக 10 மில்லியன் இலக்கங்களையும் தாண்டிய நீளமான பகா எண்.

சோதனை

மெர்சென் பகாத்தனி பற்றிய பல அடிப்படையான கேள்விகளுக்கு இன்னும் விடை காண முடியாமல் உள்ளன. மெர்சென் பகாத்தனிகளின் எண்ணிக்கை முடிவிலியாக இருக்குமா என்பது அறியப்படவில்லை. ஆனால் முடிவிலி எண்ணிக்கையில் மெர்சென் பகாத்தனிகள் இருக்க வேண்டும் என்றும் அவற்றின் அடுக்கின் போக்கு பற்றியும் லென்ஸ்ட்ரா-பொமரான்ஸ்-வாக்ஸ்டாஃவ் ஊகம் (Lenstra-Pomerance-Wagstaff conjecture) கூறுகின்றது. அதே போல பகா எண்களாக இல்லாமல், கலப்பு எண்களின் (வகுபடும் எண்களாக) அடுக்குப்படி (exponent) பகாத்தனிகளாகக் கொண்ட மெர்சென் எண்களும் எண்ணிக்கையில் முடிவிலியாக இருக்குமா என்றும் தெரியவில்லை. ஆனால் சோஃவி ஜெர்மேன் பகாத்தனி (Sophie Germain prime) போன்ற பகாத்தனிகள் முடிவிலி எண்ணிக்கையில் இருக்கும் என்னும் ஊகம் போன்றே இதுவும் இருக்கக்கூடும் என்னும் கருத்து உள்ளது. 

மெர்சென் எண்களைப் பற்றிய ஓர் அடிப்படையான தேற்றம் கூறுவது: ஒரு மெர்சென் எண் "M", மெர்சென் பகாத்தனி ஆக இருக்க வேண்டுமெனில் அதன் அடுக்கு படி (exponent) "n" என்பதே பகாத்தனியாக இருத்தல் வேண்டும். இதன் அடிப்படையில் மெர்சென் எண்ணாகிய "M" = 2−1 = 15 முதலியவற்றின் பகா எண் தன்மை இல்லாமையை காட்டுகின்றது: ஏனெனில் அடுக்குப்படி 4 = 2×2 என்பது ஒரு வகுபடும் எண், எனவே தேற்றத்தின் கூற்றின்படி 15 என்பது ஒரு பகு எண். உண்மையில், 15 = 3×5. ஆகவே இது உண்மையாகின்றது. இன்று அறியப்படுவனவற்றிலேயே மிகச் சிறிய மெர்சென் பகாத்தனிகள்: 

"M" என்னும் மெர்சென் எண்ணின் அடுக்குப் படி "p" ஆனது பகாத்தனியாக, "p" = 2, 3, 5, … , என இருந்தால் மட்டுமே அந்த மெர்சென் எண் பகாத்தனியாக இருக்க முடியும் என்றாலும், அடுக்குப்படி "p" பகாத்தனியாக இருந்தும் சில எண்கள் மெர்சென் எண்கள், மெர்சென் பகாத்தனியாக இல்லாமல் இருக்க முடியும். இந்த எதிர்நிலைக்கு சிறிய எண்ணில் ஓர் எடுத்துக்ககட்டு: "M"

மேலுள்ள எடுத்துக்காட்டில், 11 என்னும் அடுக்குப் படி பகாத்தனியாக இருந்த பொழுதும், 2047 என்னும் மெர்சென் எண் பகாத்தனி அல்ல. இது 23 × 89 என்று எழுதக்கூடிய வகுபடும் எண், பகு எண். இப்படி அடுக்குப்படி ஒரு பகாத்தனியாக இருந்தபோதும் அந்த மெர்சென் எண் பகாத்தனியாக இருக்குமா இருக்காதா என்பதற்கு ஒரு தெளிவான விதி இல்லாததால், மெர்சென் பகாத்தனிகளைத் தேடுவது கடினமானதாகவும் ஆர்வத்தைத் தூண்டுவதாகவும் உள்ளது ஏனெனில் மெர்சென் எண்கள் விரைவாக மிகப்பெரிய எண்களாக உருவெடுக்கின்றன. இதனால் பல கணினிகளின் உதவியால் பகிர்ந்து கணிக்கும் திட்டப்படி மெர்சென் பகாத்தனிகளைத் தேடுகின்றார்கள். இப்பணிக்கு மிகவும் உதவுவது, ஓரெண் பகாத்தனியா என மெய்த்தேர்வு செய்வதில் திறன்மிக்க லூக்காசு-லேமர் மெர்சென் எண் மெய்த்தேர்வின் பயன்பாடு ஆகும். முறைப்படி பகாத்தனியா என்னும் மெய்த்தேர்வு (பரிசோதனை) மிகப் பெரிய மெர்சென் பகாத்தனியைத் தேடி கண்டுபிடிப்பது என்பது இன்று ஒரு மதம் போல் ஒரு சிலரால் மிகுந்த ஈடுபாடோடு பின்பற்றும் ஒரு கலையாக உள்ளது. 

இந்த மெர்சென் பகாத்தனிகள் பலவகையான இடங்களில் பயன்படுகின்றன. ஏறத்தாழ சீருறா எண்களைத் தரும், போலிச்சீருறா எண் ஆக்கிகளில் (pseudorandom number generator) பயன்படுகின்றது. எடுத்துக்காட்டுகள்: 1997 இல் தொடங்கிய, மிக விரைந்து எண்களைத் தரும. போலிச் சீருறா எண் ஆக்கியாகிய மெர்சென் டுவிஸ்டர், பார்க்-மில்லர் சீருறா எண் ஆக்கி, பொது பதிகைமாற்றி, ஃவிப்நாக்சி சீருறா எண் ஆக்கி (Fibonacci RNG).

கணி அறிவியலில் (computer science) குறியில்லா "n"-பிட்டு முழு எண்களைக் கொண்டு M வரையிலான மெர்சென் எண்களைக் குறிப்பிட முடியும் என்று நிறுவப்பட்டுள்ளது.
"n" வட்டைகள் கொண்ட அனோய் கோபுரம் (Hanoi Tower) என்னும் சிக்கல்தீர் விளையாட்டில், தீர்வு காண குறைந்தது M நகர்வுகள் தேவை என்று நிறுவப்பட்டுள்ளது.

கீழ்க்காணும் ஈடுகோள், 

காட்டுவது என்னவென்றால், "M" பகாத்தனியாக இருக்க வேண்டுமெனில் அடுக்குப் படி "n" தானே ஒரு பகாத்தனியாக இருத்தல் வேண்டும். ஆனால் "n" பகாத்தனியாக இருப்பது மட்டும் "M" பகாத்தனியாக இருக்கப் போதுமானதல்ல. அதாவது "M" பகாத்தனியாக இருக்க, "n" பகாத்தனியாக இருக்க வேண்டும் ஆனால், "n" பகாத்தனியாக இருந்தால் மட்டும் மெர்சென் எண் "M" பகாத்தனியாக இருக்கும் என்பது உறுதியல்ல. "n" பகாத்தனியாக இருப்பது தேவை ஆனால் போதுமானதல்ல. எனவே எதிர்நிலை கூற்றாகிய, "n" பகாத்தனியாக இருந்தால் "M" பகாத்தனியாக இருக்கவேண்டும் என்பது சரியான கூற்று இல்லை. இப் பண்பால் மெர்சென் பகாத்தனியைத் தேடுதல் ஒரு வகையில் எளிதாகின்றது. 

மெர்சென் பகாத்தனிகளை விரைவாகத் தேடும் தீர்முறைத் திட்டங்கள் (algorithms) வகுக்கப்பட்டுள்ளன. இன்றுவரை 2008 கண்டுபிடிக்கப்பட்ட மிகமிகப் பெரிய பகாத்தனிகள் மெர்சென் பகாத்தனிகளாகவே. இவை யாவும் மேற்சுட்டிய தீர்முரைத் திட்டங்களை கொண்டு கண்டுப்டித்தவையே.

முதல் நான்கு மெர்சென் பகாத்தனிகள், formula_7, formula_8, formula_9 and formula_10 வெகு காலமாக அறியப்பட்டவை. ஐந்தாவது மெர்சென் பகாத்தனியாகிய formula_11, யாரோ பெயர்தெரியாதவரால் 1461 இல் கண்டுபிடிக்கப்பட்டது. அடுத்த இரண்டை, formula_12 and formula_13, இத்தாலிய கணிதவியலாளர் கட்டால்டி 1588 இல் கண்டுபிடித்தார். இரண்டு நூற்றாண்டுகளுக்குப் பின் formula_14 ஒரு பகாத்தனி என லியோனார்டு ஆய்லர் 1772 இல் உறுதிசெய்தார். கணித வரலாற்றில் அடுத்ததாக எடுவர்டு லூக்காஸ் 1876 இல் formula_15 ஐ கண்டு பிடித்தார். ஆனால் இடையே உள்ள மெர்சென் பகாத்தனியாகிய formula_16 ஐ இவான் மிக்கீவிச் பெர்வுசின் (Ivan Mikheevich Pervushin) என்னும் உருசிய கணிதவியலாலர் 1883இல் கண்டுபிடித்தார். இடைப்பட்ட இன்னும் இரண்டு பகாத்தனிகளாகிய (formula_17 , formula_18)ஐ ஆர். இ. பவர்ஸ் என்பவர் 1911 லும், 1914 லும் முறையே கண்டுபிடித்தார்.

ஒரு மெர்சென் எண் மெர்சென் பகாத்தனியாக இருக்குமா என மெய்த்தேர்வு செய்ய எடுவர்டு லூக்காஸ் 1856 இல் முன்மொழிந்த ஒருவகையான மீளுறுப்பு வரிசை (recurrence sequence) முறை மிகவும் பயனுடையதாக உள்ள ஒன்று . இதனை டெரிக் லேமர் (Derrick Lehmer) 1930 இல் மேலும் வளர்த்தார். இம்முறை இன்று மெர்சென் எண்களுக்கு லூக்காஸ்-லேமர் மெய்த்தேர்வு என்று அறியப்படுகின்றது. குறிப்பாக இம்முறை என்ன கூறுகின்றதென்றால், இரண்டைவிட பெரிய அடுக்குப்படியாக இருந்தால், formula_19, மெர்சென் எண் formula_20 ஆனது "S" எண்ணை ஈவின்றி வகுத்தால் மட்டுமே formula_21 என்பது பகாத்தனியாகும். இந்த "S" என்ன வென்றால், முதலில் formula_22 என்று கொண்டு, பின்னர் formula_23, formula_24 என்னும்படியாக மீளுறுப்பு ஈடுகோளாக கொள்ளப்படுகின்றது.
மின்கணினிகள் கண்டுபிடிக்கப்பட்ட பின் மெர்சென் பகாத்தனிகளைக் கண்டுபிடிப்பதில் புரட்சிகரமான வளர்ச்சி அடைந்துள்ளது. இம்முறையைக் கைக்கொண்டு கண்டுபிடித்த முதல் மெர்சென் பகாத்தனி "M" ஆகும். இது காலை 10 மணிக்கு ஜனவரி 30, 1962 ஆண்டு நிறைவேறியது. இதற்குப் பயன்பட்ட கணினி, ஐக்கிய அமெரிக்க சீர்தர நிறுவகம் (National Bureau of Standards) வைத்திருந்த (SWAC) என்றழைக்கப்பட்ட வெஸ்டர்ன் ஆட்டொமாட்டிக் சொம்ப்யூட்டர் (Western Automatic Computer ஆகும். இக்கணினியைப் பயன்படுத்தி டெரிக் லேமர் தலைமையின் கீழ் பேராசிரியர் ரஃவீல் ராபின்சன் எழுதிய கணிநிரல் ஆணைகளைக் கொண்டு இம் மெர்சென் பகா எண்ணைக் கண்டுபிடித்த்னர். இந்த எண்ணே 38 ஆண்டுகளுக்குப் பின் கண்டுபிடிக்கப்பட்ட மெர்சென் பகாத்தனி. அடுத்த மெர்சென் பகாத்தனியாகிய "M", அடுத்த இரண்டுமணி நேரத்தில் கண்டுபிடிக்கப்பட்டது. அடுத்த மூன்று மெர்சென் பகாத்தனிகளையும்  — "M", "M", "M" — இதே கணிநிரலைக் கொண்டு அடுத்த சில பாதங்களில் கண்டுபிடித்தனர். அடுத்ததாக கண்டு பிடித்த "M" மெர்சென் பகாத்தனியே 1000 இலக்கங்களைத் தாண்டிய நீளமுடைய டைட்டானிக் என்றழைக்கப்படும் பகாத்தனி. ஆகும். அதன் பின்னர் ஜைகாண்டிக் என்றழைக்கப்பட்ட 10,000 இலக்கங்களையும் தாண்டிய நீளம் கொண்ட "M" கண்டுபிடிக்கப்பட்டது. அதன் பின்னர் மெகா பகாத்தனி என்றழைக்கப்படும் ஒரு மில்லியன் இலக்கங்களையும் தாண்டிய நீளமுடைய "M" கண்டுபிடிக்கப்பட்டது எவ்வகையான பகாத்தனிகளை கணக்கில் இவை மூன்றும்தான் இவ்வளவு பெரியதாக உள்ள முதல் பகாத்தனிகள். 
செப்டம்பர் 2008 இல் “கிம்ப்” இல் பங்கு கொண்டு ஏறத்தாழ 13 மில்லியன் இலக்கங்கள் நீளம் கொண்ட மெர்சென் பகாத்தனியை லாஸ் ஏஞ்சலஸ் பல்கலைக்கழகக் கணிதவியலாளர்கள் கண்டுபிடித்து, எலெக்ட்ரானிக் ஃவிராண்டியர் பவுண்டேசன் (Electronic Frontier Foundation) அறிவித்திருந்த, அமெரிக்க $100,000 பரிசை வென்றார்கள். இப்பரிசை 10 மில்லியல் இலக்கத்திற்கும் கூடுதலான நீளம் உடைய பகாத்தனி எண்ணைக் கண்டுபிடிப்பவருக்குத் தருவதாக அறிவிக்கப்பட்டு இருந்தது. இதுவே யூசிஎல்ஏ (UCLA) ஆய்வாளர்கள் கண்டுபிடித்த 8 ஆவது மெர்சென் பகாத்தனி.



என்பது ஒரு பகாத்தனி; 31 என்பது 1 கூட்டல் 2×5 என்பதின் முழு எண் பெருக்குத்தொகை. எடுத்துக்காட்டு-2: 2 − 1 = 23×89, 
23 = 1 + 2×11, மற்றும் 89 = 1 + 8×11, மேலும் 23×89 = 1 + 186×11.


இன்று நாம் மெர்சென் பகாத்தனி என்றழைக்கும் எண்கள் பற்றி, பெர்ஃவெக்ட் எண்ணுடன் (perfect number) (சீர்நிறை எண்) தொடர்பு படுத்தி யூக்கிளிட் எழுதியுள்ளார். மெர்சென் என்னும் எண்ணின் பெயர் 17 ஆவது நூற்றாண்டைச் சேர்ந்த மாரின் மெர்சென் என்னும் பிரான்சிய ஆய்வாளரின் பெயரை ஒட்டி சூட்டப்பட்டது. இவர் மெர்சென் பகாத்தனிகளின் பட்டியலை அடுக்குப்படி 257 வரை குறித்து வைத்திருந்தார், ஆனால் அப்பட்டியலில் உள்ள "M" மற்றும் "M" ஆகிய இரண்டும் பகு எண்கள் (பகா எண்கள் அல்ல); மேலும் கீழ்க்காணும் மெர்சென் பகா எண்களை குறிக்கத் தவறி விட்டார்: "M", "M", "M".மெர்சென் அவருடைய பட்டியலில் உள்ள எண்களை எவ்வாறு தேர்வு செய்தார் என்னும் விளக்கம் இல்லை, ஆனால் கூர்மையான மெய்த்தேர்வு இரண்டு நூற்றாண்டுகளுக்கும்ப் பின் நிகழ்ந்தது.

கீழே உள்ள அட்டவனை இன்றுவரை அறிந்த எல்லா மெர்சென் பகாத்தனிகளையும் காட்டுகின்றது :
It is not known whether any undiscovered Mersenne primes exist between the 39th ("M") and the 46th ("M") on this chart; the ranking is therefore provisional. For a historical example, note that the 29th Mersenne prime was discovered "after" the 30th and the 31st. It is also remarkable that the current record holder was followed 14 days later by a smaller Mersenne prime.

46 ஆவது மெர்சென் பகாத்தனியின் நீளத்தை உணர்வதற்குக் கீழ்க்காணும் ஒப்பீடு உதவும். இந்த பகாத்தனியை பதின்ம (பத்தின் அடிப்படையான) எண்ணாக அச்சிட்டுக் காட்டுவதற்கு ஒரு வரிக்கு 75 இலக்கங்களாக ஒஉர் பக்கத்திற்கு 50 வரிகள் அச்சிட்டால் 3,461 பக்கங்கள் பிடிக்கும் .

மெர்சென் எண்கள், தனிவகை எண் சல்லடை (special number field sieve, SNFS) தீர்படித்திட்டத்தை (algorithm), மெய்த்தேர்வு செய்ய சிறந்தவை. பெரும்பாலும் மிகப்பெரிய எண்கள் காரணிகளாக பிரித்தெடுக்கப்பட்ட பொழுது அவை மெர்சென் எண்களாக இருந்தன. மார்ச் 2007 வரையிலும், formula_38 என்னும் எண்ணே வெற்றிப்பதிவு-பெற்ற பெரிய எண். இது சில நூறு கணினிகளின் உதவியால் ஏறத்தாழ ஓராண்டாக கணித்த பின் பெற்ற விடை. இக்கணிப்புகளை சப்பானைச் சேர்ந்த NTTயிலும், சுவிட்சர்லாந்தை சேர்ந்த EPFL இலும் செய்தார்கள் . மேலும் செய்திகளுக்கும் இணைப்புகளுக்கும் முழு எண் காரணி வெற்றிப்பதிவுகளைப் பார்க்கவும்.

சீர்நிறை எண்களுக்கும் (perfect numbers) மெர்சென் பகாத்தனிகளுக்கும் இடையே உள்ள தொடர்பு பலருக்கும் ஆர்வமூட்டுவட்து. கி.மு 4 வது நூற்றாண்டில், யூக்ளிட் நிறுவியது: "M" மெர்சென் பகாத்தனி என்றால் 

என்பது இரட்டைப்படை சீர்நிறை எண். எல்லா இரட்டைப்படை சீர்நிறை எண்களும் இவ்வடிவம் கொண்டவை என்று 18 ஆவது நூற்றாண்டில், லியோனார்டு ஆய்லர் நிறுவினார். இதுபோல் ஒற்றைப்படையான சீர்நிறை எண்கள் உள்ளனவா என்று தெரியவில்லை.

இரும எண் முறையில், 2 − 1 என்பது 1 ஐ "n" முறை பக்கவாட்டில் அடுக்கினால் பெறலாம். எடுத்துக்காட்டாக, 2 − 1 = 11111 இரும எண் முறை வடிவ ஈடு (representation). எனவே மெர்சென் பகாத்தனிகள் இரும எண் முறையில் ஒற்றடுக்குப் பகாத்தனி (repunit prime).

இன்றைய மின்வழி கருத்து, செய்திகள், வணிக தொடர்பாடல்களுக்கு மிகப் பெரிய பகா எண்கள் மிகவும் தேவைப்படும் ஒன்று. இவை கமுக்க (இரகசிய) அல்லது மறைவாக பொது ஊடங்கங்கள் வழியே செய்திகளை செலுத்தி வாங்கும் துறைகளில் மிகவும் பயன்படுகின்றது. இத்துறையைக் கமுக்கவியல் அல்லது "கமுக்கமுறையியல்" (கிரிப்டோகிராவி Cryptography) என்பர். இந்த கமுக்கவியல் கருத்துகளின் துணையுடன்தான் அன்றாடம் மக்கள் பயன்படுத்தும் தானியங்கி பணம்வழங்கி முதல், நாளொன்றுக்குப் பல பில்லியன்
டாலர் கணக்கில் பண உறவாட்டம் நடைபெறும் பங்குச் சந்தைகள் கொடுக்கல்-வாங்கல்கள் முதலியன் நடைபெறுகின்றன.




</doc>
<doc id="52305" url="https://ta.wikipedia.org/wiki?curid=52305" title="குட்டநாடு">
குட்டநாடு

குட்டநாடு கேரள மாநிலத்தின் ஒரு பகுதி. இப்பகுதியில் ஆண்டு முழுவதும் வேளாண்மைத் தொழில் நடைபெறுவதால், இதை கேரளாவின் அரிசிக்கிண்ணம் என்ற சிறப்புப் பெயரைப் பெற்றுள்ளது. இது இந்தியாவிலேயே கடல்மட்டத்திலிருந்து குறைவான உயரம் கொண்ட பகுதி. சுமார் 500 சதுர கிலோமீட்டர் பரப்பு கடல்மட்டத்திற்குக் கீழே உள்ளது. இதன் உயரம் 0.6 மீட்டரில் இருந்து 2.2 மீட்டர் வரை கடல் மட்டத்திற்குக் கீழ் உள்ளது. பெரும்பாலான பகுதிகளில் ஆண்டு முழுவதும் நீர் இருக்கும். கடல்மட்டத்திற்குக் கீழ் இருந்தும் உழவு செய்யப்படும் உலகின் மிகச்சில பகுதிகளிலும் குட்டநாடும் ஒன்று.

குட்டநாட்டுப் பகுதி ஆழப்புழா, பத்தனம்திட்டா, கோட்டயம் மாவட்டங்களை உள்ளடக்கியது. கீழ்க்குட்டநாட்டுப் பகுதியான ஆழப்புழையில் மட்டும் 18 இலட்சம் மக்கள் வாழ்கின்றனர். பம்பை ஆறு, மீனச்சிலாறு, அச்சன்கோவில் ஆறு, மணிமாலா ஆறு ஆகிய நான்கு பெரிய ஆறுகள் குட்டநாட்டில் பாய்கின்றன. நெல், வாழை ஆகியன இங்கு முதன்மையாக பயிரிடப்படுகின்றன. திரைப்பட இயக்குனரான வினயன் இங்கு பிறந்தவர்.


</doc>
<doc id="52307" url="https://ta.wikipedia.org/wiki?curid=52307" title="கௌதம் மேனன்">
கௌதம் மேனன்

கௌதம் வாசுதேவ் மேனன் (பிறப்பு: பெப்ரவரி 25, 1973), ஒரு தமிழ்த் திரைப்பட இயக்குநர். திரைப்படத்துறைக்கு வரும் முன்னர் அறியப்பெற்ற விளம்பரப் பட உருவாக்குநராக இருந்தார். இயக்குநர் ராஜீவ் மேனனிடம் உதவியாளராக இருந்து, மின்சார கனவு படத்தில் பணியாற்றினார். விளம்பர படங்கள் எடுப்பதற்காக இவர் உருவாக்கிய ஃபோட்டான் ஃபேக்டரி நிறுவனம், தற்போது திரைப்படத் தயாரிப்பு நிறுவனமாகவும் விளங்குகிறது. தனது தயாரிப்பில் வெளிவரும் அனைத்து தமிழ்த் திரைப்படங்களுக்கும் தூய தமிழில் பெயரிட்டுள்ளார்.


</doc>
<doc id="52314" url="https://ta.wikipedia.org/wiki?curid=52314" title="துகிலுரி நடனம்">
துகிலுரி நடனம்

துகிலுரி நடனம் ("Striptease") அல்லது ஆடையவிழ்ப்பு நடனம் ஒரு கவர்ச்சி நடனம். இதை ஒரு ஆணோ பெண்ணோ பாலுணர்வை தூண்டும் வண்ணம் தமது துகிலை உரிந்து நடனம் ஆடுவர். இந்த ஆட்டத்தில் நிர்வாண நிலையை விட துகிலுரிதலே முதன்மை பெறுகிறது. பொதுவாக நிர்வாணம் ஆனவுடன் ஆட்டம் முடிந்துவிடும். 

தற்கால துகிலுரிநடனம் 1890 களில் பிரான்சில் தொடங்கியது. இன்று மேலைநாடுகள் பலவற்றில், மும்பாய் போன்ற பெரும் நகரங்களிலும் துகிலுரி கிளப்புக்கள் உண்டு. சில இடங்களில் துகிலுரி நடனம் சட்டத்துக்கு புறம்பானது.


</doc>
<doc id="52316" url="https://ta.wikipedia.org/wiki?curid=52316" title="பாலியல்">
பாலியல்

பாலியல் என்பது பாலின்ப ஈடுபாடுகள், நடத்தைகள், தொழிற்பாடு பற்றிய படிப்புத்துறை ஆகும். பாலியல் துறை உயிரியல், உளவியல், சமூகவியல், மருத்துவம், புள்ளியியல், குற்றவியல் ஆகிய துறைகளுடன் நெருங்கிய தொடர்புடையது. இது அவற்றின் அறிவையும் முறையியலையும் பயன்படுத்துகிறது.


</doc>
<doc id="52317" url="https://ta.wikipedia.org/wiki?curid=52317" title="மருந்தகம்">
மருந்தகம்

மருந்தகம் என்பது மருந்துகளை விற்கும் இடம். அங்கிருப்பவர்கள் தகுந்த மருந்தைக் கொடுத்து, மருந்தைப் பற்றி விளக்கி, அது எவ்வாறு உட்கொள்ள வேண்டும் என்றும் அறிவுரைப்பர். கனடா, ஐக்கிய அமெரிக்கா போன்ற நாடுகளில் அனேக மருந்துகள் மருத்துவரின் ஆலோசனைப்படியே வழங்கப்படலாம். சில நாடுகளில் மருந்தக நிபுணர்கள் சில பொதுவான அல்லது எளிமையான நோய்களுக்கு மருந்துகளைப் பரிந்துரைக்கலாம். 


</doc>
<doc id="52320" url="https://ta.wikipedia.org/wiki?curid=52320" title="பால்">
பால்



</doc>
<doc id="52322" url="https://ta.wikipedia.org/wiki?curid=52322" title="தமிழீழத் தேசியக்கொடி">
தமிழீழத் தேசியக்கொடி

தமிழீழத் தேசியக்கொடி இலங்கையின் வடக்கு, கிழக்கு இணைந்த தமிழர் தாயகப் பிரதேசமான தமிழீழத்தின் தேசிய கொடியாக, தமிழீழ விடுதலைக்கான போராட்டத்தின் போது விடுதலைப்புலிகள் இயக்கத்தின் கொடியிலுள்ள எழுத்துக்கள் நீக்கப்பெற்ற கொடி, விடுதலைப் புலிகளின் தலைவர் வே. பிரபாகரனால் 1990ம் ஆண்டு அறிவிக்கப்பட்டது. அத்துடன் புலிகளின் நிழல் ஆட்சி நடந்த பகுதிகளில் அனைத்து நிகழ்வுகளின் போதும் ஏற்றும் வழக்கு உருவாகியது. அதனைத் தொடர்ந்து உலகெங்கும் புலம் பெயர்ந்து வாழும் ஈழத் தமிழர்கள் தாம் வாழும் நாடுகளில், இக்கொடியை ஏற்றும் வழக்கம் தொடர்ந்தது. தற்போது தமிழீழ விடுதலைப் புலிகள் அழிக்கப்பட்டுவிட்டனர் என்று கருதும் நிலையிலும், புலம் பெயர் நாடுகளில் வாழும் ஈழத் தமிழர்களால் தேசியக்கொடியாக தமிழீழக் கொடியை தம் இனத்தின் தேசிய கொடியாக உயர்த்தி வருகின்றனர். ஈழத் தமிழருக்கு ஆதரவான நிகழ்வுகளின் போது இந்தியாவிலும் இக்கொடி உயர்த்தப்பட்டு வருகின்றது. உலகின் ஏனைய நாடுகளின் மத்தியிலும் தமிழீழத் தேசியக் கொடி பலவேறு நிகழ்வுகளின் உயர்த்தப்பட்டு தமது தேசியத்தின் தனித்துவத்தை நிலை நிறுத்தும் முயற்சிகள் தொடர்ந்த வண்ணம் உள்ளன. இலங்கையின் தேசிய கொடி உயர்த்தப்படும் அதே களத்தில் தமிழீழத் தேசியக் கொடியையும் உயர்த்திய நிகழ்வுகளும் உள்ளன. 

விடுதலைப் புலிகளின் கொடி 1977ம் ஆண்டு தொடக்கம் தமிழீழ விடுதலைப்புலிகள் இயக்கத்தின் கொடியாக இருந்து வருகிறது. தமிழீழ விடுதலைப் போரில் மரணமடைந்தவர்களை நினைவுகூர்ந்த இரண்டாவது மாவீரர் நாளில் (நவம்பர் 21, 1990) முதல் தடவையாக பிரபாகரனது பாசறையில் ஏற்றி வைக்கப்பெற்றது.

இக்கொடியில் மஞ்சள், சிவப்பு, கறுப்பு, வெள்ளை ஆகிய நான்கு நிறங்கள் உள்ளன. 


+ கொடிவணக்கத்தின்போது சீருடையில் இருக்கும் பணி ஆளணியினர் (படையணிகள், சாரண இயக்கத்தவர், முதலுதவிப்படை முதலியன) தத்தமது பணிகளுக்குரிய கட்டளைகளில் விதித்துரைக்கப்பட்டவாறு முறைப்படி கொடிவணக்கம் செலுத்துவர்.


"ஏறுது பார் கொடி" என்ற பாடல் புதுவை இரத்தினதுரையால் இயற்றப்பட்டு, தமிழீழத் தேசியக் கொடி ஏற்றப்படும் போது பாடப்படுகிறது. 

<poem>ஏறுதுபார் கொடி ஏறுது பார்
ஏறுதுபார் கொடி ஏறுது பார் – இங்கு
ஏறுதுபார் கொடி ஏறுது பார் – தமிழ்

ஈழத்தின் வேதனை தீர்த்தகொடி – எட்டுத்
திக்கிலும் மானத்தைச் சேர்த்தகொடி
காலத்தை வென்றுமே நின்றகொடி – புலி
காட்டியபாதையில் சென்ற கொடி

செக்க நிறத்திலே வேங்கை நடுவிலே
சீறிடும் கொடியிது – தமிழ்
மக்களைக் காத்த நம்மானமா வீரரை
வாழ்த்திடும் கொடியிது – புலி
வீரத்தின் கொடியிது – மா
வீரனின் கொடியிது (ஏறுதுபார்)

எத்தனை எத்தனை வேங்கைகள் ரத்தத்தில்
ஏறிய கொடியிது – பெரும்
சத்திய வேள்வியில் செந்தமிழ் மீதினில்
சாற்றிய கொடியிது – தமிழ்
ஈழத்தின் கொடியிது – புலி
ஏந்திய கொடியிது (ஏறுதுபார்)

சாதிகள் சண்டைகள் சாய்த்து விழுத்திய
சாதனைக் கொடியிது – சங்கு
ஊதி முழங்கிட ஊர்மனை யாவிலும்
உலவிய கொடியிது – சம
தர்மத்தின் கொடியிது – எங்கள்
தாயவள் கொடியிது – (ஏறுதுபார்)

ஆயிரமாயிரம் பேரென வேங்கைகள்
ஆக்கிய கொடியிது – பிர
பாகரன் என்றிடும் காவிய நாயகன்
போற்றிடும் கொடியிது – தமிழ்த்
தேசத்தின் கொடியிது – எங்கள்
தேசியக் கொடியிது (ஏறுதுபார்)</poem>



</doc>
<doc id="52324" url="https://ta.wikipedia.org/wiki?curid=52324" title="சேரமான் பெருமாள்">
சேரமான் பெருமாள்

"சேரமான் பெருமாள் என்ற பெயரில் வாழ்ந்த நாயனார் பற்றி கழறிற்றறிவார் நாயனார் கட்டுரையைப் பார்க்க."

சேரமான் பெருமாள் (English: Cheraman Perumal; Malayalam:ചേരമാൻ പെരുമാൾ; Arabic: رضي الله عنه) தென் இந்தியாவை ஆண்ட சேர வம்சத்தின் அரசப்பெயர் ஆகும் .

சேரமான் கயிலை சென்றது

வாலசுந்தர கவிராயர் கொங்கு மண்டல சதகம்

கலைக்கிட மானதமிழ்ப்பாடு சுந்தரர் காதல் நட்பால்

கொலைக்கிட மானநெறிநீங்கு வெள்ளைக் குதிரையின்மேல்

தலைக்கிடும் எண்ணெய் முழுகாமல் சேரனும் தண்கையிலை

மலைக்கு உடம்போடு சென்றான் அதுவும் கொங்கு மண்டலமே 

(கு - ரை) கலைகளுக்கு இருப்பிடமான தமிழ்ப் பாடல்களைப் பாடுவதில் வல்லவர் சுந்தர மூர்த்தி நாயனார். சுந்தரரின் தோழர் சேரமான் பெருமாள் நாயனார். சுந்தரர் வெள்ளை யானையின் மீது கயிலைக்குச் சென்றார். தோழர் சேரமான் பெருமாள் நாயனார் இதனை அறிந்து வெள்ளைக் குதிரையின் மீது ஏறி
ஐந்தெழுத்தை ஓதி உடன் சென்று கயிலையடைந்தார். சேரமான் பெருமாள் கயிலை மலைக்கு வெள்ளைக் குதிரையின் மேல் ஏறி உடம்போடு கயிலை சென்றது கொங்கு மண்டலம் எனக் கூறப்பட்டுள்ளது. பண்டு சேரநாட்டையும் கொங்கு நாட்டையும் ஒன்றாகவே . கொங்கு நாடு தான் சேர நாடு

'ஆதரம்பயில் ஆரூரர் தோழமை சேர்தல் கொண்டவரோடே முன்நாளினில், 

ஆடல்வெம்பரி மீதேறி மாகயிலையில் ஏகி ஆதியந்த உலா 

ஆசுபாடிய சேரர் கொங்கு வைகாவூர் நன்நாடதனில் ஆவினன் குடிவாழ்வான தேவர்கள் பெருமாளே. (திருப்புகழ் - பழநி) என்பது இத்தகையதே.

அவரசமாக ஒரு காரியத்தைச்செய்தால் "தலைக்கு எண்ணெய் கூடத் தேய்க்காமல் அவசரப்படுகின்றான்" என்பது கொங்குநாட்டுப் பழமொழியாகும். சுந்தரர் கயிலைக்குச் செல்கின்றார் என்பதனை யறிந்து சேரமான் பெருமாள் விரைந்து சென்றார் என்பதனைத் 'தலைக்கு இடும் எண்ணெய் முழுகாமல் சேரனும் ... கயிலை சென்றான்' என்று குறிப்பிட்டது கொங்கு நாட்டுப் பழமொழியை யொட்டியாகும்.

கடைசி சேரமான் பெருமாளின் திடீர் மறைவு, அவரை சுற்றி பல தொன்மங்களை உருவாக்கியது. தனது ராஜ்ஜியக் காலம் முடிந்தவுடன் சேரமான் பெருமாள் கீழ்கண்ட இடங்களில் ஏதேனும் ஓர் இடத்திற்கு சென்றதாக கருதப்படுகிறது: 

ஆனால், மேலே கூறிய எந்தவொரு இடத்திற்கும் அவர் சென்றதற்கான ஆதாரம் இல்லாதது, அவரது மறைவை மர்மம் ஆக்கியது. இவரது மறைவை வைத்து பல்வேறு கதைகள் இருக்கின்றன. அவை கீழ்கானும்வாறு:

இத்திருமுறையில் பொன்வண்ணத்தந்தாதி, திருவாரூர் மும்மணிக்கோவை, திருக்கைலாய ஞான உலா ஆகிய மூன்று பிரபந்தங்களை அருளிச் செய்தவர் சேரமான் பெருமாள் நாயனார்.

சுந்தரமூர்த்தி சுவாமிகள் திருத்தொண்டத் தொகையில் `கார் கொண்ட கொடைக் கழறிற்றறிவார்க்கும் அடியேன்` எனப் போற்றப் பெற்ற இவர் சேரமன்னர். சுந்தரரின் இனிய தோழர். சுந்தரருடன் கயிலை சென்றவர். ஆலவாய் இறைவர் பாணபத்திரர் பொருட்டுத் திருமுகப்பாசுரம் அருளிய பெருமை உடையவர். இந்நாயனார் வரலாறு பெரிய புராணத்தில் சேக்கிழார் சுவாமிகளால் கழறிற்றறிவார் புராணம் வெள்ளானைச் சருக்கம் ஆகியவற்றில் சுந்தரர் வரலாற்றோடு இணைத்துக் கூறப்பட்டுள்ளது.
இவரது காலம் சுந்தரர் காலமாகிய கி.பி. 8-ஆம் நூற்றாண்டாகும்.

எம்பெருமானிடத்துச் சென்ற சேரரை அவர் புகழ் குன்ற கதைகள் கட்டவிழ்த்து விடப்பட்டுள்ளது. சேரர் கிறிஸ்துவர்களுக்கு உதவியது போல் முகமதியருக்கும் உதவினார். இன்றும் அவர் வணங்கிய திருவஞ்சைக்களம்** அன்றாடம் மானிடர் வணங்கி வரும் திருக்கோயிலாக உள்ளது.

சைவமும் தமிழும் தழைக்கத் தோன்றிய அறுபான்மும்மை நாயன்மார்களுள் ஒருவராகிய சேரமான் பெருமாள் நாயனார் என்னும் பெருமாக் கோதையார் திரு அவதாரஞ் செய்தருளிய பதி. பரசுராமர் தம் தாயைக் கொன்றதோஷம் நீங்கப் பூசித்த தலம். இத்தலத்திலிருந்துதான் சுந்தரமூர்த்தி சுவாமிகள் யானையின் மீதும், சேரமான் பெருமாள் நாயனார் குதிரையின் மீதும் திருக் கயிலாயத்துக்கு எழுந்தருளினார்கள். இந்த அஞ்சைக்களம் சேர நாட்டில் சேர மன்னர்களது இராசதானியாகிய மகோதையில், உள்ள திருக்கோயில். `கடலங்கரை மேல் மகோதையணியார் பொழில் அஞ்சைக்களத்தப்பனே` என்பது சுந்தரமூர்த்தி நாயனாரின் திருவாக்கு (மகோதை என்பது கொடுங்கோளுர்).

இத்திருவஞ்சைக்களத்துக்கு வடக்கே கொடுங்கோளூரும், தெற்கே கோட்டைப் புறமும், மேற்கே மேற்றலையும், கிழக்கே புல்லூற்றும் இருக்கின்றன. கொடுங்கோளூரில் பகவதி அம்மன் கோயில் இருக்கின்றது. இதனையே கண்ணகி கோயில் என்பர். அஞ்சைக்களத்து அப்பர் கோயில் மலையாள முறையில் கட்டப்பட்டுள்ளது.

சேரமான் ஜும்மா பள்ளிவாசல்



</doc>
<doc id="52326" url="https://ta.wikipedia.org/wiki?curid=52326" title="சேரமான் ஜும்மா பள்ளிவாசல்">
சேரமான் ஜும்மா பள்ளிவாசல்

சேரமான் ஜும்மா மசூதி (Cheraman Juma Masjid) இந்திய மாநிலமான கேரளாவில் எர்ணாகுளம் மாவட்டத்தில் உள்ள கொடுங்கல்லூர் என்ற ஊரில் உள்ளது. இது கி.பி 612-ம் ஆண்டு மாலிக் பின் தீனார் என்பவரால் கட்டப்பட்டது.

இது இந்தியாவின் முதல் பள்ளிவாசல் மற்றும் உலகின் இரண்டாவது ஜும்மா பள்ளிவாசல் ஆகும். இதன் பழைய தோற்றம் மற்ற உலக பள்ளிவாசல்கள் போல் அல்லாமல் கிழக்கு நோக்கி அமைந்து உள்ளது.

சேரமான் பெருமாள் பாஸ்கர ரவி வர்மா என்ற சேர மன்னர் கி.பி ஆறாம் நூற்றாண்டில் சேர நாட்டை ஆண்டு வந்தார். அவர் ஒரு நாள் இரவு வானில் நிலவு இரண்டாக பிளந்து மறுபடியும் ஒன்று சேர்வதை கண்டார். இதை பற்றி விசாரிக்கும் பொழுது அங்கு வியாபார நோக்கமாக வந்த அராபியர் கூட்டம் மூலம் முகம்மது நபி நிலவை பிளந்த நிகழ்வை பற்றியும்,
முகம்மது நபியைப் பற்றியும், இஸ்லாம் மதத்தை பற்றியும் கேள்விப்பட்டனர். மேலும் அவர்கள் கூறிய செய்திகளிலால் ஈர்க்கப்பட்ட சேரமான் பெருமாள் அந்த அரபியார் கூட்டத்துடனேயே மெக்காவிற்கு சென்று முகம்மது நபியைச் சந்தித்தார். அதன் பிறகு இஸ்லாம் மதத்தை ஏற்ற சேரமான் பெருமாள் தாஜுதீன் எனவும் பெயர் மாற்றம் பெற்றார்.

பின் இந்தியாவில் இஸ்லாம் மதத்தை பரப்பும் பொருட்டு மாலிக் பின் தீனார் என்பவரின் தலைமையில் பல போதகர்களை அழைத்துக்கொண்டு நாடு திரும்பினார். ஆனால் திரும்பும் வழியிலேயே ஏமன் நாட்டில் உள்ள ஜாபர் துறைமுகத்தில் (Port of Zabar, Yeman) நோய் வாயப்பட்டு இறந்தார். அவருடைய உடல் அங்கேயே அடக்கம் செய்யப்பட்டது.

ஆனாலும் அதன் பிறகும் தங்கள் பயணத்தை தொடர்ந்த மாலிக் பின் தீனாரின் குழு சேர நாட்டை அடைந்தது. அங்கு மன்னர் குடும்பத்தை சந்தித்து, சேரமான் பெருமாள் இறப்பதற்கு முன்பு எழுதி இருந்த கடிதத்தைக் கொடுத்தனர். அதில் சேரமான் பெருமாள் தங்கள் குடும்பத்தாருக்கு இஸ்லாம் மதத்தை பரப்புவதற்கு மாலிக் பின் தீனாருக்கு உதவுமாறும் அதற்காக பல மசூதிகளைக் கட்டுமாறும் பனித்திருந்தனர். அதை ஏற்று மன்னர் குடும்பமும் இஸ்லாம் மதத்தை பரப்புவதற்கும் மசூதிகளைக் கட்டுவதற்கும் மாலிக் பின் தீனாருக்கு உதவியது. அதன் பேரில் மாலிக் பின் தீனார் கி.பி 612-ல் கொடுங்களூரில் முதல் மசூதியைக் கட்டினார்.

இவ்வாறு சேரமான் பெருமாள் அவர்களின் உதவியினால் கட்டப்பட்ட இந்தியாவின் முதல் மசூதி, சேரமான் அவர்களை நினைவு கூறும் பொருட்டு சேரமான் ஜும்மா பள்ளிவாசல் என்றே இன்றும் அழைக்கப்படுகின்றது.

இந்த மசூதி இந்தியாவின் முதல் மசூதி என்பதற்கு இதன் அமைப்பே ஒரு உதாரணமாக உள்ளது. இந்து கட்டிடக்கலையை ஆதாரமாகக் கொண்டு கட்டப்பட்ட இந்த மசூதி, மற்ற உலக மசூதிகளில் இருந்து வேறுபட்டு கிழக்கு நோக்கிக் கட்டப்பட்டு இருந்தது. (ஆனால் தற்போது இந்த மசூதி திருத்தி மேற்கு நோக்கிக் கட்டப்பட்டுள்ளது). இதில் மனரா (கோபுரம்), அறைக்கோள மேற்புறங்கள் (Dome) போன்ற அமைப்புகள் எதுவும் இல்லை. மிகவும் சாதாரணமான கட்டிடமாகவே இது கட்டப்பட்டது. பின்பு இந்த மசூதி பழைய பகுதிகளுக்கு எந்த சேதாரமும் வராத வகையில் புதிய முறையில் மாற்றி கட்டப்பட்டது. 

இந்த மசூதி முகம்மது நபியின் காலத்திலேயே கட்டப்பட்டது. இது இன்றும் எல்லா மதத்தினரும் வந்து வழிபாடு செய்யும் ஒரு திருத்தலமாக உள்ளது. இன்றும் இந்த மசூதி சேரமான் பெருமாளின் வம்சத்தினராண கொச்சின் அரச குடும்பத்தினருக்கு முதல் மரியாதை கொடுக்கிறது. இங்கு மிகவும் பழமையான ஒரு தாமிர விளக்கு உள்ளது. இதற்கு எல்லா மதத்தினரும் எண்ணெய் கொண்டு வந்து விடுகின்றனர். மேலும் இங்குள்ள ரோஸ்‌வுட் சொற்பொழிவு மேடையும் (மிம்பர் படி) கரும்பளிங்குக் கற்களும் மிகவும் பழமையானதாகும். இதில் கரும்பளிங்குக் கற்கள், மெக்காவில் இருந்து எடுத்து வரப்பட்டதாக நம்பப்படுகிறது.


http://www.cheramanmosque.com/history.php




</doc>
<doc id="52327" url="https://ta.wikipedia.org/wiki?curid=52327" title="துட்டன்காமன்">
துட்டன்காமன்

துட்டன்காமூன் அல்லது தூத்தான்காமூன் ("Tutankhamun", கிமு 1341 – கிமு 1323) என்பவன் பண்டைய எகிப்தின் பதினெட்டாவது வம்ச மன்னன் ஆவான். இவன் கிமு 1333 முதல் கிமு 1324 வரை "புதிய இராச்சியம்" என்ற பெயரில் அமைந்த எகிப்தை ஆண்டான். துட்டன்காமன் தனது எட்டாவது அல்லது ஒன்பதாவது வயதிலேயே பாரோ ஆனான். பதவியேற்று கிட்டத்தட்ட 9 ஆண்டுகள் மட்டுமே உயிரோடு இருந்தான். இவனது இயற்பெயர் "துட்டன்காட்டன்" என்பதாகும். துட்டன்காமூன் என்பதன் பொருள் ""ஆமனின் உயிருள்ள படிமம்"" என்பதாகும். இவனது பெயர் எகிப்திய மொழியில் தூத்து-அன்கு-ஆமூன் என்பது ஆகும். "கிப்திய" (Coptic) மொழியில் அக்கால எகிப்தியப் பெரிய கடவுளின் பெயர் "ஆமூன்" என்பதாகும். அதுவே இவனது பெயரிலும் சேர்ந்திருக்கிறது.

1922 ஆம் ஆண்டு நவம்பர் 26ஆம் நாள் ஹவார்ட் கார்ட்டர் என்னும் தொல்லியலாளர் துட்டன்காமூனின் சமாதியைக் கண்டுபிடித்தார்.

பண்டைய எகிப்தை ஆண்ட துட்டன்காமூன் இரும்பு விண்கல்லால் ஆன கத்தியைப் பயன்படுத்தியதாக ஆய்வாளர்கள் தெரிவித்துள்ளனர்.

2005 ஆம் ஆண்டு செய்யப்பட்ட ஸ்கேன் பரிசோதனைகளின் மூலம் துட்டன்காமனின் காலில் மிக மோசமான எலும்பு முறிவு ஏற்பட்டிருந்தது தெரிய வந்தது. அக்காயம் தேரோட்டம் அல்லது குதிரையோற்றம் போன்ற நிகழ்வுகளின் போது ஏற்பட்ட விபத்தாயிருக்கலாம் என்று கருதப்பட்டது. 2010 ஆண்டு நிகழ்த்தப்பட்ட பரிசோதனைகளில் துட்டன்காமன் மரணமடையும் போது மிக ஆபத்தான மலேரியா நோயினால் பாதிக்கப்பட்டு இருந்ததும் தெரிய வந்தது.



</doc>
<doc id="52336" url="https://ta.wikipedia.org/wiki?curid=52336" title="சோஃவி ஜெர்மேன் பகாத்தனி">
சோஃவி ஜெர்மேன் பகாத்தனி

எண்கோட்பாட்டில் "p" என்பது ஒரு பகாத்தனி (பகா எண்) என்றால், அதன் இருமடங்கு கூட்டல் ஒன்று (2"p" + 1) என்னும் எண்ணும் பகாத்தனியாக இருந்தால் அந்த "p" என்னும் பகா எண் சோஃவி ஜெர்மேன் பகாத்தனி (Sophie Germain prime) என்று அழைக்கப்படும். எடுத்துக்காட்டாக 29 என்னும் எண் ஒரு சோஃவி ஜெர்மேன் பகாத்தனி; ஏன் என்றால், 29 என்னும் எண் ஒரு பகாத்தனியாக இருப்பது மட்டுமல்லாமல் 2 × 29 + 1 = 59 என்று கணக்கிடும் பொழுது 59 என்னும் எண்ணும் ஒரு பகா எண்ணாக இருக்கின்றது. ஆகவே 29 என்பது ஒரு சோஃவி ஜெர்மேன் பகாத்தனி. இவ்வகை பகாத்தனிகளுக்கு இப்பெயர் பிரான்சிய பெண்பால் கணிதவியலாளர் மாரி-சோஃவி ஜெர்மேன் (Marie-Sophie Germain) (1776–1831)என்பவரின் பெயரை ஒட்டி சூட்டப்பட்டது. 

ஒரு பகா எண்னை 2"p"+1 என்று எழுத முடிந்தால், அந்த "p" என்பதும் பகா எண்ணாக இருந்தால், 2"p"+1 என்று எழுதத்தக்க எண்ணைப் "பாதுகாப்பான பகாத்தனி" (safe prime) என்பர். இதில் "p" என்பது சோஃவி ஜெர்மேன் பகாத்தனி என்பதால் பாதுகாப்பான பகாத்தனியும் சோஃவி ஜெர்மேன் பகாத்தனியும் நெருங்கிய தொடர்புடையவை. 2"p"+1 என்று எழுதத்தக்க எல்லா எண்களும் பகாத்தனிகள் அல்ல. எ.கா: 2 ×4 + 1 = 9 என்பது ஒரு பகு எண் (3 ×3 = 9)

ஒரு சோஃவி ஜெர்மேன் பகாத்தனி "p" > 3 என்பது 6"k"−1 என்னும் வடிவில் உள்ள எண், மாற்று வழியில் கூறுவதென்றால் "p" ≡ 5 (mod 6) - இது 2"p"+1 என்று எழுதப்பெறும் பாதுகாப்பான பகாத்தனியுடன் ஒத்துள்ளது. இன்னும் வேறு ஒரு வடிவில், பகாத்தனி "p" > 3 என்றால் 6"k"+1 என்பதும் "p" ≡ 1 (mod 6), 3|(2"p"+1) - இப்படியாக சோஃவி ஜெர்மேன் பகாத்தனி புலத்தில் சேராத "p" விலக்கிவிடுகின்றது. இதனை மாடுலோ கணிதத்துறை வழி நிறுவலாம். 

இந்த சோஃவி ஜெர்மேன் பகாத்தனிகள் எண்ணிக்கையில் முடிவிலியாக இருக்க வேண்டும் என்பது ஒரு நிறுவப்படாத ஊகம். முதல் சில சோஃவி ஜெர்மேன் பகாத்தனிகள் கீழே கொடுக்கப்பட்டுள்ளன:

அறிந்தவற்றுள் மிகப்பெரிய சோஃவி ஜெர்மேன் பகாத்தனி: 48047305725 × 2−1. இதில் 51910 பதின்ம (தசம) இலக்கங்கள் உள்ளன.. இதனை டேவிட் அண்டர்பக்கெ (David Underbakke) ஜனவரி 25, 2007 இல், டுவின்ஜென் (TwinGen ) மற்றும் எல் எல் ஆர் (LLR) என்னும் நிரலிகளைக் கொண்டு நிறுவினார் இதற்கு முன் இருந்த பெரிய எண் பதிவு 137211941292195 × 2−1; இது 51780 பதின்ம இலக்கங்களைக் கொண்டிருந்தது. இதனை யராய் என்பவரும் மற்றவர்களும் மே 3, 2006இல் கண்டுபிடித்தனர் .
"n" என்னும் எண்ணைவிட சிறியனவாக உள்ள எண்களில் எத்தனை எண்கள் சோஃவி ஜெர்மேன் பகாத்தனிகளாக இருக்கும் என்று ஒரு தோராயக் கணக்கீட்டை ஜி. எச். ஹார்டி மற்றும் ஜே. இ. லிட்டில்வுட் (G. H. Hardy and J. E. Littlewood) ஆகியோர் அளித்தனர். அவ் மதிப்ப்பீடு, 2"C" "n" / (ln "n") என்பதாகும் இதில் "C" என்பது இரட்டைப் பகாத்தனி நிலைஎண், சற்றேறக்குறைய 0.660161. "n" = 10 என்றால், இந்த தோராய மதிப்பீடு 156 சோஃவி ஜெர்மேன் பகாத்தனிகள் இருப்பதாகக் கூறுகின்றது, ஆனால் உண்மையில் மொத்தம் 190 சோஃவி ஜெர்மேன் பகாத்தனிகள் உள்ளன. எனவே இதன் பிழையளவு 20%. "n" = 10 என்று எடுத்துக்கொண்டால். இந்த தோராய மதிப்பீடு 50822 சோஃவி ஜெர்மேன் பகாத்தனிகள் இருக்க வேண்டும் என்று கூறுகின்றது, ஆனால் உண்மையில் 56032 எண்கள் உள்ளன. எனவே பிழை 10%.

சோஃவி ஹெர்மேன் பகாத்தனிகள், ஒன்றுக்கொன்று தொடர்பில்லாமல் வரும் எண் வரிசைத்தொடர்கள் வகைகளில் சிலவற்றை உருவாக்கப் பயன்படுகின்றது. போலி அல்லது அரைகுரை சீருறா எண்தொடர் ஆக்கிகளில் இது பயன்படுகின்றது. "q" என்னும் ஓர் பாதுகாப்பான பகாத்தனி, "p" என்னும் ஒரு சோஃவி ஜெர்மேன் பகாத்தனியால் உருவாகி இருந்து, "p" என்பது 3, 9, அல்லது 11 (mod 20) ஆகியவற்றுடன் முற்றீடு மீதகமாக இருந்தால், 1/"q" என்னும் பதின்ம வகுத்தல் "q"−1 இலக்கங்களை அரைகுறையான சீருறா வரிசையில் தரும். இதற்கு ஏற்ற பகாத்தனிகள் (q): 7, 23, 47, 59, 167, 179, .. முதலியன ஆகும். (தொடர்புடைய "p" = 3, 11, 23, 29, 83, 89, etc.). இதன் விளைவு q−1 இலக்கங்கள் நீளமுடைய (முன் நிற்கும் சுழிகள் உட்பட) வரிசையாகும். எடுத்துக்காட்டாக "q" = 23 என்பது கீழ்க்காணும் அரைகுறையான சீருறா எண் வரிசையைத் தருகின்றது: 0, 4, 3, 4, 7, 8, 2, 6, 0, 8, 6, 9, 5, 6, 5, 2, 1, 7, 3, 9, 1, 3. இந்த எண்கள் மறைமுகமாகவோ, கமுக்கமாகவோ, செய்திகளை அனுப்பத் தேவையான அளவு போதிய "மறைவரைவுத் தன்மை" அல்லது "ஒளிவுத்தமை" (cryptographic properties) கொண்டதல்ல.




</doc>
<doc id="52337" url="https://ta.wikipedia.org/wiki?curid=52337" title="இடுக்கி அணை">
இடுக்கி அணை

இடுக்கி அணை கேரள மாநிலத்தில் பாயும் பெரியாற்றின் குறுக்கே கட்டப்பட்ட அணையாகும். கேரள மாநிலத்தில் இடுக்கி மாவட்டத்தில் அமைந்துள்ள இந்த அணை 839 அடி உயரமுடைய குறவன் மலை, 925 அடி உயரமுள்ள குறத்தி மலை எனும் இரு மலைகளை இணைத்து வளைவு வடிவில் கட்டப்பட்ட அணையாகும். ஆசியாவிலிருக்கும் உயரமான வளைவு அணைகளுள் ("arch dam") இது இரண்டாவது மிகப்பெரிய அணையாகும். இந்த அணையின் கட்டுமானப்பணியானது 1969ஆம் ஆண்டு தொடங்கப்பட்டு 1973ஆம் ஆண்டு பயன்பாட்டுக்கு வந்தது. இதன் உயரம் 167.68 மீட்டர்கள். இந்த அணை 36 ஆயிரம் ஏக்கர் பரப்பளவில் 72 டிஎம்சி தண்ணீரைத் தேக்கி வைக்கும் வசதியுடையது. இந்த அணையில் தேக்கப்படும் நீர் பாசணத்துக்குப் பயன்படுத்தப்படுவதில்லை. மின் உற்பத்திக்கப்பிறகு நீரானது அரபிக்கடலில் கலக்கிறது. 

இந்த அணையைச் சுற்றிப் பார்க்கப் பொதுமக்கள் அனுமதிக்கப்படுவதில்லை. ஓணம், புத்தாண்டு தினம் என்று ஆண்டுக்கு இரு நாட்கள் மட்டும் அணையைச் சுற்றிப் பார்க்க அனுமதிக்கப்படுகிறது.இந்த நாட்களில் அணையைப் பார்ப்பதற்குப் பெரியவர்களுக்கு ரூ. 10, சிறியவர்களுக்கு ரூ 5 நுழைவுக் கட்டணமாகப் பெற்றுக் கொள்கின்றனர். இங்கு ஐந்து நபர்கள் அமர்ந்து கொள்ளும் வசதியுடைய விரைவுப் படகுச் சவாரி செய்வதற்கு ரூ. 300 கட்டணமாகப் பெறப்படுகிறது.

குறத்தி மலையில் சிறிய குகை ஒன்றும் வெட்டப்பட்டுள்ளது. குறவன் மலையிலும் ஒரு குகை வெட்டப்பட்டுள்ளது. ஆனால் இது பயன்பாட்டில் இல்லை. குறவன் மலையின் மறுபுறம் செறுதோணி அணை உள்ளது. இவை இரண்டும் தடுப்பதால் உருவாகும் நீர்த்தேக்கம் இடுக்கி நீர்த்தேக்கம் எனப்படுகிறது.

கேரள அரசின் மின்சார வாரியத்தின் கட்டுப்பாட்டில் இருக்கும் இந்த அணையிலிருந்து வெளியேறும் நீரைக் கொண்டு இடுக்கியில் உள்ள மூலமட்டம் பகுதியில் உள்ள நீர்மின்நிலையத்தில் 1975-ஆம் ஆண்டு அக்டோபர்த் திங்கள் 4ஆம் நாள் முதல் நீர் மின்சாரம் உற்பத்தி செய்யப்படுகின்றது. . இந்த நீர் மின் உற்பத்தி நிலையம் மூலம் 750 மெகாவாட் மின்சாரம் உற்பத்தி செய்யப்படுகிறது.

இடுக்கி மாவட்டத்தில் உள்ள இந்த அணையின் மின்னுற்பத்தி நிலையம் மூலமட்டம் என்னும் இடத்தில் உள்ளது. இது அணையில் இருந்து 43 கிலோமீட்டர் தொலைவில் உள்ளது. 


</doc>
<doc id="52340" url="https://ta.wikipedia.org/wiki?curid=52340" title="இடுக்கி மாவட்டம்">
இடுக்கி மாவட்டம்

இடுக்கி மாவட்டம் கேரள மாநிலத்திலுள்ள பதினான்கு மாவட்டங்களுள் இதுவும் ஒன்றாகும். இந்த மாவட்டத்தின் தலைமையகம் பைனாவு நகரத்தில் உள்ளது. இடுக்கி மாவட்டமே கேரளத்தின் இரண்டாவது பெரிய மாவட்டம். இது கேரளத்தில் தமிழர்கள் அதிகம் வசிக்கும் மாவட்டமாகும். தேவிகுளம், பெருமேடு (பீர்மேடு) வட்டங்களில் பெரும்பான்மை மக்கள் தமிழர்களே. இதன் பெரும்பாலான பகுதி (ஏறத்தாழ 97%) காடுகளும் மலைகளுமே.

இடுக்கி அணை, தேக்கடி, மூணாறு முதலியன இடுக்கி மாவட்டத்தில் உள்ள குறிப்பிடத்தகுந்த சுற்றுலாப் பகுதிகள். இம்மாவட்டத்தில் சின்னாறு புரவலர்க்காடு, இரவிக்குளம் புரவலர்க்காடு முதலிய பாதுகாக்கப்பட்ட இடங்கள் உள்ளன.

கட்டப்பனை, குமுளி, மூணாறு, பைனாவு, தேக்கடி, பெருமேடு(பீர்மேடு), தேவிகுளம் முதலியன இம்மாவட்டத்தில் உள்ள குறிப்பிடத்தக்க ஊர்களாகும். பெரியாறு பாயும் இடுக்கி மாவட்டத்திலேயே முல்லைப்பெரியாறு அணையும் உள்ளது.

இடுக்கி மாவட்டத்தின் தொன்மையான வரலாறு தெளிவாக அறியப்படவில்லை. இன்றைய இடுக்கி மாவட்டம் முன்னாளில் சேர நாட்டையும் கொங்கு நாட்டையும் சேர்ந்த பகுதியாக இருந்தது. கி.பி 800-1100 காலப்பகுதியில் தேவிகுளம், உடும்பஞ்சோளா, பீர்மேடு போன்றவை அடங்கிய உயர் மலைத்தொடர் பகுதிகள் வேம்பொளி நாட்டின் பட்குதியாக இருந்தன. 16 ஆவது நூற்றாண்டில் இடுக்கியின் பெரும்பகுதி பூஞ்சார் இராசா அவர்களின் ஆட்சிக்குகீழ் வந்தது.

இடுக்கியின் அண்மைக்கால வரலாறு, ஐரோப்பிய காப்பி-தேயிலைத் தோட்டப் பயிர்த்தொழில் முதலாளிகளின் செயற்பாடுகளில் இருந்து தொடங்குகின்றது. 1877 இல் பூஞ்சார் இராசா கேரள வர்மா கண்ணன் தேவன் மலைகளில் 590 சதுர கி.மீ (227 சதுர மைல்) இடத்தை சான் டேனியல் மன்ரோ (John Danial Manroe) என்னும் பிரித்தானிய தோட்டத் தொழில் முதலாளிக்கு குத்தகைக்கு விட்டார். அக்காலப் பகுதியில் இவ்விடம் அடர்ந்த காடுகளாக இருந்தது. சான் மன்ரோ வட திரிவிதாங்கூர் நிலத் தோட்டம் பயிர்த்தொழில் குமுகம் ஒன்றை நிறுவினார். இக் குமுகத்தின் உறுப்பினர்கள் உயர்நிலப்பகுதிகளில் பல தோட்டங்கள் நிறுவினர், சாலைகள் அமைத்தனர், போக்கு வரத்து வசதிகள் செய்தனர். இதன் பயனாய் வீடுகள் அமைப்பதும் விளைபொருள்களை எடுத்துச்செல்வதும் எளிதாயிற்று.

இது நான்கு வட்டங்களைக் கொண்டுள்ளது.
இந்த மாவட்டத்தில் தொடுபுழை மட்டுமே நகராட்சியாகும். இங்கு 8 மண்டல ஊராட்சிகளும், 51 ஊராட்சிகளும் உள்ளன.




</doc>
<doc id="52341" url="https://ta.wikipedia.org/wiki?curid=52341" title="டிம் பேர்னேர்ஸ்-லீ">
டிம் பேர்னேர்ஸ்-லீ

சர் திமொத்தி ஜான் "டிம்" பேர்னேர்ஸ்-லீ ("Sir Timothy John Berners-Lee" - பிறப்பு 8 ஜூன் 1955) உலகளாவிய வலையைக் கண்டுபிடித்த இங்கிலாந்தைச் சேர்ந்த கணினிப் பொறியாளர் ஆவார். 1990 ஆம் ஆண்டு திசம்பரில் ராபர்ட் கைலியூ (Robert Cailliau)உடனும் மற்றுமொரு மாணவருடனும் இணைந்து மீயுரை பரிமாற்ற நெறிமுறை வழங்கிக்கும், பயனர் கணினிக்கும் இடையே வெற்றிகரமான தொடர்பைச் செயற்படுத்தினார். "டெலிகிராப்" பத்திரிகை தெரிவுசெய்த வாழும் 100 அறிவாளிகளின் பட்டியலில் பேர்னேர்ஸ்-லீ, ஆல்பர்ட் ஹாப்மனுடன் சேர்ந்து முதல் இடத்தில் உள்ளார். 

இவர் இணையவலையின் மேம்பாட்டைக் கண்காணிக்கும் வேர்ல்ட் வைட் வெப் கொன்சோர்ட்டியத்தின் (W3C) இயக்குனரும், உலகளாவிய வலை நிறுவனத்தை நிறுவியவரும் ஆவார். இவர் எம்.ஐ.டி கணினி அறிவியல் மற்றும் செயற்கை அறிவுத்திறன் ஆய்வகத்தில் மூத்த ஆய்வாளராகவும் உள்ளார். மேலும் "வலை அறிவியல் ஆய்வு முனைப்பு" (WSRI) அமைப்பின் இயக்குநராகவும் மாசாச்சூசெட்சு தொழில்நுட்பக் கல்வி நிலையத்தின் கூட்டு அறிவுத்திறன் வாரியத்தின் பரிவுரைக்குழுவில் உறுப்பினராகவும் உள்ளார்.

2004ஆம் ஆண்டில் இவரது முன்னோடியான பணிகளுக்காக ஐக்கிய இராச்சியத்தின் இரண்டாம் எலிசபெத் "பிரித்தானிய அரசின் சீர்வரிசை"யில் இணைத்து சர் பட்டத்தை வழங்கினார்.ஏப்ரல் 2009இல் ஐக்கிய அமெரிக்காவின் தேசிய அறிவியல் அகாதமியின் வெளிநாட்டு உறுப்பினராகத் தேர்ந்தெடுக்கப்பட்டார். 2012ஆம் ஆண்டு ஒலிம்பிக் விளையாட்டுக்கள் திறப்புவிழாவின்போது "உலகளாவிய வலையின் கண்டுபிடிப்பாளர்" என்று கவுரவிக்கப்பட்டார்;அவ்விழாவில் லீ நேரடியாக இலண்டன் ஒலிம்பிக் விளையாட்டரங்கத்தில் பங்கேற்றார். அப்போது துவிட்டரில் "இது அனைவருக்குமானது", என்று அவர் வெளியிட்டது உடனடியாக திரவப் படிகக் காட்சியில் அரங்கத்திலிருந்து 80,000 மக்களும் காணுமாறு செய்யப்பட்டது.

பேர்னேர்ஸ்-லீ தென்மேற்கு இலண்டனில் சூன் 8, 1955இல் கோன்வே பேர்னேர்ஸ்-லீக்கும் மேரி லீ வுட்சுக்கும் மகனாகப் பிறந்தார். லீயின் பெற்றோர் பெர்ரான்டி மார்க் I என்ற வணிகத்திற்காக உருவாகப்பட்ட முதல் கணினியில் பணி புரிந்து வந்தனர். ஷீன் மவுண்ட் துவக்கப்பள்ளியை அடுத்து எம்மானுவல் பள்ளியில் 1969 முதல் 1973 வரை லீ கல்வி கற்றார். தனக்குப் பரிசளிக்கப்பட்ட மாதிரி தொடர்வண்டியைப் பிரித்து இலத்திரனியல் அறிந்து கொண்டார். ஆக்சுபோர்டின் குயின்சு கல்லூரியில் 1973 முதல் 1976 வரை படித்து இயற்பியலில் முதல் வகுப்பில் பட்டம் பெற்றார்.

பட்டப்படிப்பிற்கு பிறகு, பிளெஸ்ஸி என்ற தொலைத்தொடர்பு நிறுவனத்தில் பொறியாளராகப் பணியாற்றினார். 1978இல் டி.ஜி.நாஷ் என்ற நிறுவனத்தில் இணைந்து அச்சுப்பொறிகளுக்கு அச்சுக் கோர்ப்பு மென்பொருளை உருவாக்கிட உதவினார்.

பேர்னேர்ஸ் லீ ஒரு தனிப்பட்ட ஒப்பந்தக்காரராக ஐரோப்பிய அணு ஆராய்ச்சி நிறுவனத்தில் 1980ஆம் ஆண்டு சூன் முதல் திசம்பர் வரை பணியாற்றினார். அங்கிருக்கும்போது ஆய்வாளர்களுக்கிடையே தகவல்களை பகிரும் வண்ணம் மீயுரையை அடிப்படையாகக் கொண்ட திட்டவரைவொன்றை முன்மொழிந்தார். சோதனையோட்டமாக, "என்குயர்" என்ற முதல்நிலை அமைப்பொன்றை நிறுவினார்.

1980இல் ஐரோப்பிய அணு ஆராய்ச்சி நிறுவனத்தை விட்டு விலகிய பின்னர் இங்கிலாந்திலிருந்த "இமேஜ் கம்ப்யூட்டர் சிஸ்டம்ஸ்" என்ற நிறுவனத்தில் பணிக்கு அமர்ந்தார். அங்கு தொழிநுட்பத் துறையில் மூன்றாண்டுகள் பணி புரிந்தார். அங்கு அவரது பணியில் கணினி வலையமைப்பு குறித்த பட்டறிவைப் பெற்றார். 1984இல் மீண்டும் ஐரோப்பிய அணு ஆராய்ச்சி நிறுவனத்திற்கு ஆய்வாளராகத் திரும்பினார்.

1989இல் ஐரோப்பிய அணு ஆராய்ச்சி நிறுவனம் ஐரோப்பாவில் மிகப்பெரிய இணைய மையமாக விளங்கியது. தமது மீயுரைத் திட்டத்தை இணையத்துடன் இணைக்க இது நல்ல வாய்ப்பாக பேர்னேர்ஸ் லீ கருதினார்: "நான் எனது மீயுரை கருத்தாக்கத்தை பரப்புகை கட்டுப்பாடு நெறிமுறையுடனும் களப் பெயர் முறைமையுடனும் இணைத்தால் உலளாவிய வலை தயார் ... மேலும் நான் செர்னில் வேலை செய்யும்போது வலையை உருவாக்குவது மிகத்தேவையாக இருந்தது. வலை உருவாகத் தேவையான மீயுரை, இணையம், பல்லுரு உரைப் பொருட்கள் போன்ற அனைத்து தொழில்நுட்பங்களும் ஏற்கனவே வடிவமைக்கப்பட்டிருந்தன. நான் அவற்றை ஒன்றுடன் ஒன்று இணைக்கதான் வேண்டியிருந்தது. இது ஒரு பொதுப்படுத்தல் முயற்சியாக, அடுத்தநிலை நுண்மமாக்கலாக, ஓர் பெரிய கற்பனை ஆவணப்படுத்தல் அமைப்பின் அங்கமாக அனைத்து ஆவண அமைப்புகளையும் கருதியதாக அமைந்தது.”

தமது முதல் முன்மொழிவை மார்ச்சு 1989இல் லீ வெளியிட்டார். 1990இல் இராபர்ட் கைலியாவுடன் இணைந்து அனுப்பிய திருத்தப்பட்ட வரைவை மேலாளர் மைக் சென்டால் ஏற்றுக் கொண்டார். என்குயர் அமைப்பை ஒட்டியே உலகளாவிய வலையை உருவாக்கி முதல் வலையுலாவியையும் உருவாக்கினார். இது உலகளாவிய வலை தொகுப்பானாகவும் செயல்பட்டது. 

முதல் வலைத்தளம் (Info.cern.ch) பிரான்சின் எல்லைக்குள்ளேயே ஐரோப்பிய அணு ஆராய்ச்சி நிறுவனத்தில் அமைக்கப்பட்டு ஆகத்து 6,1991இல் இணையத்தில் வெளியிடப்பட்டது. இந்த வலைத்தளம் உலகளாவிய வலை என்றால் என்ன, வலையுலாவியை எவ்வாறு பயன்படுத்துவது, எவ்வாறு வலை வழங்கியை நிறுவுவது போன்ற தகவல்களை கொண்டிருந்தது.

1994இல் பேர்னேர்ஸ்-லீ எம்.ஐ.டியில் W3C என்ற உலகளாவிய வலை கூட்டமைப்பை நிறுவினார். இதில் உலகளாவிய வலையை மேம்படுத்த சீர்தரங்களையும் பரிந்துரைகளையும் உருவாக்கிட விருப்பமுள்ள பல்வேறு நிறுவனங்களும் இணைந்துள்ளன. லீ தமது கருத்தாக்கத்தை கட்டற்ற முறையில் காப்புரிமைகள், பங்குரிமைகள் ஏதுமின்றி வழங்கினார். உலகளாவிய வலை கூட்டமைப்பின் சீர்தரங்களும் எவ்வித காப்புரிமைகளும் இன்றி அனைவரும் பயன்படுத்துமாறு இருக்க வேண்டும் எனத் தீர்மானிக்கப்பட்டது.

திசம்பர் 2004இல், இங்கிலாந்தின் சவுத்தாம்ப்டன் பல்கலைக்கழகத்தில் இலத்திரனியல்,கணினியியல் பள்ளியில் கணினி அறிவியல் துறைத்தலைவராக பொறுப்பேற்றுக் கொண்டார்.

பேர்னேர்ஸ்-லீயின் செல்வமதிப்பு $50,000,000க்கு மதிப்பிடப்படுகிறது.


</doc>
<doc id="52343" url="https://ta.wikipedia.org/wiki?curid=52343" title="உளப் பிறழ்ச்சி">
உளப் பிறழ்ச்சி

உளப்பிறழ்ச்சி அல்லது உளநோய் அல்லது பிறழ்வு உளவியல் என்பது இயலாமையையும் துயரத்தையும் விளைவிக்கின்ற மனம் சார்ந்த வெளிப்பாடு அல்லது நடத்தை ஆகும். இவை தொடர்ச்சியானவையாகவோ, விட்டுவிட்டு மீளமீள வருபவையாகவோ இருக்கலாம். உளநோய் என்ற வகைப்பாட்டின் கீழ் நூற்றுக்கணக்கான பிறழ்வுகள் இனங்காணப்பட்டிருக்கின்றன. உளப்பிறழ்வுகளுக்கு உளமருத்துவர் ஒருவரை அணுகுவதன் மூலம் சிகிச்சை பெற்றுக்கொள்ளமுடியும். 

உளப்பிறழ்வு ஏன் உண்டாகின்றது என்பதைத் திட்டவட்டமாக வரையறை செய்யமுடியாது. புறக்கணிப்பும், ஒதுக்கிவைக்கப்படுதலும் கூட பல உளநோய்களுக்குக் காரணமாக அமைந்துவிடுகின்றன. இவை பொதுவாக நபர் ஒருவரின் நடத்தை, உணர்வு வெளிப்பாடு, சிந்தனை, அறிவு விருத்தி என்பவற்றை அடிப்படையாகக் கொண்டே இனங்காணப்படுகின்றன. மூளையின் குறித்த பாகங்களில் ஏற்படும் பாதிப்பின் மூலம் உளநோய் ஏற்படலாம் எனினும், நோயாளியின் பண்பாட்டுப்பின்னணி, சமய நம்பிக்கை, என்பனவும் சிகிச்சையின் போது கருத்தில் கொள்ளப்படவேண்டும். பொதுவாக உளப்பிறழ்வானது, நரம்புப்பிறழ்வுகள், கற்றல் இயலாமைகள், மனவளர்ச்சிக் குறை என்பவற்றிலிருந்து வேறுபட்ட ஒன்றாகவே கணிக்கப்படுகின்றது. 

குறித்த ஒரு மனநிலையானது, உளப்பிறழ்வாக இனங்காணப்படவேண்டும் என்றால், அந்த மனநிலையால் குறித்த நபருக்கோ ஏனையவர்களுக்கோ ஏதாவது ஒரு பாதிப்பு ஏற்பட்டிருக்கவேண்டும். உளப்பிறழ்வுகளுக்கான மருத்துவ மற்றும் புள்ளிவிவர ஆய்விதழான DSM IVஆனது,உளப்பிறழ்வை பின்வருமாறு வரையறுக்கின்றது. "மனவழுத்தம், (உடல் அங்கங்களின் ஒருவித) இயலாமை, இறப்பதற்கான கூடிய சாத்தியப்பாடு, சுயமான இயக்கம் முடியாமற்போதல் என்பவற்றுடன் இணைந்த ஒருவித மனநிலை ஆகும்." எனினும் அன்பானவர்களை இழப்பதால் ஏற்படும் துயரம், குறித்த நபரில் எவ்வித செயலிழப்பையும் ஏற்படுத்தாத அரசியல், சமய, சமூக விலக்கான நடத்தைகள் என்பவற்றை உளப்பிறழ்வாகக் கொள்வதில்லை. எவ்வாறெனினும், மருத்துவ நோக்கங்களின் அடிப்படையில் பார்த்தால், இந்த வரைவிலக்கணம் முழுமையான ஒன்றல்ல என்பதை DSM IV ஒத்துக்கொள்கின்றது. தொற்றுநோயியல், நோய்த்தீவிரவியல் முதலான பல்வேறு காரணிகளையும் கருத்தில் கொண்டே உளநோய்ச் சிகிச்சைகள் செய்யப்படவேண்டும் என்பதை அது மறுக்கவில்லை. 

அமெரிக்க உளமருத்துவ ஒன்றியமானது, 2013இல், DSM - V இதழில், உளப்பிறழ்வை திருத்தமாக மீள்வரையறை செய்திருக்கின்றது. "உளநலத்தை உறுதிசெய்கின்ற உளவியல், உயிரியல் செயற்பாடுகளில் ஏற்படும் செயலிழப்பை வெளிக்காட்டுவதும், அறிவுத்திறன், உணர்வுக்கட்டுப்பாடு, நடத்தை ரீதியாக ஒரு தனிநபரில் மருத்துவரீதியில் இனங்காணக்கூடியதுமான அறிகுறிகளின் தொகுப்பு உளப்பிறழ்வு ஆகின்றது.”

தொல்பழங்காலத்திலேயே உளப்பிறழ்வு பற்றிய அறிவை பல்வேறு பண்பாடுகளைச் சேர்ந்த சமூகங்கள் பெற்றிருந்தன. மத்தியகாலத்தில், உளப்பிறழ்வுக்கானவர்கள், சூனியக்காரர்கள் என்றும் பேய்பிடித்தவர்கள் என்றும் கருதப்பட்டு சமூகத்திலிருந்து ஒதுக்கப்பட்டார்கள். சிறைகளிலும் பைத்தியவிடுதிகளிலும் இவர்கள் அடைத்துவைக்கப்பட்டனர். பித்து என்பது, மனத்தோடு அல்லது ஆன்மாவோடு தொடர்பில்லாத உடல் சார்ந்த செயற்பாடு என்று கருதப்பட்டது. உளப்பிறழ்வாளர்கள் தாம் அடைத்துவைக்கப்பட்டிருந்த விடுதிகளில் மிருகங்களை விடக் கொடூரமாக நடத்தப்பட்டார்கள். எனினும் கைத்தொழில் யுகத்துக்குப் பிறகு உளப்பிறழ்வு பற்றிய தெளிவு ஓரளவு அறிவியல் ரீதியில் முன்வைக்கப்படலாயிற்று. இவர்களுக்கான மருத்துவ உதவியில் தொடர்ந்தும் குறைபாடுகள் பல காணப்பட்டபோதும், "உளமருத்துவம்" (psychiatry) என்ற சொல்லாடல், முதன்முதலாக 1808இல் முன்மொழியப்பட்டு பாவனைக்கு வந்தது. மக்கள் மனதில் ஏற்பட்ட மாற்றத்தால், இவர்கள் அடைத்துவைக்கப்பட்ட புகலிடங்கள் வைத்தியசாலைகள் என்றும், கைதிகள், "நோயாளிகள்" என்றும் அழைக்கப்படத் தொடங்கினர். பட்தொன்பதாம் நூற்றாண்டின் பிற்பாதியில் பல்வேறு விதமான உளப்பிறழ்வு சிகிச்சை முறைகளும், சமூகசேவை அமைப்புகளும், உளப்பிறழ்வாளர்களை மையமாக வைத்து, அமெரிக்காவிலும், ஐரோப்பாவிலும் தோன்றலாயின. 

சாதாரண செயற்பாடுகளில் கூட பதற்றம் அல்லது பயம் ஏற்படும் பிறழ்வு, பதகளிப்புக் கோளாறு என வகைப்படுத்தப்படுகிறது. அச்சக் கோளாறுகள் என்று பொதுவாக வகைப்படுத்தப்படுவனவற்றில், பலரது சமூகத்துக்குமுன் வருவதற்கு வெட்கப்படல் (social anxiety disorder), திகில் அடைதல், வெளியைக் கண்டு மருளல் (agoraphobia), அதிர்ச்சியால் ஏற்படும் அழுத்தப்பிறழ்வு, மன அலைக்கழிவுப்பிறழ்வு (obsessive-compulsive disorder) என்பன முக்கியமான சில ஆகும்.

உணர்வு சார்ந்த முக்கியமான பிறழ்வுகளில், எடுத்ததற்கெல்லாம் மனம் தளரல், ஓரளவு கடுமைகுறைந்த ஆனால், பாதிப்பை ஏற்படுத்தக்கூடிய மனத்தளர்ச்சி, என்பன பெருஞ்சோகப் பிறழ்வாகக் கருதப்பட்டு சிகிச்சையளிக்கப்பட முடியும். பித்து அழுத்தம் என்று அறியப்படும் இருமுனையப் பிறழ்வு என்பது அதிகபட்சமான சிந்தனைகளால் ஏற்படுகின்ற 
ஒருவகைப் பித்து ஆகும். மிகையாகக் கற்பனை பண்ணிக்கொள்வதால் ஏற்படும் மருட்சி, சிந்தனைப்பிறழ்வு, இல்லாததை இருப்பதுபோல் கற்பனை செய்யும் உருவெளித்தோற்றம் என்பன, தான் சார்ந்த சமயம், பண்பாடு என்பவற்றின் அதிகபட்ச பாதிப்பால் ஏற்படுகின்ற மனப்பிறழ்வுகளாகும். 

உண்ணல் பிறழ்வானது, உணவு, எடை தொடர்பாக ஏற்படும் மனப்பாதிப்புகளால் ஏற்படுகின்றது. உண்டிவெறுப்பு, உண்டிவிழைவு (bulimia nervosa), மிகைப்பயிற்சி மெலிவு (exercise bulimia) என்பன உணவு சார்ந்த உண்ணல் பிறழ்வுகளில் அடங்கும். அதுபோலவே தூக்கமின்மையானது, சாதாரண நித்திரைக் கோலத்தில் ஏற்படும் குழப்பங்கள், அதீத களைப்பு என்பவற்றால் ஏற்படும் தூக்கப்பிறழ்வுகளில் அடங்கும். கலவி நாட்டமின்மை, பாலினக்குழப்பம் (gender dysphoria), நோப்புணர்ச்சி (dyspareunia), விழையாப்புணரச்சம் (egodystonic sexual orientation), குறித்த பொருட்கள், சந்தர்ப்பங்கள், நபர்கள் என்பவற்றைக் காணும்போது கலவித்தூண்டலுக்கு உள்ளாகும் பிறநாட்டம் (Paraphilia) என்பன கலவிப்பிறழ்வுகளில் முக்கியமானவை. தமக்கோ பிறருக்கோ தீங்கு விளைவிக்கக்கூடிய குறித்த விடயங்களைச் செய்வதில் தங்களை மீறிய நாட்டம் கொண்டிருப்பதும் உளப்பிறழ்வுகளே. குறிப்பாக களவுப்பித்து (kleptomania), கனல்பித்து (pyromania - தீமூட்டுதல்) என்பனவற்றை தங்களைக் கட்டுப்படுத்தமுடியாமல் செய்வோர் தனைமீறுபிறழ்வுக்கு (impulse control disorder) உள்ளானோர் ஆவர். சில குறித்த பழக்கங்களுக்கு அடிமையாதலும் உளப்பிறவுக்குள் வகைப்படுத்தப்பட்டுள்ளது. சூதாட்டம், மதுவருந்தல், போதைப்பொருள் பாவனை என்பன இவ்வகைப்பாட்டுக்குள் வரும். 

தனிமனிதனின் சிந்தனைகள், நடத்தைகள் என்பவற்றின் அடிப்படைத் தொகுப்பான ஆளுமையானது, உளவியல் காரணங்களால் செயலிழக்கும் போது, ஆளுமைச் சிதைவுகள் ஏற்படுகின்றன. தம் சுய அடையாளத்தை வெறுப்போர் அல்லது அதுகண்டு குழம்புவோர், அல்லது தம் சூழலால் பாதிக்கப்படுவோர் பல்லாளுமைப் பிறழ்வால் பாதிக்கப்படக்கூடும். (புரிதலுக்காக: தமிழில் வெளியான சந்திரமுகி, அந்நியன் ஆகிய திரைப்படங்கள் இப்பிறழ்வைத் தம் கதைமையமாகக் கொண்டவை.) மறதியும் சிந்தனை சார்ந்த மிக முக்கியமான உளப்பிறழ்வு ஆகும். தற்கொலையானது, பதின்மவயதினரிலும், இளைஞரிலும் குறிப்பிடத்தக்க அளவு மரணத்தை ஏற்படுத்தும் மிக முக்கியமான மனப்பிறழ்வாக இனங்காணப்பட்டிருக்கிறது. ஒவ்வொரு ஆண்டும் உலகளாவியரீதியில் சுமார் 10 முதல் 20 மில்லியன் வரையான தற்கொலை முயற்சிகள் இடம்பெறுவதாக ஆய்வுகள் தெரிவிக்கின்றன.

உளப்பிறழ்வானது சூழல், பண்பாட்டுப்பின்புலம் முதலான பல்வேறு காரணிகளில் தங்கியிருப்பதால், உளப்பிறழ்வு தொடர்பான கணக்கெடுப்புகள் இடத்துக்கிடம் வேறுபடுகின்றன. வழக்கமான உளப்பிறழ்வுகளான மன அழுத்தம், சுமார் 400 மில்லியன் பேரையும், மறதிநோய் சுமார் 35 மில்லியன் பேரையும், பித்துநிலை, சுமார் 21 மில்லியன் பேரையும் உலகளாவிய ரீதியில் பாதித்துள்ளதாக அடையாளம் காணப்பட்டிருக்கின்றனர். உலகெங்கும் வாழும் மக்களில் மூன்றில் ஒருவர், வாழ்க்கையின் ஏதாவது ஒரு தருணத்தில் உளப்பிறழ்வுக்கு ஆளாகும் வாய்ப்புக்கு உள்ளாவதாக அறியப்படுகின்றார். அமெரிக்காவில் 46% ஆனவர்கள் உளநோய்க்கு ஆளாகும் நிகழ்தகவைக் கொண்டிருக்கிறார்கள். பதகளிப்பு, உணர்வு என்பன இரண்டுமே முக்கியமாக உளப்பிறழ்வுக்குக் காரணமாகின்றன. ஐரோப்பாவில் மேற்கொள்ளப்பட்ட ஆய்வொன்று பெண்களும் குழந்தைகளுமே பிறழ்வு நோய்க்கு உள்ளாகக்கூடிய வாய்ப்பை அதிகம் கொண்டிருப்பதை வெளிப்படுத்தியது. 

ஒதுக்குதல், புறக்கணிப்பு என்பவற்றின் காரணமாக சிலர் உளவியல் ரீதியில் தாழ்வு மனப்பான்மைக்கு உள்ளாகின்றனர். பாடசாலை அல்லது வேலைத்தலத்தில் ஏற்படும் அழுத்தமும் குறிப்பிட்டோரை தாம் தகவின்மை கொண்டவர்கள் என்று ஊகிக்கவைக்கின்றது. இதனால் அவர்கள் உளவியல் ரீதியில் இயலாமை கொண்டவர்களாக மாறக்கூடும். அன்றாட வாழ்க்கைச் செயற்பாடுகள், உறவினர்கள், தொடர்பாடல், வேலைவாய்ப்பு மற்றும் வேலை தொடர்பான அழுத்தம் என்பன தகவின்மையை உண்டாக்கலாம். எனினும் குறித்த பயிற்சிகள், உளவள ஆலோசகரின் உதவியைப் பெறல் போன்ற காரணங்களால் இந்த இயலாமையைப் போக்கிக் கொள்ளமுடியும்.

எவ்வாறெனினும் சமூகத்தின் ஊடாட்டமானது, உளநலத்தைப் பாதிக்கும் மிகப்பிரதானமான காரணியாகவே கருதப்படுகின்றது., துஷ்பிரயோகம், புறக்கணித்தல், இழிவுபடுத்தல், ஏமாற்றல், பொருளாதார ஏற்றத்தாழ்வு, எதிர்மறை அனுபவங்கள் என்பன சமூகம் சார்ந்த உளப்பிறழ்வுகளை ஏற்படுத்துகின்றது. 

உளப்பிறழ்வாளர்களில் குறிப்பிட்ட அளவானோர், மது, கஞ்சா, காஃவீன், மற்றும் கோக்கைன் போன்றவற்றிற்கு அடிமையானவர்கள் ஆவர். இவை அவர்களில் பதகளிப்பையும் ஏற்படுத்தி விடுகின்றது.

பாரம்பரியக் காரணங்கள், மனவழுத்தத்தை ஏற்படுத்தும் காரணிகளில் பிரதானமானவை. பெற்றோரால் சரியாகக் கவனிக்கப்படாத குழந்தைகளில் மனவழுத்தம் அதிகரிக்கக்கூடும். போதைப்பழக்கமும் இதில் குறிப்பிட்டளவு செல்வாக்குச் செலுத்துவது அவதானிக்கப்பட்டுள்ளது. பதகளிப்புப் பிறழ்வில், சிறுவர் மீதான வன்முறைகளும், தாயன்பு கிட்டாமையும் முக்கியமான காரணிகளாகின்றன.

மனவழுத்தம், அர்த்தமில்லாத பயம், பதகளிப்பு, பித்துநிலை என்பவற்றை உரிய சிகிச்சைகள் வழங்குவதன் மூலம் அவை உளப்பிறழ்வாக மாறுவதற்கான வாய்ப்புக்களை அளித்து, அவற்றைக் குணப்படுத்தமுடியும். இத்தகைய காரணிகளுக்கு அறிவுசார் நடத்தை மருத்துவம் (ஆங்கிலத்தில் cognitive behavioral therapy, சுருக்கமாக CBT) மூலம் பெருமளவு சிகிச்சை அளிக்கபட்டு வருகின்றன. கல்விசார் நிறுவனங்களாலும், அரச மற்று அரசசார்பற்ற நிறுவனங்களாலும், உளப்பிறழ்வைக் கட்டுப்படுத்துவதற்கான பல்வேறூ வேலைத்திட்டங்கள், பயிற்சிப்பட்டறைகள் இடம்பெற்று வருகின்றன. 

உளப்பிறழ்வுச் சிகிச்சைகள் எதிர்கொள்கின்ற மிக முக்கியமான சிக்கல் சமூகப்புறக்கணிப்பு சார்ந்ததாகும். சிலர் தமக்கு உளவள ஆலோசனை அவசியம் என அறிந்தாலும், உளச்சிகிச்சை என்பது சமூகத்தில் இழிவான ஒன்றாகப் பார்க்கப்படுவதால், அதில் ஈடுபடுவதற்குத் தயங்குகின்றனர். இது அவர்களது உடல்- உளநலத்தில் பாரிய தாக்கங்களை ஏற்படுத்தும். குறிப்பாக, ஆஸ்திரேலியாவில் மேற்கொள்ளப்பட்ட ஆய்வொன்று, வேலைதேடுவோருக்கு மாற்றுத்திறனை விட, மோசமான எதிர்மறைக் காரணியாக உளப்பிறழ்வு காணப்படுவதை சுட்டிக்காட்டி இருக்கின்றது. சீனாவில் உளப்பிறழ்வு கொண்டவர்கள் சட்டபூர்வமாகத் திருமணம் செய்துகொள்ளமுடியாது. உளப்பிறழ்வு மீதான சமூகப்புறக்கணிப்பை இல்லாமல் செய்வதற்கான வேலைத்திட்டங்கள் பல முனெடுக்கப்பட்டுவந்தாலும், அவற்றின் விளைவுகளும் சிலவேளைகளில் எதிர்மறையாக மாறிவிடுவது அவதானிக்கப்பட்டுள்ளது.

இல்லங்களுக்கு வருகை தருவதன் மூலம், கர்ப்பிணிப்பெண்கள் மற்றும் இளம்பிள்ளைகளைக் கொண்ட பெற்றோருக்கு உரிய ஆலோசனைகளை அளித்து, அவர்களது மனவளவிருத்திக்கு வெற்றிகரமாக உதவமுடியும் என்பது நிரூபிக்கப்பட்டுள்ளது. சில இடங்களில் கட்டாயக் கருத்தடை மூலம், உளநோய்க்கு உள்ளாகும் வாய்ப்புகள் அதிகம் கொண்ட குழந்தைகளை பிரசவத்துக்கு முன்பேயே அழிக்கின்றார்கள். இது மானுடத்துக்கு எதிரானது என்று பெரும்பாலான இடங்களில் வன்மையாகக் கண்டிக்கப்பட்டு வருகின்றது.

உளப்பிறழ்வை வெளிக்காட்டும் குணங்குறிகள் பல்வேறு காரணிகளால் கட்டுப்படுத்தப்படுபவை என்பதால் அவற்றை மிகச்சரியாக இனங்கண்டுகொள்வது கடினம். எனினும், இவை குணமாக்கக்கூடியவை என்பதே பொதுவான கருத்தாக இருக்கின்றது. மிகப்பயங்கரமான உளப்பிறழ்வாகக் கருதப்படும் உளப்பித்து நிலையால் பாதிக்கப்பட்டோரில் அரைவாசிக்கும் மேலானோர் பூரணகுணம் அடைந்தமையும், சிலருக்கு மருத்துவக் கவனிப்பே தேவைப்படவில்லை என்பதையும் உலகளாவிய உளவியல் ஆய்வுகள் பல வெளிக்காட்டியுள்ளன. 



</doc>
<doc id="52346" url="https://ta.wikipedia.org/wiki?curid=52346" title="மாதவிடாய் நிறுத்தம்">
மாதவிடாய் நிறுத்தம்

மாதவிடாய் நிறுத்தம் என்பது ஒரு பெண்ணுக்குத் தொடர்ச்சியாக 12 மாதங்களுக்கும் அதன்பின்னரும் மாதவிடாய் வராமல் முற்றிலும் நிற்பது ஆகும். மாதவிடாய் நிறுத்தம் ஒரு பெண்ணின் இனப்பெருக்க சுழற்சியை நிறுத்துகிறது. உடலில் உற்பத்தியாகும் பல்வேறு இயக்குநீர்கள் ஏற்ற இறக்கங்களுக்கு உள்ளாகின்றன. பொதுவாக 45-55 வயதுகளுக்கு இடையே மாதவிடாய் நிறுத்தம் ஏற்படுகின்றது. 

மாதவிடாய் நிறுத்தம் பற்றி படிவளர்ச்சி நோக்கில் ஒரு விளக்கம் உண்டு. ஒரு பெண் வயதேறும் போது அவளின் இறப்புக்கான சாத்தியக்கூறுகள் அதிகரிக்கின்றன. அதனால் அவள் முதுமையில் குழந்தை பெறுவதை விட அவள் இளமையில் பெற்ற பிள்ளைகளுக்கும், பேரப்பிள்ளைகளுக்கும் கூடிய கவனம் தந்தால் அவர்களது நீண்ட வாழ்வுக்கு வளம் சேர்க்க முடியும். இதனால் குழந்தை பிறப்பதைத் தடுத்து மாதவிடாய் நிற்கிறது. உயிரியல் நோக்கிலான இன்னொரு விளக்கம் கீழே.

ஒரு பெண்ணுக்கு ஒரு குறிப்பிட்ட தொகை கருமுட்டைகள் தான் இருக்கும். பாலுறவினால் கருக்கட்டல் நிகழாது ஒரு பெண் கருவுறா விட்டால் ஒவ்வொரு மாதமும் ஒரு முட்டை விடுபட்டு மாதவிடாய் நிகழ்கிறது. பெண் வயதேறும் போது அந்த முட்டைகளின் எண்ணிக்கை குறைந்து வந்து 45-55 வயதுக்குள் அவை தீர்ந்து போகும். இதுவே மாதவிடாய் நிறுத்தம் ஆகும். இதனால் பெண் உடலில் உற்பத்தி ஆகும் estrogen போன்ற இயக்குநீர்கள் குறைகின்றன. இது உடலை பல்வேறு மாற்றங்களுக்கு உட்படுத்துகிறது. யோனி உலர்தலும் நலிவடைதலும், திடீர் உடற்சூடு, இரவில் திடீரென வியர்த்தல், புணர்புழை எரிச்சல், சிறுநீர் கழித்தல் இடைவெளி மாற்றம், தலையிடி, தோலில் தலைமயிரில் மாற்றங்கள், உடல் பருமனாகல் என பலதரப்பட்ட வேண்டா மாற்றங்களும் நிகழலாம்.

ஒரு பெண்ணுக்கு மாதவிடாய் நிறுத்தம் பல்வேறு உளவியல் மாற்றங்களை கொண்டுவரும். இந்த விளைவுகள் வெவ்வேறு சமூக பண்பாட்டு சூழலில் வேறுபடக்கூடும். மாதவிடாய் நிறுத்தத்தால் ஒரு பெண் தாய்மை ஆகும் சாத்தியக்கூற்றை இழக்கிறாள். இது சில சமூகங்களில் பெரிய இழப்பாக கருதப்படுகிறது. வேறு சமூகங்களில் பெண்ணின் முதிர்ச்சியும் அனுபவமும் மதிக்கப்படுகிறது, அவளது பெறுமதி கூடுகிறது. 

உடலில் ஏற்படும் விளைவுகள் உளவியல் பாதிப்பையும் தருகிறன. மனக்கலக்கம் (Anxity), மன அழுத்தம், சோம்பல் போன்ற உளவியல் தாக்கங்கள் ஏற்படுகின்றன.

மாதவிடாய், மாதவிடாய் நிறுத்தம் போன்ற இயல்பாயான விடயங்கள் தமிழ்ச் சமூகத்திலும், இதர சமூகங்களிலும் பேசப்படா இயலாகவே இருந்துள்ளன. பூப்பு அடையும் நிகழ்வு கொண்டாடப்பட்டாலும், அது சார்ந்த உயிரியல் விளக்கம் குறைவாக 
இருக்கிறது. மாதவிடாய் பெண் தூய்மை அற்றவள் என்று கருதி பெண்கள் ஒதுக்கப்பட்டனர். குறிப்பாக இந்து, பெளத்த, சமண சமயங்களில் பெண்கள் இவ்வாறு ஒதுக்கப்பட்டனர். அந்த வகையில் மாதவிடாய் நிறுத்தம் பெண்களுக்கு ஒருவகை விடுதலை. 

மாதவிடாய் நிறுத்தம் ஏற்படும்போதும், அதற்கு சிலகாலம் முன்பும், சில காலம் பின்பும் பெண்கள் அனுபவிக்கும் உடல் உளவியல் விளைவுகளை இயன்றவரை குறைக்க அல்லது சமாளிக்க உதவுவது சுகாதாரத்துறையின் கடமையாகும்.

மாதவிடாய் நிறுத்தம் அடைந்த பெண் பாலியலுணர்வை, பாலியல் வேட்கையை முற்றிலும் இழப்பதில்லை. பெண்கள் தொடர்ந்து பாலியலில் ஈடுபாடு கொள்கின்றனர். பாதிக்கப்பட்ட பெண்களுக்கு Hormonal replacement therapy போன்ற மாற்றுக்கள் உண்டு.

மேலே குறிப்பிட்டது போன்று சமூக பண்பாட்டு சூழ்நிலைகள் மாதவிடாயின் உடலியல் உளவியல் அறிகுறிகளைப் பெரிதும் பாதிக்கின்றன. எடுத்துக்காட்டாக மேற்குநாட்டு பெண்கள் hot flashes பற்றி முறையீடு செய்கின்றனர். யப்பானியப் பெண்களோ hot flashes பற்றி அவ்வளவு முறையீடு செய்வதில்லை. மாற்றாக தோள் விறைப்பு பற்றி முறையீடு செய்கின்றனர். நைஜீரியப் பெண்கள் மூட்டு நோ பற்றி முறையீடு செய்கிறார்கள். மொழி, கல்வி, பொருளாதாரம் போன்றவற்றை கட்டுப்படுத்தி மேற்கொள்ளப்பட்ட ஆய்வுகளும் முக்கிய உடலியல் உளவியல் வேறுபாடுகளைச் சுட்டுகின்றன. சமூக பண்பாட்டு காரணிகள் சிக்கலான முறைகளில் உடல், உள நலத்தைப் பாதிப்பதை இது காட்டுவதாக சில ஆய்வாளர்கள் சுட்டுகின்றனர். உணவு, மதுபான பாவனை, புகைத்தல் அல்லது புகை பிடித்தல் பழக்கம், பாலியல் நடத்தைகள், மரபியல் போன்ற காரணிகளால் சமூக பண்பாட்டு சூழ்நிலைகள் வேறுபடுகின்றன.




</doc>
<doc id="52354" url="https://ta.wikipedia.org/wiki?curid=52354" title="சிக்கப்பட்டி">
சிக்கப்பட்டி

இந்தியாவின் தமிழ்நாடு மாநிலத்தில் அமைந்துள்ள புதுக்கோட்டை மாவட்டத்தில் ஆலங்குடி வட்டத்தில் இருக்கும் ஒரு கிராமம் ஆகும். புதுக்கோட்டை-பேராவூரணி சாலையில் ஆலங்குடி அருகே சுமார் 3 கி.மீ தொலைவில் அமைந்துள்ளது.

கோயில் 
முருகன் கோயில்

பள்ளிக்கூடம் 
ஊராட்சி ஒன்றிய நடுநிலைப்பள்ளி


</doc>
<doc id="52360" url="https://ta.wikipedia.org/wiki?curid=52360" title="இழுநாய்">
இழுநாய்

சக்கரம் இல்லாத அடிப்பலகைகளைக் கொண்ட "சிலெட்" எனப்படும் ஊர்திகளைத் தூவிப்பனி அல்லது பனிக்கட்டியில் இழுத்துச் செல்லப் பயன்படுத்தப்படும் நாய்களை சிலெட் நாய் ("Sled dog") (இழுநாய்) என்பர். இந்நாய்களின் உடலில் பட்டைகள் கட்டப்பட்டு அவை பனியூர்தியுடன் பூட்டப்பட்டிருக்கும். பல நாய்கள் இவ்வாறு ஓர் ஊர்தியுடன் பூட்டப்பட்டு பாரங்களை இழுத்துச் செல்லப் பயன்படுத்தப்படும்.

பல்வேறு இனங்களைச் சேர்ந்த நடுத்தர அளவுள்ள நாய்கள் இழுநாய்களாகப் பயன்படுத்தப்படுகின்றன. நெடுந்தொலைவு தளராது வண்டியிழுக்கும் திறனும் வேகமாகச் செல்லலும், இழுநாய்களாகப் பயன்படுத்தப்படும் நாய்களுக்கு இருக்கவேண்டிய இன்றியமையாத இரண்டு முதன்மையான குணங்கள். இந்நாய்கள் ஒருநாளில் ஐந்தில் இருந்து எண்பது மைல் தொலைவு வரை செல்ல வல்லவையாக இருக்க வேண்டும்.

கனடா, லாப்லாந்து, கிரீன்லாந்து, சைபீரியா, சுக்ச்சி மூவலந்தீவு, நார்வே, பின்லாந்து, அலாஸ்கா ஆகிய பகுதிகளில் இழுநாய்கள் பயன்படுத்தப்படுகின்றன.

அலாசுக்காவில் நடத்தப்படும் ஐடிட்டாராடு இழுநாய்ப் போட்டி மிகவும் புகழ்பெற்றது.



</doc>
<doc id="52362" url="https://ta.wikipedia.org/wiki?curid=52362" title="தோகோ (நாய்)">
தோகோ (நாய்)

தோகோ அல்லது "டோகோ" (அக்டோபர் 1913 – திசம்பர் 5, 1929) என்னும் நாய் லியான்கார்டு செப்பாலா என்பவரின் பனிவண்டியை இழுத்துச் சென்ற நாய் அணியை முன்நடத்திச் சென்ற நாய் ஆகும். இந்த அணியானது 1925-ஆம் ஆண்டின் மிக நீண்ட செலவை (பயணத்தை) மேற்கொண்டது. இச்செலவு அலாசுக்காவின் நோம் நகரத்தில் இருந்து ஆங்கரேசு நகரத்திற்கு டிப்தீரியா என்னும் தொற்று நோய் பரவாமல் தடுக்க நோய்க்கு எதிர் மருந்தைக் கொண்டு செல்வதற்காக அமைந்தது.

தோகோ சைபீரிய அசுக்கி ("Siberian Husky") வகை நாய். இந்நாய்க்கு இரசிய-சப்பானியப் போரில் பங்குகொண்ட அய்காச்சிரோ தோகோ என்னும் தளபதியின் நினைவாக தோகோ எனப்பெயரிடப் பட்டது. இந்த செலவின் போது தோகோவின் வயது 12.


</doc>
<doc id="52366" url="https://ta.wikipedia.org/wiki?curid=52366" title="வாந்திபேதி">
வாந்திபேதி

வாந்திபேதி அல்லது காலரா என்பது, "விபிரியோ காலரே" "(Vibrio cholerae)" எனப்படும் பக்டீரியாவினால் உண்டாகும் சிறுகுடலில் பாதிப்பை ஏற்படுத்தும் தொற்றக்கூடிய குடலழற்சி (gastroenteritis) நோய் ஆகும். இப் பக்டீரியாவைக் கொண்ட உணவு அல்லது நீரை அருந்துவதன் மூலம் இந் நோய் மனிதருக்குத் தொற்றுகிறது. இந் நோயை உண்டாக்கும் பக்டீரியாக்களைத் தேக்கி வைத்திருப்பது மனித உடலே என்று முன்னர் பெரும்பாலும் நம்பப்பட்டது. ஆனால் நீர்சார் சூழலும் "விபிரியோ காலரே" என்னும் பக்டீரியாவைத் தேக்கி வைத்திருக்கக்கூடும் என்பதற்கான சான்றுகள் இப்போது அறியப்பட்டுள்ளன. "விபிரியோ காலரே" வாந்திபேதி நச்சு, சிறுகுடலில் உள்ள சிறுகுடல் இழைமத்தில் தாக்கத்தினால் இந் நோயின் முக்கிய இயல்பான பெரும் வயிற்றோட்டம் ஏற்படுகிறது. மிகக் கடுமையான வகை வாந்திபேதி மிகவிரைவாக இறப்பை ஏற்படுத்தக்கூடிய நோய்களுள் ஒன்று. இது நல்ல உடல்நலம் கொண்ட ஒருவரில் நோயின் அறிகுறிகள் தென்பட்ட ஒரு மணி நேரத்துக்கு உள்ளாகவே குருதிக் குறை அழுத்த நோயாளராக மாற்றக்கூடியது. மருத்துவ சிகிச்சை வழங்காவிட்டால் தொற்று ஏற்பட்ட மூன்று மணி நேரத்துக்குள்ளாகவே நோயாளி இறந்துவிடக்கூடும். பொதுவாக, முதலில் மலம் நீர்த்தன்மையாகப் போகத் தொடங்கியதில் இருந்து அதிர்ச்சி நிலை ஏற்படும் வரையான நோயின் வளர்ச்சிக்கு 4 தொடக்கம் 12 மணிநேரம் வரை எடுக்கக்கூடும். 18 மணிநேரத்திலிருந்து பல நாட்களுக்கிடையில் இறப்பு ஏற்படலாம்.
வாந்திபேதி வராமல் தடுக்கும் முறைகளில் சிறந்த சுத்திகரிப்பு முறைகள் மற்றும் சுத்தமான குடிநீர் என்பன முக்கியமாகும். வாய் மூலம் கொடுக்கப்படும் கொலரா வக்சின் ஆறு மாதம் வரை காக்கக்கூடியது முதன்மையான மருத்துவ முறை நீரிழப்பைத் தடுப்பதற்காக சிறிது இனிப்பும் உப்பும் கொண்ட பானங்களை அருந்துவதாகும். நாகம் மூலகத்திற்கான பதிலீட்டு உணவுகள் சிறுவர்களில் முக்கியமானதாகும். கடுமையான நிலைமைகளில் உடலின் உட்செலுத்தக்கூடிய ரின்கரின் லக்டேட்டு மற்றும் நுண்ணுயிர் எதிர்ப்பிகள் பயனுள்ளதாயிருக்கும்.

வாந்திபேதியின் முதன்மை அறிகுறிகளாக தொடர்ச்சியான வயிற்றோட்டமும், வாந்தியும் காணப்படும் இந்த அறிகுறிகள் நோய் தொற்றியதிலிருந்து அரை நாள் முதல் ஐந்து நாள் வரையான் காலப்பகுதியில் தோன்றலாம். இது பொதுவாக அரிசி கழுவிய நீர் போன்ற தோற்றத்தில் காணப்படுவதுடன் மீன் வாடையையும் கொண்டிருக்கும். வைத்தியம் செய்யப்படாத நிலையில் நோயாளி நாளொன்றுக்கு கழிவை வெளியேற்றுவார் மருத்துவம் செய்யப்படாத கடுமையான வாந்திபேதி காரணமாக அரைவாசியளவானோர் மரணத்துக்குள்ளாகின்றனர். அதீத வயிற்றுப் போக்கு காரணமாக உயிரிழப்பு ஏற்படக் கூடிய நீரிழப்பு ஏற்படுவதுடன் அயன் சமநிலையும் பாதிக்கப்படும்

அரிதாக காய்ச்சல் காணப்படும், இது இரண்டாம் நிலைத் தொற்றினால் நிகழலாம். நோயாளி சோம்பல், உலர்ந்த உதடு, கண்கள் உட்தாழல், தோல் வெளிறுதல், ஆகியவை காணப்படும்.

அலைதாவரங்கள் மற்றும் சிப்பிமீன்களில் இத்தொற்று காணப்படும்.

தொற்றுள்ளான உணவு மற்றும் நீர் ஆகியவற்றின் மூலம் பொதுவாக நோய் பரவுகிறது.அதிகமாக வளர்ந்த நாடுகளில் உணவு மூலமும் வளர்முக நாடுகளில் நீர் மூலமும் தொற்றும் உணவு மூலமான தொற்று தொற்றுக்குள்ளான கழிவு நீர் கலந்த கடல்களில் பெறப்படும் ஆளி மற்றும் மிதவைவாளிகளால் ஏற்படலாம்.

தொற்றுக்குள்ளானவர்களில் பெரும்பாலும் வயிற்றோட்டம் காணப்படும். நோய் திரவ நிலையிலான இந்த மலக் கழிவுகள் தொற்றக்கூடிய பொருட்களுடன் செர்வதனாலேயே பெரிதும் நோய் பரிமாற்றப்படுகின்றது. இந்த வயிற்றோட்டம் அரிசி கழுவிய நீரைப் போல நிறத்துடன் காணப்படும். துர் வாடை வீசும். இரு தனி வயிற்றொட்டம் சுற்றாடலில் ஒரு மில்லியன் அளவு தொற்றுக் காரணியான கொலறாக் கிருமியைக் காவக்கூடியது. தொற்றுக்கான மூலங்களாக மருத்துவத்திற்கு உட்படாத் வாந்திபேதி நோயாளியின் கழிவுகள் தொற்றிய நீர் வழிகள் நிலநீர் , நீர் விநியோகம் என்பன அமையும். தொற்றுக்குளான நீரில் கழுவப்படும் உணவுப் பொருட்களும் தொற்றுக்கு உட்படும்.


</doc>
<doc id="52367" url="https://ta.wikipedia.org/wiki?curid=52367" title="இன்ஃபுளுவென்சா">
இன்ஃபுளுவென்சா

இன்ஃபுளுவென்சா "(Influenza)" எனப்படுவது ஃபுளூ எனப் பொதுவாக அழைக்கப்படும் ஒரு தொற்று நோயாகும். இந்நோய் இன்ஃபுளுவென்சா வைரசால் உண்டாக்கப்படுகிறது. நோய்க்கான அறிகுறிகள் மிதமானது முதல் கடுமையானதாகவும் இருக்கும் . அதிக காய்ச்சல், ஒழுகும் மூக்கு, தொண்டை வலி, தசை வலி, தலைவலி, இருமல், சோர்வாக உணர்தல் போன்றவை இந்நோய்க்கான மிகவும் பொதுவான அறிகுறிகள் ஆகும். வைரசு பாதிப்பு ஏற்பட்ட இரண்டு நாட்களுக்குப் பின்னர் இந்த அறிகுறிகள் தென்படும். குறைந்தது ஒரு வாரத்திற்கு இவ்வறிகுறிகளுடன் நோயின் தாக்கம் இருக்கும். இருமல் இரண்டு வாரங்களுக்கும் மேலாக நீடிக்கும். குழந்தைகளிடத்தில் குமட்டல் மற்றும் வாந்தியெடுத்தல் போன்ற அறிகுறிகள் இருக்கலாம், ஆனால் இவை பெரியவர்களில் பொதுவாக இல்லை. தொடர்பற்ற இரைப்பைக் குடல் அழற்சியினாலும் குமட்டல் மற்றும் வாந்தியெடுத்தல் போன்ற அறிகுறிகள் தோன்றுவதுண்டு. இதனை சில நேரங்களில் வயிற்று காய்ச்சல் அல்லது 24-மணிநேர காய்ச்சல் எனத் தவறாக பரிந்துரைத்து விடும் அபாயமும் உள்ளது . வைரசு நிமோனியா, இரண்டாம் நிலை பாக்டீரிய நிமோனியா, சைனசு நோய்த்தாக்கம், மற்றும் ஆசுதுமா அல்லது இதய செயலிழப்பு போன்ற முந்தைய சுகாதார பிரச்சினைகளால் மோசமடைதல் போன்றவையும் இன்ஃபுளுவென்சா காய்ச்சலின் சிக்கல்களாகும் .

ஏ வகை, பி வகை, சி வகை என மூன்று வகையான இன்ஃபுளுவென்சா வைரசுகள் மக்களைத் தாக்குகின்றன . பொதுவாக வைரசுகள் காற்று அல்லது இருமல் வழியாக பரவுகின்றன. இப்பரவல் ஒப்பீட்டளவில் பெரும்பாலும் குறுகிய தொலைவில் உள்ளவர்களிடத்திலேயே நிகழும் என நம்பப்படுகிறது . இது வைரசு மூலம் பாதிக்கப்பட்ட அசுத்தமான சூழல்களைத் தொடுவதன் மூலமும் வாய் அல்லது கண்களைத் தொடுவதன் மூலமும் பரவும் . முன் அறிகுறிகள் தோன்றுவதற்கு முன்பும் பின்னரும் ஒரு நபர் மற்றவர்களுக்கு தொற்றுநோயை பரப்புவராக இருக்கலாம்.தொண்டை சளி அல்லது மூக்கு பரிசோதனையின் மூலம் தொற்று நோய் பாதிப்பை உறுதிப்படுத்தப்படலாம். இதற்காக பல்வேறு வகையான துரிதச் சோதனைகள் மருத்துவமனைகளில் உள்ளன. இத்தகைய சோதனைகளில் எதிர்மறை முடிவுகள் கிடைத்தாலும் கூட நோய்த் தொற்று இருப்பதற்கான வாய்ப்பு உண்டு. பாலிமெரேசு சங்கிலி வினை என்ற வகை சோதனையால் மிகத் துல்லியமாக இத்தொற்றைக் கண்டறிய இயலும். 
அடிக்கடி கை கழுவுதல் தொற்று ஆபத்தைக் குறைகிறது. ஏனெனில் வைரசு கிருமி சோப்பு மூலம் செயலிழக்கப்படுகிறது . ஒரு அறுவை சிகிச்சை முகமூடியை அணிவது கூட பயனுள்ளதாக இருக்கும் .

அதிக ஆபத்தில் இருக்கும் வாய்ப்புள்ளவர்களுக்கு இன்ஃபுளுவென்சா காய்ச்சலுக்கு எதிரான வருடாந்திர தடுப்பூசிகள் போடுவதை உலக சுகாதார அமைப்பு பரிந்துரைக்கிறது. இத்தடுப்பூசி மூன்று அல்லது நான்கு வகையான இன்ஃபுளுவென்சா காய்ச்சல்களுக்கு எதிராக சிறப்பாகச் செயல்படுகிறது. பொதுவாக இத்தடுப்பூசியை நன்கு பொறுத்துக் கொள்ள முடியும். ஒரு வருடத்திற்குப் போடப்படும் இன்ஃபுளுவென்சா தடுப்பூசி அடுத்த வருடத்தில் பயனுள்ளதாக இருக்காது. ஏனென்றால் வைரசுகள் விரைவாக உருவாகின்றன. நியூராமினிடேசு தடுப்பு மருந்து, ஒசெல்டாமிவிர் போன்ற வைரசு எதிர்ப்பு மருந்துகள் இன்ஃபுளுவென்சாவுக்கான சிகிச்சையில் பயன்படுத்தப்படுகின்றன. தொற்று இல்லையெனில் ஆரோக்கியமானவர்களுக்கு இத்தடுப்பூசியால் எந்த பாதிப்பும் இல்லை . இதைத்தவிர இதர நோய் உள்ளவர்களுக்கும் இத்தடுப்பூசியால் எந்த பயனும் கிடையாது . 
உலகெங்கும் இக்காய்ச்சல் ஆண்டு முழுவதும் பரவுகிறது, இதன் விளைவாக சுமார் மூன்று முதல் ஐந்து மில்லியன் மக்கள் கடுமையான காய்ச்சலால் பாதிக்கப்படுகின்றனர். சுமார் 250,000 முதல் 500,000 மரணங்கள் ஏற்படுகின்றன . உலகின் வடக்கு மற்றும் தெற்கு பகுதிகளில் பிரதானமாக குளிர்காலத்திலும், நிலநடுக்கோட்டைச் சுற்றியுள்ள பகுதிகளில் ஆண்டு முழுவதும் எந்த காலத்திலும் ஏற்படக்கூடும் . மரணம் பெரும்பாலும் இளம் பருவத்தினருக்கும் வயதானவர்களுக்கும் பிற நோயால் பாதிக்கப்பட்டவர்களுக்கும் மட்டுமே ஏற்படுகிறது. 

உலகம் முழுவதும் பாதிக்கும் கொள்ளை நோயாக இந்நோய் அடிக்கடி வருவதில்லை. 20 ஆம் நூற்றாண்டில் மூன்று முறை இன்ஃபுளுவென்சா கொள்ளை நோய் தாக்குதல் நிகழ்ந்திருக்கிறது. 1918 ஆம் ஆண்டு ஏற்பட்ட எசுப்பானிய இன்ஃபுளுவென்சா காய்ச்சலால் ஏறக்குறைய 50 மில்லியன் இறப்புகளும், 1957 ஆம் ஆண்டு ஏற்பட்ட ஆசிய இன்ஃபுளுவென்சா காய்ச்சலால் சுமார் 2 மில்லியன் இறப்புகளும், 1968 இல் ஏற்பட்ட ஆங்காங்கு இன்ஃபுளுவென்சா காய்ச்சலால் சுமார் ஒரு மில்லியன் இறப்புகளும் நிகழ்ந்துள்ளன. புதுவகையான இன்ஃபுளுவென்சா காய்ச்சல் 2009 இல் தாக்கும் என்றும் உலக சுகாதார நிறுவனம் தெரிவித்தது. . பன்றிகள், குதிரைகள், பறவைகள் போன்ற விலங்குகளுக்கும் இத்தகைய காய்ச்சல் உண்டாகலாம். 

இன்ஃபுளுவென்சா இருக்கும் நபர்களில் ஏறக்குறைய 33% நபர்களுக்கு எந்தவிதமான அறிகுறிகளும் காணப்படுவதில்லை . 

இன்ஃபுளுவென்சா காய்ச்சல் தோன்றுவதற்கான அறிகுறிகள் வைரசு தொற்று ஏற்பட்ட ஒன்று அல்லது இரண்டு நாட்களிலேயே தென்படும். முதலில் பொதுவாக உடல் சில்லிட்டும் குளிர்ச்சியான உணர்வும் தோன்றலாம். ஆனால் பெரும்பாலும் காய்ச்சலே தோன்றுகிறது. உடல் வெப்பநிலை 38 முதல் 39 பாகை செல்சியசு அளவுக்கு அல்லது 100 முதல் 103 பாகை பாரன்கீட் வெப்பநிலை அளவுக்கு சூடாக இருக்கும். பலருக்கு அதிக காய்ச்சல் உண்டாகி படுக்கையிலேயே வீழ்ந்து கிடக்கும் நிலை ஏற்படலாம். உடல் முழுவதும் குறிப்பாக முதுகிலும் கால்களிலும் வலி இருக்கும். இன்ஃபுளுவென்சாவிற்கான இதர அறிகுறிகள் கீழே கொடுக்கப்பட்டுள்ளன.


இந்த நோய்த்தாக்கத்தின் ஆரம்ப கட்டங்களில் பொதுவான குளிர் மற்றும் காய்ச்சலுக்கு இடையில் உள்ள வேறுபடுத்தி அறிவது கடினமாக இருக்கலாம் . நிமோனியா காய்ச்சல் மற்றும் சாதாரண குளிர்க்காய்ச்சல் இரண்டுக்கும் தோன்றும் அறிகுறிகளின் கலவை இன்ஃபுளுவென்சா காய்ச்சலுக்கு தோன்றுகின்றன. முதியவர்களுக்கு வயிற்றுப்போக்கு ஒரு அறிகுறியாக தோன்றுவதில்லை . சில சமயங்களில் பறவைக் காய்ச்சல் தோன்றும் நிகழ்வுகளிலும் குழந்தைகளிடத்தும் .இந்த அறிகுறியைக் காணலாம். 
இன்ஃப்ளூயன்சாவிற்கான மிகவும் நம்பத்தகுந்த அறிகுறிகள் அருகில் உள்ள அட்டவணையில் காண்பிக்கப்பட்டுள்ளன .
இன்ஃபுளுவென்சா காய்ச்சலுக்கன சிகிச்சையில் வைரசு எதிர்ப்பு மருந்துகள் தொடக்க நிலையிலேயே கொடுக்கப்பட்டல் மிகுந்த பலனை அளிக்கின்றன. இத்தகைய காய்ச்சல் சிகிச்சையில் இது மிகவும் முக்கியமானதாகும். வைரசு தடுப்பு மருந்துகள் பயனுள்ளதாக இருப்பதால் முன்கூட்டியே நோயாளிகளை அடையாளம் காண்பதும் மிகவும் முக்கியமாகும். மேலே கூறப்பட்ட அறிகுறிகளில் இருமல், மூக்கடைப்பு, தொண்டை வறட்சி போன்றவை இணைந்து காணப்பட்டால் துல்லியமாகக் கண்டறிவது எளிமையாகும் . இன்ஃப்ளூயன்சாவின் உள்ளூர் திடீர் தாக்குதலின் போது ஏற்படும் நோய்த்தாக்கம் 70% க்கும் மேலானதாக இருக்கும் என இரண்டு முடிவு பகுப்பாய்வு ஆய்வு முடிவுகள் தெரிவிக்கின்றன . இதனால் இந்த அறிகுறிகள் தென்பட்டாலும் பரிசோதனை இல்லாமல் இன்ஃபுளுவென்சாவுக்கு சிகிச்சையளிக்கப்படலாம்.

காய்ச்சலைக் கண்டறிவதற்காக கிடைக்கக்கூடிய ஆய்வக சோதனைகளை தொடர்ந்து மேம்பட்டு வருகின்றன. நோய் கட்டுப்பாடு மற்றும் தடுப்புகளுக்கான அமெரிக்க மையங்கள் இதற்காகக் கிடைக்கக்கூடிய ஆய்வக சோதனைகளின் நாளுக்கு நாள் வளர்ச்சியை சேகரித்து ஒரு புதுப்பித்தலை பராமரிக்கின்றன. துரிதப் பரிசோதனைகளால் 50 முதல் 75 சதம் நோயாளிகளை முன் கண்டறிய இயலுமென இத்தரவுகள் தெரிவிக்கின்றன, தனித்துவ திட்டவட்ட சோதனைகளில் இவ்விழுக்காடு 95 சதவீதம் அளவுக்கு நம்பகத்தன்மை கொண்டுள்ளதாக உள்ளது.



</doc>
<doc id="52368" url="https://ta.wikipedia.org/wiki?curid=52368" title="மைக்ரோசாப்ட் ஆபிஸ் 2003">
மைக்ரோசாப்ட் ஆபிஸ் 2003

மைக்ரோசாப்ட் ஆபிஸ் 2003 மைக்ரோசாப்ட் விண்டோஸ் இயங்குதளத்தில் அலுவலகத் தேவைகளைப் பூர்த்திசெய்வதற்காக உருவாக்கப்பட்டதாகும். இது 17 நவம்பர் 2003 இல் வெளியிடப்பட்டது. இது மைக்ரோசாப்ட் ஆபிஸ் எக்ஸ்பி இன் வழிவந்தது. இதனைத் தொடர்ந்து ஆபிஸ் 2007 வெளிவந்தது. இதுவே மைக்ரோசாப்ட் ஆபிஸ் பிரயோகங்களில் ரூல்பார் (Toolbar) ஐ உபயோகித்த கடைசிப் பதிப்பாகும். மைக்ரோசாப்ட் இன்போபாத் மற்றும் வன்நோட் ஆகிய இரண்டும் புதிதாக அறிமுகம் செய்யப்பட்டது. இதுவே முதன்முதலாக விண்டோஸ் எக்ஸ்பி போன்ற ஐகான்களைப் பாவித்த பிரயோகமும் ஆகும். ஆபிஸ் 2003 இல் எரிதங்களை வடிகட்டும் கருவி மிகவும் மேம்படுத்தபட்ட நிலையில் அறிமுகப்படுத்தப் பட்டது. இதுவே விண்டோஸ் 2000 இயங்குதளத்தை ஆதரித்த கடைசி ஆபிஸ் பதிப்பும் ஆகும்.

ஆகக்குறைந்தது 233மெஹா ஹேட்ஸ் உள்ள மையச் செயலி. மைக்ரோசாப்ட் இண்டல் பெண்டியம் !!! செயலியை அல்லது அதனைவிட வேகமான செயலியைப் பரிந்துரைக்கின்றது.
ஆகக்குறைந்தது 128 மெகாபைட்ஸ் நினைவகமாவது இருத்தல் வேண்டும். ஒரே நேரத்தில் ஒன்றிற்கு மேற்பட்ட ஆபிஸ் பிரயோகங்களை இயக்குவதற்கு ஒவ்வொரு பிரயோகத்திற்கும் 8 மெகாபைட் தேவைப்படும்.
வன்வட்டில் ஆகக்குறைந்தது 400 மெகாபைட் இடமாவது இருத்தல் வேண்டும். நிறுவற் தேர்வுகளைப் பொறுத்து வேண்டிய இடவசதி மாறுபடும்.
800x600 ரெசலூஷன் உள்ள சூப்பர் விஜிஏ மானிட்டர். ஆகக்குறைந்தது 256 நிறமாவது இருத்தல் வேண்டும்




</doc>
<doc id="52372" url="https://ta.wikipedia.org/wiki?curid=52372" title="பாதுகாப்பான பகாத்தனி">
பாதுகாப்பான பகாத்தனி

பாதுகாப்பான பகாத்தனி (safe prime) என்பது 2"p" + 1 என்னும் வடிவில் எழுதத்தக்க பகா எண். இதில் உள்ள "p" என்பதும் ஒரு பகாத்தனியாக இருத்தல் வேண்டும். இவ் வடிவில் இருந்தால், இதில் உள்ள "p" என்னும் பகா எண், ஒரு சோஃவி ஜெர்மேன் பகாத்தனி ஆகும். எடுத்துக்காட்டாக 11 என்பது ஒரு பகா எண் என்பதால், 2 ×11 + 1 = 23 என்பதில் 23 என்பதும் பகா எண் ஆகையால் அது ஒரு பாதுகாப்பான பகாத்தனி என அழைக்கப்படும். 11 என்பதும் பகாத்தனி என்பதால் அது ஒரு சோஃவி ஜெர்மேன் பகாத்தனி ஆகும். ஆனால் "p" என்பது பகாத்தனியாக இருந்த பொழுதும், 2"p" + 1 வடிவில் உள்ள எல்லா எண்களும் பகாத்தனியாக இருப்பதில்லை. எடுத்துக்காட்டாக 7 என்பது ஒரு பகாத்தனி ஆனால் 2 ×7 + 1 = 15 என்பதில் 15 என்னும் எண் பகாத்தனி அல்ல. அது ஒரு கலப்பு எண் (வகுபடும் எண்) (3x5 = 15). முதல் சில பாதுகாப்பான பகாத்தனிகள்:

5, 7, 11, 23, 47, 59, 83, 107, 167, 179, 227, 263, 347, 359, 383, 467, 479, 503, 563, 587, 719, 839, 863, 887, 983, 1019, 1187, 1283, 1307, 1319, 1367, 1439, 1487, 1523, 1619, 1823, 1907. 

7 எண்ணைத் தவிர்த்து, "q" என்னும் மற்ற எல்லா மாதுகாப்பான பகாத்தனிகளையும் 6"k"−1 என்னும் வடிவில் எழுதலாம் , மாற்றாக "q" ≡ 5 (mod 6) — அதே போல "p" > 3 . அதே போல 5 ஐத் தவிர்த்து, "q" என்னும் உறுதிப் பகாத்தனியை 4"k"−1 என்னும் வடிவில் எழுதலாம், அல்லது மாற்றீடாக, "q" ≡ 3 (mod 4) — உண்மை ஏனெனில் ("q"−1) / 2 என்பது ஒரு ஒற்றைப் படை இயல் எண்ணாக இருத்தல் வேண்டும். இவ்விரண்டு வடிவங்களையும் சேர்த்துப் பார்த்தால் அவற்றின் பொது மடங்குகளுக்குள் சிறிய எண் (6,4)ஐக் கொண்டு "q" > 7 என்னும் பாதுகாப்பான பகாத்தனிகள் 12"k"−1 என்னும் வடிவில் எழுதத்தக்கதாகவோ, "q" ≡ 11 (mod 12 ) ஆகவோ இருக்கும். .

இந்த பகாத்தனிகள் பாதுகாப்பான பகாத்தனிகள் என்று அழைப்பதற்கு காரணம் இவை உறுதிப் பகாத்தனிகள் எண்களுடன் நெருங்கிய உறவுடையன. "q" என்பது உறுதிப் பகாத்தனியாக இருந்தால் "q"+1 மற்றும் "q"−1 ஆகிய இரண்டும் பெரிய (நீளமான) பகா எண் காரணிகள் கொண்டிருக்கும். இக்கருத்து மறைமுகமாகவோ, கமுக்கமாகவோ செய்திகளை பரிமாறிக் கொள்ளும் கலையாகிய மறைவரைவு (கிரிப்டோகிராஃவி, Cryptography) தொழில்நுட்பத்தில் மிகவும் முக்கியமான ஒன்று. "q" என்னும் எண்ணை, எண்காரணிகளாக ( integer factorization) பிரிப்பதில் செலவாகும் கணினி நேரம், "q"−1 என்னும் எண்ணின் பகா எண் காரணியின் அளவை (நீளத்தை) ஓரளவுக்குப் பொறுத்தது. பொல்லார்டு ரோ படித்தீர்முறை T(Pollard's rho algorithm) +1 மற்றும் −1 முறைகளில் இது உண்மை. திறன் மிக்க பெரும்பாலான எண்காரணிப்பாட்டில் "q"−1 இன் பகா எண் காரணிகளின் அளவு முக்கியம் இல்லை என்றாலும், இது பொதுவாக மறைவரை முறைகளில் முக்கியமாகக் கருதப்படுகின்றது. எடுத்துக்காட்டாக ஆனசிX9.31 (ANSI X9.31) நெறி முறையில் RSA -மாடுலியில் (moduli) உறுதிப் பகாத்தனிகள் பயன்படுத்த வேண்டும் என்னும் வலியுறுத்தல் உள்ளது. 

ஜனவரி 2007 வரையிலும் கண்டுபிடித்த மிகப்பெரிய பாதுகாப்பான பகா எண் 48047305725×2−1.இந்த பாதுகாப்பான பகாத்தனியையும், அதற்கான மிகப்பெரிய சோஃவி ஜெர்மேன் பகாத்தனியையும் டேவிட் அண்டர்பக்கெ என்பவர் ஜனவரி 25, 2007 அன்று டுவின்ஜென் மற்றும் எல் எல் ஆர் (TwinGen and LLR) என்னும் நிரலிகளைப் பயன்படுத்திக் கண்டுபிடித்தார். TwinGen and LLR. 



</doc>
<doc id="52373" url="https://ta.wikipedia.org/wiki?curid=52373" title="நிர்வாணம்">
நிர்வாணம்

நிர்வாணம் என்பது ஒரு மனிதரின் உடையற்ற நிலை. ஆடையணிவது என்பது மனித இனத்திற்கே உரித்தான ஒரு தனிப்பண்பாகும். ஆடைகளின் அளவானது சூழ்நிலையையும் சமூக மதிப்பீடுகளையும் சார்ந்தது ஆகும். சில நேரங்களில் மிகக் குறைந்த அளவு உடையே (பாலுறுப்புகளை மறைப்பதற்கு) போதுமென்றும் ஏற்றுக் கொள்ளப்படுகிறது.

வரலாற்றின் தொன்ம காலத்தில் வெப்ப இடங்களில் வாழ்ந்த மனிதர் உடையணியவில்லை. அண்மைக்காலம் வரை அந்தமான் தீவுகள், ஆபிரிக்கா, தென் அமெரிக்கா, ஆஸ்திரேலியா போன்ற இடங்களில் வசித்த பல பழங்குடிச் சமூகங்கள் உடையணியவில்லை. இன்னும் இப்படி சில சமூகங்கள் உண்டு. குளிர் பிரதேச மக்கள் தோல் இலை போன்றவற்றால் உடலைப் பாதுகாத்திருக்கலாம்.

தற்கால மனிதர் பெரும்பாலும் காலைநிலை, அழகு, பயன்பாடு, ஒழுக்கம் கருதி உடை அணிவது வழக்கம். எனினும் அன்றாட வாழ்வில் நீராடும் பொழுது, சிலர் படுக்கும் பொழுது நிர்வாணமாக இருப்பார்கள். கடற்கரை, இரவு கோளிக்கை விடுதிகள் போன்ற நிர்வாணம் அனுமதிக்கப்படும் இடங்களும் உண்டு.

நிர்வாணம் தொடர்பான சமூகத்தின் அணுகுமுறை பண்பாடு, காலம், இடம், சூழல் ஆகியவற்றைப் பொறுத்து வேறுபடுகின்றன. தற்காலத்தில் உடையணிவதே, குறிப்பாக பாலியல் உறுப்புகளை மறைத்து உடையணிவதே அனேக சமூகங்களில் ஏற்றுக்கொள்ளப்படுகிறது. இதற்கு விதிவிலக்கான பல சமூகங்களும் உண்டு. தென் அமெரிக்காவில் ஆபிரிக்காவில் உள்ள சில பழங்குடிவாசிகள் நிர்வாண நிலை அவர்களின் இயல்பான நிலையாக இருக்கிறது. ஜெர்மன், இத்தாலி, ஸ்பெயின், பிரான்ஸ் போன்ற நாடுகளில் நிர்வாணத்தை அனுமதிக்கும் பல இடங்கள் உண்டு.

இந்து சமயத்தில் நிர்வாணமாக இருப்பதற்கு எந்தத் தடையும் இல்லை. பாசம், ஆசை, பொருள், உடை விடுவதே பிறவிச்சுழற்சியில் இருந்து விடுதலைக்கு உதவும் என்ற கருத்தும் உள்ளது. குறிப்பாக நாக சாதுக்கள் நிர்வாணமாக இருப்பர். இந்துக் கோயில்களில் நிர்வாண சிற்பங்கள் சாதாரணம்.

இஸ்லாத்தில் ஆண்கள் தங்களது தொப்புளிருந்து முட்டங்கால் வரை மறைக்க வேண்டும் என்றும், பெண்கள் முகத்தையும் மணிக்கட்டுக் கையையும் தவிர கட்டாயமாக மறைக்க வேண்டும் என்று போதிக்கப்பட்டுள்ளது.

கிறிஸ்தவத்தில் நிர்வாணம் இரு திருமணமான தம்பதிகளுக்கு இடையே மட்டும் ஏற்றுக்கொள்ளப்பட்டது. 

சமணத்தில் நிர்வாணம் பரிந்துரைக்கப்படுகிறது. முற்றிலும் துறந்த நிலைக்கு நிர்வாணம் அவசியமாகக் கருதப்படுகிறது.



</doc>
<doc id="52374" url="https://ta.wikipedia.org/wiki?curid=52374" title="26 நவம்பர் 2008 மும்பாய் தாக்குதல்கள்">
26 நவம்பர் 2008 மும்பாய் தாக்குதல்கள்

2008 மும்பை தாக்குதல்கள் இந்தியாவின் மிக பெரிய நகரமான மும்பையில், இசுலாமியத் தீவிரவாதிகள் மூலம் நடத்தப்பட்ட 11 ஒருங்கிணைந்த துப்பாக்கிச்சூடு மற்றும் குண்டுவெடிப்புகள் ஆகும்., தாக்குதல் நடத்தியவர்கள் முன்னரே உளவு உதவிகளை பெற்றிருந்தனர். உயிருடன் பிடிக்கப்பட்ட அஜ்மல் கசாப், தாக்குதல்கள் பாக்கித்தானின் ஐஎஸ்ஐ ஆதரவுடன் நடத்தப்பட்டது என்று விசாரணையின் போது ஒப்புக்கொண்டார் . தாக்குதல்கள் 2008ஆம் ஆண்டு புதன் கிழமையான, 26 நவம்பர் அன்று தொடங்கி நவம்பர் சனிக்கிழமை, 29 வரை நீடித்தது; 164 பேர் கொல்லப்பட்டனர்; குறைந்தது 308 பேர் காயப்படுத்தப்பட்டனர்.

தாக்குதல்கள் தெற்கு மும்பையில் எட்டு இடங்களில் ஏற்பட்டது: சத்ரபதி சிவாஜி முனையம் ,தி ஓபராய் டிரைடன்ட் ஓட்டல் , தாஜ் மஹால் பேலஸ் மற்றும் டவர், லியோபோல்ட் கஃபே, காமா மருத்துவமனை (பெண்கள் மற்றும் குழந்தைகள் மருத்துவமனை), நரிமன் ஹவுஸ் யூத சமூக கூடம் ,மெட்ரோ சினிமா, டைம்ஸ் ஆஃப் இந்தியா கட்டிடத்தின் பின்னாலுள்ள வழிபாதை மற்றும் சேவியர் புனித கல்லூரி. மும்பை துறைமுகம பகுதி மஜகாணிலும் வில்லே பார்லேயில் ஒரு டாக்ஸியிலும் குண்டு வெடிப்புகள் நடந்தது . 28 நவம்பர் அதிகாலை , தாஜ் ஹோட்டல் தவிர அனைத்து தளங்களையும் மும்பை போலீஸ் மற்றும் பாதுகாப்பு படையினர் தங்களது பாதுகாப்புக்குள் கொண்டுவந்தனர் . 29 நவம்பர், தேசிய பாதுகாப்புப் படை தாஜ் ஓட்டலில் ஆபரேஷன் பிளாக் டொர்னாடோ மூலமாக மீதமுள்ள தீவிரவாதிகளை அகற்றித் தாக்குதலை முடிவுக்கு கொண்டுவந்தனர்.

அஜ்மல் கசாப், தாக்குதல்கள் பாக்கித்தானைச் சார்ந்த தீவிரவாத அமைப்பாகிய லஷ்கர் இ தொய்பாவின் உறுப்பினர்களால் நடத்தப்பட்டது என்று கூறினான். இந்தியா, பாக்கிஸ்தான், அமெரிக்கா, ஐக்கிய ராஜ்யம் , மற்றும் ஐக்கிய நாடுகள் அவை இதை ஒரு பயங்கரவாத அமைப்பாக கருதுகின்றனர். இந்திய அரசாங்கம் தாக்குதல் நடத்தியவர்கள் பாகிஸ்தானிலிருந்து வந்ததாக அறிவித்தது .அவர்கள் பாகிஸ்தானிலிருந்தது கட்டுப்பாட்டுத்தபட்டனர் என்று தெரிவித்தது. சனவரி 7, 2009 அன்று, பாக்கிஸ்தான் தகவல் அமைச்சர் ஷெர்ரி ரஹ்மான் அதிகாரப்பூர்வமாக அஜ்மல் கசாப் பாகிஸ்தானி தான் என்று ஏற்றுக்கொண்டார். மே 6 2010 அஜ்மல் கசாபுக்கு மரண தண்டனை விதிக்கப்பட்டது. மேல்முறையீடு செய்தும் 21 பெப்ரவரி 2011 இல் பம்பாய் உயர் நீதிமன்றமும் மற்றும் 29 ஆகஸ்ட் 2012 அன்று இந்திய உச்ச நீதிமன்றம் மரண தண்டனையை உறுதி செய்தது.

12 ஆம் மார்ச் 1993 நடந்த 13 ஒருங்கிணைந்த குண்டுவெடிப்புகளுக்கு பிறகு பல குண்டுவெடிப்புகள் நடந்துள்ளன. 1993ல் நடந்த குண்டுவடிப்புகளில் 257 பேர் மரணமடைந்தனர் மற்றும் 700 பேர் காயமடைந்தனர். 1993 தாக்குதல்கள், பாபர் மசூதி இடிப்பிற்கு பதிலடி கொடுக்க என நம்பப்படுகிறது.
டிசம்பர் 6,2002 , காட்கோபர் நிலையம் அருகில் ஒரு பெஸ்ட் பஸ்சில் குண்டு வெடித்ததால் இருவர் பலியாகினர்; 28 பேர் காயமடைந்தனர். குண்டுவெடிப்பு அயோத்தியில் பாபர் மசூதி இடிக்கப்பட்ட பத்தாவது ஆண்டுவிழாவன்று நடைபெற்றது. 27 ஜனவரி 2003, மும்பை நகரத்தில் இந்தியாவின் பிரதம மந்திரி அடல் பிஹாரி வாஜ்பாயின் விஜயத்திற்கு ஒரு நாள் முன் ஒரு சைக்கிள் குண்டு வைல் பார்லே நிலையம் அருகில் வெடித்தது. ஒருவர் கொல்லப்பட்டார் 25 பேர் காயம் அடைந்தனர். 13 மார்ச் 2003 அன்று, 1993 மும்பை குண்டுவெடிப்பின் பத்தாவது ஆண்டுவிழாவிற்கு மறுநாள், முலுண்டு ரயில் நிலையம் அருகே ரயில் பெட்டியில் குண்டு வெடித்தது.அதில் 10 பேர் கொல்லப்பட்டனர் மற்றும் 70 பேர் காயமடைந்தனர். 28 ஜூலை 2003 அன்று, காட்கோபர் நிலையம் அருகில் ஒரு பெஸ்ட் பஸ்சில் குண்டு வெடித்ததால் நால்வர் பலிஆகினர் 32 பேர் காயமடைந்தனர்.
25 ஆகஸ்ட் 2003, தெற்கு மும்பையில் இரண்டு குண்டுகள் வெடித்தன, ஒன்று கல்பாதேவியிலுள்ள சாவேரி பஜாரிலும் மற்றொன்று இந்தியா நுழைவாயிலின் அருகிலும் வெடித்தது. குறைந்தது 44 பேர் கொல்லப்பட்டனர், 150 பேர் காயமடைந்தனர். 11 ஜூலை 2006 , மும்பை புறநகர் ரயில் நிலையத்தில் 11 நிமிடங்களுக்குள் ஏழு குண்டுகள் வெடித்ததில் 22 வெளிநாட்டவர்கள் உட்பட 209 பேர் கொல்லப்பட்டனர் மற்றும் 700 க்கும் மேற்பட்டோர் காயம் அடைந்தனர். குண்டு வெடிப்புகள் லஷ்கர் இ தொய்பா மற்றும் இந்திய இஸ்லாமிய மாணவர்கள் இயக்கம் மூலமாக மேற்கொள்ளப்பட்டது என மும்பை போலிசார் தெரிவித்தனர்.

26 நவம்பர் அன்று பத்து பேர் கொண்ட தீவிரவாத கும்பல் அதிவேக படகுகளில் கோலாபாவிற்கு அருகில் இரண்டு இடங்களில் வந்து இறங்கினர். இரண்டு மீனவர்கள் அன்னியர்களைப் பற்றி போலீஸிடம் புகார் கொடுத்தனர். அதனை விசாரிக்கும் நோக்கில் ஒரு நடவடிக்கையும் எடுக்கவில்லை.

சத்ரபதி சிவாஜி முனையம் (CST) இரண்டு துப்பாக்கி ஏந்தியவர்களால் தாக்கப்பட்டது . அதனுள் ஒருவன் அஜ்மல் கசாப்; பின்னர் போலீசாரால் உயிருடன் பிடிக்கப்பட்டு நேரில் பார்த்தவர்களல் அடையாளம் காட்டப்பட்டவன். இருவரும் பயணிகள் மண்டபத்துள் நுழைந்து 21:30 மணியளவில் ஏகே-47 ரக துப்பாக்கிகளை பயன்படுத்தி துப்பாக்கிச்சூடு நடத்தினர். தாக்குதளில் 58 பேர் கொல்லப்பட்டனர் மற்றும் 104 பேர் காயம் அடைந்தனர். 22:45 மணிக்கு அவர்களின் தாக்குதல்கள் முடிவுக்கு வந்தது . பாதுகாப்புப் படைகள் மற்றும் அவசரச் சேவைகள் விரைவில் வந்தன . இரண்டு துப்பாக்கி ஏந்தியவர்களும் தப்பிக்கும் போது நடத்திய துப்பாக்கிச் சூட்டில் எட்டு போலீஸ் அதிகாரிகள் கொல்லப்பட்டனர். தாக்குதல்காரர்கள் ஒரு போலீஸ் நிலையத்தை கடந்து சென்ற போது போலீஸ் அதிகாரிகள் தாக்குதலை எதிர்கொள்ள அஞ்சி விளக்குகளை அணைத்துக் கதவுகளை அடைத்தனர். தாக்குதல்காரர்கள் பின்னர் நோயாளிகளை கொல்லும் நோக்கத்துடன் காமா மருத்துவமனை நோக்கி சென்றனர். ஆனால் மருத்துவமனை ஊழியர்கள் நோயாளியின் வார்டுகளை பூட்டினர் . போலீஸ் தலைமை அதிகாரி ஹேமந்த் கர்கரே தலைமையிலான மும்பை பயங்கரவாத எதிர்ப்பு அணி சத்ரபதி சிவாஜி முனையத்தில் தேடியதன் பின்னர் கசாப் மற்றும் கானை பிடிக்கும் நோக்கத்தில் களமிரங்கினர். கசாப் மற்றும் கான் மருத்துவமனைக்கு அடுத்த ஒரு வழிப்பாதையில் இருந்த வாகனத்தின் மீது துப்பாக்கிச்சூடு நடத்தினர் மற்றும் போலீஸார் அதற்க்கு பதில் தாக்குதல் நடத்தினர். அப்பொழுது அவர்கள் நடத்திய துப்பாக்கி சூடில் கர்கரே , விஜய் சலச்கர் , அசோக் காம்தே மற்றும் ஒரு அதிகாரி ஆகியோர் கொல்லப்பட்டனர். அதில் உயிர் பிழைத்த ஒரே அளான கான்ஸ்டபிள் அருண் ஜாதவும், காயம் அடைந்திருந்தார். கசாப் மற்றும் கான் போலீஸ் வாகனத்தை அபகரித்தனர். ஆனால் பின்னர் அதை கைவிட்டு, அதற்கு பதிலாக ஒரு பயணிகள் வாகனத்தை அபகரித்தனர். பின்னர் ஜாதவ் உதவி கோரியிருந்ததால், போலீஸ் உருவாக்கியிருந்த வழி மறிப்பில், சிக்கிக் கொண்டனர். தொடர்ந்து நடந்த ஒரு துப்பாக்கி சண்டையில் கான் கொல்லப்பட்டார் மற்றும் காயம் அடைந்த கசாப் பின்பு கைது செய்யப்பட்டார். ஒரு போலீஸ் அதிகாரி, துக்காராம் ஓம்பலே, கொல்லப்பட்டார்.

லியோபோல்ட் கஃபே, தெற்கு மும்பையில் கோலப காசெவேவில் (Colaba Causeway) உள்ள ஒரு பிரபலமான உணவகமாகும் . இதுவே முதலாவதாக தாக்கப்பட்ட இடமாகும். இரண்டு தீவிரவாதிகள் 26 நவம்பர் மாலை, கஃபேயின் மீது துப்பாக்கி சூடு நடத்தினர் . குறைந்தது 10 பேர் (சில வெளிநாட்டவர்கள் உட்பட) கொல்லப்பட்டனர் மற்றும் பலர் காயமடைந்தனர். தீவிரவாதிகள், சம்பவம் நடந்த இடத்தை விட்டு தப்பி செல்லும் முயற்ச்சியில், தெருவில் நுழைந்து துப்பாக்கி சூட்டை மேற்கொண்டனர்.

டைமர் குண்டுகள் கொண்டு, டாக்ஸிகள் இரண்டில், வெடிப்புகள் நடந்தன. முதலாவது குண்டு வெடிப்பு 22:40 மணிக்கு விலே பார்லேயில் நடந்தது. அதில் ஓட்டுனர் மற்றும் ஒரு பயணி கொல்லப்பட்டனர். இரண்டாவது வெடிப்பு 22:20 மற்றும் 22:25 இடையே வாடி பந்தரில் நடந்தது. டாக்சி டிரைவர் உட்பட மூன்று பேர் கொல்லப்பட்டனர், மற்றும் 15 பேர் காயமுற்றனர்.

இரண்டு விடுதிகள், தாஜ் மஹால் பேலஸ் மற்றும் டவர், ஓபராய், தீவிரவாதிகளால் குறி வைக்கப்பட்டன. முற்றத்தில் ஒன்று, லிஃப்ட்டில் இரண்டு, உணவகத்தில் மூன்று - மொத்தத்தில் ஆறு வெடிப்புகள் தாஜ் ஹோட்டலில் நடந்தன. மற்றும் ஓபராயில் ஒரு குண்டு வெடிப்பு நடந்தது. தாஜ் மஹால் விடுதியில், தீயணைப்பு வீரர்கள் ஜன்னல்கள் வழியாக ஏணிகளை கொண்டு 200 பணைய கைதிகளை மீட்டனர். 
நவம்பர் 27 2008 அன்று காலையில் அனைத்து பணைய கைதிகளை மீட்டதாகவும் நிலைமை கட்டுப்பாட்டில் உள்ளதாகவும் மகாராஷ்டிரா போலீஸ் தலைமை அதிகாரி குறிப்பிட்டதாக சிஎன்என் தொலைகாட்சி அறிவித்தது; எனினும், இன்னும் இரண்டு தீவிரவாதிகள் வெளி நாட்டவர் உற்பட பலரை பணைய கைதிகளாக வைத்திருப்பதாக தெரியவந்தது.

தாக்குதலின் போது, இரு விடுதிகளும் அதிரடி படை வீரர்கள் மற்றும் கடல் செயல் வீரர்கள் (மார்கோஸ்) மற்றும் தேசியப் பாதுகாப்பு காவலர்களால் சூழப்பட்டது. தொலைக்காட்சி ஒளிபரப்பு பாதுகாப்புக் கருதி தடை செய்யப்பட்டது. நவம்பர் 29 அன்று பாதுகாப்பு படைகள் அதிரடியாக இரண்டு ஒட்டல்களுக்குள்ளும் நுழைந்து தாக்கினார்கள். அப்பொழுது ஒன்பது தீவிரவாதிகள் கொல்லப்பட்டனர். மேஜர் சந்தீப் உன்னிகிருஷ்ணன் மீட்பு நடவடிக்கைகளின் போது குண்டால் தாக்கப்பட்ட மாண்டோ சுனில் யாதவ்வை மீட்கும் போது கொல்லப்பட்டார். 32 பணைய கைதிகள் ஓபராய் விடுதியில் கொல்லப்பட்டனர்.

தாக்குதல்களின் போது சர்வதேச வர்த்தகதிற்கான ஐரோப்பிய பாராளுமன்ற குழு பிரதிநிதிகள் பலர் தாஜ் மஹால் ஹோட்டலில் தங்கி இருந்தனர் . ஆனால் அவர்கள் யாரும் காயமடையவில்லை. ஐரோப்பிய பாராளுமன்ற உறுப்பினர் (MEP) சஜ்ஜத் கரீம், ஜெர்மன் சமூக ஜனநாயக கட்சியின் எரிக்கா மான், ஸ்பானிய பாராளுமன்ற உறுப்பினர் இக்னாசி கார்டன்ஸ் , பிரிட்டிஷ் கன்சர்வேட்டிவ் உறுப்பினர் சையத் கமால், போலாந்து நாட்டு உறப்பினர் ஜனவரி மாசில்ம், மாட்ரிட் நாட்டு ஜனாதிபதி எஸ்பெரான்ஸா அகுய்றே முதலியவர்கள் தப்பித்தனர்.

நரிமன் ஹவுஸ், மும்பை சபாத் ஹவுஸ் கொலாபாவில் உள்ள யூத சமுக கூடம், இரண்டு தீவிரவதிகளால் தாக்கப்பட்டது. போலீஸ் அருகில் இருந்த கட்டிடங்களை காலி செய்து பின்னர் தாக்குதலை நடத்தினர். கமாண்டோக்கள் தில்லியிலிருந்து வந்தனர். ஒரு கடற்படை ஹெலிகாப்டர் வான்வழி ஆய்வு நடத்தியது. முதல் நாள் போது, 9 பணைய கைதிகள் முதல் மாடியில் இருந்து மீட்கப்பட்டனர். மறு நாள், கமாண்டோக்கள் அதிரடியாக உள்ளே நுழைந்தனர் . நீண்ட போராட்டத்திற்குப் பிறகு, கமாண்டோ ஹவால்டர் கஜேந்தர் சிங் பிஷ்ட் மற்றும் இரண்டு தீவிரவாதிகளும் கொல்லப்பட்டனர். ரப்பி கவரில் ஹோல்த்ழ்பெர்க் மற்றும் அவரது ஆறு மாத கர்ப்பமாக இருந்த மனைவி ரிவ்க ஹோல்த்ழ்பெர்க் மற்றும் நான்கு பணய கைதிகளும் கொலை செய்யப்பட்டனர்.

இந்திய உளவுத்துறை செய்தியின்படி, "யூதர்களின் உயிர் மற்றவர்கள் உயிரை காட்டிலும் 50 பங்கு மதிப்பு அதிகம்" என்று தாக்குதல் நடத்தியவர்களிடம் கூறப்பட்டிருந்தது. உடலில் இருந்த காயங்களின் தன்மை அவர்கள் சித்திரவதை செய்யப்பட்டு இருக்கலாம் என்பதை தெரிவிக்கின்றது

1986 இல் இந்திய பாராளுமன்ற தேசிய பாதுகாப்புப் படை சட்டத்தின் கீழ் அமைச்சரவை செயலகத்தால் உருவாக்கப்பட்ட தேசிய பாதுகாப்பு காவலர்கள் என்ற அமைப்பு, பயங்கரவாதத்திற்கு எதிரான நடவடிக்கைகளுக்காகப் பயன்படுத்தப்படுகிறது. இது மத்திய ஆயுத போலீஸ் படையின் கீழ் முழுமையாக வேலை செய்கின்றது. தேசியப் பாதுகாப்பின் இரண்டாவது முக்கிய அங்கமாக திகழ்கின்றது. அவர்கள் இந்தியாவின் ஒற்றுமை மற்றும் பாதுகாப்பதில் ஒரு முக்கிய பங்களித்துள்ளனர். தேசிய பாதுகாப்புப் படை அதி நவீன தொழில்நுட்பத்தைக் கொண்ட தீவிரவாத அமைப்புகளையும் முறியடித்துள்ளனர் . ஆசியாவிலேயே சிறப்பாகச் செயலாற்றும் அமைப்பாக திகழ்கின்றது.

27 நவம்பர் காலை, தேசிய பாதுகாப்பு காவலர்கள் நரிமன் ஹவுஸ், யூத நலனுக்கான மையம் , ஓபராய் ஹோட்டல் முதலியவற்றை தங்கள் கட்டுப்பட்டுக்குள் கொண்டுவந்தனர். மேலும் அவர்கள் தவறாக தாஜ் மஹால் பேலஸ் மற்றும் டவரில் தீவிரவாதிகள் இல்லை என்று நம்பி, இராணுவத்தினர் பணைய கைதிகள் மற்றும் விருந்தினர்களைப் பாதுகாப்பான இடத்திற்குக் கொண்டு சென்றனர். கொல்லப்பட்டவர்களின் உடல்கள் நீக்கம் செய்யப்பட்டன. எனினும், பின்னர் செய்தி அறிக்கைகள் தாஜ் ஓட்டலில் வெடிப்புகளைக் கேட்டு, மேலும் இரண்டு அல்லது மூன்று தீவிரவாதிகள் இருப்பதகவும் துப்பாக்கிச்சூடு பரிமாறிக் கொள்வதாகவும் அறிவித்தனர். கீழ்த் தளத்தில் தீ பிடித்து புகை மேல் தளம் வரை பரவியது. தேசியப் பாதுகாப்புக் காவலர்களால் தாஜ் மஹால் பேலஸ் ஹோட்டலில் இறுதி நடவடிக்கையாக 29 நவம்பர் 08:00 மணிக்கு மூன்று தீவிரவாதிகளைக் கொலை செய்து தாக்குதல்கள் முடிவுக்குக் கொண்டு வந்தனர். தேசியப் பாதுகாப்புக் காவலர்களால் ஒபிராயிலிருந்து 250 பேரும், தாஜிலிருந்து 300 பேரும் மற்றும் நரிமான் ஹவுசிலிருந்து 60 பேரும் மீட்கப்பட்டனர். மேலும், போலிசாரால் மும்பைத் துறைமுகத்தில் இருந்து ஆயுதம் மற்றும் வெடிபொருட்கள் நிரப்பப்பட்ட ஒரு படகு பறிமுதல் செய்யப்பட்டது.

மும்பை தாக்குதல் பாக்கிஸ்தானில் உள்ள லஷ்கர் இ தொய்பா தீவிரவாதிகளால் திட்டமிட்டு இயக்கப்பட்டது. பயிற்சி பெற்ற, ஆயுதம் ஏந்திய பத்து இளம் ஆண்கள் நடத்திய மும்பை தாக்குதல் கைபேசிகள் மற்றும் VoIP களின் வழியாக பாக்கிஸ்தானிலிருந்து இயக்கப்பட்டது.
ஜூலை 2009 பாகிஸ்தானிய அதிகாரிகள் கராச்சி மற்றும் தட்டாவில் உள்ள லஷ்கர் முகாம்களில் இருந்து தாக்குதல்கள் இயக்கபட்டன் என்று உறுதி செய்தனர். நவம்பர் 2009 இல், பாகிஸ்தான் அதிகாரிகள் திட்டமிட்டு தாக்குதல்களை நடத்தியதற்காக ஏழு பேரை கைது செய்தனர்.

மும்பை போலீஸ், சந்தேகத்தின்பேரில் இரண்டு இராணுவ அதிகாரிகள் உட்பட 37 நபர்களை சதியில் தொடர்பு இருப்பதாக அடையாளம் காட்டினர். அதில் இருவர் தவிர மற்றவர்கள் அனைவரும் பாகிஸ்தானியர்கள். அக்டோபர் 2009 இல் அமெரிக்காவில் இரண்டு நபர்கள் கைது செய்யப்பட்டு மும்பை தாக்குதலில் தொடர்பு இருப்பதாக கண்டறியப்பட்டனர். பாகிஸ்தானிய அமெரிக்கர் டேவிட் ஹெட்லி, தாக்குதளுக்கு முன் இந்தியாவிற்கு பல பயணங்கள் மேற்கொண்டு வீடியோ மற்றும் ஜி.பி.எஸ் தகவல்களை சேகரித்ததாக கண்டறியப்பட்டார்.

ஏப்ரல் 2011 இல், அமெரிக்காவில் தாக்குதல்களுக்காக சந்தேகத்தின் பேரில் நான்கு பாகிஸ்தான் ஆண்களுக்கு கைது ஆணை பிறப்பிக்கப்பட்டது. சஜித் மிர், அபு கஹபா , மசார் இக்பால், மற்றும் மேஜர் இக்பால், லஷ்கர் இ தொய்பா உறுப்பினர்கள் என்றும் தாக்குதலுக்கு பயிற்சி அளித்ததாகவும் நம்பப்படுகிறது.

பாக்கிஸ்தான் ஆரம்பத்தில் தாக்குதல்களுக்கு பொறுப்பு ஏற்க மறுத்தது. வங்காளம் மற்றும் இந்திய கிரிமினல்கள் தான் இந்த திட்டத்தை தீட்டியவர்கள் என்று குறிப்பிட்டது; இந்தியா மறுத்தது. மேலும் முதலில் இந்தியாவிடமிருந்து வேறு சில குண்டுவெடிப்புகள் பற்றிய தகவல் தேவை என்றும் பாக்கிஸ்தான் கூறியது.
7 ஜனவரி 2009 அன்று, பாகிஸ்தான் அதிகாரிகள், அஜ்மல் கசாப் ஒரு பாகிஸ்தானி என்று ஒப்புக்கொண்டனர் மற்றும் மூன்று பிற பாகிஸ்தானியர்களுக்கு எதிராகவும் வழக்கு பதிவு செய்தது.

இந்திய அரசாங்கம் விசாரணைகள், ஆயுதங்கள், மற்றும் தாக்குதல்கள் போது நடந்த உரையாடல்களின் பதிவுகள் போன்ற இதர அரசாங்க சான்றுகளை பாகிஸ்தானிடம் வழங்கியது. மேலும், இந்திய அரசு தாக்குதலுக்கு பாகிஸ்தான் அதிகரிகளின் ஆதரவும் இருந்திருக்க வேண்டும் என்று கூறியது. அக்குற்றச்சாட்டை, பாக்கிஸ்தான் மறுத்தது.

அமெரிக்க மற்றும் ஐ.நா.வின் வற்புறுத்தலால், பாக்கிஸ்தான் ஜமாத் உத் தாவாவின் சில உறுப்பினர்களை கைது செய்தது. அதன் நிறுவனரை குறுகிய காலத்திற்க்கு வீட்டு காவலில் வைத்தது. ஆனால் அவர் ஒரு சில நாட்கள் கழித்து விடுதலை செய்யப்பட்டார் என கண்டறியப்பட்டது. தாக்குதலுக்கு ஒரு ஆண்டு பின்னரும் மும்பை போலீசார், பாகிஸ்தானிய அதிகாரிகளிடமிருந்து ஒத்துழைப்பு இல்லை என்று புகார் செய்தனர். இதற்கிடையில், பாக்கிஸ்தானில் உள்ள பத்திரிகையாளர்கள், கசாப் இருந்த கிராமத்தில் உள்ள மக்களை நேர்காணல் செய்ய விடாமல் பாதுகாப்பு அமைப்புகள் தடுத்ததாக கூறினர். உள்துறை அமைச்சர் சிதம்பரம், பாகிஸ்தானிய அதிகாரிகள் ஹெட்லி மற்றும் ராணா பற்றிய எந்த தகவலையும் பகிர்ந்து கொள்ளவில்லை என்றும், ஆனால் எப்.பி. ஐ ஆதரவு அளிப்பதகவும் கூறினார்.

டேவிட் ஹெட்லியிடம் இந்தியா நடத்திய விசாரணையின் அறிக்கையை சுருக்கி உளவுத்துறை, அக்டோபர் 2010 இல் வெளியிட்டது. இந்த அறிக்கை, பாக்கிஸ்தானின் புலனாய்வு நிறுவனமான ஐஎஸ்ஐ, மும்பை உளவு பணிக்காக நிதி வழங்கியதன் மூலம் தாக்குதல்களுக்கு ஆதரவு வழங்கியதாக கூறியது. லஷ்கர் எ தொய்பாவின் தலைமை இராணுவ தளபதியான, சகி-உர்-ரகுமான் லக்ஹ்விக்கும், ஐஎஸ்ஐகும் நெருக்கமான உறவு உள்ளதாக என்று ஹெட்லியின் அறிக்கையை வெளியிட்டது. அவர் "ஒவ்வொரு பெரிய நடவடிக்கையும் ஐஎஸ்ஐயின் நெருக்கமான ஒருங்கிணைப்புடனே செய்யப்படுகின்றது" என்றும் குற்றம் சாட்டினார்.

விசாரணையின் படி, தாக்குதல்காரர்கள், அரபிக்கடல் வழியாக பாகிஸ்தானின் கராச்சியிலிருந்து பயணம் செய்து, இந்திய மீன்பிடி கப்பலான குபேரை கடத்தினர். நான்கு குழுவினரையும் கொலை செய்தனர், பின்னர் மும்பைக்கு பயணம் செய்ய கேப்டனை கட்டாயம் செய்தனர். கேப்டனை கொலை செய்த பின்னர், தாக்குதல் நடத்தியவர்கள் ஒரு ஊதி பெரிதாக்க வல்ல ரப்பர் படகு மூலம் மும்பையை அடைந்தனர். குபேர் கேப்டன் அமர் சிங் சொலான்கி, இதற்க்கு முன்னர் சட்டவிரோதமாக பாகிஸ்தான் கடலில் மீன் பிடித்ததற்காக, ஒரு பாகிஸ்தான் சிறையில் ஆறு மாதங்கள் இருந்தார்.
தாக்குதல்காரர்களுக்கு, படகின் மூலம் மும்பை வருவதற்கு முன்னராக, கராச்சி அருகே அஜிசபாத்யில் ஒரு பாதுகாப்பான இடத்தில் லஷ்கர் இ தொய்பா அமைப்பினரால் பயிற்சி அளிக்கப்பட்டது. டேவிட் ஹெட்லி லஷ்கர் ஈ தொய்பாவின் ஒரு உறுப்பினராக இருந்தார், மற்றும் 2002 மற்றும் 2009 ஆண்டுகளின் இடையே ஹெட்லி தனது வேலையின் ஒரு பகுதியாக விரிவான பயணம் மேற்கொண்டார். ஹெட்லி, சிறிய ஆயுதங்களைப் பற்றியும் கண்காணிப்பு முறைகளைப் பற்றியும் பயிற்சி பெற்று பலருடம் இணைப்புகள் ஏற்படுத்திக்கொண்டு, மும்பை தாக்குதலுக்கான இலக்குகளை நிர்ணயம் செய்தார். இந்த வேலைக்காக, மேஜர் இக்பால் என்றழைக்கப்படும் ஒரு ஐஎஸ்ஐ அதிகாரியிடமிருந்து 2006 ஆம் ஆண்டில் 25,000 டாலர்கள் பணத்தை பெற்றுக்கொண்டார். மேஜர் இக்பால் தாக்குதலுக்கான ஒரு தகவல் அமைப்பை ஏற்பாடு செய்து மற்றும் துப்பாக்கி ஏந்தியவர்கள் தங்கள் இலக்குகளை நோக்கி செல்லும் வழியை அறிவதற்காக தாஜ் மஹால் ஹோட்டலின் ஒரு மாதிரியையும் மேற்பார்வையிட்டார். இதை இந்திய அதிகாரிகளிடம் ஹெட்லி தனது வாக்குமூலத்தின் போது கூறினார். ஐஎஸ்ஐ இந்தியர்களை பணியமர்த்தி இந்திய துருப்புக்களின் நிலைகளையும் மற்றும் இயக்கங்களையும் கண்காணிக்க ஹட்லி உதவினார். அதே நேரத்தில், ஹெட்லி அமெரிக்க போதை தடுப்பு அமலாக்கும் துறைக்கு ஒரு தகவல் அளிப்பவராகவும் இருந்ததார். ஹெட்லியின் மனைவிகள், லஷ்கர் ஈ தொய்பாவிற்கும் ஹெட்லிக்கும் உள்ள தொடர்பு பற்றியும், குறிப்பாக அவர்களது சதி தாக்குதலுக்கு தாஜ் மஹால் ஓட்டல் இலக்காக இருக்கலாம் என்றும் அமெரிக்க அதிகாரிகளை எச்சரித்திருந்தனர்.

அமெரிக்க அதிகாரிகள், உள்நாட்டு புலனாய்வு சேவை (ஐஎஸ்ஐ) அதிகாரிகள் தாக்குதலுக்கு காரணமான லஷ்கர் இ தொய்பா தீவிரவாதிகளுக்கு ஆதரவு வழங்கியதாக நம்பினர்.

ஜூன் 2012 இல் சபயுத்தின் அன்சாரி அல்லது அபு ஹம்சா என்பவரை கைது செய்ததன் பிறகு வழக்கில் சதியை மேலும் தெளிவானது. அபு ஹம்சாவின் வாக்குமூலத்தின் படி, தாக்குதல்களை 2006 இல் இந்திய இளைஞர்களை பயன்படுத்தி செய்ய திட்டமிடப்பட்டிருந்தது. எனினும்,ஏகே-47 மற்றும் ஆர்டிஎக்ஸ் வெடிபொருட்கள் தாக்குதல்களுக்கு முன்பே 2006 ஆம் ஆண்டு அவுரங்காபாத்தில் பிடிபட்டதால் இந்த சதி முறியடிக்கப்பட்டது. பின்னர், அபு ஹம்சா பாக்கிஸ்தானுக்கு தப்பி சென்று லஷ்கர் தளபதிகளுடன் சேர்ந்து, தாக்குதல்களுக்கு பாகிஸ்தான் இளைஞர்கள் பலரை தேடினார். செப்டம்பர் 2007 இல், பத்து பேர் பணிக்கு தேர்ந்தெடுக்கப்பட்டனர். செப்டம்பர் 2008 இல், இவர்கள் கராச்சியில் இருந்து மும்பைக்கு வரும் பயண முயற்சி, கடலில் சுழல் நீர் காரணமாக கைவிடப்பட்டது. இவர்கள் நவம்பர் 2008 இல் இரண்டாவது முயற்சி செய்து, வெற்றிகரமாக இறுதி தாக்குதல்களை நிகழ்த்தினர். மூன்று பாகிஸ்தானிய இராணுவ அதிகாரிகளுக்கு தாக்குதல், திட்டமிடல் மற்றும் செயல்படுத்தலில் தொடர்பு இருப்பதாக டேவிட் ஹெட்லி தனது விசாரணையின் போது கூறியதை அன்சாரி தனது வாக்குமூலத்தில் உறுதிபடுத்தினார். 
அன்சாரி கைதான பின்னர், பாக்கிஸ்தானின் வெளியுறவு அலுவலகம் 40 இந்தியர்கள் தாக்குதல்கள்களில் ஈடுபட்டனர் என்று தகவல் அளித்தது.

தாக்குதல்களை நடத்தியவர்கள் பல மாதங்களுக்கு முன்னதாகவே தாக்குதலை திட்டமிட்டு தாக்குதல் முடிந்தபின் மறைந்து பாதுகாப்பு படைகள் சென்ற பின்னர் மீண்டும் வெளிவர திட்டம் தீட்டினர். கசாப் குழு மும்பை வாசிகளிடமிரிந்து உதவி பெற்றதாக போலிசார்களிடம் கூறியதற்கான ஆதாரங்கள் பல உள்ளன. தாக்குதலை நடத்தியவர்கள் பயன்படுத்திய குறைந்தது மூன்று சிம் கார்டுகளை இந்திய வங்காள எல்லையில் வாங்கினர். அமெரிக்காவில் உள்ள நியூ ஜெர்சியிலும் ஒரு சிம் அட்டை வாங்கப்பட்டது என்பதற்கான அறிக்கைகள் இருந்தன. பிப்ரவரி 2008 இல் கைது செய்யப்பட்ட இந்திய லஷ்கர் உறுப்பினர் அன்சாரி, நவம்பர் மும்பை தாக்குதலுக்கான இலக்குகளை தேடியதாக குறிப்பிட்டுள்ளார். பின்னர், போலீசார் சந்தேகத்தின் பேரில் காஷ்மீர், ஸ்ரீநகரில் இருந்து மிக்ஹ்டார் அகமது என்பவரையும், மற்றும் கொல்கத்தாவிலிருந்து தாசிப் ரஹ்மான் என்பவரையும் கைது செய்தனர். அவர்கள் இருவரும் புது தில்லியில் ஒன்றும் கல்கத்தாவில் ஒன்றுமாக அந்த சிம் அட்டைகளை வழங்கினர்.

சீன அரசிற்கு சொந்தமான நொறின்கோ 86 வகை கையெறி குண்டுகள் தாக்குதலில் பயன்படுத்தப்பட்டன.

தாக்குதல் நடத்தியவர்கள் மீது நடத்தப்பட்ட இரத்த பரிசோதனைகளின் மூலம், அவர்கள் ஆற்றலை தக்க வைத்து கொள்ளவும் மற்றும் 50 மணி நேரம் தாக்குதல்கள் காலத்தில் விழித்திருக்கவும் கோக்கைன் மற்றும் எல்எஸ்டி போதை மருந்துகளை உட்கொண்டனர் என தெரியவந்தது. தாக்குதல் நடந்த இடங்களில் போலீசார் ஊசிகளை கண்டுபிடித்தனர். அவர்கள் ஸ்டெராய்டுகள் எடுத்து கொண்டதற்கான அறிகுறிகளும் இருந்தன. உயிர் தப்பிய துப்பாக்கி ஏந்திய நபர், தாக்குதல்களுக்கு முன் கட்டடங்களின் அமைவிடங்களை பரிச்சயப்படுத்திகொள்ள, கூகிள் எர்த் பயன்படுத்தியதாக கூறினார்.

பாதுகாப்பு படையினரால் ஒன்பது தீவிரவாதிகள் சுட்டு கொல்லப்பட்டனர். ஒருவன் மட்டும் கைபற்றபட்டான். இவர்கள் இருபது வயதினர் என்றும் கருப்பு சட்டை மற்றும் ஜீன்ஸ் அணிந்திருந்தனர் என்றும் சிரித்து கொண்டே மகிழ்ச்சியுடன் சுட்டனர் என்றும் சாட்சிகள் கூறுகின்றனர்.

தாக்குதலை நடத்தியவர்கள் சில பிரிட்டிஷார் என்று ஆரம்பத்தில் அறிவித்து, ஆனால் பின்னர் இந்திய அரசாங்கம் இதனை உறுதிப்படுத்த எந்த ஆதாரமும் இல்லை என்று கூறியது. இதேபோல், துப்பாக்கி ஏந்தியவர்கள் 12 பேர் என்ற செய்தியும் மறுக்கப்பட்டது.

9 டிசம்பர், அன்று மும்பை போலீசாரால் அடையாளம் காட்டப்பட்ட 10 பாகிஸ்தானிய நபர்கள்: ஃபரித்கோட்டில் இருந்து அஜ்மல் அமீர், தேரா இஸ்மாயில் கானிலிருந்து அபு இஸ்மாயில் தேரா இஸ்மாயில் கான் , முல்டானிலிருந்து இருந்து ஹபீஸ் அர்ஷத் மற்றும் பாபர் இம்ரான், ஒகரவிலிருந்து ஜாவேத், நரோவளிலிருந்து சோயிப், பைசிலாபாத்திலிருந்து நழிஹ் மற்றும் நாசர் அறிப்வல்லவிலிருந்து அப்துல் ரகுமான் மற்றும் டிபல்பூர் தாலுகாவில் இருந்து ஃபஹாத் ஹுல்லஹ். தேரா இஸ்மாயில் கான் வடமேற்கு எல்லைப்புற மாகாணத்தில் உள்ளது; மற்ற நகரங்களில் பாகிஸ்தானின் பஞ்சாப் பகுதியில் உள்ளன.

மும்பை 2008 தாக்குதலில் இறந்த ஒன்பது பாகிஸ்தான் துப்பாக்கி ஏந்தியவர்களின் உடல்கள் ஜனவரி 2010 இல் ஒரு ரகசிய இடத்தில் அடக்கம்செய்யப்பட்டது என்று 6 ஏப்ரல் 2010 அன்று, மகாராஷ்டிரா மாநில உள்துறை அமைச்சர் சட்டமன்றத்தில் தெரிவித்தார். முஸ்லீம் மத குருமார்கள் தீவிரவாதிகளின் உடல்களை அவர்களின் புதை மைதானங்களில் புதைக்கப்பட அனுமதி மறுத்த நிலையில், மும்பை மருத்துவமனை சவக்கிடங்கில் உடல்கள் அதுவரை இருந்தன.

அஜ்மல் கசாப் மட்டுமே உயிருடன் கைது செய்த்யபட்ட தாக்குதல்காரன். அவன் தற்பொழுது சிறையில் உள்ளான். தாக்குதலுக்கான தயாரிப்பு, பயணம், மற்றும் இயக்கங்கள் பற்றிய தகவல்களை மும்பை போலீசார் அவரது ஒப்புதல் வாக்குமூலத்தில் இருந்து தெரிந்து கொண்டனர்.

மும்பை தாக்குதலின் பொழுது ஸ்பெயின் நாட்டின் VoIP தொலை பேசிகளை வாங்கியதற்காக ஜாவேத் இக்பால் என்பவரையும் பணம் பரிமாற்றத்திற்கு வசதி செய்துக்கொடுத்த ஹமாத் அமீன் சாதிக் என்பவரையும் கைது செய்ததாக 12 பிப்ரவரி 2009 அன்று, பாக்கிஸ்தானின் உள்துறை அமைச்சர் ரெஹ்மான் மாலிக் தெரிவித்தார். கான் மற்றும் ரியாஸ் (முழு பெயர்கள் கொடுக்கப்படவில்லை) கைது செய்யப்பட்டனர். 21 நவம்பர் 2009 அன்று, இத்தாலியில் உள்ள ப்ரேச்சியா நகரில் (மிலன் நகருக்கு வட மேற்க்கில்) இரண்டு பாகிஸ்தானியர்கள் தாக்குதல்களுக்கு ஆதரவினை வழங்கியதர்க்காகவும், தவறான அடையாளத்தை பயன்படுத்தி இணைய தளத்தின் வழயாக 200 அமெரிக்க டாலருக்கும் அதிகமாக மாற்று செய்த குற்றத்திற்காகவும் கைது செய்யப்பட்டனர். இன்டர்போலினால் அவர்களுக்கு எதிராக ரெட் கார்னர் நோட்டீஸ் அனுப்பப்பட்டது . இது கடந்த ஆண்டின் தாக்குதலுக்கு பின்னர் வெளியிடப்பட்டது.

அக்டோபர் 2009 இல், டேவிட் கோல்மேன் ஹெட்லி, மற்றும் தஹவ்வூர் ஹுசைன் ராணா என்ற இரண்டு சிகாகோ நகரை சேர்ந்தவர்கள் வெளிநாடுகளில் பயங்கரவாதத்தில் ஈடுபட்டதற்காக, எப்.பி.ஐ ஆல் கைது செய்யப்பட்டனர். பாகிஸ்தானிய அமெரிக்கன் ஆன ஹெட்லி, 2008 மும்பை தாக்குதலுக்கான இடங்களை ஆய்வு செய்ததற்காக நவம்பர் 2009 இல் கைது செய்யப்பட்டார். ஹெட்லி ஒரு அமெரிக்க யூதரைப்போல் பாவித்தடோடு இல்லாமல் வங்காளத்தில் உள்ள தீவிரவாத இஸ்லாமிய குழுக்களோடு தொடர்பு உடையவர் எனவும் நம்பப்படுகிறது. 18 மார்ச் 2010 அன்று, ஹெட்லியை 12 குற்றங்களுக்காக விசாரணை செய்தபொழுது குற்றத்தை ஒப்புக்கொண்டார்.

டிசம்பர் 2009 இல், எப்.பி.ஐ ஹெட்லியுடன் இணைந்து பயங்கரவாத தாக்குதல்களை திட்டமிட்டதற்காக பாகிஸ்தானிய இராணுவத்திலிருந்து ஓய்வு பெற்ற அப்துர் ரஹ்மான் ஹஷிம் சையத் என்பவரையும் குற்றம் சாட்டியது .

15 ஜனவரி 2010 அன்று, ஒரு வெற்றிகரமான நடவடிக்கையினால் அதிகாரிகள் ஹ்யூஜி இந்தியா நடவடிக்கைகளின் தலைவர் , 26/11 தாக்குதல்கள் முக்கிய பங்காற்றியவர் , மற்றும் மிகவும் வேண்டப்பட்ட தீவிரவாதியான ஷேக் அப்துல் க்வாஜாவை,ஸ்ரீலங்காவில் உள்ள கொழும்பிலிருந்து ஹைதெராபாத்கொண்டுவந்து கைது செய்தனர்.

25 ஜூன் 2012, தில்லி போலீசார், புது தில்லி இந்திரா காந்தி சர்வதேச விமான நிலையத்தின் தாக்குதலில் அதிகளவில் சந்தேகப்பட்ட நபரான சபயுட்டின் அன்சாரி அல்லது அபு ஹம்சா என்றழைக்கப்படுபவரை, கைது செய்தது. அவரது கைது கசாப் கைதிக்கு பிறகு வழக்கில் மிக முக்கியமான வளர்ச்சியாக கருதப்பட்டது. தில்லி பாதுகாப்பு அமைப்புகள் அவரை 3 ஆண்டுகளாக தேடிக்கொண்டிருந்தனர். அன்சாரி ஒரு லஷ்கர் ஈ தொய்பா தீவிரவாதி மற்றும் 2008 ஆம் ஆண்டில் மும்பை தாக்குதலுக்கு காரணமான 10 பயங்கரவாதிகளுக்கு ஹிந்தி கற்றுக் கொடித்தவர் ஆவார். அவர் கைது செய்யப்பட்ட பின்னர், இந்திய அதிகாரிகளின் அதிகாரபூர்வமான கோரிக்கையின்படி, சவுதி புலனாய்வு அதிகாரிகள் அவரை இந்தியா அனுப்பி வைத்தனர்.

அன்சாரி கைதுக்கு பின்னர், விசாரணையின் பொழுது அவர் 2009 இல் மகாராஷ்டிரா அரசின் ஒரு முன்னாள் எம்.எல்.ஏ. மற்றும் மந்திரியான பௌஜியா கானின், பழைய உறுப்பினர் விடுதியில் ஒரு அறையில் ஒரு நாள் தங்கி இருந்தது தெரியவந்தது. எனினும் அமைச்சர் அவனுடன் தொடர்பு இருப்பதை மறுத்தார். உள்துறை அமைச்சர் சிதம்பரம், அன்சாரி பாக்கிஸ்தானில் பாதுகாப்பான இடத்தில், கட்டுப்பாட்டு அறையில் இருந்தார் எனவும் இது மாநிலத்தின் ஆதரவு இல்லாமல் நடந்திருக்க முடியாது என்றும் வலியுறுத்தினார். அன்சாரியின் விசாரணையின் பொழுது சஜித் மிர் மற்றும் ஒரு பாகிஸ்தான் இராணுவ அதிகாரி போலி பெயர்களில் கிரிக்கெட் பார்வையாளர்களாக தில்லி மற்றும் மும்பை இலக்குகளை ஆய்வு செய்ய பதினைந்து நாட்களுக்கு இந்திய பயணம் செய்தது தெரியவந்தது.

குறைந்தது 166 பாதிக்கப்பட்டவர்கள் (பொதுமக்கள் மற்றும் பாதுகாப்பு படையினர்) மற்றும் ஒன்பது தாக்குதல் காரர்கள் கொல்லப்பட்டனர். இறந்தவர்களுள் 10 நாடுகளில் இருந்து 28 வெளிநாட்டவர்களும் இருந்தனர். ஒரு தாக்குதல்காரன் மட்டுமே கைப்பற்றப்பட்டான். இறந்த பிணையக் கைதிகளின் உடல்கள் சித்திரவதை அல்லது சிதைப்புக்கு உள்ளாகியிருந்தன. கொல்லப்பட்டவர்களில் பல குறிப்பிடத்தக்க தொழில் பிரமுகர்கள் மற்றும் செய்தித்துறையைச் சார்ந்தவர்கள் மற்றும் பாதுகாப்பு காவலர்களாக இருந்தனர். 
மகாராஷ்டிரா அரசாங்கம் பயங்கரவாத தாக்குதல்களில் கொல்லப்பட்டவர்களின் குடும்பத்தினருக்கும் தீவிரமாக காயமடைந்தவர்களுக்கும் உதவித்தொகையை அறிவித்தது. ஆகஸ்ட் 2009 இல், இந்தியன் ஹோட்டல்ஸ் கம்பெனி மற்றும் ஓபராய் குழு, இந்திய பொது காப்பீட்டு நிறுவனத்திடமிருந்து, தாஜ் மஹால் மற்றும் ட்ரிடென்ட் மீதான தாக்குதலுக்கு, காப்பீடு கணக்கில் ஒரு பகுதியாக சுமார் $ 28 மில்லியன் டாலர் பெற்றன.

தாக்குதல்கள் சில நேரங்களில் 9/11 தாக்குதல்கள் (மாட்ரிட்டில் 3/11 தாக்குதல் போல) என்றும் தாக்குதல்கள் தொடங்கிய நாளான 26 நவம்பர் 2008 ஆம் தேதியை குறிக்கும் வகையில் "26/11" என்று இந்தியாவில் குறிப்பிடப்படுகிறது. மகாராஷ்டிரா அரசு நியமித்துள்ள பிரதான் விசாரணை கமிஷன், நிகழ்வுகளுக்கு ஒரு ஆண்டு பிறகு சட்டமன்றத்தின் முன் ஒரு அறிக்கையை தயாரித்து தாக்கல் செய்தது. அந்த அறிக்கை "போர் போன்ற" தாக்குதல் எந்த போலீஸ் படையின் திறனையும் மிஞ்சியது என்றும் ஆனால் இந்த நெருக்கடியின் போது மும்பை தலைமை போலீஸ் கமிஷனர் ஹசன் கபோரின் தலைமையில் குறை கண்டது.

மகாராஷ்டிரா அரசு,கடலோர ரோந்து பணிக்காக 36 வேக படகுகள் மற்றும் அதே பணிக்காக பல ஹெலிகாப்டர்கள் வாங்க திட்டமிட்டது. "போர்ஸ் ஒன்" என்ற பயங்கரவாத எதிர்ப்பு படையை உருவாக்கவும் மும்பை போலீசாரிடம் தற்போது உள்ள அனைத்து ஆயுதங்களை மேம்படுத்தவும் திட்டமிடப்பட்டுள்ளது. அனைத்து கட்சி கூட்டத்தில் பிரதமர் மன்மோகன் சிங், பயங்கரவாதத்திற்கு எதிரான போரில் சட்ட கட்டமைப்பு வலுப்படுத்தப்படும் என்றும் எப்.பி.ஐ போல, பயங்கரவாதத்திற்கு எதிரான தேசிய புலனாய்வு முகமை ஆகியவை தீவிரவாதத்திற்கு எதிரான போரை ஒருங்கிணைக்க விரைவில் அமைக்க வேண்டும் என்று கூறினார். அரசாங்கம் UAPA 2008 மூலம் பயங்கரவாத எதிர்ப்பு சட்டங்களை பலப்படுத்தியது. மேலும் மத்திய தேசிய புலனாய்வு ஏஜென்சி உருவாக்கப்பட்டது.

பாக்கிஸ்தான் இந்தியாவிற்கு இடையான உறவை இந்த தாக்குதல்கள் பாதித்தன. அப்போதைய இந்திய வெளிவிவகார அமைச்சர் பிரணாப் முகர்ஜி (தற்போது இந்திய ஜனாதிபதி) இந்தியா தனது பிராந்திய ஒருமைப்பாட்டை பாதுகாக்க பாக்கிஸ்தான் பயங்கரவாத அமைப்புகளுக்கு எதிரான இராணுவ தாக்குதல்களை நடத்த கூடும் என்று அறிவித்தார். இரு நாடுகளுடன் அமெரிக்கா கொண்டிருந்த உறவுகளிலும் பாதிப்பு ஏற்பட்டது. அமெரிக்க தலைமையிலான ஆப்கானிஸ்தானில் நேட்டோ போர், மற்றும் தீவிரவாதத்திற்கு எதிரான உலகளாவிய போர் முதலியவற்றிலும் பின் விளைவுகள் ஏற்பட்டன. எப்.பி.ஐ தலைவரான ராபர்ட் முல்லர், மும்பை பயங்கரவாத தாக்குதல் விசாரணை தொடர்பாக அமெரிக்க மற்றும் இந்திய உளவு இடையே "முன்னோடியில்லாத வகையில் ஒத்துழைப்பு" இருந்ததாக பாராட்டினார். இன்டர்போல் பொது செயலாளர் ரொனால்ட் நோபிள் இந்திய உளவுத்துறை அவர்களிடம் எந்த தகவலையும் பகிர்ந்து கொள்ளவில்லை என்று சுட்டிக்காட்டினார்.

பாக்கிஸ்தான் ஒத்துழைக்க வில்லை என்றால், பாகிஸ்தான் மீது இந்தியா தாக்குதல் நடத்த கூடும் என்று எண்ணி, தனது துருப்புகளை எல்லை நோக்கி நகர்த்தியது. பேச்சுவார்த்தைகளுக்கு பின்னர், பாக்கிஸ்தானிய அரசாங்கம், எல்லையில் இருந்து படைகளை நகர்த்த தொடங்கியது.

இந்தியர்கள் தாக்குதலுக்கு தங்கள் அரசிய தலைவர்களின் திரனின்மையும் ஓரளவு காரணம் என்று விமர்சித்தனர். டைம்ஸ் ஆப் இந்தியா அதன் முன் பக்கத்தில் அரசியல்வாதிகளை கடுமையாக விமர்சித்தது. மும்பையிலும் இந்தியாவிலும் பல அரசியல் மாற்றங்கள் மற்றும் பதவி விலகல்கள் நிகழ்ந்தன. உள்துறைஅமைச்சர் சிவராஜ் பாட்டீல், பதவி விலகினர். முதலமைச்சர் விலாஸ்ராவ் தேஷ்முக் மற்றும் துணை முதல்வர் ஆர்.ஆர் பாட்டீல் தாக்குதலை பற்றிய சர்ச்சை காரணமாகவும் சேதம் அடைந்த தாஜ் மஹால் ஓட்டலை பாலிவுட் இயக்குனர் ராம்கோபால் வர்மாவிற்கு சுற்றி காட்டியதர்ககவும் பதவி விலகினார். பாலிவுட் நடிகர் அமீர் கான் போன்ற முன்னணி முஸ்லீம் பிரமுகர்கள் டிசம்பர் 9ஆம் நாளை துக்க நாளாக (ஈத் அல் அதா) அனுசரிக்க வேண்டும் என்று மக்களிடம் வேண்டுகோள் விடுத்தார். வணிக நிருவனங்களும், சுய பாதுகாப்பு திறனை அதிகரித்து கொள்ள, போக்குவரத்தில் மாற்றங்கள் தேவை வேண்டும் என்று கோரிக்கைகள் விடுத்தன. இந்த தாக்குதல்கள் இன்றைய இந்தியா குழுமத்தின் "பயங்கரவாதத்திற்கு எதிரான போர்" போன்ற பல இயக்கங்களை இந்தியா முழுதும் தூண்டிவிட்டது. தாக்குதல்களில் பாதிக்கப்பட்டவர்களின் நினைவாக மெழுகுவர்த்திகள் மற்றும் செய்தி அட்டைகள் ஏந்தி இந்தியா முழுவதும் பல ஊர்வலங்கள் நடைபெற்றன. தில்லி கமாண்டோக்கள் தாக்குதல் நடந்த மூன்று இடத்தை வந்தடைய 10 மணி நேரம் எடுத்து கொண்டதால் கடும் விமர்சனத்திற்கு ஆளானார்கள்.

பல நாடுகள் மற்றும் சர்வதேச அமைப்புகள் தாக்குதல்களை கண்டித்தும் மற்றும் பாதிக்கப்பட்ட பொதுமக்களுக்கு தங்கள் இரங்கலை தெரிவித்து கொண்டனர். உலகம் முழுவதும் பல முக்கிய பிரமுகர்கள் இந்த தாக்குதல்களுக்கு கண்டனம் தெரிவித்தனர். சமூக ஊடகங்கள் மற்றும் ட்விட்டர் பிளிக்கர் போன்ற இணைய தள சமூக வலைப்பின்னல் கருவிகள் பயன்பாட்டால் தாக்குதல் பற்றிய செய்திகள் எளிதில் பரவியதாக ஊடகங்கள் தெரிவித்தன. மேலும், பல இந்திய பதிவர்கள் மற்றும் விக்கிபீடியா, தாக்குதல்களை பற்றிய நேரடி விளக்கத்தை அளித்தன. தாக்குதல்கள் பற்றிய ஒரு வரைபடத்தை கூகுள் நிலப்படங்கள் பயன்படுத்தி ஒரு இணைய பத்திரிகையாளர் அமைத்தார். நியூயார்க் டைம்ஸ், ஜூலை 2009 அன்று, மிக நன்கு ஆவணப்படுத்தப்பட்ட பயங்கரவாத தாக்குதல் இதுவே என்று விமர்சித்தது.

நவம்பர் 2010 இல், மும்பை தாக்குதல்களில் பாதிக்கப்பட்ட அமெரிக்க குடும்பங்கள் ஐஎஸ்ஐ தலைவர் லெப்டினென்ட் ஜெனரல் அகமது சுஜா பாஷா மும்பை தக்துதல்களுக்கு உடந்தையாக இருந்தார் என்று புரூக்ளின், நியூ யார்க்கில் ஒரு வழக்கு தாக்கல் செய்தனர். 22 செப்டம்பர் 2011 அன்று, ஆப்கானிஸ்தான் அமெரிக்க தூதரகம் மீது தாக்குதல் மும்பை தாக்குதல் போலவே செல் தொலைபேசி பதிவுகள் வழியாக பாக்கிஸ்தான் காரணம் என்றறியப்பட்டது. விசாரணை நடந்து வருகின்றது.

பல இந்திய வழக்கறிஞர்கள் கசாபிற்காக வாதாட விரும்பவில்லை என்பதால் கசாப் விசாரணை தாமதமானது. ஒரு மும்பை பார் அசோசியேஷன் அதன் உறுப்பினர்கள் யாரும் கசாப்பிறக்க வாதாட மாட்டார்கள் என்று ஒரு தீர்மானம் நிறைவேற்றியது. எனினும், இந்திய தலைமை நீதிபதி கசாப்பின் நியாயமான விசாரணைக்கு ஒரு வழக்கறிஞர் தேவை என்று கூறினார். கசாப்பிறக்க வாதாட ஒரு வழக்கறிஞர் முன் வந்தாலும் பின்பு மாற்றப்பட்டார். 25 பிப்ரவரி 2009, இந்திய விசாரணையாளர்கள் கொலை, சதி மற்றும் இந்தியாவிற்கு எதிராக போர் நடத்தியதர்க்காகவும், 11,000 பக்க அளவில் ஒரு குற்றப்பத்திரிகையை கசாப்பிற்கு எதிராக தாக்கல் செய்தனர். 
கசாப் விசாரணை 6 ஆம் மே 2009 அன்று தொடங்கியது. அவர் ஆரம்பத்தில் குற்றவாளி இல்லை என்று கெஞ்சினார்.ஆனால் பின்னர் 20 ஜூலை 2009 அன்று தனது குற்றத்தை ஒப்பு கொண்டார். அவர் ஆரம்பத்தில் தாக்குதலுக்கு மன்னிப்பு கோரியும் தனது குற்றங்களுக்கு மரண தண்டனை தேவைதான் என்றும் கூரினார். ஆனால் பின்னர் அவர் இந்த கூற்றுகளை பின்வாங்கி போலீஸ் சித்திரவதை காரணமாக தனது வாக்குமூலத்தை அளித்ததாகவும் மற்றும் கடற்கரையில் நடந்துகொண்டிருக்கும் போது கைது செய்யப்பட்டதாகவும் கூறினார். நீதிமன்றம் அவரது மனுவை ஏற்று கொண்டது. தாக்கல் செய்யப்பட்ட குற்றப்பத்திரிக்கை முழுமையாக இல்லாததால் விசாரணை தொடர்ந்தது.

3 மே 2010 அன்று கசாப் தனது அனைத்து 86 குற்றச்சாட்டுக்களுக்காகவும் தண்டிக்கப்பட்டார். அவர் நேரடியாக ஏழு பேரை கொன்றதற்காகவும், மூன்று நாள் பயங்கரவாத முற்றுகை போரில் பலியான 166 பேர் இறப்புக்களுக்கு காரணமாக இருந்ததர்ககவும் இந்தியாவுக்கு எதிராக போர் நடத்தியதற்காகவும் இரண்டு உயர்மட்ட போலீஸ் அதிகாரிகளின் கொலைக்கு சதி செய்ததர்க்காகவும் தண்டிக்கப்பட்டார். 6 மே 2010 அன்று, அவருக்கு தூக்கு மரண தண்டனை விதிக்கப்பட்டது. இருப்பினும், அவர் உயர் நீதிமன்றம் தனது தீர்ப்பை எதிர்த்து மேல் முறையீடு விடுத்தார். 21 பிப்ரவரி 2011 அன்று, மும்பை உயர் நீதிமன்றம், அவரது முறையீட்டை தள்ளுபடி செய்து கசாப்பின் மரண தண்டனையை உறுதி செய்தது .

29 ஆகஸ்ட் 2012 அன்று, இந்திய உச்ச நீதிமன்றம் கசாப் மரண தண்டனை உறுதிசெய்தது. நீதிமன்றம் காசாப்பிற்கு மரண தண்டனை விதிப்பதை தவிர வேறு வழி இல்லை என்று கூறியது. கசாப் செய்த முதன்மை குற்றம் இந்திய அரசுக்கு எதிராக் போர் நடத்தியதே. இந்த தீர்ப்பு 10 வாரங்கள் விசாரணைக்கு பிறகு அஃப்தாப் ஆலம் தலைமையிலான இரண்டு நீதிபதி உச்ச நீதிமன்றம் குழுவினால் முடிவு செய்யப்பட்டது. கசாபிற்க்கு ஒரு சுதந்திரமான மற்றும் நியாயமான விசாரணை மறுக்கப்பட்டது என்ற வாதங்களை குழு நிராகரித்தது.

இந்திய மற்றும் பாகிஸ்தானிய போலீசார், மும்பை சதி பற்றிய விரிவான புகைப்படங்கள், தாக்குதல்காரர்களிடமிருந்து கிடைத்த பொருட்கள் மற்றும் டிஎன்ஏ ஆதாரங்களை கொண்டு மும்பை தாக்குதலை பற்றிய ஒரு விரிவான செய்தி அறிக்கையை பரிமாறிக்கொண்டனர். பாக்கிஸ்தான் போலீஸ் வங்கி கணக்குகள் மற்றும் பொருட்களுக்கு ஏற்பாடு செய்ததற்காக ஹம்மாத் அமின் சாதிக் என்ற ஹொமியோபதிக் மருந்தாளர் உட்பட ஏழு பேரை கைது செய்தது. நவம்பர் 2009 இல், இந்திய பிரதம மந்திரி மன்மோகன் சிங், பாக்கிஸ்தான் நீதி மன்றம், குற்றவாளிகளை நீதியின் பிடியில் கொண்டுவரப்படவில்லை என்று கூறினார். 
26/11 முதல் ஆண்டு நினைவு நாளன்று பாகிஸ்தானிய பயங்கரவாத எதிர்ப்பு நீதிமன்றத்தில் முறையாக லஷ்கர் தளபதி சகி உர் ரஹ்மான் லக்ஹ்வி உட்பட, குற்றம் சாட்டப்பட்ட ஏழு பேரும் விசாரிக்கப்பட்டனர். எனினும் உண்மையான விசாரணை 5ஆம் மே 2012 அன்று தொடங்கியது. மும்பை தாக்குதல் வழக்கு விசாரணைகளை நடத்திய பாகிஸ்தான் நீதிமன்றம், 17 ஜூலை 2012 அன்று, நீதித்துறை குழுவின் அறிக்கையை எதிர்த்த லக்ஹ்வி தாக்கல் மனுவை ஒத்திவைத்தது. 17 ஜூலை 2012 அன்று, பாகிஸ்தான் நீதி குழுவின் கண்டுபிடிப்புகளை சாட்சியத்தின் ஒரு பகுதியாக நீதிமன்றத்தில் ஏற்றுக்கொள்ள மறுக்கப்பட்டது. எனினும், சாட்சிகள் குழு தனது ஆய்வை அனுமதிக்க ஒரு புதிய உடன்பாட்டை அடைந்தது என்றால், வழக்கு குழுவை மும்பை அனுப்ப தீர்ப்பளித்தது. 
நீதிமன்றத்தின் தீர்ப்பு வருத்தமளிக்கும் வகையில் இருப்பினும் இந்திய அரசு, பாகிஸ்தான் நீதி குழு சேகரித்த ஆதாரங்கள் தாக்குதலில் ஈடுபட்ட அனைவரையும் தண்டிக்க போதுமானதாக இருக்கும் என்று நம்பியது.
ஆகஸ்ட் 2012 இல், பாக்கிஸ்தான், லஷ்கர் இ தொய்பா தளபதி சகயுர் ரஹ்மான் லக்ஹ்வி உட்பட, குற்றம் சாட்டப்பட்ட ஏழு எதிரான ஆதாரங்களை சேகரிக்கும் வகையில் 26/11 வழக்கு சாட்சிகளை குறுக்கு விசாரணை செய்ய அவர்களது நீதிமன்ற கமிஷன் இரண்டாவது வருகை செய்ய அனுமதிக்க இந்திய அரசிடம் கேட்டு கொண்டது. இந்திய அரசு, பாக்கிஸ்தான் நீதிமன்றத்தின் தீர்ப்பை சட்ட நிபுணர்கள் ஆராய்ந்த பிறகே கோரிக்கைக்கு ஒரு முடிவு எடுக்கப்படும் என்று கூறியது.

இணை குற்றஞ்சாட்டினாரான தஹவ்வூர் ராணாவின் விசாரணையின் போது, சிகாகோ ஃபெடரல் நீதிமன்றத்தின் முன் தனது சாட்சியத்தில் லஷ்கர் இ தொய்பாவின் உறுப்பினரான டேவிட் ஹெட்லி (தாஉத் சயீத் கிலானி), அவரது ஐஎஸ்ஐ கையாளுநர் மேஜர் இக்பால் கொடுத்த கண்காணிப்பிற்க்கான இலக்குகளின் பட்டியலில், மும்பை சபாத் ஹவுஸ் சேர்க்கப்பட்டது என்றும் ஓபராய் ஹோட்டல் அப்பட்டியலில் முதலில் இல்லை என்றும் தெரிவித்தார்.
10 ஜூன் 2011, தஹவ்வூர் ராணா, 2008 மும்பை தாக்குதல் சதி செய்ததில் நிரபராதி என்று விடுதலை செய்யப்பட்டாலும் வேறு இரண்டு குற்றச்சாட்டுக்களுக்காக சிறையில் அடைக்கப்பட்டார்.

தாக்குதல்களின் முதல் ஆண்டு நினைவு நாளன்று, தாக்குதல்களால் பாதிக்கப்பட்டவர்களுக்கு மாநில அரசு அஞ்சலி செலுத்தியது. மகாராஷ்டிரா அரசாங்கத்தால் உருவாக்கப்பட்ட ஒரு புதிய பாதுகாப்பு படையான ஃபோர்ஸ் ஒன், நரிமன் பாயின்ட்டில் இருந்து செளபாட்டி வரை ஒரு அணிவகுப்பு நடத்தியது. மெழுகுவர்த்தி ஊர்வலங்கள் தாக்குதல்கள் ஏற்பட்ட பல்வேறு இடங்களில் ஏற்பாடு செய்யப்பட்டது.

தாக்குதல்களின் இரண்டாம் ஆண்டு நினைவு தினத்தன்று, பாதிக்கப்பட்டவர்களுக்கு மீண்டும் அஞ்சலி வழங்கப்பட்டது. பாதுகாப்புப் படைகள் நரிமன் பாயின்ட்டில் இருந்து காண்பிக்கப்பட்டது.

27 நவம்பர் 2011 அன்று மாலை, ஒரு ஃபிளாஷ் கும்பல் சத்ரபதி சிவாஜி டெர்மினஸ்சில் தோன்றியது. 200 பேர் கொண்ட இந்தக் கும்பல், தாக்குதல்களால் பாதிக்கப்பட்டவர்களுக்கு அஞ்சலி செலுத்தும் நோக்கத்துடன் ரங் தே பசந்தி படத்தின் பாட்டிற்கு நடனமாடினார்.




</doc>
<doc id="52376" url="https://ta.wikipedia.org/wiki?curid=52376" title="இலங்கை பாதுகாப்பு அமைச்சு வலைத்தளம்">
இலங்கை பாதுகாப்பு அமைச்சு வலைத்தளம்

இலங்கை பாதுகாப்பு அமைச்சு வலைத்தளம் இலங்கை படைத்துறையின் அதிகாரபூர்வ வலைத்தளம் ஆகும். ஈழப் போர் செய்திகளை இது வெளியிடுகிறது. அரச தரப்பு பரப்புரைத் தளமாகவும் இது இயங்குகிறது. தமிழ், சிங்களம், ஆங்கிலம் ஆகிய மூன்று மொழிகளிலும் இதன் உள்ளடக்கம் உள்ளது. 



</doc>
<doc id="52378" url="https://ta.wikipedia.org/wiki?curid=52378" title="தமிழ்நாதம்">
தமிழ்நாதம்

தமிழ்நாதம் புகலிட நிகழ்வுப் பதிவுகள், ஈழப்போர் செய்திகள், பல்லூடக கோப்புக்கள், இணைப்புக்கள் ஆகியவற்றைப் பகிரும் ஒரு தமிழ் வலைத்தளம். ஈழவிடுதலைக்கு ஆதரவான இத்தளம் தவறாமல் இற்றைப்படுத்தப்படுகிறது. ஏழு ஆண்டுகளுக்கு மேலாக இணையத்தில் இது இயங்குகிறது. எனினும் அக்டோபர் 19, 2009 இல் இத்தளம் செயலிழந்தது. 


</doc>
<doc id="52388" url="https://ta.wikipedia.org/wiki?curid=52388" title="தேக்கடி">
தேக்கடி

தேக்கடி கேரளத்தின் பெரியாறு தேசியப் பூங்காவின் ஒரு பகுதி. இடுக்கி மாவட்டத்தில் உள்ள இவ்வூர் ஒரு குறிப்பிடத்தகுந்த சுற்றுலாப் பகுதி. இது தமிழக-கேரள எல்லைப் பகுதியில் உள்ள ஊரான குமுளிக்கு அருகில் உள்ளது. பசுமைமாறாக் காடுகளுக்காகவும் சவான்னாப் புல்வெளிகளுக்காகவும் தேக்கடி புகழ் பெற்றது. இப்பகுதியில் யானைகள், புலிகள், சோலை மந்திகள் முதலான பல காட்டுயிர்கள் வாழ்கின்றன.

தேக்கடி படகுத்துறைக்குள் செல்வதற்கு முன்புள்ள பகுதியில் சுற்றுலாப் பயணிகள் வசதிக்காக சிறு பூங்கா ஒன்று அமைக்கப்பட்டுள்ளது. இப்பூங்காவின் நடுப்பகுதியில் மரக்கிளைகளின் மேல் புலி நிற்பது போன்ற சிலை அமைக்கப்பட்டுள்ளது. பூங்காவின் சுற்றுப்பகுதியில் பயணிகள் அமர்வதற்கான இருக்கைகள் அமைக்கப்பட்டுள்ளன.

கேரள அரசின் வனத்துறையின் கீழுள்ள பெரியாறு புலிகள் சரணாலயப் பகுதியில் அமைந்துள்ள தேக்கடி ஏரிப் பகுதியில் படகுப் பயணம் செய்வதற்கான வசதி செய்யப்பட்டுள்ளது. இரண்டு மணி நேரப் படகுச்சவாரி மூலம் ஏரிப்பகுதியில் தண்ணீர் குடிக்க வரும் யானை, மான், காட்டெருமை போன்ற மிருகங்களைப் படகிலிருந்து பார்த்து மகிழ முடியும்.

தேக்கடியில் கடந்த 2009 ஆம் ஆண்டில் செப்டம்பர் 30ல் கேரள அரசின் வனத்துறைக்குச் சொந்தமான ஜலகன்னிகா எனும் பெயரிடப்பட்ட படகு கவிழ்ந்து விபத்துக்குள்ளானது. இந்த விபத்தில் 45 பேர் உயிரிழந்தனர். இந்த விபத்துக்கான காரணம் குறித்து, ஓய்வு பெற்ற நீதிபதி மைதீன் குஞ்சு தலைமையிலான குழு விசாரணை நடத்தியது. 

இந்தக் குழு விசாரணைக்குப் பின் அரசிடம் அளித்த விசாரணை அறிக்கைக்குப் பின்பு, தேக்கடியில் படகுப் பயணத்திற்குப் பல பாதுகாப்புகள் செய்யப்பட்டுள்ளன. 


- என்பது போன்ற பல கட்டுப்பாடுகள் பாதுகாப்பிற்காகக் கடைப்பிடிக்கப்படுகின்றன.



</doc>
<doc id="52392" url="https://ta.wikipedia.org/wiki?curid=52392" title="பத்தனம்திட்டா மாவட்டம்">
பத்தனம்திட்டா மாவட்டம்

பத்தனம்திட்டா மாவட்டம் கேரள மாநிலத்திலுள்ள பதினான்கு மாவட்டங்களுள் ஒன்றாகும். இம்மாவட்டம் 1982ஆம் ஆண்டு நவம்பர் முதலாம் நாள் உருவாக்கப்பட்டது. பத்தனம்திட்டா இதன் தலைநகரம்.

பத்தனம்திட்டா ஒரு நிலஞ்சூழ் மாவட்டம். இது கேரளத்தின் தென்பகுதியில் அமைந்துள்ளது. கோட்டயம், இடுக்கி மாவட்டங்கள் இதன் வடக்கிலும் ஆலப்புழா மாவட்டம் மேற்கிலும் கொல்லம் மாவட்டம் தெற்கிலும் தமிழ் நாடு கிழக்கிலும் இதன் எல்லைகளாகும்.

இம்மாவட்டத்திலுள்ள குறிப்பிடத்தக்க ஊர்களாவன: பத்தனம்திட்டா, திருவல்லா, சபரிமலை, பந்தளம், அடூர். மாவட்டத்தின் பாதிக்கும் மேற்பட்ட பகுதி காடுகளாகும். வேளாண்மையே இம்மாவட்டத்தின் முதன்மைத் தொழில். தென்னை, இரப்பர், தேயிலை, நெல், மிளகு போன்றவை மிகுதியாகப் பயிர்செய்யப்படுகின்றன.

பத்தனம்திட்டா இந்தியாவிலேயே போலியோ இல்லை என அறிவிக்கப்பட்ட மாவட்டங்களுள் முதல் மாவட்டமாகும்.

இந்த மாவட்டத்தை ரான்னி, கோழஞ்சேரி, அடூர், திருவல்லை, மல்லப்பள்ளி, கோன்னி ஆகிய வட்டங்களாகப் பிரித்துள்ளனர். பறக்கோடு, பந்தளம், குளநடை, இலந்தூர், கோன்னி, மல்லப்பள்ளி, ரான்னி, கோயிப்புறம், புளிக்கிழ் ஆகிய மண்டலங்களைக் கொண்டது.



108 வைணவத் திருத்தலங்களில் இரண்டு வைணவத் திருத்தலங்கள் இம்மாவட்டத்தில் உள்ளது. அவைகள்:


</doc>
<doc id="52397" url="https://ta.wikipedia.org/wiki?curid=52397" title="வானொலிக் கலை">
வானொலிக் கலை

வானொலி வழி ஓரிருவருக்கும் இடையேயோ, ஒரே நேரத்தில் பலரிடமுமோ தொடர்பு கொள்ளும் ஒரு தொடர்புகொள- தொழில்நுட்ப, கலைநுட்பம் வானொலிக்கலை. ஒரே நேரத்தில் பலருடன் வானொலிவழி, அலைபரப்புமுகமாக தொடர்பு கொள்ளும் பொழுது இது ஒரு பொதுத் தொடர்பு ஊடகமாக இயங்குகின்றது. 

இப்புது வானொலி தொடர்பு ஊடக வளர்ச்சியால் செய்திகள் விரைவாய், உடனுக்குடன், நேரடியாக கேட்போரை சென்றடைந்து உலக வாழ்வியலில் புது வளர்ச்சியும் செய்திப்பரவலும் தருகின்றது. 
புதுத் தொழில் நுட்ப நுண்ணியல் வளர்ச்சிகளால் இத்துறை வேகமான வேக வளர்ச்சி அடைந்து வருகின்றது. (திருத்தம் தேவை) இவ் உலக வாழ்வியலில் ஒவ்வொரு தனிமனிதனும் ஏதோ ஒன்றுக்காக என்னவெல்லாம் இழந்தும், இழக்க விருப்பமின்றியும்,அத்தோடு காலத்தின் பறிப்பும், வழங்கலுமாக பிறப்பு - வாழ்வு - வாழ்வுக்கான போராட்டம் - உறவு - இறப்பு என சுழலும் உலகச்சக்கரத்தில் மனிதம். இதில் தொடர்பூடகவியல் என்பது, மனித வாழ்வியலுக்குள் முக்கியத்துவம் பெறுவது தவிர்க்கவே முடியாதது ஆகிறது. தொடர்பூடகவியலில் வளர்ச்சியானது அதிசயத்தில், ஆச்சரியத்தில், அசுர வேகத்துடன் வளர்ந்து கொண்டேயிருக்கிறது.

தனியே நான் என்று இல்லாமல் குடும்பம் - சமூகம் - நாடு - சர்வதேசம் என பரந்து விரிந்து செல்கிறது. வெகுசனத்தொடர்பு சாதனத்துறையில், இலத்திரனியல்ஊடகம் பதிப்பு ஊடகம் என பல்துறை ஊடகப் போக்கு நிலை என்பது அதன் தனிப் போக்கில் பற்பல தொழில்நுட்ப,மற்றும் மனிதவலு அறிவு நுனுக்கத் திட்ட மிடல்களை உள்ளடக்கி வெளி வருகின்றன, வெளிப்படுத்துகின்றன.

சனரஞ்சகமான போக்கு நிலையானது நவீனக் கலைகளின் வளர்ச்சியினோடு காலப் போக்கின் தன்மைகளுக்கேற்ப மாறி மாறிக் கொண்டே செல்கிறது. வேகமான ஓய்வற்ற வாழ்வியலில் சிக்கித்தவிக்கும் மனிதனாகிவிட்டான் இக்கால மனிதன். அதனால் உறவியல் பண்பு நிலைகளும் தம் போக்கிலே மாற்று நிலைகளுக்குள் வழிமாறிப்போகும் நிலைகாணப்படுகிறது.

அறிவியல் வளர்ச்சியின் வெற்றியில் உலகு நிகழ்வுகளை இப்போ விரல்களுக்குள் நர்த்தனமாட வைக்கும் வளர்ச்சியின் உச்சப் போக்கில் வளர்கிறது.இந்நிலை எங்கு, எதில்தான் போய் முடியுமோ? என ஓர் அச்சமும் ஆட் கொண்ட வண்ணமே உலகு பயணிக்கிறது.

உலகில் எங்கு என்ன நிகழ்ந்தாலும் அதனை கைக்குள்ளே பெறக்கூடிய தகவல் பரிமாற்றத்துறையானது வளர்ச்சி கண்டுள்ளது. இவற்றுள் ஆரம்ப காலந்தொட்டு வானொலிக்கலை என்றுமே மாறாத் தன்மையுடன் தொடர்பூடகமாக வெற்றி கொண்டு பலவித சவால்களுக்கும், போட்டிகளுக்கும் முகம் கொடுத்து வளர்ந்த வண்ணமேயிருக்கிறது.

தொடர்பூடகத் தொடர்பற்று வாழ்தலென்னபது சாத்தியமற்றது. ஆகவே தொடர்பூடகப் பயிற்சி என்பதை ஒவ்வொரு மனிதனும் ஏதோ ஒருவகையில் பெற்றேயிருக்க வேண்டிய தேவையாகவும், தெரிந்திருத்தலும் அவசியமாகிப்போகிறது. அவற்றின் நுட்பங்களை அறிந்திராதவர்கள் இல்லையென்றே கூறலாம்.

முறையான கொள்கைத் திட்டமிடலுடன் கூடிய நிர்வாகக் கட்டமைப்பு, அதனூடான ஒழுங்கமைப்பு, உண்மை, நேர்மைப்போக்கு, பொதுநலசிந்தை தனித்தரம்பேணல் என பல விடயங்களை கருத்தில் எடுத்து பயணிக்கும்போது எந்த விடயமும் வெற்றி பெறத்தவறாது. வானொலிக் கலைக்கும் இது பொருந்தும்.

பல் துறைப் புலமை நிறைந்த சாதனம் வானொலி என்றால் அது மிகையாகாது.

பாரம்பரியம் - தகவல் - பொழுதுபோக்கு - கல்வி என அதன்பங்கு பல்கிப்பெருகி சமூக வளர்ச்சி மாற்றத்துக்கு வழி அமைத்துக்கொள்கிறது.

அலைவழித் தொடர்பினூடே பொதுநிலைக்குள் வரவேற்று, கருத்துநிலை, மகிழ்வூட்டல் நிலை,வெளிப்படுத்தல் அனுகுமுறையுடன், கேட்போரின் உணர்வு, எண்ணம், அனுபவம், என்பவற்றின் உள்வாங்கலினாலும், சமூக வாழ்வியலின் தேவைகளை, தேடல்களை சொல்வோர் - கேட்போர் - பதில் சிந்திப்போர் என பங்கிட்டுகொள்ளும் உறவுநிலைப் பண்பை, தன்மையை கொண்டு பிரசித்தம் பெறுகிறது.

சமூக மட்டத்தில் அறிஞர்கள், கல்விமான்கள், கலைஞர்கள், சேவையாளர்கள் என விரிகின்ற பொறுப்புணர்வாளர்களுக்கு வழிதரும் ஓர் அரிய ஊடகம் வானொலி.

வானொலிக்கலையின் தேவை உணரக்கூடியதாகவே உள்ளது.

உயர்தரத்துடன், விற்பன்னத்துவம் நிறைந்ததாகவும், கேட்போருக்கு விடயங்கள் கொண்டு செல்லப் படுவதனால் சமூகத்தின் ஓர் அங்கமாகி சங்கமித்து நிலை பெறுகிறது.

அதிதொழில் நுட்பமும், பல்துறை நுட்ப அறிவுசார் மனிதவலுத் தேவையும் ஏற்படுகிறது. கற்றல் - அதனால் ஆய பயன் என்ன வென்றால் சரியான, முறையான படைப்பாக்க வெளிப் பாட்டுடன் பகிர்ந்து கொள்ளல். அத்துடன் பொழுது போக்கான உக்த்திக் கையாள்கையுடனான மகிழ்ச்சிப்படுத்தலின் ஊடான ஒன்றுபடல்.

எல்லோருடைய எண்ண வோட்டங்களும் சரியாக இருந்து விடக்கூடிய சூழலிலும், கருத்து வேறுபாடுகள் ஏற்படுவது தவிர்க்க முடியாதது. வானொலிக்கலையில் பல்வித பிரிவு நிலைத் தன்மைகள் உண்டு பலவிரிவான விளங்கங்களினூடகப் பாக்க வேண்டும்.

அத்தன்மைகளைப் விரிவாக இங்கு எடுத்துக் கூறல் சாத்தியப்படாதது. அதிலும் அனுபவமும், தேர்ச்சி நிலைப் பன்மைத்துவம் இருப்பது தனிச் சிறப்பியல்புகளை கொள்வதோடு, மதிக்கப்பட வேண்டியதும், காக்கப்பட வேண்டியதும், இனக் கடமைப்பாடாகும். இதில் முக்கியமானதாகிறது.

இக்கலை ஆர்வமுள்ளவர், மனவிருப்புடன் முழு ஈடுபாட்டுடன் செயற்பட ஆரம்பிக்கும் போது, அறிவு, ஆற்றல், தேர்ச்சித்திறன் வளர்ச்சி, நுட்பப் பாவனை, அதற்கான முயற்சி இடைவிடா பயிற்சி என்பன ஒருங்கு சேர பெற்றிருந்தால் இக்கலையில் பாரிய வெற்றிகளை சாதிக்க முடியும்.

எந்தவொரு விடயத்திலும் அக்கறை வெளிப்பாட்டுத் தன்மை, மற்றவர்களினூடான தொடர்பாடல் உறவு நிலையில் சரியான அனுகுமுறை, உறுதியான நம்பிக்கை கொண்ட மனத்திடம், சமூக விழிப்புணர்வுடனிருத்தல்,எப்பொழுதும் சுறுசுறுப்பாக இருத்தல், பதட்டமற்ற, பண்பான நிலையுடன் உண்மையுள்ளவராய் இருத்தல், ஏனையோர் கூறும் கருத்துக்களை ஆவுலுடன் கேட்பதுடன் அவர்களுடனான தூய்மையான நட்புரையாடலை சுவாரஸ்யமான முறையில் கைக்கொள்வதும், ஈர்ப்புடன் கவருதலும் அறிவுப்புக்கலை பண்புகளில் சில எனலாம்.

சீர்திருத்தம் உள்ள சமூகக் கூட்டமைப்பினை உச்ச வளர்ச்சிக்கு வித்திட்டு, நீர்பாய்ச்சி, வளர்த்து பயன் தரக்கூடிய பணிகளில் ஈடுபடவைக்கக் கூடிய பொறுப்புணர்வு கொண்டவராகிறார்.

வானொலிக்கலையில், அறிப்புக்கலையாளர் சரியான தெரிவுசெய்த விடயத்தானத்தை, விளக்கமாகவும், மொழி உச்சரிப்புத் தெளிவாகவும், சுருக்கமாகவும், பேசுதல், அறிவித்தல் மிக முக்கிய தொடர்பாடல் இலக்கணத்துடன் நடந்து கொள்ளல் மிக அவசியமானது. அத்தோடு எளிமையான முறையாக, நேடியாக விளங்கக் கூடிய மொழி நடையுடன்தொடர்பு படுதல் வேண்டும். நல்ல சொற்தெரிவுகளுடன் அவற்றைக் கொண்டு மன உறுதியுடன், துணிவுடன், ஆற்றல் உடைய தொனியுடன் இனிய குரல் வெளிப்பாட்டுடன் கூறல் அறிவுப்புக்கலையாளரின் தனித்துவமிக்க பண்பெனக் கொள்ளலாம்.

சரியான, நியாயமான, சமூக வளர்ச்சிக்கான, மனமாற்றம், செயல்மாற்றம் இவற்றுக்கான ஊக்குவிப்பே இதனுடைய இலக்காக் கொள்ளக்கூடியது.

ஈர்ப்புடன் கூடிய உரையாடல்கலையூடான ஓர் தூய ஐக்கியம் பேணல் என்பது நன் நிலையாகும். பெற்றுக் கொண்டதை, கற்றுக் கொண்டதை சரியான வடிவத்தெரிவுடன் வானொலிக்கலை நுட்பத்திற்கேற்ப கொடுத்து அதனூடான சித்தி எய்தல் என்பதும் அறிவுப்புக்கலை வெற்றியின் ஒரு படி. பெறுநரின் தேவையை முதலில் சரியாகப் புரிதல் அவசியம். அத்தியாவசியம்.

கூட்டுமொத்த முயற்சியூடான பயணமே வானொலி வளர்ச்சியின் அடிப்படை அத்திவாரம். கேட்பவர் ஒருவராக இருந்தாலும் அவரது பகிர்வு என்பது பலருக்கூடாக எடுத்துச் செல்லப்படும் போது அது இன்னும் பரந்து சென்று விடுகிறது. கொடுத்ததின் ஊடாக கிடைக்கப்பெறும் பின்னூட்டல் முக்கியமாக கவணிக்கப்பட வேண்டியது. அதன் தன்மைகளை அடையாளம் கண்டு சரியான பார்வையில் பிரித்து ஆராய்ந்து ஆய்வு செய்து அறிந்து மீண்டும் கொடுக்கப்படும் விடயத்தில் புதிய அக்கறை செலுத்துதல் பயனளிக்க வல்லது.

பல விடயங்களை உள்ளடக்கியோ அல்லது ஒரு விடயத்தை முன்னிலைப் படுத்தியோ, அன்றி வேறுவடிவத் தொகுப்பை செப்பனிடுதலினூடே வளங்குவதில் பல தன்மை வெளிப்பர்டுகளைக் கொண்ட கலை நிகழ்ச்சித் தயாரிப்புக்கலை.

நிகழ்ச்சித்தயாரிப்புக்கலையாளர்,மற்றவர்களுக்கு விளங்கும் வண்ணம், தனது கற்றலை, வெளிப்பாட்டை வானொலிக்கலைக் குரிய பண்பு முறையில், அதற்கான சிறப்புக்களை அடிப்படையாக வைத்து ஒலிக்காட்சித் தொகுப்பாக்கி பல்வேறு நுட்பங்களை, கைத்திறனை, நிபுணத்துவங்களை கைக்கொண்டு படைப் பாக்கத்தினை வெளிப்படுத்தல் வேண்டும்.

பல வழிகளில் காண்பதை, கேட்பதை அதன் உண்மைத் தன்மைகளை அறிந்து வானொலித் தயாரிப்புக்கு உகந்த வகையில் சரிப்படுத்தி சரியான ஒலிச் சேர்க்கைகளை ஒலிப்பதிவுக்கு உள்ளாக்கி செப்பனிட்டு பொறுப்புணர்வோடு உருவாக்கும் பணி இதுவாகும்.

இதில் அசட்டையீனம், சிறு கவலையீனக் குறைகளும் பல பிழையான விளைவுகளை தந்து விடக்கூடும். இவரும் அறிவுப்புக் கலையாளரின் பண்புகளைக் கொண்டிருத்தல் உச்சப் பயன்தரும்.

குரல்விரும்பத்தக்க தனித்தன்மைகளைக் கொண்டு மொழிஉச்சரிப்புடன் தெளிவாகவும், கம்பீரமான தொனி அழகுடனும், விடயம் அர்த்தபடுத்தலுடனும், கவர்ச்சியான ஈரப்புடன் இவை அனைத்தும் அடங்கிய குரல் வளம்.

முக்கியமாகப் பார்த்தால் குரல் ஊடே கேட்போரை குழப்பமின்றி - அதிரச்சியின்றி இரசிக்கக் கூடிய வகையில் குரல்களைப் பாவிக்கும் நுட்பம். சரியான குரல் பொருத்தமான விடயத்துக்கு பாவிக்கப்படுவதால் அவ் வொலிபரப்பலை வெற்றி பெறலாம்.

அறிவித்தல் மற்றும் ஏனை இன்னோரன்ன விடயங்களில், பல ஒலிவடிவத் தயாரிப்புக்கு குரல் பொருத்தம் என்பது வானொலிக்கலைக்கு உயிர் நாடியெனலாம்.

வானொலியில் ஒலிக்கும் குரல்களின் வித்தியாசம் தெரிகின்ற போதும், அந்த வானொலிப் பண்பின் நிமித்தம் அவை ஒவ்வொன்றும் ஏதோ ஒருவித ஒற்றுமையுடன் ஒரே பாங்கில் இருப்பது போன்ற ஒரு செவிப் பிரமை ஒரே அலைவரிசையில் கேட்போரிடத்தில் உருவாகுதல் இயல்பானது.

இசை வானொலிக் கலைக்கு மிகவும் முக்கியமானது. இக்கலை ஆரம்பம் முதல் என்றும் ஒட்டிப் பிறந்தது. இதனைப்பயன் படுத்தும் முறை, தன்மை,மாற்றங்கள் காலத்துக்கு காலம் மாறிக் கொண்டிருக்கிறது.

வானொலி நிகழ்ச்சி மெருகூட்டல், அதன் தன்மைகளை வேறுபடுத்தல், கேட்போரை பரவசப் படுத்துதல், உற்சாகப் படுத்துதல், மனமகிழ்வு உணர்வுகளுக்கு மதிப்பளித்தல் என பயன் விரிகிறது. குறிப்பு இசையூடாக வானொலியின் நிகழ்ச்சசித் தன்மைகளை, நேரக் குறிப்புகளை வித்தியாசங்களை, தனித் தயாரிப்பு வேறுபாடுகளை கேட்போர் புரியும் வகையில் விளக்கம் கொடுக்கிறது.

அதன் பாவனைக்கான பொருத்தப்பாடு சரியாகி கேட்போரை ஏதோ ஒரு வகையில் ஈர்த்துக் கொண்டு விட்டால், அதில் இசைவாக்கம் ஆகு நிலை உறுதி என்றாலே வெற்றியின் பங்கொன்று கிடைத்து விட்டது எனக் கொள்ளலாம். இசை பல்வேறு வழிகளிலும் வானொலிக்கலையில் தனிப் பங்காற்றுகிறது.

வானொலி - இதில் ஒலி. இதுதானே அதன் வித்தையை ஒலி விந்தையை காட்டி வானொலிக்கலைக்கு உரம் சேர்ப்பது.பார்த்தல் - ஒரு தொடர்பாடல். இதுவே மனிதனில் அதிகளவு ஆதிக்கம் செலுத்துவது.

அதற்கடுத்து கேட்டல் - இதுதான் முதலிடம் பிடிப்பது என வானொலிக் கலைக்காக சொல்லவில்லை உண்மையும் அதுதான். ஒலி பல கற்பனைகளை, மாற்றங்களை, தத்துரூபமாக எடுத்து விடயத்தானங்களை பிரித்துக் காட்டுவது.

எனவே இதன் தெளிவென்பதே அதிமுக்கியம்.தொழில் நுட்பத்தடை, இரச்சல், எதிரொலி, இவை தடங்கல்களை ஏற்படுத்தும். பொருத்தமான இடத்தில் மிகச்சரியான முறையான ஒலிச்சேர்க்கையென்பது வானொலி க் கலைக்கு மேலும் பலம் சேர்ப்பது.

முன்னர் வாசித்த விடயங்கள் வானொலிக்கலையாளருக்கும், கேட்போருக்கும் இரு வழிச்சமம் பெற்ற விடயங்கள் எனலாம். இரு நிலையும் முக்கியமானது. இருகை ஓசை போல் இதன் செய்நிலை ஒலிக்க வேண்டும்.கொடுப்போர்பற்றி பார்த்தோம்.

• கேட்போர் தங்கள் தலையாய பணிகளுக்கிடையே, இலகுவாக செவிமடுத்து தேவைகளை பெறும் ஓர் அரிய பொக்கிச வெளிப்பாட்டுப் பெட்டகமே வானொலி.தேவையானபோது செவிமடுக்கவும், விருப்பமில்லாதவிடத்து நிறுத்திக் கொள்ளும் உரிமையாளர் ஆகிறார். கேட்பதோடு நின்று விடாமல் அவற்றின் பின்னூட்டலை வழங்குதல் இரு வழித் தொடர்பு ஐக்கியத்தையும், அறிவுசார் வளர்ச்சிக்கும் வழிசமைக்கிறது.

பங்கெடுக்க விரும்பும் கேட்போர் நேரடியாகவோ,பிரதிகள்டாகவோ, ஒலிப்பதிவு கடாகவோ, விடயத்தானத்தை புரிந்து, அதற்கான தெளிவு முறைத் தயாரிப்புக்களை மேற்கொண்டு தடங்கல்களை அகற்றி சரியான தொடர்பு வழிகளைக் கைக்கொண்டு மெருகூட்டுவதன் மூலம் இக்கலை சிறப்புறும்.பெரு வெற்றியை ஒருமித்து நிகழ்த்தலாம். கேட்போரின்; துறைசார் - கல்விநிலை - வாழ்வியல் அனுபவப் பகிர்வும் சேர்ந்தே வானொலிக்கலை வளர்ந்து கொண்டே செல்கிறது.

கொடுப்போரே கேட்போராகவும், கேட்போரே கொடுப்போராகவும் செயற்படு நிலை காணப்படுதல் வானொலிக் கலையின் வெற்றி எனக்கொள்ளலாம்.

ஆகவே வளர்த்தெடுப்பதும், பங்கெடுப்பதும் கேட்போர் உரிமையாகிறது. கேட்போருடன்; இணைந்த வாழ்வியலை அறிந்து, அவர்களை ஒருமுகப்படுத்திஎப்பொழுதும் நம்பகமான உண்மை நேர்மையுடன் நல்ல விடயங்களை கொடுத்தல் வானொலிக்கும் அதன் உயரிய வளர்ச்சிக்கும் உகந்தது.


</doc>
<doc id="52398" url="https://ta.wikipedia.org/wiki?curid=52398" title="புரூக்கா">
புரூக்கா

புரூக்கா உடலை முற்றிலும் மறைத்து சில இஸ்லாமிய நாடுகளில் அணியப்படும் உடை ஆகும். கண்கள் கூட வலையால் மூடப்படிருக்கும். பெண்கள் தங்களின் உடலை கவர்ச்சியாக காட்டக்கூடாது என்ற இஸ்லாமிய நம்பிக்கைக்கு அமைய இந்த உடை அமைகிறது. மேற்குநாடுகளில் இந்த மாதிரி கட்டுபாடுகள் பெண்ணின் உரிமைக்கு எதிரானது என்ற விமர்சனத்துக்கு உள்ளாகிறது.
முஸ்லீம் பெண்கள் வெளி உலக ஆண்கள் பார்ப்பதிலிருந்து தங்களை பாதுகாக்கும் விதமாக நாமுஸ் என்ற கொள்கை பயன்படுத்தப் படுகிறது.
நாமுஸ் என்பது ஒரு வகை நெறிமுறை, நல்லொழுக்கம் சாரந்தது. இது மத்திய கிழக்கு நாடுகளில் பின்பற்றப்படுகிறது.
நாமுஸ் என்பது "மரியாதை" என மொழிபெயர்க்கப்பட்டுள்ளது.

இந்தியாவில் முசுலிம்கள் வசிக்கும் பகுதிகளில் புர்கா அதிகமாக பயன்படுத்தப்படுகிறது. பெண்களின் வயதை பொறுத்து புர்கா அணிவது மாறுபடுகிறது.திருமணமாகாத பெண்கள் அதிகம் புர்கா அணிகின்றனர்.திருமணமான பின் அது கணவன் மற்றும் அந்த பெண்ணின் விருப்பத்தை பொறுத்து உள்ளது.


</doc>
<doc id="52400" url="https://ta.wikipedia.org/wiki?curid=52400" title="இருகண் நோக்கி">
இருகண் நோக்கி

இருகண் நோக்கி (Binoculars) அல்லது அரிய இருவிழியன் என்பது சற்று தொலைவில் உள்ள காட்சியைச் சிலமடங்கு பெரிதாக்கி, இரண்டு கண்களாலும் நேரடியாக நாம் காண உதவும், ஒரு சிறுதொலைவு நோக்கிக் கருவி. இக்கருவியைக் கொண்டு பார்க்கும் பொழுது தொலைவில் உள்ள பறவைகளும் பிறவும் மிக அருகில் இருப்பது போல இருக்கும். 
இக்கருவியில், நாம் காணும் பொருளில் இருந்து வரும் ஒளிக்கதிர்கள், இரண்டு குழல்கள் வழியாக நுழைந்து, தனித்தனியாக நம் இரு கண்களையும் வந்து அடைகின்றன. இதனால் இப்படி இரு கண்பார்வை ஒருசேர நேர்வதால், காட்சி நேரில் பார்ப்பதுபோலவே முத்திரட்சி (முப்பரிமாணம்) உடையதாக உள்ளது. ஒளிக்கதிர்கள் இக்கருவியில் இரு குழல்களின் முன்பக்கத்திலும் உள்ள உருப்பெருக்கி வில்லைகள் (பொருளருகு வில்லைகள்) வழியாக நுழைகின்றன. பிறகு அவை குழல்களுக்குப் பின்னே உள்ளிருக்கும் கண்ணாடிப் பட்டகங்களால் (prism) எதிரொளிக்கப்பட்டு, கண்ணுக்கு அருகே உள்ள வில்லைகள் (கண்ணருகு வில்லைகள்) வழியாக வந்து நம் கண்களை அடைகின்றன. அப்படி ஒளிக்கதிர்கள் வந்து சேரும் பொழுது தொலைவில் காணப்படும் பொருளின் ஒளியுரு (image) உருப்பெருக்கம் அடைந்து மிக அருகில் இருப்பது போல காட்சி தருகின்றது. 
இக் கருவிகள் பொதுவாக ஒருவர் இரு கைகளிலும் பிடித்துக்கொண்டு பார்க்க ஏதுவாய் கையடக்கமாக இருக்கும். இரண்டு கண்களுக்கும் இடையே உள்ள இடைவெளி மாந்தர்களில் ஒருவருக்கு ஒருவர் சிறிது வேறுபடும், ஆகையால், அந்த இரு குழல்களையும் ஒருவரின் கண்கள் அமைந்துள்ள விலகலுக்கு ஏற்றவாறு நெருக்கமாகவோ விலக்கியோ மாற்றிப் பிடித்துக்கொள்ள வசதி படைத்ததாக இருக்கும். அதே போல காணும் காட்சியின் தொலைவைப் பொறுத்தும், காட்சி துல்லியமாக (நறுக்கென்று) தெரியுமாறு குவியப்படுத்த, குழல்கள் சற்று நீளும் தன்மை உடையதாக இருக்கும். இதனால் பொருளருகு வில்லையில் இருந்து கண்ணருகு வில்லை வரையிலான தொலைவு மாறுபடும். இப்படிக் இரண்டு குழல்களின் குவியத் தொலைவுகளையும், ஒரே நேரத்தில் மாற்ற, கட்டைவிரலால் சுழற்றி நகர்த்தக்கூடிய, சிறுசக்கரம் இருக்கும். 

17 ஆவது நூற்றாண்டில் தொலைநோக்கி கண்டு பிடித்த உடனேயே இருகண்களாலும் பார்க்கவல்ல இரு குழல்களால் ஆன இருகண்ணோக்கிகள் பயனுடையதாக இருக்கும் என்ற அறிந்திருந்தனர். . தொடக்ககாலத்தில் உருவாக்கிய இருகண்நோக்கிகள் பெரும்பாலும் கல்லீலிய தொலைநோக்கிகளின் வகையில் உள்ளவாறே வில்லைகளும் ஒளிப்பாதையும் இருந்தன. அவை குவிவில்லைகளை பொருளருகு வில்லைக்ளாகவும், குழிவில்லைகளைக் கண்ணருகு வில்லைகளாகவும் கொண்டிருந்தன. இவ்வமைப்பின் நன்மை என்னவென்றால் காணும் ஒளியுரு (image), நேராக இருக்கும், ஆனால் குறைபாடு என்னவென்றால், அதிக உருப்பெருக்கம் இருக்காது, காணக்கூடிய காட்சியின் பரப்பு அல்லது கோணமும் சிறியதாக இருக்கும். 
இன்றும் இவ்வகை இருகண்ணோக்கிகள் விலை மலிவான கருவிகளாகவும், நாடகம், ஓப்பரா போன்ற திரையரங்கு காட்சிகளைப் பார்க்கப் பயன்படும் கருவிகளாகவும் உள்ளன. இவற்றை ஓப்பராக் கண்ணாடிகள் (opera glasses) என்று அழைக்கிறார்கள். 

இருகண்ணோக்கிகளில் பொருளருகு வில்லை வழியாக வந்து உருவாகும் ஒளியுரு தலைகீழாக இருக்கும். இதனை நேராக்க இவ்வொளியுரு, இரண்டு செங்கோண பட்டகங்கள் வழியாக செல்லுமாறு ஒளிப்பாதை அமைந்திருக்கும். இந்த இரண்டு செங்கோண பட்டகங்கள் Z வடிவில் இருப்பதுபோல் இருக்கும். இப்படி ஒளியுருவை நேராக்கும் முறையை இகுனாசியோ போரோ (Ignazio Porro) என்னும் இத்தாலிய ஒளிக்கருவியாளர் 1854இல் கண்டுபிடித்து காப்புரிமம் பெற்றிருக்கிறார். இதனால் இந்த இரட்டைப் பட்டகத்தை போரோ பட்டகம் (Porro Prism) என்று அழைப்பர். அவருடைய கண்டுபிடிப்பை மேலும் 1890களில் மேம்படுத்தி "கார்ல் இசைசு" (Carl Zeiss) போன்ற ஒளிக்கருவித் தொழிலகங்கள் பயன்படுத்துகின்றன. இப்படி இரட்டைப் பட்டகங்கள் Z வடிவில் ஒவ்வொரு குழலிலிலும் அமைந்து இருப்பதால், வில்லைகள் பெரியதாக்வும் குழல்கள் இரண்டும் அதிக இடைவெளியுடன் விலகி இருக்குமாறும் அமைக்க இயலுகின்றது. இந்த போரோ இரட்டைப் பட்டகங்கள் இருப்பதால், ஒளிப்பாதை மடிந்து (மடக்கப்பட்டு) அமைவதால் நீளமான ஒளிப்பாதை குறுகலான இடத்தில் அமைந்து கருவி சிறியதாக இருக்கின்றது. அதாவது இருகண்ணோக்கியின் நீளம் குவியத்தொலைவை விட சிறியதாக இருக்கின்றது. குழல்கள் விலகி இருப்பதால் பார்க்கும் காட்சியின் ஆழம் அல்லது முத்திரட்சித் தன்மை அதிகம் இருப்பதாக உணர முடிகின்றது. பொருளருகு வில்லைகள் பெரியதாக இருக்க முடியும் (இரண்டு குழல்களும் இடித்துக்கொண்டு இல்லாமல் இருக்குமாறு) என்பதால் அதிக ஒளியும் வில்லைகள் வழியாகப் பாய்ந்து பார்க்கும் காட்சி வெளிச்சம் மிக்கதாய் இருக்கும்.

இருகண்ணோக்கிகள் பெரும்பாலும் குறிப்பிட்ட பயன்பாடுகளுக்காக உருவாக்கப்படுகின்றன. எனவே பயன்பாட்டுக்கு ஏற்றவாறு இவை வெவ்வேறு பண்புகள் கொண்டிருக்குமாறு அமையும். அவற்றுள் சில பண்புகள் கருவியின் மீது தெளிவாக குறிக்கப் பெற்றிருக்கும். பொதுவாக இரண்டு எண்களும் அவற்றுக்கு நடுவே ஒரு பெருக்கல் குறியும் குறிக்கப் பெற்றிருக்கும், எடுத்துக்காட்டாக 7X 50 என்று இருக்கும். இதில் 7Xஎன்னும் குறியீடு எத்தனை மடங்கு பெரிதாக்கிக் காட்டும் (பெருக்கம் அல்லது மிகைப்பு) என்பதைக் சுட்டும். அடுத்து உள்ள 50 என்ற எண், பொருளருகு வில்லையின் விட்டத்தின் அளவை மில்லிமீட்டரில் சுட்டும் (இங்கு 50 மில்லிமீட்டர்). இந்த பொருளருகு வில்லையின் விட்டத்தின் அளவு, எவ்வளவு ஒளியை பற்ற வல்லது என்பதைக் காட்டும் திறன் எண். ஒரு குறிப்பிட்ட பெருக்கம் உடைய ஒரு நோக்கியில் பொருளருகு வில்லையின் விட்டம் பெரிதாக இருந்தால், அதிக ஒளி புகும் ஆகையால் காட்சி வெளிச்சமாகத் தெரியும். குறைந்த ஒளி இருந்தாலும் காணவல்லது. பெருக்கம் அல்லது மிகைப்பு என்பது கண்ணருகு வில்லையின் குவியத்தொலைவு, பொருளருகு வில்லையின் குவியத்தொலைவு ஆகியவற்றின் விகிதம் ஆகும். 

காட்சிப் புலம் (Field of view) என்பது ஒரு குறிப்பிட்ட தொலைவில் (எ,கா 1000 மீட்டர்), எவ்வளவு அகலமான பகுதியை (100 மீட்டர்) காண முடியும் என்பதாகும். அதாவது எவ்வளவு கோணத்தில் (பாகை) விழும் காட்சியைக் காண முடியும் என்பதாகும்.

வெளித் திறப்பு (exit pupil) என்னும் அளவுரு (parameter) இருகண் நோக்கியின் பொருளருகு வில்லையின் விட்டத்தை பெருக்கத்தால் (மிகைப்பு எண்ணால்) வகுத்தால் வரும் விட்டம். இது கண் விழியின் பாவை அளவு இருந்தால் நம் கண்ணுக்குள் புகும் ஒளி குன்றாது இருக்கும். பொதுவாக இது ஏறத்தாழ 7 மிமீ இருக்கும்.

இருகண் நோக்கிகளில் வில்லைகள் வழியாக ஒளி புகுந்து செல்லும்பொழுது ஓரளவுக்கு ஒளிச்சிதறல் (எதிரொளிப்பு) நிகழும். இதனைக்குறைக்க எதிரொளித் தடுப்புப் பூச்சுகள் இடுவதுண்டு. இருகண் நோக்கிகளில் ஏறத்தாழ 16 காற்று-கண்ணாடி இடைமுகங்கள் இருக்கலாம். எனவே வெவ்வேறு பொருட்களின் ஒளிவிலகல் எண்களால் (refractive indices) எதிரொளிப்பால் சிதறும் ஒளியின் விகிதம் அதிகமாக இருக்கும். ஏறத்தாழ 5% ஒளி, கண்ணாடி வில்லை வழி உள்ளே புகாமல் எதிரொளியாக திரும்பும். இவற்றைக் குறைக்க, 1% அல்லது 0.25% என்னும் விகிதமாக குறைக்க, கண்ணாடி வில்லைகள் மீது மிக மெல்லிய எதிரொளித் தடுப்புப் பூச்சுகள் இடுவார்கள். எடுத்துக்காட்டாக எதிரொளிப் பூச்சு பெற்ற 8x40 இருகண் நோக்கிகளின் காட்சி, எதிரொளி பூச்சுப் பெறாத 8x50 ஐ விட வெளிச்சமாக இருக்கும்.




</doc>
<doc id="52403" url="https://ta.wikipedia.org/wiki?curid=52403" title="சதாம் தீவுகள்">
சதாம் தீவுகள்

சதாம் தீவுகள் ("Chatham Islands") பசிபிக் பெருங்கடலில் நியூசிலாந்து] பெருநிலப்பரப்பில் இருந்து 680 கிமீ தென்கிழக்கே அமைந்துள்ள ஒரு தீவுக்கூட்டம் ஆகும். இது 40கிமீ சுற்றுவட்டத்தில் கிட்டத்தட்ட 10 தீவுகளைக் கொண்டுள்ளது. இவற்றில் சதாம் தீவு மிகப் பெரியதாகும். அதற்கடுத்த பெரிய தீவு பிட் தீவு ஆகும்.

உள்ளூர் மொரியோரி மொழியில் இத்தீவுக்கூட்டம் "ரெக்கோகு" ("Rekohu", தெளிவற்ற சூரியன்) எனவும், மாவோரி மொழியில் "வரெக்கோரி" ("Wharekauri") எனவும் அழைக்கப்படுகிறது. இது 1842 ஆம் ஆண்டு முதல் அதிகாரபூர்வமாக நியூசிலாந்தின் ஒரு பகுதியாக உள்ளது.

இத்தீவுகள் நியூசிலாந்தின் கிறைஸ்ட்சேர்ச் நகரில் இருந்து கிட்டத்தட்ட 800 கிமீ தூரத்தில் அமைந்துள்ளது. இவற்றின் மொத்தப் பரப்பளவு 966 சதுர கி.மீட்டர்கள்கள் (373 சதுர மைல்) ஆகும்.

இத் தீவுகள் சிலவற்றில் வேளாண்மை செய்வதற்காக ஒரு தடவை காடுகள் அழிக்கப்பட்டன. இவை இப்போது சதாம் தீவுகளுக்குத் தனித்துவமான தாவர, விலங்கினங்களைக் காப்பதற்கான காப்பகங்கள் ஆக்கப்பட்டுள்ளன.

புதிய நாள் தொடங்குவதாகக் கருதப்படும் பன்னாட்டு நாள் கோடு சதாம் தீவுகளுக்குக் கிழக்கே அமைந்துள்ளது. ஆனாலும் இத்தீவுகள் 180° நிலநிரைக்கோட்டுக்குக் கிழக்கில் அமைந்துள்ளது. இதனால் சதாம் தீவின் நேரம் (பகலஒளி சேமிப்பு நேரம் உட்பட நியூசிலாந்து நேரத்தை விட 45 நிமிடங்கள் முந்தியது ஆகும்.

தீவின் பெரும்பகுதி பன்னங்களினாலும், மேய்ச்சல் புல்வெளிகளினாலும் மூடப்பட்டுள்ளது. சில காட்டுப் பகுதிகளும் உள்ளன. காற்றின் எதிர்த்திசையில் கிடைமட்டமாகக் கிளைகளைக் கொண்ட "மாக்குரோகார்ப்பா" என்னும் மரங்கள் குறிப்பிடத்தக்கவை. தீவுகள் பெரும்பாலும் மலைப் பாங்கானவை. பிட் தீவு, சதாம் தீவிலும் கூடிய மலைப்பாங்கானது. மிகவும் உயர்ந்த பகுதி (299 மீட்டர்) முதன்மைத்தீவின் தென் முனைக்கு அண்மையில் அமைந்துள்ளது. ரெக்கோஹு கூட்டத்தைச் சேர்ந்த முதன்மைத் தீவு, பல ஏரிகளையும், குடாக்களையும் கொண்டு அமைந்துள்ளது. தே வாங்கா குடா இவற்றுள் குறிப்பிடத்தக்கது. சதாமில் உள்ள ஏனைய ஏரிகளுள் ஹூரோ, ரங்கித்தாகி என்பன அடங்கும். ரேக்கோகுவில் தே அவைனங்கா, தூக்கு (Tuku) போன்ற சிற்றாறுகளும் உள்ளன.

இத் தீவுகள் இடத்துக்குரிய பறவைகள் பலவற்றின் இருப்பிடமாக உள்ளன. இவற்றுள் மஜென்டா பெட்ரல் (Magenta Petrel), கரும் ராபின் என்பவை குறிப்பிடத்தக்கவை. இவ்விரு இனங்களும் முன்னர் அழியும் நிலையில் இருந்து பின்னர் காப்பு நடவடிக்கைகள் மூலம் அழியாமல் காப்பாற்றப்பட்டவை.



</doc>
<doc id="52408" url="https://ta.wikipedia.org/wiki?curid=52408" title="தரவால் மொழி">
தரவால் மொழி

தரவால் ("Tharawal") என்பது ஆஸ்திரேலியப் பழங்குடியினரின் ஒரு மொழி ஆகும்.

தெற்கு நியூ சவுத் வேல்ஸ் பிரிவு
தெற்குக் கரை பிரிவு



</doc>
<doc id="52426" url="https://ta.wikipedia.org/wiki?curid=52426" title="தேனீ வலைத்தளம்">
தேனீ வலைத்தளம்

தேனீ வலைத்தளம் இலங்கை அரசியல் தொடர்பாக செய்திகள், கட்டுரைகள் விவாதங்கள் வெளியிடும் ஒரு வலைத்தளம். தமிழீழ விடுதலைப் புலிகள், ஈழவிடுதலைப் போராட்டம் பற்றி தீவிர விமர்சனங்களை இது வெளியிடுகிறது. விடுதலைப் புலிகளுக்கு எதிரான பல இயக்கங்களின் கருத்துகளுக்கு இது களம் அமைத்துக் கொடுக்கிறது. 



</doc>
<doc id="52437" url="https://ta.wikipedia.org/wiki?curid=52437" title="டியேகோ வெலாஸ்க்குவெஸ்">
டியேகோ வெலாஸ்க்குவெஸ்

டீகோ வெலாசுக்குவெசு என்று அறியப்படும் "டீகோ ரொட்ரிகுவெசு டி சில்வா யி வெலாசுக்குவெசு" "(Diego Rodríguez de Silva y Velázquez)" , சூன் 6, 1599 முதல் ஆகத்து 6, 1660 வரையான காலகட்டத்தில் வாழ்ந்த ஒரு எசுப்பானிய ஓவியர் ஆவார். இவர் அரசர் நான்காம் பிலிப்பின் அரசவையில் முன்னணி ஓவியராக விளங்கினார். எசுப்பானியாவின் பொற்காலத்தில் வாழ்ந்த மிக முக்கியமான ஓவியர்களில் ஒருவராகவும் இருந்தார். சமகால ஓவியர் பரோக்கின் காலத்தில் ஒரு தனித்துவமான ஓவியக் கலைஞராகவும் வெலாசுக்குவெசு இருந்தார். உருவப்படங்களை வரைவதில் சிறந்து விளங்கினாலும், வரலாறு, பண்பாடு ஆகியவை தொடர்பான முக்கியத்துவம் வாய்ந்த பல ஓவியங்களையும் வரைந்துள்ளார். இவர் ஓவியமாக வரைந்தவர்களுள் ஏராளமானவர்கள் எசுப்பானிய அரச குடும்பத்தினைச் சேர்ந்தவர்களாவர். கூடுதலாக ஐரோப்பியப் பிரமுகர்கள், பொது மக்கள் என பலரையும் இவர் ஓவியங்களாக வரைந்துள்ளார். வெலாசுக்குவெசு வரைந்த ஓவியங்களில் ஒன்றான லாசு மெனினாசு (1656) என்னும் ஓவியம் மிகவும் சிறப்பு வாய்ந்த ஓவியமாக கருதப்படுகிறது. 

பத்தொன்பதாம் நூற்றாண்டின் முதல் காலாண்டிலிருந்து, வெலாசுக்குவெசின் ஓவியங்கள் யதார்த்தமான, உணர்வுப்பதிவுகளைச் செய்யும் ஓவியர்களுக்கான ஒரு முன்மாதிரியாக இருந்தன. இவர்களுள் எடுவார்ட் மனெட் குறிப்பிடத்தக்கவர் ஆவார். அக் காலத்திலிருந்த எசுப்பானியாவின் பாப்லோ பிக்காசோ, சல்வடோர் டாலி, ஆங்கில-ஐரிய ஓவியர் பிரான்சிசு பேக்கன் போன்ற நவீன ஓவியர்கள் வெலாசுக்குவெசின் புகழ் பெற்ற ஓவியங்கள் பலவற்றை மீள வரைந்ததின் மூலம் அவருக்கு உரிய மதிப்பைக் கொடுத்துள்ளனர்.

வெலாசுக்குவெசு எசுப்பானியாவிலுள்ள செவில் (Seville) என்னுமிடத்தில் யோவோ ரோட்ரிக்குவெசு டி சில்வாவிற்கும் யெரோனிமா வெலாசுக்குவெசுக்கும் முதல் குழந்தையாக 1599 ஆம் ஆண்டு சூன் மாதம் 6 ஆம் தேதி பிறந்தார். அதே நாளில் ஞானசுதானமும் செய்விக்கப்பட்டார். வெலாசுக்குவெசு பிறந்த சில நாட்களிலேயே ஞானசுதான விழாவும் நடைபெற்று முடிந்தது. அவரது தந்தை வழி தாத்தா பாட்டியான டீகோ சில்வா மற்றும் மரியா ரோட்ரிக்சு ஆகியோர் அவர்களது சொந்த நாடான போர்த்துக்கல்லில் இருந்து பல ஆண்டுகளுக்கு முன்னரே செவில்லுக்கு இடம்பெயர்ந்தவர்களாவர். 1658 ஆம் ஆண்டில் வெலாசுக்குவெசுக்கு வீரத்திருமகன் விருது வழங்கப்பட்டபோது, குறைந்த அளவிலேயே உயர்குடிப் பிறப்பின் வம்சாவளியைக் கூறி தகுதிபெற்றார். இருப்பினும் உண்மையில் அவரது தாத்தா பாட்டிமார்கள் வர்த்தகர்கள் எனவும் அவர்கள் யூதவழி உறவுகள் என்றும் அறியப்படுகிறது . 

தந்தை யூவான் ரொட்ரிகசு டி சில்வா ஒரு சட்ட வல்லுனர் ஆவார். போர்த்துக்கேய யூதர்களான இவரது பெற்றோர் வெலாசுக்குவெசை இறைவனுக்குப் பயந்து வாழும்படி கற்பித்தனர். தங்களுடைய மகன் ஓர் உயர் தொழில் வல்லுனராக வரவேண்டும் என விரும்பினர். மொழிகள், மெய்யியல் போன்ற துறைகளில் நல்ல பயிற்சியை அளித்தனர். ஆனால் இவர் மிக இளமையிலேயே பல ஓவியர்களால் ஈர்க்கப்பட்டு தனது ஓவியத் திறமையை வெளிப்படுத்தினார். இதன் விளைவாக அவர் ஆரம்பகால செவில் பள்ளியில் இத்தாலிய செல்வாக்கை புறக்கணித்த ஒரு அதிசய ஓவியரான பிரான்சிசுக்கோ டி எரிராவிடம் ஓவியம் கற்கத் தொடங்கினார். வெலாசுக்குவெசு இவருடன் ஓராண்டு காலத்திற்கு இருந்தார். நீண்ட ரோமங்களைக் கொண்ட தூரிகைகளைப் பயன்படுத்தி ஓவியம் வரைவதை எரிராவிடமிருந்தே இருந்தே வெலாசுக்குவெசு கற்றிருக்கலாம் எனக் கருதப்படுகிறது.

12 வயதாக இருந்தபோது எர்ராவின் புகைப்பட நிலையத்திலிருந்து வெளியேறிய பிறகு வெலசுக்குவெசு செவிலியில் இருந்த ஓவியரும் ஆசிரியருமான பிரான்சிசுகோ பச்சேக்கோவிடம் பயிற்சியாளராகச் சேர்ந்தார். பொதுவாக மந்தமான கவனிக்கப்படாத ஓவியர் என்று கருதப்பட்டாலும் பச்சேக்கோ சில நேரங்களில் ஓர் எளிய, நேரடி யதார்த்தத்தை ரபீல் பாணியில் இருந்து முரண்படுவதை அவர் கற்றுக்கொண்டார். பச்சேக்கோவின் பள்ளியில்வெலாசுக்குவெசு தொடர்ந்து ஐந்து ஆண்டுகள் தங்கியிருந்தார், விகிதாச்சார மற்றும் தொலைநோக்குப் பார்வையை முன்வைத்து செவில்லின் இலக்கிய மற்றும் கலை வட்டாரங்களின் போக்குகளை உணர்ந்தார். 

1620 களின் முற்பகுதியில், அவரது நிலைப்பாடு மற்றும் நற்பெயர் செவில்லேயில் உறுதி செய்யப்பட்டன. ஏப்ரல் 23, 1618 இல் வெலாசுக்குவெசு யூவானா பசேக்கோ (சூன் 1, 1602 - ஆகத்து 10, 1660) என்ற அவருடைய ஆசிரியரின் மகளை மணந்தார். இரண்டு மகள்களுக்குத் தந்தையானார். இதுவே அவருடைய நன்கு அறியப்பட்ட ஒரே குடும்பம் ஆகும். வெலாசுக்குவெசின் மூத்த மகள் யூவான் பௌடிசுட்டா மார்டினசு டெல் மாசோ என்ற ஓவியரை 1633 ஆம் ஆண்டு மாட்ரிட்டில் உள்ள சண்டியாகோ பேராலயத்தில் திருமனம் செய்து கொண்டார். இளைய மகள் இஞ்ஞாசியா டி சில்வா 1621 ஆம் ஆண்டில் பிறந்து குழந்தைப்பருவத்திலேயே இறந்து போனார் . 

வெலாசுக்குவெசு இந்த காலகட்டத்தில் போடிகோன் எனப்படும் ஓல்டு வுமன் பிரையிங் எக்சு போன்ற பானியிலான குறிப்பிடத்தக்க பல படைப்புகளை உருவாக்கினார். அடோரேசன் டி லாசு ரெய்சு (1619) மற்றும் இயேசுசு இ லாசு பெரிகிரினோசு டி எமாசு (1626) ஆகிய இரண்டும் இவருடைய புனிதப் படைப்புகளாகும். அவருடைய கூர்மைத்தன்மையையும் கவனமான யதார்த்த வெளிப்பாட்டையும் இவ்விரண்டு படைப்புகளும் சிறப்பாக வெளிப்படுத்துகின்றன. 

வெலாசுக்குவெசு 1622 ஆம் ஆண்டு ஏப்ரல் மாதத்தின் முதல் பாதியில் மாட்ரிக்கு சென்றார், அரசவையில் மதகுருவாக இருந்த டான் யூவான் டி பொன்சேகாவிற்கு அறிமுகப்படுத்தும் கடிதங்களுடன் செவில்லிலிருந்து இவர் வந்தார், பச்சேகோவின் வேண்டுகோளின் பேரில், வெலாசுக்குவெசு புகழ்பெற்ற கவிஞரான இலூயிசு டி கோங்கோராவின் சித்திரத்தை வரைந்தார். வெலாசுக்குவெசு கோங்கொரோவை வெற்றிச் சின்னமான மலர்வளையம் சூட்டியபடி இருக்கும் தோற்றத்தில் வரைந்திருந்தார். ஆனால் பின்னர் அறியப்படாத ஒரு நாளில் அதன்மீது வண்ணம் பூசினார். வெலாசுக்குவேசு செவில்லிக்குத் திரும்பிக்கொண்டிருந்த போது வழியில் மத்திய எசுப்பானியாவிலுள்ள டொலேடோ நகராட்சியில் தன்பயணத்தை நிறுத்திக் கொண்டார். அநேகமாக பேச்சோக்கோவின் அறிவுரை காரணமாக அல்லது எல் கிரெக்கொவை பெருமதிப்புக்கு உரியவராகக் கருதும் எசுப்பானியக் கவிஞர் கொங்கோராவுக்காக இருக்கலாம். 

டிசம்பர் 1622 இல், அரசருக்கு மிகவும் பிடித்தவராக விளங்கிய அரசவை ஓவியர் ரோட்ரிகோ டி வில்லண்ட்ரண்டோ இறந்து போனார். நான்காம் பிலிப்பின் சக்திவாய்ந்த மந்திரியார் வெலாக்குவெசை ஒலிவாரெசு அரசவைக்கு வரச்சொல்லி ஆணையிட்டுள்ளதாக டான் யுவான் டி பொன்சேகா வெலாக்குவெசுக்கு தகவல் அனுப்பினார். வெலாக்குவெசுவின் சில்லறை செலவினங்களுக்காக 50 டூகட் அதாவது 175 கிராம் தங்க நாணயங்கள், 2005 ஆம் ஆண்டில் 2000 யூரோக்கள் மதிப்பு கொண்ட தொகை இவருக்கு வழங்கப்பட்டது. தனது மாமனார் உடன்வர வெலாக்குவெசு அரசவைக்கு வந்தார். பொன்சேகா தனது சொந்த வீட்டில் இளம் ஓவியரான வெசாக்குவெசை தங்கவைத்தார். தன்னை படமாக வரையச் சொல்லி வெசாக்குவெசு முன்பு அமர்ந்தார். படம் வரைந்து முடிக்கப்பட்டதும் அரசரின் கட்டளையை நிறைவேற்றுவதற்காக அரண்மனைக்கு இவரை அனுப்பி வைத்தார். 

ஆகத்து 16, 1623 அன்று நான்காம் பிலிப் வெலாசுக்குவெசு முன்னிலையில் அமர்ந்தார். ஒரே நாளில் பூர்த்தியடைந்த அந்த ஓவியம், ஒரு மாதிரி ஓவியத்தைக் காட்டிலும் அதிகமாக ஏதும் சிறப்பு இல்லாமல் இருந்தது. ஆனால் அரசரும் ஒலிவாரும் இந்த ஓவியத்தைக் கண்டு மகிழ்ச்சியடைந்தனர். வெலாசுக்வெசை மாட்ரிட்டுக்குச் செல்லும்படி ஒலிவாரசு கட்டளையிட்டார். நான்காம் பிலிப்பின் உருவப்படத்தை வேறு எந்த ஓவியரும் வரைந்துவிட மாட்டார்கள் என்றும், அரசரின் மற்ற அனைத்து ஓவியங்களும் புழக்கத்தில் இருந்து திரும்பப் பெறப்படும் என்றும் இவருக்கு வாக்குறுதி அளித்தார். அடுத்த ஆண்டான 1624 இல் வெலாசிவெசு தனது குடும்பத்தை மாட்ரிட்டிற்கு நகர்த்துவதற்கான செலவுக்காக அரசனிடம் இருந்து 300 டூகட்டுகளைப் பெற்றார், இவ்விடமே அவருடைய வாழ்நாள் முழுவதும் அவருக்கு வீடாக இருந்தது.

1623 ஆம் ஆண்டில் தீட்டப்பட்ட வண்ணமயமான ஓவியங்களால் வெலாசுக்வெசு அரசவையில் பணிபுரியும் அனுமதியைப் பெற்றார். மாதத்திற்கு 20 டூகட் சம்பளம், மருத்துவ வசதி, இருப்பிடம் மற்றும் அவர் வரையும் கூடுதல் படங்களுக்குப் பணம் முதலியன இவருக்கு வழங்கப்பட்டன. இவர் வரைந்த மியூசோ டெல் பிரொடோ உருவப்படம் சான் பெலிப்பின் பார்வையில் படுமாறு காட்சிப்படுத்தப்பட்டது. அதைக் கண்ட அவர் உற்சாகத்துடன் அங்கீகரித்தார். அவ்வுருவப்படம் தற்போது கிடைக்கப்பெறவில்லை. இருப்பினும் கிடைக்கபெற்ற வெலாசுக்வெசு வரைந்த அரசரின் 1070, 1071 என்ற எண்ணிட்ட இரண்டு ஓவியங்களில் செவில் நகரத்தில் இப்படம் வரையப்பட்ட நாள் பற்றிய குறிப்பு காணப்படவில்லை. மற்றும் ஓவியத்திற்காக பூசப்பட்ட வண்ணத்தின் திண்மையும் மிகவும் வெளிறிய நிலையில் காணப்படுகிறது. அதே ஆண்டில் வேல்சு இளவரசர் எசுப்பானிய அரசவைக்கு வந்தார். அவர் வெலாசுக்வெசின் முன்னிலையில் அமர்ந்ததாக பதிவுகள் தெரிவிக்கின்றன. ஆனால் அப்போது வரையப்பட்ட படம் இப்போது கிடைக்கப்பெறவில்லை. பீட்டர் பால் ரூபன்சு 1628 ஆம் ஆண்டு செப்டம்பர் மாதம் இசபெல்லாவிலிருந்து ஒரு தூதராக மாட்ரிட்டிற்கு வந்தார், வெலாசுக்வெசு அவருடன் இணைந்து வரலாற்றுச் சிறப்புமிக்க எசுப்பானிய அரசரின் இருப்பிடம் எசுகோரியலில் உள்ள இத்தாலிய ஓவியர் டைட்டனின் ஓவியங்களைப் பார்வையிடச் சென்றார். ரூபன்சு அப்போது உயர் அதிகாரம் கொண்டவராக இருந்தார். ஏழு மாத இராசதந்திரப் பணியில் ரூபன்சு ஒரு திறமைமிக்க கலைஞனாகவும், அரசராகவும் செயல்பட்டார். மேலும் ரூபன்சு வெலாசுக்வெசிடம் உயர்ந்த மதிப்பு வைத்திருந்தார். ஆனால் அவருடைய ஓவியத்தில் குறிப்பிடத்தக்க செல்வாக்கு எதுவும் இருக்கவில்லை. இத்தாலியைப் பார்க்கவும், இத்தாலியப் படைப்பாளிகளின் ஓவியங்களைப் பார்வையிடவும் ஆர்வமாயிருந்த வெலாசுக்வெசை மேலும் தூண்டி அவரிடம் இத்தாலி நாட்டுக்குச் செல்லும் ஆர்வத்தை வளர்த்தார். 

இசுலாமிய பழங்குடியினரை வெளியேற்றுவதை மையமாக வைத்து, 1627 ஆம் ஆண்டில், எசுப்பானியாவின் சிறந்த ஓவியர்களுக்கு இடையிலான போட்டி ஒன்றை பிலிப் ஏற்பாடு செய்தார். இப்போட்டியில் வெலாசுக்வெசு வெற்றி பெற்றார். அவரது படம் 1734 ஆம் ஆண்டில் அரண்மனையில் ஏற்பட்ட தீயில் அழிந்தது. அந்த ஓவியம் மூன்றாம் பிலிப்பை பிரதிபலிப்பதாக பதிவு செய்யப்பட்ட விளக்கங்கள் தெரிவிக்கின்றன. சித்திரவதை மூலம் படைவீரர்களால் தூக்கி எறியப்பட்ட ஆண்கள் மற்றும் பெண்களின் கூட்டத்தை பிலிப் சிறு கைத்தடியால் சுட்டிக் காட்டுகிறார்.



</doc>
<doc id="52439" url="https://ta.wikipedia.org/wiki?curid=52439" title="கபிரியேல் கார்சியா மார்க்கேஸ்">
கபிரியேல் கார்சியா மார்க்கேஸ்

கபிரியேல் கார்சியா மார்க்கேஸ் என அறியப்படும் கபிரியேல் ஜோஸ் டி லா கான்கோர்டியா கார்சியா மார்க்கேஸ் (; ; 6 March 1927 – 17 April 2014) - பிறப்பு: மார்ச் 6, 1927 இறப்பு:ஏப்ரல் 17,2014 ) கொலம்பியாவைச் சேர்ந்த ஒரு புதின எழுத்தாளரும், சிறுகதை எழுத்தாளரும், திரைக்கதை எழுத்தாளரும், பத்திரிகையாளரும் ஆவார். தனது சொந்த நாட்டில் "கபோ" என அழைக்கப்படும் இவர் 20 ஆம் நூற்றாண்டின் குறிப்பிடத்தக்க எழுத்தாளர்களுள் ஒருவராகக் கணிக்கப்படுகிறார். சட்டம் பயில்வதற்காகச் சட்டக் கல்லூரியில் சேர்ந்த இவர் பின்னர் அதிலிருந்து விலகிப் பத்திரிகையாளர் ஆனார். தொடக்கத்திலிருந்தே கொலம்பிய அல்லது வெளிநாட்டு அரசியலை விமர்சிப்பதற்கு இவர் பின்னின்றது இல்லை.
1958 ஆம் ஆண்டில் மேர்செடெஸ் பார்ச்சா (Mercedes Barcha) என்பவரைத் திருமணம் செய்துகொண்டார். இவர்களுக்கு ரொட்ரிகோ, கொன்சாலோ என இரு ஆண் பிள்ளைகள் உள்ளனர்.
இவர் பத்திரிகையாளராகத் தொடங்கிப் பல பெயர் பெற்ற புனைகதையல்லாத ஆக்கங்களையும் சிறுகதைகளையும் எழுதியுள்ளார். ஆனாலும் இவர் எழுதிய புதினங்களுக்காகவே பெரிதும் அறியப்படுபவர். "தனிமையின் நூறு ஆண்டுகள்" "(One Hundred Years of Solitude)" - 1967, "காலராக் காலக் காதல்" "(Love in the Time of Cholera)" - 1985, போன்ற புதினங்கள் பெரிதும் புகழ் பெற்றவை. இவருடைய ஆக்கங்கள் திறனாய்வாளரிடையே பெரும் வரவேற்பைப் பெற்றதுடன் பரவலான வணிக வெற்றிகளையும் பெற்றன.

ஏப்ரல் 2014 இல் கார்சியா மார்க்கேஸ் மரணத்தின் போது இறங்கற் குறிப்பு வெளியிட்ட கொலம்பியாவின் ஜனாதிபதி ஜுவான் மானுவல் சாண்டோஸ் அவரை "இதுவரை வாழ்ந்த கொலம்பியர்களில் மிகச் சிறந்தவர்” என வருணித்தார். 

கேப்ரியல் கார்சியா மார்க்வெஸ் 1927 ஆம் அண்டு மார்ச் 6 ம் தேதி கொலம்பியாவின் அரக்காடாகாவில் கேப்ரியல் எலிஜியோ கார்சியா மற்றும் லூயிசா சாண்டியாகா மார்க்வெஸ் இகுயரன் ஆகியோருக்கு பிறந்தார். கார்சியா மார்க்வெஸ் பிறந்த பிறகு, அவரது தந்தை ஒரு மருந்தாளுநராக பணியாற்றினார். பின்னர் அவருடைய மனைவியுடன் அரக்காடாகாவில் இளம் காபியோவை தனது பெற்றோரிடம் விட்டு வடக்கு கொலம்பியாவில் உள்ள நகராட்சியான பராகிராவில்லாவுக்கு இடம்பெயர்ந்தார். அவர் தனது தாய்வழி பெற்றோர்களான டொனா டிரான்குலினா இகுவார்ன் மற்றும் கலோனல் நிகோலாஸ் ரிக்கார்டோ மார்க்வெஸ் மேஜியா ஆகியோரால் வளர்க்கப்பட்டார். டிசம்பர் 1936 இல் அவரது தந்தை கபிரியேல் கார்சியா மார்க்கேஸ் அவரது சகோதரர் இருவரையும் தன்னுடன் அழைத்துச் சென்றார். மார்ச் 1937 இல், அவரது தாத்தா இறந்ததையடுத்து குடும்பம் பராகிராவில்லா நகருக்கச் சென்றது. அங்கு அவரது தந்தை ஒரு மருந்தகத்தை ஆரம்பித்தார். 
அவரது பெற்றோர் காதலுக்கு தாய், லுயிசா சாண்டியாகா மார்க்வெஸின் தந்தை கர்னல் காபிரியேல் எலிகியோ கார்சியோ இருந்து எதிர்ப்பு எழுந்தது. காபிரியேல் எலிஜியோ கார்சியா கர்னல் அவரது மகளின் இதயத்தை வென்றெடுக்க நினைத்த மனிதர் அல்ல: அவர் (கேப்ரியல் எலிஜியோ) ஒரு பழமைவாதி ஆவார், மேலும் ஒரு பெண் பித்தர் என்ற பெயரைக் கொண்டிருந்தார். இளம் தம்பதியரை பிரிக்கும் நோக்கத்துடனும் காபிரியேல் எலிஜியோ தனது மகள் லுயிசாவுக்கு வயலின் மெல்லிசை, காதல் கவிதைகள், எண்ணற்ற கடிதங்கள் மற்றும் தொலைபேசி செய்திகளை அனுப்பி அவளை கவரவும் முயற்சித்தார். இறுதியாக அவர்கள் திருமணம் செய்து கொள்ள அனுமதி அளிக்கப்பட்டது. (The tragicomic story of their courtship would later be adapted and recast as "Love in the Time of Cholera".)
1982ல் இவருக்கு இலக்கியத்துக்கான நோபல் பரிசு 'ஒரு நூற்றாண்டுத் தனிமை' (One Hundred Years of Solitude) நாவலுக்காக வழங்கப்பட்டது. அந்நிகழ்சியின் ஏற்புரையில் லத்தீன் அமெரிக்காவின் தனிமையை சுட்டிக்காட்டி 
‘‘லத்தீன் அமெரிக்காவின் யதார்த்தம் நீங்கள் கற்பனையில் கூடக் காணவியலாத கொடூரங்களையும் விநோதங்களையும் தன்னகத்தே கொண்டது. அந்த யதார்த்தங்களை விவரிக்க பாரம்பரியான உத்திகள் எதுவும் எங்களிடம் இல்லை என்பதே அந்தத் தனிமையின் சாரம் எனலாம்” என்று குறிப்பிட்டார்.

தமிழின் தீவிர இலக்கியப் பரப்பில் மார்க்கேஸ் நன்கு அறிமுகமானவர். இவரது பல சிறுகதைகளும் சில குறுநாவல்களும் தமிழில் மொழிபெயர்க்கப்பட்டுள்ளன. கோணங்கி ஆசிரியராக இருக்கும் "கல்குதிரை" இதழ் மார்க்கேசுக்காக சிறப்பிதழ் ஒன்றை வெளியிட்டுள்ளது.

தனிமையின் நூறு ஆண்டுகள் நாவல் கடந்த ஜூன் மாதம் காலச்சுவடு பதிப்பகத்தால் தமிழில் மொழிபெயர்க்கப்பட்டு வெளியிடப்பட்டு உள்ளது.

1999 ஆம் ஆண்டில், கபிரியேல் கார்சியா மார்க்கேசுக்கு நிணநீர் புற்றுநோய் இருப்பது கண்டறியப்பட்டது. லாஸ் ஏஞ்சல்ஸில் உள்ள மருத்துவமனையால் வழங்கப்பட்ட கீமோதெரபி சிகிச்சையால் வெற்றிகரமாக நோய் அது சரிசெய்யப்பட்டது. இந்த நிகழ்வு பற்றி கார்டியா மார்க்வெஸ் தனது நினைவுகளை இவ்வாறு எழுதுவதற்குத் தூண்டுகிறது: "நான் என் நண்பர்களிடம் குறைந்தபட்சம் உறவுகளை குறைத்து, தொலைபேசி பயன்படுத்துவதை துண்டித்தேன். பயணங்கள் மற்றும் அனைத்து வகையான தற்போதைய மற்றும் எதிர்கால திட்டங்களையும் இரத்து செய்தேன்" அவர் கொலம்பியா பத்திரிகையான எல் டைம்போவிடம் "... ஒவ்வொரு நாளும் குறுக்கீடு இல்லாமல் எழுதுவதற்கு என்னைப் பூட்டிக் கொண்டேன்." 2002 ஆம் ஆண்டில், மூன்று ஆண்டுகளுக்குப் பிறகு நினைவூட்டல்கள் ஒரு திட்டமிடப்பட்ட முத்தொகையின் முதல் தொகுதியான தனது சுயசரிதை “"லிவிங் டு டெல்"” இல் வெளியிட்டார். 

2000 ஆம் ஆண்டில், அவரது மரணம் பெருவியன் தினசரி செய்தித்தாளான லா ரிபப்ளிக்கா (La República) மூலம் தவறாக அறிவிக்கப்பட்டது. அடுத்த நாளே மற்ற பத்திரிகைகளிடம் அவர் எழுதியதாக கூறப்பட்ட பிரியாவிடை கவிதையான லா மரியநோட்டா "La Marioneta" மறுபதிப்பு செய்யப்பட்டது. ஆனால் விரைவில் கர்சியா மார்க்வெஸ் அக் கவிதையின் ஆசிரியர் தானில்லை என மறுத்தார். இது ஒரு மெக்சிக போலிய வேலை என்று உறுதிப்படுத்தப்பட்டது. 

அவர் 2005 ல் ""என் வாழ்க்கையில் முதல் ஆண்டு நான் ஒரு வரி கூட எழுதவில்லை என் அனுபவத்துடன், எந்தவொரு பிரச்சினையும் இல்லாமல் ஒரு புதிய நாவலை எழுதுகிறேன், ஆனால் என் இதயம் அதில் இல்லை என்பதை மக்கள் உணர வேண்டும்"” என கூறினார். 

கார்சியா மார்க்வெஸ் ஒரு புதிய "காதல் நாவல்" ஐ முடித்த விட்டதாக மே 2008 இல் அறிவிக்கப்பட்டது. அதற்கு இன்னும் ஒரு தலைப்பு கொடுக்கப்படவில்லை என்றும் இது ஆண்டின் இறுதியில் வெளியிடப்படும் என்றும் அறிவிக்கப்பட்டது. இருப்பினும், ஏப்ரல் 2009 இல், அவருடைய முகவர் கார்மென் பென்செல்ஸ் சிலி நாளிதழ் லா டிர்கெராவிடம் கார்சியா மார்க்வெஸ் மறுபடியும் எழுதத் தகுதியற்றவர் என்று கூறினார். இது ரேண்டம் ஹவுஸ் Mondadori ஆசிரியர் கிரிஸ்டோபல் Pera மூலம் சர்ச்சைக்குரியதாக இருந்தது, கார்சியா மார்க்வெஸ் ஆகஸ்ட் இன் வேல் மீட் என்ற பெயரில் ஒரு புதிய நாவலை முடித்துவிட்டார் என்று கூறியுள்ளார் (என் அன்டோஸ்டோ நோஸ் வெமோஸ்) 

டிசம்பர் 2008 இல், கர்சியா மார்க்வெஸ், குவாதலசரா புத்தக கண்காட்சியில் ரசிகர்களிடம் தான் எழுதி களைத்து விட்டதாக கூறினார். 2009 ஆம் ஆண்டில், அவரது இலக்கிய முகவர் மற்றும் வாழ்க்கை வரலாற்று ஆசிரியர் ஆகியோரின் கூற்றுக்களுக்கு பதிலளித்தது கொலம்பிய செய்தித்தாள் எல் டைம்போவிடம் "அது உண்மை இல்லை ஆனால் அது இல்லை நான் செய்ய வேண்டிய ஒரே விஷயம் எழுதுவது " என்று கூறினார். 
2012 ஆம் ஆண்டில், அவருடைய சகோதரர் ஜெய்ம் கார்சியா மார்க்வெஸ் முதுமை மறதி மனநோயால் பாதிக்கப்பட்டதாக அறிவித்தார். 

ஏப்ரல் 2014 இல், கார்சியா மார்கஸ் மெக்ஸிகோவில் மருத்துவமனையில் அனுமதிக்கப்பட்டார். அவர் நுரையீரல்களில் மற்றும் சிறுநீர் பாதையிலும் நோய்த்தொற்று ஏற்பட்டது. மேலும் நீர்ச்சத்து குறைபாடு நோயாலும் அவதிப்பட்டார். அவருக்கு அளிக்கப்பட்ட நுண்ணுயிர் எதிர்ப்பி மருந்துகளுக்கு நல்ல பலன் கிடைத்தது. மெக்சிகோவின் ஜனாதிபதி என்ரிக் பெனா நீட்டோ ட்விட்டரில் " "அவர் விரைவாக குணம் பெற வாழ்த்துகிறேன்"" எழுதினார். கொலம்பியாவின் ஜனாதிபதி ஜுவான் மானுவல் சாண்டோஸ் தனது நாடு அந்த எழுத்தாளரைப் பற்றி சிந்தித்துக் கொண்டிருப்பதாகக் கூறினார் மேலும் ""மிக விரைவாக குணம் பெற அனைத்து கொலம்பிய மக்களின் சார்பிலும் வாழ்த்துகிறேன் மிக மிக விரைவாக மீண்டு வர விரும்புகிறேன்: கேப்ரியல் கார்சியா மார்க்கேஸ்"” என தனது டுவிட்டர் பக்கத்தில் எழுதினார். .


</doc>
<doc id="52441" url="https://ta.wikipedia.org/wiki?curid=52441" title="யொஹான் வூல்ப்காங் ஃபொன் கேத்தா">
யொஹான் வூல்ப்காங் ஃபொன் கேத்தா

ஜொஹான் வூல்ப்காங் ஃபொன் கேத்தா ("Johann Wolfgang von Goethe" - 28 ஆகஸ்ட் 1749 – 22 மார்ச் 1832) ஒரு ஜேர்மானிய எழுத்தாளர் ஆவார். ஜேர்மனியின் மிகப் பெரிய எழுத்தாளர் என்றும், புவியில் வாழ்ந்த உண்மையான கடைசிப் பல்துறை அறிஞர் எனவும் ஜார்ஜ் எலியட்டினால் பாராட்டப்பட்டவர். இவரது ஆக்கங்கள், கவிதை, நாடகம், இலக்கியம், இறையியல், மனிதநேயம், அறிவியல் போன்ற பல துறைகளையும் தழுவியவை. இவரது மிகச் சிறந்த ஆக்கமாகக் கருதப்படும் "ஃபோஸ்ட்" "(Faust)" என்னும் இரண்டு பாகங்களைக் கொண்ட நாடகம் உலக இலக்கியத்தின் உயர்நிலைகளுள் ஒன்று எனப் புகழப்படுகின்றது. இது தவிர பல கவிதைகளும், "வில்ஹெல்ம் மீஸ்டரின் தொழிற்பயிற்சி" "(Wilhelm Meister's Apprenticeship)", "இளம் வேர்தரின் துன்பங்கள்" "(The Sorrows of Young Werther)" போன்றவையும் இவரது பெயர் பெற்ற ஆக்கங்களுள் அடங்குவன.

"கேத்தா" ஜேர்மானிய இலக்கியத்தினதும், 18 ஆம் நூற்றண்டின் பிற்பகுதியையும் 19 ஆம் நூற்றாண்டின் தொடக்கத்தையும் சேர்ந்த வீமர் செந்நெறியியம் (Weimar Classicism) என்னும் இயக்கத்தினதும் முக்கிய நபர்களுள் ஒருவர். இந்த இயக்கம் அறிவொளி இயக்கம், புனைவியல் இயக்கம் போன்றவற்றின் காலப்பகுதியைச் சேர்ந்தது. "நிறங்களின் கோட்பாடு" "(Theory of Colours)" என்னும் அறிவியல் நூலொன்றையும் இவர் எழுதினார். தாவர உருவவியல் தொடர்பான இவரது கருத்துக்களின் தாக்கம் டார்வினுடைய பணிகளில் காணப்படுகின்றன.


</doc>
<doc id="52443" url="https://ta.wikipedia.org/wiki?curid=52443" title="முத்துலட்சுமி ரெட்டி">
முத்துலட்சுமி ரெட்டி

முத்துலட்சுமி ரெட்டி (சூலை 30, 1886 - சூலை 22, 1968) இந்தியாவின் பெண் மருத்துவர், சமூகப் போராளி, தமிழார்வலர். இவர் 1912 ஆம் ஆண்டு சென்னை மருத்துவக் கல்லூரியில் இருந்து பட்டம் பெற்று மருத்துவச் சேவையாற்றினார்.இவர் இந்தியப்பெண்கள் சங்கத்தின் முதல் தலைவராக பணியாற்றினார்.

இவர் புதுக்கோட்டை சமஸ்தானத்தில் திருக்கோகர்ணம் என்ற இடத்தில் 1886-ஆம் ஆண்டு நாராயண சாமி, சந்திரம்மாள் தம்பதியருக்கு மூத்த மகளாக பிறந்தார். இவரது தந்தையார் நாராயணசாமி பிரபல வழக்கறிஞர். பிராமண சமூகத்தைச் சேர்ந்தவர். தாயார் சந்திரம்மாள் பிரபல பாடகர். இசை வேளாளர் சமூகத்தைச் சேர்ந்தவர். இவரின் தங்கைகள் சுந்தரம்மாள், நல்லமுத்து மற்றும் இவரின் தம்பி இராமையா ஆவர்.

திருமணத்தில் ஆர்வம் இல்லை. அவருடைய விருப்பம் படிப்பிலும், சமூகப் பணியிலும் இருந்தது. இருப்பினும் சகோதர, சகோதரிகளின் வாழ்க்கையை மனத்தில் கொண்டு திருமணத்திற்குச் சம்மதித்தார். அவருடைய கணவர் டி. சுந்தரரெட்டி அடையாற்றில் அன்னிபெசன்ட் (Anni Besant) அம்மையாரால் நிறுவப்பட்ட பிரம்மஞான சபையில், மூட நம்பிக்கைகள், அர்த்தமற்ற சடங்குகள் ஆகியவற்றைத் தவிர்த்து திருமணங்களை நடத்தி வந்தார். அங்கேதான் முத்துலட்சுமி - சுந்தரரெட்டி திருமணம் 1914-ஆம் ஆண்டு ஏப்பிரல் மாதத்தில் நடந்தது. இவருக்கு இரண்டு மகன்கள். மூத்த மகன் இராம்மோகன் திட்டக்குழுவின் இயக்குநராகப் பணியாற்றினார். இரண்டாவது மகன் கிருஷ்ணமூர்த்தி, தாய் - தந்தையைப் போல ஒரு மருத்துவர். புற்றுநோய் நிபுணராக அடையாறு புற்றுநோய் மருத்துவமனையை நிர்வகித்து வருகிறார்.

இந்திமொழிக் கிளர்ச்சியில் பங்குபெற்றார். தமிழிசை இயக்கம், தமிழ் வளர்ச்சி, தமிழாசிரியர்களின் ஊதிய உயர்வுப் போராட்டம் எனத் தமிழ்ப் பணிகள் செய்தார். மாதர் இந்திய சங்கம் நடத்திய பெண்களுக்கான 'ஸ்திரீ தருமம்' என்னும் மாத இதழின் ஆசிரியராக விளங்கினார்.


முத்துலட்சுமியின் சேவைகளுக்காக மத்திய அரசு 1956 இல் பத்ம பூஷண் விருது கொடுத்து கௌரவித்தது.

முத்துலட்சுமி 1968-ஆம் ஆண்டு ஜூலை மாதம் 22-ஆம் தேதி மறைந்தார். 


</doc>
<doc id="52444" url="https://ta.wikipedia.org/wiki?curid=52444" title="ஜொகான்னெஸ் பிராம்ஸ்">
ஜொகான்னெஸ் பிராம்ஸ்

ஜொகான்னெஸ் பிராம்ஸ் (Johannes Brahms - மே 7, 1833 – ஏப்ரல் 3, 1897) புனைவியக் காலத்தைச் சேர்ந்த ஒரு ஜேர்மானிய இசையமைப்பாளர். ஹாம்பர்க்கில் பிறந்த இவர் பிற்காலத்தில் ஆஸ்திரியாவிலுள்ள வியன்னாவில் குடியேறி வாழ்ந்தார். ஜோகான் செபாஸ்தியன் பாக்ஸ், லுட்விக் வான் பீத்தோவன் ஆகியோருடன் சேர்த்து பிராம்சும் எக்காலத்திலும் மிகச் சிறந்த, செல்வாக்குள்ள இசையமைப்பாளராகக் கணிக்கப்படுகிறார். 

ஜொகான்னெஸ் பிராம்சின் தந்தை சிலெஸ்விக்-ஹோல்ஸ்ட்டீன் என்னும் இடத்திலிருந்து நகர இசைக் கலைஞராக வேலை தேடி ஹாம்பர்க்குக்கு வந்தார். அங்கே தன்னிலும் 17 வயது மூத்தவரான ஜொகான்னா ஹென்றிக்கா கிறிஸ்டியேன் நிசென் என்னும் பெண்ணை மணம் செய்து கொண்டார். இவர்களுக்குப் பிறந்தவரே ஜொகான்னெஸ் பிராம்ஸ்.

ஜொகான்னெஸ் பிராம்ஸ் தனது முதல் இசைப்பயிற்சியைத் தனது தந்தையிடமிருந்தே பெற்றுக்கொண்டார். தனது ஏழு வயது முதலே பியானோ இசைக்கருவியையும் இவர் கற்றுக்கொள்ளத் தொடங்கினார். மிக இளம் வயதிலேயே ஜொகான்னெஸ் பிராம்ஸ் மதுச் சாலைகளில் பியானோ இசைப்பதற்குக் கட்டாயப் படுத்தப்பட்டதாகத் தெரிகிறது. அண்மையில் பிராம்சின் வாழ்க்கை பற்றி ஆய்வுசெய்த கர்ட் ஹொஃப்மன் என்பவர் இக் கதை பொய்யானது என்கிறார். எனினும் இக்கதை பற்றிப் பிராம்சே குறித்திருப்பதால் ஹொஃப்மனுடைய கருத்து சரியானது எனப் பலர் ஏற்றுக்கொள்வதில்லை.


</doc>
<doc id="52446" url="https://ta.wikipedia.org/wiki?curid=52446" title="பெடெரிக்கோ ஃபெலினி">
பெடெரிக்கோ ஃபெலினி

பெடெரிக்கோ ஃபெலினி (Federico Fellini - ஜனவரி 20, 1920 – அக்டோபர் 31, 1993) ஒரு இத்தாலியத் திரைப்பட இயக்குனர். கற்பனைவாதமும், பரோக் பாணியும் கலந்த இவரது தனித்துவமான பாணி பெரிதும் பெயர் பெற்றது. இவர் 20 ஆம் நூற்றாண்டின் மிகவும் செல்வாக்கு மிக்கவர்களில் ஒருவரும் மிகவும் மதிக்கப்படுபவருமான ஒரு திரைப்பட இயக்குனராக விளங்குகிறார். 

கிட்டதட்ட ஐம்பது ஆண்டுகள் கலைப்பயணத்தில், ஃபெலினி அவர்கள் பாம் டி'ஆர் விருது லா டாலஸ் வீடா (இனிமையான வாழ்க்கை) என்ற இத்தாலிய திரைப்படத்திற்க்காக வென்றார். மேலும் பன்னிரெண்டு அகாடமி விருதிற்காக ஃபெலின்யின் பெயர் பரிந்திரைக்கப்பட்டது. சிறந்த வெளிநாட்டு மொழித் திரைப்படம் என்ற வகையில் அவர் இயக்கிய நான்கு திரைப்படங்களுக்கு 
ஆஸ்கார் விருது வென்றார். 1993 ஆம் ஆண்டில், லாஸ் ஏஞ்சல்ஸில் நடைபெற்ற 65 வது வருடாந்திர அகாடமி விருதுகள் வழங்கும் விழாவில் ஃபெலினி அவர்களுக்கு வாழ்நாள் சாதனையாளர் விருது என்ற் கௌரவ ஆஸ்கார் விருது வழங்கப்பட்டது. 

இனிமையான வாழ்க்கை (La Dolce Vita) மற்றும் 8 ½, போன்ற புகழ்பெற்ற மற்றும் நன்கு அறியப்பட்ட படங்கள் தவிர ஃபெலினி அவர்கள் இயக்கிய பிறத்திரைப்படங்கள் சாலை (La Strada), காபிரியாவின் இரவுகள் (Nights of Cabiria), ஜுலியட்டின் மனது (Juliet of the Spirits), Satyricon, என் நினைவில் (Amarcord) மற்றும் Fellini's Casanova.

ஃபெலினி 20 வது சனவரி 1920 ஆம் ஆண்டில் நடுத்தர வர்க்க குடும்பத்தில் ஏட்ரியாட்டிக் கடல் அருகில் உள்ள ரிமினி என்னும் சிறிய நகரத்தில் பிறந்தார். அவருடைய தந்தை உர்பான் ஃபெலினி (1894-1956), ஒரு சிறிய ரோம விவாசய குடும்பத்தில் கேம்பட்டோவில் பிறந்தார். பின்னர் 1915 ஆம் ஆண்டில் அவர் ரோம நகரத்திற்கு குடிபெயர்ந்தார். அங்கு அவர் ஒரு ரோட்டி தயாரிக்கும் 
பான்டிலா பாஸ்தா பேக்கரி தொழிற்சாலையில் உதவியாளராக பணிபுரிந்தார்.

ஃபெலினியின் தாயார், ஐடா பார்பியனி (1896-1984), ரோமானிய வணிகர்களின் கத்தோலிக்க குடும்பத்தில் இருந்து வந்தவர். அவரது குடும்பத்தினரின் கடுமையான எதிர்ப்பையும் மீறி, அவர் 1917 ஆம் ஆண்டில் உர்பான் ஃபெலினியுடன் வாழ கேம்பட்டோவில் உள்ள அவரது பெற்றோரின் வீட்டிற்குச் சென்று வாழ்க்கையை தொடங்கினர். ஒரு வருடம் கழித்து, ரோம் நகரில் சாண்டா மரியா மாகோர் என்ற இடத்தில் நடைபெற்ற விழாவில் மதச் சம்பிராதாயப்படி 1918 ஆம் ஆண்டில் ஃபெலினிக்கிம் ஐடா பார்பியனிக்கும் திருமணம் நடைபெற்றது.

தம்பதியர் ரிமினி நகரத்தில் வாழ்க்கையை தொடர்ந்தனர். அங்கு உர்பான் மொத்த வியாபாரியாக தொழில் புறிந்தார். பெடெரிக்கோ ஃபெலினியுடன் உடன் பிறந்தவர்கள் இருவர். ஒருவர் ரிக்கார்டோ ஃபெலினி (1921–1991) ஆவணப்பட தொகுப்பாளராக RAI என்ற தொலைக்காட்சிக்கு வேலை செய்தார் மற்றொருவர் மரியா மெடாலினா ஃபெலினி (1929–2002) ஆவார்.

1924 ஆம் ஆண்டில், ரிமினியில் உள்ள சான் வின்சென்சோவில் சந்நியாசிகளால் நடத்தப்பட்ட ஒரு பள்ளியில் ஃபெலினி ஆரம்பக் கல்வி பயின்றார், இரண்டு ஆண்டுகளுக்கு பின்னர் கார்லோ டோனி பொது பள்ளியில் கல்வியை தொடர்ந்தார். ஒரு விடாமுயற்சியுள்ள மாணவராக இருந்தார். தனது ஓய்வு நேரத்தில் ஓவியம் வரைதல், பொம்மலாட்டம் நடத்துதல் மற்றும் புகழ்பெற்ற குழந்தைகளுக்கான இதழ்களில் வரும் பாரம்பரிய மிக்க அமெரிக்க கேலிச்சித்திர கதைகளை வாசிப்பதுமாக இருந்தார்.

செப்டம்பர் 1939 ஆம் ஆண்டில், தனது பெற்றொர்களை மகிழ்விப்பதற்க்காக ரோம் பல்கலைகழகத்தில் சட்டப் பள்ளியில் சேர்ந்தார். ஆனால் வாழ்க்கை வரலாற்று ஆசிரியரான ஹோலிஸ் ஆல்பெர்ட் "ஃபெலினி சட்ட வகுப்பில் கலந்து கொண்டிருப்பதைப் பற்றிய பதிவு எதுவும் இல்லை" என்று கூறுகிறார். குடும்ப ஓய்வுதியம் நிறுத்தப்பட்ட பிறகு தனது வாழ்நாள் நண்பரும் ஓவியரும்மான ரினால்டோ கெலெங்கைச் சந்தித்தார். அவர்கள் இருவரும் சேர்ந்து உணவகங்கள் மற்றும் தேநீர் விடுதிகளில் ஓவியம் வரைதல் பணி செய்தனர். சிறிது காலத்தில் இதில் தோல்வியுற்றனர். அதன் பிறகு ஃபெலினி ஒரு தினசரி பத்திரிக்கையில் நிருபராக வேலை செய்தார். அன்றாடம் நீதிமன்றத்தில் நடக்கும் நிகழ்வுகளை அவர் செய்தியாக தொகுப்பது அவரது பணியாக இருந்தது. ஆனால் சிறிது காலத்திலேயே அந்த வேலையில் சோர்வடைந்து வேலையில் இருந்து விலகினார்.

"மார்க் ஆரேலியோ" என்ற வாரம் இருமுறை வரும் நகைச்சுவை பத்திரிகையில் தனது முதல் கட்டுரையை வெளியிட்ட நான்கு மாதங்களுக்குப் பிறகு, மிகவும் செல்வாக்குமிக்க பத்திரிகை ஆசிரியர் குழுவில் சேர்ந்தார், " ஆனால் நீங்கள் கேட்கிறீர்களா? " என்ற வழக்கமாக வுரும் கட்டுரை தலைப்புப் பத்தியை எழுதி வெற்றி அடைந்தார். "ஃபெலினியை பொருத்தவரை இந்தத் தருணம் தான் அவரது வாழ்க்கையை தீர்மானித்த கணம்" என்றார் மேலும் 1939 முதல் 1942 ஆம் ஆண்டு வரை இந்தப் பத்திரிக்கை தான் அவருக்கு ஒரு நிலையான வேலையை வழங்கியது அதுமட்டுமில்லாமல் புகழ்பெற்ற எழுத்தாளர்கள், திரைக்கதை எழுத்தாளர்கள் போன்றோரிடம் பழகும் வாய்ப்பையும் பெற்றார். இதன் மூலம் எதிர்கால தொழில் மற்றும் சினிமாவிற்க்கான வாய்ப்புகளுக்கான் அடித்தளமாகவும் அமைந்தது. பத்திரிகையின் ஆசிரியர் குழுவில் அவரது கூட்டாளிகளுள் வருங்கால இயக்குநர் எட்டோர் ஸ்கோலா, மார்க்சியம் தத்துவவாதி மற்றும் திரைக்கதை எழுத்தாளர் செசரே சவட்டினி, மற்றும் எதிர்கால ஃபெலினியின் திரைக்கதை ஆசிரியர் பெர்னார்ட்டினோ ஜப்போனி ஆகியோரை சந்திக்கும் வாய்ப்பையும் பெற்றார்.


1993 ஆம் ஆண்டு அக்டோபர் 31 ஆம் தேதி 73 வயதில் ஃபெலினி ரோமில் மாரடைப்பால் இறந்தார், அவர் இறந்த முந்தைய நாளில் தான் தனது 50 வது திருமண நாளை கொண்டாடி மகிழ்ந்திருந்தார். அவரது நினைவு நாள் கூட்டம் ஸ்டூடியோ 5 சினிசினிட்டாவில் நடைபெற்றது, அதில் 70,000 பேர் வரை கலந்து கொண்டனர். 


</doc>
<doc id="52448" url="https://ta.wikipedia.org/wiki?curid=52448" title="தெற்கு யேமன்">
தெற்கு யேமன்

யேமன் மக்கள் சனநாயகக் குடியரசு ("People's Democratic Republic of Yemen"), அல்லது தெற்கு யேமன் ("South Yemen") என்பது சோசலிசக் குடியரசாக இருந்த ஒரு நாடாகும். இது 1990, மே 22 ஆம் நாள் வடக்கு யேமனுடன் இணைந்து யேமன் குடியரசு என்ற ஒன்றிணைந்த நாடானது. இது யேமனின் தற்போதைய தெற்கு மற்றும் கிழக்கு மாகாணங்கள் ஆகும். 1994 இல் நடந்த உள்நாட்டுப் போரின் போது வடக்கு யேமன் இராணுவம் இரு நாடுகளுக்கும் இடையில் உருவான இணைப்பை உறுதிப்படுத்தும் முகமாக தெற்கு யேமனை முற்றுகையிட்டு முழு நாட்டையும் தன் கட்டுப்பாட்டுக்குள் கொண்டு வந்தது. தெற்கு யேமன் தலைவர் தற்போது நாடு கடந்த நிலையில் வாழ்கிறார். 200 ஆம் ஆண்டில் இருந்து தெற்கு யேமன் விடுதலைக்கான அமைப்பு உருவாக்கப்பட்டது.

பிரித்தானியக் கிழக்கிந்தியக் கம்பனி இந்தியாவுக்கு செல்லும் தமது கப்பல்கள் தரித்துச் செல்லவென ஏடென் துறைமுகத்தை பிரித்தானியா 1839 ஆம் ஆண்டு ஜனவரி 19 இல் கைப்பற்றியது. 1937 ஆம் ஆண்டு வரையில் ஏடென் பிரித்தானிய இந்தியாவினால் ஆளப்பட்டு வந்தது. அதன் பின்னர் ஏடென் குடியேற்றம் என்ற பெயரில் தனிக்குடியேற்ற நாடாக்கப்பட்டது.

1963 ஆம் ஆண்டில், ஏடெனும் அதனைசூழ்ந்த பிரதேசமும் தெற்கு அரேபியக் கூட்டமைப்பு என்ற அமைப்பைத் தோற்றுவித்தன.

1963, அக்டோபர் 14 இல் இருந்து பிரித்தானியரிடம் இருந்து விடுதலையை வேண்டி அங்கு தேசியவாதிகள் இணைந்து ஆயுத நடவடிக்கையில் ஈடுபட ஆரம்பித்தனர். 1967 இல் சூயஸ் கால்வாய் தற்காலிகமாக மூடப்பட்டதை அடுத்து பிரித்தானியர் படிப்படியாக வெளியேற ஆரம்பித்தனர். தெற்கு யேமன் நவம்பர் 30, 1967 இல் முழுமையாக விடுதலை அடைந்தது.


</doc>
<doc id="52454" url="https://ta.wikipedia.org/wiki?curid=52454" title="பனாத்வாலா">
பனாத்வாலா

இந்தியன் யூனியன் முஸ்லிம்லீக்கின் தலைவர் பனாத்வாலா, 1933-ஆம் ஆண்டு ஆகஸ்ட் 15-ஆம் தேதி மும்பையில் பிறந்தார். மும்பை பல்கலைக்கழகத்தில் எம்.காம். , பி.எட். படிப்பை முடித்து, பள்ளி ஒன்றில் ஆசிரியராக பணியாற்றினார்.

பின்னர் இந்திய யூனியன் முஸ்லிம் லீக்கில் இணைந்த பனாத்வாலா, மும்பை உமர்காடி தொகுதி சட்டமன்ற உறுப்பினராகவும், கேரள மாநிலம் பொன்னானி தொகுதியில் இருந்து 1971 முதல் 1991 வரையிலும், 1996 முதல் 2004 ஆம் ஆண்டு வரையிலும் நாடாளுமன்ற உறுப்பினராகவும் 7 முறை தேர்ந்தெடுக்கப்பட்டார். 
இவர் மும்பையில் 2008ஆம் ஆண்டு ஜுன் 26 அன்று காலமானார்.


</doc>
<doc id="52455" url="https://ta.wikipedia.org/wiki?curid=52455" title="சேர்ந்திசை">
சேர்ந்திசை

சேர்ந்திசை அல்லது ஆர்க்கெசுட்ரா (orchestra) என்பது பல இசைக் கலைஞர்கள் பல்வேறு இசைக்கருவிகளை நேர்த்தியாக, இணக்கமுடன், வாசித்து செவிக்கினிய இசையை உருவாக்கும் குழுவையும், அவ் இசையையும் குறிக்கும். சேர்ந்திசை பல பண்பாடுகளிலும் பல்வேறுவகைப்பட்ட இசை முறைகளாக இருந்தாலும், பெரும்பாலும் இது ஒரு மேற்கத்திய பண்பாட்டு இசைவகை. மற்ற பண்பாட்டு சேர்ந்திசைகள் பற்றி கீழே காணலாம். மேற்கத்திய சேர்ந்திசை பெரும்பாலும் ஓர் அரங்கிலே வயலின், புல்லாங்குழல், பித்தளை என்று அழைக்கபப்டும் காற்றிசைக் கருவிகள் (ஊதுகொம்புகள்), ஒரு சில தாளக்கருவிகள் என பல இசைக்கருவிகளைக் கொண்டு, பலர் வாசிக்க ஒரு நடத்துனரால் வழிநடத்தி உருவாக்கி நிகழ்த்தும் இசை, இசைநிகழ்ச்சி. திறந்த வெளிகளிலும், அல்லது திறந்தவெளி அரங்குகளிலும் சில நேரங்களில் நிகழ்வதுண்டு. 

ஆர்க்கெசுட்ரா (orchestra) என்னும் ஆங்கிலச் சொல்லும் பிற ஐரோப்பிய மொழிச் சொல்வடிவங்களும் கிரேக்க மொழிப் பெயராகிய ஓர்க்கெஸ்ட்ரா (Gk. orkhestra) என்னும் சொல்லில் இருந்து பெற்ற இலத்தீன் மொழிச்சொல் orchestra என்பதன் வழியாகப் பெற்றது. கிரேக்க மொழியில் இச்சொல்லின் பொருள் பலர் சேர்ந்து குழுவாக நடனமாடும் நிகழ்ச்சி நடக்கும் அரங்கத்தின் மேடைக்கு அருகே அரைவட்ட வடிவில் அமைந்த முன் பகுதி என்பதாகும். ஓர்க்கைஸ்தை (orcheisthai) என்றால் "நடனம் ஆடு" (வினை) + த்ரா (tra) என்றால் "இடம்" என்று பொருள். இன்று, பல்வேறு இசைக்கருவிகளை இயக்கும் கலைஞர்கள் ஏறத்தாழ அரைவட்டமாக அமைக்கப்பட்ட இருக்கைகளில் அமர்ந்து, அவ் அரைவட்டத்தின் மையப் புள்ளியருகே நின்று, நடத்துனர் வழிநடத்தும் இசை நிகழ்ச்சிக்கும், இசைக்குழுவுக்கும் ஆர்க்கெசுட்ரா என்று பெயர். தமிழில் இதனை சேர்ந்திசைக்குழு அல்லது சேர்ந்திசை என்று கூறுகிறோம். இதனை "இசைக்கருவியக்" குழுமம் என்றும் கூறலாம். 
இவ்வகையான இசை, இசை இயற்றல், வாசிப்பு பெரும்பாலும் 18 ஆம் நூற்றாண்டின் பிற்பகுதி், 19 ஆவது நூற்றாண்டுகளில் தோன்றி வளர்ச்சி அடைந்தது. 21 ஆவது நூற்றாண்டின் தொடக்கம் வரை அதிக மாற்றமில்லாமல் நிகழ்ந்து வருகின்றது. 15ஆவது 16 ஆவது நூற்றாண்டுகளில் இத்தாலிய வயனின்வகை நரம்பு/கம்பி வகைக் கருவிகளை செய்வதில் மிகுநேர்த்தி அடைந்தது சேர்ந்திசை வளர்ச்சி வரலாற்றில் ஒரு முக்கிய முன்கூறாகும். மேற்கத்திய சேர்ந்திசையின் இன்றியமையாத கூறு பல வயலின் கருவிகளை ஒருசேர இசைப்பதாகும். வயலின்கள் தவிர பல்வேறு, புல்லாங்குழல், கிளாரினெட், ஓபோ போன்ற குழல்வகை காற்றிசைக்கருவிகளும், விரிவாய் பித்தளைக் கொம்பு வகைக் கருவிகளும், சில தாளவகைக் கருவிகளும் இருக்கும். முதலில் ஓப்பரா போன்ற நிகழ்வுகளில் வாயால் பாடுவதற்குப் பின்னணியாக சேர்ந்திசை இருந்தாலும் 1700களில் சேர்ந்திசைக்கென்று யோஃகான் செபாசுட்டின் பாஃக், அந்தோனியோ விவால்டி, கியார்கு பிரெடெரிக் ஃகெண்டல் போன்றோர் தனி இசை உருப்படிகள் இயற்றினர்கள். ஒரு சிறு சேர்ந்திசைக்குழுவில் 50 அல்லது அதற்கும் குறைவான இசைக்கருவியர்கள் இருப்பார்கள். இதனை "சேம்பர் (அரங்கு) சேர்ந்திசை" (குழு) என்று கூறுவர். ஒரு நிறைவான சேர்ந்திசைக் குழுவில் ஏறத்தாழ 100 இசைக்கருவியர்கள் இருப்பர். இதனைப் பெரும் "ஒத்தினிய சேர்ந்திசை" (குழு) (symphony orchestra or philharmonic orchestra) என்பர். ஆங்கிலப் பெயர்களின் உள்ள" ஃவில்லார்மோனிக்" (philharmonic) அல்லது "சிம்ஃவனி" (symphony ) என்னும் முன்னொட்டுகளுக்கு இடையே, தெளிவாக வரையறை செய்த, வேறுபாடுகள் ஏதும் இல்லை. ஆனால் ஒரே நகரத்தின் பெயரால் வழங்கும் பல ஒத்தினிய சேர்ந்திசைக்குழுக்களை ஒன்றிலிருந்து ஒன்றை வேறுபடுத்திக் காட்டப் பயன்படுகின்றன. எடுத்துக்காட்டாக: "இலண்டன் சிம்ஃவனி ஆர்க்கெசுட்ரா" (London Symphony Orchestra) வேறு " இலண்டன் ஃவில்லார்மோனிக் ஆர்க்கெசுட்ரா" (London Philharmonic Orchestra) வேறு. ஆனால் இரண்டுமே பெரிய ஒத்தினிய சேர்ந்திசைக் குழுக்கள்தாம். 


</doc>
<doc id="52460" url="https://ta.wikipedia.org/wiki?curid=52460" title="கோலாட்டம்">
கோலாட்டம்

கோலாட்டம் என்பது பல்வேறு நிறங்கள் தீட்டப்பட்ட கழிகளைக் கொண்டு தாளத்துக்கும், இசைக்கும் ஏற்ப ஒன்றுடன் ஒன்று தட்டிக்கொண்டே ஆடும் ஒரு நாட்டார் கலை. தமிழ் ஊர்களில் இது தொன்று தொட்டு ஆடப்படுகிறது. தமிழ்நாடு மற்றும் வட மாநிலங்களில் பல்வேறு பெயர்களில் இக் கலை நிகழ்த்தப்படுகிறது. கையில் கழிகளை வைத்தாடும் நாட்டார் கலை வடிவங்கள் நிறைய உண்டு. அவற்றில் கோலாட்டம் தனிச்சிறப்புப் பெற்ற ஒன்று. பல்வேறு பகுதிகளில் கண்ணன் பிறந்த நாளன்று சமயச்சடங்காகவும் இக்கலை நிகழ்த்தப்படுகிறது. ஆரம்ப காலத்தில் இக்கலையைத் திருமணமாகாத ஆண்கள் மட்டுமே நிகழ்த்தினர். இப்போது பெண்கள் பெரும்பான்மையாக இக்கலையில் பங்கேற்கிறார்கள். தமிழகத்தில் தென் மற்றும் வடகிழக்கு மாவட்டங்களில் ஆண்களும், பெண்களும் இணைந்து கோலாட்டம் நிகழ்த்துகிறார்கள். தொடக்கத்தில் மெதுவாக தொடங்கும் இசையும் ஆட்டமும் உச்சத்தில் முடிவுறும். இதற்கென தனி அடவுகளும் உண்டு. இக்கலை சிற்சில வேறுபாடுகளுடன் வட மாநிலங்களில் "தாண்டியா" என்ற பெயரில் நிகழ்த்தப்படுகிறது.
கோலாட்டத்தைக் கற்றுக்கொடுக்கும் ஆசிரியரை ஆசான் என்பார்கள். ஆசான் இறந்து போனால் அவரது இறுதி ஊர்வலத்தில் அவரது மாணவர்கள் கோலாட்டம் நிகழ்த்தியபடி செல்வார்கள்.

காணிக்காரர்கள் என்னும் ஆதியினம் கோலாட்டத்தைத் தங்கள் இனக்கலையாகக் கொண்டிருந்தது. காணிக்காரர்களின் தலைவர் மூட்டுக்காணியின் தலைமையில் ஓணம் பண்டிகை அன்று ஊர்ப்பொதுவிடத்தில் பிரமாண்டமான கோலாட்டம் நிகழ்த்தப்படும். காணிக்காரர்கள் கொரண்டி, கன்னங்கயிஞ்சி, சீதவெற்றம் ஆகிய மரங்களின் கம்புகளை கோலாட்டத்துக்கு உரிய கழியாகப் பயன்படுத்துவார்கள். இக்கழிகள் பளபளப்பாகவும், அடித்து ஆடும்போது கணீரென ஒலி எழுப்புவதாகவும் இருக்கும். அடர்ந்த காட்டுப்பகுதிகளில் மட்டுமே இக்கழி தரும் மரங்கள் வளர்கின்றன. இப்போது வனத்துறை நிர்ப்பந்தத்தால் காட்டுப்பகுதியை காலி செய்யும் நிலை ஏற்பட்டுள்ளதால் கையில் கிடைக்கும் எந்தக் குச்சியையும் இவர்கள் பயன்படுத்துகிறார்கள். காணிக்காரர்களின் கோலாட்டத்தில் காடுகளின் செழிப்பு, சிறப்பு, இயற்கை, விலங்குகள், அவர்களின் குல தெய்வங்கள் என்பன பாடுபொருளாகக் கொள்ளப்படும். பிற சமூகத்தினரின் கோலாட்டத்தில் தலைவர்களின் சிறப்புகள், புராண, இதிசாகங்கள் என்பன பாடுபொருளாகக் கொள்ளப்படும்.

ஒற்றைக் கம்பால் அடித்து ஆடுவது, இரட்டை கம்பால் அடித்து ஆடுவது என கோலாட்டத்தில் இரண்டு வகைக் கலையாடல்கள் உள்ளன. கோலாட்டம், பின்னல் கோலாட்டம், கோலாட்டக்கும்மி என மூன்று வகையான கலையாடல்கள் தமிழகத்தில் நிகழ்த்தப்படுகின்றன.

கோலாட்டத்தில் பின்னல் கோலாட்டம் பார்க்கச் சிறந்தது. பல வண்ணத் துணிகளையோ அல்லது கயிற்றையோ உத்தரத்திலிருந்து தொங்கவிட்டு அதை நடனமணிகளின் இடது கைக்கோலில் கட்டி அவர்கள் அசைவுகளைச் செய்யும்பொழுது மெதுவாகக் கயிறுகள் ஓர் அழகிய பின்னலாக பின்னப்படும். பிறகு ஆடிய முறையின் நேர் எதிர் முறையில் ஆடிப் பின்னல் அவிழ்க்கப்படும். இதற்குக் கிருஷ்ண லீலை பற்றிய பாடல்கள் இசைக்கப்படும். ஆடும் ஆண்களும் பெண்களும் வண்ண ஆடை அலங்காரங்கள் செய்து கொள்வார்கள். மன்னர்களும், அரசவை நாயகர்களும் இக்கலைக்கு மிகுந்த ஆதரவு அளித்து வந்திருக்கின்றனர்.

தமிழகத்தின் பிற பகுதிகளில் பள்ளி, கல்லூரி, அரசு விழாக்களில் மரபு சாராத கோலாட்டம் நிகழ்கிறது. கன்னியாகுமரியில் இயங்கும் களரி அமைப்பும், திண்டுக்கல்லில் இயங்கும் சக்தி கலைக்குழுவும் இக்கலையை விடாது இயக்குகின்றன. 

தேவர் உலகம் போர்க்களமாக மாறிக்கிடக்கிறது. தேவர்களை அழித்தொழிப்பது தான் தன் பிறப்பின் இலட்சியம் என்று உறுதியோடு போரிடுகிறான் பந்தாசுரன் என்ற கொடூர அசுரன். பந்தாசுரனை அழித்தொழிக்கும் நோக்கோடு களமாடுகின்றனர் தேவர்கள். இந்தப் போரில் தேவர்கள் வெற்றி பெற வேண்டும் என்பதற்காக பார்வதியம்மை ஒன்பது நாட்கள் கடும் தவம் புரிந்தாள். கடும் தவத்தால் பார்வதியின் பொலிவான முகம் அழகொழிந்து கருமை நிறமாகியது. அதிர்ந்துபோன சிவபெருமான் பல முயற்சிகளை மேற்கொண்டும் கருமைநிறம் களையவில்லை. பார்வதியின் தோழிகள் வருத்தமுற்று, நந்திதேவனை வணங்கி அவர் முன் கழிகளை ஆட்டியும், அடித்தும் நடனமாடினர். அவ்வாறு அவர்கள் ஆடிக்கொண்டிருக்கும் போதே பார்வதியின் முகத்தில் படர்ந்திருந்த கருமை அழிந்து பழைய பொலிவு முகத்தில் கூடி வந்தது. கோலாட்டத்தின் மேன்மையை விளக்கும் புராணக்கதை இது.



</doc>
<doc id="52461" url="https://ta.wikipedia.org/wiki?curid=52461" title="பொய்க்கால் குதிரை ஆட்டம்">
பொய்க்கால் குதிரை ஆட்டம்

குதிரைக் கூடு அணிந்து அதன் மேல் சவாரி செய்வது போல் பாங்கு செய்து ஆடப்படும் ஆட்டம் பொய்க்கால் குதிரை ஆட்டம் ஆகும். இந்த ஆட்டம் தஞ்சாவூரில் தோன்றியதாகக் கூறப்படுகிறது. ஆணும் பெண்ணும் இராசா இராணி போன்று வேடமிட்டு ஆடுவதுண்டு. 

இது புரவியாட்டம், புரவி நாட்டியம், பொய்க்குதிரை ஆட்டம் என வேறு பெயர்களிலும் அழைக்கப்படுகிறது. பொய்யான குதிரைக் கூட்டைச் சுமந்து கொண்டு மரக்காலில் நின்று ஆடும் ஆட்டம் என்பதால் பொய்க்கால் குதிரை ஆட்டம் என்று அழைக்கப்படுகிறது. இந்த ஆட்டம், ஒரிசாவில் சைத்திகோடா அல்லது கெயுதா என்றும், ஆந்திராவில் திலுகுர்ரம் என்றும், ராஜஸ்தானில் கச்சிகொடி என்றும், கேரளத்தில் குதிரைக்களி என்றும் அழைக்கப்படுகிறது. இந்த ஆட்டம், மராட்டிய மன்னர்கள் காலத்தில் தஞ்சைக்கு வந்ததாக வரலாற்று ஆய்வாளர்கள் கூறுகிறார்கள். 

இக்கலை தமிழகத்தில் பரவலாக உள்ளது. இக்கலை கோயிலும் சமூகமும் சார்ந்த கலையாகும். முன்பு இந்த ஆட்டத்திற்கு கொந்தளம் என்ற இசைக் கருவியை பயன்படுத்தினர். தற்போது நையாண்டி இசைக்கேற்ப இவ்வாட்டம் ஆடப்படுகிறது. இக்கலையை ஆடுபவர்கள் ராஜா ராணி வேடம் பூண்டு ஆடுகிறார்கள்.நையாண்டி மேளத்தின் பின்னணி இசைக்கேற்ப நிகழ்த்தப்படும் இக்கலையின் ஆடுகளம், ஊர்வலம் ஆகும். ஊர்வலம் செல்கிற எல்லா பகுதிகளிலும், கோவிலின் முற்பகுதியும் ஆகும். இந்து சமயக் கோவில் விழாக்களிலும், இசுலாமியர்களின் விழாக்களிலும், கத்தோலிக்கரின் சவேரியார் கோவில் விழாக்களிலும் இவ்வாட்டம் பங்கு பெறுகிறது.


</doc>
<doc id="52463" url="https://ta.wikipedia.org/wiki?curid=52463" title="ஓபோ">
ஓபோ

ஓபோ (Oboe) என்பது நாகசுரம், ஷெனாய் போன்ற ஒரு குழல்வகை காற்றிசைக் கருவி. இதன் ஊதும் பக்கத்தில் சீவாளி போன்ற பகுதி இருக்கும், இது இரட்டைப்பட்டை உடைய, ஒருவகை காய்ந்த புல் இன மடலைக்கொண்டு செய்யப்படுவது. ஓபோ இது பெரும்பாலும் மேற்கிசையில், சேர்ந்திசை போன்ற குழு இசை நிகழ்வுகளில் பயன்படுகின்றது. இக்கருவி 1770களில் பிரான்சிய மொழியில் ஓட்புவா ( "hautbois") என்றும் ஓபோய் ("hoboy") என்றும் அழைக்கப்பட்டு இத்தாலிய மொழி வடிவாகிய oboè, என்பதைப் பின்பற்றி ஆங்கிலத்தில் 1770 களில் பயன்பாட்டுக்கு வந்தது. அதிக எடுப்பான (உரத்த) ஒலி எழுப்புவதால் ஓட் (haut = "high, loud") என்று முன்னொட்டுப் பெயர் பெற்றது. 


</doc>
<doc id="52468" url="https://ta.wikipedia.org/wiki?curid=52468" title="செனாய்">
செனாய்

ஷெனாய் அல்லது செனாய் என்பது நாகசுரம் போன்ற குழல்வகை காற்றிசைக் கருவி. வட இந்தியாவில் திருமணம் போன்ற நன்னாட்களிலும் ஊர்வலங்களிலும் வாசிக்கப்படும் இசைக்கருவி. குழல் போன்ற இக்கருவி, வாய் வைத்து ஊதும் மேற்புறத்தில் இருந்து கீழாக செல்லும் பொழுது குழாய் விரிவாகிக்கொண்டே போவது. இதில் ஆறு முதல் ஒன்பது துளைகள் இருக்கும். இதில் வாய் வைத்து ஊதும் பகுதியில் இரண்டு இரட்டைச் சீவாளிகள் (நான்கு) இருக்கும். 

உசுத்தாது பிசுமில்லா கான் புகழ்பெற்ற செனாய்க் கலைஞர். 
ஓரளவுக்குப் பரவலாக அறியப்பட்ட பிற கலைஞர்கள்: அகமதியா, ஆப்பிரிக்க-அமெரிக்கர் ஜாஸ் இசைக் கலைஞர் யூசஃவ் லத்தீஃவ். ரோலிங்கு ஸ்டோன் (Rolling Stone) என்னும் இசைக்குழுவில் "டேவ் மேசன்" என்பவர் 1968 இல் "ஸ்ட்ரீட் ஃவைட்டிங் மேன்" (Street Fighting Man) என்னும் பாட்டில் செனாய் வாசித்தார். 

செனாய் இசைக்கருவி பாம்பாட்டிக்காரர்கள் பயன்படுத்தும் மகுடி அல்லது புங்கி (Pungi) என்னும் கருவியை மேம்படுத்தி காசுமீரப்பகுதியில் உருவாக்கப்பட்டதாக கருதப்படுகிறது (உறுதியான செய்திகள் ஏதும் இப்போதைக்குக் கிடைக்கவில்லை).



</doc>
<doc id="52472" url="https://ta.wikipedia.org/wiki?curid=52472" title="புலி ஆட்டம்">
புலி ஆட்டம்

புலி வேடமிட்டு ஆடப்படும் ஆட்டம் புலி ஆட்டம் ஆகும். வரிப் புலி போல் மஞ்சள், கறுப்பு, இளஞ்சிகப்பு வண்ண பூச்சுக்களால் உடலைப் பூசுவர். புலிமுகமுடைய முகம்மூடி, புலிக்காது, புலிவால், புலி நகங்கள் ஆகியவை அணிவர். காலில் சலங்கையும் கட்டுவர். இந்த ஆட்டம் தமிழ்நாட்டில் மட்டுமல்லாமல் கர்நாடகம், ஆந்திரப்பிரதேசம், கேரளா போன்ற பிற மாநிலங்களிலும் ஆடப்படுகிறது. 

புலி ஆட்டத்தை ஒத்து, கரடி ஆட்டம், மாடு ஆட்டம், கிளி ஆட்டம் போன்ற பிற ஆட்டங்களும் உண்டு. 



</doc>
<doc id="52475" url="https://ta.wikipedia.org/wiki?curid=52475" title="பொட்டனி விரிகுடா">
பொட்டனி விரிகுடா

பொட்டனி விரிகுடா ("Botany Bay") என்பது ஆஸ்திரேலியாவின் சிட்னியில் அமைந்துள்ள ஒரு விரிகுடா ஆகும். இது சிட்னி மையப்பகுதியில் இருந்து சில கிலோமீட்டர்கள் தூரத்தில் உள்ளது. சிட்னி விமான நிலையத்தின் இரு ஓடுபாதிகள் இந்த விரிகுடா வரை சென்று முடிகின்றன.

பிரித்தானிய மாலுமியான ஜேம்ஸ் குக் ஆஸ்திரேலியா கண்டத்தில் இந்த பொட்டனி விரிகுடாவிலேயே முதன் முதலில் வந்திறங்கினான்.

ஜேம்ஸ் குக் இங்கு தரையிறங்கியது ஐக்கிய இராச்சியத்தின் ஆஸ்திரேலியாவின் மீதான ஆட்சியின் ஆரம்பமாகும். இது பின்னர் "தெற்கு கண்டத்தில்" தமது குடியேற்றத்திட்டத்தை ஆரம்பிக்கவும் வழி கோலியது.

இங்கு பெருந்திருக்கை (ஸ்டிங்கிறே, "stingray") எனப்படும் நீர்வாழ் இனங்கள் அதிகமாகக் காணப்பட்டமையால் ஜேம்ஸ் குக் இதற்கு முதலில் "ஸ்டின்கிறே விரிகுடா" எனப் பெயரிட்டார். பின்னர் இங்கு பல தாவர இனங்களைக் கண்டமையால் "பொட்டனி விரிகுடா" எனப் பெயரிட்டார்.

கப்டன் ஆர்தர் பிலிப் தலைமையில் ஜனவரி 18, 1788 இல் முதன் முதலாக குற்றவாளிகளை ஏற்றிக் கொண்டு கப்பல் தொகுதி ஒன்று இங்கு வந்திறங்கியது. இங்குள்ள மண் குடியேற்றத்துக்கு ஏற்றதாக இல்லாமையால் பிலிப் இங்கிருந்து மேலும் வடக்கே சென்று ஜாக்சன் துறை என்ற இயற்கைத் துறைமுகத்திற்குச் சென்று தனது முதலாவது குடியேற்றத்தை ஆரம்பித்தார்.

19ம் நூற்றாண்டில் இங்கு நன்னீர் பெரிதும் கிடைக்க ஆரம்பித்ததில் குடியேற்றம் இங்கு மீண்டும் ஆரம்பித்தது.

ஆஸ்திரேலியாவின் மிகப்பெரிய விமான நிலையம் சிட்னி விமான நிலையம் பொட்டனி விரிகுடாவில் அதன் வடமேற்கே அமைந்துள்ளது. இதன் இதன் இரண்டு ஓடுபாதைகள் இவ்விரிகுடா வர்ரை செல்லுகின்றன. விமான நிலையத்தில் கிழக்கே உள்ள பொட்டனி துறை 1930 ஆம் ஆண்டில் கட்டப்பட்டது. இது சிட்னியின் மிகப்பெரும் சரக்கு இறங்குதுறை ஆகும்.


</doc>
<doc id="52477" url="https://ta.wikipedia.org/wiki?curid=52477" title="தேவராட்டம்">
தேவராட்டம்

தென்னிந்தியாவில் வழங்கும் ஒரு நாட்டார் ஆடல் வடிவம் தேவராட்டம். குறிப்பாக தமிழ்நாட்டில் வேட்டைத் தொழில் செய்து வந்த கம்பளத்து நாயக்கர் சமூகத்தினரில் இந்த ஆட்டம் முக்கியத்துவம் பெற்ற சடங்கு. எனலாம்.தேவர் இனத்தார் பற்றி அவர்களது சிறப்பை பற்றி, இந்த ஆட்டத்தை பணிவுடன் தலைப்பில் தலைப்பா கட்டி, இடுப்பில் துண்டு கட்டி ஆடுவர். உருமிமேளம், பறைமேளம் ஆகியவை தேவராட்டத்தின் போது பயன்படுத்தும் இசைக் கருவிகளாக இருக்கின்றன. கம்பளத்து நாயக்கர் எனும் சமூகத்தினரின் நன்றியை தேவரினத்தாருக்கு தெரிவிக்கும் பொருத்து அவர்களது கோவில் விழாக்களிலும், வீட்டு விழாக்களிலும் இந்த நடனம் இல்லாமல் இருப்பதில்லை. இதை ஒரு சடங்காகவே வைத்திருக்கின்றனர்.

மன்னர்கள் போரில் வெற்றி பெற்று தலைநகர் திரும்பும்போது மன்னரை வரவேற்க ஆடப்படும் நடனம் தேவராட்டம் என்று கிராமியக் கலை ஆய்வாளர்கள் கூறுகிறார்கள். அன்றைய காலகட்டத்தில் முன்தேர்குறுவை மற்றும் பின்தேர்குறுவை என்று இதற்குப் பெயர். மன்னரின் தேரின் முன்னும் பின்னும் போர் வீரர்களும் ஆடல் அணங்குகளும் வரிசையாக அணிவகுத்து ஆடி வருவார்கள். சமயங்களில் மன்னரும் தளபதிகளும்கூட தேரில் இருந்தபடி ஆடுவார்கள்.

தேவர்களால் ஆடப்பட்டது என்ற பொருளில் அழைக்கப்பட்டு, வேட்டைத்தொழிலை அடிப்படையாக கொண்ட ராஜகம்பளம் சமூகத்தினரின் வாழ்வின் அங்கமாக தேவராட்டம் உள்ளது. தாங்கள் தேவர்களின் உண்மையான விசுவாசி என்று இந்த மக்கள் நம்பிவருவதால் தாங்கள் ஆடும் ஆட்டம் தேவராட்டம் என்று அழைத்து கொள்கிறார்கள் .இறைவனை வழிபடவும், வேட்டைக்கு செல்லும் போது பாவனையாகவும், மழை, திருமணம் மற்ற விசேஷங்களில் சடங்காட்டமாகவும் நிகழ்த்தப்படுகிறது. தேவராட்டத்திலுள்ள 32 அடவுகளும், மனிதனின் செயல்பாடுகளை வெளிப்படுத்தவும், தேவையான உடற்பயிற்சியாகவும் உள்ளது.

தேவராட்டத்திற்கு பக்கபலமாக இருப்பது உருமி மேளம் மற்றும் காலில் கட்டப்படும் சலங்கை ஆகும். ஆட்டக்காரர்கள் தலைப்பாகை போல் மினு மினுப்பான துண்டு கட்டி ஆடுகின்றனர். உருமி மேளத்தின் மூலம் ஆட்ட அடவுகளுக்கு ஏற்ப "சுருதி' ஏற்றப்படுகிறது. வரிசையாக ஒவ்வொரு "விசில்' சத்தத்திற்கும் இடையே "அடவு' கள் மாற்றப்படுகிறது. பங்கேற்கும் அனைவரும் ஒரே நேரத்தில் இசைக்கு ஏற்ப சீராக கால்களையும், கைகளையும், உடல் அசைவுகளையும் கொண்டு ஆடுவது கண்கொள்ளாக்காட்சியாக உள்ளது. தேவராட்டப்பாடல்கள் தெலுங்கில் பாடப்படுகின்றன.

தேவராட்டம் ஆடும்போது துவக்கத்தில் மெதுவாக துவங்கும் "அடவு' மாற.. மாற... வேகமும், உருமி சத்தமும், சலங்கை சத்தமும் கூடி ஒரு வித "உச்சநிலை'க்கு செல்கிறது. இதில் முதலில் துவங்கும் போது உருமியை கும்பிட்டும், இறுதியில் கடவுளருக்கு நன்றி சொல்லும் "அடவு'க்கு வரும் போது மீண்டும் மெதுவாக மாறியும் ஆட்டம் முடிவுறுகிறது.ஒயிலாக பாடலுடன் சேர்த்து ஆடப்படுவது ஒயிலாட்டம் எனப்படுகிறது. இதன் அசைவுகள் மனிதனின் அனைத்து பாகங்களையும் "அசைத்து' பார்க்கும். ஒயிலாக ஆடப்படும் ஆட்டம் ஒயிலாட்டம் எனவும், விரைவாக ஆடுவது தேவராட்டம் எனவும் கூறப்படுகிறது.

இக்கலையினை திரைப்படம் , சென்னை சங்கமம் போன்ற போது நிகழ்சிகளில் நடத்தி மக்கள் ஆதரவு பெற்றதால் இதனை இம்மக்கள் பிறருக்காகவும் தற்போது ஆடி வருகின்றனர் 
இச்சமூக மக்கள் எந்தச் செயலைத் துவங்கும் முன்பும் தங்கள் குலதெய்வத்தை (சக்கம்மா) வேண்டிய பின்னரே அதில் ஈடுபடுகின்றனர். பொது நிகழ்ச்சிகளில் தங்களது சமூகத்தையும் குலதெய்வத்தையும் தெலுங்கில் பாடிய பின்னரே நிகழ்ச்சியை ஆரம்பிக்கின்றனர். குடி பழக்கம் கொண்டவர்கள் இவ்வாட்டத்தை ஆட தடை விதித்து உள்ளனர் . கீழே மூன்று அடவுகளின் இராகங்களைக் காணலாம்.

தான...னான னான

னான ணன்னானே னான

டக் டகடி டீம்...(1)

தான னா தான ணா ன

தான ணாரி னான னான

டட்ட கோ டட்ட

டட்ட கோ டட்ட...(2)

தன்ன னன்ன னானே ணன்ன னா னானே

னன்ன னான னானே ணன்ன னன்ன னானே

டக் டக்டக் டகடி டக்

டக் டக்டக் டகடி டட்...(3)

இதற்குத் தகுந்தாற்போல அடவுகளை மாற்றி ஆடுகின்றனர். சேவைக்குரிய ஆட்டமாக ‘‘டக் டகடி டட்டகடி’’ என்ற இசையுடன் ஆடப்படுகிறது.

இன்று தஞ்சை பல்கலைக்கழகத்தில் ஆராய்ச்சித் தலைப்பாகத் தேவராட்டம் மாறியுள்ளது .விஜய நகர ஆட்சிக் காலத்தில் தென் தமிழ்நாட்டில் குடியேறிய மக்களால் போற்றப்படும் தேவராட்டம் இன்று கடல் கடந்தும் சென்றுள்ளது.



</doc>
<doc id="52478" url="https://ta.wikipedia.org/wiki?curid=52478" title="யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு">
யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு

யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு என்பது கொழும்பில் இருந்து செயற்படும் மனித உரிமைகள் கண்கானிப்பு அமைப்பு. இது 1988 ஆம் ஆண்டு யாழ் பல்கலைக்கழகத்தில் தொடங்கியது. 1989 ஆண்டில் இந்த அமைப்பின் அமைப்பாளர்களில் ஒருவரான ராஜினி திராணகம படுகொலைக்கு பின்பு அங்கு செயலிழந்துபோனது. தொடக்ககாலங்களில் அனைத்து தரப்புகள் செய்த தவறுகளைச் சுட்டிக்காட்டிய இந்த அமைப்பு, பின்னைய காலங்களிலும் தற்போதும் விடுதலைப் புலிகளின் தவறுகளை சுட்டுக்காட்டுவதில் கூடிய கவனம் செலுத்துகிறது. 




</doc>
<doc id="52480" url="https://ta.wikipedia.org/wiki?curid=52480" title="வடக்கு கிழக்கு மனித உரிமைகள் செயலகம்">
வடக்கு கிழக்கு மனித உரிமைகள் செயலகம்

வடக்கு கிழக்கு மனித உரிமைகள் செயலகம் ஜூலை 9, 2004 அன்று கிளிநொச்சியில் தொடங்கப்பட்ட மனித உரிமைகள் கண்காணிப்பகம். இது பொதுமக்கள் குழுக்களால் ஆனது. இது 2002 இலங்கை அரசுக்கும் விடுதலைப் புலிகளுக்கும் இடையே நடந்த பேச்சுவார்த்தைகளின் போது மேற்குநாடுகளின் பரிந்துரைக்கு ஏற்ப அமைக்கப்பட்டது. தற்போது நடக்கும் போரில் இழைக்கைப்படும் மனித உரிமை மீறல்களை தொடர்ந்து வெளிப்படுத்தி வருவது இந்த அமைப்பு ஆகும். 



</doc>
<doc id="52495" url="https://ta.wikipedia.org/wiki?curid=52495" title="சலநாட">
சலநாட

சலநாட கருநாடக இசையின் 36 வது மேளகர்த்தா அல்லது ஜனக இராகமாகும். அசம்பூர்ண மேள பத்ததியிலும் 36 வது இராகத்தின் பெயர் சலநாட.


சலநாட இராகத்தின் ஜன்ய இராகங்கள் இவை.


ஒரு சிறப்பு என்னவென்றால் நாட இராகமும், கம்பீரநாட இராகமும் சலநாடயைவிட பிரபலம்.


</doc>
<doc id="52497" url="https://ta.wikipedia.org/wiki?curid=52497" title="யோகான் செபாஸ்தியன் பாக்">
யோகான் செபாஸ்தியன் பாக்

யோகான் செபாஸ்தியன் பாக் அல்லது யோஃகான் செபாஸ்தியன் பாஃக் (Johann Sebastian Bach - 31 மார்ச் 1685 – 28 ஜூலை 1750) ஒரு ஜெர்மானிய இசையமைப்பாளரும் ஆர்கன் இசைக் கலைஞரும் ஆவார். இவரது இசை மதம் சார்ந்ததும், மதச்சார்பற்றதுமான ஆக்கங்கள் பரோக் காலக் கலையின் அனைத்து அம்சங்களையும் ஒருங்கிணைத்து அதனை முதிர் நிலைக்குக் கொண்டுவந்தது. இவர் புதிய இசை வடிவங்கள் எதையும் அறிமுகப்படுத்தவில்லை எனினும் ஏற்கனவே இருக்கும் ஜேர்மன் இசைப் பாணியை தனது வலுவான இசை நுட்பங்களின் வாயிலாக வளம்படுத்தினார். இவரது அறிவாற்றலின் ஆழம், தொழில்நுட்பக் கட்டுப்பாடு, கலையழகு என்பவற்றுக்காக "பாக்" பெரிதும் மதிக்கப்பட்டார்.

இவரது வாழ்க்கைக் காலத்தில் ஒரு ஆர்கன் இசைக் கலைஞராகவே இவர் பெரும் புகழ் பெற்றிருந்தார். ஒரு இசையமைப்பாளராக இவர் அதிகம் அறியப்பட்டிருக்கவில்லை. பரோக் பாணியும் இவர் பின்பற்றிய பிற நுட்பங்களும் காரணமாக இவர் பழம் பாணியைக் கடைப்பிடிக்கும் ஒருவர் என இவரது சமகாலத்தவர் கருதினர். குறிப்பாக இவரது தொழில் வாழ்வின் பிற்பகுதியில் ரோக்கோக்கோ பாணி, செந்நெறிப் பாணி என்பன விருப்பத்துக்குரிய போக்காக இருந்த வேளையில் இவரது இசையமைப்பு மக்களைக் கவரவில்லை. 19 ஆம் நூற்றாண்டின் முற்பகுதியில் இவரது இசை நிகழ்ச்சிகள் குறித்த ஆர்வம் மீண்டும் ஏற்பட்டது. தற்போது, மேலைத்தேச இசைமரபின் மிகச் சிறந்த இசையமைப்பாளர்களில் ஒருவராக இவர் மதிக்கப்படுகிறார். இதுவரை உலகில் வாழ்ந்த மிகத் திறமைவாய்ந்த இசை மேதைகளில் ஒருவராகவும் இவர் கருதப்படுகிறார்.

யோகான் செபாஸ்தியன் பாக், எயசெனாக் என்ற ஜெர்மானிய பகுதியில், 21 மார்ச் 1685 இல் ஒரு சிறந்த இசை குடும்பத்தில் பிறந்நார். இவருடைய தந்தையார் யோகான் அம்ப்ரொசியஸ் பாக், அந்ந பகுதியின் இசை குழுமத்தின் தலைவராக விளங்கினார். இவருடைய பெற்றொரின் சகோதரர்களூம் இசைத் துறையில் சிறந்து விளங்கினர். யோகான் செபாஸ்தியன் பாக் கின் தந்தையார் இவருக்கு வயலின் மற்றும் harpsichord (தந்திகள் இறகினால் அல்லது தோல் ஊசிகளால் வருடப்படும் ஆணிப்பட்டையுள்ள முற்கால இசைக்கருவி வகை) ஆகிய கருவிகளை கற்றுக் கொடுத்ததுடன், சமகால இசையையும் அறிமுகப்படுத்தினார்.

யோகான் செபாஸ்தியன் பாக் இன் தாயார் 1694 இல் மரணமடைந்தார். எட்டு மாதங்கள் கழித்து தன்னுடைய தந்தையாரையும் பாக் இழந்தார். தன்னுடைய 10 ஆவது வயதில், பெரிய தமயனார் யோகான் கிறிஸ்டொபர் பாக் (1671 - 1721) குடன், மிகெலிகிர்ஸெ விற்கு இடம் பெயர்ந்தார். அங்கே இசை கற்பதிலும், தன் சகோதரர் உட்பட பிற இசை அமைப்பாளர்களுக்கு இசைக்கோப்புகளை நகல் எடுப்பதிலும் ஈடுப்பட்டார். இங்கே, தன்னுடைய பெரிய தமயனார் யோகான் கிறிஸ்டொபர் பாக் கிடம், மிக முக்கியம் வாய்ந்த இசை பாடங்களை கற்றதுடன், clavichord என்னும் இசை கருவியிலும் பாடங்கள் கற்றார். பெரிய தமயனார் யோகான் கிறிஸ்டொபர் பாக் இவரை சமகால இசை அமைப்பாளர்களுக்கு அறிமுகப்படுத்தினார். அவர்களில் Johann Pachelbel (இவரின் கீழ் பாக் கின் பெரிய தமயனார் யோகான் கிறிஸ்டொபர் பாக் இசை பயின்றார்), Johann Jakob Froberger , Jean-Baptiste Lully, Louis Marchand, Marin Marais, Girolamo Frescobaldi ஆகியோர் குறிப்பிடத்தந்தவர்கள். மேலும் இந்தக் கால கட்டத்தில் தான் பாக் இறையியல், லத்தின், கிரேக்க மொழி, பிரெஞ்சு மொழி, இத்தாலிய மொழி ஆகியவற்றில் பாடம் கற்றார்.

பாக் தன்னுடைய 14 ஆவது வயதில், தன்னுடைய பள்ளி தோழர் ஜார்ஜ் எர்ட்மென் னுடன், மிகவும் மதிப்பு வாய்ந்த லுன்பெர்க் கில் உள்ள புனித மிகெல் பள்ளியில் அனுமதிக்கப்பட்டார் . உறுதியாக தெரியாவிட்டாலும் இந்த பயணத்திற்கு கால் நடையாக சென்றனர் என்று அறியப்படுகிறது. இங்கு இருந்த இரண்டு வருடங்கள், பாக் கிர்கு ஐரோப்ப வாழ்க்கை முறையை நன்றாக அறிமுகப்படுத்தியது. இந்தக் காலக் கட்டத்தில் தான் பாக் கிற்கு வடக்கு ஜெர்மனியின் அரச குடும்பத்தை சேர்ந்த மாணவர்களுடன் தொடர்பு கிடைத்தது.

மிகச் சிறிய வரலாற்று ஆதாரங்களே இருந்தாலும், லுன்பெர்க் கில் உள்ள கால கட்டத்தில் லுன்பெர்க் புனித ஜார்ஜ் பள்ளியில் உள்ள ஜேஸ்பர் ஜோஃஅன்ஸன் உருவாக்கிய ஆர்கனை வாசித்து கேட்டதாகவும், பாக் கும் அதை வாசித்து இருக்கலாம் என கூறப்படுகிறது. பாக் கின் இசை மேதமையின் காரணமாக, அந்த கால கட்டத்தில் லுன்பெர்க் கில் உள்ள மிகச் சிறந்த ஆர்கன் இசை கலைஞர்களுடன் அவருக்கு தொடர்பு இருந்தது.

ஜனவரி 1704 ஆம் ஆண்டு, லுன்பெர்க் கில் உள்ள புனித மிகெல் பள்ளியில் படிப்பை முடித்தப் பின்னர், சஃகர்ஹவுசன் னில் ஆர்கன் கலைஞர் வேலைக்கு நிராகரக்கப்பட்டு, பின்னர் வெய்மர் ரில் உள்ள யோவான் அர்ன்ஸ்ட் என்பவரின் அரச சபை இசை கலைஞராக நியமிக்கப்பட்டார். அவருடைய பொறுப்பு தெளிவாக தெரியாவிட்டாலும், மிகச் சிறிய அற்ப வேலைகளும் அவருக்கு வழங்கப்பட்டிருக்கலாம். இங்கு இருந்த ஏழு மாத காலத்தில் கீபோர்ட் இசை கலைஞராக அவர் புகழ் மிகவும் பரவியது. ஆகஸ்ட் 1704 இல் புனித போனிபேஸ் தேவாலயத்தில் ஆர்கன் கலைஞர் வேலைக்கு நியமிக்கப்பட்டார். இங்கு இவருக்கு இலகுவான வேலைகளும், அதிக ஊதியமும் வழங்கப்பட்டது.

மிகச் சிறந்த இசை குடும்ப்பத்தில் இருந்து இவர் வந்திருந்தாலும், மற்றும் இசையில் ஆர்வம்முள்ள எஜமானரிடம் வேலை செய்தாலும், தேவாலய அதிகாரிகளுடன் இவருக்கு கருத்து வேறுபாடு ஏற்ப்பட்டது. இதனால் 1705 - 1706 காலகட்டத்தில் பஃஷுதெ என்னும் புகழ் பெற்ற இசை கலைஞரை காண்பதற்க்காக பல மாதங்கள் விடுப்பு எடுத்துக்கொண்டார். இந்தப் பயணத்தை (250 மைல் தூரம்) இவர் கால் நடையாக மேற்கொண்டார். பஃஷுதெ சந்தித்ததன் முலம் பாக் கின் ஆரம்ப கால இசையில் இவருடய தாக்கம் அதிகமாக எற்ப்பட்ட்து. பஃஷுதெ வின் காலத்திற்க்கு பிறகு அவர் பொறுப்பிற்க்கு வர ஆசைப் பட்ட பாக், பஃஷுதெ வின் மகளை திருமணம் செய்ய வேண்டிய நிர்பந்தம் ஏற்பட்டதால் அந்த எண்ண்ம் நிரைவேறாமல் போனது.

1706 ஆம் ஆண்டு, புனித முஃஹாஸான் தேவாலயத்தில் ஆர்கன் கலைஞராக நியமிக்கப்பட்டார் இங்கு முன்பை விட அதிக ஊதியம், தேர்ந்த இசை கலைஞர்கள் மற்றும் நல்ல சூழ்நிலை இவருக்கு அமைநந்தது. புனித முஃஹாஸான் வந்த நான்கு மாதங்களுக்குப் பிறகு மரியா பார்பரா பாக் என்ற தனது உறவுக்கார பெண்மணியைத் திருமணம் புரிந்து கொண்டார். இவர்களுக்கு எழு குழந்தைகள் பிறந்தது. அதில் மூன்று குழந்தைகள் சிறு வயதில் இறந்துவிட்டன. உயிர் பிழைத்தவர்களில் வில்லியம் ப்ரிக்மன் பாக் மற்றும் கார்ல் பிலிப் இமானுவெல் பாக் பின்னாளில் மிகச் சிறந்த இசை கலைஞர்களாக விளங்கினர்.

1708 ஆம் ஆண்டு முஃஹாஸான் நகரிலிருந்து வெய்மர் நகருக்குத் திரும்பினார். 1715 ஆம் ஆண்டு பாக் தம்பதியனருக்கு முதல் குழந்தை பிறந்தது. வெய்மர் நகரிலிருந்த காலக்கட்டம் தான் அவருடைய இசை பயணத்தின் துவக்கமாக இருந்தது. இந்தக் காலக்கட்டத்தில் விவால்டி, கோரெலி, டொரெலி போன்ற இத்தாலிய இசை அமைப்பாளர்களின் இசையில் காணப்படும் புதிய யுக்திகளை தன் இசையில் கையாண்டார். தன்னுடைய மிகச் சிறந்த இசைகளில் சிலவற்றை இந்தக் காலக்கட்டத்தில் அவர் இயற்றி அவருடைய புகழ் பெற்ற இசை புத்தகமான Das Wohltemperierte Clavier என்பதில் அவை தொகுக்கப்பட்டது.. வெய்மர் நகரில் சிறந்த இசை அமைப்பாளராக விளங்கிய பாக், 1717 ஆம் ஆண்டு, அந்த நகரத்தில் அவர் இசையின் மேல் இருந்த மதிப்பு குறைந்து, ஒரு மாத சிறை வாச நிகழ்விற்குப் பின் அந்த நகரின் இசைப் பொறுப்பில் இருந்து வெளியேற்றப்பட்டார்.

1717 ஆம் ஆண்டு, லியோபோல்ட் என்னும் மன்னன், பாக் கை தன் சபையில் உயர்ந்த இசைப்பொறுப்பில் நியமிக்கப்பட்டார். லியோபோல்ட், ஒரு இசை கலைஞனானதால், பாக் கின் திறமையை உணர்ந்து அவருக்கு நல்ல ஊதியமூம், சுதந்திரமூம் அளித்தான். ஒரே ஆண்டு பிறந்து 80 மைல் தொலைவில் இருந்த இசையமைப்பாலர் ஹான்டல் அவர்களை பாக் ஒரு முறை கூட சந்தித்ததில்லை. 1719 ஆம் ஆண்டு பாக் இசையமைப்பாலர் ஹான்டல் லை சந்திக்கச் சென்ற பொழுது அவர் ஊரில் இல்லை. பின்பு 1730 ஆம் ஆண்டு, பாக் கின் மகன் ப்ரீட்மென் ஹான்டல் லை பாக் குடும்பத்தை பார்க்க அழைப்பு விடித்தார். ஆனால் அந்த சந்திப்பு நிகழவில்லை.. ஜூலை 7, 1720 ஆம் ஆண்டு லியோபோல்ட்டுடன் பாக் வெளியுரில் இருந்த பொழுது அவருடைய முதல் மனைவி மரணமடைந்தார். ஒரு ஆண்டு கழித்து பாக், 3 டிசெம்பர் 1721 இல் அன்னா மஃடலினா வில்கெ என்ற பெண்னை திருமணம் புரிந்து கொண்டார். இவர் பாக் கை விட 17 வயது இளையவராவார். இவர்களுக்கு பதிமூன்று குழந்தைகள் பிறந்தது. அதில் எழு குழந்தைகள் சிறு வயதில் இறந்த விட்டன. பிழைத்தவற்களில் கோட்ப்ரிட் ஹெஇன்ரிச், யோகான் கிறிஸ்டொப் பிரெடரிக் பாக், யோகான் கிறிஸ்டியன் ஆகியோர் பின்னாளில் சிறந்த இசை கலைஞர்களாக விளங்கினர்.

1723 ஆம் ஆண்டு, பாக் லீப்ஸிக் நகர தேவாலயங்களின் இசை குழு தலைவராக நியமிக்கப்பட்டார். இது சாஸொனி தொகுதியில் ஒரு மதிப்புமிக்க ஒரு பதவியாகும். இந்த பதவியை பாக் 27 ஆண்டுகள் தான் இறக்கும் வரை வைத்திருத்தார். இந்த பதவியின் மூலம் பாக் கிற்கு பல அரசியல் தொடர்புகள் கிடைத்தது.

1749 ஆம் ஆண்டு, பாக் கின் உடல் நிலை மோசமடைந்தது. 1750 ஆம் ஆண்டு, பாக் கின் கண் மிகவும் பாதிக்கப்பட்டதால், அந்த வருடம் மார்ச் அல்லது ஏப்ரில் மாதத்தில், பிரிட்டிஷ் கண் மருத்துவ நிபுணர் ஜான் டெய்லரால் கண் அறுவைச் சிகிச்சை செய்யப்பட்டது.

ஜுலை 28, 1750 ஆம் ஆண்டு, பாக் தன்னுடைய 65 ஆவது வயதில் இயற்கை எய்தினார். சமகால செய்திதாள் ஒன்று கண் அறுவைச் சிகிச்சை தோல்வியினாலே அவர் மரணம் அடைந்ததாக குறிப்பிட்டது. நவீன வரலாற்று ஆசிரியர்கள் நிமொனியா மற்றும் இதய பிரச்சனையால் அவர் மரணம் அடைந்திருக்கலாம் என கூறிகிறார்கள். பாக் இறந்த பின் அவருடைய மகன் இமானுவெல் மற்றும் மாணவர் யோவான் பிரடரிக் அக்ரிகோலா அவருடைய இரங்கல் செய்தி வெளியிட்டனர்.

பாக் முதலில் லீப்ஸிக் நகரில் உள்ள புனித ஜான் தேவாலயத்தில் உள்ள கல்லறையில் புதைக்கப்பட்டார். அவருடைய கல்லறை சுமார் 150 ஆண்டுகளுக்கு அடையாளம் காணபடாமல் இருந்தது. பின்னர் 1894 இல் புனித ஜான் தேவாலயத்திற்கு உள்ளே உள்ள ஒரு பெட்டகத்திற்கு மாற்றம் செய்யப்பட்டது. இந்த கட்டடம் இரண்டாம் உலகப் போரின் போது சேதம் அடைந்ததால் 1950 இல் பாக் கின் மிச்சங்கள் லீப்ஸிக் நகரில் உள்ள புனித தோமஸ் தேவாலயத்திற்கு மாற்றம் செய்யப்பட்டது.

பாக் இறந்து நாங்கு ஆண்டுகள் கழித்து 1754 இல் மிகவும் விரிவான இரங்கல் செய்தியானது லோரஸ் கிறிஸ்டொப் மிஸ்லர் என்னும் பாக் கின் முன்னால் மாணவரால் ஒரு இசையைப் பற்றிய இதழில் வெளியிடப்பட்டது. இந்த இரங்கல் செய்தியே பாக் கை பற்றி நம்பகத்தன்மையான ஆரம்ப காலக்கட்ட ஆதாரமாகும். பாக் மரணம் அடைந்த பின் இசை கலைஞராக அவருடைய பெருமை குறைத்து மதிப்பிடப்பட்டது; அவருடைய இசை பழமைத்தன்மை உடையதாக கருதப்பட்டது. இந்தக் காலகட்டத்தில் அவர் இசை கருவி வாசிப்பவராகவும், இசை ஆசிரியராகவே கருதப்பட்டார்.

இறுதி 18 ஆம் நூற்றாண்டு இறுதியில் மற்றும் 19 ஆம் நூற்றாண்டு ஆரம்ப காலக்கட்டத்திலும், பாக் தன்னுடைய கிபோர்ட் வாசிக்கும் திறமைக்காக பெரிதும் மதிக்கப்பட்டார். மோட்சார்ட்(Mozart), பேத்தோவன்(Beethoven), சொப்பின்(Chopin), சூமான்(Robert Schumann), பெலிக்ஸ் மென்டல்சான்(Felix Mendelssohn) ஆகியோர் பாக் கின் குறிப்பிடத்தகுந்த ரசிகர்கள் ஆவர்; இவர்களின் சுர இணைப்புச் சார்ந்த இசை ( contrapuntal style) க்கு பாக் கின் இசை தாக்கமே ஆகும். இசை மேதை பேத்தோவன் இவரை இசை ஹார்மோனியின் தந்தை என குறிப்பிடுகிறார்.

1802 ஆம் ஆண்டு வெளியிடப்பட்ட யோவான் நிகோலஸ் போர்கல் லின் பாக் கின் வாழ்க்கை வரலாற்றின் மூலம் பொது மக்களிடையே பாக் கின் மதிப்பு பெரிதளவு உயர்ந்தது. பெலிக்ஸ் மென்டல்சான்(Felix Mendelssohn), 1829 ஆம் ஆண்டு பெர்லின் நகரில் நடந்த இசை நிகழ்ச்சியில் St Matthew Passion என்னும் பாக் கின் இசையை வாசித்ததால் பாக் பெருமை இன்னும் நன்றாக அறியப்பட்டது.

பாக் கின் இசை சேக்சுபியரின் இலக்கியம் மற்றும் ஐசாக் நியூட்டனின் அறிவியலொடு ஒப்பிடப்பட்டு மதிக்கப்படுகிறது. 20 ஆம் நூற்றாண்டில், ஜெர்மனியில் உள்ள பல சிலைகள் பாக் கின் ஞாபகமாக உருவாக்கப்பட்டது. விண்வெளிக்கு அனுப்பப்பட்டுள்ள வொயேஜர் 1 மற்றும் வொயேஜர் 2 கலங்கலில் உள்ள வொயேஜர் தங்கத் தட்டில் மிக அதிகப்பட்சமாக மூன்று மூறை இவருடைய இசை இடம் பெறுகிறது.

புதன் (கோள்) இன் ஒரு பள்ள தாக்கிற்கும், இரண்டு விண்கற்களுக்கும் (1814 Bach, 1482 Sebastiana) இவர் நினைவாக பெயர் சூட்டப்பட்டுள்ளது.


</doc>
<doc id="52498" url="https://ta.wikipedia.org/wiki?curid=52498" title="விக்னேசுவர மகா வித்தியாலயம்">
விக்னேசுவர மகா வித்தியாலயம்

விக்னேசுவர மகா வித்தியாலயம் இலங்கையின் கிழக்கு மாகாணத் தலைநகர் திருகோணமலையில் உள்ள பழமை வாய்ந்த பாடசாலைகளில் ஒன்று.

இப்பாடசாலை திருகோணமலை பெருந்தெரு வீதியில் (மத்திய வீதி) அமைந்துள்ளது. இந்த வித்தியாலயம் 1823 ஆம் ஆண்டு தொடங்கப்பட்டது. ஆரம்பத்தில் மெதடிஸ்த திருச்சபை பாடசாலை என அழைக்கப்பட்டது. பின்னர் விக்னேஷ்வர வித்யாலயம் எனவும், தற்போது விக்னேஷ்வர மகா வித்தியாலயம் எனவும் அழைக்கப்படுகிறது.


</doc>
<doc id="52501" url="https://ta.wikipedia.org/wiki?curid=52501" title="கௌரி முகுந்தன்">
கௌரி முகுந்தன்

கெளரி முகுந்தன் ஒரு இலங்கை அரசியல்வாதி ஆவார். இவர் திருகோணமலை பட்டனத்தெரு பகுதியை பிறப்பிடமாகவும், வளர்பிடமாகவும் கொண்டவர். இவர் திருகோணமலை மீனவ சமுதாயம் மூலமாக அரசியல் களத்தில் நுழைந்தவர். பின் தமிழர் தேசிய கூட்டமைப்பின் சார்பாக நகர சபை தேர்தலில் போட்டி இட்டு வென்றவர்.


</doc>
<doc id="52506" url="https://ta.wikipedia.org/wiki?curid=52506" title="ராபர்ட் சூமான்">
ராபர்ட் சூமான்

ராபர்ட் அலெக்சாண்டர் சூமான் என்றும் அழைக்கப்படுகின்ற ராபர்ட் சூமான் (Robert Schumann - 8 ஜூன், 1810 – 29 ஜூலை, 1856) ஒரு ஜேர்மானிய இசையமைப்பாளரும், அழகியல்வாதியும் (aesthete), செல்வாக்குப்பெற்ற இசைத் திறனாய்வாளரும் ஆவார். இவர் 19 ஆம் நூற்றாண்டின் மிகவும் புகழ் பெற்ற புனைவிய (Romantic) இசையமைப்பாளர்களுள் ஒருவர்.

இவர் ஒரு திறமையான பியானோ இசைக் கலைஞராக வேண்டும் என விரும்பினார். பிரீட்ரிக் வியெக் (Friedrich Wieck) என்னும் இவரது ஆசிரியர், தன்னிடம் சில வருடங்கள் படித்தால் அவரை ஐரோப்பாவிலேயே பெரிய பியானோக் கலைஞராக ஆக்குவதாக உறுதியளித்திருந்தார். ஆனால், கையில் ஏற்பட்ட காயம் ஒன்றினால் சூமானின் எண்ணம் ஈடேறாமல் போயிற்று. என்னும் தனது இசை ஆற்றலை இசையமைப்பில் பயன்படுத்த அவர் முடிவு செய்தார். 1840 வரையில் இவரது வெளியிடப்பட்ட இசையமைப்புக்கள் அனைத்துமே பியானோவுக்கு ஆனவை. பின்னர் இவர் பியானோவுக்கும், இசைக்குழுக்களுக்குமான (orchestra) ஆக்கங்களை உருவாக்கினார். இசை பற்றிய இவரது எழுத்துக்கள் பல இவரும் சேர்ந்து நிறுவி, லீப்சிக்கிலிருந்து வெளிவந்த இசைக்கான சஞ்சிகையான "இசைக்கான புதிய சஞ்சிகை"யில் (Neue Zeitschrift für Musik) வெளியாயின.

இவரது பியானோ ஆசிரியரான பிரீட்ரிக் வியெக்குடன் நடைபெற்ற கடுமையான வழக்குகளுக்குப் பின்னர் 1840ல், அவரது மகளும் பியானோக் கலைஞருமான கிளாரா வியெக்கைத் திருமணம் செய்துகொண்டார். தற்கொலைக்கு முயற்சி செய்த இவர், அதன் பின்னர் இரண்டு ஆண்டுகள் மனநோய் மருத்துவமனை ஒன்றில் சேர்க்கப்பட்டிருந்தார். இவர் தனது நடு வயதிலேயே காலமானார்.


</doc>
<doc id="52508" url="https://ta.wikipedia.org/wiki?curid=52508" title="சீரொளி">
சீரொளி

சீரொளி ("Laser", லேசர்) என்பது சில குறிப்பிட்ட சிறப்பான பண்புகள் கொண்ட ஒளி. பொதுவாக மின் விளக்கு, அகல்விளக்கு, கதிரவன் முதலானவற்றில் இருந்து வரும் ஒளியானது பல அலைநீளங்கள் கொண்ட ஒளிக்கதிர்களைக் கொண்டிருக்கும். அவற்றுள் ஒரே அலைநீளம் கொண்ட ஒளிக்கதிர்களும்கூட ஒன்றுக்கொன்று அலைமுகங்கள் மாறுபட்டும் முரண்பட்டும் காணப்படும். அதாவது ஓர் ஒளியலையின் அலைமுகம் ஏறுமுகமாக இருக்கும் போது, அதே அலைநீளம் கொண்டிருக்கும் வேறு ஒளியலைகள் இருந்தாலும் அவற்றின் அலைமுகம் இறங்குமுகமாக இருக்கக்கூடும். ஆனால் சீரொளி அல்லது லேசர் என்னும் தனிச்சிறப்பான ஒளியானது அவற்றுள் உள்ள ஒளியலைகள் யாவும் "ஒரே அலைநீளம்" கொண்டதாகவும், அவற்றின் அலைமுகங்கள் யாவும் ஒருசேர ஒத்தியங்கும் "ஒரே அலைமுகம்" கொண்டவையாகவும் இருக்கும். சீரொளியின் பயன்பாடுகள் பலவும் இப்பண்புகளை அடிப்படையாகக் கொண்டவை. சீரொளியானது லேசர் என்று பரவலாக அறியப்படுகின்றது. இந்த லேசர் என்னும் சொல் ஆங்கிலத்தில் முதலெழுத்துக்கூட்டலாக அமைந்த சுருக்கெழுத்துச்சொல். இது "Light Amplification by Stimulated Emission of Radiation" என்பதன் சுருக்கமாக LASER என்று அழைக்கப்படுகின்றது. "கதிர்வீச்சின் தூண்டு உமிழ்வு மூலம் செறிவூட்டப்பட்ட ஒளி" என்பதே இதன் பொருள். எனவே இது ஓர் ஒளிமிகைப்பிக் கருவி. அலைநீளங்களும் அலைமுகங்களும் சீரொற்றுமை பெற்று சீரொளியாக வெளிப்படும் ஒளி.

மே 16, 1960 இல் அமெரிக்கக் கூட்டு நாடுகளில் உள்ள கலிபோர்னியா மாநிலத்தில் மாலிபு என்னும் இடத்தில் ஹியூஸ் ஆய்வகத்தில், தியோடோர் மைமான் (Theodore Maiman) என்பவர் முதன்முதலாக ஒரு செயற்கையாகச் செய்த சிவப்புக்கல் அல்லது கெம்பு என்னும் பொருளில் சீரொளி எழுப்பி புதுமை படைத்தார். இன்று இந்த சீரொளி அல்லது லேசர் நூற்றுக்கணக்கான தொழிநுட்பங்களில் பயன்பட்டு, ஆண்டுக்கு பல பில்லியன் டாலர் வணிகமாக உருவெடுக்க வழிவகுத்தது. சிவப்புக்கல் அல்லது கெம்பு என்பது நகைகள் செய்யப் பயன்படும் வகையான விலை உயர்ந்த, ஒருவகைப் படிகக்கல். இதில் குரோமியம் போன்ற வேற்றுப்பொருட்களை திட்டமிட்ட அளவில் அதனுள் கலந்து இதனைப் பயன்படுத்தினார். சீரொளி என்பது இன்று பல்வேறு திண்ம வளிமப் பொருள்களைக் கொண்டு உருவாக்கப்படுகின்றது. கணினி, மற்றும் இசைப்பெட்டிகளில் பயன்படும் டிவிடி (DVD), குறுந்தட்டு (குறுவட்டை, CD) போன்றவற்றில் இருந்து குறிபலைகளைப் பெறவும் இந்த சீரொளி மிகவும் பயன்படுகின்றது. பலவகையான கணி அச்சு எந்திரங்கள், கடைகளில் வாங்கும் பொருளை அடையாளம் காட்டப் பயன்படும் சீரொளி வருடி (scanner), இசைநிகழ்ச்சிகளில் ஒளியலங்காரம் செய்யப்பயன்படும் சீரொளிக்கற்றைகள் என்பதில் இருந்து தொழிலகங்களில் தடிப்பான இரும்பை வெட்டி அறுப்பது, அலுமினியல் குழாய்களை ஒட்டவைப்பது வரை பற்பல பயன்பாடுகளுக்குச் சீரொளி பயன்படுகின்றது.

ஒரு அணு அதிக ஆற்றல் நிலையில் குறைந்த ஆற்றல் நிலைக்கு வரும் பொழுது எஞ்சிய ஆற்றலை மின்காந்த அலைகள்ஆக வெளியிடுகிறது. இந்த ஆற்றல் சில சமயம் அருகில் உள்ள அணுக்களால் உள்வாங்கபடுகிறது அல்லது வெளியிடப்படுகிறது. வெளியிடப்படும் ஒளியின் அலை நீளம் அந்த அணுவில் ஏற்பட்ட அற்றல் மாற்றங்களுக்கு (atomic transition) ஏற்றவாறு அமையும். இந்த நிகழ்வு இரு வழிகளில் நடைபெறுகிறது. 1. "தன்னிச்சையான உமிழ்வு" (Spontaneous emission), 2. "தூண்டப்பட்ட உமிழ்வு" (Stimulated emission).

"தன்னிச்சையான வாழ்நாள்" என்பது ஒரு அணு அதன் உயர்ந்த ஆற்றல் நிலையில் இருக்கும் கலத்தை குறிக்கும். பொதுவாக அணுக்களின் அணு மாற்றத்தின் காலம் நனோநொடிகளிலோ அல்லது மைக்ரோ நொடிகளிலோ இருக்கும். இந்த காலம் முடிந்த பின் அணு மாற்றம் எற்பட்டு குறைந்த ஆற்றல் நிலைக்கு செல்லும். இதன் விளைவாக வெளியிடப்படும் ஒளி எந்த திசையிலும் இருக்கலாம். இதை தன்னிச்சையான உமிழ்வு என்று அழைக்கபடுகிறது. 

"தூண்டப்பட்ட உமிழ்வில்" அதிக ஆற்றல் நிலையில் உள்ள அணு குறைந்த ஆற்றல் நிலைக்கு வரும் முன்பாகவே அடுத்த ஒளியணுவினால் (photon) தூண்டபட்டு குறைந்த ஆற்றல் நிலைக்கு வருகிறது. இந்த நிகழ்வு தன்னிச்சையான வாழ்நாளுக்கு குறைவான சமயத்தில் நிகழ்கிறது. இது போன்று துண்டபட்டு நிகழும் செயல் தூண்டப்பட்ட உமிழ்வு ஆகும். இந்த நிகழ்வில் இரண்டாவது ஒளியணு உள்கொள்ளபடுவதில்லை மாறாக இந்த ஒளியணு அணு மாற்றதை துண்ட மட்டுமே செய்கிறது. இதனால் இரண்டு ஒளியணுகள் வெளியிடபடுகிறது. இந்த இரண்டு ஒளியணுகளும் ஒரே தசையில் பயணிக்கிறது. இரண்டாவது ஒளியணு முதல் ஒளியணுவின் அலை நீளத்தையும் (wavelength), கட்டத்தையும் (phase) மற்றும் முனைவாக்கதையும் (polarization)கொண்டுள்ளது. இதன் விளைவாக வெளியிடப்படும் ஒளி சிறப்பு வாய்ந்த லேசர் ஒளி என்று அழைக்கபடுகிறது.

வெள்ளை நிற ஒளி பல நிறங்களாக பிரிவதை நிறமாலை என்கின்றோம். இதற்கு மாறாக ஒரே நிறமாக ஒளி இருந்தால் அதனை ஒற்றை நிறதன்மை (monochromaticity) என்றழைக்கபடுகிறது. சொலபோனால் சீரொளியும் இது போன்றதே! வெள்ளை நிறதின் அலைவரிசையை (bandwidth) சுமார் 300 நானோமீ. அதே வெள்ளை நிற ஒளியை ஒரு சிவப்பு வடிகட்டியுனுள் (filter) செலுத்தினால் சிவப்பு நிறமாக வெளிப்படும். இந்த சிவப்பு நிறம் பொதுவாக 10 முதல் 20 நானோமீ வரை இருக்கும். ஆனால் HeNe சீரொளியின் அலைவரிசையை 1 நானோமீக்கும் குறைவு. இருப்பினும் ஒற்றை நிறதன்மை என்றால் ஒரேஒரு ஒளி அதிர்வு இருக்கவேண்டும் அல்லவா? ஆனால் சீரொளி அலைவரிசையை என்றுமே பூஜ்யமாக இருபதில்லை. இதற்கு காரணம் சரியான ஒற்றை நிறதன்மை என்பது நிச்சயமற்ற கோட்பாடை (uncertainty principle) மீறும் தன்மை ஆகும். இந்த கோட்பாடு நவீன அறிவியலின் ஆணிவேர் ஆகும். ஆதலால் இந்த கோட்பாட்டின் படி ஒரு ஒளியின் அலைநீளம் துளியமாக தெரிந்துவிட்டால் அவ்வொளி எவ்வளவு நேரம் ஒளித்து கொண்டிருக்கும் அல்லது ஒளித்து கொண்டிருக்ககூடும் என்பது கேள்விக்குறியே! அதாவது அந்த ஒளி என்றென்றும் ஒளிர்ந்துகொண்டே இருந்ததது, இன்னும் இருக்கும்! இந்த நிலை நடக்காத ஒன்று. ஆதலால் ஒற்றை நிறதன்மை சீரொளியில் குறிப்பிடுவது ஒரு சிறிய அலைவரிசையை கொண்டதே ஆகும்.

சாதாரண ஒளி ஒரு சிறிய துளை வழியாக செல்லும் போது ஒளி விலகுதல் நடைபெறுகிறது. அதாவது ஒளியின் கற்றை விரிகின்றது. சர்க்கசுகளில் விளக்கு வட்டம் (spotlight) அது நடைபெறும் இடத்தை காட்டும் பொருட்டு இந்த விளக்குகள் ஒளி பாய்ச்சுகின்றன. இந்த ஒளி ஒரு பட்டை போன்று வானில் தோன்றும். காரணம் இதன் ஒளியின் கற்றை விரிவது குறைவு. அதே சமயத்தில் சீரொளிக் கற்றையில் இந்த விரிவாக்கம் மிகமிக குறைவு. இந்த சீரொளி கற்றை விரிவாக்கம் ஒரு பாகையின் ஆயிரத்தின் கூறுகளில் அளக்கபடுகிறது. சீரொளி ஒளி ஒத்த அதிர்வு குழாயை விட்டு வெளியேறுவதற்கு முன்பு எதிரொளிப்பதன் மூலமாக பல முறை இடதுவலது திசையில் செல்ல நேருகிறது. எந்த சீரொளிக் கற்றை ஒத்த அதிர்வு குழாயின் மையக்கோட்டில் பயணிக்கிறதோ அந்த ஒளி கற்றைதான் பலமுறை பயணிக்கமுடியும். இதில் ஒளி கற்றை மையகோட்டிலிருந்து சிறிது விலகினாலும் அந்த ஒளி கற்றையால் பலமுறை பயணிக்கமுடியாது. இதனால் வெளியேறும் சீரொளிக் கற்றை நேர்கோட்டில் செல்லவேண்டியதாகிறது. இதனால் சீரொளி ஒரே திசையில் செல்லும் தன்மையைக் கொண்டுள்ளது.

இசைவுப் பெருக்கம் பண்பு சீரொளி ஒளியின் தனித்தன்மை ஆகும். இசைவுப் பெருக்கம் இருக்க காரணம் சீரொளி கற்றை (1) ஒரே மாதிரியான அலைநீளம் கொண்டிருப்பது, (2) ஒரே திசை கொண்டிருப்பது, (3) ஒரே கட்டத்தை கொண்டிருப்பதும் ஆகும். இது இரு வகைப்படும், (1) இடம் சார்ந்த இசைவு (Spatial coherence) மற்றும் (2) காலம் சார்ந்த இசைவு (Temporal coherence).

சீரொளியின் மேல் பகுதி ஒளி கற்றையும் கீழ் பகுதி ஒளி கற்றையும் இசைவு கொண்டிருந்தால் அது இடம் சார்ந்த இசைவு எனப்படும். எவ்வளவு தொலைவு வரை இந்த இசைவு இருக்கிறதோ அந்த அளவு இடம் சார்ந்த இசைவு உள்ளது என்று அர்த்தம்.

இரண்டு சீரொளி கற்றை ஒன்று மற்றொன்றை கடக்கும் பொழுது எவ்வளவு நேரம் இன்றண்டின் இடையே இசைவு இருக்கிறதோ அது காலம் சார்ந்த இசைவு ஆகும். அதாவது எதனை அலைநீளம் வரையில் இந்த இரண்டு ஒளி காற்றையும் இசைவு இருக்கிறதோ அந்த அளவு காலம் சார்ந்த இசைவு உள்ளது என்று பொருள். இதிலிருந்து நாம் அறிவது என்னவென்றால் எவ்வளவுக்குஎவ்வளவு சீரொளி ஒற்றை நிறதன்மை கொண்டுளதோ அவ்வளவுக்குஅவ்வளவு காலம் சார்ந்த இசைவு இருக்கும்.

1917 இல் ஆல்பெர்ட் ஐன்சுட்டின் "Zur Quantentheorie der Strahlung" (கதிர்வீச்சு பற்றிய குவாண்டம் கோட்பாடு) " என்னும் தலைப்பிட்ட ஆய்வுக்கட்டுரையில், பின்னாளில் "சீரொளி, சீர்நுண்ணலை" (maser) என அறியப்பட்ட கருவிகளுக்கு அடிப்படைகளைப் பற்றி எழுதினார். இதில் எவ்வாறு (1) உயர் ஆற்றல் நிலையில் இருந்து எதிர்மின்னிகள் (எலக்ட்ரான்கள்) தணிந்த ஆற்றல்நிலைகளுக்குத் தற்செயலாய் தாவும் பொழுது மின்காந்த அலைக்கதிர்கள் அல்லது கதிர்வீச்சு (கதிர் உமிழ்வு) நிகழும் என்றும், (2) உயர் ஆற்றல் நிலையில் இருந்து புறத் "தூண்டுதலால்", தணிவான ஆற்றல் நிலைகளுக்குத் தாவி கதிர்வீச்சு (கதிர் உமிழ்வு) நிகழும் (stimulated) என்றும், (3) ஆற்றல் முற்றுமாய் பற்றப்படும் (பற்றி உள்வாங்கப்படும்) (absorption) என்றும் கூறினார். இந்நிகழ்வுகள் ஒவ்வொன்றுக்கும் ஒவ்வொரு நிகழ்தகவு அல்லது வாய்ப்புக் (probability) கெழு (எண்) உண்டு என்று கணித்துக் கூறினார். இந்த நிகழ்தகவு கெழுக்களுக்கு இன்று "ஐன்சுட்டின் கெழுக்கள்" (Einstein coefficients) என்று பெயர். இதில் தூண்டுதலால் நிகழும் கதிர்வீச்சே சீரொளிக்கு மிகவும் இன்றியமையாதது

1928இல் ருடோல்ஃவ் லாண்டன்பர்கு (Rudolph W. Landenburg) என்பவர் தூண்டுதல் கதிர்வீசும் எதிர்மறை பற்றுப்பாடும் (negative absorption) உண்டு என்பதை உறுதிசெய்தார்.

1939 இல் வாலெண்ட்டின் வாப்பிரிக்காந்த் (Valentin A. Fabrikant) குறைந்த நீளமுள்ள அலைகளில் தூண்டு உமிழ்வு வழி மிகைப்பு ஏற்படும் என்பதை முன்பகர்ந்தார்.

1947 இல் வில்லிசு லாம்பு (Willis E. Lamb) மற்றும் ஆர். சி. ரெதர்ஃவோர்டு (R. C. Retherford ) ஆகிய இருவரும் ஐதரசனில் தூண்டு கதிர் உமிழ்வு நிகழ்வதை முதன்முதல் காட்டினார்கள.

பொதுவாக எதிர்மின்னிகள் (எலக்ட்ரான்கள்) அதிக எண்ணிக்கையில் தணிந்த ஆற்றல் நிலைகளிலும், குறைவான எண்ணிக்கையில் உயர் ஆற்றல் நிலைகளில் இருக்கும். 1950 இல் ஆல்ஃவிரெடு காசுட்லர் (Alfred Kastler), என்பவர் இந்நிலையை எவ்வாறு "தலைகீழாக" மாற்றி உயர் ஆற்றல்நிலைகளில் அதிக எதிர்மின்னிகளை ஒளிபாய்ச்சி "ஏற்ற" முடியும் என்னும் மிக முக்கியமான கருத்தை முன்வைத்தார். இதற்காக இவருக்கு 1966 இல் இயற்பியல் நோபல் பரிசு வழங்கப்பட்டது. பின்னர் இரண்டாண்டுகள் கழித்து புரோசல் காசுட்லர் (Brossel, Kastler) மற்றும் விண்ட்டர் (Winter) என்னும் இருவர் செய்முறையாக நிறுவினர்.




</doc>
<doc id="52513" url="https://ta.wikipedia.org/wiki?curid=52513" title="தியோடோர் மைமான்">
தியோடோர் மைமான்

தியோடோர் ஆரோல்டு "டெட்" மைமான் (Theodore Harold "Ted" Maiman) (ஜூலை 11, 1927 - மே 5, 2007) ஓர் அமெரிக்க இயற்பியலாளர். இவர் 1960 இல் சீரொளி (லேசர்) யைக் கண்டுபிடித்து முதலில் செய்து காட்டியவர். 1983 இல் வுல்ஃவ் பரிசும், 1987 இல் ஜப்பான் பரிசும் பெற்றார். "லேசர் ஆடிசி" என்னும் நூலை எழுதினார்.

மைமான் லாஸ் ஏஞ்சலிசில் 1927 ஆம் ஆண்டு ஜூலை 11, 1927 பிறந்தார். தன் பள்ளி நாட்களில் மின் கருவிகளையும் வானொலி வாங்கிகளை செப்பனிட்டும் பணம் ஈட்டி அதைப் பயன்படுத்தி கொலராடோ பல்கலைக்கழகத்தில் பொறியியல் இயற்பியல் துறையில் இளங்கலை (B.S.) படிப்பைத் துவங்கினார். 1949 இல் பட்டம் பெற்றபின், மேற்படிப்புக்காக ஸ்டான்போர்டு பல்கலைக்கழகத்தில் சேர்ந்து மின்னியல் துறையில் முதுநிலை பட்டத்தை 1951 இலும், முனைவர் ஆராய்ச்சிப் பட்டத்தை 1955 இலும் பெற்றார். அவருடைய முனைவர் ஆய்வுப் பட்டப்படிப்பு, செய்முறை இயற்பியலில், வில்லிசு லாம்பு (Willis Lamb) வழிகாட்டலின் கீழ் நடைபெற்றது. தன் முனைவர் பட்டப் படிப்பில் ஆற்றலால் தூண்டப்பட்ட ஹீலியம் அணுக்களின் எதிர்மின்னிகளின் நுட்ப ஆற்றல் நிலை மாற்றங்களை (fine structure) நுண்ணலை-ஒளியலை அளவீடுகள் மூலம் ஆய்வு செய்தார்.

மைமானின் சீரொளிக் கருவியை முனைவர் ரால்ஃவ் எல். அட்சின்சன் ( Dr. Ralph L. Hutcheson) வளர்த்துத் தந்த சிகப்புக்கல் அல்லது கெம்பு என்னும் படிகத்தைக் கொண்டு உருவாக்கி மே 16, 1960 இல் வெற்றிகரமாக இயக்கிப் புதுமை படைத்தார். அப்பொழுது இவர் அமெரிக்காவில் கலிபோர்னியாவில் உள்ள மாலிபு என்னும் இடத்தில் உள்ள ஹியூஸ் ஆய்வகத்தில் செய்தார்.

சீரொளியை யார் கண்டுபிடித்தார்கள் என்பதில் கார்டன் கூல்டு (Gordon Gould ) பல வழக்குகள் ஏற்பட்டு, கடைசியில் கார்டன் கூல்டு என்பார்தான் முதலில் வகுத்து (design) கண்டுபிடித்தார் என்றுகூறி அவருடைய காப்புரிமங்களுக்கே முன்னுரிமைகள் அளிக்கப்பட்டன, ஆனால் மைமானுடைய காப்புரிமம் மற்ரும் அவருடைய ஆய்வின் பயனாகவும் அவர்தான் முதன்முதலில் சீரொளியை செய்து காட்டினார் என்பதில் எந்த கேள்விக்கும் இடமில்லாமல் முடிவாகியது.

ஹியூஸ் ஆய்வகத்தை விட்டுச் சென்றபின் குவாண்ட்ரான் என்னும் நிறுவனத்தில் சேர்ந்து அங்கு லேசர் மேம்பாட்டுப்பணிகளைச் செய்து வந்தார். 1962 இல் யூனியன் கார்பைடு நிறுவனத்துக்கு முழுச்சொந்தமான, புதிதாக நிறுவப்பட்ட, கோராட் கார்ப்பொரேசனின் (Korad Corporation) தலைவராக (president) பொறுப்பேற்றார். பின்னர் 1968 இல் மைமான் அசோசியேட்ஸ் என்னும் நிறுவனத்தைத் தொடங்கினார்.

இவருடைய லேசர் கண்டுபிடிப்புக்காக இருமுறை நோபல் பரிசுக்குப் பரிந்துரைக்கப் பட்டார் எனினும் இவர் அப்பரிசைப் பெறவில்லை. அமெரிக்காவின் தேசிய .அறிவியல் உயர்கல்விக்கழகம், தேசிய பொறியியல் உயர்கல்விக்கழகம் ( National Academies of Science and Engineering) ஆகிய இரண்டிலும் உறுப்பினராகத் தேர்தெடுக்கப்பட்டார் . 1966 இல் ஆலிவர் இ. பக்லி பரிசும் (Oliver E. Buckley Prize) 1983/84 இல் வுல்ஃவ் பரிசும், 1987 இல் ஜப்பான் பரிசும் பெற்றார். பல பல்கலைக்கழகங்கள் கௌரவ (பெருமை) முனைவர் பட்டம் அளித்துப் பெருமைப் படுத்தின. அவற்றுள் கடைசியாக 2002 இல் கனடாவில் வான்கூவரில் உள்ள சைமன் பிரேசர் பல்கலைக்கழம் பெருமை முனைவர் பட்டம் அளித்தது.

மைமான் சிஸ்டெமிக் மாஸ்டோசைட்டோசிஸ் (systemic mastocytosis) நிலையால் மே 5, 2007 இல் கனடாவில் உள்ள வான்கூவரில் இறந்தார். அங்கு இவர் தன் மனைவியுடன் வாழ்ந்திருந்தார்


</doc>
<doc id="52529" url="https://ta.wikipedia.org/wiki?curid=52529" title="மண்டியா மாவட்டம்">
மண்டியா மாவட்டம்

மண்டியா மாவட்டம் கர்நாடக மாநிலத்தில் உள்ள ஒரு மாவட்டம். இம்மாவட்டத்தின் தெற்கில் மைசூர் மாவட்டமும் மேற்கில் அசன் மாவட்டமும் வடக்கில் தும்கூர் மாவட்டமும், கிழக்கில் பெங்களூர் மாவட்டமும் எல்லைகளாக அமைந்துள்ளன. இங்குள்ள முக்கியமான நகரம் மண்டியா ஆகும்..

இம்மாவட்டத்தில் காவிரி ஆறும் அதன் துணையாறுகளான ஹேமாவதி, சிம்சா, லோகபவானி, வீரவைசுணவி ஆகியனவும் பாய்கின்றன. இந்த மாவட்டம் 4850 சதுர.கி.மீ பரப்பளவில் அமைந்துள்ளது. 

இந்த மாவட்டத்தை கீழ்க்காணும் வட்டங்களாகப் பிரித்துள்ளனர்.



</doc>
<doc id="52530" url="https://ta.wikipedia.org/wiki?curid=52530" title="ஆர்தர் ராம்போ">
ஆர்தர் ராம்போ

ஜான் நிக்கோலாஸ் ஆர்தர் ராம்போ (Jean Nicolas Arthur Rimbaud - 20 அக்டோபர் 1854 – 10 நவம்பர் 1891) என்னும் முழுப்பெயர் கொண்ட ஆர்தர் ராம்போ சார்லேவில் (Charleville) என்னும் இடத்தில் பிறந்த ஒரு பிரெஞ்சுக் கவிஞரும், அரசின்மைவாதியும் ஆவார். நவீன இலக்கியம், இசை, ஓவியம் என்பவற்றில் இவரது செல்வாக்கு நீண்டகாலம் நிலைத்திருந்தது. மிக இளம் வயதிலேயே அவரது மிகப் புகழ் பெற்ற ஆக்கங்களை இவர் எழுதினார். இவரை ஒரு "குழந்தை ஷேக்ஸ்பியர்" என விக்டர் ஹியூகோ புகழ்ந்துள்ளார். ஆனால் இருபத்தொரு வயதாகு முன்பே ஆக்க எழுத்துக்களை நிறுத்திவிட்டார். எனினும் தனது வாழ்க்கைக்காலம் முழுதும் ஒரு சிறந்த கடித எழுத்தாளராக விளங்கினார். இவர் ஓய்வொழிவின்றி மூன்று கண்டங்களில் விரிவாகப் பயணம் செய்தார். 37 வயது நிறைந்து ஒரு மாதமாகு முன்னரே புற்றுநோய் காரணமாக இவர் காலமானார்.


</doc>
<doc id="52531" url="https://ta.wikipedia.org/wiki?curid=52531" title="ஃபிபொனாச்சி">
ஃபிபொனாச்சி

ஃபிபொனாச்சி (Fibonacci - கிபி 1170 – 1250) ஒரு இத்தாலியக் கணிதவியலாளர். 
இக் கணிதவியலர் பல பெயர்களாலும் அறியப்படுகின்றார். 
"பீசாவின் லியொனார்டோ", "லியொனார்டோ பிசானோ", "லியொனார்டோ பொனாச்சி", "லியொனார்டோ ஃபிபொனாச்சி" போன்ற பல பெயர்களாலும் அறியப்பட்டார். இடைக் காலத்தின் மிகத் திறமை வாய்ந்த கணிதவியலாளர் என இவர் கருதப்படுவதும் உண்டு.

பின்வருவனவற்றுக்காக இவர் தற்கால உலகில் அறியப்படுகிறார்:


லியொனார்டோ இத்தாலியில் உள்ள பீசா நகரில் 1170 ஆம் ஆண்டில் பிறந்தார். இவரது தந்தை குக்லியெல்மோ, "எளிமையான" அல்லது "நல்லியல்புள்ள" என்னும் பொருள்கொண்ட "பொனாச்சியோ" என்னும் பட்டப்பெயரால் அழைக்கப்படுவந்தார். லியொனார்டோவுக்கு ஒன்பது வயதாக இருக்கும்போதே இவரது தாய் அலெசாந்திரா இறந்துவிட்டார். லியொனார்டோ இறந்த பின்பே இவரை ஃபிபிபொனாச்சி என அழைத்தனர். இது, "பொனாச்சியோவின் மகன்" எனப் பொருள் தரும் "ஃபிலியஸ் பொனாச்சி" என்பதன் சுருக்கம் ஆகும்.


</doc>
<doc id="52532" url="https://ta.wikipedia.org/wiki?curid=52532" title="முத்துக்கமலம் (இணைய இதழ்)">
முத்துக்கமலம் (இணைய இதழ்)

வளர்ந்து வரும் கணினி மற்றும் தகவல் தொடர்புத் தொழில் நுட்பத்தில் இணையத்தின் பயன்பாடுகள் அதிகரித்து வரும் நிலையில் இணைய இதழ்கள் என்பது தவிர்க்க முடியாத ஒன்றாகி வருகிறது. இவை அச்சில் வரும் இதழ்களைப் போன்று குறிப்பிட்ட வாசகர் எல்லைகள் எதுவுமில்லாமல் உலகம் முழுவதும் உள்ள கணினி அறிவுத் திறன் பெற்றவர்களை வாசகர்களாகக் கொண்டு செயல்பட்டுக் கொண்டிருக்கின்றன. உலகில் தங்கள் வாழ்வாதாரத்தைத் தேடி புலம் பெயர்ந்த தமிழர்களுக்கு இந்த தமிழ் இணைய இதழ்கள் பல சுவையான செய்திகளைத் தந்து கொண்டிருக்கின்றன. இப்படித் தோன்றிய தமிழ் இணைய இதழ்களில் முத்துக்கமலம் இணைய இதழும் ஒன்று.

முத்துக்கமலம் இணைய இதழில் 
என்று பல தலைப்புகளில் உள்ளடக்கங்களைக் கொண்டு பல்சுவை இணைய இதழாக இருக்கிறது.

முத்துக்கமலம் இணைய இதழ் பல தலைப்புகளைக் கொண்டு அனைத்து வகையான தகவல்களை வழங்கி வருவதால் உள்ளடக்கத்தின் அடிப்படையில் அது பல்சுவை இதழாகவும், அச்சு இதழ்கள் வெளியீட்டு முறைகளில் கால அளவுகளைப் பின்பற்றுவது போல் இணைய இதழ்கள் குறிப்பிட்ட கால அளவுகளில் புதுப்பிக்கப்படும் நடைமுறையைப் பின்பற்றி வருகின்றன. இதன் அடிப்படையில் மாதமிருமுறை (சுழற்சியில்) ஆங்கிலத் தேதிகள் 1 மற்றும் 15 ஆம் தேதிகளில் புதுப்பிக்கப்பட்டு வருகிறது.




இந்தியப் பல்கலைக்கழக மானியக்குழு வெளியிட்டுள்ள தமிழ் மொழிக்கான ஆய்விதழ்களின் பட்டியலில் ஒன்றாக முத்துக்கமலம் இணைய இதழும் இடம் பெற்றிருக்கிறது. 



</doc>
<doc id="52533" url="https://ta.wikipedia.org/wiki?curid=52533" title="இல்லத்துப் பிள்ளைமார்">
இல்லத்துப் பிள்ளைமார்

இந்தியாவில் தமிழ்நாட்டில் தென் மாவட்டங்களில் அதிகமாகவும் மற்ற மாவட்டங்களில் குறைவாகவும் இல்லத்துப் பிள்ளைமார் சமுதாயத்தினர் வசித்து வருகின்றனர். இவர்கள் ஈழவர், இல்லத்தார், பணிக்கர் என பெயர்களிலும் அழைக்கப்படுகின்றனர். இவர்கள் ஆயுர்வேத மருத்துவர்களாகவும், படைவீரர்களாகவும், களரி பயிற்சியாளர்களாகவும், விவசாயிகளாகவும், வணிகர்களாகவும் உள்ளனர். ஈழத்து மன்னனார்கள் என்ற ஈழவ(திய்யா) மன்னர் பரம்பரைகளும் கேரளத்தில் இருந்தது.

இந்த சமுதாயத்தினர் தமிழ்நாட்டில் பெரும்பான்மையாக இருக்கும் தந்தை வழி உறவுத் துவக்கத்தில் மாறுபட்டு தாய் வழி உறவுத் துவக்கத்தைக் கொண்டுள்ளனர். இந்தச் சமுதாயத்தினரில் ஒரு பெண்ணிற்குப் பிறக்கும் குழந்தைகள் அந்தப் பெண்ணின் வழித்தோன்றலாகவே கருதப்படுகிறது. இந்த சமுதாயத்தில் மூட்டு இல்லம், பளிங்கில்லம், தோரணத்தில்லம், சோழிய இல்லம், மஞ்சநாட்டு இல்லம் எனும் ஐந்து இல்லங்கள் வழியிலான உட்பிரிவுகள் உள்ளது. இந்தப்பிரிவுகளை மையமாகக் கொண்டே உறவுமுறைகள் கடைப்பிடிக்கப்படுகிறது. பெண்ணிற்கு சமனுரிமை கோரிப் போராடி வரும் இன்றைய நிலையில் துவக்கத்திலேயே முன்னுரிமை கொடுத்த முதல் சமுதாயம் இல்லத்துப் பிள்ளைமார் சமுதாயம்தான் என்பது இங்கே குறிப்பிடத்தக்கது. 

இல்லத்துப்பிள்ளைமார் சமுதாயத்தில் மூட்டு இல்லம், மஞ்சநாட்டு இல்லம், பளிங்கு இல்லம், சோழிய இல்லம், தோரணத்து இல்லம் என ஐந்து இல்லங்கள் உட்பிரிவுகளாக பிரிக்கப்பட்டுள்ளது.

சிவருத்திரரின் முதல் மனைவியான பாணபண்டிதரின் மகளான கண்டிகை தேவி இந்தக் குடும்பத்திற்கு ஆதி மூட்டானவள் என்பதாலும், முதலில் இல்லற இன்ப மூட்டியவள். துணி மூட்டும் தொழில் செய்யும் வகுப்பைச் சேர்ந்தவள் மற்றும் வீணை மீட்டும் வீட்டிலிருந்து வந்தவள் ( மீட்டுதல் மூட்டுதல் என மருவியது) என்ற உட்கருத்துக்களுக்கேற்ப அவளை மூட்டு இல்லத்தாள் என்று அழைத்து , அவள் குழந்தைகள் "மூட்டில்லம்" என்று அழைக்கப்பட வேண்டும் என்றும் தெரிவித்தார். மேலும் சிவருத்திரருக்கு கண்டிகைதேவி முதல் மனைவியானதால் அவளை முதலில் பெருமைப் படுத்துவது போல மூட்டில்லத்தவருக்கு எவ்விடத்திலும் முதல் மரியாதை அளிக்கப்பட்டு வருகிறது.

சிவருத்திரரின் இரண்டாவது மனைவியான மஞ்சளை உபயோகித்து மளிகை வியாபாரம் செய்து வந்த தத்த செட்டியாரின் மகளான உமையாள், மஞ்சகுப்ப நாட்டில் பிறந்தவள், மஞ்சள் வியாபாரம் செய்து வந்தவரின் மகள், மேகங்கள் (மஞ்சு) வந்து தூங்கும் அளவிலான உயர்ந்த மாளிகையில் வளர்ந்தவள், மெத்தை (மஞ்சம்) விரித்த வீடுகளில் வசித்தவள் என்ற கருத்துகளுக்கேற்ப அவளை மஞ்சநாட்டில்லத்தாள் என அழைத்து இனி அவள் குழந்தைகள் "மஞ்ச நாட்டில்லம்" என்று அழைக்கப்பட வேண்டும் என்றார்.

சிவருத்திரரின் மூன்றாவது மனைவியான நள்ளி வேந்தர் குமாரியான தத்தை, அரண்மனைப் பெண், பளிங்கு மாளிகையில் வசித்தவள் என்று பொருள் விளங்க பளிங்கில்லத்தாள் என்று அழைத்தார். அவள் குழந்தைகள் "பளிங்கில்லம்" என்று அழைக்கப்பட வேண்டும் என்றார்.

சிவருத்திரரின் நான்காவது மனைவியான வேளாண்மைத் தொழில் செய்து வந்த அபிராமி அங்கசன் மகளான மதி, சோழி எனும் மண்வெட்டி முதலிய உழவுச் சாதனங்கள் உடைய வீட்டில் பிறந்தவள், பன்னாங்குழி எனும் சோழியாடியவள், சோழிய வகுப்பினள் எனும் பல கருத்துக்கள் வர சோழியில்லத்தாள் என்று கூறினார். அவள் குழந்தைகள் "சோழிய இல்லம்" என்று அழைக்கப்பட வேண்டும் என்றார்.

சிவருத்திரரின் ஐந்தாவது மனைவியான மித்திரசேனையின் சுயம்வரம் மண்டபம் முழுவதும் பூத்தோரணங்களால் அலங்கரிக்கப்பட்டதை மனதில் கொண்டும் சுயம்வரத்தின் போது மணமாலைத் தோரணம் கையில் கொண்டு வந்ததையும், அம்மான் (தாய்மாமன்) மகள் என்கிற தோரணையிலும் தோரணத்தில்லத்தாள் என்று அழைத்தார். அவள் குழந்தைகள் "தோரணத்தில்லம்" என்று அழைக்கப்பட வேண்டும் என்றார் -என்று சிவருத்திர புராணம் தெரிவிக்கிறது.

பெண்களுக்கு முக்கியத்துவம் அளிக்கக் கோரி வரும் இன்றைய நிலையில், துவக்கத்திலேயே பெண்களுக்கு முக்கியத்துவம் அளித்து குடிவழியை தாயின் வழிக்குக் கொண்டு வந்த ஒரு சில சமுதாயத்தில் இந்த இல்லத்துப் பிள்ளைமார் சமுதாயமும் ஒன்று. இதன் மூலம் இச்சமுதாயத்தைச் சேர்ந்த ஒரு பெண்ணிற்குப் பிறக்கும் குழந்தைகள் அனைத்தும் அந்தப் பெண்ணின் வழிமுறையிலேயே அழைக்கப்படுகின்றனர். அதாவது அந்தப் பெண்ணின் இல்லம் வழியே குழந்தைகளுக்கும் இல்லமாக இருக்கிறது. இந்த இல்லங்களை அடிப்படையாகக் கொண்டு திருமண உறவுகள் மேற்கொள்ளப்படுகிறது. இது குறித்து சிவருத்திர புராணம் இப்படி கூறுகிறது,

"சிவருத்திரர் தனது மக்களுக்கு திருமணம் செய்ய முடிவு செய்தார். அவர் ஏற்கனவே முடிவு செய்தபடி ஒரு இல்லத்து ஆணுக்கும் மற்றொரு இல்லத்துப் பெண்ணுக்குமாக திருமணம் செய்து கொள்ளும் புதிய வழிமுறையை உருவாக்கினர். இதன்படி, முதல் மனைவி மகனான மூட்டில்லத்தைச் சேர்ந்த தருமகூத்தனுக்கு நான்காவது மனைவி மகளான சோழிய இல்லத்துப் பெண்ணான மந்திரையையும், இரண்டாவது மனைவி மகனான மஞ்சநாட்டில்லத்தைச் சேர்ந்த தருமனுக்கு முதல் மனைவி மகளான மூட்டில்லத்தைச் சேர்ந்த காந்திமதியையும் , மூன்றாவது மனைவியின் மகனான பளிங்கில்லக் கலுழனுக்கு இரண்டாவது மனைவியின் மகளான மஞ்சநாட்டில்லத்தைச் சேர்ந்த மந்திரையையும் , நான்காவது மனைவியின் மகனான சோழிய இல்ல இலவனுக்கு மூன்றாவது மனைவியின் மகளான பளிங்கில்ல சுதையையும் திருமணம் செய்து வைத்தார். தோரணத்தில்ல மனைவியின் மகன் புரந்திர சிங்கருக்கு மூட்டில்லக் காந்திமதியின் மகள் சந்திராவையும், பளங்கில்லச் சுதையின் மகள் பூசனையை தோரணத்தில்லக் காரணச்சாமிக்கும், தோரணத்தில்ல மதியம்மையை சோழிய இல்ல இலவனுக்கு இரண்டாம் மனைவியாகவும் மணம் முடித்து வைத்தார்.

இப்படி திருமணம் செய்து வைக்கப்பட்ட இந்தத் தம்பதிகளுக்குப் பிறக்கும் குழந்தைகள் தங்கள் தாய் எந்த இல்லத்தைச் சேர்ந்தவரோ அதையே இல்லமாகக் கொள்ள வேண்டும். ஒரு இல்லத்தைச் சேர்ந்தவர் அந்த இல்லத்தைத் தவிர பிற இல்லங்களில் மணமுடித்துக் கொள்ள வேண்டும் என்றும் ஒரு புதிய திருமண உறவு முறையை வகுத்தார்." இந்தத் திருமண உறவுமுறை தமிழகத்திலிருக்கும் மற்ற சாதியினர்களிடமிருந்து இவர்களை வேறுபடுத்திக்காட்டுகிறது. தமிழகத்தில் பெரும்பான்மையான சாதியினரில் ஒரு ஆண் தனது அக்காள் மகளை மணமுடித்துக் கொள்ளும் வழக்கம் கடைப்பிடிக்கப் படுகிறது. ஆனால் இல்லத்துப்பிள்ளைமார் சமுதாயத்தில் அக்காள் மகள் இல்லம் எனும் அடிப்படையில் ஒரே இல்லமாக அமைந்து விடுவதால் தாய்மாமனை மணந்து கொள்ளும் வழக்கம் இல்லை என்பது இங்கே குறிப்பிடத்தக்கது. இது போல் திருநெல்வேலி பகுதியில் உள்ள மறவர் சாதிகளிலும் தாய்மாமனை மணந்து கொள்ளும் வழக்கம் இல்லை என்பது குறிப்பிடத்தக்கது. 







1564 ஆம் ஆண்டில் மதுரையை ஆட்சி செய்த நாயக்கர் வம்சத்தைச் சேர்ந்த இராணி மங்கம்மாள் இல்லத்துப் பிள்ளைமார் சமூகத்தவர்களைப் பாராட்டும் வழியாக செப்புப் பட்டயம் ஒன்றை வழங்கியிருக்கிறார். அந்த செப்புப் பட்டயத்தில் இருக்கும் தகவல்:

முதலில் அக்கால நடைமுறைப்படி, ராணியின் பராக்கிரமங்களையும், மதுரையம்பதியின் சிறப்பையும் கூறி, அங்கு வீற்றிருக்கும் ஸ்ரீ மீனாட்சி சொக்கநாதரையும், வள்ளி, தெய்வானை சமேத சுப்பிரமணியக் கடவுளையும் போற்றுகிறது.

இவ்வளவு சிறப்பு வாய்ந்த மதுரையில் வாழும் ஐந்தில்ல முறைப் பணிக்கமார் திருப்பரங்குன்றத்தில் சுப்பிரமணிய சுவாமி சன்னதியில் அன்னதானம் உண்டு பண்ணுவதற்கு மதுரையில் வாழும் ஐந்தில்ல முறையார் முதல் தெற்கே கோட்டாறு, நாஞ்சில் நாட்டுக்கு வடக்கே, மலையாளத்திற்கு கிழக்கே, வடக்கே வேங்கட மலை வரையும், தஞ்சாவூர் உள்ளிட்ட சூரிய கிரகணம் படும் பூமியில் வாழ்ந்து வரும் ஐந்தில்லப் பணிக்கமார் அனைவரும் சேர்ந்து, மதுரையில் கூடி சேர்த்த பொது நிதியைக் கொண்டு சத்திரம் கட்டி, அன்னதானமும், விளக்கு நைவேத்தியமும் உண்டு பண்ணினார்கள் என்றும் கூறி, இவர்களது இந்த சேவை சூரிய சந்திரர்கள் உள்ளவரை தொடரும் என வாழ்த்தி, இவர்களுக்கு யாராவது இடைஞ்சல் செய்தால் காராம்பசுவைக் கொன்ற பாவத்திற்கு ஆளாவார்கள் என்றும் கூறப்பட்டுள்ளது.

இந்த செப்புப் பட்டயம் பொதுமக்கள் பார்வைக்காக மதுரை அருங்காட்சியகம் வழியாக மன்னர் திருமலை நாயக்கர் மகாலில் வைக்கப்பட்டுள்ளது.




இல்லத்துப் பிள்ளைமார் சமுதாயத்தைச் சேர்ந்த அமைப்புகள் மற்றும் இச்சமுதாயத்தைச் சேர்ந்த தனிப்பட்ட நிறுவனர்களின் நிர்வாகங்களிலுள்ள சில கல்வி நிறுவங்கள்


தமிழ்நாடு இல்லத்துப்பிள்ளைமார் சங்கத்தின் மாநிலத் தலைவராக உள்ள ஸ்ரீ வில்லிபுத்தூரைச் சேர்ந்த வி.பி.எம்.சங்கர் என்பவரின் தலைமையிலான வி.பி.எம்.எம். கல்வி அறக்கட்டளையின் கீழ் உள்ள கல்வி நிறுவனங்கள்:








</doc>
<doc id="52535" url="https://ta.wikipedia.org/wiki?curid=52535" title="இழ்சாக் கார்ட்டியே">
இழ்சாக் கார்ட்டியே

இழ்சாக் கார்ட்டியே "(யாக்குவசு கார்ட்டியர் Jacques Cartier, டிசம்பர் 31, 1491–செப்டம்பர் 1, 1557)" ஒரு புகழ்பெற்ற பிரான்சிய புதுப்புலம் ஏகுநர் (explorer) ஆவார். இவர் இன்றைய கனடா நாட்டினை முதன் முதலாக ஐரோப்பியர்களுக்கு அறிவித்து பிரான்சின் உடைமையாக உரிமை வேண்டினார். கனடாவில் உள்ள செயின்ட் லாரன்சு வளைகுடாவையும், செயின்ட் லாரன்சு ஆற்றையும் முதன் முறையாக விளக்கி அதன் நில வரைபடங்களை உருவாக்கினார்.[5] லாரன்சு ஆற்றுக் கரைப்பகுதியிலும், ஓக்கெலாக (Hochelaga) (மான்ட்ரியால் தீவு) ஊர்ப் பகுதியிலும், சிட்டாடகோனா (Stadaconna) (கியுபெக் நகரம்) ஊர்ப்பகுதியிலும் வாழ்ந்த செயின்ட் லாரன்சு இரோக்குவா மக்களையும், அந்நிலப்பகுதியையும் "கனடா நாடு" என்று அறிவித்தார்.

இழ்சாக் கார்ட்டியே 1491 இல் பிரான்சில் செயின்ட்-மாலோ என்னும் இடத்தில் பிறந்தார்[6]. இவர் பிறந்த செயின்ட்-மாலோ பிரிட்டனியின் டச்சியைச் (duchy of Brittany) சேர்ந்த வடகிழக்கின் கோடியில் உள்ள ஒரு துறைமுகம் ஆகும். இது பின்னர் 1532 இல் பிரான்சுடன் சேர்க்கப்பட்டது. கார்ட்டியே மதிக்கத்தக்க கப்பற்காரராக (கம்மாறர்) இருந்தார். பின்னர் அப்பகுதியில் செல்வாக்குடைய குடும்பத்தைச் சேர்ந்த மாரி காத்தரீன் டெ கிரான்செ (Mary Catherine des Granches) என்பாரை மணந்தபின் இவர் குமுகத்தில் தன் செல்வாக்கு நிலையை உயர்த்திக்கொண்டார். இவருடைய உயர்ந்த குமுக நிலையை அறிய இவருடைய பெயர் அடிக்கடி செயின்ட்-மாலோவில் உள்ள சர்ச்சில் உள்ள பிறப்புப் பதிவேட்டில், காட்பாதர் (Godfather) அல்லது சாட்சி எனக் குறிப்பிடப்பட்டிருப்பதில் இருந்து அறியலாம் 

கி. பி. 1534ஆம் ஆண்டு பிரான்சின் கூட்டு நாடான பிரித்தனி பிரான்சுடன் இணைவதற்கு இரண்டு ஆண்டுகளுக்கு முன்னர், இடச்சியின் அரசர் பிரான்சின் முதலாம் பிரான்சிசிடம் கார்ட்டியே புனித மோலோவில் உள்ள தேவாலயத்தின் ஆயரால் அறிமுகப்படுத்தப்பட்டார். அதற்கு முன்னரே பிரான்சிசு மன்னர் கி. பி. 1524ஆம் ஆண்டில் பிளாரன்டைனின் சியோவன்னிடா வெராசனோ என்னும் கடலோடியை வட அமெரிக்காவின் கிழக்குக் கரையோரங்களில் பிரான்சின் சார்பாக கடலோடுமாறு அழைத்திருந்தார். நியூபவுன்லேண்டு மற்றும் பிரேசில் பயணங்கள் மூலம் கார்ட்டியர், புதிய நிலங்களை உலகுக்கு அறிமுகப்படுத்துவதில் சிறந்தவராக இருப்பார் என்று ஆயர் லி வெனியூர் தெரிவித்துள்ளார். 

கார்ட்டியர் ஏப்ரல் 20, 1534 ஆம் ஆண்டு பிரான்சிசு மன்னனிடம் நிதி பெற்று ஆசியாவிற்கு கடல்வழி பயணம் மேற்கொள்ள மேற்கு வழியை கண்டறியும் எண்ணத்தோடு புறப்பட்டார். . அந்த ஆண்டின் மே 10 இல் தொடங்கிய கடல் வழியான இவரது பயணம் இருபது நாட்கள் நீடித்தது. நியூஃபவுண்ட்லேண்டின் சில பகுதிகளை இவர் ஆய்வு செய்தார். தற்போது இவை கனடாவின் அட்லாண்டிக் மாகாணங்களாகவும் செயின்ட் லாரன்சு வளைகுடாவிலும் உள்ளடங்கியுள்ளன. மெக்தாலன் தீவுக்கூட்டத்தில் இருக்கும் பிரியோன் தீவுக்கு வடகிழக்கில் உள்ள ஒரு பகுதியில் பறவைகள் சரணாலயம் ஒன்றைக் கண்டார். இவருடைய குழுவினர் அங்கிருந்த சுமார் ஆயிரம் பறவைகளை படுகொலை செய்தனர். பெரிய ஓக் எனப்படும் இப்பறவைகள் இன்று முற்றிலுமாக அழிந்து போயின. சாலியர் விரிகுடாவுக்கு வடக்குப் பகுதியில் உள்ள கனடாவின் பழங்குடி மக்களுடன் கார்டியரின் முதல் இரண்டு சந்திப்புக்கள் பெரும்பாலும் சுருக்கமானவையாகவும் சில வர்த்தக ரீதியாகவும் நிகழ்ந்தன. 

அக்கடல்வழியில் உள்ள கடலோடி ஒருவனின் இரண்டு மகன்களை இவர் கடத்தி இருந்ததால் இவர் பல இடர்களுக்கு இடையே இப்பயணத்தை மேற்கொள்ள வேண்டியிருந்தது. இவர் தான் செய்ய நினைத்த கடல்பயணங்களின் குறிப்புகளையும் இவர் கடல்பயணத்தில் கிடைத்த ஐரோப்பிய பொருட்களையும் பற்றி எழுத்து ஆதாரங்கள் காணப்படுவதால் இவர் தான் நினைத்தபடியே முதல் கடற்பயணத்தை மேற்கொண்டார் என உறுதி ஆகிறது..

யாக்குவசு கார்ட்டியர் அடுத்த ஆண்டு மே மாதம் 19 இல் மூன்று கப்பல்கள், 110 ஆட்கள் மற்றும் சிறை பிடிக்கப்பட்ட இரண்டு சிறைக் கைதிகளுடன் தன்னுடைய இரண்டாவது கடற்பயணத்தை மேற்கொண்டார். செயின்ட் லாரன்சை அடைந்த அவர் முதன்முறையாக செயின்ட்லாரன்சு நதியில் பயணம் செய்து டொனாகோனோ ஆட்சிபுரிந்த ஈரோகுவியன் தலைநகரமான சிடேடானோவுக்குச் சென்றார்.

கார்டியர் தனது முக்கிய கப்பல்களை சிடேடாகோனாவுக்கு அருகே ஒரு துறைமுகத்தில் விட்டுவிட்டு இப்போது மான்ட்ரியல் என அழைக்கப்படும் ஓக்கெலகாவுக்கு ஒரு சிறிய கப்பல் மூலமாக அக்டோபர் 2, 1535 இல் வந்து சேர்ந்தார். சிறிய ஏழ்மையான சிடேடாகோனா கிராமத்தைக் காட்டிலும் ஓக்கெலகா சுவாரசியமாக இருந்தது. ஆயிரக்கணக்கான மக்கள் நிரம்பிய கூட்டம் ஆற்றங்கரைக்கு வருகை தந்து இந்த பிரஞ்சுக்காரரை வாழ்த்தியது. அவர்கள் வந்து சேர்ந்த இடம் செயின்டே-மேரி சால்ட்டின் தொடக்கம் என்று உறுதியாக அடையாளம் காணப்பட்டுள்ளது – அங்குள்ள பாலத்திற்கு இவருடைய பெயர் சூட்டப்பட்டு இப்போதும் அங்குள்ளது. நதியில் நீரோட்டம் தடைபட்டதால் இவரது சீனப்பயணம் மேலும் தொடர முடியாமல் முடிந்தது. 

ஓக்கெலகா மக்களுடன் இரண்டு நாட்கள் செலவழித்த பின்னர் கார்டியர் அக்டோபர் 11 அன்று சிடேடாகோனாவுக்குத் திரும்பினார். 1535-1536 குளிர்காலத்தை சிடேடாகோனாவில் அவர் செலவழிக்க முடிவு செய்தார். கார்ட்டியர் மற்றும் அவரது குழுவினர் குளிர்காலத்தைச் சந்திக்க , கோட்டையை வலுப்படுத்தி, எரிபொருள் உணவு ஆகியனவற்றைச் சேகரித்தனர். 

அக்டோபர் 17, 1540 இல், பிரான்சிசு கடற்படைத் தளபதி யாக்குவசு கார்டியரை கனேடியமயமாக்கல் திட்டத்தின் தலைவராக நியமிப்பதற்காக கனடாவுக்குத் திரும்பும்படி உத்தரவிட்டார். இருப்பினும் பிரெஞ்சு கனடாவின் படைத்தலைவராகவும், அரசரின் நெருங்கிய நண்பராகவும் விளங்கிய இராபர்வால் என்பவரால் இந்நியமனம் தடுக்கப்பட்டது. இராபர்வாலின் தலைமையின் கீழ் கார்ட்டியர் முதன்மை கடலோடியாக இப்பயணம் தொடங்கியது. இராபர்வால் ஆயுதங்களுக்காகக் காத்திருக்க வேண்டியிருந்ததால் கார்ட்டியரை கப்பல்களுடன் பயணத்தைத் தொடங்க அனுமதித்தார். 

1541 ஆம் ஆண்டு மே 23 இல் கார்டியர் தனது மூன்றாவது பயணத்திற்காக ஐந்து கப்பல்களுடன் செயிண்ட்-மாலோவை விட்டுப் புறப்பட்டார். கிழக்கு ஆசிய நாடுகளுக்கான வழியை கண்டுபிடிக்கும் எண்ணம் எதுவும் இந்த நேரத்தில் அவருடைய சிந்தனையில் இல்லை. சாகுனெய் இராச்சியம் மற்றும் அதன் செல்வங்களை கண்டுபிடிப்பதும், செயிண்ட் லாரன்சு ஆற்றின் குறுக்கே ஒரு நிரந்தர குடியேற்றத்தை ஏற்படுத்துவதும் கார்ட்டியருடைய அப்போதைய இலக்குகளாக இருந்தன. 

செப்டம்பர் 7 இல் சாகுனெய் இராச்சியத்தைத் தேடி ஒரு நீண்ட காலப் பயணத்தை மேற்கொண்டார். ஓச்செலகாவை அவர் அடைந்தபோது மோசமான வானிலை மற்றும் ஒட்டாவா ஆற்றின் தொடர்ச்சியான நீரோட்டங்களால் இடர்பாடுகளைச் சந்தித்தார். 1542 சூன் மாதத்தின் தொடக்கத்தில் கப்பல்களில் தங்கம் மற்றும் வைரங்களுடன் கார்ட்டியர் பிரான்சுக்கு திரும்பினார். இராபர்வால் கப்பல்களின் பொறுப்பை ஏற்றுக் கொண்டதால் கார்ட்டியரின் இறுதிப் பயணமாக இது முடிவடைந்தது. 

கார்ட்டியே கடைசியாக தன் வாழ்வை பிரான்சில் செயின்ட்-மாலோ பகுதியில் கழித்தார். அங்கு போர்த்துகீசிய மொழிபெயர்ப்பாளராக அவ்வப்பொழுது இருந்து உதவினார். அவர் தம் 65 அல்லது 66 ஆவது அகவையில் விரைந்து பரவிய தொற்றுநோயால் இறந்தார். இவருக்குப் பின்னர் 1608 வரையிலும் கனடாவில் வேறு ஐரோப்பிய குடியேற்றங்கள் ஏதுவும் நிகழவில்லை. பின்னர் 1608 இல் சாமுவேல் சாம்ப்பிளேன் என்பவர் இன்றைய கியுபெக் நகரத்தை நிறுவினார்.





</doc>
<doc id="52536" url="https://ta.wikipedia.org/wiki?curid=52536" title="மருத்துவத்துறையின் வரலாறு">
மருத்துவத்துறையின் வரலாறு

பிறப்பு, இறப்பு, நோய் ஆகியன மனித வாழ்வோடு ஒன்றிணைந்த கூறுகள். இவை தொடர்பாக எல்லா சமூகங்களும் மருத்துவ நோக்கிலான விளக்கங்கள் கொண்டிந்தன. அந்த விளக்கங்கள் பட்டறிவு, சமய நம்பிக்கைகள் அடிப்படையில் அமைந்திருந்தன. தற்காலத்தில் அறிவியல் மருத்துவத்துக்கு உறுதியான ஒரு அடிப்படையைத் தந்தது. மருத்துவத்துறையின் வரலாறு பல்வேறு சமூகங்களின் மருத்துவங்களின் வரலாற்றையும், தற்கால அறிவியல் சார்ந்த மருத்துவத்துறையின் வரலாற்றையும் பற்றியதாகும். 

தற்கால மருத்துவத்தின் எழுச்சியும் ஆதிக்கமும் 1800 களில் அமெரிக்கா, கனடா, ஐரோப்பிய போன்ற மேற்கு நாடுகளில் தொடங்கியது. அக்காலத்தில் பொது மருத்துவம் என்று ஒன்று இல்லாமல் பல மருத்துவ பிரிவுகள் இருந்தன. அந்தக் காலப்பகுதியில் Germ theory of disease, Antibiotic, மரபியல் என்று உறுதியான கோட்பாடுகள் அறியப்பட்டிருக்கவில்லை. எப்படி நோயைக் கண்டுபிடிப்பது, எப்படி குணப்படுத்துவது தொடர்பாக தரப்படுத்தப்பட்ட முறைகள் இருககவில்லை. மருத்துத்துறை அவ்வளவு சமூக அந்தஸ்தும் பெற்றுருக்கவில்லை. எப்படி இந்தியாவில் அறுவைச் சிகிச்சை நிபுணர்கள் கீழ் சாதியாக கருதப்பட்டார்களோ, அதற்கு சற்று மேம்பட்ட நிலை மேற்குநாடுகளில் இருந்தது. குறிப்பாக பலமான துறையாளர்களின் கைகளில் மருத்துவம் அன்று இருக்கவில்லை. 1800 பிற்பகுதியில் இந்த நிலை மாறத்தொடங்கியது. 

அன்று பொது மருத்துமாக Allopathic மருத்துவம் மருபியது. அந்த மருத்துவர்கள் ஒரு ஒன்றியம் அமைத்து தங்களது நலனுக்காக நடவடிக்கைகளை மேற்கொண்டனர். Homoepoahts, ecelctics, Chiropractic, Osteopathy, pharmacy, midwifry போன்ற அன்றிருந்த பிற பிரிவினர்களை சிறுமைப்படுத்தினர் அல்லது தமது கட்டுப்பாட்டுகள் கொண்டுவந்தார்கள். 

1900 களில் மருத்துவ ஒன்றியங்களின் செயற்பாட்டால் மருத்துவக் கல்வி தரப்படுத்தப்படு, மருத்துவம் உரிமம் பெறவேண்டிய பணி என்று சட்டமாகிற்று. தனியார் கல்லூரிகள் தொடங்கப்பட்டு, மருத்துவம் வேகமாக ஒரு வணிகமாக தன்னை வளர்த்துக்கொண்டது. இதன் பின்னரே மருத்துவம் அறிவியல் முறைப்படி கல்விக்கும் பணிக்கும் முக்கியத்துவம் தந்தது. அறிவியல் நோக்கிலான ஆய்வுகள் நோய் பற்றி, நோய்களை கண்டறியும் முறைபற்றி, குணப்படுத்தும் முறை பற்றி பல முன்னேற்றங்களை எட்டியது. மருத்துவத்திம் அறிவியமயமாக்கப்பட்ட பின் பல உட்பிரிவுகள் தோன்றின. எடுத்துக்காட்டாக physiotherpay, occupational therpay, x-tray technology, Nursing, Pharamsy ஆகியவையாம். மேலும், இப்படி வளர்ந்த மருத்துவம் சித்த மருத்துவம், சீன மருத்துவம் போன்றவற்றை பிற அறிவியல் எழுச்சிக்கு முற்பட்ட மருத்துவ முறைகளை பின் தள்ளியது, அல்லது அவற்றை மாற்று மருத்துவங்கள் என்று சிறுமைப்படுத்தியது. 

1900 களின் தொடக்கத்தில் மருத்துவக் கல்வியும் மருத்துவத்துறையும் தனியார் வணிகங்களிடமே இருநத்து. 1950 களின் பின்பு இந்த நிலை கனடாவிலும் ஐரோப்பாவின் பல நாடுகளில் மாறத்தொடங்கியது. தனியாரிடம் இருந்த மருத்துவத்துறை பெரும் தொகை மக்களின் மருத்துவத் தேவையை பூர்த்திசெய்யவில்லை. இலாபம் ஈட்டும் நோக்கில் நோய்களை வரும் முன் காப்பதை விட, வந்த பின் குணப்படுத்தும் பண்பைப் பெற்றிருந்தது. இதனால் பெரும்பான்மை மக்கள் அரசு மருத்துவ சேவைகளை வழங்க உதவவேண்டும் என்று வேண்டினர். இதன் நீட்சியாக 1960 களில் கனடா, மற்றும் சில ஐரோப்பிய நாடுகளில் மருத்துவக் கல்வியையும் சேவையும் அரசு முதன்மையகா வழங்க தொடங்கியது. அரசு கட்டுப்பாட்டுக்குள் மருத்துவம் வந்த பின்னர் மருத்துவர்கள் அரச சேவையார்களாக மாறினர்.





</doc>
<doc id="52545" url="https://ta.wikipedia.org/wiki?curid=52545" title="முள்ளஞ்சேரி">
முள்ளஞ்சேரி

குமரி மாவட்டத்தின் மார்த்தாண்டம் அருகே முள்ளஞ்சேரி கிராமம் நல்லூர் பேரூராட்சியில் 4வது வார்டில் பெரும் பகுதியையும் 3வது வார்டு 8வது வார்டின் ஒரு பகுதியையும் உள்ளடக்கியது மேற்காக 19 ஏக்கர் அரசு புறம்போக்கு மலவாரம் பொற்றையையும் கிழக்காக மருதங்கோடு ஏலாவையும் தெற்கு பகுதியாக வெள்ளம்கட்டி பனங்கறச்சி ஏலாவையும் வடக்காக ஐரேனிபுரம் முளங்குழி சாலையையும் எல்லையாக கொண்டது. ஐரேனிபுரம் விரிகோடு சாலை முள்ளஞ்சேரி கிராமத்தை இரண்டாக பிரிக்கிறது .

நெல்வேலி கிராமம் திருவிதாங்கூர் சமஸ்தானத்தின் நிலப்பிரபுக்களாகிய தம்புரான்கள் ஆட்சியின் கீழ் இருந்தது. தம்புரான் வசிப்பிடமாக நெல்வேலி இருந்தது. மதில் சுவர்களும் பெண்கள் குளிக்க அகழியும் (குளம்) பாதுகாப்பாக அரணும் அமைந்திருந்தது. நெல்வேலி மாகாதேவர் ஆலயம் புராதானமானது தம்புராக்கள் கட்டளைக்கு செயல்பட நாயர் இனத்தவர் இருந்தனர் அவர்கள் தம்புரான்களுக்கும் உழைக்கும் மக்களுக்கும் பாலமாக செயல்பட்டனர். உழைக்கும் மக்கள் தம்புரான்கள் பார்வையில் படுவதோ எதிரே வருவதோ மிகவும் பாவமாகவும் பழியாகவும் கருதப்பட்டன. நெல்வேலி கிழக்கு நெல்வேலி மேற்கு அனைத்துப்பகுதிகளும் தம்புரான்களின் ஆளுகைக்கு உட்பட்டு இருந்தது வாழும் மக்கள் எல்லாம் பாட்டம் (வருமானத்தில் பங்கு ) அடிப்படையில் வாழ்ந்து வந்தனர் பஞ்சம் பட்டினி நேரத்தில் உழைக்கும் மக்கள் வருமானத்தில் பங்கு கொடுக்க அவதிபட்டு வந்தனர் அதனால் வறுமை மிஞ்சிய வாழ்க்கையே இருந்தது.

300 ஆண்டுகளுக்கு மேல் பாரம்பரியம் உள்ள ஒடுக்கப்பட்ட மக்கள் மறைந்து வாழ்ந்த பகுதிதான் மலவாரம் பொற்றை அடிவாரம் உள்ள முள்ளஞ்சேரி. அடர்ந்த மரங்களும் பனைமரங்களும் வேனில் காலம்வரை ஒழுகும் நீருற்று களும் உள்ள பகுதி முள்ளஞ்சேரி. 

குறுக்கும் நெடுக்குமாக நீரோடைகள் இருந்தன. அவைகள் இன்று சாலைகளாக மாறிவிட்டன. பிறமக்கள் தொடர்பு அற்ற வாழ்க்கை நடத்தி வந்தனர். குலதெய்வமாகிய செண்பக வல்லி அம்மன் ஆலயத்தை முன்வைத்து தங்களுடைய ஆரோக்கிய வாழ்க்கை முறை இருந்தது. ஏல்லா செயல்களும் அவள்கருனை என நம்பி வாழ்ந்தனர். எதிரி களிடமிருந்து பாதுகாப்பு நோய்களிலிருந்து பாதுகாப்பு நல்லசெயல்கள் வாழ்க்கை நலன் அனைத்தும் அன்னையின் அருள் என்ற நம்பிக்கை அடிப்படையில் வாழ்ந்தனர். 

செண்பக வல்லி அம்மன் ஆலயம் மிகச்சிறந்த கட்டமைப்போ பரிவாரமோ இல்லை. மண்ணினால் கோயில்கள் பனைஒலையினால் ஆன கூரைகள். மண்ணினால் குயவர்களால் வடிவமைத்த சிலைகள் இதுதான் ஆலயத்தின் தோற்றமாக இருந்தது. ஆண்டுக்கு ஒருமுறை கார்த்திகைக மாதங்களில் 41 நாட்கள் விளக்கு ஏற்றி முடிவில் கொடை கொண்டாடுவார்கள் கொடைநாளில் பங்காளிகள் உறவினர்கள் அனைவரும் கூடுவாவர்கள் குலை வாழை படையல்கள் குவித்திருப்பர்கள் கமுகுபு தேங்காய் உருக்கிய எண்ணெய் படைத்து வைப்பார்கள் பொங்கலிட்டு படையல் செய்வார்கள் செண்பகவல்லி அம்மன் காக்கும் நீலாம்பிகை சுடலைமாடன் ஸதாபகர் புதம் பெருமாள் காரண கர்த்தா(குலசாவு) முதலியவர்களுக்கு படையல் இடுவார்கள் ஊர் ஒதுக்குப்புறத்தில் கோழிகளை வெட்டி படைப்பார்கள் இப்படி படையல் போடும் நாளில் பெரும்பாலானவர்கள் கள் சாராயம் போன்ற போதையில் இருப்பாகள். பெண்கள் உறவினர்கள் சாமியாடுபவரின் அருள்வாக்குக்காக காத்திருப்பார்கள் அருள்வாக்கு ஒரு சிலருக்கு சொன்னாலோ வழங்கப்படும் எண்ணெய் சிலருக்கு கிடைக்க வில்லை என்றாலோ ரணகளமான யுக்தம் நடக்கும. உறவினர்கள் பெண்கள் சிதறி அடித்து ஓடுவார்கள் மொத்தத்தில் கொடைவிழா அமைதியாக நடைபெறாது. அடுத்த நாள் நேற்று நடந்தவைகள் மறந்து ஒரிரு நாட்களில் ஒற்றுமையாகவும் ஒன்று பட்டும் வாழ்வார்கள். இதுதான் வாழ்க்கை முறை.

 பனைமரங்கள் அதிகம் உள்ள பகுதி என்பதால் பனைத்தொழில் அதிகம்செய்து வந்தனர் அது கடின உழைப்பாக இருந்தாலும் தெய்வீகமான தொழிலாகவே கருதிவந்தனர் காலை 4மணிக்கு பனை எற செய்பவர்கள் மதியம் 1மணிவரை பனை ஏறுவார்கள் காலையில் மட்டும் பதனீர் இறக்குவார்கள் வீட்டு தலைவி பிள்ளைகள் ஒவ்வொரு பனைக்கு சென்று பதனீர் கொண்டு வீட்டிற்கு சேர்க்க வேண்டும். மதியம் குளித்து விட்டு உணவருந்தி தூக்கம் போட்டுவிட்டு மீண்டும் 4மணிக்கு பனைமரம் எறி பாளை சீவி பராமரிப்பார்கள. இரவு 9மணிவரை வேலை செய்வார்கள். பகலில் வீடுசேர்த்த பதனீரை வீட்டுதலைவியும் பெண்களும் விறகு சேர்த்து பரந்த தகர பாத்திரத்தில் வைத்து காய்ச்சுவார்கள் மொத்த குடும்ப உழைப்பும் பனைமரத்தை நம்பியே இருக்கும். காய்ச்சி கட்டி ஆக்கிய கருப்புக்கட்டியை சீசன்நாளில் சிறிதளவே விற்பனை செய்து அன்றாட வீட்டு தேவைகளுக்கு பயன்படுத்துவார்கள் மீதம் உள்ளவைகளை மழைகாலத்தின் வாழ்வுக்காக சேகரித்து வைப்பார்கள். 

கருப்புக்கட்டியை அடுப்பு வைக்கப்பட்ட கட்டிடத்தில் 5அடிக்கு மேல் பரண் அமைத்து சூடுபட பாதுகாத்து வைப்பார்கள் அவைகள் நல்ல விலை வரும்போது விற்பனை செய்வார்கள். ஒரு குடும்பத்தில் தகப்பன் பிள்ளைகள் 2 3 பேர்கள் பனை ஏறினால் செழிப்பானவர்களாக வாழ்வார்கள் இல்லையெனன்றால் வறுமையான வாழ்க்கைதான்.

மருதங்கோடு ஏலா நெல்வேலி ஏலா நெல் விளைச்சல் உள்ள பகுதி சிலருக்கு மட்டுமே 10 சென்ட் 20 சென்ட் வயல் இருக்கும் இதில் பயிர்த்தொழில் செய்து அறுவடை செய்து பாதுகாத்து கொள்வாகள் குறைந்த நிலப்பரப்புகளே உள்ளன. மரங்கள் இல்லாத பகுதிகளில் மரச்சினி கிழங்கு (மரவள்ளிகிழங்கு)பயிரிடுவார்கள் அதில் உர ஊட்டமும் தண்ணீரும் கிடைப்பதற்காக கத்தரி மிளகு போன்றவைகளை பயிரிடுவார்கள் அதற்கு வேனில் காலங்களில் தண்ணிருக்காக இரட்டைகுளம் மற்றும் மருதங்கோடு ஏலாவில் நீராளி தோண்டி காக்கோட்டடை (பனை ஓலையினால் செய்யப்பட்ட நீர்பிடிக்கும் கலன் ) இரண்டை கம்பினால் கட்டி தோளினால் சுமந்து அதிக தூரம் உள்ள பயிர்களை பாதுகாத்து வந்து வருமானம் வந்தனர். மரச்சினி கிழங்கு மொத்தமாக விற்பனை செய்யப்படுவதில்லை விவசாயம் குன்றியகாலங்களில் வேனில் காலங்களில் உணவுத் தேவைக்காக அதைத் தோல் நீக்கி துண்டு துண்டாக வெட்டி பாறைகளில் போட்டு உலர வைப்பார்கள் எல்லோர்வீட்டிலும் ஒரு குதிர் இருக்கும் அதற்கு பத்தாயம் (பற்றாயம்) என்று பெயர். அந்த குதிருக்குள் சேர்த்து வைப்பார்கள். விளைச்சல் முடிந்த பின் வயலில் பூசணி கத்தரி வெண்டை வெள்ளரி மிளகாய் போன்றவை பயிரிடுவார்கள. கத்தரி வெண்டை வெள்ளரி மிளகாய் போன்றவை செவ்வாய் வெள்ளி சந்தையில் விற்பார்கள் பூசணி அதிகம் விளைச்சல் கொடுக்கும் அதை விளைச்ல் இல்லாத காலங்களில் விற்பதற்காக சேர்த்து வைப்பார்கள்.உலர்ந்த கிழங்கு குதிருக்குள்ளும் கருப்புகட்டி பரணிலும் பூசணிக்காய் வீட்டின் உள்பகுதியல் உழைக்கும் வாக்கத்தின் வீடுகளில் அதிகமாக இருக்கும். திருடர்களிடமிருந்து பாதுகாப்பதற்கும் பகுதி தூக்கம் போகும்.

அரிசி எட்டாக்கனியாக இருந்தாலும் சேர்த்து வைத்த நெல்மணிகள் தீரும் வரை சாப்பிடுவார்கள் தானியங்கள் பயிறு கொள்ளு (காணம்) துவரம் காய் முதலியவை மாலை நேரத்திற்கு ஈடு கொடுக்கும். பல குடும்பங்கள் நெல்அரிசி சோறாக சாப்பிட முடியாது. மதியம் வேளையில் கஞ்சியாகவே குடிப்பார்கள் 10,12 குடும்ப அங்கத்தினர்களுக்கு மண்கலனில் நிரப்ப வேண்டும். பயறு உழுந்து முதலியவை போட்டு கஞ்சியாகவே குடிப்பார்கள் அவித்த கிழங்கு மஞ்சள் உப்பு மிளாய் போட்டு இடித்து பதமாக்கிக் வைத்திரப்பார்கள். அந்தக் கஞ்சியில் போட்டு பிசைந்து குடிப்பார்கள் இரவு நேர சோறு கிழங்கு மீன் குழம்பாக வைத்து சாப்பிடுவார்கள். அது அதிக பலன் உடையதாக கருதுவார்கள. காலை பழைய சோறு முந்தைய நாள் மீன் குழம்புடன் சாப்பிடுவார்கள். பால் சில குடும்பங்களுக்கு மட்டுமே கிடைக்கும் கருப்புக்கட்டி சுக்கு காப்பி அலுப்பை போக்கும் பானமாக சாப்பிட்டு வந்தார்கள்.

உழைக்கும் மக்களுக்கு உழக்கு கூட மிஞ்சாது. வறுமை பஞ்சம் ஏற்படும் காலங்களில் மிகவும் கஷ்டப்படுவார்கள் பனைத் தொழில் ஆபத்தான தொழில் எப்போது விபத்து ஏற்படும் என்று சொல்ல முடியாது. அந்தக்காலங்களில் பாரம்பரிய தம்புரான்களுக்கு சிகிச்சை செய்யும் வைத்தியர்கள் பாமரர்களுக்கு சிகிச்சை செய்ய முன் வர மாட்டார்கள். நம்பிக்கை அடிப்படையில் வைத்தியம் செய்யும் அடிப்படை அறிவில்லாதவர்களே சிகிச்சை செய்வார்கள். பிரசவம் மிகவும் கொடுமையானது. புழைத்துக் கொண்டால் பாக்கியம் என்ற முறையில் தான் இருக்கும் மருத்துவச்சி என்ற மூதாட்டி தான் பிரசவம் பார்ப்பாள். பெண் 
பிற்ந்தது என்றால் மிகவும் வருத்தப்படுவார்கள் நோய் ஏற்பட்டது என்றால் மாந்தரிகம் விபுதி போடுதலும் தான் முக்கிய பங்கு வகிக்கும் சுக்கு கசாயம் தான் முக்கிய மருந்து 
கல்வி என்பது எட்டாக்கனி குருகுலக்கல்வியும் இல்லை அதற்கான ஆயத்தமும் இல்லை நாகரிகம் தோன்றிய காலங்களில் சுமார் 30 ஆண்டுகளுக்கு முன்பு கூட கல்வியை பாகற்காயாகத்தான் பார்த்தார்கள் ஏன் என்றால் பனைத்தொழில் செய்தால் குடும்பம் வறுமையின்றி வாழம் என்பதால் பனைத்தொழில் செய்பவர்க்கே பெண்கொடுக்கவும் செய்வார்கள் பெண்களும் விரும்புவார்கள்.

குமரிமாவட்ட விடுதலை 1956க்கு பின் சமூக்ப்புரட்சி ஏற்பட்டது. அதற்காக போராடும் உணர்வு ஏற்பட்டது. இளைஞர்களும் சக்தி பெறத் தொடங்கினார்கள். தம்புரானகள் பிடி தளர்ந்து அவர்கள் இடத்தை விட்டு நகரத் தொடங்கினார்கள் ஆண்டு அனுபவித்த சொத்துக்களை அந்தந்த பகுதி மக்களுக்கு விலையாக கொடுக்க எத்தனித்தார்கள் அதனால் வாழ்விடம் எல்லாம் விலை கொடுத்து உரிமை பெற்றனர். 

பஞ்சாயத்து அமைப்புகள் 1958 காலக்கட்டங்களில் கால்பதிக்க தொடங்கின 
கிள்ளியுர் ஊராட்சி ஒன்றித்தின் கீழ் பஞ்சாயத்துகள் நெல்வேலி முளங்குழி என்ற வார்டு உறுப்பினாகள் முறையில் இருந்தது. நெல்வேலி உறுப்பினராக முள்ளஞ்சேரி திரு.சாமி உறுப்பினராக இருந்ததால் மிகவும் பிரபலமானார். முள்ளஞ்சேரியில் பிறந்த திரு.சாமி அக்கால கட்டத்தில் மிகவும் பிரசித்திப்பெற்றவர் முள்ளஞ்சுரி என்ற பகுதியை வெளி உலகுக்கு தெரிவித்தவர்களில் முதலானவா. பஞ்சாயத்து உறுப்பினராக இருந்த காலகட்டத்தில் துணிச்சலுடன் வளர்ச்சி பணிகளில் கவனம் செலுத்தினர். காமராஜர் மதிய உணவுத்திட்டம் செயல்படுத்ததல் பள்ளிகூடங்களுக்கு குழந்தைகளை அனுப்பும் பணிகள் போன்ற பணிகளை செய்தார். காண்ட்ராகட் பணிகளில் ஈடுபட்டதால் பெருத்த நஷ்டங்ளும் கஷ்டங்களும் ஏற்பட்டு மதுபழக்கம் முதலியவைகளுக்கு ஆட்பட்டு தன்னை பாழ்படுத்திக்கொண்டார். 

தொழில்களில் சிரமம் கஷ்டம் நோய் விபத்து போன்றவைகளில் ஆட்பட்ட மக்களில் சிலர் கள் விற்பதிலும் சாராயம் விற்பதிலும் ஈடுபட்டனர் இவைகள் அதிக வருமானம் கொடுப்பதால் தொடர்ந்து பலர் அந்த தொழிலில் ஈடுபடத்தொடங்கினார்கள் குடும்ப கௌரவம் சட்டம் முதலிய வற்றிற்கு மதிப்பளித்தவர்கள் உழைப்பை மட்டுமே நம்பி வாழ்ந்தார்கள் 

சாராயம் காய்சும் தொழில் மிகவும் பிரபல மடைந்து இளைஞர்களும் ஈடுபடத் தொடங்கினார்கள் போலீஸ் கட்டுபடுத்துவதும் காவல் செய்து ஊக்கப்படுத்துவதுமாக இருந்தது. கிடைக்கும் வருமானம் கோர்ட்டு வழக்குமாக செலவழித்து சீரழிந்தார்கள் புலி வால் பிடித்த கதையாக விட முடியாமல் வாழவும் முடியாமல் தத்தளித்தார்கள்.

 ஆரம்பக்கல்வி முளங்குழி அரசு தொடக்கப்பள்ளியில் உயர்நிலைக்கல்வி ஐரேனிபுரம் வாசுதேவ விலாசம் உயர்நிலை பள்ளியும் மார்தாண்டம் அரசு உயர்நிலை பள்ளியமாக இருந்தன. 

 1969 இடைத்தேர்தல் பிரச்சாரத்தில் காமராஜர் முள்ளஞ்சேரி வந்திருந்தார் 11 வயது சிறுவனாக இருந்த முள்ளஞ்சேரி வேலையன் காமராஜருக்கு மாலை போட்டு வரவேற்றார். உயர்நிலை கல்விக்கு எட்டக் கூடிய இளைஞர்கள் உருவான காலகட்டம் அதற்கு பின் உருவானது ஒரிரு நபர் மட்டுமே 11 வது வகுப்பை எட்டினார்கள் அவர்கள் பேருந்து நடத்துனர் ராணுவம் போன்ற பணியை எட்டினர்.

புராதன செண்பகவல்லி அம்மன் ஆலயம் இருந்தாலும் 1970 ஆண்டு கிருஷ்ணன் கோவில் ஏற்பட்ட பிறகுதான் முள்ளஞ்சேரி கிராமம் புத்துணர்வு பெற்றது. அதுசுவையான சம்பவம். கோவிலை முன் வைத்து தான் மக்கள் வாழ்க்கை முறை இருந்தது பங்காளிகள் சண்டை போட்டால் தனக்கென ஒரு கோவிலை கட்டிக் கொள்வார்கள். 

கார்த்திகை மாதத்தில் பஜனை பாடுவது என்பது தொடங்கியதே திரு.குஞ்சு மல்லன் என்பவர் சிந்தனையினால் 1967 வாக்கில் அவருக்கு சொந்தமான இடத்தில் கிருஷ்ணன் ஆலயம் அமைத்து இளைஞர்களை கூட்டி பஜனை பாடத் தொடங்கினார். திருவிழாக்கள் கூட நடைபெறும் சப்பரபவனி உறிவிளையாடல் போன்றவையும் நடக்கும். ஒலிப்பெருக்கி கூட இருக்கும். அது பெட்ரோலால் இயங்கும் ஜெனரேட்டரால் இயங்கும். குமிழ் விளக்குகள் ஒளி அதிசயம் போல் இருக்கும. ஏன் என்றால் 1972 தான் முள்ளஞ்சேரி பகுதிக்கு மின்சாரமே வந்தது. திருவிழாவில் ஏற்பட்ட வாய் தகராறில் சூளுரைத்து புறப்பட்டு இரவோடு இரவாக முள்புதர்களை அகற்றி இரண்டு ஓடுகளை வைத்து விளக்கேற்றி பஜனை தொடங்கி விட்டார்கள் அப்போதைய 16 வயது 20 வயது வரையிலான இளைஞர்கள். இதன் வளர்ச்சி படிப்படியாக வளர்ந்த போது திரு குஞ்சுமல்லன் நடத்திய ஆலயம் கைவிடப்பட்டது. 

41 நாட்கள் ஊர் பஜனை பாடுவார்கள் கடைசி நாளில் சப்பரபவனி நடைபெறும் இரவு ஹரிகதை இசைத்தட்டு நடனம் நடக்கும. மறுநாள் காலை வரை சப்பரபவனி உறிவிளையாடல் நடக்கும். உறிவிளையாடுபவர் கிருஷ்ணன் வேடம் அணிந்திருப்பார் வாத்தியத்துக்கு ஏற்ற இசை அசைவுகளுடன் விளையாடுவார். உறிபிடிப்பவர் விடாமல் கடைசி வரை ஆட்ட வைப்பா. திரளான மக்கள் கூடுவா. பொழது போக்கு வசதிக்காக சினிமாவுகுசெல்ல வேண்டுமானால் மார்த்தாண்டம் செல்ல வேண்டும். இளைஞர்கள் மட்டுமே செல்ல முடியும். உழைக்கும் வர்க்கத்திற்கு நேரம் இருக்காது ஊர் திருவிழாவுக்கு பெரும் கூட்டம் கூடும்.

1972 ஆம் ஆண்டு லெச்சுமணன் ஆசானிடம் கம்புக்களியல் என்ற விளையாட்டு முறையை கற்றார்கள் 8 பேர் நின்று விளையாட வேண்டும். கையில் இரண்டு குறு கம்பு வைத்திருப்பார்கள் 4 பேர் பாடல் பாடுவார்கள் தாளம் ஒருவர் இசைப்பார். தாளத்துக்கும் பாட்டுக்கும் ஏற்ப 8 பேரும் முறைதவறாமல் விளையாடுவார்கள் ஒருவர் தவறினால் விளையாட்டு நின்று விடும். இது ஒரு சிறந்த கலை விருந்தாக அமைந்தது. இதனால் பிரபலம் அடைந்து பல ஊர்களில் திருவிழாக்களுக்கு அழைப்பார்கள். கூட்டத்தினரை கவரும் வண்ணம் சிறப்பாக விளையாடி பாராட்டை பெறுவார்கள். இதனால் முள்ளஞ்சேரி கிராமம் பக்கத்து ஊர்களியல் பிரபலமானது. அப்போதைய அணியில் மிக இளம் வயதினராக முள்ளஞ்சேரி வேலையன் இருந்தார். 

1974 நாடகக் கலை தோன்றியது ஆலயவிழாவில் நாடகம் நடத்த வேண்டும் என்ற சிந்தனையின் ஒட்டத்தில் அந்தக்காலத்தில் பி.எஸ்.சி பட்டதாரியான திரு.தங்க நாடார் எழுதி வெளியுர்அனுபவங்களும் பழைய திரைபடங்களையும் பார்த்த அனுபவம் கொண்ட திரு.கோபாலன் இயக்கத்தில் நகைச்சுவை எழுதும் ஆற்றல் பெற்ற அன்றைய புலவர் படிப்புக்கு ஆயத்தமாகி கொண்ட சிவராகவன் முனைப்பும் நாடகம் அமைய இருந்தன. சிறுவனாக இருந்த முள்ளஞ்சேரி வேலையன் .மு. வேலையனுக்கு கிழவி வேடம் கிடைத்தது. 

கல்வியில் கிராமத்த எல்லா சிறுவர்களை போல் இருந்தலும் மனதில் ஏற்படும்
சிந்தனைகளை பதித்து கொண்டவர் ஊர் மக்கள் தொழில் சிரமங்கள் முதலியவைகளை 
மனதில் பதித்து காரணம் தேடி தீர்வு காண முனைந்தவர் 13 வயதில் கம்புக் களியல் 
கற்றவர். சிறுவயதில் நாடகத்தில் ஏற்பட்ட தாக்கம் தன்னை 17 வயதிலேய நாடக 
எழுத்தாளனாக மாற்றிது. தாய்மேல் ஆணை என்ற நாடகம் அரச நாடகமாக 
இருந்தாலும் அவலங்களை எடுத்த கூறியது சிறுவன் எழுதிய நாடகம் என்பதால் 
மிகுந்த போராட்டத்திற்குபின்தான் ஆதரவு கிடைத்தது. தொடர்ந்து. சமூக சீர்திருத்த
நாடகம் அரச நாடகங்கள் புராண நாடகங்கள் என 20 மேற்பட்ட நாடகங்களை முத்திரை
பதித்தவர் தனது ஊர் பிரபலமாக வேண்டும் என்ற தணியாத தாகம் கொண்டவர் 11
வயதில் பெருந்தலைவர் காமராஜருக்கு மாலையிட்டு வரவேற்றார். சாமிநாடார்
அவர்களுக்கு ஊர்பிரச்சினைகளுக்கான மனு எழுதிக்கொடுப்தும் சமூக தாக்கங்களாக பதிந்தன.
நாடகம் எழுதும் தாக்கத்தை பழைய சினிமா படம் பார்த்தும் கலைஞர் எழுதிய வசனங்களை 
படித்தம் சிந்தனை மலர்ந்ததது 
கல்லூரி படிக்கும் போது நாடகத்தாக்கத்தால் தொடர்ந்து படிக்க மனம் இல்லாமல்
இருந்த நிலையில் வாழ்க்கைக்காக தொழில் பட்டையபடிப்பு படித்து இயந்திர பட வரைவாளரக 
அரசு பணியாளர் ஆனார் சென்னை சென்று கம்பெனிகளில் பணிபுரிந்தார். சென்னையில் 
இருக்கும் போது ஊர்மக்கள கோவில நாடகம் என்ற நாட்டத்தால் ஊரில் வந்தார் 1984 
இல் படவரைவயளர் பணியல் சேர்ந்தா பணியினால் குடும்ப வளாச்சி பொருளாதாரம் 
குடும்பவளர்ச்சி ஏற்பட்டது பல்முகசிந்தனை கொண்ட இவரால் பணி நேரம் போக தான் 
பிறந்த மண்ணுக்கும் சமுதாயத்திற்கும் தொண்டாற்ற விரும்பினார் கோவில் விழாக்களில் 
இளைஞர்கள் வளர்ச்சி குழந்தைகள் நலன் மகளீர் ஒருங்கிணைப்பு முதலியவைகளில் 
கவனம் செலுத்தினார். மேடைகளில் பேசுதல் பேசவைத்தல் பல்துறை பேச்சாளர்களை
உருவாக்குதல் குழந்தைகளுக்கு சமயக்கல்வி பெண்களுக்கு திருவிளக்குபுஜை 
முதலியவைகளை ஏற்படுத்த முனைந்திருந்தார் பரிசுகள் வழங்கி ஊக்குவிப்பார் 
அதன் தொடாச்ச் பரிணாமம் பெற்று சிறப்புடன் சிறந்த விளங்கி வருகிறது. 
சமூக ஈடுபாடு:
ஊர்முன்னேற்றத்திற்கு அமைப்பு ஒன்று எற்படவேண்டும் என்று பெரியார்கள் 
இளைஞர்கள் மகளிர்கள் கூட்டி கிராம மக்கள் மன்றம் என்ற ஏற்படுத்தினார்.அரசு 
பணியாளர் என்பதால் பொறுப்பாளர்கள் பிறரை வைத்து சிறப்பாக செயல்பட்டு 
வந்தார் கிராமத்திற்கு சாலை மேம்பாடு பஸ் வசதி சுயதொழில் இளைஞர் நலன் 
முதலியவைகளை முன் வைத்து பணிகள் செய்ததார். யாரிடமும் நன்கொடை 
பெறாமல் செர்ந்த செலவிலேயே பணிகள் செய்தார் அதற்காக சொந்த வாழ்க்கையில்
எளிமையை கடைபிடித்து வருகிறா. 
முள்ளஞ்சேரி சாலை மேம்பாடு முதல்பணியாக இருந்தது ஊர்மக்களைத் திரட்டி 
பணி செய்தனர் கொல்லக்குடி விளை சாலை அடுத்த கட்டமாக இருந்தது. 
குடிநீர்வசதிக்காக நிறுவனங்களை அழைத்து குழாய்கிணறு அமைக்க முயன்றார் 
சுகாதார மேம்பாடுக்காக திட்டங்களை தொண்டு நிறுவனங்களை தொடர்பு கொண்டு 
அமைக்க வைத்தார். 

எழுத்தறிவுப் பணி:
ஓன்பது வார்டுகளை முன் வைத்து பணிகள் செய்து எழுத்தறிவு 
இல்லாதவர்களை குறைந்த பட்சம் கையெழுத்து போட வேண்டும் என்ற 
நோக்கோடு 950 பேர்களுக்கு முகாம் அமைத்து எழுத்தறிவு வழங்கப் பட்டது.
1988 ஆம் காலகட்டத்தில் ஒரு புரட்சி ஆகும். அப்போது அறிவொளி திட்டம்
தொடங்கப் படவில்லை என்பது சிறப்பு. முடியும் நாளில் கரவிளாகம் முதல் 
இலவுவிளை வரை பெண்கள் சிறுவர்கள் இளைஞர்களை திரட்டி கல்வி 
விழிப்புணர்வு பேரணி நடத்தப் பட்டது. இந்த எழுத்தறிவுப் பணியை 
கொல்லங்கோடு ஆசிரியர் பயிற்சி மாணவிகளைக் கொண்டு நடத்தப் பட்டது.

தொழில் பயிற்சி:
தையல் பயிற்சி நிலையம் அமைக்கப் பட்டு பயிற்சி வழங்கப்பட்டு வந்தது.
வீட்டுப் பெண்களுக்கு கயிறுத்தொழில் நடத்தப் பட்டது. இளைஞர்கள் தொழில் 
கல்வி பெற தொடர்ந்து இரண்டு ஆண்டுகள் ரேடீயோ டிவி பயிற்சி நேரு 
யுவகேந்திரா சார்பில் நடத்தப் பட்டது. வருடந்தோறும் விளையாட்டு விழா
வருடந்தோறும் சுதந்திர தினவிழா குடியரசு தினவிழா சத்பவனநிவாஸ் 
(நல்லிணக்க விழா) இந்திப் பயிற்சி பாலர் பள்ளி மாதந்தோறும் அடிப்படை 
சட்டப் பயிற்சி இடைவிடாது சமூக மேம்பாட்டு நிகழ்ச்சிகள் கலெட்டர்கள் 
அரசு ஊழியர்கள் பேராசிரியர்கள் மருத்துவர்கள் முள்ளஞ்சேரி நிகழ்ச்சிகளுக்கு
வருகை தருவார்கள். 
மாவட்ட அளவிலான பேச்சுப் போட்டிகள் கவிதைப் போட்டிகள் 
கட்டுரைப் போட்டிகள் நடனப் போட்டிகள் சிறப்பாக நடைபெறும். 
இடைவிடாத செயல்பாடுகளால் முள்ளஞ்சேரி கல்வித்திறன் தொழில்
முதலியவைகளில் வளர்ச்சி அதிகரித்தது. வளர்ச்சியின் சீர் கேட்டிற்கு 
முக்கிய காரணம் சாராயம் காய்ச்சுதல் என்பதை உணர்ந்து போலீஸ் 
பொதுமக்கள் என்ற அமைப்பை ஏற்படுத்தி விழிப்புணர்வுஏற்படுத்தி 
சாராயம் காய்ச்சுதலைக் கைவிடுபவர்களுக்கு பாதுகாப்பு உத்தரவாதம். 
வழங்கப்பட்டது சாராயம் காய்ச்சும் தொழிலுக்கு எதிராக நடவடிக்கை 
கோரி ஊர்மக்களைக் கொண்டு விழிப்புணர்வு உண்ணாவிரதம் மிகவும் 
சிறப்பானதாக அமைந்தது.

மருத்துவ முகாம்கள்: 
இலவச மருத்துவ முகாம்கள் கண் மருத்துவ முகாம்கள் கிராம சேவை 
முகாம் முதியோர் உதவித் தொகை பெற்றுக் கொடுத்தல் ஆதரவற்றோருக்கு
உதவுதல் ஏழைப் பெண்கள் திருமண திட்டம் முதலியவற்றை பெற்றுக் 
கொடுத்தல் போன்ற பணிகள் சிறப்புடன் செய்யப் பட்டன. 
படிப்பை பாதியில் விட்டவர்களுக்கு எட்டாவது வகுப்பு தேர்வு எழுத 
பாடம் நடத்தி தேர்வு எழுத ஊக்குவித்தல் படிப்பகம் நடத்துதல் போன்ற
பல்வேறு பணிகளால் சிறப்புற்றன. 
மக்கள் பணிசெய்யும் போது பயனாளிகள் யாரும் நமது வாழ்க்கை 
முன்னேற்றத்திற்காக செய்கிறார்கள் என உணர்ந்து கொள்வதில்லை. 
அதனால் வந்த எதிர்ப்புகளும் தொல்லைகளும் ஏராளம். சுராய தொழில் செய்து
வருபவர்களை பாதுகாத்து பலன் கண்டவர்களின் நெருக்கடிகள் மிகவும் காயப் 
படுத்தின. இதனால் பொருளாதார நஷ்டமும் மன உழைச்சலும் ஏற்பட்டன. 
வுழ்க்கைக்கு உத்தரவாதமான பணிக்கே வேட்டு வைக்கவும் தாக்கவும் முயன்றனர். 
பணியிடத்தில் பண்பான நடத்தையும் நேரம் தவறாமையும் நேர்மையும் 
உழைப்பும் பாதுகாத்தன. சமூக பாதுகாப்பும் நாகர்கோவில் நாடாளுமன்ற 
உறுப்பினர் திரு என்.டென்னீஸ் அவர்களின் பாதுகாப்புதான் பக்க பலமாயிருந்தது. 

முள்ளஞ்சேரி கிராமம் புரண மது பெற்ற கிராமம்: 
முள்ளஞ்சேரி கிராமம் புரண மது பெற்ற கிராமமாக மாறியது. கல்விபொருளாதாரம் 
ஆரோக்கியம் முதலியவைகளில் மாற்றம் ஏற்பட்டன.
பொருளாதார வளர்ச்சிக்குப் பின் கிராம கயிறு தொழில்கள் கைவிடப் பட்டன. 
பெண்கல்வி கல்வி உயர்ந்ததால் தையல் பயிற்சி நலிவுற்றது. மெட்ரிக்
பள்ளிகளின் தாக்கம் பாலர் கல்வி கைவிடப் பட்டது. அறிவுத்திறன் 
மேம்பாடும் சுயஉதவிக் குழுக்களின் வருகையும் பஞ்சாயத்து அமைப்புகளின் 
பணியும் உள்ளதால் தன்னார்வப் பணியின் தேவைகள் குறைந்துள்ளன. 
வளர்ச்சியின் வேகம் சிறந்த வீடுகளும் தனிநபர் வருமானமும் பெருகி உள்ளன.
தச்சுத் தொழில் பட்டறைத் தொழில் கொத்தனார் வேலை அடிப்படை மக்களுக்கு
ஆதாயம் கொடுக்கின்றன. போக்குவரத்து வாகனங்களும் தொழில் கடன்கள் 
படிப்புக் கடன்கள் பெறுவதில் தன்னிச்சையாக பெறும் வாய்ப்புகள் பெற்றுள்ளன.
ஒழுக்கம் நல்லபழக்க வழக்கங்கள் முதலியவைகளில் இளைஞர்களை 
வழிகாட்ட வேண்டியது சமூக கடமையாக உள்ளது. படிப்பகம் நலிவுற்ற 
போது இளைஞர்கள் புத்துணர்வு பெற்று பராமரித்து புதுப்பித்து நடத்தி வருகிறார்கள். 


</doc>
<doc id="52548" url="https://ta.wikipedia.org/wiki?curid=52548" title="முஸ்தாபா கெமால் அத்தாதுர்க்">
முஸ்தாபா கெமால் அத்தாதுர்க்

முஸ்தாபா கெமால் அத்தாதுர்க் (Mustafa Kemal Atatürk - 19 மே 1881 – 10 நவம்பர் 1938) ஒரு துருக்கிய படை அலுவலரும், புரட்சிகர அரசியலாளரும், துருக்கிக் குடியரசின் நிறுவனரும் அதன் முதல் குடியரசுத் தலைவரும் ஆவார். கலிப்பொலி சண்டையின் போது பிரிவுக் கட்டளை அலுவலராகப் பணியாற்றிய காலத்தில் இவர் தன்னை ஒரு புத்திக் கூர்மையுள்ள மிகத் திறமையான படை அலுவலராக நிலைநிறுத்திக் கொண்டார். இவர் பின்னர் முதலாம் உலகப் போரில் கிழக்கு அனத்தோலியப் போர் முனையிலும், பாலஸ்தீனியப் போர் முனைப் பகுதியிலும் திறமையாகச் செயல் பட்டார். ஓட்டோமன் பேரரசு கூட்டணிப் படைகளிடம் தோல்வியடைந்ததையும் அதன் பிரிவினைக்கான திட்டங்களையும் தொடர்ந்து இவர் துருக்கியின் விடுதலைப் போராக மாறிய துருக்கிய தேசிய இயக்கத்தைத் தொடங்கி வழிநடத்தினார். அங்காராவில் ஒரு இடைக்கால அரசை அமைத்த இவர் நட்பு நாடுகளால் அனுப்பப்பட்ட படைகளைத் தோற்கடித்தார். இவரது வெற்றிகரமான படை நடவடிக்கைகள் நாடு விடுதலை பெறுவதற்கும் துருக்கிக் குடியரசு உருவாவதற்கும் வழி வகுத்தது.

நாட்டின் முதல் தலைவராக இவர் பெரிய அளவில் அரசியல், பொருளாதார, பண்பாட்டுச் சீர்திருத்தத் திட்டங்களை நடைமுறைப் படுத்தினார். அறிவொளி இயக்கத்தின் ஆர்வலராக விளங்கிய இவர் ஓட்டோமான் பேரரசின் அழிபாடுகளிலிருந்து, நவீன மக்களாட்சி, மதச் சார்பற்ற, நாட்டின அரசு ஒன்றை உருவாக்குவதை நோக்கமாகக் கொண்டு செயல்பட்டார். இவரது ஆட்சியில் பெண்களுக்கு சம உரிமை அளிக்கப்பட்டது. அத்தாதுர்க்கின் சீர்திருத்தங்கள் குறித்த கொள்கைகள் கெமாலியம் என அழைக்கப்பட்டதுடன், இதுவே தற்காலத் துருக்கியின் அரசியல் அடிப்படையாகவும் விளங்குகிறது. தென்மேற்கு துருக்கியில் அதிகமான குர்து இன மக்கள் வாழ்ந்த போதும் துருக்கியை துருக்கி இன மக்கள் உள்ள நாடாக, தனி இனம் மட்டும் உள்ள நாடாக மாற்ற முயன்றார்.

முசுதபா கெமால் அத்தாதுர்க் 1881ஆம் ஆண்டு அலி ரிசா ஒகுலு முசுதபா என்ற பெயருடன் பிறந்தார். தற்போது கிரேக்கத்தின் இரண்டாவது பெரிய நகரமாக உள்ள தெசலோனக்கி நகரில் பிறந்தார். உதுப்மேனிய பேரரசின் படையில் அத்தாதுர்க்கின் தந்தை அலி ரிசா எப்பன்ட்டி அலுவலராக இருந்தார் மேலும் அவர் மர வணிகராகவும் இருந்தார். இவரது ஒரே தங்கை 1956இல் மறைந்தார்,

இவர் முசுதபா என்ற பெயருடன் பிறந்தார். இவரது கணித ஆசிரியர் கெமால் என்ற பெயரை இவருடன் இணைத்தார். இவரது திறமையையும் நடத்தையையும் மெச்சி கொடுத்தார் என சிலரும் வகுப்பிலிருந்த மற்ற மாணவனில் இருந்து வேறுபடுத்தி காட்ட இப்பெயர் கொடுக்கப்பட்டது என சிலரும் கூறுகின்றனர். எனினும் இவரது வாழ்க்கை வரலாற்றை எழுதிய ஆண்ட்ரூ மாங்கோ தேசிய புலவர் நாமிக் கெமால் நினைவாக இவரே இப்பெயரை சேர்த்துக்கொண்டார் என்கிறார். தொடக்கத்தில் இவரது அம்மா இவரை மத பள்ளியில் சேர்த்து படிக்கச்சொன்னார், பின்னர் இவரது தந்தை மத சார்பில்லாத தனியார் பள்ளியில் சேர்த்தார். இவரது பெற்றோர் இவரை வணிகம் கற்க விரும்பினர், ஆனால் இவர் அவர்களிடம் கூறாமல் 1893இல் செலனிய படைப்பள்ளிக்கு நுழைத்தேர்வை எழுதினார். 1896இல் மாண்டிர் படை உயர்நிலைப் பள்ளியில் இணைந்தார். 1899இல் பங்கால்டியில் உள்ள ஒட்டாமான் படை அகாதமியில் சேர்ந்தார். 1905ஆம் ஆண்டு ஒட்டாமான் படைக் கல்லூரியில் பட்டம் பெற்றார்.
படைக்கல்லூரியில் பட்டம் பெற்ற சிறிது காலத்தில் மன்னராட்சிக்கு எதிராக செயல்பட்டதால் காவல்துறையால் கைது செய்யப்பட்டார். சில மாதங்கள் சிறையில் இருந்த பின் அவரது படித்த பள்ளியின் இயக்குநர் ரிசா பாசா மூலம் விடுதலை அடைகிறார் 
விடுதலைக்கு பின்பு முசுதபா கெமால் உதுப்மேனிய பேரரசின் டமாஸ்கசில் உள்ள ஐந்தாம் இராணுவ படைப்பிரிவில் கேப்டனாக சேர்கிறார். அங்கு முசுதபா எல்வன் தலைமையிலான இரகசிய சிறிய சீர்திருத்த குழுவில் இணைகிறார். இவர்களின் குழு தாய்நாடும் விடுதலையும் என்னும் பொருள் படும் வாடான் வே கர்ரியத் எனப்படும். யூன் 1907இல் இவர் மூத்த கேப்டனாக பதவியுர்வு பெறுகிறார். அக்டோபர் 1907இல் மனாடிர் (பிடோலா) நகரில் உள்ள ஒட்டாமான் பேரரசின் மூன்றாம் படைப்பிரிவுக்கு அனுப்பப்படுகிறார். யூன் 1908இல் இவர் கிழக்கு ருமெலியாவில் (தற்போதுள்ள பல்கேரியாவின் வடபாகம் முழுவதும்) உள்ள உதுப்மானிய இருப்புப்பாதையின் ஆய்வாளராக பணி அமர்த்தப்படுகிறார்..
யூலை 1908இல் இளம் துருக்கியர்களின் புரட்சியில் பங்கு கொள்கிறார், இப்புரட்சியினால் பேரரசர் சுல்தான் இரண்டாம் அபுல்அமீதின் அதிகாரம் பறிக்கப்படுகிறது. மேலும் உதுப்மானிய பேரரசு அரசமைப்புக்கு உட்பட்ட முடியரசாக மாறுகிறது.
படையில் அரசியல் சார்பு இருக்கக்கூடாது என்ற இவரின் கருத்து புரட்சியாளர்களின் கூட்டமைப்பின் தலைவர்களுக்கு பிடிக்காததால் திரிபோலிடேனியாவிக்கு (தற்போது லிபியாவில் உள்ளது) பழங்குடிகளின் எதிர்ப்பை அடக்க என்ற பெயரில் 1918ஆம் ஆண்டின் இறுதியில் அனுப்பப்பட்டார். இவர் தன்னார்வமாகவே அப்பணியை ஏற்றார் என மிகுசு கூறுகிறார். அக்கிளர்ச்சியை அடக்கி விட்டு 1909இல் இசுதான்புல் திரும்புகிறார். ஏப்பிரல் 1909 சில படை வீரர்கள் எதிர் புரட்சி (மார்ச் 31 நிகழ்வு) செய்கிறார்கள். கெமால் அப்புரட்சியை அடக்குகிறார்.

1910இல் முசுதபா கெமால் உதுப்மானிய மாகாணமான அல்பேனியாவுக்கு அழைக்கப்படுகிறார். அச்சமயத்திதல் இசா போலேட்டினி கொசாவா பகுதியில் அல்பேனிய கிளர்ச்சியை வழிநடத்திக்கொண்டிருக்கிறார்.
1910இல் இவர் எக்ரெம் வோலோரா என்ற அல்பேனிய பிரபுவை சந்திக்கிறார். அவர் அல்பேனிய விடுதலையை அறிவித்த பத்திரத்தில் கையொப்பமிட்டவர் மேலும் அவர் எழுத்தாளர், அரசியல்வாதி. 1910இன் இறுதியில் பிரான்சில் பிகார்டி படை நகர்வை அவதானித்த உதுப்மானிய படை அலுவலர்களில் ஒருவராக இருந்தார். 1911இல் குறுகிய காலம் இசுதான்புல்லில் உள்ள படைத்துறை அமைச்சகத்தில் பணிபுரிந்தார்.

1911இல் உதுப்மேனிய திருபோலிடானியாவில் (தற்போது லிபியாவில் உள்ளது) இத்தாலிய-துருக்கி போருக்காக பணியமர்தப்பட்டார். குறிப்பாக பங்காசி, டெர்னா, துப்ருக் போன்ற நகரங்களுக்கு அருகில் 150,000 வீரர்கள் களமிருக்கப்பட்ட இத்தாலிய படையுடன் சண்டையிட. இப்படையை 20,000 எண்ணிக்கையுடைய பேடியுன் (வட ஆப்பிரிக்காவிலுள்ள அரபு நாடோடிகள்) படையும் 8,000 துருக்கியர்களும் எதிர்த்தார்கள். போரை இத்தாலி அறிவிக்கும் சிறிது காலம் முன்பு உதுப்மேனிய மாகாணமான யேமனிலில் ஏற்பட்ட புரட்சியை அடக்க நிறைய உதுப்மேனிய படைகள் சென்றிருந்ததால் லிபியா பகுதியில் உள்ள இத்தாலியர்களை எதிர்க்க படைகள் இல்லாமல் தவித்தது. 1882 ஓரேபி புரட்சிக்கு பின் பிரித்தானியர்களின் இராணுவ கட்டுப்பாட்டில் இருந்த தன்னாட்சி எகிப்து வழியாக லிபியாவுக்கு உதுப்மானிய படைகளை அனுப்ப பிரித்தானியா மறுத்ததால் ஆபத்து என்று தெரிந்தும் (பிரித்தானியர் கண்டறிந்தால் சிறை) வேறுவழியில்லாமல் அரபுக்கள் போல் உடையணிந்து கொண்டு லிபியாவுக்கு உதுப்மானிய படை வீரர்கள் சென்றனர். கடல் வழி செல்ல சில படகுகளே கிடைத்தன. சிறந்த கப்பற்படையுடைய இத்தாலியர்கள் திரிபோலிக்கு செல்லும் கடல் வழியை முழுவதும் கட்டுக்குள் வைத்திருந்தனர்.


</doc>
<doc id="52550" url="https://ta.wikipedia.org/wiki?curid=52550" title="நகிப் மஹ்ஃபூஸ்">
நகிப் மஹ்ஃபூஸ்

நகியுப் மக்ஃபசு "(Naguib Mahfouz: அரபி: نجيب محفوظ‎)" டிசம்பர் 11, 1911 – ஆகத்து 30, 2006 வரையிலான காலத்தில் வாழ்ந்த ஓர் எகிப்திய எழுத்தாளர் ஆவார். 1988 ஆம் ஆண்டு இலக்கியத்துக்கான நோபல் பரிசு இவருக்கு வழங்கப்பட்டது. இருத்தலியல் கோட்பாட்டு மைய்ய முதல் அரபு இலக்கிய எழுத்தாளரான தவ்பீக் அல் அக்கீமின் சமகாலத்தில் வாழ்ந்த எழுத்தாளர்களில் இவரும் ஒருவர் ஆவார். தன்னுடைய எழுபது வருட வாழ்க்கையில் இவர் 34 நாவல்கள், 350 சிறுகதைகள், பனிரண்டுக்கும் மேர்பட்ட திரைக்கதைகள், ஐந்து நாடகங்கள் என எழுதி வெளியிட்டுள்ளார். இவருடைய பல படைப்புகள் எகிப்திய மொழியிலும் பல்வேறு வெளிநாட்டு மொழிகளிலும் திரைப்படங்களாக எடுக்கப்பட்டுள்ளன.

கெய்ரோவின் இடைக்கால பாத்திம கலீபகத்தில் 1911 ஆம் ஆண்டு ஒரு குறைந்த நடுத்தர வர்க்க இசுலாமியக் குடும்பத்தில் மக்ஃபசு பிறந்தார். ஐந்து ஆண் பிள்ளைகளும், இரண்டு பெண் பிள்ளைகளுமாக ஏழு பிள்ளைகள் கொண்ட குடும்பத்தில் இவர் இளைய பிள்ளையாக ஏழாவதாகப் பிறந்தவர் ஆவார். இவர் பிறப்பின் போது மருத்துவம் செய்த மருத்துவரான பேராசிரியர் நகிப் பாசா மக்ஃபசு (1882-1974) என்பவரின் பெயரைத் தழுவியே மக்ஃபசுக்கும் பெயரிடப்பட்டது. அனைவரும் இவரைக் காட்டிலும் வயதில் மூத்தவர்கள் என்பதால் மக்ஃபசு மட்டுமே அவ்வீட்டில் குழந்தையாக வளர்ந்தார். 

கெய்ரோவின் இரண்டு பிரபலமான மாவட்டங்களில் மக்ஃபசின் குடும்பம் வாழ்ந்தது. முதலில் பழைய கெய்ரோ நகரத்தில் உள்ள கமாலேயா பகுதிக்கு அடுத்திருந்த பேட் அல்-காடி பகுதியில் இவர்கள் குடியிருந்தனர். இக்குடும்பம் 1924 ஆம் ஆண்டில் அங்கிருந்து இடம்பெயர்ந்து பழைய கெய்ரோவிற்கு வடக்கில் உருவாகியிருந்த புதிய புறநகர் பகுதியான அபாசியாவிற்கு வந்து சேர்ந்தது. இவ்விரு பகுதிகளுமே மக்ஃபசின் பிற்கால எழுத்துக்களுக்கான பின்புலங்களாக அமைந்தன. பழமை விரும்பியான மக்ஃபசின் தந்தை அப்டெல்-அசீசு ஒரு குடிமைசார்பு அலுவலர் ஆவார். மக்ஃபசும் பிற்காலத்தில் அவரது தந்தையின் பழமைவாத வழியையே 1934 களில் பின்பற்றினார். மக்ஃபசின் தாய் பாத்திமா ஓர் அல் அசார் சேக்கான முசுதபா கசீசியாவின் மகள் ஆவார், பாத்திமா கல்வியறிவு பெறாதவராக இருந்தாலும் கூட எகிப்திய அருங்காட்சியகம் மற்றும் பிரமிடுகள் போன்ற கலாச்சார இடங்களுக்கு பல முறை மக்ஃபசை அழைத்துச் சென்று அறிவூட்டினார் . 

மக்ஃபசின் குடும்பம் இசுலாம் மதத்தை ஒழுங்காகக் கடைப்பிடித்து வாழ்க்கை நடத்திய தீவிர இசுலாமியக் குடும்பமாகும். இதனால் மக்ஃபசு இறுக்கமான இசுலாமியப் பின்னணியிலேயே வளர்க்கப்பட்டார். பிற்காலப் பேட்டியொன்றில் தனது குடும்பத்தின் மதச் சூழல் பற்றிக் குறிப்பிட்ட அவர், அக்குடும்பத்திலிருந்து ஒரு கலைஞன் உருவாவதை எவரும் எதிர்பார்த்திருக்க முடியாது எனவும் குறிப்பிட்டுள்ளார் . 

அக் காலத்தில் மக்ஃபசுக்கு ஏழு வயதாக இருந்தபோதே 1919 ஆம் ஆண்டில் நிகழ்ந்த எகிப்தியப் புரட்சி அவர் மீது கடுமையான பாதிப்பை ஏற்படுத்தியது. ஆண்களும் பெண்களுமாக புரட்சியில் ஈடுபட்ட புரட்சியாளகள் மீது பிரித்தானியப் படைவீரர்கள் துப்பாக்கிச் சூடு நடத்துவதை இவர் சன்னல் கம்பிகளுக்கு பின்னால் நின்று கவனித்துள்ளார். பிற்காலத்தில் எகிப்துப் புரட்சியைப் பற்றி குறிப்பிடும்போது, சிறுவயதில் தனது பாதுகாப்புக் குறித்த அச்சத்தை ஏற்படுத்தியது 1919ன் புரட்சியே எனக் குறிப்பிட்டுள்ளார். 
ஆரம்ப காலத்திலேயே மக்ஃபசு விரிவாக வாசிக்கும் பழக்கம் கொண்டவராக இருந்தார். அபிசு நசீப், தாகா உசைன், சலாமா மவுசா போன்ற எச்சரிக்கை அறிவாளிகளின் எழுத்துகள் இவரை மிகவும் பாதித்தன . 

இடைநிலைக் கல்வியை முடித்த பின்னர் மக்ஃபசு 1930 ஆம் ஆண்டில் தற்போது கெய்ரோ பல்கலைக்கழகம் என்றழைக்கப்ப்படும் எகிப்திய பல்கலைக்கழகத்திற்கு அனுப்பப்பட்டார். அங்கு இவர் 1934 இல் தத்துவவியல் பட்டம் பெற்றார். 1936 ஆம் ஆண்டில் முதுகலைப் பட்டத்திற்கான தத்துவவியல் படிப்பிற்காக ஓர் ஆண்டை செலவழித்த பின்னர் தன்னுடைய படிப்பை கைவிட்டார். ஒரு தொழில்முறை எழுத்தாளராக மாறுவது என முடிவெடுத்தார். அல்-ரிசாலாவில் ஒரு பத்திரிகையாளராகச் சேர்ந்து பணியாற்றினார், மேலும் எல்-இலால் மற்றும் அல்-அக்ரம் போன்ற இதழ்களுக்காக சிறுகதைகள் எழுதினார். 

1934 ல் கெய்ரோ பல்கலைக்கழகத்தில் தத்துவத்தில் இளங்கலை பட்டம் பெற்றபின் மக்ஃபசு எகிப்திய அரசுப் பணியில் சேர்ந்தார். அங்கு அவர் பல பதவிகளில் பணிபுரிந்து 1971 ஆம் ஆண்டில் ஓய்வு பெற்றார். முதலில் அவர் கெய்ரோ பல்கலைக்கழகத்தில் ஓர் எழுத்தராகப் பணியாற்றினார். பின்னர் 1938 இல் எகிப்து இசுலாமிய நிவாரண அமைச்சக அலுவலகத்தில் ஒரு பாராளுமன்ற செயலாளராக பணிபுரிந்தார். 1945 ஆம் ஆண்டில் அல் குயர் மாசோலியம் நூலகத்திற்கு மாறுதல் கோரி மாறுதல் பெற்றுச் சென்றார். அங்கு அவர் தனது இளமைப்பள்ளி குடியிருப்பாளர்கள் சிலரை "நல்ல கடன்கள் திட்டத்தின்" பகுதியாக நேர்காணல் செய்தார். 1950 களில் திரைப்படத்துறை தணிக்கை செய்யும் அலுவலகத்தில் இயக்குனராகப் பணியாற்றினார். இறுதியாக கலாச்சார அமைச்சகத்திற்கு ஆலோசகராகவும் பணியமர்த்தல் இயக்குநராக பணிபுரிந்து ஓய்வு பெற்றார். 

34 நாவல்கள், 350 க்கும் மேற்பட்ட சிறுகதைகள், பனிரெண்டுக்கும் மேற்பட்ட திரைக் கதைகள், ஐந்து நாடகங்கள் என மக்ஃபசு தன்னுடைய 70 வயது வாழ்க்கையில் பல நூல்களை எழுதிக் குவித்து வெளியிட்டுள்ளார். தி கெய்ரோ டிரைலோகி என்ற படைப்பு மக்ஃபசுவின் மிகச் சிறந்த நாவலாகும். முதல் உலகப்போரில் தொடங்கி 1952 ஆம் ஆண்டு இராணுவம் அரசர் பாரூக்கைக் கவிழ்த்து ஆட்சியைப் பிடித்தநாள் வரை கெய்ரோவில் வாழ்ந்த மூன்று தலைமுறை மக்களை பிரதிபலிப்பதாக இந்நாவல் எழுதப்பட்டுள்ளது. புத்தக வெளியீட்டாளர் டார் அல்-மா ஆரெஃப் குழுவின் உறுப்பினராக மக்ஃபசு இருந்தார். இவருடைய பல நாவல்கள் அல்-அக்ரமில் வெளியிடப்படுவது தொடர்ந்தது. மேலும் அவரது நூல்கள் அவருடைய வார பத்திரிகையின் ஒரு பகுதியான "பாயிண்ட் ஆஃப் வியூ" என்ற பகுதியில் வெளியாகின. நோபல் பரிசு பெருவதற்கு முன்பு இவரது நாவல்களில் ஒரு சில மட்டுமே மேற்கு உலகினருக்கு அறிமுகமாயிருந்தன .

மக்ஃபசின் ஆரம்ப காலப் படைப்புகள் கெய்ரோவில் உருவாகின. அபாத அல் அக்தர் (1939), ரேடோபிசு (1943), கிஃபாவும் திஃபாவும் (1944) ஆகிய மூன்று நாவல்களும் வரலாற்று நாவல்களாகும். தன்னுடைய 30 நாவல்களில் சொல்லப்படாதவை எனக் கருதியவற்றையெல்லாம் இந்நூல்களில் இடம்பெறச் அவர் நிறைவு செய்தார். சர் வால்டர் இசுகாட்டின் (1771-1832) எழுத்துக்களால் ஈர்க்கப்பட்டு எகிப்து முழுவதையும் தொடர்ச்சியான புத்தகங்களில் எழுத வேண்டுமெனத் திட்டமிட்டார். இருப்பினும், மூன்றாவது தொகுதியை எழுதிக் கொண்டிருக்கும் போதே மக்ஃபசுவிற்கு அந்த ஆர்வம் குறைந்தது. சாதாரண மக்களின் சமூக மாற்றத்தில் உளவியலின் பாதிப்புகளை வெளிப்படுத்தக்கூடிய தற்கால விருப்பத்திற்கேற்ப தனது விருப்பத்தையும் மாற்றிக் கொண்டார் . 

மக்ஃபசுவின் உரைநடை இலக்கியம் அவரது கருத்துக்களின் தெளிவின் வெளிப்பாடுகளால் வகைப்படுத்தப்பட்டுள்ளது. அவருடைய எழுத்துக்களில் சமத்துவம், ஓரினச்சேர்க்கை மற்றும் கடவுள் உட்பட பரந்தளவிலான தலைப்புகள் உள்ளடங்கியிருந்தன. இந்த தலைப்புகளில் எழுதுவது எகிப்தில் அக்காலத்தில் தடை செய்யப்பட்டிருந்தது . அவரது படைப்புகளில், 20 ஆம் நூற்றாண்டில் தனது நாடு அடைந்திருந்த வளர்ச்சிகளை அவர் விவரித்திருந்தார். கிழக்கு மற்றும் மேற்கு நாடுகளின் பாதிப்பால் ஏற்பட்டிருந்த மாற்றங்களுடன் நாட்டின் அறிவார்ந்த மற்றும் கலாச்சாரப் பெருமைகளை இணைத்தார். மேற்கத்திய துப்பறியும் கதைகள், உருசிய மரபுக் கதைகள் மற்றும் மார்செல் பிரவுசுட், பிரான்சு காஃப்கா மற்றும் யேம்சு சாய்சு போன்ற நவீன எழுத்தாளர்களின் படைப்புகளால் எகிப்து அல்லாத கலாச்சார இலக்கியத்தில் அவரது சொந்த இலக்கிய வெளிப்பாடு தொடங்கியது.

மக்ஃபசின் கதைகள் பெரும்பாலும் கெய்ரோவின் மிகப்பெரும்பாலான மக்கள் தொகை மிகுந்த நகரங்களிலேயே நிகழ்கின்றன. அங்குள்ள சாதாரண மக்களே அவரது லதைகளை ஆக்ரமிக்கின்றனர். மேலும் இச்சாதாரண மக்கள் சமுதாயத்தின் நவீனமயமாக்கல் மற்றும் மேற்கத்திய மதிப்புகளின் சோதனைகளை சமாளிக்க முயற்சி செய்கின்றனர் .
1950 களில் மக்ஃபசின் மையப் பணியாக அமைந்தது தி கெய்ரோ ட்ரைலோகி நாவல் ஆகும், சூலை புரட்சிக்கு முன்பே இவர் இந்நாவலை முடித்தார். இவருடைய நாவல்களின் தலைப்புகள் பேலசு வாக், பேலசு ஆப் டிசையர், சுகர் சிடிரீட் போன்ற தெருக்களின் பெயர்களாகவே இருந்தன. அவர் வளர்ந்த கெய்ரோவின் பகுதிகளில் இவருடைய கதைகள் அமைக்கப்பட்டன. முதல் உலகப்போரில் தொடங்கி 1952 ஆம் ஆண்டு இராணுவம் அரசர் பாரூக்கைக் கவிழ்த்து ஆட்சியைப் பிடித்தநாள் வரை கெய்ரோவில் வாழ்ந்த பாட்ரியார்க் அல் சயத் அகமது அப்டெல் கவாத்தும் அவருடைய குடும்பமும் அடைந்த மூன்று தலைமுறை மாற்றங்களை பிரதிபலிப்பதாக இவருடைய நாவல் எழுதப்பட்டுள்ளது. பிரபலமான இவருடைய நாவலான தி எகிப்து டிரைலோகியை முடித்தபிறகு சிலகாலம் இவர் எழுதுவதை நிறுத்தியிருந்தார். 1952 இல் யமால் அப்துல் நாசிர் முடியாட்சியை தூக்கி எறிந்ததால் இவர் ஏமாற்றமடைந்தார், 1959 ஆம் ஆண்டில் மீண்டும் நூல்களை வெளியிடத் தொடங்கினார், பின்னர் புதிதாய், சிறுகதைகள், பத்திரிகைகள், நினைவுச்சின்னங்கள், கட்டுரைகள் மற்றும் திரைக்கதைகள் என பிரமாண்டமாக எழுதி வெளியிடத் தொடங்கினார் . நவீன வரலாற்றில் நாசர் மிகப்பெரிய அரசியல் தலைவர்களில் ஒருவர் என 1998 ஆம் ஆண்டு நேர்காணலில் இவர் குறிப்பிட்டுள்ளார் சூயசு கால்வாயை நாசிர் தேசியமயமாக்கிய பின்னர் அவரை முழுமையாக மக்ஃபசு பாராட்டத் தொடங்கினார் . 

தார்தரா ஃபாவுக் அல் நில் என்பது அவரது மிகவும் பிரபலமான நாவல்களில் ஒன்றாகும். அன்வர் அல்-சதாத் ஆட்சியின் போது இந்நாவல் பின்னர் ஒரு திரைப்படமாக எடுக்கப்பட்டது. நாசிர் சகாப்தத்தில் எகிப்திய சமுதாயத்தின் சீரழிவு அடைந்தது என்பதை இந்த கதை விமர்சிக்கின்றது. முன்னாள் குடியரசுத் தலைவர் நாசிரை நேசித்த எகிப்தியர்களைத் தூண்டுவதை தவிர்க்க சடாத் இத்திரைப்படத்தைத் தடை செய்தார். 1990 களுக்கு முன்னர் இத்திரைப்படத்தின் பிரதிகளைக் கண்டுபிடிக்க கடினமாக இருந்தது.
சில்ட்ரன் ஆப் தி கபிலாவி என்பது மக்ஃபசின் அறியப்பட்ட சிறந்த படைப்புகளில் ஒன்றாகும். , குடும்பத்தலைவரான கபிலாவி மற்றும் அவரது குழந்தைகள், கெய்ன், ஆபேல், மோசே, இயேசு, மற்றும் முகமது ஆகியோர் சராசரி எகிப்தியர்களாக இப்படைப்பை அலங்கரிக்கின்றனர். 1960 களில் மக்ஃபசு மேலும் தனது இருத்தலியல் நாவல்களில் மனிதகுலம் கடவுளிடமிருந்து மேலும் விலகிச் செல்கிறார்கள் என்ற கருத்தை மேலும் வளர்த்தார். 


</doc>
<doc id="52553" url="https://ta.wikipedia.org/wiki?curid=52553" title="முள்ளஞ்சேரி செண்பகவல்லி அம்மன் ஆலயம்">
முள்ளஞ்சேரி செண்பகவல்லி அம்மன் ஆலயம்

செண்பகவல்லி அம்மன் ஆலயம் புரதானமாக நடத்தப் படுவதால் மகிமை மிமுந்த தலமாக உள்ளது. 
40 ஆண்டுகளுக்கு முன்னால் மண் சுவற்றில் ஓடுகள் கொண்டு கட்டப் பட்ட கோவில் பராமரிப்பு இல்லாமல் பழுதடைந்து இடிந்து விழுந்தது. இருந்தாலும் பல ஆண்டுகளாக கண்டு கொள்ளாமல் புதர்கள் நிறைந்து காணப்பட்டது. சரியான ஒருங்கினைப்பும் ஒருங்கிணைப்பவரோடு ஒத்துழைக்க வேண்டும் என்ற உணர்வும் இல்லாததே அதற்குக் காரணம். திருமணங்கள் நல்ல காரியங்கள் நடக்க வேண்டும் 
என்ற வேண்டுதலுக்காக முட்புதரில் வைத்து படையல் செய்வார்கள்.

2000 ஆண்டில் இதற்கு ஒருவிழா காணவேண்டும். மக்கள் அறியாமையை விலக்கி ஆரோக்கியமான வழிபாட்டு முறையை கொண்டு வந்து முன்னோர்கள் வழிபட்டு வந்த ஆலயத்தை புனரமைக்க ஊர்மக்களைக் கூட்டினார் முள்ளஞ்சேரி மு.வேலையன் அவர் வாக்குக்குக் கட்டுப் பட்டும் மனம் இல்லாமல் ஏற்றுக் கொண்டு இருந்தனர். புதிய முறையில் ஆலயம் எழுப்பி கோழிகள் பலி போன்ற நாகரீக மற்ற செயல்களை கைவிட நம்பிக்கையுட்டி செயல்பட்டார். ஆலயம் எழுப்பப்பட்டது.

ஆகம முறைப்படி வழிபாடுகள் நடத்தப் படுகிறது. வாரம் தோறும் கூடுதல் குடும்ப சங்கம 
புஜை கூட்டு பிரார்த்தனை பால்குட பவனி போன்றவைகளை அறிமுகப் படுத்தி கல்வி ஆரோக்கியப் பொருளாதார வளர்ச்சி போன்றவைகள் முன் வைத்து நிகழ்ச்சிகள் ஏற்பாடு செய்தார். வுழா நிகழ்ச்சிகள் மக்கள் மேம்பாடு முன் வைத்து நடத்தப் பட்டது.
சில வருடங்களுக்கு பின்னர் பழமை விரும்பிகளும் பதவியென்ற பேய் பிடித்தவர்கள் பிடியில் 
சிக்கியதால் அதிலிருந்து போராடி அல்லல் பட விரும்பாதலால் அதன் வளர்ச்சி எண்ணங்களை தற்காலிகமாக நிறுத்தி வைத்து விலகினார். அவர்கள் செயல்களை இடையுறு செய்யாமல் ஆலய பணிகளுக்கு ஆதரவு வழங்கி வருகிறார். அவருடைய சிந்தனை விதைகள் விதைக்கப் பட்டது. 

2000த்தில் செண்பகவல்லி அம்மன் ஆலயத்தில் ஏற்படுத்தப் பட்ட மாற்றங்கள் ஸ்ரீகிருஷ்ணன் 
ஆலயம் உயர்ந்துவளர்வதற்கும் புத்துணர்ச்சியுடன் இளைஞர்கள் செயல்படுவதற்கும் காரணமாக அமைந்தது. அது போன்ற சிந்தனைகள் பல ஆலயங்களின் மாற்றங்களுக்கு உதவின.


</doc>
<doc id="52554" url="https://ta.wikipedia.org/wiki?curid=52554" title="ஹெக்டர் பேர்லியோஸ்">
ஹெக்டர் பேர்லியோஸ்

லூயி ஹெக்டர் பேர்லியோஸ் (Louis Hector Berlioz - டிசம்பர் 11, 1803 – மார்ச் 8, 1869) ஒரு பிரெஞ்சு புனைவிய இசையமைப்பாளர். மேலைத் தேய இசைக் கருவிகள் பற்றி இவர் எழுதிய "இசைக் கருவிகள் பற்றிய நூல்" (Grand Traité d’Instrumentation et d’Orchestration Modernes) என்னும் ஆய்வு நூல் மூலம் நவீன குழுஇசைக்குப் (orchestra) பெரும் பங்களிப்புச் செய்துள்ளார். முழுஇசை நடத்துனராக இவர் ஆயிரத்துக்கும் மேற்பட்ட இசைக் கலைஞர்களை வைத்துப் பல இசை நிகழ்ச்சிகளை நடத்தியுள்ளார். இன்னொரு முனையில், வெறும் வாய்ப்பாட்டு, பியானோ போன்றவற்றுக்காகவும் 50 அளவிலான பாடல்களுக்கு இசையமைப்புச் செய்துள்ளார். 

பேர்லியோஸ் பிரான்ஸ் நாட்டில், இசேயர் (Isère) பிரிவில், லையன் (Lyon) என்னும் இடத்துக்கு அண்மையில் உள்ள லா கோட்-சான் ஆண்ட்ரே (La Côte-Saint-André) என்னும் இடத்தில் பிறந்தார். இவரது தந்தை மாகாண மருத்துவரும், அறிஞரும் ஆவார். இளம் வயதில் பேர்லியோசின் கல்வி பெரும்பாலும் இவர் மூலமே கிடைத்தது. தந்தை தாராண்மை நோக்குக் கொண்ட ஒரு இறைமறுப்பாளர். தாயார் பழமைவாத ரோமன் கத்தோலிக்கர். இவருடன் சேர்த்துக் குடும்பத்தில் ஆறு பிள்ளைகள் பிறந்தாலும் மூவர் சிறு வயதிலேயே இறந்து விட்டனர். ஏனைய இருவரான நான்சியும், அடேலும் வாழ்க்கை முழுதும் ஹெக்டருக்கு நெருக்கமானவர்களாகவே இருந்தனர். 

அக்காலத்து இசையமைப்பாளர்கள் பலர் இளவயது மேதைகளாக இருந்தனர். ஆனால் பேர்லியோஸ் அவ்வாறானவர் அல்ல. தனது 12 ஆவது வயதிலேயே இவர் இசை கற்கத் தொடங்கினார். இவரது தந்தை விரும்பாததால் இவர் பியானோ கற்றுக்கொள்ளவில்லை. இதில் நன்மை தீமை இரண்டும் கலந்திருந்ததாக பேர்லியோஸ் பிற்காலத்தில் குறிப்பிட்டுள்ளார். இவர் கிட்டார், புல்லாங்குழல் ஆகியவற்றைக் கற்றுத் திறமையுள்ளவர் ஆனார். இசையமைப்புக்களுக்கு இன்றியமையாத சுர இயைபுகள் (harmony) பற்றிய அறிவை இவர் நூல்களை வாசிப்பதன் மூலம் அறிந்துகொண்டாரே அன்றி முறையான பயிற்சி பெறவில்லை. இவரது தொடக்ககால இசையமைப்புக்களிற் பெரும்பாலானவை குறைவான எண்ணிக்கை கொண்ட இசைக்கலைஞர்களைக் கொண்டவையாகும்.


</doc>
<doc id="52555" url="https://ta.wikipedia.org/wiki?curid=52555" title="ஜார்ஜ் ஃபிரிடெரிக் ஹாண்டெல்">
ஜார்ஜ் ஃபிரிடெரிக் ஹாண்டெல்

ஜார்ஜ் ஃபிரிடெரிக் ஹாண்டெல் (ஆங்கிலம்: George Frideric Handel - 23 பெப்ரவரி 1685 – 14 ஏப்ரல் 1759) ஜேர்மனியில் பிறந்த பரோக் இசையமைப்பாளர் ஆவார். இவர் இசை நாடகங்கள், நீண்ட இசை நிகழ்ச்சிகள் போன்றவற்றுக்குப் பெயர் பெற்றவர். செருமனியில், ஹாலே என்னுமிடத்தில் பிறந்த இவர் வளர்ந்த பின்னர் தனது வாழ்நாளின் பெரும்பகுதியை இங்கிலாந்திலேயே கழித்தார். 1727 ஆம் ஆண்டு ஜனவரி 22 ஆம் தேதி இவர் இங்கிலாந்தின் குடிமகனானார்.


</doc>
<doc id="52563" url="https://ta.wikipedia.org/wiki?curid=52563" title="சாஃபக்கிளீசு">
சாஃபக்கிளீசு

சாஃபக்கிளீசு (Sophocles - கிமு 496 - கிமு 406) ஒரு பண்டைக் கிரேக்க துன்பியல் நாடகாசிரியர் ஆவார். இன்றும் கிடைக்கின்ற ஆக்கங்களை எழுதிய பண்டைக் கிரேக்கத் துன்பியல் நாடகாசிரியர்கள் மூவருள் இவர் இரண்டாமவர். இவருடைய முதல் நாடகம் ஏஸ்கலஸ் (Aeschylus) என்னும் பண்டைக் கிரேக்கத் துன்பியல் நாடகாசிரியர் எழுதிய நாடகங்களுக்குப் பிற்பட்டதும், இயூரிபிடீஸ் (Euripides) என்னும் இன்னொரு பண்டைக் கிரேக்க நாடகாசிரியருடைய நாடகங்களுக்குப் முந்தியதும் ஆகும். "சூடா" என்னும் பத்தாம் நூற்றாண்டுக் கலைக்களஞ்சியம் ஒன்றின்படி, சாஃபக்கிளீசு தனது வாழ்நாளில் 120க்கு மேற்பட்ட நாடகங்களை எழுதியதாகத் தெரிகிறது. ஆனாலும், இவற்றுள் ஏழு நாடகங்கள் மட்டுமே இன்று முழுமையாகக் கிடைக்கின்றன. இவை, "அஜாக்ஸ், அன்டிகனி, டிரக்கினியப் பெண், அரசன் எடிப்பசு, எலெக்ட்ரா, பிலாக்டெட்டீஸ், கொலோனசில் எடிப்பசு" ஆகியவையாகும். 

ஏறத்தாழ 50 ஆண்டுகளாக, அக்காலத்து ஆதென்சில் நடைபெற்றுவந்த லெனேயா, டயனீசியா போன்ற விழாக்களில் நடைபெற்ற நாடகப் போட்டிகளில் அதிக பரிசு பெற்ற நாடகாசிரியர் இவரேயாவார். சாஃபக்கிளீசு பங்குபற்றிய சுமார் 30 நாடகப் போட்டிகளில் 24ல் இவர் வென்றிருக்கக்கூடும் என்றும் எதிலுமே இரண்டாம் பரிசுக்குக் கீழ் எடுத்தது இல்லை எனவும் சொல்லப்படுகிறது. ஏஸ்கலஸ் 14 போட்டிகளில் வென்றுள்ளார். இயூரிபிடீஸ் நான்கு போட்டிகளில் மட்டுமே வென்றார்.


</doc>
<doc id="52566" url="https://ta.wikipedia.org/wiki?curid=52566" title="அகத்தியமலை">
அகத்தியமலை

அகத்தியமலை அல்லது அகத்தியக் கூடம் என்பது மேற்குத் தொடர்ச்சி மலையில் உள்ள ஒரு மலைமுடியாகும். இதன் உயரம் 1,868 மீட்டர்கள். இம்மலை நெய்யாறு கானுயிர்க் காப்பகத்தின் ஒரு பகுதி. இது தமிழக - கேரள மாநிலங்களின் எல்லையில் அமைந்துள்ளது. தாமிரபரணி ஆறு இம்மலையில் தோன்றி திருநெல்வேலி மாவட்டத்தின் ஊடாகப் பாய்கிறது. இம்மலை அகத்திய முனிவரின் பக்தர்களால் புண்ணிய தலமாகக் கருதப்படுகிறது. மலை முகட்டில் அகத்தியருக்கு ஒரு சிறு கோவில் அமைந்துள்ளது.



</doc>
<doc id="52567" url="https://ta.wikipedia.org/wiki?curid=52567" title="கூந்தன்குளம் பறவைகள் காப்பகம்">
கூந்தன்குளம் பறவைகள் காப்பகம்

கூந்தன்குளம் பறவைகள் காப்பகம் "(Koonthankulam Bird Sanctuary)" தமிழகத்தின் திருநெல்வேலி மாவட்டத்தில் உள்ள நான்குநேரி வட்டத்தில் உள்ளது. இக்காப்பகம் கூந்தன்குளம் என்ற ஊரில் அமைந்துள்ள பாதுகாக்கப்பட்ட பகுதி. இதன் பரப்பு 1.2933 ச.கிமீ. இது 1994-ஆம் ஆண்டு பறவைகள் காப்பகமாக அறிவிக்கப்பட்டது.

இக்காப்பகத்திற்கு 43 இனத்தைச் சேர்ந்த பறவைகள் வருகின்றன. ஆண்டுதோறும் திசம்பர்த் திங்களில் 10,000க்கும் மேற்பட்ட பறவைகள் இங்கு வலசை வருகின்றன

திருநெல்வேலியில் இருந்து 33 கி.மீட்டரில் அமைந்துள்ள கூந்தன்குளம், 1994-ம் ஆண்டு சரணாலயமாக அறிவிக்கப்பட்டு, செம்மையாக பராமரிக்கப்பட்டு வருகிறது. கூந்தன்குளம், காடன் குளம் என இயற்கையாக அமைந்துள்ள நீர்ப்பரப்பில் 129.33 ஏக்கரில் பரந்து விரிந்துள்ள பறவைகள் புகலிடத்தில் பூநாரைகளின் வரவு அதிகமாக இருக்கும் இடமாகும். கூந்தன் குளம் கிராம மக்களின் அரவணைப்பில், பறவைகள் யாவும், மனிதர் பயம் இன்றி அனைத்து வீடுகளின் மரங்களிலும் கூடுகள் அமைந்து முட்டையிட்டு, குஞ்சுகளை பாதுகாத்துக் கொள்கின்றான.

நீண்டு மெலிந்த சிவந்த கால்களையும், மெல்லிய குழல் போன்ற வளைந்த கழுத்தையும், ரோசா வண்ணத்தையும் ஒத்த பூநாரைகள் இங்கு வந்து செல்வது மிகவும் குறிப்பிடத்தக்கது. குஜராத்தில் உள்ள ரன்-கட்ச் பகுதியில் லட்சக்கணக்கில் இனப் பெருக்கம் செய்யும் பூநாரைகளை கண்ட பறவையியல் அறிஞர் சலீம் அலி அவ்விடத்தை ஆசியாவின் மிகப் பெரிய பூநாரைகள் பகுதியாக அறிவித்தார். தமிழகத்தின் பருவநிலையை விரும்பி ஆண்டுதோறும் திசம்பர், சனவரி மாதங்களில் பூநாரைகள் தமிழத்தை நோக்கி வருகின்றன. தமிழகத்தில் கூந்தன் குளம் தவிர, பழவேற்காடு, கோடியக்கரை பறவைகள் சரணாலயங்களுக்கும் வருகை தருகின்றன என்பது குறிப்பிடத்தக்கது.

சைபீரிய பகுதியில் இருந்து வருகை தரும் பட்டைத்தலை வாத்து, ஊசிவால் வாத்து, தட்டை வாயன், செண்டு வாத்து, முக்குளிப்பான் உள்ளிட்ட பல்வேறு உப்புக் கொத்திகள், செங்கால் நாரை, மஞ்சள் மூக்கு நாரை, மூன்று விதமான கொக்குகள், கரண்டி வாயன் என 43 நீர்ப் பறவைகள் கூந்தன் குளத்திற்கு ஆண்டு தோறும் வருகை புரிவது கணக்கிடப்பட்டுள்ளது.

ஓராண்டில் அதிகபட்சமாக 1 லட்சம் பறவைகள் வந்தது பதிவு செய்யப்பட்டுள்ளது. அருகாமை நகரமாக நாசரேத்து 15 கி.மீ., தொலைவில் அமைந்துள்ளது. அக்டோபர் இறுதியில் கூந்தன் குளம் வரத் தொடங்கும் பறவைகள் ஏப்ரல், மே மாத வாக்கில் தங்கள் இருப்பிடத்திற்கு திரும்பிச் செல்கின்றன. பறவைகளைக் காண சனவரி, பிப்ரவரி ஏற்ற மாதங்களாகும்.



</doc>
<doc id="52568" url="https://ta.wikipedia.org/wiki?curid=52568" title="நெய்யாறு">
நெய்யாறு

நெய்யாறு கேரளத்தின் திருவனந்தபுரம் மாவட்டத்தில் உள்ள அகத்தியமலையில் தோன்றி ஓடும் ஓர் ஆறு. இவ் ஆறு நெய்யாற்றன்கரை வட்டத்தில் பாய்ந்து பின் அரபிக் கடலில் சேர்கிறது. இவ் ஆற்றின் நீளம் 56 கிலோமீட்டர்கள். கல்லாறு, முல்லையாறு முதலியன இதன் துணையாறுகள். நெய்யாற்றின் குறுக்கே நெய்யாறு அணை 1958-ல் கட்டப்பட்டது.



</doc>
<doc id="52571" url="https://ta.wikipedia.org/wiki?curid=52571" title="வீ">
வீ

வீ ( wii ) என்று அழைக்கப்படும் நிகழ்பட விளையாட்டு சாதனம் முதன்முறையாக நின்டென்டோ என்ற ஜப்பானிய நிறுவனத்தால் டிசம்பர் 6ஆம் திகதி 2006 ஆம் ஆண்டு வெளியிடப்பட்டது. தற்போதய சந்தையில் விற்கப்படும் வீ சாதனங்கள், ஏழாம் தலைமுறையை சார்ந்தவை. வீ நிகழ்பட விளையாட்டு சாதனத்தின் முக்கிய போட்டியாளராக கருதப்படும் மற்ற சாதனங்கள் மைக்ரோசாப்ட் நிறுவனத்தின் எக்ஸ்பாக்ஸ் 360 மற்றும் சோனி நிறுவனத்தின் பிளேஸ்டேசன் 3 ஆகும். 
வீ நிகழ்பட விளையாட்டு சாதனம் வீ தொலைதொடர்பு கருவி, வீ உணர்கருவி, வீ முனையம் ஆகியவற்றை உள்ளடக்கியது. வீ முனையம் தொலைக்காட்சிப் பெட்டியுடன் இணைக்கப்பட்டு, இயக்குபவர் விளையாடும் விளையாட்டின் நிகழ்படம், தொலைக்காட்சிப் பெட்டியின் திரையில் காண்பிக்கப்படும். இந்நிகழ்பட சாதனத்தின் சிறப்பு அம்சமாக கருதப்படுவது, இச்சாதனம் இதை இயக்குபவரின் அங்க அசைவுகளை துல்லியமாக அனுமானித்து அதற்கு எற்றவாறு திரையில் காட்சிகளை மாற்றவல்லது. இயக்குபவரின் கையில் இருக்கும் வீ தொலைதொடர்பு கருவியின் அசைவுகளை 3 பரிமாணத்திலும் கணிக்கவல்ல வீ உணர்கருவி மூலம் இது சாத்தியமாகிறது. இத்தன்மைகளால் விளையாட்டின்போது, நேரடியாக உண்மையில் விளையாடுவதுபோன்ற அனுபவத்தைப் பெறலாம்.


</doc>
<doc id="52574" url="https://ta.wikipedia.org/wiki?curid=52574" title="வட்டகை">
வட்டகை

வட்டகை அல்லது உருளிப்பட்டை (Tyre) என்பது பேருந்து, சுமையுந்து, தானுந்து, மிதிவண்டி போன்ற வாகனங்களின் சில்லுக்களின் சட்டங்களுக்கு (ஓரச்சட்டம்) மேல் போடப்படும் இரப்பரால் ஆன வளைய வடிவ பொருள் ஆகும். 

சாலைக்கும் உலாகச் சட்டத்துக்கும் இடையே இடப்படும் இது உராய்வை குறைக்கின்றது, உலோகச் சட்டத்தையும் சாலையும் பாதுகாக்கிறது. சுமையை தாங்க, இலகுவாக திசைமாற்ற, தடுக்க, இழுக்க இரப்பர் குழாயில் காற்று அடைக்கப்பட்ட வட்டகை உதவுகிறது.


</doc>
<doc id="52580" url="https://ta.wikipedia.org/wiki?curid=52580" title="சட்டக்கதிர்">
சட்டக்கதிர்

சட்டக்கதிர் சட்டத்துறை தமிழ் இதழ். இது 1992 ஆம் ஆண்டில் இருந்து தொடர்ந்து மாதாந்தம் வெளிவருகிறது. மனித உரிமைகள், சட்ட முறைமைகள், சட்டத் தமிழ் ஆகிய விடயங்கள் பற்றி இந்த இதழ் கவனம் செலுத்துகிறது. இந்தியா, இலங்கை, மலேசியா, சிங்கப்பூர், தென் ஆபிரிக்கா, ஐக்கிய அமெரிக்கா, கனடா, ஐக்கிய இராச்சியம் உட்பட பல நாடுகளில் இது கிடைக்கிறது. இது இணையத்தளத்தில் இதன் பிரதிகளை வெளியிருகிறது. 



</doc>
<doc id="52590" url="https://ta.wikipedia.org/wiki?curid=52590" title="குச்சனூர் சனீஸ்வரன் கோயில்">
குச்சனூர் சனீஸ்வரன் கோயில்

இந்துமத வழிபாட்டுத் தலங்களில் அமைக்கப்பட்டிருக்கும் நவக்கிரகங்களில் ஒன்றாகவும், சில வழிபாட்டுத் தலங்களில் துணைக் கோவிலாகவும் கொண்டு எழுந்தருளியிருக்கும் சனீஸ்வர பகவான் தமிழகத்தில் தனக்கென தனிக் கோவில் கொண்டு எழுந்தருளியிருக்கும் ஒரே இடம் குச்சனூர்தான். 

தேனி மாவட்டம் கம்பம் பள்ளத்தாக்குப் பகுதியில் சுரபிநதி எனப் புராணங்களில் போற்றப்படும் பெருமையுடைய சுருளி ஆற்றின் கிளையாக இருக்கும் முதன்மை வாய்க்காலின் மேற்குக் கரையில் இந்தக் குச்சனூர் சனீஸ்வர பகவான் கோவில் அமைந்திருக்கிறது. சனி தோசம் உடையவர்கள் இந்தக் கோவிலிற்கு வந்து மனமுருக வேண்டிக் கொண்டால் அவர்களுக்கு வரும் சோதனைகள் நீங்கி வாழ்க்கையில் வளம் பெற முடியும். மேலும் தாங்கள் தொடங்கும் புதிய தொழில் வளர்ச்சி அடையவும், வணிகம் பெருகவும், குடும்பத்தினர் நலமுடன் வாழவும் இவரது துணை வேண்டுமென்று தமிழ்நாட்டின் பல பகுதிகளில் இருந்தும் பக்தர்கள் இந்தக் கோவிலுக்கு வந்து வணங்கிச் செல்கின்றனர். தற்போது இந்தியாவின் பிற பகுதிகளிலிலிருந்தும், இலங்கை, சிங்கப்பூர், நேபாளம் போன்ற வெளிநாடுகளிலிருந்தும் இந்து சமய நம்பிக்கையுடையவர்கள் இந்த சனீஸ்வர பகவான் கோவிலுக்கு வந்து தங்கள் குறைகள் தீர்ந்திட வேண்டிச் சென்று கொண்டிருக்கின்றனர்.

இப்பகுதியை சேர்ந்த தினகரன் எனும் மன்னன் ஒருவன் குழந்தையின்றி மனம் வாடிவந்த நிலையில் தனக்குக் குழந்தை ஒன்று அளிக்கக் கோரி தினமும் இறைவனிடம் வேண்டி வந்தான். இப்படி அவன் வேண்டிக் கொண்டிருந்த போது ஒருநாள் அசரீரி ஒன்று கேட்டது. அந்த அசரீரியில் அவனது வீட்டிற்கு பிராமணச் சிறுவன் ஒருவன் வருவான் என்றும் அவனை வளர்த்து வர வேண்டும் என்றும் அதன் பின்பு அவனுக்கு ஒரு குழந்தை பிறக்கும் என்றும் கூறப்பட்டது. அந்த அசரீரியில் கூறப்பட்டபடி சில நாட்களில் பிராமணச் சிறுவன் ஒருவன் வந்தான். அந்த மன்னனும் அந்த சிறுவனுக்கு சந்திரவதனன் என்று பெயர் சூட்டி வளர்த்து வந்தான். அதன் பின்பு அரசிக்கு ஒரு ஆண் குழந்தை பிறந்தது. மன்னனும், அரசியும் அந்தக் குழந்தைக்கு சதாகன் என்ற பெயர் சூட்டி வளர்த்தனர். இரண்டு குழந்தைகளும் வளர்ந்து பெரியவர்களாயினர். சந்திரவதனன் மிகவும் அறிவுத் திறனுடன் இருந்தான். மன்னனும் அவனுடைய அறிவுத்திறனுக்கு அவனை மன்னனாக்குவதே சரி என்கிற எண்ணத்துடன் சந்திரவதனன் வளர்ப்பு மகனாக இருந்தாலும் அவனுக்கே முடிசூட்டினான். 

இந்நிலையில் மன்னன் தினகரனுக்கு சனி தோசம் பிடித்தது. சனி தோசத்தால் தினகரன் பல சோதனைகளுக்கு ஆளானான். மிகவும் துன்பமடைந்தான். தன்னை வளர்த்து மன்னனாகவும் ஆக்கிய தனது வளர்ப்புத் தந்தை அடையும் துன்பத்தைக் கண்டு மனமுடைந்த சந்திரவதனன் சுரபி நதிக்கரைக்குச் சென்று இரும்பால் சனியின் உருவத்தைப் படைத்துத் தனது தந்தைக்கு வரும் துன்பத்தை நீக்க வேண்டி வழிபடத் துவங்கினான்.

இவனது வழிபாட்டில் மனமிரங்கிய சனீஸ்வர பகவான் அவன் முன் தோன்றினார். அவர், "முற்பிறவியில் செய்த பாவ வினைகளுக்கு ஏற்ப இந்தப் பிறவியில் சனி தோசம் பிடிக்கிறது. அவர்களுடைய பாவ வினைகளுக்கேற்ப ஏழரை நாழிகை, ஏழரை நாட்கள், ஏழரை மாதங்கள், ஏழரை ஆண்டுகள் என்று சனி தோஷத்தால் அவர்களுக்குப் பல துன்பங்கள் வருகின்றன. இந்தக் காலங்களில் வரும் துன்பத்திலும், தங்கள் கடமைகளுடன் நன்மை செய்து வருபவர்களுக்கு அவர்களது நற்செயலுக்கேற்ப இறுதியில் நன்மையும் அளிக்கப்படும். உன் தந்தையின் முற்பிறவி பாவ வினைகளுக்குத் தகுந்தபடி அவருக்குத் துன்பங்கள் வருகின்றன." என்றார்.

சந்திரவதனன் அனாதையாக அந்த வீட்டிற்கு வந்த தன்னை வளர்த்ததுடன், வளர்ப்பு மகனான தன்னை இந்த நாட்டின் மன்னனாகவும் ஆக்கிய அவருக்குக் கொடுக்கும் துனபங்களைத் தனக்கு அளித்து அவருடைய துன்பத்தைக் குறைக்கும்படி வேண்டினான். அவனுடைய வேண்டுதலில் மனமிரங்கிய சனீஸ்வர பகவான் அவனுடைய தந்தைக்குப் பதிலாக அவனை ஏழரை நாழிகைக் காலம் சனி தோசம் பிடிக்கும் என்றும் அந்த ஏழரை நாழிகைக் காலத்தில் அவனுக்குப் பல துன்பங்கள் வரும். அந்தத் துன்பங்களை எல்லாம் அனுபவிக்க வேண்டும் என்றும் எச்சரித்தார். சந்திரவதனனும் அதற்கு சம்மதித்தான். 

சனீஸ்வர பகவானும் அதற்கு ஒத்துக் கொண்டு ஏழரை நாழிகை காலத்திற்கு அவனுக்குக் கடுமையான பல துன்பங்களைக் கொடுத்தார். அத் துன்பங்களையெல்லாம் ஏற்றுக் கொண்ட சந்திரவதனனின் முன் மீண்டும் தோன்றிய சனீஸ்வர பகவான் "இந்த ஏழரை நாழிகை கால சனிதோசம் கூட உன் முற்பிறவியின் வினைகளுக்கேற்ப உனக்கு வந்தது. தங்கள் குறைகளை உணர்ந்து இவ்விடத்திற்கு வந்து என்னை வணங்கும் எவருக்கும் சனி தோசத்தால் வரும் துன்பங்களைக் குறைத்து முடிவில் நன்மைகளை அளிப்பேன்" என்று சொல்லி மறைந்தார். பின்பு அந்த இடத்தில் சுயம்புவாகத் தோன்றினார். 

சுயம்பு வடிவிலான சனீஸ்வர பகவான் தோன்றிய அந்த இடத்தில் சந்திரவதனன் தன்னுடைய வழிபாடு, சனி தோசம் பிடித்து அதனால் துன்பப்படும் பிறருக்கும் வழிகாட்டுதலாக இருக்க வேண்டும் என்கிற எண்ணத்தில், அந்த செண்பகநல்லூரில் சிறிய கோவில் ஒன்றை அமைத்து அதற்குக் குச்சுப்புல்லினால் கூரை அமைத்து வழிபாட்டுத் தலமாக்கினான். இதன்பிறகு இந்த செண்பகநல்லூர், குச்சனூர் என்று ஆகிவிட்டது. "தினகரன் மான்மியம்" என்கிற பெயரில் வெளியான பழமையான நூலில் இந்தத் தலத்திற்கான வரலாறு குறிப்பிடப்பட்டுள்ளதாகத் தெரிவிக்கின்றனர்.

இந்த குச்சனூர் அருள்மிகு சனீஸ்வர பகவான் திருக்கோவிலில் தினசரி வழிபாடு நடத்தப்பட்டு வந்தாலும் சனிக்கிழமைகளில் சிறப்பு வழிபாடு நடத்தப்படுகிறது. ஒவ்வொரு ஆண்டும் ஆடி மாதம் வரும் சனிக்கிழமைகளில் "ஆடிப் பெருந்திருவிழா" என்கிற பெயரில் மிகச் சிறப்பாக கொண்டாடப்படுகிறது. இது போல் இரண்டரை ஆண்டுகளுக்கு ஒரு முறை வரும் சனிப்பெயர்ச்சியின் போதும் "சனிப்பெயர்ச்சித் திருவிழா" சிறப்பாக நடத்தப்படுகிறது. இத்திருவிழாக்களின் போது தமிழகம் மற்றும் பிற மாநிலங்களிலிருந்தும் லட்சக்கணக்கான மக்கள் இக்கோவிலுக்கு வந்து தங்கள் குறைகளைத் தீர்க்க வேண்டிச் செல்கின்றனர்.

சுயம்புவாக இருக்கும் இந்த சனீஸ்வர பகவான் கோவிலில் "விடத்தை மரம்" தல மரமாகவும், "கருங்குவளை மலர்" தல மலராகவும், "வன்னி இலை" தல இலையாகவும் உள்ளது. சனீஸ்வர பகவானுக்கு "காகம்" வாகனமாகவும், "எள்" தானியமாகவும் இருக்கிறது. இதனால் இங்கு வரும் பக்தர்கள் எள் விளக்கு போட்டு வணங்குவதுடன் காகத்திற்கும் அன்னமிட்டு வழிபடுகின்றனர்.

அரூபி வடிவமான லிங்கம் சுயம்புவாக வளர்ந்து கொண்டேயிருப்பதால் மஞ்சனக் காப்புக் கட்டிய நிலையில் அது கட்டுப்படுத்தப்பட்டுள்ளது என்று கூறப்படும் இந்த தலம் சனிஸ்வர பகவானுக்கு பிரம்மகத்தி தோசம் பிடித்து நீங்கிய வரலாற்றுத் தலம் என்றும் கூறப்படுகிறது.

இக்கோவிலில் துணைத் தெய்வங்களாக அருள்மிகு சோணைக் கருப்பண சுவாமி, அருள்மிகு லாட சன்னியாசி ஆகியோர் இருக்கின்றனர்.

குச்சனூர் சனீஸ்வர பகவான் கோயில் ஆடித்திருவிழா கொடியேற்றத்துடன் துவங்கி சனிக்கிழமைகளில் விழா நடக்கும். சிறப்புப் பூஜை, திருக்கல்யாணம், மூன்றாவது சனி வாரம் ஆடி பெருத்திருவிழா கொண்டாடப்படும். சிறப்பு பூஜை, சுவாமி புறப்பாடு, லாட சித்தர் பீடத்தில் பூஜை, முளைப்பாரி, கரகம் கலக்குதல், மஞ்சள் நீராட்டம், சோனைக் கருப்பணசாமிக்கு பொங்கல் வைத்தல், கொடியிறக்கி பகவானுக்கு சிறப்புப் பூசை ஆகிய நிகழ்ச்சிகள் நடக்கும்.

சென்னையிலிருந்து தேனி அல்லது சின்னமனூர் நகருக்குச் செல்ல வேண்டும். குச்சனூருக்கு தேனி மற்றும் சின்னமனூர் ஆகிய ஊர்களிலிருந்து குறிப்பிட்ட நேரங்களில் நகரப் பேருந்து வசதி இருக்கிறது. திருவிழாக்களின் போது தமிழ்நாடு அரசுப் போக்குவரத்துக் கழகத்தினால் சிறப்புப் பேருந்துகளும் இயக்கப்படுகின்றன.


அருள்மிகு குச்சனூர் சனீஸ்வரன் திருக்கோயில்


</doc>
<doc id="52594" url="https://ta.wikipedia.org/wiki?curid=52594" title="சவுடேஸ்வரி அம்மன் கோவில்">
சவுடேஸ்வரி அம்மன் கோவில்

சவுடேஸ்வரி அம்மன் கோவில்கள்

கர்நாடகாவில் இந்த அம்மனை தங்கள் குல தெய்வமாக வணங்கி வந்த தேவாங்கர் சமுதாயத்தினர் சில நூற்றாண்டுகளுக்கு முன்பு இங்கிருந்து தொழில் நிமித்தமாக தமிழ்நாடு, ஆந்திரா, கேரளா போன்ற பிற மாநிலங்களுக்கு இடம் பெயர்ந்தனர். நெசவுத் தொழில் செய்து வந்த இவர்கள் தாங்கள் சென்று குடியேறிய ஊர்களிலெல்லாம் தங்களது தெய்வமாக ஸ்ரீ ராமலிங்க சவுடேஸ்வரி அம்மன் திருக்கோவிலை அமைத்திருக்கிறார்கள். தமிழ்நாட்டில் கன்னட மொழி பேசும் இந்த தேவாங்கர் சமுதாயத்தினர் தேவாங்க செட்டியார் என்றும் அழைக்கப்படுகின்றனர். இவர்கள் கோயம்புத்தூர், தேனி, திண்டுக்கல், சேலம், ஈரோடு, மதுரை மற்றும் விருதுநகர் மாவட்டங்களில் உள்ள பல ஊர்களில் குறிப்பிட்ட அளவில் வசித்து வருகின்றனர். இவர்கள் இந்து சமயத்தின் சைவம், வைணவம் என்கிற இரு பிரிவுகளில் தங்கள் தெய்வ வழிபாட்டு முறைகளைக் கடைப்பிடித்து வந்தாலும் அனைவருக்கும் பொதுவாக இந்த ஸ்ரீ மது ராமலிங்க சவுடேஸ்வரி அம்மனுக்குக் கோவில் அமைத்து வழிபட்டு வருகின்றனர்



</doc>
<doc id="52596" url="https://ta.wikipedia.org/wiki?curid=52596" title="சோனி">
சோனி

சோனி குழுமம் ஜப்பான் நாட்டிலுள்ள டோக்கியோ நகரைத் தலைமையிடமாகக் கொண்டு செயல்படும் ஒரு பன்னாட்டு நிறுவனமாகும். இந்நிறுவனம் கணிணி ஊடகத் தயாரிப்புத் துறையிலும், மின்னணு சாதனங்கள் உற்பத்தியிலும் ஆதிக்கம் செலுத்தி வருகிறது. ஆண்டுக்கு சுமார் 88.7 பில்லியன் அமெரிக்க டாலர் வருவாய் ஈட்டும் சோனி நிறுவனம் மின்னணுவியல், நிகழ்படம், தகவல் தொடர்பு, நிகழ்பட விளையாட்டு துறை, தகவல் தொழில்நுட்பம் ஆகிய துறைகள் சார்ந்த சாதனங்களைத் தயாரித்து வருகிறது. குறைக்கடத்தி துறை சார்ந்த விற்பனையில் சோனி நிறுவனம் முதல் 20 இடங்களுக்குள் பட்டியலிடப்பட்டிருப்பது குறிப்பிடத்தக்கது. இந்நிறுவனம் தனது அடைமொழியாக "இதுபோல் வேறொன்றுமில்லை" என்ற பதத்தைக் கொண்டுள்ளது.


</doc>
<doc id="52598" url="https://ta.wikipedia.org/wiki?curid=52598" title="முகம்மது இப்னு மூசா அல்-குவாரிஸ்மி">
முகம்மது இப்னு மூசா அல்-குவாரிஸ்மி

முகம்மது இப்னு மூசா அல்-குவாரிஸ்மி (Muhammad ibn Mūsā al-Khwārizmī,அரபு:عَبْدَالله مُحَمَّد بِن مُوسَى اَلْخْوَارِزْمِي‎) ஒரு பாரசீகக் கணிதவியலாளரும், வானியலாளரும், புவியியலாளரும் ஆவார். அப்பாசிய கலீபக காலப்பகுதியில், பக்தாத் நகரில் அமைந்திருந்த அறிவு வீட்டின் (Arabic: بيت الحكمة‎‎; Bayt al-Hikma) அங்கத்தவர் ஒருவராகவும் இருந்தார்.இவர் கி.பி. 780 ஆம் ஆண்டளவில் உஸ்பெக்கிஸ்தானில் உள்ள, தற்காலத்தில் கீவா என அழைக்கப்படுவதும், அக்காலத்தில் குவாரிசும்(Khwārizm) என்று அழைக்கப்பட்ட இடத்தில் பிறந்தார்.. இவ்விடம் அக்காலத்தில் பாரசீகப் பேரரசின் ஒரு பகுதியாக இருந்தது. இவர் கி.பி. 850 ஆம் ஆண்டளவில் இறந்தார். அராபியப் புவியியலைத் தொடங்கி வைத்தவர் எனக் கூறப்படும் இவர் ஒரு கணித மேதையாகவும் வானியல் அறிஞராகவும் விளங்கினார். இந்திய எண்கள் இவரது பெயராலேயே ஐரோப்பாவுக்கு அறிமுகமாகின. படிமுறைத் தீர்வு (Algorithm), பதின்ம இட எண்முறை (Algorism) ஆகியவை இவரின் இலத்தீன் மொழிப்பெயரான அல்கோரித்மி (Algoritmi) என்னும் பதத்திலிருந்து உருவானதாகும். இவர் இயற்கணிதவியலின் தந்தை என அழைக்கப்படுகின்றார்.

இவர் கிதாபுல் ஜபர் வல் முகாபலா என்ற நூலினை எழுதியுள்ளார். கி.பி. 820 ஆம் ஆண்டளவில் இவரால் எழுதப்பட்ட "இயற்கணிதம்" என்பதே ஒருபடிச் சமன்பாடு, இருபடிச் சமன்பாடு என்பவற்றின் முறையான தீர்வுகள் தொடர்பான முதல் நூலாகும். பலர் இவரை இயற்கணிதத்தின் தந்தை என்கின்றனர். வேறு சிலரோ இந்தப் பட்டத்தை டயோபந்தஸ் என்பவருக்குக் கொடுக்கின்றனர். "எண்கணிதம்" என்னும் இவரது நூலின் இலத்தீன் மொழிபெயர்ப்பு 12 ஆம் நூற்றாண்டில் வெளியிடப்பட்டது. இந்திய எண்கள் பற்றி விளக்கிய இந்த நூல் பதின்ம இட எண்முறையை (decimal positional number system) மேற்குலகுக்கு அறிமுகப்படுத்தியது. தொலமியின் "புவியியல்" என்னும் நூலைத் திருத்தி இற்றைப்படுத்தி எழுதிய "சூறத்துல் அர்ள்" (புவியின் அமைப்பு) என்ற நூல், முஸ்லிம்களின் புவியியல் துறை ஆய்வுகளுக்கு அத்திவாரமிட்டது. தொலமியின் உலகப்பட அமைப்பில் பல மாற்றங்களையும் திருத்தங்களையும் முன் வைப்பதாக அந்நூல் அமைந்தது. அந்நூலில் காணப்படும் வரைபடங்களில் புவியை அதன் தட்ப வெப்ப நிலைகளுக்கேற்ப ஏழு வலயங்களாகப் பிரித்து விளக்கப்பட்டிருக்கிறது. இவர் வானியல், சோதிடம் ஆகியவை தொடர்பிலும் நூல்களை எழுதியுள்ளார். இவரது தலைமையிலான அறிஞர் குழுவொன்று நைல் நதியின் வரைபடத்தை உருவாக்கினர். ஆனால் சில ஆய்வாளர்கள் குவாரிஸ்மியின் வரைபடத்திற்கு முன்பே நைல் நதி பற்றிய பாரசீக வரைபடம் ஒன்று இருந்ததாகவும், மற்றும் சிலர் ஹஜ்ஜாஜ் பின் யூசுப்பினால் உருவாக்கப்பட்ட "தியலம்" என்ற வரைபடம் இருந்ததாகவும் குறிப்பிடுகின்றனர்.

இவரது நூலில் குறிப்பிடப்படும் "புவி கோள வடிவானது" என்ற உண்மை பிற்காலங்களிலேயே நிரூபிக்கப்பட்டது. பொ.கா. 1551 இல் மகலன் உலகைச் சுற்றி வந்து பூமி கோள வடிவானது என நிரூபிப்பதற்கு 700 வருடங்களுக்கு முன்னரே இந்த உண்மையை குவாரிஸ்மி எடுத்துக் காட்டியுள்ளார். "சிந்து ஹிந்து" எனும் பெயரில் கால அட்டவணை ஒன்றும் குவாரிஸ்மியால் உருவாக்கப்பட்டுள்ளது குறிப்பிடத்தக்கது.

இவர் பாரசீக குடும்பம் ஒன்றில் பிறந்தார்.அவர் பிறந்த இடம்குவாரிசும் என இப்ன் அல்-நாதிம்(Ibn al-Nadim) குறிப்பிடுகிறார்.அல்-குவாரிஸ்மியின் வாழ்வின் சிறு பகுதியாக உறுதியாக அறியப்பட்டுள்ளது. உஸ்பெக்கிஸ்தானில் உள்ள, தற்காலத்தில் கீவா என அழைக்கப்படுவதும், அக்காலத்தில் பாரசீகத்தின் கிழக்குப்பகுதியை சூழந்திருந்த குராசான் பிரதேசத்தில் அமைந்திருந்த குவாரிசும் (Khwārizm) என்ற ஊரில்
இருந்து வந்தனால் அவரின் பெயர் அப்படி குறிப்பிடப்பட்டிருக்கலாம்.அல்-தபரி அவருடைய பெயரை 
முகம்மது இப்னு மூசா அல்-குவாரிஸ்மி அல்-மஜூஸி அல்-கதர்பலி (محمد بن موسى الخوارزميّ المجوسـيّ القطربّـليّ)என வழங்குகிறார்.அல்குத்ரபுல்லி என்ற புனைப்பெயர் அவர் குத்ரபுல் என்ற இடத்திலிருந்து வந்ததற்காக குறிப்பிட்டிருக்க முடியும்.இது பக்தாத் மாவட்டத்துக்கு அருகே உள்ள ஒரு திராட்சை பயிர் செய்யும் ஊரைக் குறிக்கின்றது.

இப்ன் அல்-நாதிமின்(Ibn al-Nadim)"கிதாப் அல்-பிஹ்ரிஸ்த்" என்ற புத்தகம் அல்-குவாரிஸ்மியின் ஒரு சிறு வரலாற்றுக் குறிப்பையும்,அவரால் எழுதப்பட்ட புத்தகங்களின் பட்டியலையும் கொண்டுள்ளது.அல்-குவாரிஸ்மி தனது அதிகமான தனது படைப்புக்களை 813 மற்றும் 833க்கு இடைப்பட்ட காலத்தில் செய்துமுடித்தார். இஸ்லாமியர்களின் பாரசீக வெற்றியின் பின்னர்,பக்தாத் நகரம் அறிவியல் ஆய்வு மற்றும் வர்த்தகத்தின் மத்திய நிலையமாக மாறியது. இதனால், சீனா மற்றும் இந்தியா போன்ற தூர இடங்களிலிருந்தும் பல வியாபாரிகள், விஞ்ஞானிகள் அந்நகருக்கு பிரயாணம் செய்தனர்.அல்-குவாரிஸ்மியும் இவ்வாறே செய்தார்.கலீபா மஹ்மூனால் பக்தாதில் உருவாக்கப்பட்ட அறிவு வீ்டு(House of Wisdom ) என்ற ஆய்வகத்தில் ஒரு அறிஞராக அல்-குவாரிஸ்மி பணியாற்றினார்.அங்கு அவர் கிரேக்க மற்றும் சமஸ்கிருத மொழிபெயர்ப்பு விஞ்ஞான சுவடிகள் உட்பட, கணிதம் மற்றும் விஞ்ஞானத்தை கற்றார்.

அல்-குவாரிஸ்மி கணிதம்,புவியியல்,வானியல் மற்றும் அட்சரகணிதம், திரிகோணகணிதம் என்பவற்றின் உருவாக்கத்தின் அடித்தளத்துக்கான வரைபடவியல் போன்றவற்றுக்கு பங்களித்தார்.அவரின் ஒருபடி மற்றும் இருபடிச்சமன்பாடுகளை தீர்ப்பதற்கான முறையான அணுகுமுறை 
அட்சரகணிதத்துக்கு வழிவகுத்தது.அட்சரகணிதம் என்ற சொல், அவரின் 830 புத்தகத்தின் "முழுமை மற்றும் சமநிலை கணி்த்தல் சுருக்கம்"( அல்-கிதாப் அல்-முக்தசர் பி ஹிஸாப் அல்-ஜப்ர் வல் முகாபல்,الكتاب المختصر في حساب الجبر والمقابلة) என்ற பாடத்தில் இருந்து பெறப்பட்டது.

இந்து இலக்கமுறையுடன் கணித்தலில் 825 பற்றி எழுதப்பட்டது.இது இந்து-அரபு எண்ணுருக்களை மத்திய கிழக்கு மற்றும் ஐரோப்பா முழுவதும் பரப்புவதற்கு முக்கிய காரணியாக அமைந்தது.இது இலத்தீன் மொழியில் "அல்கோரிட்மி டி நியமிரோ இன்டோரும்" என மொழிபெயர்க்கப்பட்டது.அல்-குவாரிஸ்மி இலத்தீனில் அல்குரிட்மி என வழங்கப்படுகின்றது.இது "ஆல்கரிதம்"(படிமுறைத் தீர்வு) என்ற சொல்லுக்குவழிவகுத்தது.

அவரது சில படைப்புக்கள் பாரசீகம்,பாபிலோனியன் வானியல்,இந்திய இலக்கங்கள் மற்றும் கிரேக்க கணிதம் போன்றவற்றை அடிப்படையாகக் கொண்டிருந்தது.

அல்-குவாரிஸ்மி, தொலமியின் ஆபிரக்கா மற்று மத்தியகிழக்கு தகவல்களில் முறையான திருத்தங்களை செய்தார்.கிதாப் சூரத் அல்-அர்த்("பூமியின் படம்"; புவியியல் என்று மொழிபெயர்க்கப்பட்டது) இவரின் மற்றொரு பிரதான புத்தகமாகும்.இது இடங்களின் அச்சுதூரங்களை(coordinates)தொலமியின் புவியியல் அமைப்பின் அடிப்படையில் ஆனால் மத்தியதரைக்கடல் ,ஆசியா மற்றும் ஆபிரிக்காவின் செம்மைப்படுத்திய மதிப்பீடுகளை வழங்குகின்றது.

இவர் ஆஸ்ட்ரோலேபல்(astrolabe) மற்றும் சூரிய மணி காட்டி போன்ற பொறிமுறை சாதனங்களை பற்றியும் எழுதினார்.புவியின் சுற்றளவை கணிப்தற்கான ஒரு திட்டத்துக்கு உதவிசெய்ததுடன்,கலீபா மஹ்மூனின் உலகவரைபடத்தை உருவாக்குவதற்கு 70 புவியியலாளர்களின் மேற்பார்வையுடன் ஈடுபட்டார்.

12ஆம் நூற்றாண்டில் அவரது படைப்புக்கள்,இலத்தீன் மொழிபெயர்ப்பின் ஊடாக ஐரோப்பாவில் பரவியது.இது ஐரோப்பாவில் கணிதத்தை அபிவிருத்தி செய்வதில் பெரும் தாக்கத்தை ஏற்படுத்தியது.
அவர் இந்திய மூலஙகளில் இருந்து பெற்ற ஒரு இட மதிப்பு தசம முறையை அடிப்படையாகக் கொண்டு அரேபிய இலக்க முறையை இலத்தீன் மேற்குக்கு அறிமுகப்படுத்தினார்.
முழுமை மற்றும் சமநிலை கணி்த்தல் சுருக்கம்"( அல்-கிதாப் அல்-முக்தசர் பி ஹிஸாப் அல்-ஜப்ர் வல் முகாபல், அரபு: الكتاب المختصر في حساب الجبر والمقابلة) என்பது ஒரு கணித புத்தகமாகும். இது ஏறத்தாள கி்.பி. 830 இல் எழுதப்பட்டது. கணிப்புகளுக்கு புகழ்பெற்ற இப்புத்தகம், கலீபா மஹ்மூனின் ஊக்குவிப்புடன் எழுதப்பட்டது. இப்புத்தகம் வியாபாரம்,அளவியல் மற்றும் சட்டஉரிமை பற்றிய விரிவான பிரச்சினைகளுக்கு பல உதாரணங்கள் மற்றும் பிரயோகங்கள் மூலம் விளக்கங்களை வழங்குகின்றது.அட்சர கணிதம்(English : Algebra) என்ற சொல், இப்புத்தகத்தில் விளக்கப்பட்டுள்ள செயற்பாடுகள் மற்றும் அடிப்பைட சமன்பாடுகளிலிருந்து (அல்-ஜப்ர், என்பதன் கருத்து "மறுசீரமைப்பு". அதாவது ஒருங்கிணைப்பதற்கு அல்லது இல்லாமல் செய்வதற்கு சமன்பாடொன்றில் இரண்டு பக்கமும் ஒரு இலக்கத்தை சேர்ப்பதைக் குறிக்கின்றது) தருவிக்கப்பட்டுள்ளது. இது இலத்தீன் மொழியில் ரொபட் செஸ்டர் என்பவரால் 'லிபர் அல்ஜிப்ர இத் அல்முகபலா என்ற பெயரில் மொழிபெயர்க்கப்பட்டது.மேலும், 'அல்ஜிப்ரா' என்ற பெயரில் ஜெராட் ஸிரிமோனவால் மொழிபெயர்க்கப்பட்டது. இதன் இணையற்ற அரபுப் பிரதியொன்று ஒக்ஸ்போர்ட் பல்கலைக்கழகத்தில் வைக்கப்பட்டுள்ளதுடன், இது 1831இல் எப்.ரோஸன் என்பவரால் மொழிபெயர்க்கப்பட்டது.இதன் இலத்தீன் மொழிபெயர்ப்புப் பிரிதியொன்று கேம்ப்ரிஜ் பல்கலைக்கழகத்தில் வைக்கப்பட்டுள்ளது.

அது பல்லுறுப்புக்கோவைகளை இரண்டாவது அடுக்குவரையில் தீர்ப்பதற்கான வரிவான விளக்கங்களைத் தருகின்றது.மேலும், குறைத்தல் மற்றும் சமப்படுத்தல் போன்ற அடிப்படை முறைகள் பற்றியும் கலந்துரையாடுகின்றது.

அல்-குவராஸ்மியின் ஒருபடி மற்றும் இருபடிச் சமன்பாடுகைளத் தீர்க்கும் முறை செயற்பாட்டின் போது, முதலில் சமன்பாட்டை ஆறு நிலையான வடிவங்களில் ஒன்றுக்கு குறைத்து மேற்கொள்ளப்படுகின்றது.

இஸ்லாமிய_பொற்காலம்-2 

இயற்கணிதவியல் - (அல்ஜிப்ரா)வின் தந்தை அபூ அப்துல்லாஹ் முஹம்மது இப்னு மூஸா அல்குவாரிஸ்மி (கிபி.780-850) 

உலகம் இயங்குவது கணித தத்துவங்களில் தான் என ஒட்டுமொத்தமாக அனைத்து நாட்டு விஞ்ஞான அறிஞர்களும் , கல்வியாளர்களும் , தத்துவார்த்த மேதைகளும், ஆன்மீக வழிகாட்டாளர்களும் ஏற்றுக்கொண்ட ஒரு பதம். உலகம் இயங்குவதற்கான அத்தனை செயல்பாடுகளும் குறிப்பிட்ட சமன்பாட்டின் கால இடைவெளிக்குள் நடந்தேறுகிறது என்கிற தத்துவத்தை கிமுவில் இருந்தே அனைவரும் ஏற்றுக்கொண்டு வருகின்றனர். கணித விதிமுறைகளால் இயங்கும் இந்த பிரபஞ்சத்தை பற்றி படிக்க தூண்டிய மேதை அல்குவாரிஸ்மி. 
நம்முடைய இந்த இஸ்லாமிய பாரசீக மேதையும் அதனை குறிக்கோளாக கொண்டே கணித தத்துவங்களை வடிவமைத்துக்கொடுத்துள்ளார். இந்திய கணித மேதை ஆர்யபட்டா, பிரம்மகுப்தா,பாஸ்கரா ஆகியவர்களுக்கு முன்பாக அதாவது வேதகால கணித மேதைகளாக அறியப்படும் யஜுர்வேதசமிதா (1200-900) , பிங்கலர் போன்றோரும் கணித சமன்பாட்டினை உருவாக்கியுள்ளனர். இவை சீனம்,கிரேக்கம், கெமத் (எகிப்து) ஆகிய பிராந்தியங்களுக்கும் பிரயாண வரைவுகள் தயாரிப்போர் வாயிலாக பரவியிருந்தது. ஆனால் இவர்கள் உருவாக்கி வைத்த கணித சமன்பாடுகள் கால அளவீடு மற்றும் எடை அளவீடுகளைக் குறிப்பதாக மட்டும் இருந்தது. ஆனால் நவீனகாலத்திற்கு முந்தைய அதாவது இருண்ட காலம் என கூறப்படும் இஸ்லாமிய பொற்காலத்தில் தோன்றிய அல்குவாரிஸ்மியின் கணித சமன்பாடுகள் கட்டிடக்கலை,விண்ணியல் மற்றும் புவி அளவீடுகள் என சகலத்திற்கும் பொருந்துவதாக அமைந்தது. விமானங்கள், தானியங்கி பொறிகளின் சமநிலை, இயந்திரங்களின் செயல்பாடு இவற்றிற்கு தேவையான அனைத்து வகை கணித மந்திரங்களை (Formula) வடிவமைத்து தந்த அல்குவாரிஸ்மி தான் அனைத்து கணித அடிப்படைகளின் மந்திரமாக கருதப்படும் அல்ஜிப்ராவை உருவாக்கியவர். நவீன கால புதுமை நிறைந்த கட்டிட கலைக்கு தேவையான வடிவங்கள் (geometric shapes) , அவற்றிற்கு தேவையான தகுந்த நீள,அகல,உயரம் (L+B+H) ஆகிய முப்பரிமான சமன்பாடுகளை Trigonometry யாக வடித்து தந்தவர். இந்த திரிகோணவியல் தான் தற்போதைய விண்ணியலின் தாரக மந்திரம் ஆகும். கிரேக்க கணிதவியலாளர்கள் தாலமி, ஹிப்பாகிரஸ் போன்றோர் திரிகோணமிதியை வடிவமைத்திருந்தாலும் அவை முழுமையாக்கப்படவில்லை. அதற்கான முழுமையான சமன்பாடுகளை எழுதி வைக்கவில்லை. ஆரம்பகட்ட திரிகோணமிதி கட்டிடக்கலையை வடிவமைக்க மட்டுமே பயன்படுவதாக இருந்தது. அல்குவாரிஸ்மி உருவாக்கிய அல்ஜிப்ராவும், திருகோணமிதியும் தான் விண்ணியல் ஆராய்ச்சியை எட்டிப்பிடிக்க வழிவகை செய்தது. திரிகோணமிதியின் முதல்விதியே ராக்கெட்டின் கூம்பு தயாரிப்பதற்கு தான் என்றால் உங்களுக்கு ஆச்சரியம் தோன்றும். Fraction, decimal, algorithm and algorism ஆகிய முதன்படி மற்றும் இருபடிநிலை கணித வகைப்பாடுகளை உருவாக்கியதன் மூலம் உலக வரைபடங்கள் தயாரிக்க இவரது கணித சேவைகள் மிகவும் பயன்பட்டன. அல்கோரிதம் இல்லையெனில் இன்றைய கணினி இல்லை என்பதை கவனத்தில்கொள்ள வேண்டும். கணினியில் வரும் அனைத்து எண்வடிவங்களும் அல்கோரிதம் கோடுகள் என கணினி பயின்றோருக்கு தெரிந்திருக்க வாய்ப்புண்டு. முதன்முதலில் நைல் நதியின் வரைபடத்தை துல்லியமாக வடிவமைத்தார். ஆனால் இவருக்கு முன்பே பாரசீக புவியியலாளர் ஹஜ்ஜாஜ் பின் யூசுப் என்பவர் தியாலம் என்கிற பெயரில் நைல் நதியின் வரைபடத்தை உருவாக்கினார். அது தெளிவற்றதாக இருந்தது. டாலமி உருவாக்கிய உலக வரைபடத்திற்கு பதிலாக புதிய அளவீடுகளுடனான புதிய உலக வரைபடத்தை உருவாக்கினார். டாலமியின் புவியியல் எனும் நூலை திருத்தி சூரத்துல் அர்த் எனும் புதிய புத்தகத்தை வடிவமைத்ததன் வாயிலாக அரபுலகில் புவியிலுக்கும் புவிசார் கலைகளுக்கும் வித்திட்டார். சூரத்தல் அர்த் முற்றிலுமாக சேதமடைந்த நிலையில் ஒரேயொரு புதுப்பிக்கப்பட்ட பிரதி மட்டும் பிரான்சின் ஸ்ட்ராஸ்பர்க் யூனிவர்சிடி நூலகத்தில் பாதுகாக்கப்படுகிறது. 1551ல் மெகல்லன், கடல்வழியாக பூமியை சுற்றி வந்ததன் மூலம் புவி கோளவடிவமானது என கூறுவதற்கு , 700 வருடத்திற்கு முன்பாகவே புவி கோள வடிவமுடையது அதன் ஓரங்கள் வளைந்து செல்லக்கூடியது என தமது "சிந்து-இந்து" எனும் நூலில் உலகிற்கு அறிவித்த மேதை அல்குவாரிஸ்மி ஆவார். ஏராளமான புத்தகங்களை இயற்றிய இவருடைய புகழ் ஐரோப்பாவில் மங்காத தனியிடம் ஒன்றை தக்கவைத்துள்ளது. ஆரியபட்டா கண்டறிந்த "0" பூஜ்ஜியத்தை ஸிஃப்ர் என்கிற பெயரில் உலக பயன்பாட்டிற்கு கொண்டவந்தார். அதுவே பிறகு ஸீரோ ஆனது. இப்னு அல் நதீம் என்கிற வரலாற்றாய்வாளர் கொடுத்த குறிப்புகளின்படி அல்குவாரிஸ்மியின் பெயர் - முஹம்மது இப்னு மூஸா அல்குவாரிஸ்மி அல்மஜீஸி அல்கதர்பலி ஆகும். உஸ்பெகிஸ்தான் நாட்டின் தற்போது கீவா என அழைக்கப்படும் திராட்சை தோட்டங்கள் நிறைந்த குவாரிஸும் எனும் ஊரில் பிறந்தார் . அதனாலேயே அவரது பெயர் அல்குவாரிஸ்மி எனப்படுகிறது. அப்பாஸிய கலிபாக்கள் காலத்தில் , கலிபா மஹ்மூன் என்பவரால் பக்தாதில் உருவான பைத்துல் ஹிக்மா ( House of Wisdom ) எனும் மகா கல்விக்கூடத்தின் ஒரு அங்கமாக இருந்த அல்குவாரிஸ்மி, அங்கு கிரேக்க-சமஸ்கிருத கணித மந்திரங்களை கற்றார். உலக நாடுகள் அனைத்திலிருந்தும் அந்த பைத்துல் ஹிக்மா கலாசாலைக்கு வரும் மேதைகளும் அறிஞர்களும் பல நாடுகளுக்கும் சுற்றுப்பயணம் மேற்கொள்வது போல அல்குவாரிஸ்மியும் அரபுலகை வலம் வந்தார். அவருக்கு கணிதவியல் தவிர புவியியல், விஞ்ஞானம், கிரகநிலை சஞ்சாரம், வானியல் ஆகிய துறைகளிலும் பாண்டித்தியம் உண்டானது. தமது அறிவுகூர்மையின் காரணமாக இந்திய கணித மேதை ஆரியப்பட்டா உருவாக்கிய எண்கணித சாஸ்திரத்தை மேம்படுத்தியதன் மூலம், ஐரோப்பிய பிராந்தியம் அவற்றை இன்றளவும் அல்குவாரிஸ்மி பெயராலேயே பயன்படுத்தி வருகிறது. தமிழ்சித்தர்கள் உருவாக்கி வைத்திருந்த எண்கணித அளவீட்டை சமஸ்கிருதம் தழுவிக்கொண்டது நாம் அறிந்த விஷயமானாலும் அவை அல்குவாரிஸ்மி கைகளால் எளிமைப்படுத்தப்பட்ட சமன்பாடுகளாக மீண்டும் நம்மை வந்தடைந்துள்ளது. சதம் எனும் தமிழ்ப்பதம் தசம் எனும் சமஸ்கிருத பதமானது எப்படியென அறிந்தவர்களுக்கு வடநாட்டவர் தமிழரை காப்பியடித்ததும் புரியும். தமிழனிடம் ரெக்கார்டுகள் இல்லை அதனால் நமக்கு அவற்றை க்ளைம்செய்ய இயலவில்லை. சூரிய மணிக்காட்டி , ஆஸ்ட்ரோலாப்மற்றும் கடல்வழி கூறும் காம்பஸ் ஆகிய சாதனங்களை வடிவமைத்தார். அல்குவாரிஸ்மி தயாரித்த அனைத்து குறிப்புகளும் லத்தீன் மொழியில் மொழிமாற்றம் செய்யப்பட்டு ஐரோப்பா முழுவதும் பரவியது, 18ம் நூற்றாண்டின் ஐரோப்பிய கண்டுபிடிப்புகள் அனைத்திற்கும் அவை வழிகாட்டியாக அமைந்தது. இரானின் டெஹ்ரான் நகரில் உள்ள அமிர்கபிர் பல்கலைக்கழக வாயிலில் அல்குவாரிஸ்மிக்கு வெண்கலத்தாலான சிலை ஒன்று வடிவமைக்கப்பட்டுள்ளது. வரலாற்றாய்வாளர் இப்னு அல் நதீம் தமது புத்தகமான கிதாப் அல் ஃபிஹ்ரிஸ்த்தில் அல்குவாரிஸ்மி எழுதிய அனைத்து புத்தக தொகுப்புகளையும் வரிசைப்படுத்தி குறித்து வைத்துள்ளார். அதில் முதன்மையானதாகவும் இங்கிலாந்து, பிரான்ஸ் மற்றும் இத்தாலிய நூலகங்களில் அதிகம் காணப்படும் அல்ஜிப்ரா பற்றிய புத்தகமாக இது (The Compendious Book on Calculation by Completion and Balancing) உள்ளது. அல்ஜப்ர் எனும் அவரது கணித புத்தகம் தான் அல்ஜிப்ரா ( Hisab al-jabr w'al muqabala ) என உருமாறியது. ஹிஸாப் என்றால் கணிதம். அல்குவாரிஸ்மியின் சீடராக பின்னாளில் மற்றொரு கணித மேதையாக உருவெடுத்த அபு காமீல் அல்ஹஸீப் அல்மிஸ்ரி இருந்தார். அல்குவாரிஸ்மியின் அனைத்து கணித சமன்பாட்டு நூல்களையும் தொகுத்து வைத்தவர் இவரே. Book of the Description of the Earth, Astronomical tables of Siddhanta - என்கிற நூலினை சமஸ்கிருத கிரந்தங்களின் துணையோடு விண்ணியல் சாஸ்திர நூலையும் இயற்றினார். அப்பாஸிய கலிபா காலத்தில் பக்தாத் நகரம் வணிகம் மட்டுமல்லாத உலக மாமேதைகளின் கூட்டிடமாக அமைந்த பைத்துல் ஹிக்மாவை வைத்து அறிவியல் வளர்ச்சி உச்சம்பெற்ற ஒரு தளமாக விளங்கியது அங்கு முதன்மை அறிஞராக அல்குவாரிஸ்மி அறியப்பட்டார். டக்ளஸ் மார்டன் டன்லப் எனும் சரித்திர பதிவாளரின் கூற்றுப்படி அல்குவாரிஸ்மி, பனூ மூஸா என்பவரின் மூத்தமகனாவார் என்றும், அவர்களுடைய குடும்பமே அறிவியல் துணைகொண்டு இயந்திர சாதனங்கள் தயாரிப்புகள் செய்யும் தொழில்கூடத்தை நடத்தி வந்தவர்கள் என கூறுகிறார். அல்ஜிப்ரா, திரிகோணமிதி, cartography எனப்படும் புவி வரைபடங்கள் மூலம் புவியியல் துறைக்கு புதிய பரிமாணம் கொடுத்த நவீன விண்ணியல் விஞ்ஞானி அல்குவாரிஸ்மி இஸ்லாமிய உலகிற்கு கிடைத்த ஒரு அருபெரும் பொக்கிஷமாவார். #நஸ்ரத்_எஸ்_ரோஸி


</doc>
<doc id="52605" url="https://ta.wikipedia.org/wiki?curid=52605" title="காலியம் ஆர்சினைடு">
காலியம் ஆர்சினைடு

காலியம் ஆர்சினைடு (GaAs) என்பது காலியம், ஆர்சனிக் ஆகிய இரண்டு தனிமங்களும் சேர்ந்த ஒரு சேர்மம். இது ஒரு முக்கியமான குறைக்கடத்தி. மிகுவிரைவு எதிர்மின்னிக் கருவிகள் செய்யவும், மின்னாற்றலை ஒளியாற்றலாக நுட்பமாக மாற்றும் சீரொளி (லேசர்), ஒளியுமிழ் இருமுனைய எதிர்மின்னிக் கருவிகள் செய்யவும், பலவகையான நுண்ணலைக் கருவிகள் செய்யவும், கதிரொளி மின்கலங்கள் செய்யவும் பயன்படும் ஒரு சேர்மப்பொருள்.


</doc>
<doc id="52609" url="https://ta.wikipedia.org/wiki?curid=52609" title="முன்வடிவம்">
முன்வடிவம்

முன் வடிவம் அல்லது மாதிரி அமைவு என்பது ஒரு பொருளை உறபத்திக்கு வடிவமைக்கும் முன்பு அதன் செயலாக்கத்தை நிரூபிக்கை வடிவமைக்க்கப்படும் மூல மாதிரி உரு ஆகும். குறிப்பாகா பொறியியலில், நிரலாக்கத்தில் முன் வடிவம் அமைப்பது ஒரு முக்கிய கூறு ஆகும். ஆங்கிலத்தின் Prototype என்பதன் தமிழாக்கமே முன் வடிவம் ஆகும். தமிழில் மூலப்படிமம், மூல முன் மாதிரி என்றும் குறிக்கப்படுவதுண்டு.


</doc>
<doc id="52610" url="https://ta.wikipedia.org/wiki?curid=52610" title="ஒழுங்கமைத்தல்">
ஒழுங்கமைத்தல்

ஒழுங்குபடுத்தல் அல்லது ஒழுங்கமைத்தல் என்பது ஒரு நோக்கை முன்வைத்து பொருட்களை, வளங்களை ஒரு ஒழுங்கில் அமைத்து அல்லது அடுக்கி அந்த நோக்கை திறனாக செய்ய ஏதுவாக்கும் செயற்பாடாகும். எல்லாதரபட்ட வேலைகளுக்கும் ஒழுங்கமைத்தல் அவசியம். வீட்டில் எல்லா பொருட்களுக்கும் ஒரு இடம் ஒதுக்கி வைப்பது, பயணத்தை ஏற்பாடு செய்வது, நிகழ்ச்சியை ஒழுங்குசெய்வது, பொருளை வடிவமைப்பது, செயலிலை நிரலாக்கம் செய்வது, நிறுவனத்தின் நிர்வாகம் என எல்லா நிலைகளிலும் ஒழுங்கமைப்பு தேவை. 


</doc>
<doc id="52614" url="https://ta.wikipedia.org/wiki?curid=52614" title="ஒளிமின்கடத்துமை">
ஒளிமின்கடத்துமை

ஒரு பொருள் மீது ஒளி படுவதின் விளைவாக, அப்பொருளின் மின்கடத்துமை கூடுவது ஒளிமின்கடத்துமை எனப்படுகின்றது. குறைக்கடத்திகளின் மீது தக்க ஆற்றல் உடைய ஒளியலைகள் விழும் பொழுது, அவ் ஒளியின் ஆற்றலைப் பற்றிக் கொண்டு குறைக்கடத்தி அணுக்களின் பிணைப்பில் கட்டுண்டிருந்த எதிர்மின்னிகள் விடுபடுகின்றன. இதனால் எதிர்மின்னிகளும் புரைமின்னிகளும் (holes) விடுபட்டு மின்கடத்துமையில் பங்கு கொள்கின்றன. இதனால் குறைக்கடத்தியின் மின்கடத்துமை கூடுகின்றது. இவ்வாறு ஒளியின் விளைவால் மின்கடத்துமை கூடுவது ஒளிமின்கடத்துமை ஆகும். இவ் விளைவைப் பயன்படுத்தி பல ஒளியுணர் கருவிகள் பயன்பாட்டில் உள்ளன. புத்தகங்கள், சான்றிதழ்கள் போன்றவற்றை ஒளிமின் படியெடுக்கும் (copying) உலர்முறை செராக்ஸ் கருவிகளிலும் இவ்வகையான ஒளிமின் விளைவுகள் பயன்படுகின்றன. குறைக்கடத்தியாகிய சீருறா செலீனியம் (amorphous Selenium) போன்ற பொருள்களில் ஒளி படும்பொழுது ஒளிமின் விளைவால் மின்மம் தூண்டப்படுகின்றது. 


</doc>
<doc id="52616" url="https://ta.wikipedia.org/wiki?curid=52616" title="அறிவுக் களஞ்சியம்">
அறிவுக் களஞ்சியம்

அறிவுக் களஞ்சியம் ஈழத்தில் இருந்து 1990 களில் வெளிவந்த மாதாந்த தமிழ் இதழ். அறிவியல் கட்டுரைகளுக்கு முதன்மை தந்து இது வெளியிட்டது. ஈழத்தின் பல கல்விமான்கள் இந்த இதழுக்கு பங்களிப்புச் செய்தனர். 



</doc>
<doc id="52620" url="https://ta.wikipedia.org/wiki?curid=52620" title="ஞானபோதினி">
ஞானபோதினி

ஞானபோதினி 1897 தொடக்கம் 1992 வரை வெளிவந்த தமிழ் மாத இதழ். பயன்பாடுமிக்க பல்துறைசார் தகவலை பகிர்வதை தனது நோக்காக கொண்டு ஞானபோதினி வெளிவந்தது. நல்ல தமிழில் எளிய நடையில் வெளிவந்த இந்த இதழ் அக்காலத்தில் பெரும்பாலும் வெளிவந்த சமய இதழ்களுக்கு ஒரு மாற்றாக அமைந்தது. 


</doc>
<doc id="52627" url="https://ta.wikipedia.org/wiki?curid=52627" title="கதிர் ஒளி">
கதிர் ஒளி

கதிர் ஒளி ரொறன்ரோவில் கிழமைதோறும் வெளிவரும் தமிழ் பத்திரிகை. இது செய்திகள், விளையாட்டு, மருத்துவம், சினிமா, கலசம், ஆன்மீகம், சிறுவர் முற்றம், கவிதைகள், ராசி பலன் ஆகிய பகுதிகளை தாங்கி வருகிறது. இது இலவசமாக வினியோகிக்கப்படுகிறது. 



</doc>
<doc id="52630" url="https://ta.wikipedia.org/wiki?curid=52630" title="சுயநிதிப் பொறியியல் கல்லூரிகள்">
சுயநிதிப் பொறியியல் கல்லூரிகள்

இந்தியாவில் பதிவு செய்யப்பட்ட கல்வி அறக்கட்டளைகள், சமுதாய அமைப்புகள், சங்கங்கள் போன்றவைகளால் அரசின் நிதியுதவியின்றி நடத்தப்படும் பொறியியல் மற்றும் தொழில்நுட்பக் கல்லூரிகள், சுயநிதிப் பொறியியல் கல்லூரிகள் என அழைக்கப்படுகின்றன. இந்திய அரசு அமைப்பான அகில இந்திய தொழில்நுட்பக் கல்விக் குழு பொறியியல் கல்லூரிகளுக்கான அனுமதிகளை வழங்குகிறது. இந்த அனுமதியைப் பெற்ற பின்பு கல்லூரி அமைக்கப்படும் மாநில அரசின் அனுமதி பெறுவதுடன், கல்லூரிக்குத் தொடர்புடைய பல்கலைக்கழகத்துடன் இணைப்பு பெற வேண்டி இருக்கும். இந்தக் கல்லூரிகளுக்கு இணைப்பு செய்யப்பட்ட பல்கலைக்கழகப் பாடத்திட்டத்தின்படி அந்தப் பல்கலைக்கழகங்கள் தேர்வுகளை நடத்தி மதிப்பெண் சான்றிதழ்களையும், பட்டங்களையும் அளிக்கின்றன. இந்த சுயநிதிப் பொறியியல் கல்விக்கு மாநில அரசால் நிர்ணயிக்கப்பட்ட கல்விக் கட்டணங்களை மாணவர்கள் செலுத்த வேண்டும்.



</doc>
<doc id="52637" url="https://ta.wikipedia.org/wiki?curid=52637" title="மொலியர்">
மொலியர்

மொலியர் "(Molière)" என்பவர் பிரெஞ்சு நாடகாசிரியரும், நடிகருமான யான்-பப்டிசுட்டு போக்யுலின் (Jean-Baptiste Poquelin) (பிறப்பு: ஜனவரி 15, 1622 – இறப்பு: பெப்ரவரி 17, 1673) என்பவரின் மேடைப் பெயராகும். மேற்கத்திய இலக்கியத்தில் நகைச்சுவையில் மிகச் சிறந்தவர்களில் ஒருவராக இவர் கருதப்படுகிறார் . மிசாந்திரோப் , மனைவிகளுக்கான பள்ளி தார்த்தூஃபே போன்றவை இவர் எழுதிப் பெயர் பெற்ற நாடகங்களுள் சிலவாகும்.

வசதி படைத்த குடும்பமொன்றில் பிறந்து இயேசுசபையினரின் கிளெமண்ட் கல்லூரியில் படித்த மொலியர், அரங்கியலில் ஈடுபடுவதற்கு மிகப் பொருத்தமானவராக இருந்தார். 13 ஆண்டுகள் பல்வேறிடங்களுக்கும் சென்று நடிப்புத் தொழிலில் ஈடுபட்டு இருந்ததனால் இவரது நகைச்சுவைத் திறன் கூர்மையடைந்தது. திருந்திய பிரெஞ்சு நகைச்சுவையுடன் சமயத்துக்கு ஏற்றவாறு பேசி நடிக்கும் நுட்பத்தையும் கலந்து தானே நாடகங்களை எழுதவும் தொடங்கினார் .

பிலிப்பே I , 14 ஆம் லூயின் சகோதரர் உட்பட்ட சில உயர்மட்டத்தினரின் ஆதரவினால், அரசரின் முன் லூவர் மாளிகையில் நாடகத்தை நிகழ்த்தும் வாய்ப்பு இவருக்குக் கிடைத்தது. அம்மாளிகையில் நாடகங்கள் நடத்துவதற்காக அமைக்கப்பட்ட சால்லே டு பெட்டிட் போர்போன் என்ற பெரிய அரங்கத்தைப் பயன்படுத்துவதற்கான அனுமதியும் இவருக்கு வழங்கப்பட்டது. பின்னர் பாரிசு நகரத்தின் புகழ்மிக்க அரண்மனையான பாலைசு இராயலைப் பயன்படுத்துவதற்கான அனுமதியும் மொலியருக்குக் கிடைத்தது. இவ்விரு அரங்குகளிலும் மொலியர் அபெக்டேடு லேடீசு, போன்ற நாடகங்களை வெற்றிகரமாக நிகழ்த்தினார். இவ்வெற்றியின் மூலமாக மொலியரின் குழுவினருக்கு அரசின் ஓய்வூதியமும் பட்டங்களும் கிடைத்தன. மொலியர் தொடர்ந்து அரசாங்க ஆதரவு பெற்ற நாடக ஆசிரியராக இயங்கினார் .
நாடகத்துறையில் மொலியரின் கடின உழைப்பு காரணமாக இவரது உடல் நலம் பெரிதும் பாதிக்கப்பட்டது. இதனால் 1667 ஆம் ஆண்டில் சிறிதுகாலம் மொலியர் நாடக அரங்கிலிருந்து விலகி இருக்க வேண்டியதாயிற்று. 1673 ஆம் ஆண்டில் தனது இறுதி நாடகத்தை உருவாக்கிக் கொண்டிருந்தபோது காசநோயால் அவரது உடல்நலம் பெரிதும் பாதிக்கப்பட்டது. நாடகத்தை நடத்தி முடித்துவிட்டார் என்றாலும் பின்னர் அவர் சில மணி நேரங்களுக்கு பின் காலமானார் .

யீன் போக்யுலின் பல்வேறு செல்வச் செழிப்புகள் கொண்ட வளமான முதலாளித்துவ குடும்பத்தின் மகளான மேரி கிரேசே தம்பதியருக்கு மகனாக மொலியர் பாரிசு நகரில் பிறந்தார் , தன்னுடைய பத்தாவது வயதில் தாயை இழந்த இவர் தன் தந்தைக்கு நெருக்கமானவராக இருந்ததாக தெரியவில்லை. தாயின் மரணத்திற்குப் பின் பாரிசு நகரிலுள்ள செழிப்பான பகுதியான செயிண்ட்-ஒனாரே தெருவில் உள்ள ஒரு வீட்டில் தனது தந்தையுடன் வாழ்ந்தார். இயேசு சபைக்குச் சொந்தமான உயர்நிலைப்பள்ளியில் கல்வி கற்றார். கண்டிப்பு நிறைந்த கல்விச் சூழலில் படித்த இவர் தன்னுடைய முதலாவது மேடை அனுபவத்தை இங்குதான் சுவைத்தார் . 

1631 ஆம் ஆண்டு தந்தை செய்துவந்த அரண்மனை சேவகர் பணியையே மொலியரும் 1641 இல் செய்யத் தொடங்கினார் .1642 களில் அநேகமாக ஒர்லியன்சில் போக்யுலின் ஒரு மாகாண வழக்கறிஞராகவும் சில காலம் பணிபுரிந்ததாக்வும் அறியப்படுகிறது. ஆனால் அவர் அதற்குத் தகுதிவாய்ந்தவர் என்ற பதிவு எங்கும் காணப்படவில்லை. 

1643 ஆம் ஆண்டு சூன் மாதம் மொலியருக்கு 21 வயதாக இருந்தபோது தனது சமூகத் தொழிலை கைவிட்டு மேடையில் தனது தொழிலைத் தொடர முடிவு செய்தார். தனது தந்தையிடன் இருந்து விடுதலையடைந்து அவர் நடிகை மாடெலெய்ன் பெயார்ட்டுடன் சேர்ந்தார், அவருடன் இல்லசுட்ரே அரங்கை 630 லிவரர்களுடன் நிறுவினார். பின்னர் இவர்களுடன் மாடெலினின் சகோதரரும் சகோதரியும் சேர்ந்து கொண்டனர்.

புதிய நாடகக் குழுவானது 1645 ஆம் ஆண்டில் திவாலானது. செயல்பாட்டு வலிமை மற்றும் அவரது சட்ட பயிற்சி காரணமாக மொலியர் குழுவின் தலைவராக இருந்தார். இருப்பினும், அந்தக் குழு மிகப் பெரிய கடன்களைப் பெற்றது, பெரும்பாலும் அரங்கின் வாடகைக்கு மட்டுமே குழுவினர் 2000 லிவெரக்கு மேல் கடனாகப் பெற்றிருந்தனர். அவரது தந்தை அல்லது அவரது குழுவில் உறுப்பினராக இருந்த அன்பர் ஒருவர் கடன்களைச் செலுத்தினார் என்பதில் வரலாற்றாசிரியர்கள் வேறுபடுகிறார்கள். ஒருமுறை 24 மணிநேர சிறைச்சாலைக்குச் சென்று வந்த பின்னர் மொலியர் நடிப்புச் சுற்றுக்கு திரும்பினார். அந்த நேரத்தில் இருந்தது மொலியர் தன் புனைப்பெயரை பயன்படுத்தத் தொடங்கினார். அநேகமாக அது லே விகனுக்கு அருகிலுள்ள ஒரு கிராமத்தின் பெயராக இருக்கலாம். அவரது தந்தையின் குடும்பத்தில் ஒரு நடிகராக இருப்பது கேவலம் என்று நினைத்தும் கூட இவர் தன்னுடைய பெயரை மாற்றியிருக்கலாம். 

சிறைத்தண்டனைக்குப் பிறகு மொலியரும் மடலியினும் சேர்ந்து புதிய நாடகக் குழுவுடன் மாகாணங்களில் நாடக வட்டாரத்தை ஆரம்பித்தனர்.இந்த வாழ்க்கை பன்னிரெண்டு ஆண்டுகளுக்கு நீடித்தது. ஆரம்பத்தில் சார்லசு டப்ரெசன்னின் நிறுவனத்தில் நடித்தார். அதன்பிறகு இவர் தனது சொந்த ஒரு நிறுவனத்தை உருவாக்கினார். இந்நிறுவனம் அவருக்குப் போதுமான வெற்றிகளைப் பெற்றுத் தந்தது. ஓர்லியனின் பிரமுகரிடமும் ஆதரவைப் பெற்றுக் கொடுத்தது. இந்நேரத்தில் சில நாடகங்கள் வெற்றி பெற்றன. இந்நாடகங்களின் உதவியால் மொலியர் தன் திறமையை நிருபித்தார். இதற்கான பயணங்களின் போது அவர் அர்மாண்டை சந்தித்தார். நாளடைவில் அர்மாண்டு மொலியரின் புரவலர் ஆனார். இதனால் நிறுவனத்தின் பெயர் புரவலின் பெயருக்கு மாறியது. சிறிது காலத்தில் மதக் கருத்து வேறுபாடு காரணமாக இந்நட்பு முறிந்தது. 

மத்தியக் கிழக்கு பிரான்சில் உள்ள லையனில் மார்க்குவசு மொலியரின் நிறுவனத்துடன் சேர்ந்தார். பியர் கோர்னீய்லால் அறிமுகப்படுத்தப்பட்ட இவர் பின்னாளில் யீன் ரேசினின் காதலர் ஆனார். ரேசின் மொலியருக்கு கொடுத்த துன்பியல் நாடகத்தை மொலியர் நடிக்கவில்லை. தனது கலைவாழ்க்கையைத் தொடரவேண்டும் என ரேசினை ஊக்கப்படுத்தினார். ஒல்டெல் டி பர்கோனின் நிறுவனத்திற்கு இரகசியமாக தனது துன்பியல் நாடகத்தை வழங்கியதாகக் கூறப்பட்டதைக் கேட்டு மொலியர் ரேசின் மீது கோபம் கொண்டார்.

மொலியரை பாரிசுக்குப் போகச் சொல்லி பலர் வற்புறுத்தினர். சமுதாயப் பெரும்பான்மையினருடன் தன்னை முன்னேற்றுவதற்காகவும், அவரது புகழை பாரிசில் பரப்புவதற்கும் ஒரு சில வாரங்களுக்கு வெளியே தங்கினார். 1658 ஆம் ஆண்டில் மொலியர் பாரிசுக்கு சென்று சேர்ந்தார். அரசர் முன்னிலையில் கொர்னேய்லின் துன்பியல் நாடகத்தை வெற்றிகரமாக நிகழ்த்திக் காட்டினார். மொலியரின் திறமைக்கு மன்னரால் பரிசளிக்கப்பட்டது. மான்சியூரின் உதவியுடன், அவரது நிறுவனம் பெரிட்-போர்போன் பெரிய மண்டபத்தில் பிரபலமான இத்தாலியன் காமடியா டெல்லியோ நிறுவனமான டிபெரியோ பியோரிலோ உடன் சேர்ந்து நாடகத்தை பகிர்ந்து கொள்ள அனுமதிக்கப்பட்டது. இரண்டு நிறுவனங்களும் வெவ்வேறு இரவுகளில் மண்டபத்தில் காட்சிகளை நடத்தின. மொலியரின் தி அபெக்டேடு யங் லேடீசு என்ற நாடகம் 1659 ஆம் ஆண்டு நவம்பர் மாதம் 18 ஆம் நாள் நடைபெற்றது.

பிரான்சில் சில பொதுவான பழக்கவழக்கங்கள் மற்றும் பாதிப்புகளைத் திருப்தி செய்வதற்காக பல முறை மேற்கொள்ளப்பட்ட முயற்சிகளில் லெசு பிரெசியசு ரிடிகுல்சு முதல் முயற்சியிலேயே அதை நிறைவு செய்தது. 1656 ம் ஆண்டு சாமுவேல் சாப்புகியோவின் லே செர்கள் டெசு பெம்மெசு களத்தின் அடிப்படையில்தான் அந்த கதை அமைந்திருந்தது. எனவே பார்வையளர்களால் அது பரவலாக ஏற்றுக்கொள்ளப்பட்டது. பிரஞ்சு நாடகத்தின் விதிகளை நிறுவ ராயல் காப்புரிமை கீழ் மொலியர் ஒரு குழுவை உருவாக்கினார். நேரம், செயல், மற்றும் வசனம் ஆகியவற்றின் ஒற்றுமையைப் பற்றிய பிரசங்கத்தை குழுவுக்கு அளித்தார். நகைச்சுவையின் முக்கியத்துவத்தை உணர்த்தினார் . 

நவீன பிரெஞ்சு நகைச்சுவை வடிவமைப்பாளராக மோலியேர் கருதப்படுகிறார். மொலியர் நாடகங்களில் பயன்படுத்தப்பட்ட பல சொற்கள் அல்லது வாக்கியங்கள் இன்றும் தற்போதைய பிரெஞ்சு மொழியில் பயன்படுத்தப்படுகின்றன.

லெசு பிரிசியசசு ரெடிகுல்சு என்ற நாடகம் மிகப்பெரிய வெற்றியைத் தராவிட்டாலும் மொலியருக்கு புகழைத் தேடித்தந்தது. 
1662 ஆம் ஆண்டு பிப்ரவரி 20 அன்று மொலியர் அர்மண்டெ பெயார்டை மணந்து கொண்டார். அர்மண்டெ மடலியின் சகோதரி என்று நம்பினார். அதே ஆண்டில் மனைவிகளுக்கான பள்ளி என்ற ஒரு நாடகத்தை எழுதினார். இந்நாடகம் இவருடைய பெயர் சொல்லும் நாட்கமாக கருதப்படுகிறது. 
14 ஆம் லூயி உட்பட்ட சில உயர்மட்டத்தினரின் ஆதரவினால், அரசரின் முன் லூவர் மாளிகையில் நாடகத்தை நிகழ்த்தும் வாய்ப்பு இவருக்குக் கிடைத்தது. அம்மாளிகையில் நாடகங்கள் நடத்துவதற்காக அமைக்கப்பட்ட பெரிய அறையொன்றைப் பயன்படுத்துவதற்கான அனுமதியும் இவருக்கு வழங்கப்பட்டது. 

இல்லசுட்ரேட் அரங்குடன் சேர்ந்து மொலியர் தனக்குப் பிடித்த துன்பியல் நாடகங்களை மேலும் மேம்படுத்த முயற்சிகள் மேற்கொண்டார். துன்ப நிகழ்வுகளுக்குப் பின்னர் இவர் உருவாக்கிய நகைச்சுவைப் பகுதிகளால் இவர் புகழ்பெற்றார். இவற்றில் சில பகுதியாக எழுதப்பட்டாலும் நிகழ்நேரத்தில் நகைச்சுவையாக உருவாக்கிக் கொண்டார். இரண்டு நகைச்சுவை நாடகங்களையும் மொலியர் எழுதினார். ஆனால் இவை குறைவான வெற்றியையும் பொதுவாக குறைவான முக்கியத்துவம் கொண்டவையாகவும் கருதப்பட்டன. 

பாரிசில் இருந்த 14 ஆண்டுகளில் தனது அரங்கில் நிகழ்த்திய 85 நாடகங்களில் 31 நாடகங்களை இவரே எழுதினார். 
அரசவையிலும், பாரிசு நகர மக்கள் மத்தியிலும் இவருக்குப் பாராட்டுகள் கிடைத்தபோதும், ஒழுக்கவாதிகளும், திருச்சபையினரும் இவரது கேலிகளைக் கடுமையாகக் கண்டித்தனர். "தார்த்துஃபே அல்லது பாசாங்குக்காரன்" என்னும் நாடகம் மதப் பாசாங்குத்தனத்தைச் சாடியதனால் இது திருச்சபையினரிடம் இருந்து கடுமையான விமர்சனங்களுக்கு ஆளானது. "டொன் யுவான்" நாடகம் முற்றாகவே தடை செய்யப்பட்டது.
உருசிய எழுத்தாளர் மைக்கேல் புல்ககோவ் மொலியரின் அரை-கற்பனையான வாழ்க்கை வரலாற்றை எழுதினார். 1932-1933 காலத்தில் எழுதப்பட்ட இந்நூல் முதலில் 1962 ஆம் ஆண்டில் வெளியிடப்பட்டது. 

நாடகத்துறையில் இவரது கடின உழைப்பு இவரது உடல் நலத்தைப் பாதித்தது. இதனால் 1667 அளவில் சிலகாலம் அரங்கிலிருந்து விலகி இருக்க வேண்டியதாயிற்று. 1673 ஆம் ஆண்டில் தனது இறுதி நாடகத்தை நடித்துக் கொண்டிருந்தபோது காச நோய் வாய்ப்பட்டிருந்த அவரது உடல்நலம் பாதிக்கப்பட்டது. நாடகத்தை நடத்தி முடித்துவிட்டார் ஆயினும், பின்னர் மயக்கமுற்ற அவர் சில மணி நேரங்களின் பின் காலமானார். மொலியர் இறந்த காலத்தில் நடைமுறையில் இருந்த பிரஞ்சு சட்டத்தின் படி நடிகர்கள் புனிதமான கல்லறை இடத்தில் புதைக்கப்பட்ட அனுமதி இல்லை. இருப்பினும் மொலியரின் விதவையான அர்மாண்டேயின் கோரிக்கையை ஏற்று ஒரு சாதாரண மனிதனாக சவத்தை அடக்கம் செய்ய ஒப்புக்கொண்டார். குழந்தைகளுக்கு ஒதுக்கப்பட்ட கல்லறை பகுதியில் மொலியரின் பிணம் புதைக்கப்பட்டது.
1792 ஆம் ஆண்டில் அவரது நினைவுச்சின்னங்கள் அனைத்தும் பிரஞ்சு நினைவுச்சின்னங்களின் அருங்காட்சியகத்திற்கு கொண்டு வரப்பட்டு பின்னர் 1817 ஆம் ஆண்டில் பாரிசுக்கு மாற்றப்பட்டது.



</doc>
<doc id="52640" url="https://ta.wikipedia.org/wiki?curid=52640" title="புதினம் (இலக்கியம்)">
புதினம் (இலக்கியம்)

புதினம் அல்லது நாவல் என்பது மக்களால் பரவலாக விரும்பப்படும் ஒரு இலக்கிய வடிவம் ஆகும். இதில் வாழ்க்கையும், நிகழ்வுகளும் கற்பனையாக உரைநடையில் எழுதப்படுகின்றன. தற்காலப் பயன்பாட்டில் புதினம், நீளமாக இருத்தல், புனைகதையாக அமைதல், உரைநடையில் எழுதப்படல் போன்ற இயல்புகளால் ஏனைய இலக்கிய வடிவங்களிலிருந்து வேறுபடுத்தப்படுகின்றது. இது பொதுவாக நூல் வடிவில் வெளியிடப்படுகின்றது. எனினும் புதினங்கள் வார, மாத சஞ்சிகைகளில் தொடராக வெளிவருவதும் உண்டு. 

நாவல் என்று ஆங்கிலத்தில் சொல்லப்படும் இலக்கியவடிவம் உரைநடையில் அமைந்த நீள்கதை. இது புத்திலக்கியவகையாக ஐரோப்பாவில் பதினெட்டாம் நூற்றாண்டில் உருவானது. ஆனால் பத்தாம் நூற்றண்டிலேயே சீனாவில் நாவல்கள் இருந்துள்ளன. இது சீனப் பெருநாவல் மரபு எனப்படுகிறது. நாவல் என்பது தமிழில் திசைச்சொல்லாக அப்படியே கையாளப்படுகிறது. புதினம் என்றும் சொல்லப்படுகிறது.

தமிழில் எழுதப்பட்ட முதல் நாவல் 1876 ல் வெளிவந்த பிரதாப முதலியார் சரித்திரம். இது மாயூரம் வேதநாயகம் பிள்ளையால் எழுதப்பட்டதாகும். சில வருடங்களுக்குள் வெளிவந்த பிற இரு நாவல்களும் முன்னோடிகளாக கருதப்படுகின்றன. அவை ராஜம் அய்யர் எழுதிய கமலாம்பாள் சரித்திரம், அ. மாதவையா எழுதிய பத்மாவதி சரித்திரம். ஏறத்தாழ இக்காலத்தில் ஈழ இலக்கியத்தில் முதல் நாவல் உருவானது. சித்தி லெப்பை மரைக்காயர் எழுதிய அசன்பே சரித்திரம் ஈழத்தில் வெளிவந்த முதல் நாவலாகும். 1890 ல் எஸ். இன்னாசித்தம்பி அவர்களால் எழுதப்பட்ட "ஊசோன் பாலந்தை கதை"மற்றும் "மூர்" என்பார் எழுதிய "காவலப்பன்" கதை என்பவற்றையே ஈழத்தவர்களின் முதல் நாவல்களாக விவாதிப்பவர்களும் உளர் . தமிழில் நாவல் கலை பெரும் வளர்ச்சியைக் கண்டுவருகிறது. தமிழ்நாவல்களின் வரலாற்றை சிட்டி, சிவபாதசுந்தரம் எழுதிய தமிழ்நாவல் வரலாறு என்ற நூலில் காணலாம்.

நாவல் என்னும் சொல் புதுமை என்ற பொருளைத் தரவல்லது.இச்சொல் 'Novela'என்னும் இத்தாலியச் மொழியிலிருந்து உருவாக்கப்பட்டதாகும்.கி.பி.பதினாறாம் நூற்றாண்டிலிருந்து நாவல் என்னும் சொல் ஆங்கில மொழியில் வழக்காட்சியுற்று நிலைபெற்று வந்துள்ளது.கொலம்பியக் கலைக்களஞ்சிய நூல்(The Colombia Encyclopedia),இதற்கு 'உரைநடையால் அமைந்த நெடிய கதை'என விளக்கம் அளிக்கிறது.வெப்ஸ்டரின் அகரமுதலியானது(Webster's New 20th Century Dictionary),நாவல் என்பதற்கு, மனித உணர்ச்சிகள்,எண்ணங்கள் அவர்தம் செயல்கள் ஆகியவற்றை விளக்கி எடுத்துரைக்கின்ற,உரைநடையில் அமைந்த நீண்ட கதை என்று விரிவாக விளக்கமளித்துள்ளது.
இத்தாலி நாட்டில் தோன்றிய நாவல் இலக்கியம் தொடக்கத்தில் காதல் நிகழ்வுகளைச் சித்திரிப்பதாக அமைந்திருந்தது.பின்,இயற்கையாக நடக்கும் வாழ்க்கை நிகழ்ச்சிகளை உள்ளவாறு சித்திரிப்பதால் புனைகதை என்னும் பொருளில் கையாளப்பட்டது.தமிழில் நாவலை புதினம் என்று வழங்கிவரும் போக்கு நிலவுகிறது.

1875-இல் வித்துவான் சேஷய்யங்கார் என்பவரால் எழுதப்பட்ட ஆதியூர் அவதானி சரித்திரம் என்ற நூலை சிட்டி,சிவபாத சுந்தரம் போன்றோர் தமிழின் முதல் புதினமாகக் காட்ட முற்பட்டனர்.இந்நூல் கதைப்பாடல் வடிவில் அமைந்த ஒன்றாகும். உரைநடை வடிவில்,நீதியை எடுத்துக்கூறும் முறையில்,மக்கள் விரும்பும் இலக்கியமாக மாயூரம் வேதநாயகம் பிள்ளை இயற்றிய பிரதாப முதலியார் சரித்திரம் அமைந்து தமிழின் முதல் புதினமாக விளங்கி வருகிறது.இதன் காரணமாக தமிழ்ப் புதினத்தின் தந்தை என வேதநாயகம் பிள்ளை போற்றப்படுகின்றார்.இவருடைய மற்றொரு புதினத்தின் பெயர் சுகுண சுந்தரி சரித்திரம் ஆகும்.

1)பிரதாப முதலியார் சரித்திரம்-1876-மாயூரம் வேதநாயகம் பிள்ளை

2)கமலாம்பாள் சரித்திரம்-1896-இராஜமய்யர்

3)பத்மாவதி சரித்திரம்-1898-அ.மாதவையா

இம்மூன்று புதினங்களும் சமூக நோக்கு,பெண்ணின் சிறப்புகள்,நகைச்சுவை நடை,புதினத்தைச் சரித்திரம் எனக் கொள்ளல் ஆகிய பொதுப்பண்புகளைக் கொண்டு காணப்படுகின்றன.இவற்றுள் புதின உத்திகள் கொண்டு விளங்குவது கமலாம்பாள் சரித்திரம் ஆகும்.

தொடர்ந்து,குருசாமி சர்மாவின் பிரேமகலாவத்யம் பெண்கல்வி மறுப்பையும்,நடேச சாஸ்திரியின் தீனதயாளு,திக்கற்ற இரு குழந்தைகள் ஆகியவை பால்யவிவாகத்தையும்,
அ.மாதவையாவின் விஜய மார்த்தாண்டன் மறவர் மற்றும் நாட்டுக்கோட்டைச் செட்டியார் சமூகம் குறித்தும் முத்துமீனாட்சி(1903) கைம்மைக் கொடுமையையும்,வில்லியம் பொன்னுசாமியின் கமலாக்ஷி மற்றும் சிவகுமரன் சமுதாயப் பார்வையும் கொண்ட புதினங்களாக இருந்து வருகின்றன.

ஆங்கில மொழிப்புலமை கொண்ட தமிழ் எழுத்தாளர்கள் ஆங்கிலத்தைத் தழுவி பல்வேறு துப்பறியும் புதினங்களைப் படைத்தனர்.அவர்களுள் சிலர் பின்வருமாறு:

1)ஆரணி குப்புசாமி முதலியார்(1867-1925):

ஆங்கிலத்தில் வெளிவந்த பல புதினங்களைத் தழுவி இவர்,தமிழ்மொழிச் சூழலுக்கேற்ப சுமார் எழுபத்தைந்து துப்பறியும் புதினங்களைப் படைத்தார்.அவற்றுள் இரத்தினபுரி ரகசியம்(ஒன்பது பாகங்கள்),தபால் கொள்ளைக்காரன்,
மஞ்சள் அறையின் மர்மம் ஆகியவை குறிப்பிடத்தக்கவை.

2)வடுவூர் கே.துரைசாமி ஐயங்கார்(1880-1942):

இவர் மேனகா, கும்பகோணம் வக்கீல், பாலாமணி அல்லது பாக்தாத் திருடன் முதலான புதினங்களை எழுதியுள்ளார்.

3)ஜே.ஆர்.ரங்கராஜூ(1875-1956):

துப்பறியும் கோவிந்தன்,சந்திரகாந்தா,
இராஜாம்பாள்,மோகனசுந்தரம் போன்ற புதினங்கள் இவருடையதாகும்.

4)வை.மு.கோதைநாயகி அம்மாள்(1901-1960):

இவர் கிழக்கு வெளுத்தது,புனித பவனம்,தைரிய லட்சுமி முதலிய புதினங்களை எழுதியுள்ளார்.இவர் எழுதிய மொத்த புதினங்களின் எண்ணிக்கை நூற்றுப் பதினைந்து ஆகும்.

மேலும்,தேவன்,தமிழ்வாணன்,
சுஜாதா,ராஜேஷ்குமார்,
ராஜேந்திரகுமார்,பட்டுக்கோட்டை பிரபாகர் முதலானோர் பல்வேறு துப்பறியும் புதினங்களைப் படைத்துள்ளனர்.

இவை மனித சமுதாயத்தின் வாழ்வியல் சூழலையும் சமூகச் சிக்கல்களையும் அடிப்படையாகக் கொண்டு எழுதப்படும் புதினங்கள் ஆகும்.

1)கே.எஸ்.வெங்கடரமணி:இவரால் எழுதப்பட்ட முருகன் ஓர் உழவன்(1928),கந்தன் ஒரு தேசபக்தன்(1938)ஆகிய புதினங்கள் 
கிராம மக்களின் வாழ்க்கை முறையையும் தேசபற்றையும் அடிப்படைகளாகக் கொண்டிருந்தன.

2)'கல்கி'ரா.கிருஷ்ணமூர்த்தி(1899-1954):இவர் எழுதிய தியாகபூமி,கள்வனின் காதலி,மகுடபதி,அலை ஒசை முதலான புதினங்கள் 
சாதிக் கொடுமை,விதவைக் கொடுமை,பொருந்தாமணம்,விடுதலை வேட்கை ஆகியவற்றை எடுத்துரைத்தன.

3)நாரணதுரைக் கண்ணன்:
1942-இல் நடைபெற்ற ஆகஸ்ட் புரட்சியை அடிப்படையாகக் கொண்டு தியாகத் தழும்பு என்னும் புதினத்தை இவர் உருவாக்கினார்.தரங்கிணி,கோகிலா,
நடுத்தெரு நாராயணன் ஆகிய புதினங்களும் இவருடையதாகும்.

4)ர.சு.நல்லபெருமாள்:இவர் எழுதிய கல்லுக்குள் ஈரம் என்னும் புதினம் நாட்டு விடுதலையில் பெண்களின் ஈடுபாடு குறித்து பேசப்பட்டிருந்தது.

5)ராஜம் கிருஷ்ணன்:இவர் எழுதிய வளைக்கரம் கோவாவின் விடுதலைப் போராட்டத்தைச் சித்திரித்தது.குறிஞ்சித்தேன், கூட்டுக் குஞ்சுகள்,கரிப்பு மணிகள்,வேருக்கு நீர்,அலைவாய்க் கரையில் முதலான புதினங்களையும் இவர் படைத்துள்ளார்.

6)அகிலன்:பெண்,எங்கே போகிறோம்?,நெஞ்சின் அலைகள், வேங்கையின் மைந்தன்,சித்திரப்பாவை முதலான சமுதாய புதினங்களை இவர் எழுதியிருக்கிறார்.

இதுதவிர,வ.ரா.வின் சுந்தரி,கோதைத்தீவு,
பி.எஸ்.ராமையாவின் பிரேம ஹாரம்,ஆர்வியின் அணையா விளக்கு,மு.வ.வின் நெஞ்சில் ஒரு முள்,அல்லி,அகல்விளக்கு,கரித்துண்டு,
விந்தனின் பாலும் பாவையும்,டி.கே.சீனிவாசனின் 
ஆடும் மாடும்,சிதம்பர சுப்பிரமணியத்தின் இதயநாதம்,க.நா.சு.வின் பொய்த்தேவு,எம்.வி.வெங்கடராமின் காதுகள்,சி.சு.செல்லப்பாவின் வாடிவாசல்,ரகுநாதனின் பஞ்சும் பசியும்,நா.பார்த்தசாரதியின் 
குறிஞ்சி மலர், பொன்விலங்கு,
சமுதாய வீதி, டி.செல்வராஜின் 
மலரும் சருகும்,நீல.பத்மநாபனின் தலைமுறைகள்,த.ஜெயகாந்தனின் சில நேரங்களில் சில மனிதர்கள்,பாரிஸுக்குப் போ,சி.என்.அண்ணாதுரையின் பார்வதி பி.ஏ.,ரங்கோன் ராதா,ஜெகசிற்பியனின் கிளிஞ்சல் கோபுரம்,ஹெப்சிபா 
ஜேசுதாசனின் புத்தம் வீடு,சுந்தர ராமசாமியின் ஒரு புளிய மரத்தின் கதை,பொன்னீலனின் புதிய தரிசனங்கள்,மறுபக்கம்,
அசோகமித்திரனின் [[தண்ணீர்], 
அப்பாவின் சிநேகிதர்,தோப்பில் முகமது மீரானின் சாய்வு நாற்காலி, 
உமா சந்திரனின் [[முள்ளும் மலரும்]], சா.கந்தசாமியின் விசாரணை கமிஷன்,வைரமுத்துவின் கள்ளிக்காட்டு இதிகாசம்,ஜெயமோகனின் ரப்பர்,
அன்வர் பாலசிங்கத்தின் செந்நீர் முதலான சமுதாய புதினங்கள் குறிப்பிடத்தக்கவையாகும்.

பண்டைத் தமிழக வரலாற்று நிகழ்வுகளை அடிப்படையாகக் கொண்டு வரலாற்றுப் புதினங்கள் எழுதப்படுகின்றன.அந்த வகையில் கல்கி,பார்த்திபன் கனவு, சிவகாமியின் சபதம், [[பொன்னியின் 
செல்வன்]] ஆகியவற்றையும்,அகிலன், [[மணிபல்லவம்]],கயல்விழி,
வேங்கையின் மைந்தன்,வெற்றித் திருநகர் ஆகிய புதினங்களை எழுதியுள்ளனர்.சாண்டில்யனின் யவன ராணி,[[கடல் புறா]],ராஜபேரிகை போன்றவையும் கோவி.மணிசேகரனின் அக்கினிக் கோவம்,பீலிவளை,[[செம்பியன் செல்வி]],அஜாத சத்ரு முதலானவையும் குறிப்பிடத்தகுந்தவை.இதுபோல்,
மு.மேத்தாவின் [[சோழநிலா]],கலைஞர் கருணாநிதியின் ரோமாபுரி பாண்டியன்,பொன்னர் சங்கர், 
[[தென்பாண்டிச் சிங்கம்]],பூவண்ணனின் காந்தளூர்ச் சாலை,விக்கிரமனின் 
[[நந்திபுரத்து நாயகி]],ஜெகசிற்பியனின் மகரயாழ் மங்கை, ஆலவாய் அழகன்,நாயகி நற்சோணை,[[நந்திவர்மன் காதலி]],திருச்சிற்றம்பலம் ஆகியவையும் அரு.ராமநாதனின் [[வீரபாண்டியன் மனைவி]] முதலானவை வரலாற்றுப் புதினங்களுக்கு எடுத்துக்காட்டுகளாகும்.

வட்டார புதினம் என்பது ஒரு குறிப்பிட்ட பகுதியைக் களமாகக்கொண்டு,அப்பகுதியில் வாழும் மக்களின் வாழ்க்கையை எடுத்துக் காட்டும் குறிக்கோளுடன் எழுதப்படுவதாகும்.வட்டார புதினம் எழுதும் வழக்கை வேங்கடரமணி தோற்றுவித்தார். சில வட்டார புதினங்கள் கீழே தரப்பட்டுள்ளன.அவையாவன:

மண்ணாசை-சங்கர்ராம்

நாகம்மாள்,அறுவடை-ஆர்.சண்முக சுந்தரம்

தங்கச் சம்பா-பூவை.எஸ்.ஆறுமுகம்

மானாவாரி மனிதர்கள்-சூரியகாந்தன்

ஏறுவெயில்-[[பெருமாள் முருகன்]]

[[செந்நெல்]]-சோலை சுந்தர பெருமாள்

தேரி மணல்-முகிலை இராசபாண்டியன்

சாயத்திரை-சுப்ரபாரதிமணியன்

தமிழில் மாக்ஸிம் கார்க்கியின் [[தாய்]],லியோ டால்ஸ்டாயின் [[போரும் அமைதியும்]],விக்டர் ஹியூகோவின் [[ஏழைபடும் பாடு]],தகழி சிவசங்கரன் பிள்ளையின் [[செம்மீன்]],தோட்டியின் மகன்,காண்டேகர் மற்றும் தாகூர் புதினங்கள் பல மொழியாக்கம் செய்யப்பட்டுள்ளன.இப்பணியை கா.ஶ்ரீ.ஶ்ரீ.,த.நா.சேனாபதி,[[சிற்பி பாலசுப்பிரமணியம்]],[[தமிழ்நாடன்]],[[சுந்தர ராமசாமி]] முதலானோர் ஈடுபட்டனர்.

நிகழ்கால அரசியல் நடவடிக்கைகளை மையமாக வைத்து விருப்பு 
வெறுப்பில்லாமல் அரசியல் புதினங்கள் எழுதப்பட்டு வருகின்றன.
நாரண.துரைக்கண்ணனின் சீமான் சுயநலம்,நா.பார்த்தசாரதியின் [[நெஞ்சக்கனல்]],வைரமுத்துவின் [[மூன்றாம் உலகப்போர்]],பெருமாள்முருகனின் [[மாதொருபாகன்]] போன்றவை 
அரசியல் புதினங்களுக்கு 
உதாரணங்களாகும்.

அயல்நாட்டுப் புதினக் கதையைத் தமிழ்நாட்டுச் சூழலுக்கேற்பத் தழுவி எழுதுவதாகும்.மறைமலையடிகளின் [[குமுதவல்லி அல்லது நாகநாட்டரசி]],எஸ்.எஸ்.மாரிசாமியின் [[அநாதை ஆனந்தன்]]போன்ற புதினங்கள் தழுவி எழுதப்பட்ட புதினங்கள் ஆகும்.

இருபாலரின் உளவியல் சிக்கல்கள் குறித்து இவை எடுத்துரைக்கின்றன.காட்டாக,
தி.ஜானகிராமனின் மோக முள்,அம்மா வந்தாள்,கோவி.மணிசேகரனின் தென்னங்கீற்று,ஜெயகாந்தனின் ரிஷிமூலம், முதலானவற்றைக் கூறவியலும்.

[[நனவோடை]] என்பது ஓர் உத்தியாகும்.நனவோட்டத்தின் வழியே கதைகூறுதலாகும்.[[அசுர கணம்]](க.நா.சு),
ஜீவனாம்சம்(சி.சு.செல்லப்பா),
அபிதா,[[புத்ர]] (லா.ச.ரா.)முதலியன நனவோடை புதினங்கள் ஆகும்.

கதை இலக்கியத்தில் புதினத்திற்குத் தனியிடம் உண்டு.நீண்ட வாசிப்பைத் தூண்ட வல்லது.புதினம் பல்வேறு கட்டமைப்புகளை உள்ளடக்கியது.அவையாவன:

1.கதைக்களம்

புதினமானது தனக்கென்றே அமைந்த ஒரு பெரிய கதைக்களத்தைக் கொண்டது.ஒரு நெடிய கதையையும்,[[கதைமாந்தர்]] பலரையும் புதினம் உள்ளடக்கியது.தனிமனிதனின் சிக்கல்கள் மற்றும் சமுதாய வாழ்க்கையின் பல பகுதிகளையும் சித்திரித்துக் காட்டுவதற்குரிய நிகழ்விடமாகப் புதினத்தின் கதைக்களம் உள்ளது.[[ஓவியக்கலை]]க்குத் திரை இருப்பதுபோலவும்,[[ஆடற்கலை]]க்கு அரங்கின் அவசியம் போலவும் புதினத்திற்குக் களமாக அமைவது கதையே ஆகும்.

2.கதைக்கரு

ஒரு படைப்பிற்கு அடித்தளமாக அமைவது மையக்கரு(Theme)எனப்படும்.அம் மையக்கரு இயற்கையாக அமைதல் நலம்.இது புதினத்திற்கும் பொருந்தும்.அதுபோல், புதினத்திற்கு எதுவும் மையக்கருவாக அமையும்.

இக்கதைக்கருவானது நல்ல கதைப்பின்னல் நிகழ்ச்சிகள்,பாத்திரப்படைப்புகளின் உணர்ச்சிகள்,உரையாடல்,உத்திகள்,
காட்சிகள்,வருணனைகள்,எளிய நடை 
ஆகியவற்றைக் கொண்டதாக அமையும்போது புனைவிலக்கியத்தின் தலையாயதாக விளங்கும் புதினம் சிறப்படைகிறது.

கருப்பொருள்

தனி மனித வாழ்க்கையில் நடந்த நிகழ்ச்சிகள்,வரலாற்று உண்மைகள்,சமுதாய பிரச்சினைகள்,அன்றாட நிகழ்வுகள்,அரசியல் போக்குகள்,[[உளவியல் சிக்கல்கள்]],
தனிமனித வாழ்வியல் கோட்பாடுகள்,[[பெண்ணடிமைத்தனம்]],
[[தனிமனிதர் வழிபாடு]],[[விளிம்புநிலை வாழ்க்கை]],[[உலகமயமாக்கல்]] விளைவுகள், [[சுற்றுச்சூழல்]] முதலானவை புதினத்திற்குரிய கதையின் கருப்பொருள்களாக அமையும்.

4.கதையும்,கதைப்பின்னலும் (Plot)

கதை என்பது காலக்கிரமப்படி அமையும் நிகழ்ச்சிகளின் வரிசையேயாகும். ‘பிளாட்' (கதைப்பின்னல்) என்பது கிரமப்படி அமைந்த நிகழ்ச்சிகளிடையே காரண-காரியத் தொடர்பை ஏற்றி உரைப்பது என்பார் இ.எம்.பாஸ்டர்.

தமிழில் பிளாட் என்பதைக் கதைப்பின்னல் அல்லது கதைத்திட்டம் ஆகும்.இதுவே கதைக்கு வடிவ அழகைத் தருகிறது. கதையில் வரும் நிகழ்ச்சிகள் இயல்பாக 
நிகழுதல் நல்லது.கதைக்கேற்றவாறு நிகழ்ச்சிகள் விரியப்பெற்று வளர்ச்சியடைந்து பெருகி ஒரு முழுமைபெறுவது புதினத்தின் போக்காகும்.

கதைப்பின்னல் வகைகள்

புதினத்தின் கதைப்பின்னல் இருவகைப்படும்.அவையாவன:

நெகிழ்ச்சிக் கதைப்பின்னல்(Flexible Plot) 

நெகிழ்ச்சிக் கதைப்பின்னல் என்பதில் கதையில் இடம்பெறும் நிகழ்ச்சிகள் ஒன்றுக்கொன்று தொடர்பற்றதாகவோ அல்லது பொருத்தமற்றதாகவோ அமைந்திருக்கும்.முதன்மை கதைமாந்தர்களாகத் திகழும் தலைவனோ,தலைவியோ அனைத்து நிகழ்ச்சிகளிலும் மையமாக இருந்து அக்கதையின் மற்றக் கூறுகளை ஒருங்கிணைப்பர்.இந்த வகைப் புதினங்களில் பாத்திரப் படைப்புகள் இன்றியமைந்ததாக இருக்கும்.சான்றாக,மு.வரதராசனின் கரித்துண்டு,சுந்தர ராமசாமியின் ஜே.ஜே.சில குறிப்புகள் போன்றவற்றை அடையாளப்படுத்த இயலும்.

செறிவுக் கதைப்பின்னல் (Organic plot)

இந்த வகைக் கதைப்பின்னலில் நிகழ்ச்சிகள் ஒன்றோடொன்று காரண காரியத்தொடர்பு உடையனவாய் இருக்கும்.அதுபோல,ஒரு நிகழ்ச்சியின் முடிவானது அடுத்த நிகழ்ச்சிக்குத் தொடக்கமாகவோ,காரணமாகவோ அமையப்பெறும்.இவ்வாறு அமைந்த புதினங்கள் விறுவிறுப்பாகவும் சுவையானதாகவும் காணப்படும்.எனினும், செயற்கைத்தன்மையுடையதாகவும்,
நம்பத்தன்மையற்றதாகவும் இருப்பதைத் தவிர்க்க இயலாது.வரலாற்றுப் புதினங்களும், துப்பறியும் புதினங்களும் இதற்குச் சான்றாகும்.

இத்தகுக் கதைப்பின்னல்களுடைய புதினங்களில் ஈர்ப்பு,எதிர்பார்ப்பு நிலை (Suspense),குறிப்பு முரண்(Irony) முதலியன அமைந்து அவற்றை முன்னோக்கி நகர்த்தும்.

1)மு.வரதராசன், 
தமிழ் இலக்கிய வரலாறு, 
சாகித்திய அக்காதெமி, புதுதில்லி, பதினான்காம் பதிப்பு-2000.

2)முனைவர் மா.இராமலிங்கம்,
இருபதாம் நூற்றாண்டுத் தமிழ் இலக்கியம்,
நியூ செஞ்சுரி புக் ஹவுஸ் வெளியீடு,
சென்னை-98,
முதற்பதிப்பு:செப்டம்பர்-1999.

3)முனைவர் பாக்யமேரி, 
வகைமை நோக்கில் 
தமிழ் இலக்கிய வரலாறு,
நியூ செஞ்சுரி புக் ஹவுஸ் வெளியீடு,
சென்னை-98,
முதற்பதிப்பு:ஜூலை-2008.

4)தமிழ் இணையப் பல்கலைக்கழக இணையதளம்.



[[பகுப்பு:புனைவு]]
[[பகுப்பு:ஊடக வடிவங்கள்]]

</doc>
<doc id="52642" url="https://ta.wikipedia.org/wiki?curid=52642" title="படிமுறைத் தீர்வு">
படிமுறைத் தீர்வு

படிமுறைத் தீர்வு "(Algorithm, அல்கோரிதம்)" என்பது ஒரு தீர்வுமுறை. இது பொதுவாக ஒரு கேள்விக்கான விடையை அடைய, ஒரு திட்டத்துடன், முறைவகுத்து, படிப்படியாய், ஆனால் முடிவுடைய படிகளுடன்,நன்கு வரையறுக்கப்பட்ட குறியீட்டு மொழியில், கணிதச் சார்புகளுக்குத் தீர்வு காணும் வழிமுறை ஆகும். 

கணிதவியலிலும் கணினி அறிவியலிலும் அல்கோரிதம் ( ) என்பது நிறைவேற்ற வேண்டிய செயல்களின் தன்னிறைவான வரிசைமுறை ஆகும். அல்கோரிதம் கணக்கிடுதல், தரவு கையாளுதல், தன்னியக்கமாகச் சிந்தித்தல் ஆகிய எப்பணியையும் நிறைவேற்றலாம்.

தொடக்கநிலையில் இருந்தும் தொடக்க உள்ளீட்டில் இருந்தும் (ஒருவேளை வெற்றுச்சர நிலையில் இருந்தும் கூட) கட்டளைகள் கணித்தலை விவரிக்கின்றன. இவை செயல்படுத்தப்படும்போது, வரம்புள்ள நன்கு வரையறுத்த எண்ணிக்கை கொண்ட தொடர்படிநிலைகளில் தொடர்ந்து செயல்பட, முடிவில் "வெளியீடு" பெறப்படுகிறது இச்செயல்பாடு இறுதி முடியும் நிலையில் முற்றுகிறது. ஒருநிலையில் இருந்து மற்றொரு நிலைக்கன பெயர்வு கட்டாயமாக முந்தீர்மானீப்புத் தனமையோடு அமையவேண்டும் என்பதில்லை; தற்போக்கு அல்கோரிதவகைச் சார்ந்த சில அல்கோரிதங்கள் தற்போக்கிலான உள்ளீட்டைப் பயன்படுதுகின்றன.

"அல்கோரிதம்" எனும் கருத்தினம் பல நூற்றாண்டுகளாகவே நிலவியதே, என்றாலும் நிகழ்காலப் பொருளில் ஓரளவுக்கு "அல்கோரிதம்" சொல்லின் வழக்கு 1928 இல் டேவிடு இல்பெர்ட் முடிவெடுப்புச் சிக்கலுக்கான தீர்வைக் காண முயற்சிகள் மேற்கொண்டபோது தொடங்கியது எனலாம். பிந்தைய முறைப்படுத்தல் முயற்சிகள் "விளைவுமிகு கணக்கீட்டுதிறம்" அல்லது "விளைவுமிகு முறை" யை வரையறுக்க முயலுகையில் உருவாகின; இம்முறைப்படுத்தல் முயற்சிகளில் கியோதெல்- எர்பிரேண்டு–கிளீன் மீள்சுழல் சார்புகளும் (1930, 1934 , 1935) அலஞ்சோ சர்ச்சு அவர்களின் இலாம்டா கலனவியல் (1936) முயற்சியும் எமில் போசுட்டு அவர்களின் "உருவாக்கம் 1" (1936) சார்ந்த முயற்சியும் ஆலன் டூரிங் அவர்களின் டூரிங் எந்திரங்களுக்கான ( 1936–7, 1939) முயற்சிகளும் அடங்கும். அல்கோரிதங்களுக்கு நாம் கருதுவதற்கு நிகரான குறியீட்டு வறையரையை உருவாக்குவது இன்னமும் அறைகூவலான பணியாகவே உள்ளது.

அல்கோரிதம் என்னும் பெயர் 9 ஆவது நூற்றாண்டைச் சேர்ந்த "அல் குவாரிழ்சிமி" (al-Khwarizmi) அல்லது "அல் கோவாரிழ்சிமி" (Al-Khowarizmi) என்னும் பெயருடைய ஈரானிய கணிதவியலாளர் எழுதிய "இந்துக்களின் கணக்கிடும் கலை பற்றி அல்-குவாரிழ்சிமி" என்னும் பொருள் படும் நூலின் இலத்தீன் மொழிபெயர்ப்பு நூலாகிய "Algoritmi de numero Indorum" (ஆல்கரித்மி டி நுமரோ இந்தோரம்) என்னும் நூலின் தலைப்பில் இருந்து பெற்ற "algorismus" (அல்கோரிஸ்மஸ்) என்ற இலத்தினச் சொல்லில் இருந்தும் கிரேக்கச் சொல்லாகிய "அரித்மோஸ்",( αριθμός) அதாவது "எண்" எனும் பொருள் உடைய சொல்லில் இருந்தும் பெறப்பட்டது. ஆங்கிலத்திலிச்சொல் முதலில் 1230 இலும் பின் சாசரால்1391 இலும் கையாளப்பட்டுள்ளது. ஆங்கிலச் சொல் பிரெஞ்சுச் சொல்லில் இருந்து பெறப்பட்டதாகும். இந்த ஆங்கிலச் சொல்லுக்கு இப்போதைய பொருள் 19 ஆம் நூற்றாண்டில் தான் உருவாகியது.
மற்றொரு மிகப்பழைய பயன்பாடு 1240 இல் "Carmen de Algorismo" எனும் தலைப்புள்ள கையேட்டில் வருகிறது. இக்கையேடு அலெக்சாந்திரே தெ வில்லெடியூ என்பவரால் இயற்றப்பட்டது. அது பின்வருமாறு தொடங்குகிறது:

இதன் மொழிபெயர்ப்பு பின்வருமாறு:

இந்தக் கவிதை சில நூறு அடிகள் கொண்டது. இது இந்தியத் தாயங்களைக் கொண்டு அல்லது இந்திய எண்களைக் கொண்டு புதிய முறையில் கணக்கிடும் கலையைச் சுருக்கமாக்க் கூறுகிறது.

முறைசாரா வரையறையாக, " அல்கோரிதம் என்பது செயல்முறைகளின் வரிசைமுறையை துல்லியமாக வரையறுக்கும் விதிகளின் கணமாகும்." என வரையறுக்கலாம். எனவே இதில் அனைத்துக் கணினி நிரல்களும், எண்கணக்கீடு இல்லாதவையுங்கூட, அடங்கும். பொதுவாக, குறிப்பிட்ட வரம்புள்ள படிநிலைகளில் முடிவுறும் நிரல் எதுவுமே அல்கோரிதமே.

அல்கோரிதத்துக்கான முன்வடிவமாக, இரு முற்றெண்களுக்கான பெருமப் பொது ஈவைக் காணும் யூக்கிளிடின் அல்கோரிதத்தைக் கூறலாம்; எடுத்துகாட்டு முகப்பில் உள்ள பாய்வுப்படத்தில் விவரிக்கப்பட்டுள்ளது. பின்வரு பிரிவொன்றில் இது எடுத்துகாட்டகப் பயன்படுத்தப்பட்டுள்ளது.

பூல்சு (1974), செஃப்ரி (1999) ஆகிய இருவரின் ஆய்வு, பின்வருமாறு ஒரு முறைசாரா வரையறையைத் தருகிறது:

கணினி தரவுகளைக் கையாள அல்கோரிதங்கள் கட்டாயமாக தேவைப்படுகின்றன. கணினி நிரல்கள் அனைத்தும் அல்கோரிதங்களால் ஆனவையே. இந்த அல்கோரிதங்கள் கணினி செயல்படுத்த வேண்டிய குறிப்பிட்ட பணிகளைக் குறிப்பிட்டமுறையில் நிறைவேற்றுவதற்கான கட்டளைகளை விவரிக்கின்றன. இப்பணிகள் பணியாளர்களின் சம்பளச் சரிபார்த்தலாகவோ மாணவர்களின் மதிப்பெண் அட்டைகளைச் சரிபார்த்தலாகவோ அமையலாம். எனவே, அல்கோரித்த்தைடூரிங் எந்திரத்தால் ஒப்புருவாக்க வல்ல செயல்களின் வரிசையாகக் கருதலாம். இக்கருத்துநிலையை மின்சுகியும் (1967) சேவேஜும் குருவேவிச்சும் (2000) உறுதிப்படுத்துகின்றனர்:

அல்கோரிதம் பற்றிய மாற்று கருத்துப்படிமங்களைப் புரிந்துகொள்ள சார்பு நிரல்மொழியாக்கம், ஏரண நிரல்மொழியாக்கம் கட்டுரைகளைக் கானலாம்.

அல்கோரிதங்கள் பலவகைக் குறிமானங்களால் கோவைப்படுத்தப்படுகின்றன; இவற்றில் இயற்கை மொழிகள், போலிக் குறிமுறை, பாய்வு அட்டவணைகள், டிரேகான் அட்டவணைகள், நிரல்மொழிகள், கணினி விளக்கிகளால் உருவாக்கிய கட்டுபாட்டுப் பட்டியல்கள் ஆகியன அடங்கும். இயல்மொழி அல்கோரிதக் கோவைகள் சொற்களால் ஆனவை என்பதால் குழுப்பமானவையாக அமைதலால் இவை சிக்கலான தொழில்நுட்ப அல்கோரிதங்களில் பயன்படுத்தப்படுவதில்லை. ஆனால், போலிக் குறிமுறை, பாய்வு அட்டவணைகள், டிரேகான் அட்டவணைகள், நிரல்மொழிகள், கணினி விளக்கிகளால் உருவாக்கிய கட்டுபாட்டுப் பட்டியல்கள் ஆகியவை இயல்மொழிசார் கூற்றுகளில் அமையும் குழப்பங்களை உருவாக்குவதில்லை. எனவே அல்கோரிதங்களை கட்டமைத்த கோவைகளால் உருவாக்க வல்லனவாய் அமைகின்றன. நிரல்மொழிகள் முதன்மையாக கணினி செயல்படுத்தவல்ல வடிவில் அல்கோரிதங்களைக் கோவைப்படுத்த; இவை அல்கோரிதங்களை வரையறுக்கவோ அல்லது ஆவணப்படுத்தவோ பயன்படுத்தப்படுகின்றன.

படிமுறைத் தீர்வு முறையை அடிப்படைக் கணிதப் பாடங்களிளில் பயிற்றுவிப்பது வழக்கம் என்றாலும், இப்பெயரைத் தொடக்க நிலைகளில் ஆள்வதில்லை. அடிப்படை எண் கணிதத்தில் கூட்டல், கழித்தல், பெருக்கல், வகுத்தல் என்னும் செயற்பாடுகளை படிகளாகக் கொண்டு எண்கணிதக் கேள்விகளுக்குத் தீர்வு காண்பது பலரும் அறிந்தது. எடுத்துக்காட்டாக 253 என்னும் ஓர் எண்ணை 5 ஆல் வகுத்தால் மீதி எவ்வளவு, ஈவு எவ்வளவு என்னும் ஒரு கேள்வியை எடுத்துக்கொள்வோம். அல்கோரிதம் என்னும் படிநிலைத் தீர்முறைப்படி, முதலில் 5 ஐ 253 இல் இருந்து கழிப்போம். மீதம் இருக்கும் எண்ணாகிய, 248 ஐ (253 -5 = 248) 5 ஐ விட பெரியதாக இருந்தால், மீண்டும் ஒரு முறை மீதம் இருக்கும் எண்ணில் இருந்து 5 ஐக் கழிப்போம். என்று இப்படியாக, மீதம் இருக்கும் எண்ணில் இருந்து கழித்துக்கொண்டே வந்தால் (முடிவுடைய எண்ணிக்கையான படிநிலைகளில்) கடைசியில் எஞ்சி இருக்கும் எண் மீதி (மீதி = 3). எத்தனை முறை கழிக்க முடிந்தது என்பது ஈவு (50). இங்கு விரித்துக் கூறிய முறை ஓர் எளிய அல்கோரிதம் ஆகும். வேறு விதமாகக் கூறுவதென்றால், N, b ஆகியவற்றைத் தெரிந்த இயல் எண்கள் என்று கொள்வோம், (எடுத்துக்காட்டாக N = 253, b = 5). இப்பொழுது formula_1 என்று எழுத முடியும் என்று எடுத்துக்கொண்டால், தெரியாத A, C என்பனவற்றை, எவ்வாறு கண்டு பிடிப்பது என்பது கேள்வி. இதில் ஒரே ஒரு சமன்பாடு (எடுகோள்)தான் உள்ளது ஆனால் A, C ஆகிய தெரியாத இரண்டு எண்களை (அவை நிலவினால்) இந்த ஆல்கரித முறைவழி பெறுகின்றோம் என்பதனையும் உணர்தல் வேண்டும். இதே போல ஓர் இயல் எண் பகா எண்ணா ? எனக் கண்டுபிடித்தல் போன்ற பற்பல கேள்விகளுக்கும் அல்கோரித முறைகள் உள்ளன. தற்காலக் கணினிகளில் பற்பல தீர்வுகளுக்கும் பல்வேறு வகையான படிநிலைத் தீர்முறைத் முறைகள் வகுக்கப்படுகின்றன. பல சிக்கலான கேள்விகளுக்கு இப்படி படிப்படியாய் கணினிவழி கணக்கிட்டு, ஒப்பிட்டு, முடிவுசெய்து தீர்வு காண்பது பரவலாக பயன்பாட்டில் உள்ள முறை ஆகும். ஆனால் சில கேள்விகளுக்கு முடிவுடைய எண்ணிக்கையான படிநிலைகளில் தீர்வு காண்பது இயலாது. எவ்வகையான கேள்விகளுக்கு இப்படி திட்டமிட்ட, படிநிலைவழி எவற்றுக்கு முறையான தீர்வுகள் கிட்டும், எவற்றுக்குக் கிட்டாது, அவற்றை எவ்வாறு முன்கூட்டியே அறிவது முதலான கேள்விகள் முதன்மையானவை. யூக்கிளிடின் காலத்தில் இருந்தே தீர்வுகாண முடியாத கேள்விகளில் ஒன்றாக இருப்பது, கவராயம் (compass), அளவீடு குறிப்பிடாத ஒரு அளவுகோல் இவற்றை மட்டும் கொண்டு எவ்வாறு ஒரு கோணத்தை மூன்று சமப் பங்காகப் பங்கிடுவதும் இதேபோல ஒரு குறிப்பிட்ட வட்டத்தின் பரப்பளவைக் கொண்ட கட்டத்தை (சதுரம்) வரைவது எவ்வாறு, என்பன முடிவில்லாதன. டாய்ட்சு கணிதவியலாளர் டேவிட் இல்பர்ட்டின் (David Hilbert) தீர்வுகானவேண்டிய 23 கேள்விகள் என்னும் முன்வைப்பும், ஆங்கிலக் கணிதவியலாளர் ஆலன் டூரிங்கின் (Alan Turing) ஆய்வின் பயனாய், படிநிலைத் தீர்முறைப்படி முடிவுபெறாத கேள்விகள் உள்ளன என்னும் முடிவும், குர்த் கியோதலின் (Kurt Gödel) நிறுவமுடியாத கேள்விகள் உண்டு எனும் கருதுகோள்களும் படிமுறைத்தீர்வு பற்றிய கேள்விகளில் மிகவும் பெயர்பெற்றவை.



</doc>
<doc id="52652" url="https://ta.wikipedia.org/wiki?curid=52652" title="வடிவழகன்">
வடிவழகன்

வடிவழகன் சிங்கப்பூரின் ஒரு சிறந்த தமிழ்க் கலைஞர். நகைச்சுவை, நாடகம், எழுத்து, இசை, தயாரிப்பு என பலவகை ஆற்றல்களைக் கொண்டவர். சிறுவயதில் இருந்து பல படைப்புகளை வழங்கிவருகிறார். இவர் Queensland பல்கலைக்கழகத்தில் படைப்பாக்க தொழிற்துறையில் முதுமாணிப் பட்டம் பெற்றவர். இவரது நகைச்சுவைத் துண்டுகள் யு ரியூபில் புகழ்பெற்றவை. இவர் பல நாடக பட்டறைகளை நடத்தியிருக்கிறார்.



</doc>
<doc id="52657" url="https://ta.wikipedia.org/wiki?curid=52657" title="சிலந்தி">
சிலந்தி

சிலந்திகள் அல்லது எட்டுக்கால் பூச்சிகள் என்பன எட்டுக்கால்களை உடைய, சவைக்கும் வாய்ப்பகுதிகள் இல்லாத, இருபகுதியான உடல்பிரிவுகள் உடைய, காற்றை உள்வாங்கி மூச்சுவிடும் கணுக்காலி வகைப் பூச்சிகள். இவை தம் உடலில் உள்ள சுரப்பியில் இருந்து மெல்லிய நூல் போன்ற இழை ஆக்குவது இதன் சிறப்பியல்பு ஆகும். இந்த சிலந்திநூலை நூலாம்படை என்றும், சிலந்தியை "நூலாம்பூச்சி" என்றும் கூறுவர். சிலந்திகளில் பல வகைகள் பல வகையான நஞ்சுகள் கொண்டிருக்கின்றன. மற்ற வகையான பூச்சிகளைப் போல் இவற்றுக்கு உணர்விழைகள் கிடையா. 2011ஆம் ஆண்டு திசம்பர் 31 வரை உலகில் 42,751  வகையான சிலந்திகள் அல்லது எட்டுக்கால்பூச்சிகள் அறிவியலில் அடையாளம் காணப்பட்டு   விளக்கப்பட்டுள்ளன. இவை 110 பேரினங்களில் அடங்கும். சிலந்திகள் 300 மில்லியன் ஆண்டுகளுக்கு முன்பே இருந்து வாழ்ந்து வந்திருக்கின்றன.. சிலந்திகள் அராக்னிடா ("Arachnida") என்னும் வகுப்பில், சிலந்திப்பேரினம் அல்லது "அரனியே" ("Araneae") என்று அழைக்கப்படும் வரிசையில் உள்ள உயிரினம்.

உடற்கூறு அடிப்படையில் சிலந்திகள் மற்ற கணுக்காலிகளைப் போலல்லாமல் உடல் பகுதிகள் இரண்டு இணைவுத் துண்டுகளாக (tagmata) காணப்படுகிறது. தலைநெஞ்சுப்பகுதி (cephalothorax) மற்றும் வயிற்றுப்பகுதி (abdomen) என்ற அந்த இரண்டு பகுதிகள் சிறிய உருளை வடிவ காம்பின் மூலம் இணைக்கப்பட்டுள்ளது. பூச்சிகளைப் போல சிலந்திகளுக்கு உணர்கொம்புகள் (antennae) இல்லை.மிகவும் பழமையான மிசோதீலே (Mesothelae) குழுவைச்சார்ந்த சிலந்தியைத் தவிர மற்ற கணுக்காலிகளில் சிலந்திகள் அனைத்தும் மையப்படுத்தப்பட்ட நரம்பு மண்டலத்தைக் கொண்டுள்ளன.தலைநெஞ்சுப்பகுதியில் நரம்புச்செல்கள் கொத்தாக இணைக்கப்பட்டுள்ளன. மற்ற கணுக்காலிகளைப் போல் சிலந்திகளின் கால்களில் விரிவடையக்கூடிய தசைகள் காணப்படுவதில்லை அதற்குப் பதிலாக நீர்ம அழுத்தத்தால் (hydraulic pressure) மேலெழும்பித் தாவுகின்றன.

சிலந்தியின் வயிற்றுப் பகுதியில் துணை உறுப்பாகக் காணப்படும் ஆறு விதமான நூற்பு சுரப்பி உறுப்புகள் பட்டு நூலினை வெளித்தள்ளுகின்றன. ஒட்டும் தன்மையுள்ள நூலின் பயன்படுத்தப்பட்ட அளவைப் பொறுத்து சிலந்தி வலைகளின் அளவுகளில் பரவலாக வேறுபாடுகள் காணப்படுகின்றன. சுருள் கோள வலைகள் (spiral orb web) சிலந்திகளின் ஆரம்பகால வலைப்பின்னல் வடிவமாக இருக்கின்றன. சில சிலந்திகள் சுருள் கோள வலைகளை விட அதிகப்படியான சிக்கலான நூற்கூடுகளைக் கட்டுகின்றன.பட்டு உற்பத்தி செய்யும் கூம்பல் (spigots) கொண்ட சிலந்தி போன்ற இனம் (arachnids) 386 மில்லியன் ஆண்டுகளுக்கு முன்பு டெவோனியன் புவியியல் காலத்தில் (Devonian period) தோன்றின, ஆனால் அந்த விலங்குகளுக்கு வெளிப்படையாக நூற்பு உறுப்புகள் (spinnerets) இல்லை.உண்மையான சிலந்திகள் 318 முதல் 299 மில்லியன் ஆண்டுகளுக்கு முற்பட்ட காலத்திய கரிமப்பாறைகளில் (Carboniferous rocks) புதைபடிவங்களாக கண்டிறியப்பட்டுள்ளன. அவை அடிப்படை சிலந்தி இனமான மீசோதீலே பிரிவைச் சார்ந்த சிலந்தியினத்துடன் ஒத்திருந்தது.தற்போதுள்ள நவீன சிலந்தியினங்கள் 200 மில்லியன் ஆண்டுகளுக்கு முன் மூன்றாய காலத்தில் தோன்றிய மைகலோமார்ஃபே (Mygalomorphae) மற்றும் அரானியோமார்ஃபே (Araneomorphae) ஆகியனவாகும்.
சிலந்திகளின் உடல், வழக்கமாக கணுக்காலிகளில் காணப்படும், "பல்பகுதி உடலமைப்பு" கொண்டது எனினும் பிற கணுக்காலிகளில் இல்லாதவாறு, இதன் இருபகுதியான உடற்பகுதிகள் இணைந்து இருக்கின்றன. கணுக்காலிகளில் அறுகால் பூச்சிகளில் காணப்படுவது போன்ற உணர்விழைகள் சிலந்திகளுக்குக் கிடையா. சிலந்திகளுக்கு நஞ்சு பாய்ச்சும், கொடுக்கு போன்ற வாய்ப்பகுதி உண்டு. இதனைக் "கெலிசெரே" (Chelicerae) என்று ஆங்கிலத்தில் கூறுகின்றனர் (கிரேக்கச் சொல் keras என்றால் கொம்பு என்று பொருள் (cera <keras)). சிலந்துகளின் இருபகுதி உடலமைப்பு என்பதை இரு "டாக்மாட்டா" ("tagmta") என்று கூறுவது வழக்கம்.. இந்த இரு உடற்பகுதிகளும் "ஒருங்கிணைந்து ஒட்டிய" வடிவில் உள்ளது. ஒருபகுதியில் தலையும், செஞ்சுப்பகுதியும் உள்ளது. இதனைத் "தலை-நெஞ்சகம்" அல்லது "செபாலோ-தோராக்ஃசு" (cephalothorax) அல்லது புரோசோமா (prosoma) என்றும், மற்றதை "வயிறு" (abdomen) அல்லது ஓப்பிசுத்தோசோமா (opisthosoma) என்றும் அழைக்கின்றனர். தலை-நெஞ்சகமும், வயிற்றுப்பகுதியும் ஆன இவ்விரு பகுதிகளையும் மெல்லிய உருளை வடிவான இணைப்புத் தண்டு இணைக்கின்றது. இந்த இணைப்புத்தண்டை "பெடிசெல்" (pedicel) என்பர். இதன் குடல் மிகமிகச் சிறியதாகையால் சிலந்திகள் பெரிய கெட்டியான பொருளை உட்கொள்ள இயலாது. சவைக்கும் வாய்ப்பகுதியும் கிடையாது. எனவே, சிலந்திகள் தான் உண்னும் இரையின் உடலினுள் தன்னுடலில் சுரக்கும் நொதி என்னும் செரிக்கும் திரவத்தை செலுத்துகிறது. இரையின் தசை பகுதி அனைத்தும் அந்நீர்மத்தில் கரைந்து நன்கு நீர்மமாக்கிவிடுகின்றது. இந்நீர்ம்ப் பகுதியை சிலந்திகள் உறிஞ்சி உண்ணுகின்றன சிலந்தி இன வகைகளின் எளிமையான "மெசொத்தெலே" ("Mesothelae") என்னும் வகையைத் தவிர, மற்ற எல்லா வகையான சிலந்திகளிலும், மற்ற கணுக்காலிகளைப் போல் அல்லாமல், சிறப்பாக நடுவிருந்து கட்டுப்படுத்தும் "நரம்புமண்டலம்" உள்ளது. மற்ற கணுக்காலிகளில் இருப்பதைப் போன்று தன் கால்களில் வெகுவாக மடக்கி நீட்டக்கூடிய தசைகள் இல்லை. ஆனால் அவற்றுக்கும் மாறாக, வயிற்றுப் பகுதியில் உள்ள நூலிழை நூற்கும் சுரப்பிகள் உள்ளன. தன் உடலில் ஒன்று முதல் ஆறுவகையான நூல்நூற்கும் சுரப்பிகள் வயிற்றுப்பகுதியில் உண்டு. சிலந்திநூல் மிகவும் மெலிதாக இருந்தாலும், அதன் அளவை ஒப்பிடும்பொழுது அது மிகுந்த வலிமையும், மிகுந்த நீட்சித்திறனும் ("elasticity") கொண்டது . செயற்கையாக செய்யப்படும் நூலிழைகள் யாவற்றினும் வலிமை முதலான பண்புகளில் சிறந்தது.

2007 ஆம் ஆண்டு கண்டுபிடிக்கப்பட்ட ஊனுண்ணா ஒரேயொரு சிலந்தியைத்தவிர மற்றவை எல்லாம் பிற சிறு பூச்சிகளையும், பிற சிறு உயிரினங்களையும், பிற சிலந்திகளையும் கொன்றுண்டு வாழும் வகையைச் சேர்ந்தவை. ஒரு சில சிலந்திகள், பறவைகளையும், பல்லி போன்ற ஊர்வன வகைகளையும் உண்ண வல்லன.

சிலந்திகளின் உடல் மெலிதான உடற்பகுதிகளால் ஆனதால் தொல்லுயிர் எச்சம் அல்லது புதை படிவங்கள் கிடைப்பது அரிது. சிலந்தி போன்ற அராக்னிடுகளின் வகையான நூலிழை விடும் பூச்சிகள் 386 மில்லியன் ஆண்டுகளுக்கும் முன்னிருந்த தெவோனியன் ("Devonian") காலப்பகுதியில் இருந்தன, ஆனால் அவற்றுக்கு நூலிழை விடும் தனி உறுப்புகள் இல்லை. உண்மையான சிலந்தி வகைகள் 318 முதல் 299 மில்லியன் ஆண்டுகளுக்கு முன்னர் தோன்றின என்று அறிஞர்கள் கருதுகிறார்கள். அம்பரில் புதியுண்ட ஏறத்தாழ 130 மில்லியன் ஆண்டுகளுக்கு முன்னர் இருந்த கிரேத்தேசியஸ் காலத்து தொல்லுயிர் எச்சங்கள் இடைத்துள்ளன். 

மற்ற கணுக்காலிகளை விட சிலந்திகள் உடற்குழியுள்ள (coelomates) உயிரினமாகும். உடற்குழியானது சுருங்கி இனப்பெருக்க மற்றும் கழிவுநீக்க மண்டலத்தை சுற்றிக் காணப்படுகிறது. உடற்குழியின் பெரும்பகுதி கோமோசீல் (hemocoel) எனும் உடற்குழி திரவ அறை காணப்படுகிறது.உடல் நீளத்திற்கும் நீண்டுள்ள ஒரு சிற்றறையாக இருக்கிறது . அதன் வழியே குருதித்திரவம் பாய்கிறது.குழல் வடிவலான இதயம் உடலின் மேற்பகுதியில் காணப்படுகிறது.இதில் ஆசிடியா (ostia) என்றழைக்கப்படும் சில வெட்டு அமைப்புகள் காணப்படுகிறது.இவ்வமைப்பு ஒருபோக்கி, தடுக்கிதழ் (Valve) போன்று செயல்பட்டு குருதி திரும்பிப் பாய்வதைத் தடுக்கிறது .எப்படியாயினும் இதயமானது அடிவயிற்றின் மேற்பகுதியை மட்டுமே ஆக்கிரமித்துள்ளது. இதயத்திலிருந்து ஒரு தமனி வழியாக கோமோசீலுக்குள் இரத்தம் வெளியேற்றப்பட்ட பின் அடிவயிற்றுப்புறமுள்ள பின்பக்கத் தமனி திறந்து துணைத் தமனிகள் வழியாக ஒரு காம்பின் மூலம் தலைநெஞ்சுப் பகுதிக்கு எடுத்துச்செல்லப்படுகிறது. சிலந்தியில் திறந்த நிலைக் குருதியோட்ட அமைப்பு (open circulatory system) காணப்படுகிறது. சிலந்தியின் குருதியிலும் தட்டு நுரையீரலிலும் (book lung) ஆக்சிசனை திறம்பட கடத்தும் சுவாச நிறமியான ஹியூமோசயனினைக் (hemocyanin) கொண்டுள்ளன .

பல்வேறு அளவுகளில் சிலந்திகள் காணப்படுகின்றன. கொலம்பியா நாட்டில் காணப்படும் மிகச்சிறிய சிலந்தியான "பட்டு டிகுவா" (Patu digua) உடலின் நீளம் 0.37 மி.மீ (0.015 அங்குலம்). மிகப்பெரியதும் கனமானதுமான "டரன்டுலாஸ்" (tarantulas) 90 மி.மீ (3.9 அங்குலம்) உடல் அளவும் அதன் கால்கள் 250 மி.மீ (9.8 அங்குலம்) நீண்டும் காணப்படுகின்றன.

சிலந்திகள் மீசோதீலே மற்றும் ஒபிஸ்தோதீலே ஆகிய இரண்டு துணை வரிசைகளாகப் பிரிக்கப்படுகின்றன. இவற்றில் ஒபிஸ்தோதீலே மேலும் பிரிந்து மைகலோமார்ஃபே மற்றும் அரானியோமார்ஃபே ஆகிய இரண்டு உட்பிரிவுகளைக் கொண்டுள்ளது.கிட்டத்தட்ட 46,000 தற்போது வாழும் சிலந்தியினங்கள் இருப்பதாக அறியப்படுகிறது. இவை 114 குடும்பங்களில் 4000 பேரினங்களிலும் வகைப்படுத்தப்பட்டுள்ளன. 

மிக்காரியா சொசியாபிலிஸ் (Micaria sociabilis) என்னும் இனத்தைச் சேர்ந்த ஆண் சிலந்திகள் பெரிய பெண் சிலந்திகளுடன் உடலுறவு கொள்ளாமல் அதனை கொன்று உணவாக்கி கொள்கிறது என சிக் குடியரசில் உள்ள மசாரைக் பல்கலைக்கழகத்தின் லென்கா செண்டன்ஸ்காவின் ஆய்வு கூறுகிறது.


</doc>
<doc id="52659" url="https://ta.wikipedia.org/wiki?curid=52659" title="ஜான் டி பிரிட்டோ">
ஜான் டி பிரிட்டோ

புனித ஜான் டி பிரிட்டோ ("Saint John de Brito", போர்த்துக்கீசம்: João de Brito, மார்ச் 1, 1647 – பெப்ரவரி 4, 1693) போர்த்துக்கலைச் சேர்ந்த இயேசு சபை குருவும், இரத்த சாட்சியும் ஆவார். இவர் "போர்த்துக்கலின் புனித பிரான்சிஸ் சேவியர்" எனப் பலராலும் அழைக்கப்படுகிறார்.

ஜான் டி பிரிட்டோ ஒரு புகழ் பெற்ற போர்த்துக்கீச உயர்குடிக்குடும்பத்தில் பிறந்தார். இவருடைய தந்தை சால்வடோர் டி பிரிட்டோ பெரீரா போர்த்துக்கல்லின் காலனியாக இருந்த பிரேசிலின் ஆளுநராக இருந்தபோது இறந்தவர். 1662 ஆம் ஆண்டில் இயேசு திருச்சபையில் இணைந்து கொயிம்பிரா பல்கலைக்கழகத்தில் கல்வி கற்றார். 1673 ஆம் ஆண்டில் மதப்போதனைக்காக தென்னிந்தியாவின் மதுரை நகருக்கு வந்து சேர்ந்தார். தனது பெயரை தமிழில் அருளானந்தர் என மாற்றிக் கொண்டார். மறவர் சீமை மன்னரால் சிறையிடப்பட்டு நாடுகடத்தப்பட்ட அவர் ஐரோப்பாவுக்குத் திரும்பி, 1683 இல் லிஸ்பன் திரும்பினார். அவருடைய குழந்தைப்பருவ நண்பரான இரண்டாம் பேதுரோ மன்னர் அவரை நாட்டிலேயே தங்குமாறு வேண்டிய போதும், அவர் 24 புதிய சமயப் பிரசாரகர்களுடன் 1690 இல் மீண்டும் மதுரைக்குச் சென்றார்.

மதுரையில் பிரிட்டோ ஐரோப்பிய மேலாண்மையற்ற இந்தியக் கத்தோலிக்கத் திருச்சபையை நிறுவ முயற்சிகள் எடுத்தார். இதற்காக அவர் உள்ளூர் மொழிகளை நன்கு கற்றறிந்தார். இந்து சமய முனிவர்களைப் போல் மஞ்சள் பருத்தி ஆடைகளையணிந்து புலால் உண்ணாமை, மது அருந்தாமை போன்ற வழக்கங்களைப் பின்பற்றினார். சாகும் வரை நனிசைவ உணவுமுறையைப் பின்பற்றினார். கத்தோலிக்க சமய நெறிகளை பாமர மக்களுக்கு புரியும்படியாக அவர்களுக்கு எடுத்துரைத்தார். இரொபர்ட்டோ தெ நோபிலி செயல்படுத்திய இம்முறையையே தனது மதப்பிரசாரங்களுக்குப் பயன்படுத்தினார்.

ராணி மங்கம்மாள் காலத்தில் மறவர் சீமைக்கும், மதுரை அரசுக்கும் நல்லுறவு அறுந்து போயிருந்தது. மறவர் சீமையின் தலைமை கிழவன் சேதுபதியிடம் இருந்தது. கிழவன் சேதுபதி கிறிஸ்தவர்களுக்கு விரோதமாய் இருந்தார். அவ்வேளையில் மறவர் சீமையிலே சமயப் போதகம் செய்து வந்த ஜான் பிரிட்டோவினால் ஏராளமான மறவர் சாதியினர் கிறிஸ்தவத்தைத் தழுவிக் கொண்டிருந்தனர். இதனால் பிரிட்டோவை ஊரை விட்டு வெளியேறச் சொன்னார் சேதுபதி. 

கிறிஸ்தவ சமயத்தைத் தழுவியவர்களில் முதன்மையானவர் மறவர் சாதி இளவரசர் "தடியத் தேவன்" என்பவர். தடியத்தேவன் கிறிஸ்தவர்களின் உதவியோடு தலைமையைக் கைப்பற்றி விடுவானோ என்ற அச்சம் சேதுபதிக்கு இருந்தது. தடியத்தேவன் நிறைய மனைவிகளை வைத்திருந்தான். தடியத்தேவன் கிறிஸ்தவ மதத்திற்கு மாறியவுடன் தனது முதல் மனைவியை வைத்துக்கொண்டு மற்றவர்களை அனுப்பி விட்டான். அவ்வாறு அனுப்பப்பட்டவர்களுள் ஒருத்தியான கதலி என்பவள் தன் மாமாவான கிழவன் சேதுபதியிடம் முறையிட்டாள். தடியத்தேவன் இவ்வாறு ஆனதற்கு, காரணம் கிறிஸ்தவம் என்றும், மூல காரணம் ஜான் பிரிட்டோ என்றும் சேதுபதிக்குத் தெரிந்தது. 

எனவே ஜான் பிரிட்டோ முனி எனும் கிராமத்தில் தங்கி இருந்தபோது 1693 ஜனவரி 8 ஆம் நாள் பிற்பகலில் மேலும் மூவருடன் சேர்த்துக் கைது செய்யப்பட்டார். நான்கு பேர்களும் கைகளில் விலங்கிடப்பட்டு இரும்புச் சங்கிலிகளால் ஒன்றாகப் பிணைக்கப்பட்டு கயிறு கொண்டு குதிரையின் சேணத்தில் கட்டி இழுத்துச் செல்லப்பட்டனர். ஜனவரி 11 ஆம் நாள் ராமநாதபுரம் கொண்டு செல்லப்பட்டார்.

ஜனவரி 31 ஆம் நாள் பாம்பாற்றங்கரையில் உள்ள ஓரியூருக்கு கொண்டு வரப்பட்டார். சிறையில் 1693 பிப்ரவரி 3 ஆம் தேதி அவர் எழுதிய கடிதம் 

பெப்ரவரி 4, 1693 இராமநாதபுரம் மாவட்டம் ஓரியுரில் தலை வெட்டப்பட்டு மறைசாட்சியாக மரித்தார்.

ஜூன் 22, 1947 அன்று, பன்னிரண்டாம் பயஸ் ஜான் டி பிரிட்டோவை புனிதராக அறிவித்தார். இவரது திருவிழா பெப்ரவரி 4ந்தேதி கொண்டாடப்படுகிறது.



</doc>
<doc id="52667" url="https://ta.wikipedia.org/wiki?curid=52667" title="கடற்பறவை">
கடற்பறவை

கடற்பறவைகள் என்பன கடற்சூழ்நிலைக்கு ஏற்ப தம்மைத் தகவமைத்துக் கொண்ட பறவைகள் ஆகும். பொதுவாக கடற்பறவைகள் மற்ற பறவைகளை விட நீண்ட காலம் வாழ்கின்றன. பெரும்பாலான கடற்பறவைகள் கூட்டமாக வாழ்கின்றன. கூட்டத்திலுள்ள பறவைகளின் எண்ணிக்கை அதிகளவாக ஒரு மில்லியன் வரை இருக்கக் கூடும். பல கடற்பறவைகள் நீண்டதொலைவு வலசை போகின்றன. வளர்ந்துவரும் சூழலில் கடற்பறவைகள் அழிவிற்கு வேட்டையாடுதல் போல் நெகிழிக் கழிவை இவை உண்பதால் இறந்து விடுகின்றன என அறியப்பட்டுள்ளது. 
கூழைக்கடா, அல்பட்ரோஸ் போன்றன கடற்பறவை வகையைச் சேர்ந்தன.


</doc>
<doc id="52669" url="https://ta.wikipedia.org/wiki?curid=52669" title="மருத்துவத் தமிழ்">
மருத்துவத் தமிழ்

மருத்துவத் தமிழ் என்பது மருத்துவத் துறைசார் தகவல்களை துறைசாரிடமும் பொதுமக்களிடமும் பகிர பயன்படும் தமிழ் ஆகும். மருத்துவத்துறை ஆக்கங்கள் நெடுங்காலமாக தமிழில் உண்டு. குறிப்பாக சித்த மருத்தவக் குறிப்புகள் தமிழிலேயே முதன்மையாக இருக்கின்றன. நவீன மருத்துவம் தொடர்பான ஆக்கங்களும் ஓரளவு விரிவாக தமிழில் வெளி வந்துள்ளன.

நோய் பற்றிய அடிப்படைத் தகவல்களை மக்கள் அவர்கள் மொழியில் புரிந்து கொள்வது அவசியமாகும். வரமுன் காப்பதற்கும், வந்தாலும் குணப்படுத்துவதற்கும் இது அவசியம். இதற்கு அடிப்படை மருத்துவக் கல்வி வேண்டும். மருத்துவர்கள் நோய் பற்றி தாய்மொழியில் தகவல்களைப் பகிரவேண்டும். ஆனால் ஆங்கிலத்தில் மட்டுமே கற்றால் இது சிரமமாகும். இதனை எழுத்தாளர் ஜெயமோகன் பின்வருமாறு விமர்சிக்கிறார்.

தமிழில் பல தொன்மையான மருத்துவ ஏடுகள் உண்டு. இவற்றுள் ஐக்கிய நாடுகள் கல்வி, அறிவியல், பண்பாட்டு நிறுவனம் முன்னெடுத்த உலகின் நினைவகம் திட்டத்திற்கு இந்தியா சார்பக 1997 ஏற்றுக்கொள்ளப்பட்ட ஆசியவியல் ஆய்வு நிறுவனத்தின் தமிழ் மருத்துவ சுவடித் தொகுப்பு முக்கியமானவை.

நவீன மருத்துவத் தமிழின் தந்தையாக சாமுவேல் ஃபிஸ்க் கிறீன் என்ற அமெரிக்கர் கருதப்படத்தக்கவர். இவர் 1850 களில் நவீன மருத்துவத்தை யாழ்ப்பாணத்தில் தமிழில் கற்பித்தார். இதற்கு உதவியாக இருபதுக்கும் மேற்பட்ட மருத்துவ நூல்களை தமிழில் வெளியிட்டார்.

தமிழ்நாட்டில் ஜெகந்நாத நாயுடு சரீர வினா விடை (A catechism of Human Anatomy and Physiology) என்ற பெயரில் வினா விடை வடிவில் மருத்துவ நூலை மொழிபெயர்த்து 1865 ம் ஆண்டு வெளியிட்டார். சாப்மன் என்பவர் மனுச அங்காதி பாதம் என்ற மொழிபெயர்ப்பு நூலை வெளியிட்டார். 1886 இல் வெ.ப.சுப்பிரமணிய முதலியார் "கால்நடையியல்" (Veterinary Science) என்ற நூலை தமிழாக்கம் செய்தார்.

மருத்துவக் களஞ்சியம் என்ற 12 நூல் தொகுதிகளை 1990 களில் தமிழ் வளர்ச்சிக் கழகம் வெளியிட்டது. இந்த கழகம் சித்த மருத்துவம் பற்றிய நூல்களையும் வெளியிட்டுள்ளது.

அடையாளம் வெளியிட்டிருக்கும் விவாக்கப்பட்ட புதிய பதிப்பான "டாக்டர் இல்லாத இடத்தில்", ட "மோயோ கிளினிக்-உடல்நலக்கையேடு" ஆகியவை குறிப்பிடத்தகவை. மருத்துவர் ஐ. எஸ். ஜெயசேகர் எழுதிய "நரம்பு மண்டல நோய்கள்", "சிறுநீரக நோய்களும் மருத்துவமும்", "சீரண மண்டல நோய்கள்" மற்றும் பிற நூல்களும் குறிப்பிடத்தக்கவை.

இலங்கையிலும் தமிழ்நாட்டிலும் சித்த மருத்துவ பட்டப்படிப்பை தமிழில் மேற்கொள்ளலாம்.

நவீன மருத்துவக் கல்வி பாடத் திட்டங்கள் முழுவதும் தமிழ்வழியில் அமைப்பதற்காக டாக்டர் எம்.ஜி.ஆர் மருத்துவப் பல்கலைக்கழகத்தில் மருத்துவ தமிழ் மேம்பாட்டு அமைப்பு உருவாக்கப்பட்டுள்ளது.

தமிழில் மருத்துவம் தொடர்பான சில இதழ்கள் உண்டு. ஆனால் மருத்துவம் தொடர்பான ஆய்விதழ்கள் இல்லை. குறைந்தபட்சம் சித்த மருத்துவ ஆய்வுகள் பற்றியும் இதழ்கள் இல்லை. தற்கால மருத்துவ அறிவியலுக்கு ஈடுகொடுக்க மருத்துவ ஆய்வேடுகள் இல்லாதது மருத்துவத் தமிழுக்கு ஒரு பெருங் குறையாகும்.

தமிழில் மருத்துவக் கல்வியைக் கற்றல் தொடர் துறைச்சார் கல்விக்கு தடையாக இருக்கும் எனப்படுகிறது. அதி உயர் மருத்துவ தகவல்கள் ஆங்கிலத்திலேயே இருப்பதாலும், அவற்றை தமிழில் மொழி பெயர்தற்கு வளங்கள் போதாமையாலும் தமிழ்வழி மருத்துவக் கல்வி தடையாக இருக்கும் எனப்படுகிறது.




</doc>
<doc id="52674" url="https://ta.wikipedia.org/wiki?curid=52674" title="இறைமறுப்பு நோக்கி விமர்சனங்கள்">
இறைமறுப்பு நோக்கி விமர்சனங்கள்

இறைமறுப்பு நோக்கி விமர்சனங்கள் இறைமறுப்பு கொள்கையின் அரசியல் மற்றும் சமுதாய தாக்கம், செல்லத்தக்கதன்மை ஆகியன குறித்த விமர்சனங்களைக்குறிக்கும். இவை ஆத்திக கோட்பாடுகளின் அடிப்படையிலோ, ஒழுக்கநெறி குறித்தனவாகவோ அல்லது இறைமறுப்புக்கு தனிமாந்தர் வாழ்வில் இருக்கும் தாக்கம், இதன் ஊகங்கள் முதலியவற்றின் அடிப்படையிலோ அமைந்துள்ளன. இறைமறுப்பு பலவகைப்படுவதாலும் இறைமறுப்புக்கு சீரான வரையறைகள் இல்லாததாலும் இவ்வகை விமர்சனங்கள் சிக்கலானவை ஆகும்.

அறியவியலாமைக் கொள்கையாளர் பலர் இறைமறுப்பாளர்களை அறிவியலுக்கு பொருந்தாத அல்லது வறட்டுத்தனமான கொளகியினை உடையவர்கள் என சாடுகின்றனர். குறிப்பாக ஒன்றின் இருத்தலுக்கு ஆதாரம் இலாதது, அதன் இருத்தல் இல்லாததற்கு ஆதாரமாகாது என்பது இவர்களின் நிலைப்பாடு. ('absence of evidence cannot be equated with evidence for absence'.) ஆல்வின் பிலான்டிங் போன்ற மெய்யியளாளர்கள் இறைமறுப்புக்கொள்கையினால் சீரமைந்த அண்டத்தை (fine-tuned Universe) எப்போதும் விளக்க இயலாது என்கின்றனர். இதனால் இறைமறுப்பினை விட அறியவியலாமைக் கொள்கையே சிறந்தது என்கின்றனர்.

பிற விமர்சனங்கள் அறநெறி மற்றும் சமூக ஒழுங்கு மீதான இக்கொள்கையின் விளைவுகளை சாடுகின்றது. அறிவொளிக் கால மெய்யியளாலரானவோல்ட்டயர், கடவுள் இல்லாமல் இருந்தால், சமூதம் கட்டமைப்பைக்காக்க கடவுளை மனிதன் உருவாக்கியே ஆகவேண்டும் என்கின்றார். ஜான் லாக் இறைமறுப்பு சமூக கட்டமைப்பினை சீர்குளைக்கும் என்கின்றார். எட்மண்டு பர்க் சமுதாயத்தின் அடிப்படை தேவையாக சமயத்தினை நோக்குகின்றார். சமயமற்ற சமூதாயம் மனிதனை மிருகம் ஆக்கும் என்றும் அத்தகைய சமூதாயம் நிலைக்க இயலாது என்றும் கூறுகின்றார். திருத்தந்தை பதினொன்றாம் பயஸ் கம்யூனிச இறைமறுப்பு கிறித்தவ கலாச்சாரத்தினை நிக்குவதையே நோக்கமாக கொண்டிருப்பதாக கூறுகின்றார். 1990களில் திருத்தந்தை இரண்டாம் அருள் சின்னப்பர் இறைமறுப்பு கொள்கை மனிதனின் இதயத்தில் இருக்கும் சமய மற்றும் ஒழுக்க நெறிசார் உணர்வுகளை மழுங்கச்செய்து அதனால் எழும் சிக்கல்களை மனிதனும் சமுதாயமும் தனியே எதிர்கொள்ள நேர்கின்றது என்றார்.

இக்கொள்கையினை கொண்டிருந்த பிரெஞ்சுப் புரட்சியாளர்கள், மார்க்சிட்-லெனினிஸ்ட் இறைமறுப்பாளர்கள், மற்றும் 20ம் நூற்றாண்டின் சர்வாதிகார ஆட்சியாளர்கள் பலரின் செயல்கள் இவர்களின் கொள்கையின் விளைவு என விமர்சிக்கப்படுகின்றனர். பிரெஞ்சுப் புரட்சியாரர்களை பர்க் என்பவர் "இறைமறுப்பு பைத்தியக்காரர்கள்" (atheistical fanaticism) என விமர்சிக்கின்றார். சீனாவின் மா சே துங், வடகொரியா மற்றும் கம்போடியாவின் போல் போட் போன்றோரின் கொடுங்கோலாட்சிக்கு முன்னோடியாக இருந்த ஜோசப் ஸ்டாலின் இறைமறுப்பு ஆட்சியினை 1937இல் வெளியான திருத்த்ந்தையின் சுற்றுமடல் சாடியது. செஸ்டர்டன் "கடவுளை நம்பாதோர் எதை வேண்டுமானாலும் நம்புவர்" என்கின்றார்.


</doc>
<doc id="52676" url="https://ta.wikipedia.org/wiki?curid=52676" title="ரசலின் தேனீர் கேத்தல்">
ரசலின் தேனீர் கேத்தல்

ரசலின் தேனீர் கேத்தல் (Russell's teapot) இறைமறுப்புக் கொள்கையை விளக்கும் ஒர் உவமை ஆகும். இந்த உவமை பெர்ட்ரண் ரசலால் முதலில் எடுத்தாளப்பட்டது. இந்த உவமை கடவுள் உள்ளாரென நிரூபிக்கும் நிர்ப்பந்தம் நம்பிக்கையாளரிடமே உள்ளது என்பதை விளக்க உதவுகிறது. அந்த உவமை பின்வருமாறு:

கோள்களைப் போல சூரியனைச் ஒரு தேனீர் கேத்தல் சுற்றுகின்றது, அதுவும் மிகச் சிறிய அல்லது மாயமான கேத்தல், உயர் ஆற்றல் மிக்க தொலைநோக்கிகளால் பார்க்க முடியாத ஒரு தேனீர் கேத்தல் இவ்வாறு சுற்றுகின்றது என்று ஒருவர் கூறிகிறார். இந்த கூற்றை பிழையென நிரூபிக்க முடியாது, அதனால் இந்த கூற்று சரியென அவர் வாதிடுகிறார். இதுதான் உவமை. அதாவது மேற்கூறியபடி இல்லை என்று நிரூபிக்க முடியாத ஒரு கேத்தல் வானில் சுற்றுகின்றது என்று வாதிடுவது முட்டாள்தனம். இதற்கான சாத்தியக்கூறு மிகக்குறைவு. எனவே ஆதாரபூர்வமாக நிரூபிக்க வேண்டிய கடமை கேத்தல் வானில் சுற்றுகின்றது என்று வாதிடுபவைரையே சாரும். மனித கருவிகளுக்கு அப்பாற்பட்டதாக இறை ஒன்று உள்ளது என்று எவராவது வாதிடுவார்களாயின், அது இருக்கிறதென்று நிரூபிப்பது அவர்களது கடமை என்பது இந்த உவமையின் நீட்சி ஆகும். 



</doc>
<doc id="52681" url="https://ta.wikipedia.org/wiki?curid=52681" title="ஒட்டோ ஃபொன் பிஸ்மார்க்">
ஒட்டோ ஃபொன் பிஸ்மார்க்

ஒட்டோ எடுவார்ட் லியோபோல்ட் ஃபொன் பிஸ்மார்க் (Otto Eduard Leopold von Bismarck) [வாழ்நாள்:1, ஏப்ரல், 1815 முதல் 30, ஜூலை 1898 வரை]. இவர், 19 ஆம் நூற்றாண்டைச் சேர்ந்தவர். இவர் புருசிய இராச்சியம் மற்றும் நாட்டினதும், பின்னர் ஜேர்மனி இராஜ்ஜியம் ஆகியவற்றில் பங்களித்த அரசியலாளர் ஆவார். 1862 - 1890 வரை பிரசியாவின் பிரதம அமைச்சராக இருந்த இவர் ஜேர்மனியை ஒன்றிணைப்பதில் முன்னின்றார். 1867 தொடக்கம், வடக்கு ஜெர்மன் கூட்டமைப்பின் தலைவராக இருந்தார். இரண்டாம் ஜேர்மன் பேரரசு நிறுவப்பட்டபோது, பிஸ்மார்க் அதன் வேந்தரானார் (Chancellor). நடைமுறை அரசியல் (Realpolitik) நடத்தினார். இதனால் இவரை "இரும்புத் தலைவர்" "(Iron Chancellor)" என அழைத்தனர். நாட்டின் தலைவராக பிஸ்மார்க், ஜேர்மன் அரசில் முக்கியமான பங்களிப்புக்களைச் செய்ததுடன், தனது பதவிக் காலத்திலும் அதற்குப் பின்னரும்கூட ஜேர்மனியின் அரசியலிலும், அனைத்துலக அரசியலிலும் பெரும் தாக்கத்தை ஏற்படுத்தும் அளவுக்கு செல்வாக்கு பெற்றார்.

பிஸ்மார்க் பிரசிய மாகாணமான சக்சனியில், பெர்லின் நகருக்கு மேற்கில் அமைந்திருந்த செல்வந்தக் குடும்பமொன்றின் எஸ்டேட்டான "சோன்ஹோசென்" என்னும் இடத்தில் பிறந்தார். இவரது தந்தை கார்ல் வில்ஹெல்ம் பேர்டினண்ட் ஃபொன் பிஸ்மார்க் ஒரு நில உரிமையாளரும், முன்னாள் படைத்துறை அலுவலரும் ஆவார். தாயார், வில்ஹெமின் லூயி மென்கென், அரசியல்வாதியான ஏ. ஜே. பி டெயிலரின் மகளாவார். இவர் கல்வியறிவு உடையவர். பிஸ்மார்க் தனது தந்தையாரைப் போலப் பிரபுத்துவத் தோற்றத்தையே வெளியுலகுக்குக் காட்டிக்கொண்டார். இவர் ஒரு முறையான படைத்துறை அலுவலர் இல்லை. இருந்தபோதும், படைத்துறைச் சீருடை போல உடையணிந்தார். இவர் பொது நோக்காளர். இவரது பின்னணியைச் சேர்ந்த ஆண்கள் பலர் அந்நாளில் கல்வியறிவு பெற்றிருக்கவில்லை. அவர்களுக்கு மாறாக இவர் நல்ல கல்வியறிவு பெற்றவராக இருந்தார். மிகச் சரளமாக ஆங்கிலத்தில் பேசக்கூடிய திறன் இவருக்கு இருந்தது. இளைஞராக இருந்தபோது, தனது மனைவிக்கு எழுதிய கடிதங்களில் ஷேக்ஸ்பியரையும், பைரனையும் மேற்கோள் காட்டுவதுண்டு. பிரஷ்ய நாட்டின் ஜங்குர் என்ற நிலையில் பிஸ்மார்க்கை உலகம் ஒரு புதிய கோணத்தில் பார்த்தது. அவர் இராணுவச் சீருடை அணிவதன் மூலம் மக்களை உற்சாகப்படுத்திய விதம் அதற்கு உறுதுணையாயிருந்தது. அவர் பேச்சாற்றலில் சிறந்தவர். சிறந்த பேச்சாளர். அவர் தன் தாய்மொழி ஜெர்மனுடன் கூடுதலாக, ஆங்கிலம், பிரஞ்சு, இத்தாலிய, போலிஷ் மற்றும் ரஷிய மொழிகளிலும் சரளமான பேச்சாற்றல் கொண்டிருந்தார். 

பிஸ்மார்க் தன்னுடைய தொடக்கக்கல்வியை, ஜோஹான் எர்ன்ஸ்ட் ப்ளாமானின்(Johann Ernst Plamann) ஆரம்பப்பள்ளியிலும், இடைநிலைக்கல்வியை, ப்ரெட்ரிச்-வில்ஹெல்ம் (Friedrich-Wilhelm) மற்றும் கிரேஸ் க்ளோஸ்டர் (Graues Kloster) இடைநிலைப் பள்ளிகளிலும் பயின்றார். 1832 முதல் 1833 வரை அவர் கோட்டிங்கென் (Göttingen) பல்கலைக்கழகத்தில் சட்டம் பயின்றார், அங்கு அவர் கார்ப்ஸ் ஹனோவராவின் (Hannovera) ஒழுங்கமைக்கப்பட்ட தனிப் பணிக் குழு உறுப்பினராக இருந்தார். பின்னர் பெர்லின் பல்கலைக்கழகத்தில் மேற்படிப்பைத் தொடர்ந்தார் (1833-35). 1838 ஆம் ஆண்டில், கிரேஸிஸ்வால்ட் இராணுவப் போர்க்காலப் படைவீரராக இருந்தார். அப்போது அவர், கிரேஸிஸ்வால்ட் (Greifswald) பல்கலைக்கழகத்தில் விவசாயம் பயின்றார். கோட்டிங்கனில், பிஸ்மார்க் அமெரிக்க மாணவர் ஜான் லோத்ரோப் மோட்லியுடன் (John Lothrop Motley) நட்புடன் இருந்தார். மோட்லி புகழ்பெற்ற வரலாற்றாசிரியராகவும், இராஜதந்திரியாகவும் இருந்தார். 1839 ஆம் ஆண்டில், மோட்லி எழுதிய "மோர்ட்டனின் (Morton) நம்பிக்கை" அல்லது "ஒரு மாகாணத்தின் நினைவுகள்", என்ற புதினத்தில், தன் ஜெர்மன் பல்கலைக்கழகத்தில் பிஸ்மார்க்குடனான தன் வாழ்க்கை நினைவுகள் பற்றி எழுதியுள்ளார். அதில், தன் நண்பர் பிஸ்மார்க்கைப் பற்றிக் கூறுகையில், அவர் கவனக்குறைவு உள்ளவர், விசித்திரமான கிறுக்குத்தனம் உடையவர், அளவிட முடியாத அளவிற்கு உயர்திறன் வாய்ந்தவர், வனப்புடைய இளைஞர் என்று குறிப்பிடுகிறார். 

அவர் பெர்லின் , கோட்டிங்கென் பல்கலைக்கழகத்தில் சட்டம் பயின்றார்.

பிஸ்மார்க் 1847 ஆம் ஆண்டில், தன் முப்பத்தி இரண்டாவது வயதில் புதிதாக உருவாக்கப்பட்ட ப்ரஷியன் சட்டமன்றமான வெரீனிக்டர் லாண்டுடாகு (Vereinigter Landtag) பிரதிநிதியாகத் தேர்ந்தெடுக்கப்பட்டார். அங்கு, அவர் ராஜதந்திரி, பிற்போக்கு அரசியல்வாதி, பேச்சுச் சாதுரியம் உள்ளவர் என்ற பெருமைகளைப் பெற்றார். தான் அரசாட்சி செய்வதற்கு ஒரு தெய்வீக உரிமை பெற்றிருப்பதாக வெளிப்படையாக வாதிட்டார். இவர் ஜெர்லாக் (Gerlach) சகோதரர்களால் தேர்ந்தெடுக்கப்பட்டார். அவர்கள் கடவுள் பற்றுள்ள லூதரன்கள். தங்களின் நியூ ப்ரெஸ்ஸிஸ்கே ஸீடங் ("Neue Preussische Zeitung") என்ற செய்தித்தாளில் கவர்ச்சிகரமான இரும்புச் சிலுவை சித்திரத்தை உள்ளடக்கி இருந்தனர். இதனால், இப்பத்திரிக்கையை நடத்திய இக்குழுவினர் "க்ருஸ்ஸீசிதுங்-Kreuzzeitung" என்றழைக்கப்பட்டனர். 

பிஸ்மார்க், புரட்சியாளர்களை, "தங்கள் சண்டைகளுக்கெதிராகக் கலகம் விளைவிக்கிறவர்கள்" என்று பதிவு செய்தார். அரசு புரட்சியைக் கட்டுப்படுத்தாது என்று ஆட்சியாளர்கள் அறிந்திருந்தனர். பிஸ்மார்க் தாராளவாதிகளுக்கு ஏராளமான சலுகைகள் வழங்கினார். அவர் ஒரு அரசியலமைப்பை பிரகடனப்படுத்த வாக்குறுதியளித்தார். கருப்பு-சிவப்பு-தங்கம் என்னும் புரட்சிகர நிறங்களை அணிந்திருந்தார். அவை இன்றைய ஜெர்மானியக் கொடியில் காணப்படுகின்றன. பிரஷியா மற்றும் பிற ஜெர்மானிய நாடுகள் ஒன்று சேர்ந்து ஒரு தேசிய அரசுக்கு ஒன்றிணைக்கப்பட வேண்டும் என்று ஒப்புக் கொள்ளப்பட்டது. அதன் முதன்மை ஜனாதிபதியாக தாராளவாத, காட்ஃப்ரைடு லுடால்ஃப் காம்ப்ஹாஸன் (Gottfried Ludolf Camphausen) நியமிக்கப்பட்டார்.

முதலாவதாக, பிஸ்மார்க் தனது தோட்ட விவசாயிகளை ஒரு இராணுவப் படையாகக்கிளர்ந்தெழச் செய்தார். பெர்லின் அரசரின் பெயரில் அணிவகுத்துச் செல்ல முயன்றார். அவர் தனது சேவைகளை வழங்குவதற்காக பெர்லினுக்குப் பயணம் செய்தார். ஆனால் தேவைப்பட்டால், தனது தோட்டங்களில் இருந்து இராணுவத்திற்கு உணவு வழங்குவதன் மூலம் தன்னைப் பயன்படுத்திக் கொள்ளும்படி கூறினார். அரசரின் சகோதரர் இளவரசர் வில்ஹெல்ம் (Wilhelm) இங்கிலாந்திற்கு ஓடிவிட்டார். பிஸ்மார்க், வில்ஹெம்மின் மனைவி ஆகஸ்டாவுடன் உட்சூழ்ச்சி செய்து அவரது பதினான்கு வயது மகனான ஃப்ரெடெரிக் வில்லியமை (Frederick William) பிரஷ்ய சாம்ராஜ்யத்தில், பிரெட்ரிக் வில்லியம் IV இடத்தில் பதவி அமர்த்தினார். ஆகஸ்டாவிற்கு இதில் எந்த பயனும் இல்லை. அதன்பின்னர் அவர் பிஸ்மார்க்கை வெறுத்தார். 

ஜெர்லாக் சகோதரர்கள் உட்பட, பழமைவாதிகள் மீண்டும் திரண்டனர். ஆலோசகர்களின் உள் குழு ஒன்றை அமைத்தனர், இது "கேமரில்லா" என அழைக்கப்பட்டது. இது மன்னரை மையமாகக் கொண்டிருந்தது. பேர்லினை தன் கட்டுப்பாட்டுக்குள் மீட்டுக்கொண்டது. ஒரு புதிய அரசியலமைப்பு உருவாக்கபட்டிருந்தாலும், அதன் விதிகள் புரட்சியாளர்களின் கோரிக்கைகளுக்கு மிகக் குறைவான அளவே திருப்தியளித்தன.

1849 ஆம் ஆண்டில், பிஸ்மார்க், லாண்ட்டாகிற்கு தேர்ந்தெடுக்கப்பட்டார். இந்நிலையில், அவர் ஜெர்மானிய நாடுகளின் ஐக்கியத்தை எதிர்த்தார். இந்த ஐக்கியத்தால், பிரசியா தன் சுதந்திரத்தை இழந்துவிடும் என்று வாதிட்டார். அவர் எர்ஃபர்ட் (Erfurt) பாராளுமன்றத்தில் பிரஷியாவின் பிரதிநிதிகளில் ஒருவரானார். ஜெர்மன் மாநிலங்களின் கூட்டமைப்பானது ஜெர்மானிய நாடுகளின் ஐக்கியத்தை முன்னிறுத்தி திட்டமிடும் தளமாகும். அவர் கூட்டமைப்பின் திட்டங்களை திறம்பட எதிர்ப்பதற்காகவே அதில் சேர்ந்தார். பிரஸ்ஸியா மற்றும் ஆஸ்திரியா ஆகிய இரண்டு முக்கிய ஜெர்மன் மாநிலங்களின் ஆதரவை இழந்ததால் பாராளுமன்றம், சரியாக இயங்கவில்லை. 

1847ஆம் ஆண்டு அவரது திருமணம் முடிந்த அதே ஆண்டில், பிஸ்மார்க் என்று புதிதாக உருவாக்கப்பட்ட ப்ருச்சியன் சட்டமன்றத்தில், ஒரு பிரதிநிதியாக தேர்ந்தெடுக்கப்பட்டார். அங்கு, அவர் உணர்வை பேச்சுக்களின் மூலம் வெளிபடுத்தினார்.அதனால் வெளிப்படையாக மன்னர் ஆட்சி ஒரு பிற்போக்கு அரசியல் என நிருபித்தார்.

மார்ச் 1848 ல், ப்ருஸ்ஸியா ஒரு புரட்சியை சந்தித்தது. முதலில் மன்னர் எழுச்சியை அடக்குவதற்கு இராணுவத்தை பயன்படுத்தி எதிர்கொண்டார். எனினும் ஆரம்பத்தில் புரட்சியில் ஈடுபட்டவர்களை அடக்க முடியவிலை. எனவே, இறுதியில் போட்ஸ்டாம் இராணுவ தலைமையகத்தில் பாதுகாப்புக்காக மன்னர் தாராளவாதிகளுக்கு ஏராளமான சலுகைகள் வழங்க ஆணையிட்டார். அவர், கறுப்பு, சிவப்பு மற்றும் தங்க புரட்சிகர நிறங்கள் அணிந்த போராளிகளிடம் ஒரு அரசியல் பிரகடனத்தை உறுதியளித்தார். ப்ருஸ்ஸிய மற்றும் பிற மாநிலங்களை நாடுகளை ஒன்றாக்க வேண்டும் என்ற கோரிக்கையை ஒப்புகொண்டார். இதுவே ஒட்டோ ஃபொன் பிஸ்மார்கின் முதல் அரசியல் சார்ந்த போராட்டம் ஆகும்.

பல போராட்டங்களுக்கு பின்னர் பிஸ்மார்க் ஜெர்மன் பேரரசின் அதிபரானார்.

1871 இல், ஒட்டோ ஃபொன் பிஸ்மார்க் புர்ஸ்ட் (பிரின்ஸ்) பதவிக்கு உயர்த்தப்பட்டார். அவர் ஜெர்மன் பேரரசின் இம்பீரியல் அதிபராக நியமிக்கப்பட்டார். ஆனால் அவர் ப்ருச்சியன் அலுவலகங்களிலும் (அமைச்சர், ஜனாதிபதி மற்றும் வெளியுறவு அமைச்சர் உட்பட சில பதவிகள்) நீடித்தார். பின்னர் அவர் லெப்டினன்ட் ஜெனரல் பதவிக்கு உயர்த்தப்பட்டார். பின் பிஸ்மார்க் மீண்டும் எம்.பி. ஆனார்.
செர்மானியப் பேரரசின் எல்லைகளுக்கு அருகே அமைந்த நாடுகள் மற்றும் மாநிலங்களில் வாழ்ந்த தேசிய சிறுபான்மையினரை செர்மானியக் குடிமக்களாக மாற்ற செர்மானிய பேரரசுக்குரிய உயர் அதிகாரமுள்ள மற்றும் மாகாண அரசாங்க அதிகாரத்துவங்கள் முயற்சி செய்தன. அவர்களால் கவரப்பட்ட எல்லைகள்: 
பிரஸ்ஸியாவின் ஜனாதிபதித் தலைவராகவும், ஏகாதிபத்திய அதிபராகவும் இருந்த பிஸ்மார்க், செர்மானியமயமாக்கலை நிலைப்படுத்தப் பின்வரும் நடவடிக்கைகளை மேற்கொண்டார்:
இவை ப்ரஷியன் வரலாற்றில் பிஸ்மார்க்கால் மேற்கொள்ளப்பட்ட வேரூன்றிய மற்றும் உகந்த உந்துதல் ஆகும். பிஸ்மார்க் தன் தோட்டங்களில் பணிபுரிந்த தனது விவசாயிகளுக்கு "தனது தோட்டங்களில் பணிபுரிந்தனர்" என்ற காரணத்திற்காக மட்டுமே முக்கியத்துவம் கொடுக்கவில்லை. படித்த போலந்து நாட்டு சொத்துரிமை கொண்டாடும் முதலாளி வர்க்கத்தினர் மற்றும் புரட்சியாளர்கள், தங்களின் தனி அனுபவத்திலிருந்து பிஸ்மார்க்கை வெளிப்படையாய்ப் பழித்துரைத்தனர். இதனால் பிஸ்மார்க் அறிவார்ந்த ஆய்வாளர்களையும், அறிவுத்திறனுடையோரையும் அரசியலில் சேர்க்க விரும்பவில்லை. பிஸ்மார்க்கின் இத்தகைய விரோதம் மற்றும் முரண்பாடு 1861 இல் அவர் தன் சகோதரிக்கு எழுதிய ஒரு தனிப்பட்ட கடிதத்தின் மூலம் வெளிப்படுத்தப்பட்டுள்ளது. அக்கடிதத்தில், "துருவவாசிகள் தங்கள் உயிருக்கு உத்தரவாதமடையச் செய்யாத வகையில் அவர்களை அடித்து இறுக்க வேண்டும் [...]. நான் அவர்களின் சூழ்நிலையைக் கண்டு அனைத்து வகையிலும் அனுதாபப்படுகிறேன். ஆனால், நாம் வாழ வேண்டுமெனில், அவர்களை நீக்குவதைத் தவிர நமக்கு வேறு வழியில்லை. ஓநாய்கள் கடவுளால் உருவாக்கப்பட்டவை. ஆனால் அவை நம்மை நெருங்கும்போது அவற்றை சுட்டுவிடுவோம். அது போன்றுதான் இதுவும்." என்று குறிப்பிட்டுள்ளார்.

அந்த ஆண்டின் பிற்பகுதியில், பிஸ்மார்க் தனது போர்க்குணத்தை மாற்றிக்கொண்டு பிரஷ்யாவின் வெளியுறவு மந்திரிக்கு பின்வருமாறு கடிதம் எழுதினார். அக்கடிதத்தில், "போலந்து தேசிய இயக்கத்தின் ஒவ்வொரு வெற்றியும், பிரஷியாவின் தோல்வியே. நாங்கள் குடிமுறை உரிமையியல் நீதி மற்றும் விதிகளின் படி இந்த முறைமைக் கூறுக்கு எதிராக, போராட்டத்தைத் தொடர முடியாது. ஆனால் போரின் விதிகளுக்கு ஏற்ப செயல்படுவோம்." என்று குறிப்பிட்டுள்ளார். போலிஷ் தேசியவாதத்துடன், ஜெர்மனிக்கு முடிவிலா அச்சுறுத்தல் இருந்தது. போலந்து நாடு, செர்மானிய பாங்குகளைப் பின்பற்ற வேண்டும் என்ற கொள்கையைவிட, போலந்து நாட்டை வெளியே துரத்துவதையே பிஸ்மார்க் விரும்பினார்.

1889 இல் வயது முதிர்ந்தோர் மற்றும் இயலாதோர் காப்பீட்டு மசோதாவை ஓட்டோ அறிமுகப்படுத்தினார்.

முதியோர் ஓய்வூதிய திட்டம், முதலாளிகளுக்கு சமமாக தொழிலாளர்களுக்கும் காப்பீடு ஆகியவற்றையும் ஒட்டோ அறிமுகப்படுத்தினார். 70 வயதுக்கு அடைந்த தொழிலாளர்களுக்கும் ஒரு ஓய்வூதிய தொகை வழங்கினார். விபத்து காப்பீடு மற்றும் சுகாதார காப்பீடு திட்டங்கள் போலல்லாமல், இந்த திட்டத்தினால் அனைத்து தொழிலாளர்கள், தொழில் வகைகள், விவசாய, கைவினைஞர்கள் மற்றும் தொடக்க ஊழியர்கள் போன்ற அனைவரும் பயன்பெற்றனர். மாநிலம் அல்லது மாகாண அரசு இந்த திட்டங்களை நேரடியாக மேற்பார்வை செய்தன.


</doc>
<doc id="52684" url="https://ta.wikipedia.org/wiki?curid=52684" title="ஆன்டன் புரூக்னர்">
ஆன்டன் புரூக்னர்

ஆன்டன் புரூக்னர் (4 செப்டெம்பர் 1824 – 11 அக்டோபர் 1896) ஒரு ஆஸ்திரிய இசையமைப்பாளர். இவரது இசை பெரும்பாலும், ஆஸ்திரிய-செருமானியப் புனைவியத்தின் இறுதிக் கட்டத்தின் சின்னமாகக் கருதப்படுகின்றது. 

ஆன்டன் புரூக்னர், ஆன்ஸ்பெல்டன் என்னுமிடத்தில் 1824 ஆம் ஆண்டு செப்டெம்பர் 4 ஆம் தேதி பிறந்தார். ஒரு பள்ளி ஆசிரியரும், ஆர்கன் இசைக் கலைஞருமான இவரது தந்தையே இவரது முதல் இசையாசிரியர். ஆண்டனுக்குப் 13 வயதாகும் போது அவரது தந்தை இறந்துவிட்டார். அதன் பின் புரூக்னர் சிலகாலம் ஆசிரியருக்கு உதவியாளராகப் பணியாற்றியதுடன், வருமானத்தைக் கூட்டுவதற்காக இரவில் ஊர் நடனங்களுக்கான இசைக்குழுவிலும் வேலை செய்தார். சென். புளோரினில் இருந்த அகஸ்தீனிய மடத்தில் கல்வி பயின்ற இவர், 1851 ஆம் ஆண்டில் அங்கேயே ஒரு ஆர்கன் இசைக் கலைஞராகச் பணியில் அமர்ந்தார். 1855ல், சிமோன் செக்டர் (Simon Sechter) என்பவரிடம் சில இசை நுணுக்கங்களைக் கற்றுக்கொண்டார். பின்னர் ஒட்டோ கிட்ஸ்லர் என்பவரிடம் இசை பயின்றபோது ரிச்சார்ட் வாக்னரின் இசை தொடர்பான அறிமுகம் இவருக்குக் கிடைத்தது. 1863 ஆம் ஆண்டு தொடக்கம் ரிச்சார்ட் வாக்னரின் இசைபற்றி விரிவாகக் கற்றார். புரூக்னர் 40 வயது வரை இசைக் கல்வியைத் தொடர்ந்தார். புரூக்னர் சிறுவயது மேதை அல்ல. புரூக்னரின் இசைத் திறமை 40 வயதும் கடந்து சில ஆண்டுகளுக்குப் பின்னரே வெளிப்பட்டது. இது போலவே பரவலான புகழ் இவருக்குக் கிடைத்ததும் அறுபது வயதுக்குப் பின்னரே. இவர் ஒரு தீவிர கத்தோலிக்கர். 

1868ல் செக்டர் இறந்ததும் அவரது இசைக் கோட்பாட்டு ஆசிரியர் பணியைத் தயக்கத்துடன் புரூக்னர் ஏற்றுக்கொண்டார். இக்காலத்தில் "சிம்பனிகளை" "(symphony)" எழுதுவதில் இவர் ஈடுபட்டார். எனினும், இவரது இந்த ஆக்கங்கள் நல்ல வரவேற்பைப் பெறவில்லை. பின்னர் இவர் வியன்னா பல்கலைக்கழகத்தில் பணியேற்றார். இசைக் கோட்பாட்டை பாடநெறியில் சேர்த்துக்கொள்வதற்கு இவர் பெரிதும் முயன்றார். எடுவார்ட் ஹான்சிலிக் என்னும் இசைத் திறனாய்வாளரின் செல்வாக்குக்கு உட்பட்டிருந்த வியன்னா புரூக்னருக்குப் பிடித்த இடமாக இருக்கவில்லை. அக்காலத்தில் வாக்னர், பிராம்ஸ் ஆகிய இரண்டு இசை மேதைகளினதும் ஆதரவாளரிடையே பிணக்கு இருந்து வந்தது. வாக்னரை ஆதரிக்கும் குழுவினருடன் புரூக்னர் சேர்ந்து கொண்டதால் ஹான்சிலிக் அவருக்கு எதிரியானார். ஆனால், புரூக்னரை ஆதரிப்பவர்களும் இருந்தனர். இசைத் திறனாய்வாளர் தியடோர் ஹெல்ம், புகழ் பெற்ற இசை நடத்துனர்களான ஆர்தர் நிக்கிஸ்க், பிராண்ஸ் ஷால்க் போன்றோர் புரூக்னரின் இசையை மக்களிடத்தில் கொண்டு சேர்ப்பதில் தொடர்ந்து ஈடுபட்டனர். இதனால், மக்கள் ஏற்றுக்கொள்ளத் தக்க வகையில் புரூக்னரின் இசையை மாற்றுவதற்கு ஆலோசனைகளையும் அவர்கள் வழங்கிவந்தனர்.


</doc>
<doc id="52686" url="https://ta.wikipedia.org/wiki?curid=52686" title="பிராண்ஸ் சூபேர்ட்">
பிராண்ஸ் சூபேர்ட்

பிராண்ஸ் பீட்டர் சூபேர்ட் (Franz Peter Schubert - ஜனவரி 31, 1797 – நவம்பர் 19, 1828) ஒரு ஆஸ்திரிய இசையமைப்பாளர். இவர் நூற்றுக் கணக்கில் சிறிதும் பெரிதுமான பல்வேறு வகையான இசை ஆக்கங்களை எழுதியுள்ளார். 

இசை அறிவு கொண்ட குடும்பமொன்றில் பிறந்த சூபேர்ட், அவரது சிறு பராயம் முழுதும் முறையான இசைப் பயிற்சியைப் பெற்றார். இவரது நண்பர்கள், கூட்டாளிகள், ஆர்வலர்கள் ஆகியோரைக் கொண்ட ஒரு குழுவினர் இவரது ஆக்கங்களை விரும்பிச் சுவைத்து வந்தாலும், இவரது வாழ்நாளில் இவரது ஆக்கங்களுக்குப் பரவலான வரவேற்பு இருந்ததாகச் சொல்லமுடியாது. இவர் என்றும் ஒரு நிரந்தரமான பணியைப் பெற்றுக்கொள்ளக் கூடியதாக இருந்ததில்லை. பெரும்பாலும் இவரது குடும்பத்தினரதும், நண்பர்களினதும் ஆதரவிலேயே இவர் வாழ்க்கை நடத்தி வந்தார். வெளியிடப்பட்ட ஆக்கங்கள் மூலம் இவருக்கு ஓரளவு வருமானம் கிடைத்து வந்தது. தவிர, அவ்வப்போது தனிப்பட்ட முறையில் இசைப் பயிற்சியும் கொடுத்து வந்தார். இவரது வாழ்வின் இறுதி ஆண்டுகளில் இவருக்கு ஓரளவு புகழ் ஏற்படத் தொடங்கியிருந்தது. இவர் இறக்கும்போது இவருக்கு வயது 31. 

இவரது இறப்புக்குப் பின் இவரது ஆக்கங்கள் பற்றிய ஆர்வம் பெரிதும் அதிகரித்தது. இசையமைப்பாளர்களான பிராண்ஸ் லிஸ்ட், ராபர்ட் சூமான், பீலிக்ஸ் மண்டல்சோன் போன்றோரும், இசையியலாளரான சர். ஜார்ஜ் குரோவும் இவரது ஆக்கங்களை வெளிக்கொண்டு வருவதில் முன்னின்றனர். பிராண்ஸ் சூபேர்ட், இப்பொழுது மேனாட்டு இசை மரபின் மிகச் சிறந்த இசையமைப்பாளர்களில் ஒருவராக மதிக்கப்படுகிறார்.


</doc>
<doc id="52687" url="https://ta.wikipedia.org/wiki?curid=52687" title="எமனேசுவரம்">
எமனேசுவரம்

எமனேசுவரம் தமிழ்நாட்டின் இராமனாதபுரம் மாவட்டத்தில் பரமக்குடி அருகே உள்ள ஒரு ஊர். இவ்வூரின் முதன்மைத் தொழில் கைத்தறி நெசவுத் தொழில். 

இங்குள்ள வரதராசப் பெருமாள் கோவில் புகழ் பெற்றது. வைகாசி வசந்தத் திருவிழா இங்கு கொண்டாடப் படுகிறது.


</doc>
<doc id="52688" url="https://ta.wikipedia.org/wiki?curid=52688" title="ஜாக்கோமோ புச்சீனி">
ஜாக்கோமோ புச்சீனி

ஜாக்கோமோ ஆன்டோனியோ டொமெனிக்கோ மைக்கேல் செக்கண்டோ மாரியா புச்சீனி (Giacomo Antonio Domenico Michele Secondo Maria Puccini - டிசம்பர் 22, 1858 – நவம்பர் 29, 1924) ஒரு இத்தாலிய இசையமைப்பாளர். 

புச்சீனி, டஸ்கனியில் உள்ள லூக்காவில் பிறந்தார். இவரது குடும்பத்தினர் ஐந்து தலைமுறைகளாக இசைப் பின்னணி கொண்டவர்கள். ஜாக்கோமோவுக்கு ஐந்து வயதாக இருக்கும்போதே இவரது தந்தை இறந்துவிட்டார். படிப்பதற்காக புச்சீனி அவரது உறவினரான "போர்த்துனாட்டோ மாகி" என்பவரிடம் அனுப்பப்பட்டார். "மாகி" இவரை ஒரு ஏழை, ஒழுக்கமற்ற மாணவனாகவே பார்த்துவந்தார். பின்னர் இவர் லூக்காவில் தேவாலயம் ஒன்றில் ஆர்கன் இசைக் கலைஞராகச் சேர்ந்தார். வேர்டியின் இசை நிகழ்ச்சி ஒன்றைப் பார்த்த பின்னர் ஒரு இசையமைப்பாளராக ஆகவேண்டும் என்ற எண்ணம் இவருள் துளிர்த்தது. இவரும் இவரது உடன்பிறந்தவரான மைக்கேலும் 18.5 மைல்கள் (30 கிமீ) தூரம் நடந்தே சென்று பீசா நகரில் நடைபெற்ற இந் நிகழ்ச்சியைப் பார்த்தனர். 

1880ல், உறவினர்களின் உதவியுடனும், நன்கொடை ஒன்றின் உதவியுடனும், "மிலான் கான்சர்வேட்டரி" எனப்பட்ட இசைக் கல்லூரி ஒன்றில் சேர்ந்து அமில்கரே போன்சியெல்லி, அன்டோனியோ பசினி ஆகியோரிடம் இசையமைப்புப் பயிற்சி பெற்றார்.


</doc>
<doc id="52689" url="https://ta.wikipedia.org/wiki?curid=52689" title="வேலணை சிற்பனை முருகன் ஆலயம்">
வேலணை சிற்பனை முருகன் ஆலயம்

சிற்பனை முருகன் ஆலயம் இலங்கையில் யாழ்ப்பாண மாவட்டத்தில் உள்ள வேலணை மேற்கு 7ம் வட்டாரத்தில் அமைந்துள்ளது. இங்கு கருவறையில் (உண்ணாழிகையில்) முருகன் வேல் வடிவத்தில் அமைந்து உள்ளது. முருகன் வேல்வடிவில் இருந்து அருள்பாலித்து கொண்டு இருக்கின்றார் என்று நம்புகிறார்கள்.


</doc>
<doc id="52690" url="https://ta.wikipedia.org/wiki?curid=52690" title="ஜூசெப்பே வேர்டி">
ஜூசெப்பே வேர்டி

ஜூசெப்பே போர்த்துனீனோ பிரான்சிஸ்கோ வேர்டி (Giuseppe Fortunino Francesco Verdi - அக்டோபர் 9 அல்லது 10, 1813 – ஜனவரி 27, 1901) ஒரு இத்தாலிய புனைவிய இசையமைப்பாளர். இவர் 19 ஆம் நூற்றாண்டின் இத்தாலிய இசைநாடக இசையமைப்பாளர்களில் மிகுந்த செல்வாக்கு மிக்கவராக விளங்கினார். இவரது ஆக்கங்கள் உலகம் முழுவதிலும் உள்ள ஒப்பேரா மாளிகைகளில் நிகழ்த்தப்படுவனவாக உள்ளன.

இவர் புசேத்தோ என்னும் ஊருக்கு அண்மையில் உள்ள லே ரொங்கோலே என்னும் இடத்தில் பிறந்தார். இவரது தந்தை கார்லோ ஜூசெப்பே வேர்டி, தாய் லூஜியா உத்தினி. அக்டோபர் 11 ஆம் தேதியிடப்பட்ட இவரது ஞானஸ்நானப் பதிவேடு "நேற்றுப் பிறந்தவர்" எனக் குறிப்பிடுகிறது. நாள் சூரியன் மறைவுக்குப் பின்னர் தொடங்குவதாகக் கருதப்படும் வழக்கம் உண்டு என்பதால் இவர் 9 அல்லது 10 ஆம் தேதி பிறந்திருக்கலாம் எனக் கருதப்படுகிறது.


</doc>
<doc id="52693" url="https://ta.wikipedia.org/wiki?curid=52693" title="சிமோன் பொலிவார்">
சிமோன் பொலிவார்

சிமோன் ஜோஸ் ஆன்டோனியோ டி லா சண்டிசீமா டிரினிடாட் பொலிவார் பலசியொஸ் இ பிளாங்கோ ("Simón José Antonio de la Santísima Trinidad Bolívar Palacios y Blanco"), அல்லது பொதுவாக சிமோன் பொலிவார் (ஜூலை 24, 1783 - டிசம்பர் 17, 1830) வெனிசுவேலாவின் ஒரு இராணுவத் தலைவர் மற்றும் அரசியல்வாதி. எசுப்பானிய அமெரிக்காவின் வெற்றிகரமான விடுதலை வீரர்களுள் ஒருவர். எசுப்பானிய முடியாட்சியைத் தோற்கடித்த பின் விடுதலையான எசுப்பானியக் குடியேற்ற நாடுகளிலிருந்து உருவான பெரிய கொலம்பியாவை நிறுவுவதில் பெரும்பங்கு வகித்தார். 1821 முதல் 1830 வரை இவர் பெரிய கொலம்பியாவின் தலைவராக இருந்தார்.


</doc>
<doc id="52694" url="https://ta.wikipedia.org/wiki?curid=52694" title="இறைமறுப்பாளர் மக்கள் தொகையியல்">
இறைமறுப்பாளர் மக்கள் தொகையியல்

இறைமறுப்பாளர் மக்கள் தொகையியல் என்னும் இக் கட்டுரை உலகில் இறைமறுப்பாளர் எண்ணிக்கை, மதிப்பீட்டு முறையியலில் உள்ள சிக்கல்கள், இறைமறுப்பாளர்களின் பின்புலம் ஆகியவற்றை விபரிக்கும். உலகில் எத்தனை பேர் இறைமறுப்பாளர் என்று துல்லியமாக கணிப்பது கடினமாகும். இறைமறுப்பு, அறியாமைக் கொள்கை, மனிதநேயம், உலகாயதம், ஐயுறவுக்கொள்கை அகிய தொடர்புள்ள கொள்கைள் உடையோர் எல்லோரும் இறைமறுப்பாளர் என்ற வகைக்குள் வரார். இறைமறுப்பு பல நாடுகளில் சட்டத்துக்கு புறம்பானது, மரணதண்டனைக்கும் உரியது எனவே வெளிப்படையாக இறைமறுப்பாளர் என்று ஒத்துக்கொள்வது சிக்கலானது. உலகில் 12-15 % மக்கள் இறைமறுப்பாளர்கள் எனப்படுகிறது. எனினும் இந்த எண்ணிக்கை இதவிடக் கூடுதலாக இருக்கும்.

ஐக்கிய அமெரிக்க தேசிய அறிவியல் சங்கம் நடத்திய கருத்தாய்வின் படி ஆக 7% அறிவியலாளர்களே கடவுள் நம்பிக்கை உடையோர்கள். 72.2% கடவுளை நம்பிக்கை கொண்டிருக்கவில்லை. 20.8% அறியாமைக் கொள்கை உடையோர். உயிரியல் அறிவியாளர்களிடையே வெறும் 5.5% வீதமானர் மட்டுமே கடவுள் நம்பிக்கை உடையோராக இருந்தனர். அமெரிக்க்க பெரும்பான்மை பொதமக்கள் சமய நம்பிக்கை உடையோர் எனபது இங்கு குறிப்பிடத்தக்கது.


</doc>
<doc id="52695" url="https://ta.wikipedia.org/wiki?curid=52695" title="ஐயுறவியல்">
ஐயுறவியல்

ஐயுறவியல் ("Scepticism") என்பது ஒரு விளக்கத்தை நம்பிக்கையால் அல்லது அதிகாரத்தால் ஏற்றுக்கொள்ளாமல் ஐயுறவு அல்லது சந்தேக கண்ணோட்டத்தோடு பார்த்து, ஆதாரங்களைத் தேடும் முறைமையக் குறிக்கிறது. சில விடயங்களில் தெளிவான முடிவுகள் இல்லாவிட்டால் அது தொடர்பாக இறுதியான முடிவுகள் எட்டாமல், ஐயமுற்று தொடர்ந்து தேடுவது ஐயுறவியல் பண்பு ஆகும். ஐயுறவியல் மூடநம்பிக்கைகள், சமய நம்பிக்கைகள் தொடர்பாக கடுமையான விமர்சனங்களைக் முன்வைக்கிறது. 



</doc>
<doc id="52696" url="https://ta.wikipedia.org/wiki?curid=52696" title="காஞ்சிவரம்">
காஞ்சிவரம்

காஞ்சிவரம் 2008 இல் வெளிவந்த தமிழ்த் திரைப்படம். 60 ஆண்டுகளுக்கு முன் காஞ்சிபுரத்தில் வாழ்ந்த ஒரு நெசவாளரின் கதையின் மூலமாக வர்க்க விரிசல்கள், தனிமனித ஆசைகள், தலைமைத்துவ உள் முரண்கள் போன்ற கருப்பொருள்களை இப்படம் சித்தரிக்கிறது. பிரியதர்சன் இயக்கி பிரகாஷ் ராஜ், சிரேயா ரெட்டி நடித்த இக்கலைப்படம், 2008ஆம் ஆண்டுக்கான சிறந்த நடிகர், சிறந்த திரைப்படத்துக்கான தேசிய விருதுகளைப் பெற்றது.




</doc>
<doc id="52699" url="https://ta.wikipedia.org/wiki?curid=52699" title="பூவுலகின் நண்பர்கள் இயக்கம்">
பூவுலகின் நண்பர்கள் இயக்கம்

பூவிலகின் நண்பர்கள் இயக்கம் என்பது "உலகமயமாக்கம் மற்றும் ஆதிக்க சக்திகளின் சுரண்டலுக்கு எதிராக வளங்குன்றா வளர்ச்சி தொடர்பான அறிவு-விழிப்புணர்வை அதிகரிப்பது மற்றும் அனைத்து வர்க்க மக்களுக்கும் சுற்றுச்சூழல்நீதி கிடைக்கச் செய்வது" என்பதை அடிப்படை நோக்கமாய்க் கொண்டு தமிழகத்தில் செயல்படும் ஓர் அரசு சாரா இயற்கைப் பாதுகாப்பு அமைப்பு ஆகும்.

1990 களில் சுற்றுச்சூழல் ஆர்வம் மிக்க இளைஞர்கள் சிலர் ஒன்று கூடி இந்த இயக்கம் துவங்கப்பட்டது. தனியாகவும் புவியின் நண்பர்கள், உலகளாவிய நிதியம், பசுமை அமைதி (Greenpeace), பினாங்கு பயனீட்டாளர் சங்கம் போன்ற அமைப்புகளோடும் இணைந்தும் சுற்றுச்சூழல் விழிப்புணர்வு ஏற்படுத்தும் பணியில் “பூவுலகின் நண்பர்கள்” ஈடுபட்டனர். பூவுலகு எனும் பெயரில் இரு மாதத்திற்கு ஒருமுறை வெளியாகும் சூழல் இதழையும் வெளியிட்டனர். இவ்வமைப்பில் முக்கியப் பங்காற்றிய நெடுஞ்செழியன் மற்றும் அசுரன் ஆகியோர் உடல்நலக்குறைவால் இறந்ததை அடுத்து சிலகாலம் தேங்கியிருந்த பணிகள் இவ்விருவரின் நண்பர்கள் மற்றும் பலரால் மீண்டும் துவங்கப்பட்டன. பூவுலகு இதழ் தற்போது இரு மாத இதழாக வெளிவருகிறது. இதன் ஆசிரியர் குழுவினர் தன்னார்வமாகப் பணிபுரியும் ஆர்வலர்களாய் உள்ளனர்.

சுற்றுச்சூழல் பிரச்சினைகள் பற்றி நூல் பதிப்பித்தல், பரப்புதல், தீர்வுகளை பரிந்துரைத்தல், ஆதரவை திரட்டுதல், தொடர்பியல் கருவிகள் மூலம் விழிப்புணர்வு ஏற்படுத்துதல், சுற்றுச்சூழல் கல்வி மற்றும் பயிற்சி அளித்தல், சட்ட ஆலோசனை வழங்குதல், ஒத்துணர்வுள்ள அமைப்புகளுடன் இணைந்து செயல்படுதல் ‌ஆகியவை மூலம் அனைத்து வர்க்க மக்களிடமும் சுற்றுச்சூழல் விழிப்புணர்வை உருவாக்கும் பணியை இவ்வியக்கம் செய்து வருகிறது.



</doc>
