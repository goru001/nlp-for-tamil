<doc id="311669" url="https://ta.wikipedia.org/wiki?curid=311669" title="பவர் ரேஞ்சர்ஸ் மைட்டி மார்ஃபின்">
பவர் ரேஞ்சர்ஸ் மைட்டி மார்ஃபின்

பவர் ரேஞ்சர்ஸ் மைட்டி மார்ஃபின் ("Power Rangers Mighty Morphin") முதல் பவர் ரேஞ்சர்ஸ் தொடர் ஆகும். இத்தொடரினை சாபன் நிறுவனம் தயாரித்தது. பவர் ரேஞ்சர்ஸ் அறிமுக பாடலான "கோ கோ பவர் ரேஞ்சர்ஸ்]" இந்த தொடரின் பாடலாகும். இராட்சத இயந்திரங்களுக்கு பவர் ரேஞ்சர்ஸ் தொடரில் வழங்கப்படும் ஜோர்ட்ஸ் (zords) என்னும் பெயர் இத்தொடரின் ஜோர்டான் என்ற காதபாத்திரத்தின் பெயரில் இருந்தே வந்தது.

விண்வெளி வீரர்கள் ஒரு கலனை ஆராயும் போது ரீட்டா என்னும் தீய சக்தியை விடுவித்து விடுகிறார்கள். இதை அறியும் ஜோர்டான் பொருத்தமான 5 இளம் நபர்களை தேர்ந்தெடுக்க தன் உதவி இயந்திரத்திற்கு கட்டளை இடுகிறார். தேர்ந்தெடுக்கபட்ட ஐவர் சக்தி நாணயங்கள் துணையுடன் ரேஞ்சர்களாக மாறி ரீட்டாவின் படைகளுடன் போராடுகிறார்கள்.

ரீட்டாவை விட உயர் நிலையில் இருக்கும் லார்ட் ஜேட் பூமியை கைபற்ற வருகிறார். அவருடன் ரேஞ்சர்ஸ் போராடுகிறார்கள்.


</doc>
<doc id="311685" url="https://ta.wikipedia.org/wiki?curid=311685" title="தொடர் வல்லுறவாளர்">
தொடர் வல்லுறவாளர்

தொடர் வல்லுறவாளர் (ஆங்கிலம்:Serial rapist) என்பவர் ஒரு குறிப்பிட்ட காலத்தில் ஒன்றுக்கும் மேற்பட்ட நபர்களை பாலியல் வல்லுறவுக்கு ஆட்படுத்திய நபராவார். பல சமயங்களில் ஒரு தொடர் வல்லுறவாளர் எண்ணற்ற வல்லுறவுகளை சில மாதங்களிலோ, வருடங்களிலோ நிகழ்த்துகிறார். சில தொடர் வல்லுறவாளர்கள் குழந்தைகளைக் குறிவைத்து செயல்பட்டுள்ளனர். தொடர் வல்லுறவு மற்றும் பலவித குற்றங்களில் ஈடுபடுபவர்கள் ஒன்றாக இணைந்து செயல்பட்டுள்ளனர் என்பதை சில சம்பவங்கள் எடுத்துரைக்கின்றன.

இவ்வாறு தொடர் வல்லுறவு கொள்ளுகின்ற பலரும் ஒரு வித வரையறையுடன் இயங்குவதைக் கண்டறிந்துள்ளனர். இவர்கள் பாலியல் வல்லுறவு கொள்ளுகின்றவர்களை விட வினோதமாக நபர்களை கடத்திச் சென்று அவர்களை உடல்ரீதியான துன்புறுத்தல்களையும், ஆயுதங்களால் தாக்கியும் துன்புறுத்துகின்றனர். 


</doc>
<doc id="311686" url="https://ta.wikipedia.org/wiki?curid=311686" title="இ. பூ. அரங்கசாமி ராஜா">
இ. பூ. அரங்கசாமி ராஜா

' காந்தி இ.பூ. அரங்கசாமி ராஜா 1886 ஆம் ஆண்டு ஜூலை மாதம் 28 ஆம் நாள் பிறந்தார். '

1886 - பிறப்பு 28.7.1886

1893 - விவசாயம்

1894 - 98 - பள்ளிப்படிப்பு

1899 - திம்மராஜா கடை வேலை
1903 - 1904 - விவசாயம்
1905 - 07 -சுந்தரம் செட்டியார் மரக்கடை - கூப்புக் கணக்கு
1908 - 10 - குப்பிநாயக்கன் பட்டி
1911 - இராஜபாளையம் புதுவீடு கட்டுதல்

1912 - மரக்கடை கூட்டு வியாபாரம்

1914 - கொடிக்குளம் ஜமீன்

1915 - முதல் திருமணம்
1916 - பிரம்ம ஞான சங்கம்

1917 - இராஜபாளையம் பிரம்ம ஞான சங்கம்

1919 - அகில இந்திய சத்யாகிரஹ இயக்கம்

1920 - மார்ச் - பொதுக் கூட்டங்களுக்கு ஏற்பாடு செய்தல்

1921 - கதர் பிரச்சாரம்

1922 - ஸ்ரீவில்லிபுத்தூர் தாலுகா அரசியல் மாநாடு ஏற்பாடு

1923 - மகாத்மாகாந்தி கைதான தினத்தை கண்டனக் கூட்டம் நடத்தியதற்காக கைதானார்.

1924 - கதர் - கிராம கைத்தொழில் அபிவிருத்தி வேலைகள்

1925 - கதர் தேக்கத்தை சமாளிக்க உண்ணாவிரதம்

1926 - காங்கிரஸ் இயக்க வேலைகள்

1927 - மகாத்மா காந்தி சுற்றுப் பிரயாண சமயத்தில் ராஜபாளையத்திற்கு அழைத்து வருதல்

1929 - ஒத்துழையாமை இயக்க முன்னேற்பாடுகள்

1930 - வேதாரண்யம் உப்பு சத்யாகிரஹம்

1931 - கண்ணணூர் சிறை

1932 - ஏப்ரல் - அகில இந்திய காங்கிரஸ் மகாநாடு

1933 - திருச்சி ஜெயில் 

1934 - காங்கிரஸ் சார்பில் எலக்‌ஷன் பிரசாரம் செய்ய சர்க்கா சங்க வேலையிலிருந்து ஒரு ஆண்டு விடுப்பு

1935 - இராஜபாளையம் சர்க்கா சங்க உதவி நிர்வாகி

1936 - இரண்டாம் திருமணம்

1937 - ஸ்ரீவில்லிபுத்தூர் டிப்போ நிர்வாகி, 9 மாதங்கள்

1938 - 40 - தறிகள் பரிசோதகர், இராஜபாளைய நிர்வாகி

1941 - சின்னசேலம் வஸ்திராலயம் நிர்வாகி

1942 - குவிட் இந்தியா இயக்கம். மகாத்மாகாந்தியின் அழைப்பை ஏற்று இயக்கத்தை சாத்வீக முறையில் நடத்திச் செல்ல வேலையை ராஜினாமா செய்தல்

1944 - கஸ்தூரிபாய் மறைவு - கஸ்தூரிபாய் நினைவு நிதி சேர்த்து அளித்தல்

1945 - 46 - விவசாய இயக்க வேலைகள்

1947 - 15.8.1947 இந்தியா சுதந்திரம் பெற்றமைக்காக பிரம்மாண்ட வரவேற்பு கோலாகல விழா கொண்டாட்டம்

1948 - மகாத்மா மறைவு. தொடர்ந்து இராஜபாளையத்தில் இந்து முஸ்லீம் கலவரம். சமுதாய ஒற்றுமைக்காக சீரமைப்புப் பணிகள்.

1949 - ரேஷன் உணவு இதர அத்தியாவசிய பொருட்கள் விநியோக சீரமைப்பு - சென்னை மாகாண சமுதாய நலத் திட்டங்களுக்கு ஆலோசனைக் குழு வேலைகள்

1950 - 26.1.1950 இந்திய குடியரசு தின கொண்டாட்டம்.

1950 - 7.5.1950 மறைவு.


</doc>
<doc id="311688" url="https://ta.wikipedia.org/wiki?curid=311688" title="ஆல்வின் டாப்லர்">
ஆல்வின் டாப்லர்

ஆல்வின் டாப்லர் (Alvin Toffler 4 அக்டொபர் 1928--27 சூன் 2016) என்பவர் நியுயார்க்கைச் சேர்ந்த சமூக அறிவியல் அறிஞர், நூலாசிரியர், எழுத்தாளர் ஆவார் இவர் எதிர்கால அதிர்ச்சி என்னும் நுலின் ஆசிரியர். 1970 இல் வெளிவந்த இந்த நூல் இலக்கக் கணக்கில் விற்பனையாகிப் புகழ் பெற்றது. 

யூதப் பொலீசு இனத்தில் பிறந்த ஆல்வின் டாப்லர் நியூயார்க்குப் பல்கலைக் கழகத்தில் கல்வி பயின்றார். அப்போது மார்க்சியக் கருத்துகளில் ஆர்வம் கொண்டார். தொழிற்சங்க நடவடிக்கைகளில் ஈடுபட்டார். ஓகியோவில் தொழிற் சாலையில் பணி செய்த அனுபவமும் ஏற்பட்டது. அதனால் தொழிலாளர்களின் இன்னல்களையும் அவர் உணர்ந்தார். 


சோவியத்து யூனியன் தலைவர் மிகைல் கர்பசோவ், சீனாவின் தலைவர் சூ சியாங், மெக்சிகோவைச் சேர்ந்த பெரும் பணக்காரர் கார்லொசு சிலிம் போன்றோர் டாப்ளர் கருத்துகளினால் ஈர்க்கப்பட்டார்கள். 
பல பன்னாட்டு விருதுகளை டாப்ளர் பெற்றார். அவற்றில் முக்கியமானவை மெக்கன்சி அறக்கட்டளை, அமெரிக்க அறிவியல் 
வளர்சசி சங்கம் , பிரவுன் பல்கலைக் கழகம் வழங்கிய விருதுகள் ஆகும்.

மூன்றாவது அலை என்னும் நூலை 1980 இலும் அதிகார மாற்றம் என்னும் நூலை 1990 இலும் டாப்லர் வெளியிட்டார்.


</doc>
<doc id="311689" url="https://ta.wikipedia.org/wiki?curid=311689" title="இந்திய சுதந்திர பதக்கம்">
இந்திய சுதந்திர பதக்கம்

இந்திய சுதந்திர பதக்கம் என்பது 1949 ஆம் ஆண்டு ஐக்கிய இராச்சியத்தின் ஆறாம் ஜோர்ஜ் மன்னரால் நிறுவப்பட்ட ஒரு நினைவு பதக்கம். இது ஆகஸ்ட் 1947 ஆம் ஆண்டில் இந்திய சுதந்திரத்திற்குப் பின்னர் பிரித்தானிய இராணுவ அதிகாரிகள் மற்றும் 1947 ஆகஸ்டு 15 ல் பணிபுரிந்த இந்திய ஆயுதப் படைகளின் உறுப்பினர்கள் ஆகியோருக்காக பயன்படுத்தப்பட்டது.


</doc>
<doc id="311691" url="https://ta.wikipedia.org/wiki?curid=311691" title="பாக்கித்தான் சுதந்திர பதக்கம்">
பாக்கித்தான் சுதந்திர பதக்கம்

பாக்கித்தான் சுதந்திர பதக்கம் என்பது 1949 ஆம் ஆண்டு ஐக்கிய இராச்சியத்தின் ஆறாம் ஜோர்ஜ் மன்னரால் நிறுவப்பட்ட ஒரு நினைவு பதக்கம். இது ஆகஸ்ட் 1947 ஆம் ஆண்டில் பாக்கித்தான் சுதந்திரத்திற்குப் பின்னர் பிரித்தானிய இராணுவ அதிகாரிகள் மற்றும் 1947 ல் பணிபுரிந்த பாக்கித்தான் ஆயுதப் படைகளின் உறுப்பினர்கள் ஆகியோருக்காக பயன்படுத்தப்பட்டது.


</doc>
<doc id="311696" url="https://ta.wikipedia.org/wiki?curid=311696" title="தனஞ்சய டி சில்வா">
தனஞ்சய டி சில்வா

தனஞ்சய மதுரங்க டி சில்வா ("Dhananjaya Maduranga de Silva", பிறப்பு: 6 செப்டம்பர் 1991) இலங்கையின் தொழில்முறைத் துடுப்பாட்ட வீரர் ஆவார். இவர் இலங்கைத் துடுப்பாட்ட அணியில் பன்னாட்டுப் போட்டிகளிலும், உள்ளூரில் தமிழ் யூனியன் துடுப்பாட்டக் கழகத்திலும் விளையாடி வருகிறார். இவர் இலங்கை அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளாயாடி வருகிறார். 2016- 2017 ஆம் ஆண்டின் இலங்கைத் துடுப்பாட்ட அவை விருது வழங்கும் விழாவில் சிறந்த தேர்வுத் துடுப்பாட்ட வீரராக இவர் அறிவிக்கப்பட்டார்.

மார்ச், 2018 இல் நடைபெற்ற 2017-2018 ஆம் ஆண்டிற்கான "சூப்பர் ஃபோர் மாகாணத் துடுப்பாட்ட தொடரில்" கொழும்பு அணியின் துனைத் தலைவராக நியமிக்கப்பட்டார். மேலும் 2017-2018 ஆம் ஆண்டிற்கான "சூப்பர் ஃபோர் மாகாணத் துடுப்பாட்ட தொடரில்" விளையாடும் அணியில் இடம்பெற்றார்.

தனஞ்சய டி சில்வா இலங்கையின் பன்னாட்டு இருபது20 (ப20இ) அணியில் பாக்கித்தான் அணிக்கு எதிரான போட்டிகளில் 2015 சூலை மாதத்தில் கலந்து கொண்டு, தனது முதலாவது ப20இ போட்டியை 2015 சூலை 30 இல் விளையாடினார். தனது முதலாவது போட்டியில் 31 ஓட்டங்களை எடுத்தார். இந்தப் போட்டியில் இலங்கை அணி தோல்வியடைந்தது. 

2016 சூன் 16 இல் அயர்லாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் (ஒநாப) போட்டியில்169 ஆவது வீரராக அறிமுகமானார்.

2016 சூலையில் இலங்கையின் தேர்வு அணியில் ஆத்திரேலியாவுக்கு எதிரான தொடரில் விளையாடுவதற்குத் தேர்ந்தெடுக்கப்பட்டார். 2016 சூலை 26 இல் தனது முதலாவது தேர்வுப் போட்டியில் ஆத்திரேலியாவுக்கு எதிராக விளையாடினார். இந்தப் போட்டியின் முதல்பந்தில் ஆறு ஓட்டங்கள் அடித்தார். இதன்மூலம் முதல் பந்தில் ஆறு ஓட்டங்கள் அடித்த முதல் இலங்கை வீரர் மற்றும் 6 ஆவது சர்வதேச வீரர் எனும் சாதனையைப் படைத்தார். பந்துவீச்சில் பீட்டர் நெவிலை முதல் இலக்காகக் கைப்பற்றினார்.

இந்தத் தொடரின் மூன்றாவது போட்டியில் தனது முதல் நூறு ஓட்டங்களைப் பதிவு செய்தார். இந்தப்போட்டியில் 26 ஓட்டங்களுக்கு 5 இலக்குகள் எனும் இக்கட்டான நிலையில் தினேஸ் சந்திமலுடன் இணைந்து சிறப்பாக விளையாடினர். இந்தத் தொடரில் அதிக ஓட்டங்கள் சேர்த்தவர்கள் பட்டியலில் 325 ஓட்டங்கள் எடுத்து முதல் இடம் பிடித்தார்.இதில் ஒரு நூறு மற்றும் ஒரு அரைநூறும் அடங்கும். இவரின் சராசரி 65.00 ஆகும். இந்தத் தொடரை இலங்கை அணி வென்றது. ஆத்திரேலிய அணிக்கு எதிராக முழுமையாக வெல்வது இதுவே முதல்முறையாகும்.

இவர் இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் விளையாடும் அணியில் இவருக்கு இடம் கிடைத்தது. பின் 2017 ஆம் ஆண்டில் இந்திய அணிக்கு எதிரான மூன்றாவது தேர்வுத் துடுப்பாட்டப் போட்டியில் விளையாடும் வாய்ப்பினைப் பெற்றார்.இந்தப் போட்டியின் தனது மூன்றாவது நூறினைப் பதிவு செய்தார். இந்தப் போட்டி சமனில் முடிந்தது .இந்தத் தொடரை இந்திய அணி 1-0 எனும் கணக்கில் வென்றது. இந்தப் போட்டியில் இறுதிவரை ஆட்டமிழக்காமல் 119* ஓட்டங்கள் எடுத்தார். இதன்மூலம் இந்திய மண்னில் அயல்நாட்டு வீரர் ஒருவரின் நான்காவது அதிகபட்ச ஓட்டங்கள் எனும் சாதனை படைத்தார். 

2018 ஆம் ஆண்டில் வங்காளதேசத் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் தனது நான்காவது நூறினை அடித்தார். இது தொடர்ச்சியான இரண்டாவது நூறாகும். புது தில்லியில் இந்தியத் துடுப்பாட்ட அணிக்கு எதிரான முந்தைய போட்டியில் நூறு ஓட்டங்கள் அடித்திருந்தார். இவரும் குசல் மெண்டிசும் இணைந்து இறுதிவரை ஆட்டமிழக்காமல் 187 ஓட்டங்கள் எடுத்தனர். 


</doc>
<doc id="311701" url="https://ta.wikipedia.org/wiki?curid=311701" title="மெத்தில் பென்சோயேட்டு">
மெத்தில் பென்சோயேட்டு

மெத்தில் பென்சோயேட்டு ( Methyl benzoate ) ஒரு கரிமச் சேர்மம் ஆகும். CHCOCH என்ற மூலக்கூற்று வாய்ப்பாடு கொண்ட ஒர் எசுதரான இச்சேர்மம் நிறமற்றதாகவும் நீரில் குறைந்த அளவில் கரையக்கூடியதாகவும் உள்ளது. பெய்யோவா மரத்தின் பழத்தை நினைவூட்டும், இனிய மணம் கொண்டு கரிமக் கரைப்பான்களுடன் கலக்கக் கூடியதாக உள்ளது. நறுமணப் பொருளாகப் மெத்தில் பென்சோயேட்டைப் பயன்படுத்துகிறார்கள். மேலும் இது ஒரு கரைப்பானாகவும், ஆர்க்கிட் ஈ போன்ற பூச்சிகளை கவர்ந்திழுக்கும் பூச்சிக் கொல்லியாகவும் பயன்படுத்தப்படுகிறது. 

வலிமையான ஐதரோகுளோரிக் அமிலத்தின் முன்னிலையில் மெத்தனாலுடன் பென்சாயிக் அமிலம் சேர்த்து ஒடுக்க வினைக்கு உட்படுத்தினால் மெத்தில்பென்சோயேட்டு உருவாகிறது. மூலக்கூற்று கட்டமைப்பின் எசுத்தர் பகுதி, வளையப் பகுதி ஆகிய இரண்டு பகுதிகளிலும் மெத்தில் பென்சோயேட்டு வினையில் ஈடுபடுகிறது. அமில வினையூக்க நைட்ரோ ஏற்ற வினையில் நைட்ரிக் அமிலத்துடன் வினைபுரிந்து மெத்தில்-3-நைட்ரோபென்சோயேட்டைத் தருகிறது. மேலும், கூடுதல் நீரிய சோடியம் ஐதராக்சைடுடன் நீராற்பகுப்பு வினையில் ஈடுபட்டு மெத்தனாலையும் சோடியம் பென்சோயெட்டையும் கொடுக்கிறது. நீர்த்த ஐதரோ குளோரிக் அமிலத்தை இதனுடன் சேர்த்து அமிலமாக்கல் மூலம் பென்சாயிக் அமிலம் தயாரிக்கப்படுகிறது.

சால்வினியா மொலெசுடா என்ற நன்னீர் பெரணியில் இருந்து மெத்தில் பென்சோயேட்டு தனித்துப் பிரிக்கப்படுகிறது. ஆண் தேனீக்களின் பல்வேறு இனங்களையும் கவர்ந்திழுத்து இனச்சேர்க்கைக்குத் தூண்டக்கூடிய பல சேர்மங்களுள் இதுவும் ஒன்றாகும். ஆய்வு மேற்கொள்வதற்காக தேனீக்களை திரட்டிச் சேகரிக்க ஒரு தூண்டில் இரையாக இச்சேர்மம் பயன்படுத்தப்படுகிறது. 

கோகோயின் ஐதரோகுளோரைடு ஈரக்காற்றில் நீராற்பகுப்பு அடைந்து மெத்தில் பென்சோயேட்டைக் கொடுக்கிறது;. மெத்தில் பென்சோயேட்டின் மணத்தைக் கண்டறிய மோப்பநாய்கள் பயிற்சியளிக்கப்படுகின்றன


</doc>
<doc id="311702" url="https://ta.wikipedia.org/wiki?curid=311702" title="இலங்கை ஆயுத சேவைகள் பதவியேற்பு பதக்கம்">
இலங்கை ஆயுத சேவைகள் பதவியேற்பு பதக்கம்

இலங்கை ஆயுத சேவைகள் பதவியேற்பு பதக்கம் ("Ceylon Armed Services Inauguration Medal") என்பது 1949-1951 இல் குறிப்பிட்ட காலங்களில் பணியாற்றிய இலங்கை ஆயுத சேவைகள் உறுப்பினர்களுக்கு வழங்கப்பட்டது. ஐக்கிய இராச்சியம் இவ்விருதினை வழங்கியது.



</doc>
<doc id="311715" url="https://ta.wikipedia.org/wiki?curid=311715" title="ராணா அய்யூப்">
ராணா அய்யூப்

ராணா அய்யூப் என்பவர் இந்தியப் பெண் பத்திரிகையாளர், புலனாய்வு இதழாளர் மற்றும் அரசியல் விமர்சகர் ஆவார். தகெல்கா என்னும் புலனாய்வு இதழில் பணி புரிந்தவர். 

2002இல் குசராத்தில் நிகழ்ந்த முசுலிம்களுக்கு எதிரான வன்முறைத் தாக்குதல்கள் பற்றி "குசராத்து பைல்ஸ்: அனாடமி ஆப் கவர் அப்" என்னும் பெயரில் ஒரு நூல் எழுதி வெளியிட்டுள்ளார். 
மைதிலி தியாகி என்னும் பெயரில் ரானா அய்யூப் குசராத்தில் தங்கி, குசராத்து மாநில அரசின் அதிகாரிகளையும் காவல்துறை அதிகாரிகளையும் சந்தித்து 2002 இல் நடந்த குசராத்துக் கலவரம் தொடர்பான தரவுகளைச் சேகரித்தார். 

இவரது துணிச்சல் மிக்க செயலைப் பாராட்டி 2011 ஆம் ஆண்டுக்குரிய சான்ஸ்க்ரிதி விருது இவருக்கு வழங்கப்பட்டது. 


</doc>
<doc id="311723" url="https://ta.wikipedia.org/wiki?curid=311723" title="இயக்கிகள்">
இயக்கிகள்

இயக்கிகள் என்பவர்கள் மந்திரங்களுக்கும், தந்திரங்களுக்கும் கட்டுப்பட்டக்கூடியவர்களாகவும், பல்வேறு திறன்களைப் பெற்றவர்களாகவும் இந்திய தொன்மவியலில் குறிப்பிடப்படுபவர்கள். இந்து தொன்மவியலில் இயக்கர்கள் என்றொரு குழு குறிப்பிடப்படுகிறது. எசக்கியம்மன் அல்லது இயக்கியம்மன் என்ற சிறுதெய்வமும் இந்து சமயத்தவரால் வழிபடப்படுகிறது. இயக்கிகளை சித்தர்களும், மாந்திரிகளும், சமண தீர்த்தங்கரர்களும் தங்களுடைய கட்டுப்பாட்டில் வைத்துள்ளார்கள். இயக்கிகளை கட்டுப்படுத்தி தங்களுக்கு தேவையான செயல்களை செய்ய வைக்க இயலும் எனவும், அவர்களை காவல் ஆட்களைப் போலவும், ஏவல் ஆட்களைப் போலவும் பயன்படுத்த முடியும் என்பதும் நம்பிக்கையாகும்.

இயக்கிகள்- இயக்கம் செய்யும் பெண்கள்.

சமண சமயத்தினைச் சார்ந்த தீர்த்தங்கர்கள் சிலர் தங்களுக்குக் காவலாக இயக்கிகளை வைத்திருந்தார்கள். சுவாலாமாலினி, பத்மாவதி, சக்ரேஸ்வரி, அம்பிகை, வராகி ஆகிய இயக்கிகள் முறையே சந்திரபிரபு, பார்சுவநாதர், விருஷப தேவர், நேமிநாதர், விமலநாதர் ஆகியோரின் காவல் தெய்வங்களாக இருந்துள்ளார்கள்.

பார்சுவநாதர் தன் காவலுக்கு, பத்மாவதி எனும் இயக்கியையும், இயக்கின் துணைவர் யட்சன் தானேந்திரனையும் கொண்டிருந்தார்.



</doc>
<doc id="311778" url="https://ta.wikipedia.org/wiki?curid=311778" title="கஃப்சா மலை">
கஃப்சா மலை

கஃப்சா மலை ( அரபி: جبل القفزة, "ஜெபெல் அல் கஃப்சா", "பாய்ச்சல் மலை") என்பது, நசரேத்தின் தெற்கு எல்லைக்கு சற்று வெளியே, நவீன நகரத்தின் மையப் பகுதியில் இருந்து தெ.தெ.வ திசையில் 2.0 கிமீ தொலைவில் அமைந்துள்ளது. 

இயேசுவைப் புறக்கணித்ததாக லூக்கா 4:29-30ல் குறிப்பிட்டுள்ள நிகழ்வு இவ்விடத்திலேயே இடம்பெற்றதாகப் பலர் நம்புகிறார்கள். நசரேத்தின் மக்கள், இயேசு ஒரு மீட்பர் என்பதை ஏற்றுக்கொள்ளாமல் அவரை மலையில் இருந்து தள்ளிவிட முயன்றனர். ஆனால் இயேசு அவர்களுக்கு இடையில் புகுந்து கடந்து சென்றுவிட்டார்."

இம்மலையில் உள்ள குகையொன்றில் நடத்தப்பட்ட தொல்லியல் ஆய்வுகளில் 100,000 ஆண்டுகளுக்கு முன்னர் வாழ்ந்த மனிதர்களின் மண்டையோடுகளும், எலும்புகளும் பிற எச்சங்களும் கண்டெடுக்கப்பட்டன. இங்கு காணப்பட்ட எலும்புக்கூடுகளுடன் மட்டும் சிவப்புக் காவிக்கற்கள் காணப்பட்டன. இது, புதை குழிகள் குறியீட்டுத் தன்மை கொண்டவையாக இருப்பதைக் காட்டுவதாகக் கருதப்படுகிறது. இந்தக் கண்டுபிடிப்புக்கு முன்னர், மனிதனுடைய குறியீட்டுக் காரண அறிவு பிற்காலத்தில், ஏறத்தாழ, 50,000 ஆண்டுகளுக்கு முன்னரே வளர்ச்சியுற்றதாக அறிவியலாளர்கள் எண்ணினர். 

20ம் நூற்றாண்டில் இம்மலை கற்கள் அகழிடமாக இருந்து இப்போது கைவிடப்பட்ட நிலையில் உள்ளது. அஃபூலா, ஜெசுரீல் பள்ளத்தாக்கு ஆகிய இடங்களை நசரேத்துடன் இணைக்கும் நெடுஞ்சாலை 60, பழைய கல் அகழிடப் பகுதியில் அமைக்கப்பட்ட ஒரு சுரங்கப்பாதை ஊடாகச் செல்கிறது.

2009ல் இசுரேலுக்கு வந்த பாப்பரசர் 16ம் பெனடிக்ட், மே 14 ஆம் தேதி இந்த மலையில் ஒரு வழிபாடொன்றை நடத்தினார். 40,000 மக்கள் இதில் கலந்துகொண்டனர்.


</doc>
<doc id="311788" url="https://ta.wikipedia.org/wiki?curid=311788" title="மானோத் குகை">
மானோத் குகை

மானோத் குகை ( "Me'ara Manot") என்பது, இசுரேலின் மேற்கு கலிலீயில் 2008 ஆம் ஆண்டில் கண்டுபிடிக்கப்பட்ட உள்ள ஒரு குகை. 54,700 ஆண்டுகள் பழமையானது எனக் கணிக்கப்பட்டுள்ள நவீன மனிதனின் மண்டையோடொன்று இங்கே கண்டுபிடிக்கப்பட்டதால் இது பெயர்பெற்றது. 2008ல் இடம்பெற்ற அகழ்வாய்வின் தொடக்கத்திலேயே மண்டையோட்டின் பகுதி கண்டெடுக்கப்பட்டது. விரிவானஅறிவியல் ஆய்வுக்குப் பின்னர் இம்மண்டையோட்டின் முக்கியத்துவம் உணரப்பட்டு, 28 சனவரி 2005 நேச்சர் ஆய்விதழின் இணையப் பதிப்பில் வெளியிடப்பட்டது.. ஆப்பிரிக்காவுக்கு வெளியே கண்டெடுக்கப்பட்ட மிகப் பழைய மனிதனின் மாதிரி இதுவே என்பதுடன், நியண்டர்தால்களும், நவீன மனிதர்களும் அருகருகே வாழ்ந்ததற்கான சான்றாகவும் இது உள்ளது. இந்தக் குகையில் இருந்து கல், எலும்பு ஆகியவற்றாலான தொல்பொருட்களும் பல கிடைத்துள்ளன. நிலவியல் அடிப்படையில் இது ஒரு சுண்ணக்கல் விழுதுக் குகை ஆகும்.


</doc>
<doc id="311793" url="https://ta.wikipedia.org/wiki?curid=311793" title="புது தில்லி மாநகராட்சி மன்றம்">
புது தில்லி மாநகராட்சி மன்றம்

புது தில்லி மாநகராட்சி மன்றம் ("New Delhi Municipal Council", NDMC) இந்தியத் தலைநகரமான புது தில்லியின் நகர மன்றமாகும். இதன் ஆட்பகுதியிலுள்ள நிலப்பகுதிகள் பரவலாக "என்டிஎம்சி பகுதி" எனப்படுகின்றன. என்டிஎம்சி பகுதி 43.7 கிமீ பரப்பளவில் அமைந்துள்ளது. இந்த மாநகராட்சி மன்றத்தின் அவைத்தலைவரை தில்லி முதல்வர் உள்ளடக்கிய நடுவண் அரசு நியமிக்கின்றது. தில்லி மாநிலம் மூன்று நகரியப் பகுதிகளை உள்ளடக்கி உள்ளது: தில்லி மாநகராட்சி (எம்சிடி), புது தில்லி மாநகராட்சி மன்றம் (என்டிஎம்சி), மற்றும் தில்லி பாசறை வாரியம்.

இந்தியாவின் புதியத் தலைநகரம் கட்டமைக்கப்படுவதை மேற்பார்வையிட 1913, மார்ச் 25இல் நிறுவப்பட்ட இம்பீரியல் தில்லி குழுவிலிருந்து என்டிஎம்சியின் வரலாறு துவங்குகின்றது. பெப்ரவரி 1916இல் தலைமை ஆணையர், தில்லி, இரைய்சினா நகராட்சி குழுவை உருவாக்கினார். இதுவே பின்னர் "பஞ்சாப் நகராட்சி சட்டத்தின்" கீழ் ஏப்ரல் 7, 1925 இல் இரண்டாம் வகுப்பு நகராட்சியாக மேம்படுத்தப்பட்டது. பெப்ரவரி 22, 1927இல் இந்தக் குழு தனது பெயரில் "புது தில்லி" என இணைத்துக் கொண்டது; அது முதல், "புது தில்லி நகராட்சிக் குழு" என அறியப்பட்டது. இதற்கு தலைமை ஆணையர் மார்ச் 16, 1927இல் ஒப்புதல் அளித்தார். மே 1994இல் "பஞ்சாப் நகராட்சி சட்டம் 1911"க்கு மாற்றாக "என்டிஎம்சி சட்டம் 1994" நிறைவேற்றப்பட்டு இந்தக் குழு புது தில்லி மாநகராட்சி மன்றம் எனப் பெயரிடப்பட்டது.



</doc>
<doc id="311794" url="https://ta.wikipedia.org/wiki?curid=311794" title="கன்னாட்டு பிளேசு, புது தில்லி">
கன்னாட்டு பிளேசு, புது தில்லி

கன்னாட்டு பிளேசு ("Connaught Place", இந்தி: कनॉट प्लेस, Punjabi: ਕਨਾਟ ਪਲੇਸ, உருது: کناٹ پلیس, Sindhi:ڪناٽ پليس, அலுவல்முறையாக ராஜீவ் சௌக்) இந்தியாவின் புது தில்லியிலுள்ள மிகப் பெரும் நிதிய, வணிக, அங்காடி வளாகமாகும். இது பரவலாக சுருக்கப்பட்டு சீப்பீ என அழைக்கப்படுகின்றது. இங்கு பல பெரிய இந்திய நிறுவனங்களின் தலைமையகங்கள் இயங்குகின்றன. பிரித்தானியாவின் இந்தியப் பேரரசின் தலைமையிடமாக விளங்கிய இவ்விடம் நகரின் மிகப் பெருமையான இடமாக விளங்குகின்றது; புது தில்லியிலுள்ள பாரம்பரியக் கட்டிடங்களில் பல இங்கு அமைந்துள்ளன. லுட்யெனின் தில்லியில் இது முக்கியமான மைய வணிக மாவட்டமாக வடிவமைக்கப்பட்டுள்ளது. 

படைத்துறை உயர்தர தளபதி, கன்னாட்டு மற்றும் இசுட்ராதெரனின் முதலாம் பிரபு, இளவரசர் ஆர்த்தரின் நினைவில் இது பெயரிடப்பட்டுள்ளது. 1929இல் கட்டத் தொடங்கப்பட்டு 1933இல் முடிக்கப்பட்டது. கன்னாட்டு பிளேசின் உள்வட்டம் "இராசீவ் சௌக்கு" என ராஜீவ் காந்தி நினைவாக பெயரிடப்பட்டது. வெளிவட்டம் "இந்திரா சௌக்கு" எனப்படுகின்றது.


</doc>
<doc id="311795" url="https://ta.wikipedia.org/wiki?curid=311795" title="சந்தர் மந்தர், புதுதில்லி">
சந்தர் மந்தர், புதுதில்லி

சந்தர் மந்தர் ("Jantar Mantar", மாற்று ஒலிப்பு:"ஜந்தர் மந்தர்") புது தில்லியின் கன்னாட்டு பிளேசிலிருந்து சன்சது மார்கில் அமைந்துள்ளது. செய்ப்பூர் மகாராசா இரண்டாம் ஜெய் சிங் 1723இலிருந்து கட்டி வந்த ஐந்து சந்தர் மந்தர்களில் இதுவும் ஒன்றாகும். இங்கு 13 கட்டிட வானியல் கருவிகள் அமைக்கப்பட்டுள்ளன. முகலாய அரசர் முகம்மது ஷாவால் நாட்காட்டியையும் வானியல் அட்டவணைகளையும் திருத்துமாறு பணிக்கப்பட்டதை அடுத்து இங்கு கட்டமைக்கப்பட்டது. புது தில்லியின் சந்தர் மந்தர் வானாய்வக கருவிகளில் ஒன்றின் மீது 1910இல் பதிக்கப்பட்டுள்ள பட்டயத்தில் தவறாக 1710இல் கட்டப்பட்டது எனக் குறிக்கப்பட்டுள்ளது. பிந்தைய ஆய்வுகளின்படி இது 1724இல் கட்டப்பட்டதாக அறியப்படுகின்றது. 

இந்த வானாய்வகத்தின் முதன்மை நோக்கம் வானியல் அட்டவணைகளை தொகுப்பதும் சூரியன், நிலவு, கோள்களின் நேரம், இயக்கங்களை கணிப்பதுமாகும். 

1724இல் கட்டப்பட்ட தில்லி சந்தர் மந்தர் 1867இல் குறிப்பிடத்தக்க அளவில் பழுதடைந்தது.


</doc>
<doc id="311796" url="https://ta.wikipedia.org/wiki?curid=311796" title="தில்லி தர்பார்">
தில்லி தர்பார்

தில்லி தர்பார் (Delhi Durbar, ), பொருள்: "தில்லி அரசவை", இந்தியாவின் முடிசூட்டுப் பூங்கா, தில்லியில் இந்தியப் பேரரசரின் வழிமுறை வருதலையொட்டி கூடிய மக்கட்கூட்டமாகும். இம்பீரியல் தர்பார் எனவும் அறியப்பட்ட இந்தக் கூட்டம் பிரித்தானியப் பேரரசின் உச்சகட்டத்தில் மூன்று முறை, 1877, 1903, 1911, ஆண்டுகளில் கூடியது. இந்த மூன்றில் 1911 தர்பாருக்கு மட்டுமே அரசராக முடிசூட்டிய ஐந்தாம் ஜோர்ஜ் வந்தார். இச்சொல் மொகலாயப் பொதுவழக்கிலிருந்து உருவானது.



</doc>
<doc id="311798" url="https://ta.wikipedia.org/wiki?curid=311798" title="முடிசூட்டுப் பூங்கா, தில்லி">
முடிசூட்டுப் பூங்கா, தில்லி

முடிசூட்டுப் பூங்கா ("Coronation Park") என்பது இந்தியாவின் தில்லியில் நிரங்காரி சரோவர் அருகில் புராரி சாலையில் அமைந்துள்ள பூங்காவாகும். இது சில நேரங்களில் "முடிசூட்டு நினைவகம்" எனக் குறிப்பிடப்படுகின்றது. 1877இல் இங்குதான் தில்லி தர்பார் நடந்தது; ஐக்கிய இராச்சியத்தின் விக்டோரியா அப்போது இந்தியாவின் பேரரசியாக பறைசாற்றப்பட்டார். பின்னர் 1903இல் ஏழாம் எட்வர்டு அரசர் வழிமுறையாக அரியணை ஏறியபோதும் தொடர்ந்து ஐந்தாம் ஜோர்ஜ் அரியணை ஏறியபோதும் தில்லி தர்பார் இங்கு நடந்தது. 1911இல் நடந்த தர்பாருக்கு அனைத்து மன்னரரசர்களும் அவைக்கு வந்திருந்தனர். தில்லியின் வரலாற்றை வலியுறுத்தும் வண்ணம் முடிசூட்டுப் பூங்காவின் திறந்தவெளியில் தர்பார் நடத்த முடிவெடுக்கப்பட்டது.

இந்த நினைவுச் சின்னம் தற்போது புதுப்பிக்கப்பட்டு வருகின்றது.

1960களில் புது தில்லியின் மையத்தில் இந்தியாவின் வாயிலுக்கு எதிராக இருந்த மிகப் பெரிய, உயரமான ஐந்தாம் ஜோர்ஜ் அரசரின் சிலை இங்கு இடம்பெயர்க்கப்பட்டது. சதுரக்கூம்பகத்தூணின் எதிராக இது நிறுவப்பட்டுள்ளது.


</doc>
<doc id="311803" url="https://ta.wikipedia.org/wiki?curid=311803" title="எட்வின் லூட்டியன்சு">
எட்வின் லூட்டியன்சு

சர் எட்வின் இலாண்ட்சீயர் லூட்யன்சு, ("Edwin Landseer Lutyens", OM|KCIE|RA|FRIBA, மார்ச் 29, 1869 – சனவரி 1, 1944) பிரித்தானிய கட்டிடக் கலைஞர் ஆவார்; மரபுசார் கட்டிடப்பாணிகளை தற்காலத்திற்கேற்ப கலைநயத்துடன் ஏற்று வடிவமைப்பதில் புகழ்பெற்றவர். பல இங்கிலாந்து நாட்டு இல்லங்களை வடிவமைத்துள்ளார்.

லூட்யன்சு "பிரித்தானியக் கட்டிடக் கலைஞர்களில் மிகப் பெரியவராக" கருதப்படுகின்றார். இந்திய அரசின் தலைமையிடமாக புது தில்லியை வடிவமைப்பதிலும் கட்டமைப்பதிலும் இவரது பங்களிப்பிற்காக பெரிதும் அறியப்படுகின்றார். இதனை அங்கீகரிக்கும் வண்ணம் புது தில்லி "லூட்யன்சின் தில்லி" எனவும் அழைக்கப்படுகின்றது. சர் எர்பெர்ட்டு பேக்கருடன் ஒருங்கிணைந்து புது தில்லியிலுள்ள இந்தியாவின் வாயில் போன்ற பல நினைவகங்களுக்கு கட்டிட வடிவமைப்பாளராகவும் இருந்துள்ளார்; தற்போது ராஷ்டிரபதி பவன் எனப்படும் தலைமை ஆளுநரின் மாளிகையையும் வடிவமைத்துள்ளார்.


</doc>
<doc id="311805" url="https://ta.wikipedia.org/wiki?curid=311805" title="எர்பெர்ட்டு பேக்கர்">
எர்பெர்ட்டு பேக்கர்

சர் எர்பெர்ட்டு பேக்கர், KCIE, FRIBA, ("Sir Herbert Baker", சூன் 9, 1862 – பெப்ரவரி 4, 1946) இரு பத்தாண்டுகளுக்கு தென்னாப்பிரிக்க கட்டிடவியலில் பெரும் தாக்கமேற்படுத்திய பிரித்தானியக் கட்டடக் கலைஞர் ஆவார். இவர் புது தில்லியின் மிகவும் அறியப்படும் அரசுக் கட்டிடங்களின் முதன்மை வடிவமைப்பாளராகவும் விளங்கினார். இவர் கென்ட் கவுன்ட்டியின் கோப்யாமில் பிறந்து அங்கேயே இறந்தார்.

தென்னாப்பிரிக்காவில் இவர் வடிவமைத்த பல தேவாலயங்கள், பள்ளிகள், இல்லங்களில் பிரிடோரியாவின் யூனியன் பில்டிங்சு, ஜோகானஸ்பேர்க்கின் செயின்ட் ஜான்சு கல்லூரி, வையின்பெர்கு ஆண்கள் பள்ளி, கேப்டவுனின் குரூட் ஷூர் ஆகியன குறிப்பிடத்தக்கன. எட்வின் லூட்டியன்சுடன் இணைந்து புது தில்லியின் ராஷ்டிரபதி பவன், நாடாளுமன்றம் தலைமைச் செயலகத்தின் வடக்கு, தெற்கு வளாகங்கள் போன்றவற்றை வடிவமைத்தார். 1931இல் இவர்கள் இருவரும் இணைந்து உருவாக்கிய புதுதில்லி பிரித்தானியாவின் இந்தியப் பேரரசின் தலைமைநகரமாக அமைந்தது; பின்னர் இதுவே இந்தியாவின் தலைநகரமாயிற்று. மேலும் இவர் கென்யாவின் நைரோபியிலுள்ள பிரின்சு ஆப் வேல்சு பள்ளியின் (தற்போது நைரோபி பள்ளி) நிர்வாகக் கட்டிடங்களை வடிவமைத்துள்ளார். இவரது கல்லறை வெஸ்ட்மின்ஸ்டர் மடத்தில் உள்ளது.


</doc>
<doc id="311835" url="https://ta.wikipedia.org/wiki?curid=311835" title="இரைசினாக் குன்று">
இரைசினாக் குன்று

இரைசினாக் குன்று("Raisina Hill") புது தில்லியில் லூட்யன்சு வடிவமைத்த நகர்ப்பகுதியில் ராஷ்டிரபதி பவன் உள்ளிட்ட இந்திய அரசின் மிக முதன்மையான அரசுக் கட்டிடங்களைக் கொண்டுள்ள நிலப்பரப்பு ஆகும்; இந்திய அரசின் அதிகாரபீடத்திற்கான ஆகுபெயராகவும் குறிப்பிடப்படுகின்றது. இங்கு குடியரசுத் தலைவரின் அலுவல்முறை வாழிடம், பிரதமரின் அலுவலகம், நடுவண் தலைமைச் செயலகம் மற்றும் முக்கிய அமைச்சகங்கள் இடம்பெற்றுள்ள தலைமைச் செயலக கட்டிடங்கள் அமைந்துள்ளன. இதனைச் சூழ்ந்து முதன்மையானக் கட்டிடங்களும் சாலைகளும் உள்ளன: இந்திய நாடாளுமன்றம், ராஜ்பத், இந்தியாவின் வாயில். உள்ளக சிற்றூர்களில் இருந்த 300 குடும்பத்தினரிடமிருந்து நிலம் கையகப்படுத்தப்பட்ட பிறகு "இரைசினாக் குன்று" எனப் பெயரிடப்பட்டது. 1894ஆம் ஆண்டு நிலக் கையகப்படுத்துதல் சட்டத்தின் கீழ் அரசப்பிரதிநிதியின் மாளிகை கட்டுவதற்காக இந்த நிலங்கள் கையகப்படுத்தப்பட்டன. 

இந்தக் குன்று உயரமாக, சுற்றுப்புறத்தை விட ஏறத்தாழ ஏற்றத்தில் அமைந்துள்ளது.


</doc>
<doc id="311838" url="https://ta.wikipedia.org/wiki?curid=311838" title="நமிநாதர்">
நமிநாதர்

நமிநாதர் என்பவர் இருபத்து ஒன்றாவது தீர்த்தங்கராவார். இவரை நமிபட்டாரகர் என்றும் அழைக்கின்றனர். இவர் 10,000 ஆண்டுகள் வாழ்ந்தார் என நம்பப்படுகிறது. இஸ்வாகு பரம்பரையில் அரசர் விஜயா மற்றும் அரசி வபரா தம்பதியனுக்கு மகனாகப் பிறந்தார். அரசர் விஜயா அப்போது மிதிலாவின் அரசராக இருந்தார். நமிநாதர் தாயின் வயிற்றில் இருந்தபோது மிதிலா நாட்டின் மீது பல அரசர்கள் சேர்ந்து போர் தொடுத்தனர். அப்போது நமிநந்தர் தன்னுடைய திறனால் அனைத்து அரசர்களையும் அடிப்பணிய வைத்தார். ஜெயின் நாட்காட்டிப்படியும், சூரிய சந்திர நாட்காட்டிப்படியும் சரவண கிருஷ்ணத்தின் 8ஆவது நாளில் நமிநந்தர் பிறந்தார். 



</doc>
<doc id="311839" url="https://ta.wikipedia.org/wiki?curid=311839" title="நீதிமன்ற காவல், இந்தியா">
நீதிமன்ற காவல், இந்தியா

நீதிமன்றக் காவல் அல்லது விளக்க மறியல், (Remand (detention)) ஒரு குற்ற வழக்கில் குற்றம் சாட்டப்பட்டவரால் காவல் துறையின் விசாரணை பாதிக்கப்படும் என காவல்துறை நீதிமன்றத்தில் போதிய ஆதாரத்துடன் எடுத்துரைத்தால், காவல் துறையின் விசாரணை முடியும் வரையோ அல்லது நீதிமன்றத்தில் வழக்கு துவங்கும் வரையோ அல்லது வழக்கு முடியும் வரையோ குற்றம் சாட்டப்பட்டவரை நீதிமன்றத்தின் ஆணையின் பேரில் சிறையில் அடைக்கலாம்.


</doc>
<doc id="311841" url="https://ta.wikipedia.org/wiki?curid=311841" title="இரும்பு(II) புரோமைடு">
இரும்பு(II) புரோமைடு

இரும்பு(II) புரோமைடு "(Iron(II) bromide)" FeBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நீரிலிச் சேர்மமான இரும்பு(II) புரோமைடு மஞ்சள் அல்லது பழுப்பு நிறத்தில் பாராகாந்தத்தன்மை கொண்ட ஒரு திண்மமாக காணப்படுகிறது. ஆய்வகங்களில் பல இரும்புச் சேர்மங்கள் தயாரிப்பதற்கான முன்னோடியாகவும் இருக்கிறது. FeBr சேர்மத்தின் பல நீரேற்று வடிவங்களும் அறியப்படுகின்றன.

பெரும்பாலான உலோக ஆலைடுகள் போல இரும்பு(II) புரோமைடும் பல்பகுதிய மூலக்கூற்று கட்டமைப்பை ஏற்கிறது. தனிமைப்படுத்தப்பட்ட இரும்பு மையங்கள் ஆலைடுகளுடன் குறுக்கு தொடர்பால் இணைக்கப்பட்டுள்ளன. புரோமைடு அயனிகளின் நெருக்கப் பொதிவு அடுக்குத் தோற்றத்துடன் காட்மியம் அயோடைடு கட்டமைப்பில் இச்சேர்மம் படிகமாகிறது. இவற்றிற்கு இடையில் Fe(II) அயனிகள் எண்முகத் துளைகளில் இடம்பெற்றுள்ளன. புரோமைடு அயனிகளின் நெருக்கப் பொதிவு FeCl2 சேர்மத்தின் பொதிவிலிருந்து சிறிதளவு மாறுபடுகின்றன. இங்கு FeCl2 சேர்மம் CdCl2 சேர்மத்தின் நோக்குருவில் படிகமாகிறது.

அடர் ஐதரோபுரோமிக் அமிலத்துடன் சேர்ந்த மெத்தனால் கரைசலில் இரும்புத் தூள் கலக்கப்படுகிறது. இவ்வினையில் மெத்தனால் அயனிக்கரைப்பானுடன் [Fe(MeOH)]Br ஐதரசன் வாயுவும் உண்டாகிறது. இந்த மெத்தனால் அணைவுச் சேர்மத்தை வெற்றிடத்தில் சூடாக்கினால் தூய்மையான இரும்பு(II) புரோமைடைத் தயாரிக்கலாம். இரும்பும் புரோமினும் வினைபுரிவதால் இரும்பு(II) புரோமைடு உருவாவதில்லை. ஏனெனில் அவ்வினையில் பெர்ரிக் புரோமைடு எனப்படும் இரும்பு(III) புரோமைடு உருவாகிறது. 

இரண்டு சமப்பகுதி (CH)NBr உடன் இரும்பு(II) புரோமைடு வினைபுரிந்து [(CH)N]FeBr.சேர்மத்தைக் கொடுக்கிறது.
FeBr</br>2 சேர்மம் புரோமைடு மற்ரும் புரோமினுடன் வினைபுரிந்து செறிவான நிறங்கொண்ட கலப்பு இணைதிறன் வகை [FeBrBr]. சேர்மத்தைக் கொடுக்கிறது. 

இரும்பு(III) சேர்மங்களைப் போல FeBr</br>2 சேர்மம் ஒரு வலிமை குறைந்த ஒடுக்கும் காரணியாகும் 


</doc>
<doc id="311843" url="https://ta.wikipedia.org/wiki?curid=311843" title="திராசு பசுபதீசுவரர் கோயில்">
திராசு பசுபதீசுவரர் கோயில்

திராசு பசுபதீசுவரர் கோயில் என்பது கடலூர் மாவட்டம் பண்ருட்டி அருகேயுள்ள திராசு எனும் கிராமத்தில் அமைந்திருக்கும் சிவாலயமாகும். இச்சிவாலயத்தின் மூலவர் பசுபதீஸ்வரர், அம்பிகை பார்வதி. இக்கோயிலுக்கு அருகே ஜோஸ்டா தேவி கோயில் மற்றும் அனுமார் கோயில் அமைந்துள்ளது. 

இச்சிவாலயம் கிழக்கு நோக்கி அமைந்துள்ளது. மூலவரான பசுபதீஸ்வரர் கிழக்கு நோக்கி உள்ளார். அவரது சன்னதியின் இடதுபுறத்தில் அம்பிகை பார்வதி தெற்கு நோக்கி அமைந்துள்ளார். சுற்றுபிரகாரத்தில் கோயிலின் வடப்புறமாக சப்தமாதர்களும், விநாயகர், முருகன் சன்னதிகளும் உள்ளன. இச்சிவாலயத்தில் அம்பிகையின் சந்நிதி முன்பு ஆதிசங்கரின் சன்னதி அமைந்துள்ளது.

2009 ம் ஆண்டு இக்கோயிலுக்கு அருகிலுள்ள குளத்தில் தூர்வாரும் பணி நடைப்பெற்ற போது முருகன் சிலை கிடைத்தது. அது பின்னிரு கைகளில் உத்திராட்ச மாலையைக் கொண்டும், முன் வலக் கையில் சின் முத்திரை காட்டியவாறும், முன் இடக்கையை தொடையில் தாங்கியவாறும் இருந்தது. கரண்ட மகுடமும், மார்பின் இருபக்கம் முப்பெரும் விளிகள் கொண்டும் இருந்தது. இதனை ஆய்வு செய்தவர்கள் இக்கோயில் 2000 வருடங்கள் பழமை வாய்ந்ததாகவும், முகலாயப் படையெடுப்பின் மூலம் சேதப்படுத்தப்பட்டு சிலைகள் புதையுண்டு போயிருக்க கூடும் என்று கூறுகிறார்கள். 


</doc>
<doc id="311849" url="https://ta.wikipedia.org/wiki?curid=311849" title="கூட்டுகை">
கூட்டுகை

கணிதத்தில் கூட்டுகை ("summation" , குறியீடு: ∑) என்பது ஒரு தொடர்வரிசையிலுள்ள எண்களைக் கூட்டும் செயலாகும். இச்செயலின் விளைவாகக் கிடைக்கும் விடையானது, அத்தொடர்வரிசையிலுள்ள எண்களின் "கூட்டுத்தொகை" எனப்படும். தொடர்வரிசையிலுள்ள எண்களைத் தொடர்ந்து இடமிருந்து வலமாகக் கூட்டும்போது இடைப்பட்ட ஒரு எண்வரையான கூட்டுத்தொகையானது கூட்டுகையின் பகுதி கூட்டுத்தொகை எனப்படுகிறது. கூட்டப்படும் எண்கள் முழு எண்கள், விகிதமுறு எண்கள், மெய்யெண்கள் அல்லது சிக்கலெண்களாக இருக்கலாம். எண்கள் மட்டுமல்லாது திசையன்கள், அணிகள், பல்லுறுப்புக்கோவைகள் போன்ற பரிமாற்றுக் குலத்தின் உறுப்புகளையும் கூட்ட முடியும். அத்தகைய முடிவுறு தொடர்வரிசைகளின் உறுப்புகளின் கூட்டலின் மதிப்பு, நன்குவரையறுக்கப்பட்டதொரு கூட்டுத்தொகையாக இருக்கும்.

ஒரு முடிவிலாத் தொடர்வரிசையின் கூட்டுகை ஒரு தொடராக அமையும். ஒரு தொடரின் கூட்டுத்தொகை அல்லது மதிப்பானது எல்லையின் வாயிலாக வரையறுக்கப்படுகிறது. முடிவுறு கூட்டுத்தொகைகள் கொண்ட மற்றுமொரு கருத்துரு தொகையீடு.

<nowiki>[</nowiki>1, 2, 4, 2<nowiki>]</nowiki> என்ற தொடர்வரிசையின் கூட்டுகை ஒரு கோவையாக அமையும். இக்கோவையின் மதிப்பு: 1, 2, 4, 2 ஆகியவற்றின் கூட்டுத்தொகை: = 9. கூட்டல் செயல் சேர்ப்புப் பண்புடையது என்பதால் உறுப்புகள் எவ்விதமாக சேர்க்கப்பட்டாலும் கூட்டுத்தொகையின் மதிப்பு மாறுவதில்லை. அதாவது, மற்றும் இரண்டுமே கூட்டுத்தொகையாக 9 ஐத் தருகின்றன. இதனால் ஒரு தொடர்வரிசையின் உறுப்புகளின் கூட்டுகையில் அடைப்புக்குறிகள் குறிக்கப்படுவதில்லை. கூட்டல் செயலுக்கு பரிமாற்றுத்தன்மையும் உண்டு என்பதால் முடிவுறு தொடர்வரிசையின் உறுப்புகள் வரிசைமாற்றப்பட்டாலும் கூட்டுத்தொகையின் மதிப்பில் மாற்றமிருக்காது. 

வெளிப்படையான தொடர்வரிசையின் கூட்டுகைக்குத் தனிப்பட்ட குறியீடு எதுவும் இல்லாமல் தொடர்வரிசையின் உறுப்புகளுக்கிடையே கூட்டல் குறியிட்டு எழுதப்படுகிறது. இரண்டுக்கும் குறைவான உறுப்புகளைக் கொண்ட தொடர்வரிசைகளின் கூட்டுகையை இம்முறையில் குறிப்பதில் சிறிது சிரமம் உள்ளது. ஒரேயொரு உறுப்பு மட்டும் கொண்ட தொடர்வரிசையின் கூட்டுகையில் கூட்டல் குறி இருக்காது. வெற்றுத் தொடர்வரிசையின் (எந்தவொரு உறுப்பும் இல்லாத தொடர்வரிசை) கூட்டுகையை எழுதிக்காட்டுவது இயலாது, ஆனால் அதன் மதிப்பை "0" என எழுதலாம். 

தொடர்வரிசையின் உறுப்புகள் ஒரு சீரான அமைப்பைக் கொண்டிருக்கும்போது கூட்டுகைக் குறியீடு பயனுள்ளதாக இருக்கும். 1 முதல் 100 வரையிலான தொடர்ச்சியான முழுஎண்களின் தொடர்வரிசையின் கூட்டுகையைக் கூட்டல் குறிகளைப் பயன்படுத்தி எழுதலாம்: . இம்முறையில் அடுத்தடுத்து வரும் உறுப்புகள் எவை என்பதை எளிதாக அறியமுடிகிறது. இத்தொடர்வரிசையின் கூட்டுகையை "Σ" ஐப் பயன்படுத்தியும் எழுதலாம்:

இதன் கூட்டுத்தொகையின் மதிப்பு 5050. 99 முறை கூட்டலைச் செய்து இம்மதிப்பைக் காண்பதற்குப் பதில் கீழுள்ள வாய்பாட்டைப் பயன்படுத்தி எளிதாகக் காணமுடியும்:

சிக்கலான தொடர்வரிசைகளுக்கு கூட்டுகையின் குறியீடு "Σ" பயன்படுத்தப்படுகிறது.


எடுத்துக்காட்டு:

சிலசமயங்களில், மேல்வரம்பு, கீழ்வரம்பு குறிப்பிடப்படாமலும் எழுதப்படுகிறது:

மாற்றுவிதமான குறியீடுகள்:

பல கூட்டுகைக்குறிகளின் பயன்பாடு:

மீள்வரு முறையில் கூட்டுகை கீழுள்ளவாறு வரையறுக்கப்படுகிறது: 

அளவையியலிலும் (measure theory,) தொகையீட்டுக் கோட்பாட்டிலும் ஒரு கூட்டுத்தொகையானது தொகையீடாக எழுதப்படுகிறது:

formula_15 - formula_16 முதல் formula_17 வரையிலான முழு எண்களின் உட்கணம், formula_18 - உட்கணங்களின் அளவீடு (counting measure).

கூட்டுத்தொகைகளுக்கும் தொகையீடுகளுக்கும் இடைப்பட்ட கீழுள்ள தொடர்புகள் மூலம் பல தோராயப்படுத்தல்களைச் செய்ய முடியும்:

கூடும் சார்பு "f" எனில்:

குறையும் சார்பு "f" எனில்:

கீழுள்ள கூட்டுகைகளில் "a" ஒரு மாறிலி; "a" ≠ 1




</doc>
<doc id="311851" url="https://ta.wikipedia.org/wiki?curid=311851" title="பவர் ரேஞ்சர்ஸ் நிஞ்சா ஸ்டார்ம்">
பவர் ரேஞ்சர்ஸ் நிஞ்சா ஸ்டார்ம்

பவர் ரேஞ்சர்ஸ் நிஞ்சா ஸ்டார்ம் (Power Rangers Ninja Storm) சூப்பர் சென்டாய் ஹரிக்கங்கரை தழுவி எடுக்கபட்ட ஒரு பவர் ரேஞ்சர்ஸ் தொடராகும். பவர் ரேஞ்சர்ஸ் தயாரிப்பு உரிமை கைமாறிய பிறகு பிவிஎஸ் நிறுவனத்தால் தயாரிக்கபட்டது.

ஒரு மறைவான காட்டுப்பகுதியில் நிஞ்சா அகாடமி செயல்படுகிறது. உலகை தீய சக்திகளிடம் இருந்து காக்க பயிற்சி அளிக்கிறது. ஆனால் எதிர்பாராத விதமாக தீய சக்திகள் அவர்களை சிறைபிடிக்கின்றன. அங்கு தாமதமாக வரும் மூவருக்கு உலகை காக்கும் பொறுப்பு வந்து சேருகிறது. அவர்கள் எப்படி தமது பணியை செய்து முடிக்கிறார்கள் என்பது கதை.


</doc>
<doc id="311852" url="https://ta.wikipedia.org/wiki?curid=311852" title="தலைமைச் செயலக கட்டிடம், புது தில்லி">
தலைமைச் செயலக கட்டிடம், புது தில்லி

தலைமைச் செயலகக் கட்டிடம் ("Secretariat Building") அல்லது நடுவண் தலைமைச் செயலக வளாகம் ("Central Secretariat") இந்திய அரசின் நிர்வாகத்தை நடத்தும் நடுவண் தலைமைச் செயலகம் இயங்கும் கட்டிடமாகும். 1910களில் கட்டப்பட்ட இந்தக் கட்டிடத்தில் இந்தியக் குடியரசு அமைச்சரவைகளில் சில முக்கியமான அமைச்சரகங்கள் இயங்குகின்றன. புது தில்லியின் இரைசினாக் குன்றில் இக்கட்டிடம் ராஜ்பத்திற்கு இருபுறமும் சமச்சீராக அமைந்துள்ள இரு வளாகங்களாக (வடக்கு வளாகம், தெற்கு வளாகம்), குடியரசுத் தலைவர் மாளிகையை ஒட்டி அமைந்துள்ளது.


</doc>
<doc id="311853" url="https://ta.wikipedia.org/wiki?curid=311853" title="பன்னாட்டுக் காவல்துறை அறிவிப்பு">
பன்னாட்டுக் காவல்துறை அறிவிப்பு

பன்னாட்டுக் காவல்துறை அறிவிப்பு அல்லது இண்டர்போல் அறிவிப்பு (Interpol notice), கடும் குற்றச் செயல்கள் செய்து விட்டு வெளிநாடுகளில் தங்கியிருக்கும் தேடப்படும் குற்றவாளிகள், காணாமல் போனவர்கள், அடையாளம் தெரியாத இறந்தவரின் உடல், ஒரு நாட்டின் இறையாண்மைக்கு எதிராக அச்சுறுத்தல்கள் ஏற்படுத்துபவர்கள், சிறையிலிருந்து தப்பி வெளிநாடுகளில் பதுங்கியவர்கள் போன்றவர்களைக் குறித்து, உறுப்பு நாடுகள் கேட்டுக் கொள்வதின் பேரிலோ, ஐக்கிய நாடுகள் அவை அல்லது பன்னாட்டு நீதிமன்றம் கேட்டுக் கொள்வதின் பேரிலோ, அல்லது தானாகவோ இண்டர்போலால் அனைத்து உறுப்பு நாடுகளுக்கும் குற்றவாளிகள் குறித்து அனுப்பப்படும் சுற்றறிக்கையாகும். 

குற்றங்களின் தன்மைக்கு ஏற்ப பன்னாட்டுக் காவல்துறையின் அறிவிப்புகள் சிவப்பு, நீலம், பச்சை, மஞ்சள், கருப்பு, ஆரஞ்சு மற்றும் ஊதா போன்ற வண்ண குறியீடுகள் கொண்டுள்ளது. எட்டாவது சிறப்பு அறிவிப்பானது, ஐக்கிய நாடுகள் பாதுகாப்பு அவை கேட்டுக் கொள்வதன் பேரில் வெளியிடப்படும். 

அவற்றுள் "சிவப்பு வண்ண அறிவிப்பு" (Red Corner Notice) வெளிநாடுகளில் தங்கியிருக்கும் குற்றவாளிகளை கைது செய்யும் நடவடிக்கைக்கானது.

ஆங்கிலம், எசுப்பானியம், பிரஞ்சு மற்றும் அரபு ஆகிய மொழிகளில் பன்னாட்டு காவலகத்தின் அறிவிப்பு வெளியாகிறது. 



</doc>
<doc id="311857" url="https://ta.wikipedia.org/wiki?curid=311857" title="தியான்யுவான் மனிதன்">
தியான்யுவான் மனிதன்

தியான்யுவான் மனிதன் (சீனம்:  ,  ,  "Tiányuándòng Rén") என்பது, சீனாவின் பீஜிங்குக்கு அண்மையில் உள்ள தியான்யுவான் குகையில் கண்டுபிடிக்கப்பட்ட எலும்பு முதலான எச்சங்களினால் குறிக்கப்படும் மனிதன் ஆகும். 2007ம் ஆண்டில், ஒரு மனிதனுக்குரிய 34 எலும்புத்துண்டுகளை ஆய்வாளர்கள் இக்குகையில் கண்டுபிடித்தனர். கதிரியக்கக்கரிமக் காலக்கணிப்பு (Radiocarbon dating) அடிப்படையில், மேற்படி எலும்புகள் இற்றைக்கு 42,000 முதல் 39,000 வரையிலான காலப்பகுதியைச் சேர்ந்தவை. இதன்படி, இந்த எலும்புகள் போர்னியோவின் சரவாக்கில் உள்ள நியா குகையில் கண்டெடுக்கப்பட்ட இதுபோன்ற எலும்புகளை விடச் சற்றுக் காலத்தால் பிந்தியது ஆகின்றது. 

ஓரிடத்தான் பகுப்பாய்வுகள், தியான்யுவான் மனிதனின் உணவின் பெரும்பகுதி, நன்னீர் மீனின் இருந்து பெறப்பட்டது எனக் காட்டுகின்றன. 

2013ல் செய்யப்பட்ட டி,என்,ஏ சோதனைகள், இம்மனிதனுக்குத் தற்கால ஆசியர்கள், தாயக அமெரிக்கர்களுடன் தொடர்புகள் இருப்பதைக் காட்டின. ஆனால், தற்கால ஐரோப்பியர்களின் மூதாதையர்களிடம் இருந்து மரபியல் அடிப்படையில் ஏற்கெனவே விலகிவிட்டதையும் காட்டின.


</doc>
<doc id="311867" url="https://ta.wikipedia.org/wiki?curid=311867" title="தில்லியின் மாவட்டங்கள்">
தில்லியின் மாவட்டங்கள்

தில்லி பதினோரு வருமான மாவட்டங்களாக பிரிக்கப்பட்டுள்ளது. ஒவ்வொரு மாவட்டத்திற்கும் மாவட்ட நடுவர் தலைமையேற்கிறார். ஒவ்வொரு மாவட்டமும் மூன்று துணைக் கோட்டங்களாகப் பிரிக்கப்பட்டுள்ளன. ஒவ்வொரு துணைக்கோட்டத்திற்கும் துணைக்கோட்ட நடுவர் தலைமையேற்கிறார். துணை ஆணையர்கள் கோட்ட ஆணையருக்கு கீழ் இயங்குகின்றனர். இந்த மாவட்டங்கள் வருமானத்தை சேகரிக்கவும் நிர்வாகத்திற்கும் உருவானவை. 

சனவரி 1997இல் ஒன்பது மாவட்டங்கள் உருவாயின; அதற்கு முன்னதாக தில்லி முழுமையும் ஒரே மாவட்டமாக இருந்தது. தீசு-அசாரி அதன் தலைமையிடமாக இருந்தது. செப்டம்பர் 2012இல் இரண்டு புதிய மாவட்டங்கள், தென் கிழக்கு, சாகதரா மாவட்டங்கள் சேர்க்கப்பட்டன. 

தில்லி அரசின் அனைத்து செயலாக்கங்களும் மாவட்ட நிர்வாகம் நிறைவேற்றுகின்றது. தவிரவும் நடுவண் அரசின் கொள்கைகளையும் மேற்பார்க்கின்றது. தில்லியின் மாவட்டங்களும் துணைக்கோட்டங்களும் கீழே பட்டியலிடப்பட்டுள்ளன:

இந்த மாவட்டங்களைத் தவிர, தேசிய தலைநகரப் பகுதியில் பாசறைப் பகுதி வாரியம் உள்ளிட்ட ஐந்து மாநகராட்சிகள் செயல்படுகின்றன:


</doc>
<doc id="311872" url="https://ta.wikipedia.org/wiki?curid=311872" title="சஃப்தர்சங் வானூர்தி நிலையம்">
சஃப்தர்சங் வானூர்தி நிலையம்

சஃப்தர்சங் வானூர்தி நிலையம் ("Safdarjung Airport", ) இந்தியத் தலைநகர் புது தில்லியில் உள்ள வானூர்தி நிலையமாகும். இது இதே பெயருள்ள சஃப்தர்சங் அண்டையலில் உள்ளது. பிரித்தானியாவின் இந்தியப் பேரரசு காலத்தில் வில்லிங்டன் வான்களம் என நிறுவப்பட்ட இது வானூர்தி நிலையமாக 1929இல் இயங்கத் தொடங்கியது. மும்பையின் ஜுஹு வானூர்தி நிலையத்திற்கு அடுத்து இந்தியாவின் இரண்டாவது வானூர்தி நிலையமாக இது துவங்கப்பட்டது. தில்லியின் முதல் மற்றும் ஒரே வானூர்தி நிலையமாகவும் விளங்கியது. இரண்டாம் உங்கப் போரின் போது இது மிகவும் பயன்படுத்தப்பட்டது. இந்திய-பாகிஸ்தான் போர், 1947 போதும் இது பெரிதும் இயக்கத்தில் இருந்தது. லூட்டியன்சு வடிவமைத்த புது தில்லியின் எல்லையில் அமைந்திருந்த இந்த வானூர்தி நிலையத்தை தற்போது விரிவடைந்த நகரம் முற்றிலும் சூழ்ந்துள்ளது. 1962 வரை நகரின் முதன்மை வானூர்தி நிலையமாக விளங்கிய சஃப்தர்சங் வானூர்தி நிலையத்திலிருந்து வான்சேவைகள் 1960களின் பிற்பகுதிகளிலிருந்து புதியதாகக் கட்டப்பட்ட இந்திரா காந்தி பன்னாட்டு வானூர்தி நிலையத்திற்கு மாற்றப்பட்டது. இந்த வானூர்தி நிலையத்தில் தாரை வானூர்தி போன்ற புதிய பெரிய வானூர்திகள் வந்து செல்ல வசதிகள் இல்லை.
1928இல் இங்கு "தில்லி பறக்கும் சங்கம்" நிறுவப்பட்டது; இரு டி ஆவிலாந்து மோத் இரக வானூர்திகள் ‘தில்லி’, ‘ரோசனாரா’ எனப் பெயரிடப்பட்டு பயிற்சிகளுக்கு பயன்பட்டு வந்தன. 2001ஆம் ஆண்டு வரை இது இயக்கத்தில் இருந்தது. இருப்பினும் சனவரி 2002இல் செப்டம்பர் 11, 2001 தாக்குதல்கள் பிறகான பாதுகாப்பு நடவடிக்கைகளால் அரசு இங்கிருந்து பறப்பதை தடை செய்துள்ளது. தற்போது இச்சங்கம் இங்கு வானூர்தி பராமரிப்பு கல்வியை வழங்கி வருகின்றது. தற்போது பிரதமர், குடியரசுத் தலைவர் உள்ளிட்ட மிக முதன்மையான நபர்கள் இங்கிருந்து உலங்கு வானூர்தி மூலம் இந்திரா காந்தி பன்னாட்டு வானூர்தி நிலையம் செல்லப் பயன்படுத்துகின்றனர். 190 ஏக்கர் பரப்பளவுள்ள வானூர்தி நிலைய வளாகத்தில் உள்ள இராசீவ் காந்தி பவனில் குடிசார் வான்பயண அமைச்சகமும் இந்திய வானூர்தி நிலையங்கள் ஆணையத் தலைமையகமும் இயங்குகின்றன.



</doc>
<doc id="311874" url="https://ta.wikipedia.org/wiki?curid=311874" title="பவர் ரேஞ்சர்ஸ் லைட்ஸ்பீடு ரெசியூ">
பவர் ரேஞ்சர்ஸ் லைட்ஸ்பீடு ரெசியூ

பவர் ரேஞ்சர்ஸ் லைட்ஸ்பீட் ரெசியூ (Power Rangers Lightspeed Rescue) ஒரு பவர் ரேஞ்சர்ஸ் தொடராகும். பவர் ரேஞ்சர்களின் அடையாளம் பொதுமக்களுக்கு தெரிவது போல அமைந்த முதல் பவர் ரேஞ்சர்ஸ் தொடராகும்.

அரக்கர்களின் கல்லறைக்கு மேல் மரைனர் பே என்னும் கற்பனை நகரம் அமைந்துள்ளது. அந்த கல்லறையைத் திறந்துவிட தீய சக்திகள் அதிலிருந்து தப்புகின்றன. தப்பித்த அரக்கர்கள் மரைனர் பே நகரத்திற்கு அச்சுறுத்தலாக அமைகின்றனர். எனவே கேப்டன் மிட்செல் பல்துறைகளில் திறன்வாய்ந்த ஐந்து நபர்களை ரேஞ்சர்களாக தேர்ந்து எடுக்கிறார். இறந்துவிட்டான் என கருதப்பட்ட கேப்டன் மிட்ச்செலின் மகன் ஆறாவது ரேஞ்சராக சேர்ந்துக்கொள்ள அவர்கள் நகரத்தை எப்படி அரக்கர்களிடம் இருந்து காக்கிறார்கள் என்பதே தொடரின் கதை.


</doc>
<doc id="311876" url="https://ta.wikipedia.org/wiki?curid=311876" title="சென்னை மத்திய புறநகர் தொடருந்து நிலையம்">
சென்னை மத்திய புறநகர் தொடருந்து நிலையம்

சென்னை மத்திய புறநகர் தொடருந்து நிலையம் சென்னையில் அமைந்துள்ள ஒரு தொடருந்து நிலையம் ஆகும். இது சென்னை மத்திய தொடர்வண்டி நிலையம் மற்றும் ரிப்பன் கட்டிடம் அருகே அமைந்துள்ளது.

இந்நிலயத்திலிருந்து கும்முடிபூண்டி, சுளுர்பேட்டை, ஆவடி, திருவள்ளூர் வரை புறநகர் ரயில்கள் இயக்கப்படுகின்றன.


</doc>
<doc id="311877" url="https://ta.wikipedia.org/wiki?curid=311877" title="கியூபா நாட்டுப்பண்">
கியூபா நாட்டுப்பண்

யுத்தத்துக்கு தயாரான பயாமோ மக்களே (El Himno de Bayamo ) என்பது கியூபாவின் நாட்டுப்பண் ஆகும். இப்பாடல் முதலில் 1868 இல் ஸ்பெயினுக்கு எதிராக நடந்த பயோமோ போரின்போது பாடப்பட்டது. போரில் கலந்துகொண்ட பெட்டரோ (முழுப் பெயர் பெட்ரோ ஃபிலிப்ஃபிகூரடோ ) என்பவரால் இயற்றப்பட்ட பாடல் இது. லா பாயாமிசா என்று அழைக்கப்படும் இந்தப் பாடலுக்கு 1867 இல் இசையமைக்கப்பட்டது. 
1868 ஆம் ஆண்டு அக்டோபர் 10 அன்று பயோமா நகரில் இருந்து ஸ்பெயின் நாட்டு அலுவலர்கள் கியூப படைகளிடம் சரண்டைந்தனர். இந்த வெற்றியைக் கொண்டாடி ஆடிப்பாடிய மக்கள், தாங்கள் இசைந்த்த மெட்டுக்கு பாடல்வரிகளை எழுதிதித் தரும்படி பெருச்சோவிடம் கேட்க, உடனே அவர் குதிரை சேணத்தில் அமர்ந்தபடியே அந்த மெட்டுக்கு பாடல் எழுதினார். இந்தப்பாடல் தற்போது அதிகாரப்பூர்வமாக உள்ள பாடலைவிட நெடியதாக இருந்தது. இது நடந்த இரு ஆண்டுகளுக்குப்பின் இவர் ஸ்பானியர்களிடம் பிடிபட்டு சுட்டுக் கொல்லப்பட்டார். இவரை சுட்டுக்கொல்லும்படி ஆணையிருவதற்கு சில நொடிகளுக்கு முன்புகூட இந்தப்பாடலை உரக்கப்பாடினார்.. அதிகாரப்பூர்வமாக 1902 இல் கியூபாவின் நாட்டுப்பண்ணாக இப்பாடல் ஏற்கப்பட்டது. 1959 ஆண்டு புரட்சிக்கு பின்னரும், இப்பாடலை கியூபா தக்க வைத்து கொண்டது, இப்பாடலின் துவக்கத்தில்வரும் அறிமுக இசையை கியூபா இசையமைப்பாளர் அன்டோனியோ ரோட்ரிக்ஸ்-ஃபெரர் வடிவமைத்தார்.

உண்மையில் இந்தப் பாடல் ஆறு பத்திகளைக் கொண்டிருந்தது. பாடலின் இறுதி நான்கு பத்திகளில் ஸ்பெயின் எதிர்ப்பு வரிகள் இடம்பெற்றிருந்தன. இதனால் அவை நீக்கப்பட்டன. தற்போது முதல் இரண்டு பத்திகள் மட்டும் நாட்டுப்பண்ணாகப் பாடப்படுகிறது.


</doc>
<doc id="311889" url="https://ta.wikipedia.org/wiki?curid=311889" title="கிராம சபைக் கூட்டம்">
கிராம சபைக் கூட்டம்

கிராம சபை கூட்டம், இந்தியக் குடியரசு நாள் (26, சனவரி), தொழிலாளர் நாள் (1, மே), இந்திய விடுதலை நாள், (15, ஆகஸ்டு) மற்றும் காந்தி ஜெயந்தி (2, அக்டோபர்) ஆகிய நான்கு சிறப்பு நாட்களின் போது, தமிழ்நாட்டின் அனைத்து கிராம ஊராட்சி மன்றத் தலைவர்களால் கூட்டப்படுகிறது. 

இந்தக் கிராம சபைக் கூட்டத்தில், ஊராட்சி மன்ற நிர்வாகத்தில் வெளிப்படைத்தன்மையையும், பொறுப்புணர்வை ஊக்குவித்தல், வளர்ச்சித் திட்டங்களை திட்டமிடுதல் மற்றும் செயல்படுத்தப்படுதல் மற்றும் பயனாளிகளின் விருப்பத்தின்படி பொதுமக்களின் பங்களிப்பை மேம்படுத்துதல் மற்றும் சமூக தணிக்கைக்கு வழி வகுத்தலே கிராம சபைக் கூட்டதின் நோக்கமாகும். கிராம மக்களின் கையிலிருக்கும் அதிகாரம், கிராம சபைக் கூட்ட நடவடிக்கைகள் ஆகும். 

கிராம சபைக் கூட்டத்தில், தங்கள் கிராமங்களில் அரசு மதுக்கடைகள் நடத்துவதை தடை செய்து தீர்மானம் இயற்றினால், அக்கிராமங்களில் அரசு மதுக்கடைக்களை திறக்கக் கூடாது என சென்னை உயர் நீதிமன்றம் உத்தரவிட்டுள்ளது.
கிராமச் சபைக் கூட்டத்தின் கோரம் (கூட்டத்தில் கலந்து கொள்ள வேண்டிய குறைந்த பட்ச வாக்காளர்கள்), ஊராட்சி மன்றத்தின் மொத்த வாக்காளர்களில் 10% வாக்காளர்களாக இருக்க வேண்டும். அல்லது ஊராட்சி மன்றத்தின் மக்கள் தொகை ஏற்றவாறு கோரம் இருந்தால் கிராம சபைக் கூட்டம் நடத்தலாம். 

கிராம சபைக் கூட்டத்தில் குறைந்த பட்ச உறுப்பினர்கள் கலந்து கொள்ளாத போது, நடத்தப்படும் கிராம சபைக் கூட்டத்தின் தீர்மானங்கள் சட்டப்படி செல்லுபடியாகாது.




</doc>
<doc id="311904" url="https://ta.wikipedia.org/wiki?curid=311904" title="இரும்பு(III) புரோமைடு">
இரும்பு(III) புரோமைடு

இரும்பு(III) புரோமைடு(Iron(III) bromide) FeBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். செம்-பழுப்பு நிறத்தில் நெடியற்ற சேர்மமாகக் காணப்படும் இரும்பு(III) புரோமைடு, பெர்ரிக் புரோமைடு என்றும் அழைக்கப்படுகிறது. அரோமாட்டிக் சேர்மங்களின் ஆலசனேற்ற வினைகளில் இது இலூயிக் அமில வினையூக்கியாகப் பயன்படுத்தப்படுகிறது. மேலும், பெர்ரிக் புரோமைடு தண்ணீருடன் வினைபுரிந்து அமிலக் கரைசல்களைக் கொடுக்கிறது.

இரும்பு(III) புரோமைடு ஆறு ஒருங்கிணைவு எண்முக இரும்பு மையங்கள் தோற்றம் கொண்ட பல்பகுதிய மூலக்கூற்று கட்டமைப்புடன் உருவாகிறது. எனினும் விலை மலிவாகவே வணிக சந்தையில் கிடைக்கிறது.

புரோமினை இரும்புடன் சேர்த்து சூடுபடுத்துவதால் இரும்பு(III) புரோமைடு தயாரிக்க முடியும்:

200 பாகை செ வெப்பநிலைக்கு மேல் இரும்பு(III) புரோமைடு சிதைவடைந்து இரும்பு(II) புரோமைடு|இரும்பு(II) புரோமைடாக]] மாறுகிறது. 

குளோரினின் உயர் ஆக்சிசனேற்றும் பண்பை பிரதிபலிக்கின்ற வகையில் இரும்பு(III) குளோரைடு அதிக நிலைப்புத்தன்மையுடன் காணப்படுகிறது. ஆனால் இரும்பு(III) அயோடைடு அயனிகளை ஆக்சிசனேற்றம் செய்வதால் FeI3 நிலைப்புத்தன்மையற்று காணப்படுகிறது.



</doc>
<doc id="311910" url="https://ta.wikipedia.org/wiki?curid=311910" title="பிளீச் (மாங்கா )">
பிளீச் (மாங்கா )

பிளீச் (ஜப்பானீஸில்: ブリーチ) டிட்டே கியூபோ என்பவரால் சித்தரிக்கப்பட்டு, கதை எழுதப்பட்டு வரக்கூடிய, ஜப்பாநில் மாங்கா என அழைக்கப்படும் வரைக்கதை ஆகும். பிளீச், இச்சிகோ குரொசாகி என்கிற துடிப்பான இளைஞன், தனக்கு ரூக்கியா கூச்க்கி என்பவளிடமிருந்து கிடைத்த ஆத்மாவை அழிக்கும் மற்றும் காக்கும் சக்தியுடன் ((சோல் ரீப்பர் )எம தர்மனை போல) அவன் மேற்கொள்ளும் சாகசங்களை கூறும் கதை ஆகும். அவனுக்கு கிடைத்த புது சக்தியினால் அவன் மனிதர்களை தீய ஆன்மாக்களிடமிருந்து காக்கும் மற்றும் துளைந்து பொய் வழி தேடும் ஆன்மாக்களுக்கு வழிகாட்டும் பொறுப்புகளின் கட்டாயத்திற்கு ஆளாகிறான் மேலும் பல பரிமாணங்களுக்கு இதனால் பயணம் செல்ல நேரிடகிறது.


</doc>
<doc id="311911" url="https://ta.wikipedia.org/wiki?curid=311911" title="பாம்பேலா தேவி இலைசுராம்">
பாம்பேலா தேவி இலைசுராம்

பாம்பேலா தேவி இலைசுராம் "(Bombayla Devi Laishram)" ஓர் இந்திய வில்லாளர் ஆவார். மணிப்பூர் மாநிலம், கிழக்கு இம்பாலில் பிறந்த இவர், 1997 ஆம் ஆண்டு முதல் தேசியப் போட்டிகளிலும், 2007 ஆம் ஆண்டு முதல் அனைத்துலகப் போட்டிகளிலும் இந்தியாவின் சார்பாக பங்கேற்று வருகிறார்.

இலைசுராம் 22 February 1985 பிப்ரவரி 22 இல் மணிப்பூரில் பிறந்தார். இவரதுதாய் உள்ளூர் வில்வித்தைப் பயிற்சியாளரான எம். யாமினி தேவி. தந்தையார் மங்களம் சிங். இவர் மணிப்பூர் கைப்பந்து குழுவின் மாநிலப் பயிற்சியாளர் ஆவார்.இவர் வில்வித்தையைத் தன் 11 ஆம் அகவையிலேயே பயிலத் தொடங்கி, பிறகு இந்திய விளையாட்டு ஆணையத்தில் சேர்ந்து பயிற்சி பெற்றார்.இவர் தன் நேர்முகப் பேட்டியொன்றில் தனது குடும்ப விளையாட்டு மரபைப் பின்பற்றியே வில்வித்தையைத் தேர்வு செய்ததாகக் கூறியுள்ளார். இவர் இப்போது மணிப்பூரில் உள்ள இம்பாலில் வாழ்ந்து வருகிறார்.

பெய்சிங் நகரில் நடைபெற்ற 2008 கோடைக்கால ஒலிம்பிக் விளையாட்டுப் போட்டிகளில் இந்தியாவின் சார்பாக பெண்கள் தனிப்பிரிவிலும், பெண்கள் அணிப்பிரிவிலும் இலைசுராம் பங்கேற்றார். இலைசுராம் , தோலா பாணர்சி மற்றும் பிரணித்தா வர்தினேனி ஆகியோர் இணைந்த பெண்கள் அணி பெண்களுக்கான தகுதிச்சுற்றுப் போட்டியில் ஆறாவது இடத்தைப் பிடித்தது. 16 ஆவது சுற்றில் கிடைத்த நேரடி வாய்ப்பு மூலம் காலிறுதிப் போட்டிக்குள் நுழைந்த இவ்வணி சீனாவிடம் 206-211 என்ற புள்ளிகள் கணக்கில் வெற்றி வாய்ப்பை இழந்தது. தனிநபர் பிரிவில் தகுதிச்சுற்றின் போது 22 ஆம் இடத்தில் இருந்த இலைசுராம், 64 ஆவது சுற்றில் போலந்தின் மார்சிங்கிவிக்சிடம் 101-103 என்ற புள்ளிகள் கணக்கில் வெற்றி வாய்ப்பை இழந்தார்

2012 லண்டன் ஒலிம்பிக் போட்டிகளில் பெண்கள் தனிநபர் பிரிவின் இரண்டாவது சுற்று ஆட்டத்தில் மெக்சிகோவின் ஐடா உரோமனிடம் 2-6 என்ற புள்ளிகள் கணக்கில் தோல்வியுற்று வெளியேற்றப்பட்டார். அணிப்பிரிவு ஆட்டத்தில் இவர் இடம்பெற்றிருந்த இந்திய அணி டென்மார்க்கிடம் முதல் சுற்றிலேயே 211-210 என்ற புள்ளிகள் கணக்கில் தோல்வியடைந்தது

2016 இரியோ ஒலிம்பிக் போட்டிகளிலும் விளையாட இவர் இடம்பெற்றுள்ள அணி இந்தியாவின் சார்பாக பங்கேற்றது. பாம்பேலா தேவி இலைசுராம், தீபிகா குமாரி மற்றும் இலட்சுமிராணி மாய்கி ஆகியோர் அடங்கிய இவ்வணி தகுதிச்சுற்றுப் போட்டியில் ஏழாவது இடத்தைப் பிடித்தது. முன்னதாக கொலம்பியாவுடன் விளையாடி வெற்றியை ஈட்டிய இவர்கள் காலிறுதிப் போட்டியில் உருசியாவிடம் ஆட்டத்தை இழந்தனர். 

ஆசுட்ரியாவின் இலாரன்சு பால்டௌஃப்புடன் பெண்கள் தனிநபர் பிரிவில் போட்டியிட்ட இலைசுராம் 6-2 என்ற கணக்கில் வெற்றிபெற்று அடுத்த சுற்றுக்கு முன்னேறினார். சீன தைபேவைச் சேர்ந்த லின் சிகிச்சியாவுடன் மோதிய அடுத்த சுற்றுப் போட்டியிலும் 6-2 என்ற புள்ளிகள் கணக்கில் வெற்றி பெற்று மேலும் ஒரு சுற்றுக்கு முன்னேறினார். முதல் எட்டு இடங்களில் ஒன்றைப் பிடிப்பதற்கான அடுத்த சுற்றுப் போட்டியில், மெக்சிகோவின் அலேயாண்ட்ரா வேலன்சியாவிடம் 2-6 என்ற புள்ளிகள் கணக்கில் போராடி தோல்வியடைந்தார்.
அருச்சுனா விருது - 2012


</doc>
<doc id="311918" url="https://ta.wikipedia.org/wiki?curid=311918" title="ஆக்குநர்சுட்டு">
ஆக்குநர்சுட்டு

பதிப்புரிமைச் சட்டத்தில், ஆக்குநர்சுட்டு ("Attribution") என்பது ஒரு படைப்பின் பதிப்புரிமத்தைக் கொண்டுள்ளவரை முறையாகக் குறிப்பிடுவதைச் சுட்டும். மிக அடிப்படையான ஆக்குநர்சுட்டு முறை என்பது, பெரும்பாலும் "பதிப்புரிமை © [ஆண்டு] [பதிப்புரிமை உடையவரின் பெயர்] "என்று குறிப்பிடுவதாக அமையும். ஓர் ஆக்கம் பொது உரிமைப் பரப்புக்கு வரும் வரை இத்தகைய ஆக்குநர்சுட்டை இடுவது தேவையாகும். குனூ தளையறு ஆவண உரிமம், படைப்பாக்கப் பொதுமங்கள் போன்ற உரிமங்கள் மேற்கண்ட பொதுவான அறிவிப்புக்கும் கூடுதலான ஆக்குநர்சுட்டு வழிமுறைகளைக் கொண்டிருக்கலாம்.

ஆக்குநர்சுட்டு என்பது உரிமங்கள் வலியுறுத்தும் மிகவும் அடிப்படையான தேவைகளுள் ஒன்றாகும். இது, படைப்புகளின் மீது பிறர் போலியாக உரிமை கோருவதைத் தவிர்ப்பதுடன் பதிப்புரிமை உடையவருக்கு உரிய நன்மதிப்பைப் பெற்றுத் தந்து அவரது இழப்புகளை ஓரளவேனும் ஈடு செய்யவும் உதவுகிறது.  


</doc>
<doc id="311919" url="https://ta.wikipedia.org/wiki?curid=311919" title="முங்கோ ஏரியில் கிடைத்த எச்சங்கள்">
முங்கோ ஏரியில் கிடைத்த எச்சங்கள்

முங்கோ ஏரியில் கிடைத்த எச்சங்கள் என்பன, முங்கோ ஏரிப் பகுதியில் கிடைத்த மூன்று தொகுதி மனித உடல் எச்சங்களைக் குறிக்கும். இவை முங்கோ ஏரி 1 (முங்கோ பெண்), முங்கோ ஏரி 2, முங்கோ ஏரி 3 (முங்கோ மனிதன்) என அழைக்கப்படுகின்றன. முங்கோ ஏரி, ஆசுத்திரேலியாவின் நியூ சவுத் வேல்சில், குறிப்பாக உலக பாரம்பரியக் களப் பட்டியலில் உள்ள வில்லாந்திரா ஏரிப் பகுதியில் அமைந்துள்ளது.

முங்கோ ஏரி 1 1969ல் கண்டுபிடிக்கப்பட்டது. இது உலகின் மிகப்பழைய தகனங்களுள் ஒன்று. முங்கோ ஏரி 3 1974ல் கண்டுபிடிக்கப்பட்டது. இது, பிளீசுட்டோசீன் காலத்தில் 40,000 - 68,000 ஆண்டுகளுக்கு முன்னர் வாழ்ந்ததாக நம்பப்படும் ஆசுத்திரேலியத் தொல்குடி மனிதனுடையது. இவையே ஆசுத்திரேலியாவில் இதுவரை கண்டுபிடிக்கப்பட்ட, உடற்கூற்றியல் அடிப்படையிலான நவீன மனிதரின் மிகப்பழைய எச்சங்களாகும்.


</doc>
<doc id="311922" url="https://ta.wikipedia.org/wiki?curid=311922" title="ஏவூர்திப் பொறி">
ஏவூர்திப் பொறி

ஏவூர்திப் பொறி (Rocket Engine) என்பது தன்னிடம் தேக்கி வைக்கப்பட்டுள்ள "ஏவூர்திப்பொறி எரிபொருட்களைப்" பயன்படுத்தி அதிவேக உந்துகைத் தாரைகளை உண்டுபண்ணும் ஒருவகை தாரைப் பொறி ஆகும். இவை நியூட்டனின் மூன்றாம் விதியின்படி செயல்பட்டு உந்துவிசையை ஏற்படுத்தும் எதிர்வினைப் பொறிகளாகும். பெரும்பாலான ஏவூர்திப் பொறிகள் உள் எரி பொறிகள் ஆகும், ஆனால், சில எரியா வகைப் பொறிகளும் உண்டு. இவ்வகைப் பொறிகளால் உந்தப்படும், செயல்படும் வாகனங்கள்/ஊர்திகள் ஏவூர்திகள் எனப்படும். இவ்வகைப் பொறிகளின் இயக்கத்துக்குத் தேவையான அனைத்துப் பொருட்களும் இவற்றுள்ளேயே இருப்பதால், அதாவது வெளியிலிருந்து எவ்வகை எரிபொருளோ காற்றோ தேவைப்படாததால், இவற்றை விண்வெளியின் வெற்றிடத்திலும் பயன்படுத்த இயலும்; ஆகையால், இவை விண்கலங்கள் மற்றும் எறிகணைகளில் பயன்படுத்தப்படுகின்றன.

மற்றவகை தாரைப் பொறிகளுடன் ஒப்பிடுகையில் ஏவூர்திப் பொறிகள் மிக அதிக உந்துவிசையை ஏற்படுத்துகின்றன; ஆனால், மற்றவற்றைவிட மிகக் குறைந்த பயன்திறன் கொண்டவையாக இருக்கின்றன (இவை மிகக் குறைவான கணத்தாக்கு எண் (Specific Impulse) கொண்டிருக்கின்றன). தூம்புவாயில் வெளித்தள்ளப்படும் வேதிவிளைபொருட்களின் மூலக்கூறு எடை குறைவாக இருக்கும்போது ஏவூர்திப் பொறிகளின் உந்துவிசை மிக அதிகமாக இருக்கும்; ஆக, ஐதரசன் வாயுவை வெளித்தள்ளுவதே மிகச் சிறந்த நடைமுறையாக இருக்கும், ஆனால், சற்றே மூலக்கூறு எடை அதிகமான பல வேதிப் பொருட்களின் கலவையாகவே வெளியேற்றப்படும் தாரை இருக்கிறது.

ஏவூர்திகளின் திசைவேகம் அதிகமாகும்போது ஏவூர்திப் பொறிகளின் பயன்திறனும் அதிகரிக்கிறது. ஏவூர்திப் பொறிகள் இயங்க வளிமண்டலம் தேவையில்லாத காரணத்தால் கடல்மட்டத்திலிருந்து மிக உயரத்திலும் விண்வெளியிலும் இவை பயன்படுத்தப்படுகின்றன.

கீழ்வரும் பெயர்களில் ஏவூர்தி என்பது ஏவூர்திப் பொறிகளைக் குறிக்கிறது.
ஓர் ஏவூர்திப் பொறியால் உருவாக்கப்படும் மொத்த உந்துவிசையை கீழ்க்காணும் சமன்பாட்டின் மூலம் கணக்கிடலாம்:



</doc>
<doc id="311929" url="https://ta.wikipedia.org/wiki?curid=311929" title="சாக்சி மாலிக்">
சாக்சி மாலிக்

சாக்சி மாலிக் ("Sakshi Malik", செப்டம்பர் 3, 1992) இந்திய மற்போர் வீராங்கனையாவார். இவர் கிளாஸ்கோவில் நடந்த 2014 பொதுநலவாய விளையாட்டுக்களில் பெண்கள் கட்டற்றவகை மற்போர் 58 கிலோ வகுப்பில் இந்தியா சார்பாக பங்கேற்று வெள்ளிப் பதக்கம் வென்றார். 2014இல் தாஷ்கந்தில் நடந்த உலக மற்போர் போட்டிகளிலும் 60 கிலோ வகுப்பில் பங்கேற்றார்.

2016 ஒலிம்பிக் மகளிர் மல்யுத்தத்தின் 58 கிலோ எடைப் பிரிவில், கிர்கிஸ்தான் வீராங்கனை ஐசுலு டைனிபிகோவா உடன் மோதி 8-5 என்ற புள்ளிக் கணக்கில் வெற்றி பெற்று சாக்சி வெண்கலப் பதக்கம் வென்றார்.



</doc>
<doc id="311931" url="https://ta.wikipedia.org/wiki?curid=311931" title="பபிதா குமாரி">
பபிதா குமாரி

பபிதா குமாரி ("Babita Kumari", நவம்பர் 20, 1989) இந்திய பெண் மற்போர் வீராங்கனையாவார். இவர் பெண்களுக்கான கட்டற்றவகை மற்போரில் 51 கிலோ வகுப்பில் 2010 பொதுநலவாய விளையாட்டுக்களில் வெள்ளிப் பதக்கம் வென்றுள்ளார். தவிரவும் 2012 உலக மற்போர் வாகையர் போட்டிகளில் வெங்கலப் பதக்கமும் 2014 பொதுநலவாய விளையாட்டுக்களில் தங்கப் பதக்கமும் வென்றுள்ளார்.
பொதுநலவாய விளையாட்டுக்களில் மற்போரில் முதல் தங்கப் பதக்கம் பெற்ற கீதா போகத்தின் உடன்பிறப்பாவார். இவர் மற்போர் விளையாட்டாளர் மகாவீர் சிங் போகத்தின் மகளாவார். இவரது ஒன்றுவிட்ட உடன்பிறப்பு வினேசு போகத்தும் கிளாஸ்கோ பொதுநலவாய விளையாட்டுக்களில் தங்கப் பதக்கம் வென்றுள்ளார்.

பபிதாவும் அவரது தமக்கை மற்றும் ஒன்றுவிட்ட சகோதரியும் அரியானாவில் தங்கள் சிற்றூரில் பெண்களைக் குறித்த பார்வையையும் மனப்பாங்கையும் மாற்றியுள்ளனர்.

இவர்களின் வாழ்வை மையமாகக் கொண்டு ஆமிர் கான் நடித்த தங்கல் என்ற திரைப்படம் 2016 ஆம் ஆண்டு எடுக்கப்பட்டு, வெற்றிகரமாக ஒடியது.


</doc>
<doc id="311941" url="https://ta.wikipedia.org/wiki?curid=311941" title="வினேசு போகாட்">
வினேசு போகாட்

வினேசு போகத் ("Vinesh Phogat", ஆகத்து 25, 1994) இந்திய மற்போர் வீராங்கனையாவார். மற்போர் போட்டிகளில் சாதனை படைக்கும் குடும்பப் பின்னணி கொண்டவர். இவரது இரு ஒன்றுவிட்ட சகோதரிகளான கீதா போகத்தும் பபிதா குமாரியும் கூட பன்னாட்டு மற்போர் போட்டிகளில் பங்கேற்கும் வீராங்கனைகளாவர். மூவரும் பொதுநலவாய விளையாட்டுக்களில் பதக்கங்கள் வென்றுள்ளனர்.
வினேசு மற்போர் வீரர் மகாவீர் சிங் போகத்தின் தம்பி இராச்பாலின் மகளாவார். மற்போர் வீராங்கனைகளான கீதா போகத்தும் பபிதா குமாரியும் இவரது பெரியப்பாவின் மகள்கள் ஆவர்.

இவரையும் இவரது ஒன்றுவிட்ட சகோதரிகளையும் மற்போரில் பயிற்றுவிக்க இவரது தந்தையும் பெரிய தந்தையும் அரியானாவின் அந்த சிற்றூரில் பெரும் எதிர்ப்பை எதிர்கொள்ளவேண்டியிருந்தது. தங்கள் சமூகத்தின் ஒழுக்கத்திற்கும் மரபிற்கும் எதிராக செயல்படுவதாக குற்றம் சாட்டப்பட்டனர்.


</doc>
<doc id="311942" url="https://ta.wikipedia.org/wiki?curid=311942" title="பவர் ரேஞ்சர்ஸ் சாமுராய்">
பவர் ரேஞ்சர்ஸ் சாமுராய்

பவர் ரேஞ்சர்ஸ் ஆர்பிஎம் தொடருக்கு பின் பவர் ரேஞ்சர்ஸ் தொடர்களை தயாரிக்க போவது இல்லை என பிவிஎஸ் நிறுவனம் அறிவித்து இருந்தது. பின்பு தயாரிப்பு உரிமை சாபன் நிறுவனத்தால் மீண்டும் வாங்கப்பட்டது. அதன் பிறகு இத்தொடர் தயாரிக்கப்பட்டது.

ஜப்பானில் நைலாக் எனப்படும் தீய சக்திகளின் அச்சுறுத்தலில் இருந்து காலம் காலமாக சாமுராய் வீரர்கள் பாதுகாத்து வருகின்றனர். நைலாக் படைகள் மீண்டும் எழுகின்றன. அடுத்த தலைமுறை சாமுராய் வீரர்கள் பவர் ரேஞ்சர்ஸ் சக்திகளுடன் அவர்களை எதிர்க்கிறார்கள். அவர்களுக்கு மென்டார் ஜி பயிற்சி அளித்து தீய சக்திகளை ஒடுக்க உதவுகிறார்.


</doc>
<doc id="311943" url="https://ta.wikipedia.org/wiki?curid=311943" title="இலட்சுமிராணி மாய்கி">
இலட்சுமிராணி மாய்கி

இலட்சுமிராணி மாய்கி "(Laxmirani Majhi)" ஓர் இந்திய வில்லாளர் ஆவார். சார்க்கண்ட் மாநிலம், காட்சிலாவில் உள்ள பாகுலாவில் 1989 ஆம் ஆண்டு சனவரி 26 இல் பிறந்தார். மேற்கு வங்காள மாநிலத்திலுள்ள ஆசன்சோல் என்ற வணிகப்பெருநகரின் துணை நகர் சித்தரஞ்சனில் இருந்து கூட்டுவில் பிரிவில் வலதுகை வில்லாளியாக பங்கேற்று வருகிறார்.

சந்தால் பழங்குடியைச் சேர்ந்த இலட்சுமி சார்க்கண்ட்டின் கிழக்கு சிங்பூம் மாவட்டத்திலுள்ள பாகுலா கிராமத்தில் பிறந்து வளர்ந்தார். வில்வித்தைக் கழகத் தேர்வாளர்கள் இவர் படித்த அரசுப்பள்ளியைப் பார்வையிட வருகை தந்தபோது இலட்சுமியைக் கண்டறிந்து முதல் வாய்ப்பை வழங்கினர். சத்தீசுகர் மாநிலத்தின் பிலாசுப்பூர் நகரம் இந்தியத் தொடருந்துத் துறையில் பணிபுரிந்து வருகிறார்.

2015 ஆம் ஆண்டு டென்மார்க் நாட்டின் கோபனேகன் நகரில் நடைபெற்ற உலக வில்வித்தைப் போட்டியில் பெண்கள் தனிப்பிரிவில் போட்டியிட்ட இலட்சுமி வெள்ளிப்பதக்கத்தை வென்றார்.

2016 இரியோ ஒலிம்பிக் போட்டிகளிலும் விளையாட இவர் இடம்பெற்றுள்ள அணி இந்தியாவின் சார்பாக பங்கேற்றது. இலட்சுமிராணி மாய்கி, பாம்பேலா தேவி இலைசுராம் மற்றும் தீபிகா குமாரி ஆகியோர் அடங்கிய இவ்வணி தகுதிச்சுற்றுப் போட்டியில் ஏழாவது இடத்தைப் பிடித்தது. முன்னதாக கொலம்பியாவுடன் விளையாடி வெற்றியை ஈட்டிய இவர்கள் காலிறுதிப் போட்டியில் உருசியாவிடம் ஆட்டத்தை இழந்தனர். 

தனிநபர் பிரிவில் தகுதிச்சுற்றில் 43 ஆவது இடம்பிடித்திருந்த இலட்சுமி பின்னர் சுலோவோகியா நாட்டின் அலெக்சாந்திரா உலோங்கோவாவிடம் போட்டியிட்டு வெற்றிவாய்ப்பை இழந்தார். 


</doc>
<doc id="311946" url="https://ta.wikipedia.org/wiki?curid=311946" title="அதிதி அசோக்">
அதிதி அசோக்

அதிதி அசோக் ("Aditi Ashok", மார்ச் 29, 1998) இந்திய தொழில்முறை குழிப்பந்தாட்ட விளையாட்டாளர்.

அதிதி "லால்லா ஐச்சா சுற்று பள்ளி"யில் மிக இளைய அகவையில் தேறியவரும் முதல் இந்தியரும் ஆவார்; இதனால் மகளிர் ஐரோப்பியச் சுற்றில் விளையாடத் தகுதி பெற்று 2016ஆம் ஆண்டு பருவத்தில் கலந்து கொண்டார். இந்த வெற்றி பன்னாட்டு சுற்று ஒன்றில் பங்கேற்க தகுதிபூண் பள்ளி ஒன்றில் வெற்றி கண்ட மிக இளையவர் என்ற பெருமையும் ஈட்டியது.

தற்போது இரியோ ஒலிம்பிக் போட்டியில் இந்தியாவின் சார்பாக விளையாடத் தேர்ந்தெடுக்கப்பட்டுள்ளார்.


</doc>
<doc id="311950" url="https://ta.wikipedia.org/wiki?curid=311950" title="அய்யாசாமி தருண்">
அய்யாசாமி தருண்

அய்யாசாமி தருண் ("Ayyasamy Dharun", திசம்பர் 31, 1996) 400 மீட்டர்கள் மற்றும் 400 மீட்டர் தடை ஓட்டப்போட்டி நிகழ்வுகளில் சிறப்புப் பயிற்சி செய்யும் இந்திய மெய்வல்லுநர். 2016 இரியோ ஒலிம்பிக்கில் ஆண்கள் 4 × 400 மீட்டர்கள் தொடரோட்டத்தில் பங்கு பெறத் தகுதிபெற்றுள்ளார்.

தருண் திருப்பூர் மாவட்டத்தில் அவிநாசி அருகில் உள்ள இரவுத்தம்பாளையத்தில் திசம்பர் 31, 1996இல் பிறந்தார். அவர் நான்காம் வகுப்பு படித்துக்கொண்டிருக்கும் போதே காச நோயால் தந்தையை இழந்தார். தருணின் அன்னை பள்ளி ஆசிரியையாக உள்ளார். தருணின் தமக்கை சத்தியாவும் தமிழ்நாட்டு கைப்பந்தாட்ட அணியில் விளையாடுகின்றார்.

தருண் கர்நாடகாவின் மூடுபிதிரியில் உள்ள ஆல்வா கலைக் கல்லூரியில் இளங்கலைப் பட்டம் பெற்றவர். தடகள விளையாட்டுக்களுக்கு மாறுவதற்கு முன்னதாக பத்தாம் வகுப்பில் தமிழ்நாடு கோ-கோ அணியில் விளையாடியுள்ளார்.
தருண் 2016ஆம் ஆண்டு குவகாத்தியில் நடந்த தெற்காசிய விளையாட்டுப் போட்டிகளில் 400 மீட்டர் தடை ஓட்டப்போட்டியில் தங்கப் பதக்கம் பெற்றார்; இதனை 50.54 வினாடிகளில் கடந்தார்.

சூலை 2016இல் பெங்களூரில் நடந்த தகுதிப் போட்டிகளில் தருண் தேசிய 4 × 400 மீட்டர் தொடரோட்டப்போட்டியில் வென்ற அணியில் அங்கம் பெற்றிருந்தார். தருண், மொகமது அனாசு, குஞ்ஞு மொகமது மற்றும் ஆரோக்கிய ராசீவ் அடங்கிய நால்வரணி 3:00:91 நேரத்தில் கடந்து சாதனை புரிந்தது; இது இவர்களே துருக்கியில் நான்கு வாரங்களுக்கு முன்பாக எடுத்திருந்த 3:02.17 நேரத்தை விடக் குறைவானதாகும். இந்த செயல்திறனால் இந்த தொடரோட்ட அணி உலகத் தரவரிசையில் 13ஆம் இடத்தை எட்ட முடிந்தது. ஒலிம்பிக் போட்டி ஒன்றில் இந்திய ஆண்கள் தொடரோட்ட அணி பங்கு பெறுவது மூன்றாம் முறையாகும்; முன்னதாக 1964இலும் 2000இலும் பங்கேற்றுள்ளனர்.



</doc>
<doc id="311951" url="https://ta.wikipedia.org/wiki?curid=311951" title="மானோத்-1">
மானோத்-1

மானோத்-1 என்பது, இசுரேலில் கண்டுபிடிக்கப்பட்டதும், பண்டை நவீன மனிதனுடைய மண்டையோட்டின் பகுதி என அடையாளம் காணப்பட்டதுமான ஒரு புதை படிவ மாதிரி ஆகும். இது தொடக்கப் பழையகற்காலத்தில், மேற்குக் கலிலீப் பகுதியில் உள்ள மானோத் குகையில் வாழ்ந்த ஒருவருடையது. இம்மக்கள் மானோத் குகையில் வாழ்ந்தமையால் இவர்களுக்கு மானோத் மக்கள் எனப் பெயரிட்டுள்ளனர். 2008ம் ஆண்டில் கண்டுபிடிக்கப்பட்ட இது குறித்த அறிவியல் விளக்கம் முதன் முதலில் "நேச்சர்" ஆய்விதழின் 2015 சனவரி 28ம் தேதிப் பதிப்பில் வெளியானது. கதிரியக்கக் காலக்கணிப்பின்படி இது இற்றைக்கு 54,700 ஆண்டுகளுக்கு முற்பட்டது. இதன்படி, இந்த மாதிரியே இதுவரை கண்டுபிடிக்கப்பட்ட நவீன மனிதரின் மிகப்பழைய மாதிரி ஆகும். அத்துடன், இக்கண்டுபிடிப்பு ஆப்பிரிக்காவிலிருந்து பரவல் கோட்பாட்டுக்கு ஒரு நல்ல சான்றாகவும் அமைந்துள்ளது.


</doc>
<doc id="311957" url="https://ta.wikipedia.org/wiki?curid=311957" title="கேசி (அரக்கன்)">
கேசி (அரக்கன்)

கேசி என்பவர் இந்து தொன்மவியிலில் இடம்பெற்றிருக்கும் அரக்கனாவார். இவர் பல்வேறு வடிவங்கள் எடுக்கும் திறன் பெற்றவர் என்று கூறப்படுகிறது. இந்து சமய இதிகாசமான மகாபாரதத்தில் இவரைப் பற்றி குறிப்பிடப்பட்டுள்ளது. 

இவர் கம்சனின் கையாளாக கண்ணனைக் கொல்வதற்கு கோகுலத்திற்கு குதிரை வடிவத்தில் சென்றார். இவர் அரக்கன் என்பதை அறிந்த கண்ணன் குதிரையில் வடிவத்தில் இருந்த கேசியிடம் சண்டையிட்டான். அந்த சண்டையில் குதிரையின் வாயைப் பிளந்து கேசியைக் கொன்றான். இதனை கேசி வதம் என்று கூறுகின்றார்கள். இவ்வாறு கேசியை வதம் செய்த இடம் தற்போது கேசிகாட் என்று அழைக்கப்படுகிறது. கேசியை வென்றமையால் கண்ணன் கேசவன் என்று புகழப்படுகிறார். 


</doc>
<doc id="311959" url="https://ta.wikipedia.org/wiki?curid=311959" title="நசீப் சங்">
நசீப் சங்

நசீப் சங் ("நஜீப் ஜங்", ஆங்கிலம்: "Najeeb Jung") ஒரு முன்னாள் இந்தியக் குடியியல் பணியாளர் ஆவார். இவர் தற்போது, தில்லி தேசியத் தலைநகர் பகுதியின் 20ஆவது துணைநிலை ஆளுநராகப் பணியாற்றிவருகிறார். மேலும் இவர் தில்லியில் அமைந்துள்ள மத்திய அரசுப் பல்கலைக்கழகங்களுள் ஒன்றான ஜாமியா மிலியா இஸ்லாமியாவின் 13ஆவது துணைவேந்தராக 2009ஆம் ஆண்டு முதல் 2013ஆம் ஆண்டு வரை பதவி வகித்துள்ளார்.

1973ஆம் ஆண்டு இந்திய ஆட்சிப் பணியில் சேர்ந்த இவர், மத்தியப் பிரதேச மாநில அரசிலும், இந்திய அரசிலும் பல்வேறு தகுதிகளில் பணிபுரிந்துள்ளார்.


</doc>
<doc id="311960" url="https://ta.wikipedia.org/wiki?curid=311960" title="ஆலிலை கண்ணன்">
ஆலிலை கண்ணன்

ஆலிலை கண்ணன் என்பது திருமால் தன்னுடைய பக்தரான மார்க்கண்டேய முனிவருக்கு காட்சிதந்த கோலமாகும். இந்தக் கோலத்தில் ஆலிலை எனப்படும் ஆலமரத்தின் இலையில் குழந்தை வடிவில் கண்ணனாக திருமால் இருப்பார். அந்த இலை பெரும் பிரளயத்தில் மிதந்துக் கொண்டிருக்கும். 

மார்க்கண்டேய மகரிசிக்கு வில்லிப்புத்தூரில் இக்காட்சி காணக் கிடைத்ததாகவும். பிரளயக் காலத்தில் அனைத்து தேவர்களையும், உயிர்களையும், அண்டங்களையும் உள்ளடக்கி வயிற்றிலுள் சுமந்துகொண்டு கண்ணன் குழந்தையாக இருப்பதை அவர் கண்டதாகவும் நம்பப்படுகிறது. ஆலிலையின் மீது திருமால் படுத்திருப்பதால், ஆலிலை ஆதிசேஷனது அம்சமாகக் கருதப்படுகிறது.

வைணவக் கோயில்களில் திருவிழாக் காலங்களில் திருமாலுக்கு ஆலிலை கண்ணன் கோலத்தில் அலங்காரம் செய்கின்றனர். 


</doc>
<doc id="311966" url="https://ta.wikipedia.org/wiki?curid=311966" title="ஜோக்கர்">
ஜோக்கர்

தனது முதல் படமான குக்கூ முடித்த 6 மாதங்கள் கழித்து, ராஜு முருகன் இந்த திரைப்படத்தின் கதையை முடிவுசெய்தார். தர்மபுரியை அடிப்படையாகக் கொண்ட கதை என்பதால் அந்த ஊரிலேயே தங்கி இந்த படத்தின் கதையை எழுதி இருக்கிறார். 

கதையின் நாயகனாக குரு சோமசுந்தரம் தேர்வு செய்யப்பட்டார். குக்கூ திரைப்பட இசையமைப்பாளரின் வலியுறுத்தலின் பெயரில் ராஜு, ஸ்யான் ரொலாண்ட்யை தேர்வு செய்தார்.

மொத்தம் 50 நாட்கள் திடடமிடப்பட்டு தர்மபுரி பகுதியில் இந்தத் திரைப்படம் பதிவு செய்யப் பட்டது. பதிவதற்கு முன்பே அனைத்து காடசிகளும் பயிற்சி செய்யப்படடன என்பதும் கூடுதல் தகவல். 

இந்தப் படத்தின் முதல் இசை பாடல் " என்னங்க சார் உங்க சட்டம் " ஏப்ரல் மாதம் 1ஆம் தேதி வெளியானது. ஒரு முட்டாள் பற்றிய கதை என்பதால் முட்டாள்கள் தினமான ஏப்ரல் 1ஆம் தேதி வெளியிடப்படுகிறது என்றும் இந்த நிகழ்வு பேசப்பட்டது. 

இந்தப்படத்தின் மற்ற 5 இசைப் பாடல்கள் ஒருசேர ஏப்ரல் மாதம் 20ஆம் தேதி வெளியானது. இந்தப் படத்தின் இசை பெருவாரியாக நல்ல வரவேற்பையே பெற்றன. 

இந்த திரைப்படத்தின் இசையை தருமபுரி மாவட்ட்த்தை சேர்ந்த பல நாட்டுப்புர இசைக் கலைஞர்கள் பாடியுள்ளனர் 

தான் விரும்பி மனம் முடிக்கும் பெண் விருப்பத்திற்காக மன்னர் மன்னன் என்பவர் ஒரு கழிப்பறை கட்ட முயல்கிறார். அரசாங்க கடனுதவியுடன் - "வாழ்ந்து பாப்போம்" என்று பெயரிடப் பட்ட திட்டத்தின் கீழ் அரைகுறையாய் ஒரு கழிப்பறையை கட்டி முடிக்கிறார். இந்த நிலையில் அந்த பெண்ணின் சம்மதம் பெற்று அவரை திருமணமும் செய்கிறார். 

பின் நிகழும் சம்பவங்களால், மன்னர் மன்னன் மனநிலை பிறழ்கிறார். அதன் பின் நடக்கும் சம்பவங்கள் இந்த படமாகின்றன 


</doc>
<doc id="311975" url="https://ta.wikipedia.org/wiki?curid=311975" title="தென்பொன்பரப்பி சொர்ணபுரீஸ்வரர் கோயில்">
தென்பொன்பரப்பி சொர்ணபுரீஸ்வரர் கோயில்

தென்பொன்பரப்பி சொர்ணபுரீஸ்வரர் கோயில் என்பது விழுப்புரம் மாவட்டம் தென்பொன்பரப்பி எனும் கிராமத்தில் அமைந்துள்ள சிவாலயமாகும். இச்சிவாலயத்தின் மூலவர் சொர்ணபுரீசுவரர் என்றும், அம்பிகை உமையாள் என்றும் அழைக்கப்படுகிறார். இத்தலம் 1300 ஆண்டுகள் பழமையானதாகும்.

காகபுஜண்டர் 18 சித்தர்களின் தலைவராக கருதப்படுகிறார். அவர் இத்தலத்தில் 16 ஆண்டுகள் கடும்தவமிருந்து அதன் பயனாக 16 முகங்கள் கொண்ட சோடச லிங்கத்தின் தரிசனம் பெற்றார். அதைப் போன்ற சிவலிங்கத்தினை உருவாக்கி தென் பொன்பரப்பி பகுதியை ஆட்சி செய்த வானகோவராயன் எனும் மன்னிடம் அளித்தார். மன்னர் இந்த லிங்கத்தினை வைத்து கோயில் அமைத்தார்.




</doc>
<doc id="311976" url="https://ta.wikipedia.org/wiki?curid=311976" title="கௌரி கிருபானந்தன்">
கௌரி கிருபானந்தன்

தெலுங்கிலிருந்து தமிழுக்கும், தமிழிலிருந்து தெலுங்கிற்கும் குறிப்பிடத்தகுந்த மொழிபெயர்ப்புகளைச் செய்து வருபவர் கௌரி கிருபானந்தன். 

இவர் செப்டம்பர் 2, 1956ல் திண்டுக்கல்லில், கிருஷ்ணமூர்த்தி ராஜலட்சுமி தம்பதியினருக்கு மகளாகப் பிறந்தார். தந்தை ஆந்திராவில் பணியாற்றியதால் இவரது பள்ளி கல்லூரிப் படிப்பு ஆந்திராவில் நிகழ்ந்தது. வணிகவியலில் இளங்கலை பட்டம் பெற்றார். இவர் கடந்த 18 ஆண்டுகளாகத் தனக்குப் பிடித்த நாவல்களை, சிறுகதைகளைத் தமிழிலிருந்து தெலுங்கிற்கும், தெலுங்கிலிருந்து தமிழுக்கும் மொழிபெயர்த்து வருகிறார். எண்டமூரி வீரேந்திரநாத்தின் சிறுகதை, நாவல்களை அனுமதி பெற்று மொழிபெயர்த்தார். அவரது புகழ்பெற்ற ‘அந்தர்முகம்’ நாவலை இவர் மொழிபெயர்க்க, பிரபல அல்லயன்ஸ் பதிப்பகம் அதனை வெளியிட்டு ஊக்கப்படுத்தியது. ஆந்திராவின் புகழ்பெற்ற கம்யூனிஸ்ட் போராளியான கொண்டபல்லி கோடேஸ்வரம்மாவின் வரலாற்றை ‘ஆளற்ற பாலம்’ என்ற தலைப்பில் இவர் மொழிபெயர்த்துள்ளார். 

1.தளபதி 
2.பிரளயம் 
3.லேடீஸ் ஹாஸ்டல் 
4.ரிஷி 
5.தூக்குத் தண்டனை 
6.பணம் மைனஸ் பணம் 
7.துளசி தளம் 
8.மீண்டும் துளசி 

போன்றவற்றைத் தமிழ் வாசகர்கள் பரவலாக அறிய இவர் காரணமானார். 

தெலுங்கு இலக்கிய உலகின் மிக முக்கிய எழுத்தாளரும், ‘நாவல் ராணி’ என்று போற்றப்படுபவருமான யத்தனபூடி சுலோசனா ராணியின் நூல்கள் பலவற்றையும் தமிழில் மொழிபெயர்த்து அளித்தார். அவை
1.சங்கமம் 
2.மௌன ராகம் 
3.நிவேதிதா 
4.சம்யுக்தா 
5.தொடுவானம் 

1.மானவி 
2.சுஜாதா 
3.மீட்சி

அசோகமித்திரன், ஜெயகாந்தன், சுஜாதா, வாசந்தி, சிவசங்கரி, அனுராதா ரமணன், உஷா சுப்பிரமணியன், இந்திரா பார்த்தசாரதி எனப் பலரது படைப்புகளை வழங்கியிருக்கிறார். மேலும் இவர் 60க்கும் மேற்பட்ட நூல்களை மொழிபெயர்த்துள்ளார். 



</doc>
<doc id="311977" url="https://ta.wikipedia.org/wiki?curid=311977" title="லலிதாகுமாரி">
லலிதாகுமாரி

லலிதாகுமாரி, ஒரு தெலுங்கு எழுத்தாளர். இவருடைய புனைபெயர் ஓல்கா. 

இவர் ஆந்திரப் பிரதேசத்தின் மிகப்பெரிய நகரமான குண்டூரில் பிறந்தவர். காங்கிரசினுடைய நூலகம் ஓல்காவின் முக்கியமான பனிரெண்டு படைப்புகளை வெளியிட்டுள்ளது. ஒல்கா தனது படைப்புகளில் பெண் சமத்துவத்தையும் பெண்களின் வாழ்க்கை முறைகளையும் சுட்டிக்காட்டியுள்ளார்.

இவரது படைப்புகள்:

இவற்றை கௌரி கிருபானந்தன் என்ற மொழிபெயர்ப்பாளர் தமிழில் மொழிபெயர்த்துள்ளார்.


</doc>
<doc id="311978" url="https://ta.wikipedia.org/wiki?curid=311978" title="ஏவுகணை நுட்பம் கட்டுப்படுத்தும் அமைப்பு">
ஏவுகணை நுட்பம் கட்டுப்படுத்தும் அமைப்பு

ஏவுகணை நுட்பம் கட்டுப்படுத்தும் அமைப்பு என்பது பலநாடுகள் உறுப்பு வகிக்கும் ஏவுகணை நுட்ப ஏற்றுமதியை கட்டுப்படுத்தும் அமைப்பாகும். இதில் 35 நாடுகள் உறுப்பினர்களாக உள்ளன. ஏவுகணை நுட்பம் பரவுவதை தடுப்பதும் 500 கிலோ எடையுடன் 300 கிமீ தூரம் செல்லும் ஆளில்லா வானூர்தி நுட்ப ஏற்றுமதியை தடை செய்வதும் இதன் பணியாகும். இதன் உறுப்பு நாடுகளின் பணி\செயல்பாடுகள் தன்னார்வமானது எந்த நாட்டையும் அமைப்பின் குறிக்கோளுக்கு மாறாக செயல் பட்டதென்றால் தண்டிக்கமுடியாது.

ஏழு பேர் குழு எனப் பொருள் தரும் ஜி7 அதாவது பிரான்ஸ், இத்தாலி, ஜெர்மனி, ஜப்பான், ஐக்கிய அமெரிக்க மாநிலங்கள், ஐக்கிய இராச்சியம், கனடா ஆகியவற்றால் ஏவுகணை நுட்பம் ஏற்றுமதியாவதை தடுப்பதற்காகவும் 500 கிலோ எடைக்கு மேல் 300 கிமீ தூரம் செல்லும் செலுத்து நுட்பம் ஏற்றுமதியாவதை தடுப்பதற்காகவும் 1987 ஏப்ரல் மாதம் உருவாக்கப்பட்டது..


</doc>
<doc id="311979" url="https://ta.wikipedia.org/wiki?curid=311979" title="ச. பவனாந்தம் பிள்ளை">
ச. பவனாந்தம் பிள்ளை

ச. பவனாந்தம் பிள்ளை என்பவர் தமிழறிஞராவார். இவர் ஆங்கிலமும் தமிழும் கற்ற அறிஞர். காவலர் துறையில் 35 ஆண்டுகள் பணியாற்றியவர். பல தமிழ் நூல்களை அச்சிட்டவர். இவர் பெயரால் வெளிவந்திருக்கும் நன்னூல் காண்டிகை உரை இராமநுசகவிராயர், சங்கர நமச்சிவாயர் முதலியோர் உரைகளை தழுவி எழுதப்பட்டதாகும்.இக்காண்டிகையின் இறுதியில், நன்னூல் சூத்திரங்களோடு ஒத்த தொல்காப்பியச் சூத்திரங்கள் காட்டப்பட்டுள்ளன. இவை ஒப்பு நோக்கில் படிப்பார்க்குப் பெரிதும் பயன்படும்.


</doc>
<doc id="311985" url="https://ta.wikipedia.org/wiki?curid=311985" title="அட்டானு தாசு">
அட்டானு தாசு

அட்டானு தாசு "(Atanu Das)" 1992 ஆம் ஆண்டு ஏப்ரல் 5 ஆம் நாள் பிறந்த ஓர் இந்திய வில்லாளர் ஆவார். ஆண்களுக்கான தனிநபர் மற்றும் அணிப்பிரிவுகளில் கூட்டுவில் போட்டிகளில் இந்தியாவின் சார்பாக பங்கேற்று வருகிறார். 2008 ஆம் ஆண்டு முதல் அனைத்துலக வில்வித்தைப் போட்டிகளில் பங்கேற்று வரும் அட்டானு தாசு, உலகத் தரவரிசையில் தற்பொழுது 22 ஆவது இடத்தைப் பிடித்து தொடர்ந்து விளையாடி வருகிறார். 

2013 ஆம் ஆண்டு கொலம்பியாவில் நடைபெற்ற உலகக்கோப்பை வில்வித்தைப் போட்டியில் கலப்பு இரட்டையர் பிரிவில் அட்டானு தாசு, தீபிகா குமாரியுடன் இணைந்து போட்டியிட்டு வெண்கலப் பதக்கத்தை வென்றார். கொல்கத்தாவிலுள்ள பாரத் பெட்ரோலியம் நிறுவனத்தில் தற்பொழுது இவர் பணிபுரிந்து வருகிறார்.

வில்வித்தைப் போட்டியில் திறமையுள்ள நம்பிக்கை நட்சத்திரமாக விளங்கும் இந்தியரான அட்டானுதாசு தன்னுடைய 14 ஆவது வயதில் பயிற்சியாளர் மித்து தாவிடம் பயிற்சி பெற்றுவந்தார். பின்னர் 2008 ஆம் ஆண்டில் டாட்டா வில்வித்தைக் கழகத்திற்குச் சென்று கொரியப் பயிறேசியாளர் இலிம் சாயெ வோங்கிடம் பயிற்சி பெற்றார்.



</doc>
<doc id="311992" url="https://ta.wikipedia.org/wiki?curid=311992" title="அகிலன் கண்ணன்">
அகிலன் கண்ணன்

அகிலன் கண்ணன் தமிழக எழுத்தாளரும், பதிப்பாளரும் ஆவார். இவர் எழுத்தாளர் அகிலனின் மகன் அகிலன் கண்ணன் ஆவார்.



</doc>
<doc id="311997" url="https://ta.wikipedia.org/wiki?curid=311997" title="உஷா சுப்பிரமணியன்">
உஷா சுப்பிரமணியன்

1982ல் நடந்த உலக எழுத்தாளர் மாநாட்டில் இந்தியாவின் சார்பில் அழைக்கப்பட்ட முதல் இந்தியப் பெண் எழுத்தாளர். இவரின் காக்கைச் சிறகினிலே நாவல் ஜப்பானிய மொழியில் மொழி பெயர்க்கப்பட்டுள்ளது. விளம்பர, வியாபார ஆவணப் படங்கள், 347க்கும் மேல் தயாரித்துள்ளார். பரதநாட்டியம் மற்றும் ஓவியத்தில் தேர்ச்சி பெற்றவர். உலக சிறந்த சிறுகதைகள் தொகுப்பில் இவரின் மூன்று கதைகள் உள்ளன.உஷா சுப்பிரமணியன் கதைகள் பாகம் 1 ; பாகம் 2 இலக்கிய சிந்தனை பரிசு 1995ல் திரில் திரில் சிறுகதைக்கும் 2002ல் லட்சுமி சிறுகதைக்கும் கிடைத்துள்ளது.


</doc>
<doc id="312000" url="https://ta.wikipedia.org/wiki?curid=312000" title="என். கணேசன்">
என். கணேசன்

என். கணேசன் (N.Ganeshan) தமிழக எழுத்தாளர். தனது எழுத்துப் பணியை ஆனந்த விகடனில் துவங்கி அதன்பின் பல பத்திரிக்கைகளில் சிறுகதைகள், ஆன்மீகக் கட்டுரைகள், தன்னம்பிக்கை கட்டுரைகள் எழுதியுள்ளார். தி இந்து நாளிதழிலும் சில ஆங்கிலக் கட்டுரைகள் எழுதியுள்ளார். புதினங்கள் உட்படப் பல நூல்களை எழுதியுள்ளார். கோவையில் உள்ள விஜயா வங்கியில் பணிபுரிகிறார்.

தினத்தந்தியில் 2013-14ல் ஒரு வருடம் அறிவார்ந்த ஆன்மிகம் தொடரும் 2014-15ல் மகாசக்தி மனிதர்கள் என்ற தொடரும் எழுதியுள்ளார். இத்தொடர்களை தினத்தந்தி நூலாக 2016ல் வெளியிட்டுள்ளது. வூடூ, அகோரிகள், ஷாமன்கள் குறித்த “அமானுஷ்ய ஆன்மிகம்” என்ற தொடர் 2017 ஆம் ஆண்டு தினத்தந்தியில் வெளிவந்தது.




</doc>
<doc id="312006" url="https://ta.wikipedia.org/wiki?curid=312006" title="1933 இம்பீரியல் ஏயர்வேசு ருய்ச்சேலேடே விபத்து">
1933 இம்பீரியல் ஏயர்வேசு ருய்ச்சேலேடே விபத்து

1933 இம்பீரியல் ஏயர்வேசு ருய்ச்சேலேடே விபத்து ("1933 Imperial Airways Ruysselede crash") எனும் இந்த நடு வான் வானூர்தி விபத்து, 1933-ம் ஆண்டு டிசம்பர் 30-ம் நாளன்று, பெல்ஜியத்தின் 'மேற்கு ப்ளாண்டர்ஸ்' ("West Flanders") பிராந்தியத்தில் உள்ள "ருய்ச்சேலேடே" ("Ruysselede") எனும் பகுதி அருகே வானொலி உயர் கோபுரத்தின் மீது மோதி நொறுங்கி விபத்துக்குள்ளானது. விபத்துக்குள்ளான "அவ்ரோ பத்து" ("Avro Ten") வகையைச் சார்ந்த (பதிவு எண்:G-ABLU) இவ்வானூர்தி விபத்தில், பயணித்த பத்துப்பேர்களும் கொலையுண்டனர்.


</doc>
<doc id="312007" url="https://ta.wikipedia.org/wiki?curid=312007" title="1900 கோடைக்கால ஒலிம்பிக் போட்டிகளில் இந்தியா">
1900 கோடைக்கால ஒலிம்பிக் போட்டிகளில் இந்தியா

1900 கோடைக்கால ஒலிம்பிக் போட்டிகளில் இந்தியாவிலிருந்து ஒரேஒரு போட்டியாளர் பங்கேற்றார். பிரான்சின் பாரிசில் நடந்த இந்தப் போட்டிகளில் இவ்வாறாக இந்தியா தற்கால ஒலிம்பிக் போட்டிகளில் முதல் முறையாகப் பங்கேற்றது. இந்தியா விடுதலை பெறாதிருந்த காலமெனினும் ஒலிம்பிக் வரலாற்றாளர்கள் இந்தியாவின் முடிவுகளைத் தனியாகவே தொகுத்து வந்துள்ளனர். இந்தியாவின் சார்பாக நார்மன் பிரிட்ச்சர்டு பங்கேற்றார். 
2005இல் தடகள விளையாட்டுக் கூட்டமைப்புகளின் பன்னாட்டுச் சங்கம் 2004 கோடைக்கால ஒலிம்பிக் விளையாட்டுப் போட்டிகளின் அலுவல்முறையாக தடகளப் போட்டிகளின் புள்ளிவிவரங்களை வெளியிடுகையில் வரலாற்றுப் பகுதியில் பிரிட்ச்சர்டு 1900இல் பெரிய பிரித்தானியாவிற்காக விளையாடியதாக பதிந்துள்ளது. இதனை ஆராய்ந்த ஒலிம்பிக் வரலாற்றாளர்கள் சூன் 1900இல் நடந்த பிரித்தானிய தட கள சங்கம் நடத்திய தகுதிப் போட்டியில் வென்று பெரிய பிரித்தானியா சார்பாக விளையாடியதாக அறிந்தனர். 
இருப்பினும் பன்னாட்டு ஒலிம்பிக் குழு பிரிட்சர்டு இந்தியா சார்பில் பங்கேற்றதாகவே கருதுகின்றது.

பிரிட்ச்சர்டு தட களப் போட்டிகளில், ஐந்து போட்டிகளில் பங்கேற்றார். இவற்றில் இரண்டில் இரண்டாவதாக வந்தார்.



</doc>
<doc id="312011" url="https://ta.wikipedia.org/wiki?curid=312011" title="நார்மன் பிரிட்சர்டு">
நார்மன் பிரிட்சர்டு

நார்மன் கில்பெர்ட்டு பிரிட்சர்டு (Norman Gilbert Pritchard) பின்னாளில் திரைப்படங்களில் நார்மன் டிரெவோர், (23 சூன் 1877 – 31 அக்டோபர் 1929) இந்தியா சார்பாக 1900 ஒலிம்பிக்கில் தடகள விளையாட்டுப் போட்டிகளில் பங்கேற்றவர். இவர் பின்னாளில் ஹாலிவுட் நடிகராகவும் நியூயார்க் நகரத்தின் பிராடுவே அரங்கு கலைஞராகவும் விளங்கினார். பிரித்தானியப் பெற்றோர்க்குப் பிறந்த நார்மன் 1905இல் நிரந்தரமாக பெரிய பிரித்தானியாவிற்குக் குடிபெயர்ந்தார். 


</doc>
<doc id="312017" url="https://ta.wikipedia.org/wiki?curid=312017" title="இலக்சன் சந்தக்கன்">
இலக்சன் சந்தக்கன்

இலக்சன் சந்தக்கன் ("Lakshan Sandakan", பிறப்பு: சூன் 10, 1991) இலங்கையின் தொழில்-சார் துடுப்பாட்ட வீரர் ஆவார். இவர் இலங்கைத் துடுப்பாட்ட அணியில் தேர்வுப் போட்டிகளிலும், உள்ளூரில் முதல் தர ஆட்டங்களிலும் விளையாடி வருகிறார். இவர் இலங்கை அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார்.

2016 சூலையில் இவர் ஆத்திரேலியாவுக்கு எதிரான தொடரில் இலங்கைத் தேர்வு அணியில் சேர்க்கப்பட்டார். 2016 சூலை 26 இல் தனது முதலாவது தேர்வுப் போட்டியை ஆத்திரேலிய அணிக்காக விளையாடி, தனது முதலாவது தேர்வு இலக்காக ஆத்திரேலியாவின் மிட்செல் மார்சை வீழ்த்தினார். முதலாவது தேர்வில் இவர் மொத்தம் 7 இலக்குகளைக் கைப்பற்றினார். இந்தப் போட்டியின் முதல் ஆட்டப்பகுதியில் 21 ஓவர்கள் வீசி 58 ஓட்டங்கள்விட்டுக்கொடுத்து 4 இலக்குகளைக் கைப்பற்றினார். இதில் 3 ஓவர்களை "மெய்டனாக" வீசினார். துடுப்பாட்டத்தில் 21 பந்துகளில் இறுதிவரை ஆட்டமிழக்காமல் 19 ஓட்டங்களை எடுத்தார். இதன் இரண்டாவது ஆட்டப்பகுதியில் 25 ஓவர்கள் வீசி 49 ஓட்டங்கள் விட்டுக்கொடுத்தார். இதில் 8 ஓவர்களை "மெய்டனாக" வீசினார். இதில் 7 பந்துகளில் 9 ஓட்டங்களை எடுத்தார்.

ஆகஸ்டு 21, 2016 கொழும்புவில் நடைபெற்ற ஆத்திரேலியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இவர் வீசிய முதல் ஓவரில் மேத்யூ வேடின் இலக்கினை வீழ்த்தினார். இந்தப் போட்டியில் 5 ஓவர்கள்வீசி 33 ஓட்டங்களை விட்டுக்கொடுத்து 3 இலக்குகளைக் கைப்பற்றினார். 

சனவரி, 2017 ஆம் ஆண்டில் தென்னாபிரிக்கத் துடுப்பாட்ட அணிக்கு எதிரான பன்னாட்டு இருபது20 போட்டியில் விளையாடும் வாய்ப்பினைப் பெற்றார். 22 சனவரி , 2017 இல் இந்த அணிக்கு எதிராக அறிமுகமானார். இவர் வீசிய முதல் பந்திலேயே இலக்கினைக் கைப்பற்றினார். இதன்மூலம் முதல்பந்திலேயே இலக்கினைக் கைப்பற்றிய முதல் இலங்கை வீரர் எனும் சாதனை படைத்தார்.இந்தப் போட்டியில் 4 ஓவர்கள் வீசி 4 இலக்குகளைக் கைப்பற்றினார். இவரின் பந்துவீச்சு சராசரி 5.75 ஆகும். இந்தப் போட்டியில் 3 இலக்குகள் வித்தியாசத்தில் இலங்கை அணி வெற்றி பெற்றது.

சூலை 2, 2017 இல் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 52 ஓட்டங்கள் விட்டுக்கொடுத்து 4 இலக்குகளைக் கைப்பற்றினார். இந்தப் போட்டியில் இலங்கை அணி 7 இலக்குகள் வித்தியாசத்தில் வெற்றி பெற்றது. இந்தப் போட்டியில் முதல்முறையாக ஆட்டநாயகன் விருது பெற்றார். முத்தையா முரளிதரன் பன்னாட்டுத் துடுப்பாட்ட அரங்கத்தில் நடைபெற்ற இந்தியத் துடுப்பாட்ட அணிக்கு எதிரான மூன்று தேர்வுத் துடுப்பாட்டங்கள் கொண்ட தொடரில் விளையாடும் வாய்ப்பினைப் பெற்றார். இந்தத் தொடரில் இரண்டாவது போட்டியில் முதல்முறையாக 5 இலக்குகளைக் கைப்பற்றினார். ஆனால் இந்தப் போட்டியில் இலஙகை அணி தோல்வியடைந்தது. இந்தப் போட்டியில் இன்னிங்ஸ் மற்றும் 171 ஓட்டங்கள் வித்தியாசத்தில் இந்திய அணி வெற்றிபெற்றது. மேலும் இலங்கையை அதன் சொந்த மண்ணில் முதல்முறையாக தொடரை முழுமையாக வென்றது. 

புது தில்லியில் நடைபெற்ற தேர்வுத் துடுப்பாட்டப் போட்டியில் 100 ஓட்டங்கள் விட்டுக்கொடுத்து 4 இலக்குகளைக் கைப்பற்றினார். காற்றின் மாசு காரணமாக இந்தப் போட்டி இரண்டு நாள்களிலேயே முடிவுக்கு வந்தது. இந்தப் போட்டியில் தினேச்ந்ஹ் சந்திமால் 150 ஓட்டங்கள் அடிப்பதற்கு உதவினார்.


</doc>
<doc id="312020" url="https://ta.wikipedia.org/wiki?curid=312020" title="குங்கு முகம்மது">
குங்கு முகம்மது

குங்கு முகம்மது புதன்புராக்கல் "(Kunhu Muhammed Puthanpurakkal)" ஓர் இந்திய ஓட்டப்பந்தய வீரராவார். 1987 ஆம் ஆண்டு மார்ச்சு 5 இல் பிறந்த குங்கு முகம்மது 400 மீட்டர் ஓட்டத்தில் நிபுணத்துவம் பெற்றவராகத் திகழ்கிறார். 2016 இரியோ ஒலிம்பிக் போட்டிகளில் 4 X 400 மீட்டர் தொடர் ஓட்டப்போட்டியில் இந்தியாவின் சார்பில் ஓடுவதற்கு இவர் தகுதி பெற்றார்.

2016 ஆம் ஆண்டு சூலை மாதத்தில் பெங்களூருவில் நடைபெற்ற தேசிய 4 × 400 மீட்டர் ஓட்டப்போட்டியில் குங்கு முகம்மது இடம்பெற்றிருந்த குழு வெற்றி பெற்றது. இவ்வெற்றியின் மூலம் ஒலிம்பிக் போட்டிகளில் பங்கேற்கும் தகுதியையும் பெற்றது. குங்கு முகம்மது, முகம்மது அனாசு, அய்யாசாமி தருண் மற்றும் ஆரோக்கிய இராசீவ் கொண்ட நால்வர் அணி நான்கு வாரங்களுக்கு முன் துருக்கியில் நிகழ்த்தியிருந்த அவர்களின் 3:02.17 சாதனையை 3:00:91 நிமிடத்தில் ஓடிமுடித்து ஒரு தேசிய சாதனையைப் படைத்தது. மேம்பட்ட இச்செயல்திறன் குங்கு முகம்மது நால்வர் அணியை உலகத்தரவரிசையில் 13 ஆவது இடத்திற்கு உயர்த்தியது 


</doc>
<doc id="312022" url="https://ta.wikipedia.org/wiki?curid=312022" title="1964 கோடைக்கால ஒலிம்பிக் விளையாட்டுப் போட்டிகள்">
1964 கோடைக்கால ஒலிம்பிக் விளையாட்டுப் போட்டிகள்

1964 கோடைக்கால ஒலிம்பிக் விளையாட்டுக்கள், ( "1964 Summer Olympics") அலுவல்முறையாக ,சப்பானின் தோக்கியோவில் 1964ஆம் ஆண்டு அக்டோபர் 10 முதல் 24 வரை நடத்தப்பட்ட பன்னாட்டு பல்துறை விளையாட்டுப் போட்டிகள் ஆகும். தோக்கியோ நகருக்கு 1940 கோடைக்கால ஒலிம்பிக் விளையாட்டுப் போட்டிகளை நடத்த முடிவாயிருந்தது; ஆனால் சப்பான் சீனா மீது படையெடுத்ததால் இந்த வாய்ப்பு எல்சிங்கிக்குத் தரப்பட்டது; ஆனால் இதுவும் இரண்டாம் உலகப் போர் காரணமாக கைவிடப்பட்டது.

1964 கோடைக்கால ஒலிம்பிக் விளையாட்டுக்கள் ஆசியாவில் நடத்தப்பட்ட முதல் ஒலிம்பிக் விளையாட்டுக்களாகும். இந்த விளையாட்டுப் போட்டிகளில் முதல்முறையாக விளையாட்டுக்களில் இனவொதுக்கலை கண்டித்து தென்னாபிரிக்கா ஒலிம்பிக் போட்டிகளில் பங்கேற்க தடை விதிக்கப்பட்டது. (இருப்பினும் தென்னாபிரிக்கா 1964இல் தோக்கியோவில் நடந்த மாற்றுத்திறனாளர் ஒலிம்பிக்கில் பங்கேற்க அனுமதிக்கப்பட்டனர்.) தோக்கியோவிற்கு ஒலிம்பிக்கை ஏற்றுநடத்தும் உரிமையை மேற்கு செருமனியில் மே 26, 1959இல் கூடிய 55வது பன்னாட்டு ஒலிம்பிக் குழுவின் அமர்வு வழங்கியது.
மேற்கு செருமனியின் மியூனிக் நகரில் மே 26, 1959இல் நடந்த பன்னாட்டு ஒலிம்பிக் குழுவின் 55வது அமர்வில் தோக்கியோவிற்கு ஒலிம்பிக்கை நடத்தும் உரிமை வழங்கப்பட்டது; டிட்ராய்ட், பிரசெல்சு மற்றும் வியன்னா நகரங்கள் தோல்வியுற்றன.

1960இல் தனது முயற்சியில் தோற்ற ரொறன்ரோ மீண்டும் 1964க்கு முயன்றது; ஆனால் இறுதிச் சுற்றுக்கு முன்னேறவில்லை. 
1964ஆம் ஆண்டு ஒலிம்பிக்கில் மொத்தம் 93 நாடுகள் பங்கேற்றன. 16 நாடுகள் முதன்முதலாக ஒலிம்பிக்கில் பங்கேற்றன: அல்சீரியா, கமரூன், சாட், கொங்கோ, கோட் டிவார் ("ஐவரி கோஸ்ட்" என), டொமினிக்கன் குடியரசு, லிபியா (போட்டியிடவில்லை), மடகாசுகர், மலேசியா, மாலி, மங்கோலியா, நேபாளம், நைஜர், வடக்கு ரொடீசியா (நிறைவு விழாவன்று சாம்பியா என்ற முழுச் சுதந்திர நாடானது), செனிகல், மற்றும் தன்சானியா ("தாங்கனியகா" என). கிழக்கு செருமனியிலிருந்தும் மேற்கு செருமனியிலிருந்தும் போட்டியாளர்கள் "செருமானிய ஐக்கிய அணி" என 1956 முதல் 1964 வரை பங்கேற்று வந்தனர். 1962 ஆசிய விளையாட்டுப் போட்டிகளின் போது இசுரேல், தாய்வான் நாட்டு விளையாட்டாளர்களுக்கு அனுமதி விசா வழங்க மறுத்தமையால் இந்தோனேசியா தோக்கியோ ஒலிம்பிக் விளையாட்டுக்களில் பங்கேற்க தடை விதிக்கப்பட்டது. 

1964 கோடைக்கால ஒலிம்பிக் போட்டிகளில் மிகக் கூடுதலாக பதக்கங்கள் வென்ற முதல் பத்து நாடுகள்: 
மரபார்ந்து, நாடுகள் முதலில் அவை பெற்ற தங்கப் பதக்கங்கள், பின்னர் வெள்ளிப் பதக்கங்கள் இறுதியாக வெங்கலப் பதக்கங்களின் அடிப்படையில் தரவரிசைப்படுத்தப்படுகின்றன.



</doc>
<doc id="312028" url="https://ta.wikipedia.org/wiki?curid=312028" title="1597">
1597

ஆண்டு 1597 (MDXCVII) கிரெகொரியின் நாட்காட்டியில் ஒரு புதன்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது சனிக்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="312041" url="https://ta.wikipedia.org/wiki?curid=312041" title="ஹொலிவூட் (வட அயர்லாந்து)">
ஹொலிவூட் (வட அயர்லாந்து)

ஹொலிவுட் ("Holywood") என்பது வட அயர்லாந்து தலைநகர் பெல்பாஸ்ட் பெருநகரப் பகுதியிலுள்ள ஒரு புறநகராகும். இது பங்கோரிட்கும் பெல்பாஸ்ட்டிக்கும் இடையில் காணப்படும் பெல்பாஸ்ட் ஏரியின் கரையில், 755 ஏக்கர்ஸ் நிலப்பரப்பைக்கொண்ட நகரமாகவும் ஒரு சிவில் திருச்சபையாகவும் இருக்கின்றது. ஹொலிவூட் பரிமாற்றமும் பெல்பாஸ்ட் நகர விமான நிலையமும் அருகிலே உள்ளது. வருடாந்த ஜஸ்ஸ் மற்றும் ப்ளூஸ் விழாக்கள் இந்நகரை அலங்கரிக்கும்.


</doc>
<doc id="312046" url="https://ta.wikipedia.org/wiki?curid=312046" title="வில்லாந்திரா ஏரிப் பகுதி">
வில்லாந்திரா ஏரிப் பகுதி

வில்லாந்திரா ஏரிப் பகுதி என்பது, ஆசுத்திரேலியாவின் நியூ சவுத் வேல்சின் தொலை மேற்குப் பகுதியில் அமைந்துள்ள ஒரு உலக பாரம்பரியக் களம் ஆகும். வில்லாந்திரா ஏரிப் பகுதியே ஆசுத்திரேலியப் பழங்குடிகளான முதி முதி, நியியாம்பர், பர்க்கின்சி ஆகியோரின் மரபுவழிச் சந்திப்பு இடம். 240,000 எக்டேர் (590,000 ஏக்கர்) பரப்பளவு கொண்ட இந்தப் பகுதி, 1981ல் இடம்பெற்ற உலக பாரம்பரியக் குழுவின் 5ம் அமர்வில் உலக பாரம்பரியக் களங்களின் பட்டியலில் சேர்க்கப்பட்டது.

இப்பகுதி, இயற்கை அம்சங்களையும், பண்டைய மனித நாகரிகம் சார்ந்த தனித்துவமான எடுத்துக்காட்டுக்களைக் கொண்ட முக்கியமான பண்பாட்டு அம்சங்களையும் உள்ளடக்கியுள்ளது. உலகின் மிகப்பழைய சுடலையும் (பிணம் எரியூட்டும் இடம்) இப்பகுதியிலேயே உள்ளது. இப்பகுதியின் ஒரு சிறிய பிரிவு முங்கோ தேசியப் பூங்காவாகப் பாதுகாக்கப்பட்டு வருகிறது. 

இவ்விடத்துக்கான உலக பாரம்பரியத் தகுதி 1981ல் கிடைத்தது. 21 மே 2007ல் 2003ன் சூழல் மற்றும் மரபுரிமைச் சட்டத் திருத்தச் சட்டமூலத்தின் கீழ்,
ஆசுத்திரேலிய தேசிய மரபுரிமைப் பட்டியலில் சேர்த்து அரசிதழ் அறிவிப்பு வெளியானது. 

வில்லாந்திரா ஏரிப் பகுதியின் சிறப்புக் குறித்துப் பல்வேறு தகவல்கள், உலக மரபுரிமைப் பட்டியலின் பொறிப்பில் தரப்பட்டுள்ளன.

குறைந்த உயரம் கொண்ட, பனியாற்றுத் தோற்றம் இல்லாத, பிளீசுத்தோசீன் நிலத்தோற்றப் பதிவுகளைக் கொண்ட வில்லாந்திரா ஏரிப் பகுதி, தனித்துவமான படிவுகள், நில உருவாக்கம், மண்கள் ஆகியவற்றோடு கூடிய ஏஞ்சு ஏரித் தொகுதியாக உள்ளது. அத்துடன், பிந்திய பிளிசுத்தோசீன், சிறப்பாக இறுதிப் 100,000 ஆண்டுகளுக்குரிய பனியூழி-இடைப்பனியூழிக் காலநிலை ஏற்றத்தாழ்வுகள் குறித்த தனித்துவமான பதிவுகளையும் இது கொண்டுள்ளது. 18,500 ஆண்டுகளுக்கு முன்னர் ஒரு ஏரிச் சூழல்மண்டலமாக இல்லாமல் போய்விட்ட வில்லேந்திரா ஏரிகள், மனிதர்கள் தற்கால வடிவத்துக்குக் கூர்ப்படைந்த பிளீசுத்தோசீன் காலத்தின் உயிரினங்களைப் பதிவு செய்வதற்கான நிலைமைகளைக் கொண்டுள்ளன.

இங்குள்ள சிதைவுறாப் பாறை அடுக்குச் சூழல், "ஓமோ சப்பியன்சு சப்பியன்சு"களின் பொருளாதார வாழ்க்கையை மீட்டுருவாக்கம் செய்வதற்கான சிறப்பான சான்றுகளைத் தருகின்றன. இங்கு காணப்படும் அடுப்புகள், கற்கருவிகள், உயிரின ஓட்டுக் கழிவுகள் போன்ற தொல்லியல் எச்சங்கள் உள்ளூர் வழங்களுக்கேற்ற தகவமைவு, மாறும் இயற்கைச் சூழலுக்கும் மனிதப் பண்பாட்டுக்கும் இடையிலான தொடர்புகள் போன்றவற்றையும் காட்டுகின்றன. வயிற்றில் பை கொண்ட பெரிய பாலூட்டி இனங்களுக்கு உரிய சிறப்பாகப் பாதுகாக்கப்பட்ட பல புதைபடிவங்களும் இங்கே கிடைத்துள்ளன.

ஆப்பிரிக்காவுக்கு வெளியே "ஓமோ சப்பியன்சு சப்பியன்சு" குறித்த சில மிகப்பழைய சான்றுகள் வில்லாந்திராவில் உள்ளன. 42,000 ஆண்டுகளுக்கு முன்னரே மனிதர்கள் ஆசுத்திரேலியாவரை பரவியிருந்ததற்கான சான்றுகளும் இங்கே கிடைக்கின்றன. இற்றைக்கு 40,000 ஆண்டுகளுக்கு முற்பட்டதும் உலகிலேயே மிகவும் பழமையானதுமான, சடங்கு முறையில் பிணங்கள் எரியூட்டப்பட்ட சுடலை இருந்ததற்கான சான்றுகளும் இவ்விடத்தில் கிடைத்துள்ளன. இற்றைக்குப் 18,000 ஆண்டுகளுக்கு முற்பட்ட சிக்கலான தாவர உணவு சேகரிப்பு முறைகள் தொடர்பான தகவல்களும் கிடைத்துள்ளன. காட்டுப் புல் விதைகளில் இருந்து மாவு செய்வதற்கான அரைக்கும் கற்கள், மத்திய கிழக்குப் பகுதியில் இவை பயன்பட்ட அதே காலத்தில் இங்கும் பயன்பட்டமைக்கான சான்றுகளும் கிடைத்துள்ளன.




</doc>
<doc id="312048" url="https://ta.wikipedia.org/wiki?curid=312048" title="அல்-பிருனி">
அல்-பிருனி

அல்-பீரூனி (Al-Bīrūnī) என்ற அபூ இராய்ஹான் முகம்மத் இபின் அகமத் அல்-பிரூனீ (Al-Bīrūnī alias Abū Rayḥān Muḥammad ibn Aḥmad Al-Bīrūnī ) (பிறப்பு: 4/5 செப்டம்பர் 973 - இறப்பு: 13 டிசம்பர் 1048) நவீன பாரசீக மொழியில் இவரை "அபூ இராய்ஹான் பிரூனீ" என்றழைப்பர்.) வரலாறு, வானவியல், சோதிடம், புவியியல் ஆகிய துறைகளில் அறிஞராக விளங்கியவர். "தாரிக் அல்-இந்த்" எனும் இந்திய வரலாற்று நூலை எழுதியதின் மூலம் இந்தியவியலுக்கு பெரும் பங்காற்றியவர்.

மத்திய கால இசுலாமிய அறிஞரான அல்பீரூனி, இயற்பியல், கணக்கு, வானவியல், இயற்கை அறிவியல், மொழியியல், வரலாறு ஆகிய துறைகளில் பெரும் பங்காற்றியவர். அரபு, பாரசீகம், கிரேக்கம், யூதம், சிரியாக் மற்றும் சமசுகிருத மொழிகளில் பெரும் புலமை பெற்றவர். தற்கால மத்திய கிழக்கு ஆப்கானித்தானின் கஜினி மாகாணத்தில் அதிக காலம் வாழ்ந்தவர்.

1017இல் இந்தியத் துணைக்கண்டத்தின் மேற்கு, கிழக்கு, வடக்கு மற்றும் மத்தியப் பகுதிகளில் பயணித்து இந்துக்களின் நம்பிக்கைகள், சடங்குகள், சம்பிரதாயங்களை கூர்ந்து நோக்கி, தாரிக்-அல்-ஹிந்த் ("இந்தியாவின் வரலாறு") என்ற நூலை எழுதியதால், இவரை இந்தியவியல் நிறுவனர் என்று பாராட்டப்பட்டார். மேலும் பல இந்தியத் துணை கண்டத்தின் பல நாட்டு மக்கள் பின்பற்றும் சமயங்கள், சமயப் பழக்க வழக்கங்கள், சமூக ஏற்றத் தாழ்வுகளை கண்டறிந்து, 11ஆம் நூற்றாண்டின் இந்தியாவை விளக்கும் வகையில் அல்-உஸ்தாத் ("The Master") என்ற நூலை வெளியிட்டார். மேலும் 11ஆம் நூற்றாண்டின் இந்தியாவின் புவி அறிவியல் தொடர்பாக பல பங்களிப்புகளை செய்ததால், அல்-பரூனீயை நவீன புவியியல் வரைபடங்களின் தந்தை என என்று போற்றப்பட்டார்.

தற்கால உஸ்பெகிஸ்தான் நாட்டின் காத் நகரத்தில் பிறந்தவர். .

அல்பரூனீ தன் முதல் இருபத்தனைந்து ஆண்டுகள் ஆப்கானித்தானில் இசுலாமிய நீதிக்கல்வி, மெய்யியல், இலக்கணம், வானவியல், மருத்துவம் மற்றும் பிற கல்விகளை பாரசீக மொழியில் பயின்றவர். 
பின்னர் 995இல் புக்காராவிற்கு பயணமானார்.

998இல் தபரிஸ்தான் அமீரகத்திற்கு சென்றார். அங்கு அவர் "பண்டைய நூற்றாண்டுகளின் எச்சங்கள்" ("al-Athar al-Baqqiya 'an al-Qorun al-Khaliyya") என்ற நூலை எழுதிப் புகழ் பெற்றார்.

1017இல் கஜினி முகமது அல்-பரூனியை தன்னுடன் இந்தியப் படைப்யெடுப்புகளின் போது அழைத்துச் சென்றார். மேலும் தன்னுடய அரசவை சோதிடராக நியமித்துக் கொண்டார். அல்பரூனீ பாரத நாடு தொடர்பான பல விடயங்களை உற்று நோக்கினார். சமசுகிருத மொழியை கற்று, தாரிக் அல்-இந்த் எனும் இந்திய வரலாற்று நூலை எழுதி முடித்தார்.. இந்திய வானவியலையும் கற்று தேர்ந்தார்.

. 
வானவியல், கணக்கு, புவியியல் கணக்குகள் தொடர்பாக அல்-பரூனீ எழுதிய 146 நூல்களில் 95 நூல்கள் கிடைக்கப்பெற்றுள்ளது. சோதிடம் தொடர்பான வானவியல் மற்றும் வானவியல் கணக்கீடுகள் குறித்து இவர் பல நூல்கள் எழுதியிருந்தாலும், சோதிடக் கட்டங்களில் நம்பிக்கை இல்லாதவர்.

மற்றவர்கள் என்ன கூறியிருந்தாலும் புவி, சூரியனை சுழல்கிறது என்ற கோட்பாட்டில் நம்பிக்கை கொண்டவர். இந்தியச் சோதிடக் கலையைக் குறித்து அதிக விமர்சனங்கள் வழங்கியவர்.

சமயங்களின் வரலாறு குறித்த அல்-பரூனீயின் நூல்கள் இசுலாமிய நிறுவனங்களால் போற்றப்படுகிறது. அல் பரூனீ சரத்துஸ்திர சமயம், யூதம், இந்து, பௌத்தம், இசுலாம் மற்றும் பிற சமயங்களை ஒப்பு நோக்கி ஆராய்ந்தவர். இசுலாம் அல்லாத பிற சமயங்களை, அதனதன் நோக்கிலே ஆராய்ந்தவரே அன்றி, மற்ற சமயங்களுடன் ஒப்பிட்டு, குறை கண்டுபிடிக்கும் முயற்சியில் நோக்கவில்லை.

இந்தியவியல் அறிஞரான அல்பரூனீயின் புகழ் பெற்ற நூல்களில், இந்திய வரலாறு எனும் தாரிக் அல்-ஹிந்த் எனும் நூல் இந்திய நிலவியல், இந்திய மக்களின் பழக்க வழக்கங்கள், சமயச் சடங்குகள், சமூக ஏற்றத் தாழ்வுகள், அரசியல், மத நம்பிக்கைகள், இசுலாமியர்கள் மீதான இந்துக்களின் விரோத மனப்பான்மை ஆகியவைகள் குறித்து விரிவாக விளக்குகிறது.







</doc>
<doc id="312053" url="https://ta.wikipedia.org/wiki?curid=312053" title="சுல்தான்பேட்டை">
சுல்தான்பேட்டை

சுல்தான்பேட்டை (Sultanpet) இந்தியாவின் கோயம்புத்தூர் மாவட்டத்தின், சூலூர் வட்டத்தில் அமைந்த ஒரு ஊராகும். சுல்தான்பேட்டை ஊராட்சி ஒன்றியத்தின் வட்டார வளர்ச்சி அலுவலகம் சுல்தான்பேட்டையில் இயங்குகிறது. சுல்தான்பேட்டை ஊராட்சி ஒன்றியம் இருபது பஞ்சாயத்து கிராமங்கள் கொண்டது. 

தமிழ்நாடு மாநிலத்திலுள்ள கோயம்புத்தூர் மாவட்டத்தில் காமநாயக்கன் பாளையம் வட்டாரத்தில் அமைந்துள்ளது. இது சூலூர் சட்டமன்ற தொகுதிக்கும் கோயம்புத்தூர் பாராளுமன்ற தொகுதிக்கும் உட்பட்டதாகும். கோயம்புத்தூரிலிருந்து கிழக்கே 32 கிலோ மீட்டர் தொலைவில் உள்ளது.

சுல்தான்பேட்டை வட்டத்தின் எல்லைகளாக வடக்கில் சூலூர் மற்றும் பல்லடம்; கிழக்கில் பொங்கலூர் எல்லைகளாகக் கொண்டது.

திருப்பூர், பொள்ளாச்சி, கோயம்புத்தூர் மற்றும் பல்லடம் காமநாயக்கன் பாளையம் சுல்தான்பேட்டைக்கு அருகில் உள்ள நகரங்களாகும்.

சுல்தான்பேட்டைக்கு செல்வதற்கு தொடருந்து வசதிகள் இல்லாவிட்டாலும், கோயம்புதூர், திருப்பூர், பொள்ளாச்சி போன்ற நகரங்களிலிருந்து பேருந்து வசதிகள் உள்ளது.




</doc>
<doc id="312054" url="https://ta.wikipedia.org/wiki?curid=312054" title="வீட்டுக் காவல்">
வீட்டுக் காவல்

வீட்டுக் காவல் அல்லது வீட்டுச் சிறை என்பது ஒருவரை சிறையில் அடைப்பதற்குப் பதிலாக அவரின் நடமாட்டத்தையும், பிறருடன் நேரடியாகவோ, மறைமுகவாகவோ மற்றும் தொலைத் தொடர்பு மற்றும் தகவல் தொழில் வசதிகள் மூலம் வெளி உலகத்தினருடன் தொடர்பு கொள்ள இயலாத வகையில் தனிமைப்படுத்த, அவரது வீட்டிலேயே முடக்கி வைப்பதாகும். 

ஒரு அரசின் கொள்கைகளை எதிர்த்து, மக்களை போராட்டத்தில் ஈடுபடுத்தும், அரசியல்செல்வாக்கு மிக்க அரசியல் அதிருப்தியாளர்களை, நீதிமன்ற ஆணை மூலம் காவல் துறையினர், சிறையில் அடைப்பதற்கு பதிலாக அவர் தங்கியிருக்கும் வீட்டிலேயே வெளி உலகத் தொடர்புகள் இன்றி தனிமைப் படுத்தி வைத்துவிடுவர். வீட்டுச் சிறையில் வைக்கப்படுபவர் யாரிடனும் தொடர்பு கொள்ள முடியாதவாறு, வீட்டைச் சுற்றி காவலர்கள் நிறுத்தப்படுவர். மேலும் தொலைபேசி, அலைபேசி, இணைய வசதிகளின் இன்றி வெளி உலக தொடர்புகள் துண்டிக்கப்படும்.
அரசிற்கு எதிரான அதிருப்தி உணர்வுகளை தூண்டி, பொதுமக்களை அரசிற்கு எதிராக வன்முறையில் அல்லது போராட்டங்களில் இறங்காதவாறு, மக்கள் செல்வாக்கு மிக்கவர்கள் பல நாடுகளில் வீட்டுக் காவலில் வைக்கப்பட்டுள்ளனர். அவர்களில் சிலர்:

காஷ்மீர் பிரிவினையைத் தூண்டியதற்காக இந்திய அரசால் சேக் அப்துல்லா, காஷ்மீருக்கு வெளியே, தமிழ்நாட்டின் கொடைக்கானலில் ஒரு வீட்டில் தடுத்து வைக்கப்பட்டார்.
ஆங் சான் சூச்சியை மியான்மர் நாட்டின் இராணுவ அரசு மூன்று முறை வீட்டுக் காவலில் தடுத்து வைத்தது. இவர் வீட்டுக் காவலில் 15 ஆண்டுகள் கழித்துள்ளார். 
இந்தோசீனா நாட்டின் முதல் அதிபர் சுகர்ணோ, இராணுவ ஆட்சித் தலைவர் சுகர்தோவால், 1967இல் வீட்டுக் காவலில் வைக்கப்பட்டார்.
பாகிஸ்தான் நாட்டில் 1977இல் இராணுவப் புரட்சியின் மூலம் ஆட்சிக்கு வந்த இராணுவத் தலைவர் முகமது ஜியாவுக் ஹல், பிரதமர் பதவியிலிருந்த சுல்பிக்கார் அலி பூட்டோவை நீக்கி, வீட்டுக் காவலில் வைத்தனர். பின்னர் 1979இல் நீதிமன்றம் புட்டோவிற்கு மரண தண்டனை விதித்தது. நவாஸ் செரிப், இம்ரான் கான் போன்ற மக்கள் செல்வாக்கு மிக்க அரசியல் தலைவர்கள் பெர்வேஸ் முஷாரஃப்பால், பாகிஸ்தானில் வீட்டுக் காவலில் வைக்கப்பட்டனர்.

கலீலியோ கலிலி, சூரியனை மையமாகக் கொண்டு புவியும் மற்ற கிரகங்களும் சுற்றுகிறது என்ற உண்மையை, கிறித்தவ சமய நம்பிக்கைகளுக்கு எதிரான கருத்தை வெளிபடுத்தியமைக்காக 1642 முதல் இறக்கும் வரை கத்தோலிக்க திருச்சபையின் ஆணையின் பேரில் வீட்டுக் காவலில் வைக்கப்பட்டார்.


</doc>
<doc id="312055" url="https://ta.wikipedia.org/wiki?curid=312055" title="1598">
1598

ஆண்டு 1598 (MDXCVIII) கிரெகொரியின் நாட்காட்டியில் ஒரு வியாழக்கிழமையில் துவங்கிய ஒரு சாதாரண ஆண்டு ஆகும். பழைய 10-நாட்கள் பின்தங்கிய யூலியன் நாட்காட்டியில் இது ஞாயிற்றுக்கிழமையில் ஆரம்பமான ஒரு சாதாரண ஆண்டாகும்.





</doc>
<doc id="312056" url="https://ta.wikipedia.org/wiki?curid=312056" title="ஏரிச் சூழல்மண்டலம்">
ஏரிச் சூழல்மண்டலம்

ஏரிச் சூழல்மண்டலம் (lake ecosystem) என்பது உயிர்சார் கூறுகளான தாவரங்கள், விலங்குகள், நுண்ணுயிர்கள் என்பவற்றோடு உயிர்சாராக் கூறுகளான இயற்பிய, வேதியியல் இடைவினைகள் ஆகியவற்றை உள்ளடக்கியது. ஏரிச் சூழல்மண்டலம், தேங்குநீர்ச் சூழல்மண்டலத்துக்கான முதன்மை எடுத்துக்காட்டு ஆகும். தேங்கு நீர்நிலைகள் என்பது, குளங்கள், ஏரிகள், ஈர நிலங்கள் போன்ற பலவற்றை உள்ளடக்குகிறது. ஓடைகள், ஆறுகள் போன்றவற்றை உள்ளடக்குகின்ற ஓடுநீர்ச் சூழல்மண்டலமும், தேங்குநீர்ச் சூழல்மண்டலமும் சேர்ந்ததே நீர்ச் சூழல்மண்டலம்.

தேங்குநீர்த் தொகுதிகள் பல்வேறுபட்டவை. சில அங்குலங்கள் மட்டுமே ஆழம் கொண்ட சிறிய, தற்காலிகமான மழைநீத் தோக்கங்கள் முதல், 1740 மீட்டர் வரை ஆழம் கொண்ட பைக்கால் ஏரி வரை தேங்குநீத் தொகுதிகளுள் அடங்குகின்றன. குளங்களுக்கும், ஏரிகளுக்கும் இடையிலான வேறுபாடு தெளிவற்றது. பிரவுன் என்பவர், குளங்களின் அடித் தளத்துக்குச் சூரிய ஒளி கிடைக்கும் என்றும், ஏரிகளின் அடித்தளத்துக்குச் சூரிய ஒளி கிடைக்காது என்றும் கூறுகிறார். அத்துடன், சில ஏரிகள் பருவகாலங்களுக்குத் தக்க அடுக்கமைவுகளைக் கொண்டிருக்கின்றன. குளங்கள் இரண்டு பகுதிகளைக் கொண்டுள்ளன. ஒன்று "நீர்ப்பரப்பு வலயம்" (pelagic zone), இது திறந்த நீர் வலயம். மற்றது "நீரடி வலயம்" (benthic zone), இது அடித்தளத்தையும், கரைப்பகுதிகளையும் உள்ளடக்கியது. ஏரிகள் ஒளியில்லாத ஆழமான அடித்தளத்தைக் கொண்டிருப்பதால், இத்தொகுதிக்கு கூடுதலாக "ஒளிபுகா வலயம்" (profundal zone)என்னும் இன்னொரு வலயம் உண்டு. இந்த மூன்று பகுதிகளும் மிகவும் வேறுபாடான உயிரில் சூழலைக் கொண்டிருக்கும் என்பதால், ஒவ்வொன்றிலும் அப்பகுதிகளுக்காகச் சிறப்புத் தகவமைவு பெற்ற உயிரினங்கள் வாழுகின்றன.

நீர் பரப்புத் தொகுதிகளின் முக்கிய ஆற்றல் மூலமான ஒளி, தாவரங்களின் ஒளித்தொகுப்புக்குத் தேவையான ஆற்றலை வழங்குகிறது. கிடைக்கும் ஒளியின் அளவு, பல்வேறு காரணிகளின் சேர்க்கையில் தங்கியுள்ளது. சிறிய குளங்களைப் பொறுத்தவரை அயலில் இருக்கக்கூடிய மரங்களின் நிழல் கிடைக்கும் ஒளியின் அளவைப் பாதிக்கும். அதேவேளை, முகில்கள், சூரியனை மறைப்பதன் மூலம் பெரிய நீர்நிலைகளும் ஒளி பெறுவதைத் தடுக்கக்கூடும். பருவகாலத்துக்குரிய அல்லது அன்றாட நிலைமைகள் கூட ஒளி கிடைப்பதில் பங்கு வகிக்கக்கூடும். ஒளி, நீர் மேற்பரப்பில் குறைந்த கோணத்தில் விழுமானால், கூடிய ஒளி தெறிப்பு மூலம் இழக்கப்படும். இது பீரின் விதி (Beer's law) எனப்படுகிறது. ஒளி மேற்பரப்பை ஊடறுத்துச் சென்ற பின்னரும், நீரில் தொங்கலாக உள்ள துணிக்கைகளால் சிதறடிக்கப்படலாம். இவ்வாறான ஒளிச் சிதறல், ஆழமான நீர்நிலைகளின் அடிப்பகுதிக்கு ஒளி செல்வதைக் குறைக்கும். ஏரிகள், ஒளிபுகும் பகுதி, ஒளிபுகாப் பகுதி என இரண்டு பகுதிகளைக் கொண்டிருக்கின்றன. முதற் பகுதிக்கு ஒளி கிடைக்கும், மற்றப்பகுதி ஒளிபுகா ஆழத்தில் இருப்பதால், இங்கே ஒளித்தொகுப்பு ஆற்றல் இருக்காது. ஏரிகளின் வலயங்களான "நீர்ப்பரப்பு" வலயமும், "நீரடி" வலயமும் ஒளிபுகும் பகுதிக்குள் அடங்குகின்றன, ஒளிபுகாப் பகுதி, ஒளிபுகா வலயத்துள் அடங்கும்.

தேங்குநீர்ச் சூழல்மண்டலத்தில் வாழும் பெரும்பாலான உயிரினங்கள், சூழல் வெப்பநிலைக்கு ஏற்ப உடல் வெப்பநிலை மாறுகின்ற மாறுவெப்பநிலைக்கு உரியவை என்பதால், வெப்பநிலை ஒரு முக்கிய உயிரில் காரணி ஆகும். நீர் மேற்பரப்பூடாக நிகழக்கூடிய கதிர்வீச்சினாலும், சூழலிலிருந்து கடத்தல் மூலமும், நீர் சூடாகவோ குளிர்வடையவோ கூடும். ஆழம் குறைந்த நீர்நிலைகளில் மேலிருந்து கீழாகத் தொடர்ச்சியான வெப்பநிலை மாறல் வீதம் காணப்படும். மேற்பரப்பில் வெப்பநிலை கூடிய நீரும் அடித்தளத்தில் வெப்பநிலை குறைந்த நீரும் இருக்கும். அத்துடன், இவ்வாறான தொகுதிகளில், பருவகால அல்லது அன்றாட அடிப்படையில் வெப்பநிலை ஏற்ற இறக்கம் பெரிய அளவில் இருக்கக்கூடும்.

பெரிய ஏரிகளைப் பொறுத்தவரை வெப்பநிலை நிலைமைகள் பெருமளவுக்கு வேறுபட்டு அமையும். எடுத்துக்காட்டாக, மிதவெப்பமண்டலப் பகுதிகளில், வளி வெப்பநிலை உயரும்போது, ஏரிகளின் மேற்பரப்பில் காணப்படும் பனிப்படை உடைந்து மேற்பரப்பின் வெப்பநிலையை 4°ச அளவுக்கு இருக்கச் செய்கிறது. இவ்வெப்பநிலையிலேயே நீர் அதிக அடர்த்தியைக் கொண்டிருக்கும். பருவம் மாறும்போது, சூடாகும் காற்று நீரின் மேற்பரப்பைச் சூடாக்குகிறது. அப்போது நீரின் அடர்த்தி குறைவதால், அது மேலேயே இருக்கும். ஆழத்தில் ஒளி புகாததால், அங்கு இருக்கும் நீர் குளிராகவும், அடர்த்தி கூடியதாகவும் காணப்படும். கோடைகாலம் தொடங்கும்போது பெரிய வெப்பநிலை வேறுபாட்டோடு கூடிய இரண்டு நீர்ப்படைகள் உருவாகியிருக்கும். கூடிய குளிர் பொருந்தியதாக இருக்கும் ஏரியின் கீழ்ப் பகுதி, "இருள் நீரகம்" (hypolimnion) எனப்படும். மேலேயுள்ள சூடான பகுதி "இளஞ்சூட்டு நீரகம்" (epilimnion) எனப்படும். இவ்விரண்டு பகுதிகளுக்கும் இடையே விரைவான வெப்பநிலை மாற்றங்களைக் கொண்ட ஒரு பகுதி காணப்படும். இது "வெப்பச் சரிவுப் பகுதி" (thermocline) எனப்படும். குளிரான இலையுதிர் காலத்தில், மேற்பரப்பு வெப்பத்தை இழக்க இளஞ்சூட்டு நீரகம் குளிர்வடைகிறது. ஏரியின் இரண்டு பகுதிகளிலும் வெப்பநிலை ஏறத்தாழச் சமமாகும்போது, இரண்டு பகுதிகளினதும் நீர் கலந்து சீரான வெப்பநிலை உருவாகின்றது. இது "ஏரிப் புரள்வு" (lake turnover) எனப்படும். குளிர் காலத்தில், மறுதலையான அடுக்கமைவு ஏற்படுகிறது. மேற்பரப்பு குளிர்ந்து உறைய, வெப்பநிலை கூடிய, ஆனால் அடர்த்தி கூடிய நீர் அடிப்பகுதியிலேயே தங்குகிறது. ஒரு வெப்பச் சரிவுப் பகுதியும் உருவாகிறது. இவ்வாறே இச்சுற்று தொடர்ச்சியாக இடம்பெறும்.


</doc>
<doc id="312059" url="https://ta.wikipedia.org/wiki?curid=312059" title="சந்தீப் தோமர்">
சந்தீப் தோமர்

சந்தீப் தோமர் "(Sandeep Tomar)" (பிறப்பு: மலக்பூர், பாகுபத் மாவட்டம், உத்தரப்பிரதேசம்) ஓர் இந்திய ஆண் மற்போராளி. இவர் 
ஆடவர் 55 கிகி தனிவகைப் பகுப்பில் போட்டியிடுகிறார். இவர் ஜாட் சமூகத்தைச் சார்ந்தவர். இவரின் பயிற்சியாளர் குல்தீப் சிங் ஆவார். 2011 ஆம் ஆண்டிலிருந்து குல்தீப் சிங் இவருக்கு பயிற்சி அளித்துக் கொண்டிருக்கிறார்.



</doc>
<doc id="312061" url="https://ta.wikipedia.org/wiki?curid=312061" title="இரவீந்தர் கத்ரி">
இரவீந்தர் கத்ரி

இரவீந்தர் கத்ரி "(Ravinder Khatri)"' (பிறப்பு: 15 மே 1992) ஓர் இந்தியாவைச் சேர்ந்த கிரேக்க-உரோம வகை மற்போராளி ஆவார், இவர் 85 கிகி பகுப்பில் போட்டியிடுகிறார்.


</doc>
<doc id="312062" url="https://ta.wikipedia.org/wiki?curid=312062" title="அர்தீப் சிங்">
அர்தீப் சிங்

அர்தீப் சிங் (Hardeep Singh) (பிறப்பு: 20 திசம்பர் 1990) இந்தியாவைச் சேர்ந்த ஓர் ஆண் கிரேக்க-உரோம வகை மற்போராளி. . இவர் 2013 இல் பொதுநலவாயத்து போட்டியாளர் ஆனார். மேலும் 2016 ஆசிய மற்போர் போட்டிகளில் பின்தங்கினார் (runner-up). இவர் தான் இந்தியாவின் முதல் உயரெடை கிரேக்க- உரோம வகை மற்போராளியாக 2016 ஒலிம்பிக்கில் போட்டியிடத் தேர்வு செய்யப்பட்டார்.

அர்தீப் ஆரியானா மாநிலம், சிந்து மாவட்ட்த்தில் உள்ள தகோல்லா எனும் ஊரில் ஓர் உழவர் குடும்பத்தில் பிறந்தார்.இவர் பள்ளிப் பருவத்திலேயே மற்போர் பயிலத் தொடங்கிவிட்டார். இவரது திறமையை இனங்கண்ட இவரது பயிற்சியாளர் இவரை ஒரு விளையாட்டுப் பள்ளியில் சேர்த்துள்ளார். இப்பள்ளியில் இவர் மற்போரின் அடிப்படைகளைக் கற்றார். பிறகு இவர் இந்திய விளையாட்டு ஆணையத்தின் வட்டார மையத்தில் மூன்று ஆண்டுகள் பயிற்சி பெற்றார். அங்கு இவர் நன்கு தேறியதால், இவர் தில்லியில் உள்ள சகத்ராசல் விளையாட்டரங்கத்துக்கு மேலும் வளமான பயிற்சி பெற அனுப்பப் பட்டுள்ளார். இவர் அங்கு நான்காண்டுகல் பயிற்சி பெற்றுள்ளார். அப்போது இவர் இந்தியத் தொடர்வண்டித் துறையில் வேலையில் சேர்ந்துள்ளார்.இவர் முதலில் கட்டற்ர மற்போர்ப் பயின்றாலும் பின்னர் 2009 இளையோர் தேசிய மற்போர் போட்டிகளுக்குப் பிறகு கிரேக்க-உரோம வகை மற்போரில் ஈடுபடலானார்.
Profile


</doc>
<doc id="312073" url="https://ta.wikipedia.org/wiki?curid=312073" title="முகம்மது அனாசு">
முகம்மது அனாசு

முகம்மது அனாசு யாகியா "(Mohammad Anas Yahiya)" ஓர் இந்திய ஓட்டப்பந்தய வீரராவார். 1994 ஆம் ஆண்டு செப்டம்பர் 17 இல் பிறந்த முகம்மது அனாசு 400 மீட்டர் ஓட்டத்தில் நிபுணத்துவம் பெற்றவராகத் திகழ்கிறார். 2016 இரியோ ஒலிம்பிக் போட்டிகளில் 4 X 400 மீட்டர் தொடர் ஓட்டப்போட்டியிலும் 400 மீட்டர் ஓட்டபோட்டியிலும் இந்தியாவின் சார்பில் ஓடுவதற்கு இவர் தகுதி பெற்றார்.

2016 ஆம் ஆண்டு சூன் மாதத்தில் போலந்து நாட்டில் நடைபெற்ற போலந்து தடகளச் சாம்பியன் போட்டியில், இவர் 400 மீட்டர் தூரத்தை 45.40 வினாடிகளில் ஓடிமுடித்து ஒரு தேசிய சாதனையை நிகழ்த்தினார். இவ்வேகமே ஒலிம்பிக் போட்டியில் பங்கேற்பதற்குத் தகுதியான வேகமாக நிர்ணயிக்கப்பட்டிருந்தது . மில்காசிங் (1956,1960), கே.எம்.பினு (2004) ஆகியோருக்கு அடுத்ததாக ஒலிம்பிக் போட்டிகளில் பங்கேற்பதற்காக தேர்ந்தெடுக்கப்பட்ட மூன்றாவது இந்தியத் தடகளவீரர் என்ற பெருமை முகம்மது அனாசுக்கு கிடைத்தது. . 

2016 ஆம் ஆண்டு சூலை மாதத்தில் பெங்களுரு நகரில் நடைபெற்ற தேசிய தடகளச் சாம்பியன் போட்டியில், 4 × 400 மீட்டர் தொடர் ஓட்டப்போட்டியில் முகம்மது அனாசு இடம்பெற்றிருந்த குழு வெற்றி பெற்றது. இவ்வெற்றியின் மூலம் ஒலிம்பிக் போட்டிகளில் பங்கேற்கும் தகுதியையும் பெற்றது. முகம்மது அனாசடன் குங்கு முகம்மது, அய்யாசாமி தரூண் மற்றும் ஆரோக்கிய இராசீவ் கொண்ட நால்வர் அணி, முன்னதாக நான்கு வாரங்களுக்கு முன் துருக்கியில் நிகழ்த்தியிருந்த அவர்களின் 3:02.17 சாதனையை 3:00:91 நிமிடத்தில் ஓடிமுடித்து ஒரு தேசிய சாதனையைப் படைத்தது. மேம்பட்ட இச்செயல்திறன் குங்கு முகம்மது நால்வர் அணியை உலகத்தரவரிசையில் 13 ஆவது இடத்திற்கு உயர்த்தியது 


</doc>
<doc id="312075" url="https://ta.wikipedia.org/wiki?curid=312075" title="திருநெல்வேலி அரசு அருங்காட்சியகம்">
திருநெல்வேலி அரசு அருங்காட்சியகம்

திருநெல்வேலி அரசு அருங்காட்சியகம் (GOVERNMENT MUSEUM, TIRUNELVELI) தமிழ்நாட்டில் அருங்காட்சியகத்துறையால் பராமரிக்கப்பட்டு வரும் இருபது மாவட்ட அருங்காட்சியகங்களில் ஒன்று. திருநெல்வேலி மாவட்டத்தின் தலைமையகமான திருநெல்வேலியில் இவ்வருங்காட்சியகம் அமைக்கப்பட்டுள்ளது. அரசுக்குச் சொந்தமான கட்டிடத்தில் செயற்பட்டுவரும் இக்காட்சியகத்தில், சிற்பப் பூங்கா, சிறுவர் பூங்கா, அறிமுகக் கூடம், மானுடவியல் கூடம், தொல்லியல் கூடம், இயற்கை அறிவியல் கூடம், ஓவியக் கூடம் என ஐந்து காட்சிக்கூடங்கள் உள்ளன.

திருநெல்வேலி புனித மார்க் தெருவில், காவற்துறை கண்காணிப்பாளர் அலுவலகத்துக்கு அருகில் அரசுக்குச் சொந்தமான கட்டிடத்தில் இந்த அருங்காட்சியகம் அமைந்துள்ளது. காட்சியகம் அமைந்துள்ள கட்டிடம் பழமையானது. ஊமைத்துரை ஆங்கிலேயர்களால் சிறைவைக்கப்பட்ட இடம் மற்றும் கட்டிடத்தின் உள்ளமைந்த கூடங்களின் மேற்கூரைகளில் மீன்வடிவங்கள் காணப்படுவதால் இது பாண்டியர் காலக் கட்டிடம் என்ற கூற்று வழக்கிலுள்ளது.

திருநெல்வேலி மாவட்டத்தின் தொல்லியல் அகழ்வாய்வுக் களங்களிலிருந்து பெறப்பட்ட முதுமக்கள் தாழி, தானியக் குதிர், பழங்சிற்பங்களில் சதிக்கல், வீரக்கல், காளி, தேவி, மகாவீரர், சண்டிகேசுவரர், நந்தி போன்றவை, பழங்கால நாணயங்கள், கற்காலத்தில் பயன்படுத்தப்பட்ட பல்வகை கற்கருவிகள், காட்டுநாய்க்கர், பளியர், காணி இனப் பழங்குடி மக்கள் பயன்படுத்திய பொருட்கள், பழங்கால அளவை நாழிகள், சாடிகள் எனப் பல்வகைத் தொல்பொருள்கள் காட்சிப்படுத்தப்பட்டன. வீரபாண்டிய கட்டபொம்மன் தொடர்பான சேகரிப்புப் பொருட்கள் ஊமைத்துரைக் கூடம் என்ற தனிப்பட்ட கூடத்தில் வைக்கப்பட்டுள்ளன.


</doc>
<doc id="312076" url="https://ta.wikipedia.org/wiki?curid=312076" title="சப்பாத்திக் கள்ளி">
சப்பாத்திக் கள்ளி

சப்பாத்திக் கள்ளி (Opuntia) என்பது கள்ளி குடும்பத்தைச் சேர்ந்த ஒரு பேரினமாகும்.

பொதுவாகக் காணப்படும் சப்பாத்திக் கள்ளி என்பது இந்திய சப்பாத்திக் கள்ளி ( Indian fig opuntia ("O. ficus-indica") என்ற சிற்றினமாகும். சமையலுக்கு "பிரிக்கிளி சப்பாத்திக் கள்ளி" இனத்தின் கனிகள் பயன்படுகிறன.

இந்த பேரினத்தை ஆங்கிலத்தில் குறிக்கும் பெயரான "ஒபுன்டா" என்பது பண்டைய கிரேக்க நகரான ஒபஸ் என்ற பெயரில் இருந்து பெறப்பட்டது. அங்கு சமையல் தேவைக்காக இவற்றை பயிரிட்டு வளர்த்தால் இப்பெயர் பெற்றது.

பிற அனைத்து கள்ளி இனச்செடிகளைப்போல சப்பாத்திக் கள்ளியும் அமெரிக்காவைச் சேர்ந்தவையே, அங்கிருந்தே உலகின் பிற பகுதிகளுக்கு பரவியது. சப்பாத்திக் கள்ளி இனங்கள் மிகுதியாகக் காணப்படுவது மெக்சிக்கோ குறிப்பாக ( மெக்சிகோவின் மைய, மேற்கு பிராந்தியங்களில்), மற்றும் கரீபியன் தீவுகள் (மேற்கிந்தியத் தீவுகள்) ஆகும். ஐக்கிய அமெரிக்காவிலும் பல இடங்களில் சப்பாத்திக் கள்ளி இனங்கள் காணப்படுகின்றன, குறிப்பாக மேற்கு ஐக்கிய அமெரிக்காவின் , ராக்கி மலைத்தொடரில், "Opuntia phaeacantha" மற்றும் "Opuntia polyacantha" ஆகிய சப்பாத்திக் கள்ளி சிற்றினங்கள், மற்றும் தென்மேற்கு பாலைவனப்பகுதிகளில் பலவகையான சப்பாத்திக் கள்ளி சிற்றினங்கள் காணப்படுகின்றன, புலோரிடாவில் இருந்து கனெக்டிகட் / லாங் தீவு வரையிலான கிழக்கு கடற்கரை பகுதிகள் ("Opuntia humifusa") இன சப்பாத்திக் கள்ளிகள் காணப்படுகின்றன. சப்பாத்திக் கள்ளிகள் தமிழ்நாட்டில் பரவலாக தரிசு நிலங்களிலும் வேளியோரங்களிலும் காணப்படுகின்றன.

முட்கள் நிறைந்தும், தட்டையாக, வட்டவடிவில் வளரக்கூடிய கள்ளிகளேயே சப்பாத்திக் கள்ளி என அழைக்கின்றனர். இவற்றில் இரண்டுவிதமான முட்கள் காணப்படுகின்றன அவை பெரிய முட்கள், மெல்லிய முட்கள் ஆகும். இதில் பெரிய முட்கள் தோலில் கடுமையாகக் குத்தி கிழிக்கககூடியனவாகவும், சிறியமுட்கள் குத்தி மாட்டிக் கொண்டால் எளிதில் அகற்ற இயலாததாகவும் இருக்கும்.

கலாப்சு தீவுகளில் ஆறு வெவ்வேறு இனங்கள் காணப்படுகின்றன. அவை: "O. echios", "O. galapageia", "O. helleri", "O. insularis", "O. saxicola", "O. megasperma" ஆகும். இவை 14 வகைகளாகப் பிரிக்கப்பட்டுள்ளன; இவற்றில் பெரும்பாலானவை ஒருசில தீவுகளிலிலேயே உள்ளன. இதனாலேயை இவற்றைச் சிறந்த எடுத்துக்காட்டுகள் என அழைக்கின்றனர். கலாப்சு தீவுகள் சிலவற்றில் இராச்சத ஆமைகள் உள்ளன இந்த ஆமைகள் வாழக்கூடிய தீவுகளில் உள்ள சப்பாத்திக் கள்ளி இனங்கள் உயரமானவையாக உள்ளன. இராட்சத ஆமைகள் இல்லாத தீவுகளில் உள்ள சப்பாத்திக் கள்ளிகள் உயரம் குறைந்தவையாக உள்ளன. காரணம் இந்த இராட்சத ஆமைகளின் முதன்மை உணவுத் தேவைக்கு இந்தச் சப்பாத்திக் கள்ளிகளையே சார்ந்துள்ளன.

சப்பாத்திக் கள்ளியின் கனிகள் பச்சை நிறத்துடன் உள்ளவை இவை பழுத்தால் சிவப்பு நிறத்தை அடையும். இந்தப் பழங்களின் மேல் ஆங்காங்கே கொத்துக் கொத்தாக சிறிய முட்கள் இருக்கும். இந்த பழங்களைச் சிற்றூர்புறச் சிறுவர்கள் விரும்பி உண்பார்கள் பழத்தை எச்சரிக்கையாகப் பிடுங்கி அதை அதன் முட்கள் உள்ள பகுதியைக் கல்லில் தேய்த்து முட்களை அகற்றி பழத்தின் தோலை எடுத்து உள்ளே இருக்கும் விதைகள் நிறைந்த சதையை உண்பார்கள். பழத்தின் உள்ளே உண்ணக்கூடிய சதைப்பகுதி இரத்தச் சிவப்பாகவும், நல்ல இனிப்புச் சுவையுடனும் இருக்கும்.


</doc>
<doc id="312078" url="https://ta.wikipedia.org/wiki?curid=312078" title="கெராடு டோமர் உருப்படிவம்">
கெராடு டோமர் உருப்படிவம்

பொருளியலில், கெராடு-டோமர் உருப்படிவம் ("Harrod–Domar model") என்பது கீன்சுக்குப் பிற்பட்ட காலத்தில் உருவாக்கப்பட்ட ஒரு பொருளாதார வளர்ச்சி உருப்படிவம் ஆகும். 

ஒரு நாட்டின் பொருளாதார வளர்ச்சி, அந்நாட்டில் நிலவும் சேமிப்பு விகிதத்தையும் முதலீட்டின் உற்பத்தித் திறனையும் சார்ந்துள்ளது. இயற்கையாகவே எந்தப் பொருளாதாரமும் சமச்சீர் வளர்ச்சியடையாது என்பது இதன் அனுமானம்.1939 ஆம் ஆண்டு ராய் எப் கெராடு ( Roy F Harrod ) என்பவரும் , 1946 ஆம் ஆண்டு எவ்சி டோமர் ( Evsey Domar ) என்பவரும் இதனை உருவாக்கினர். இது போன்ற ஒரு உருப்படிவத்தை 1924 ஆம் ஆண்டு கச்டவு கேசல் ( Gustav Cassel ) என்பவரும் உருவாக்கியுள்ளார். எக்சோகினசு வளர்ச்சி உருப்படிவத்திற்கு ( Exogenous growth model )இது ஒரு முன்மாதிரியாக அமைந்துள்ளது. புதுமை செவ்வியல் வாதிகள் (Neo-Classical Economists )இவ்வுருப்படிவத்தின் உறுதியற்ற தன்மையை எடுத்துக் கூறி உள்ளனர். அதுவே சொலொ சவான் (Solow Swan model ) உருப்படிவ்ம் உருவாவதற்கு காரணமாக இருந்துள்ளது.

மூன்றுவகையான பொருளாதார வளர்ச்சி விகிதம் உள்ளதாக இவ்வுருப்படிவம் கூறுகிறது. அவை தேவையான வளர்ச்சி விகிதம், உண்மை வளர்ச்சி விகிதம் மற்றும் இயற்கை வளர்ச்சி விகிதம் ஆகும். தேவையான வளர்ச்சி விகிதத்தின்படி பொருளாதாரம் அளவில்லாமல் வளர்ச்சியடையவும் செய்யாது, சுருங்கவும் செய்யாது. உண்மையான வளர்ச்சி விகிதம் என்பது உண்மை நடப்பில் எட்டும் வளர்ச்சி விகிதம் ஆகும். இயற்கை வளர்ச்சி விகிதம் ஒரு நாட்டின் முழு வேலை வாய்ப்பை அளிக்கும் வளர்ச்சி விகிதம் ஆகும். மக்கள் தொகை 3 விழுக்காடு உயர்ந்தால், வளர்ச்சி விகிதமும் 3 விழுக்காடு உயர்ந்து முழு வேலை வாய்ப்பை உறுதி செய்யும் 

உடனடி நுகர்வைக்குறைப்பதே பொருளாதார வளர்ச்சிக்கு அடி கோலும் என்று சுருக்கமாகக்கூறலாம். பொருள்கள் உற்பத்தி செய்யப்படும் பொழுது அது மற்றொரு வகையில், உற்பத்திக் காரணிகள் மூலம், மக்களுக்கு வருமானத்தையும் பெருக்கும். வருமானம் பெறுகினால் நுகர்வும் அதிகமாகும். . நுகர்வு அதிகமானால் தேவையும் அதிகரிக்கும் 
பொருள்கள் நுகரும் பொருள்கள்( Consumption goods), மூலதனப் பொருள்கள் ( Capital Goods ) என இரு வகைப்படும். நுகரும் பொருள்கள், உணவுப்பொருள்கள், ஆடைகள் போன்று நுகரத்தகுந்தவை. மூலதனப்பொருள்கள் தளவாடங்கள் எந்திரங்கள் போன்ற, பொருள்களை உற்பத்தி செய்யத்தேவையானவை ஆகும்.
மக்கள் ஈட்டும் வருமானம் இரண்டு வகையான பொருள்களிலும் செலவிடப்படுகிறது. பொதுவாக வீடு சார்ந்த அமைப்புகள் (House Holds) நுகர்பொருள்களிலும், உற்பத்தி நிறுவனங்கள் மூலதனப்பொருள்களிலும் செலவு செய்வர். ஒருவேளை அனைத்து வருமானமும் வீடுசார்ந்த அமைப்புகளுக்கே கிடைக்குமானால் அவை அனைத்தும் நுகர்பொருளுக்கே செலவு செய்யப்படும்.அங்கனமாயின் மூலதனப்பொருள்களுக்கு தேவை ஏற்பட வாய்ப்பு இல்லை என் எண்ணத் தோன்றும். ஆனால் வீடு சார்ந்த அமைப்புகள் எப்பொழுதும் முழு வருமானத்தையும் செலவு செய்வதில்லை.. அதில் ஒரு பகுதியை சேமிப்பர். அவ்வாறு வீடு சார்ந்த அமைப்புகளின் சேமிப்பின் கூட்டுத்தொகை நாட்டின் ஒட்டு மொத்த சேமிப்பாகும்.. இவ்வாறு சேமிக்கப்படும் தொகை வங்கிகளின் வாயிலாகவும் வேறு அமைப்புகளின் வாயிலாகவும் முதலீடாகப் போய்ச்சேரும்.புதிய தொழில் தொடங்குவதற்காகவும், பழயன வற்றை விரிவு படுத்தவும், புதிப்பிக்கவும் மூலதனம் தேவைப்படுகிறது.. இவ்வாறு செய்யப்படும் மூலதனம் ஒரு நாட்டின் மூலதன வளத்தையும் அதன் பொருளாதார வளர்ச்சித் திறனையும் மேம்படுத்துகிறது.சேமிப்பு இல்லாமல் முதலீடும் இருக்காது, வளர்ச்சியும் இருக்காது.

பேரினப்பொருளாதாரச் சமச்சீர் நிலை என்பது இதன் அடிப்படையில்தான் உருவாக்கப்பட்டுள்ளது.. நிறுவனங்கள் பொருள்களை உற்பத்தி செய்வதற்காகச் செய்யபடும் செலவு உற்பத்திக் காரணிகள் மூலம் குடும்பம் சார்ந்த அமைப்புகளுக்கு வருமானமாகப் போய்ச்சேருகிறது. இவ்வருமானத்தில் சேமிப்பு போக மீதம் நுகர்பொருள்களுக்காக செலவு செய்யப்படுகிறது. இச்செலவினம் நிறுவங்களுக்கே வருமானமாக திரும்பி வந்து விடும். இது ஒரு சுழற்சியாகும். இந்தச் சுழற்சியில் சேமிப்பே கசிவாக வெளியே செல்கிறது.. இந்தச்சுழற்சியினால் மூலதனபொருள்களுக்கு தேவை இருப்பதில்லை. இந்த இடைவெளியை சேமிப்பின் வழியாக வரும் மூலதனமே ஈடுகட்டும், சேமிப்பினால் ஏற்படும் கசிவை, எப்பொழுது முழுவதுமாக மூலதனம் ஈடுகட்டுகிறதோ, அப்பொழுதுதான் பேரினப் பொருளாதாரம் சமச்சீர் நிலை எய்தும். இக்கருத்தை வரைபடம் காட்டும்.
தேய்மானம் அடையும் மூலதனத்தை விட புதிதாகச் செய்யப்படும் மூலதனம் அதிகமாக இருந்தால்தான் பொருளாதார வளர்ச்சி உறுதியாக நடை பெறும். இல்லாவிடின் வளர்ச்சி சுருங்கும். ஆதலால் வளர்ச்சிக்கு சேமிப்பும் மூலதனமும் இன்றியமையாத காரணிகளாகும்.


எல்லாக்காலங்களிலும் நாட்டின் மொத்த வருமானம் நுகர்விற்கும் சேமிப்பிற்காகவும் பிரித்துக்கொள்ளப்படுகிறது.

அதே போல மொத்த உற்பத்தியின் மதிப்பு நுகரும் பொருள்களின் மதிப்பிற்கும், முதலீட்டிற்கும் சமமாக இருக்கும். மொத்த முதலீட்டை I என்பது குறிக்கும்.

ஆதலால், சேமிப்பும் முதலீடும் சமமாக இருக்கும்.

ஒவ்வொரு ஆண்டும் செய்யப்படும் முதலீடு நாட்டின் மொத்த முதலீட்டு வளத்தைப்(K)பெருக்கும். குறிப்பாக தேய்மானத்தை ஈடுகட்டும். தேய்மானத்தை ( d ) எனக்கொண்டால்

இங்கு இரண்டு விகிதங்கள் முக்கியமனவை. அவை:

சேமிப்பு விகிதம் (Savings Rate). இது s என் அறியப்படலாம்.

இரண்டாவதாக, :முதலீடு உற்பத்தி விகிதம் (Capital Output Ratio). இது cor என அறியப்படலாம்

முதலீடு உற்பத்தி விகிதம் என்பது ஒரு அலகு உற்பத்தியைப்பெருக்க எவ்வளவு அலகு மூலதனம் தேவைப்படும் என்பதைக் காட்டும் விகிதம் ஆகும். இதனடிபடையில் ஒரு முக்கியமான சமன்பாடு

இதில் பொருளாதர வளர்ச்சி என்பது (g). அதன் சமன்பாடு

இதுவே கெராடு-டோமர் உருப்படிவமாகும். இவ்வுருப்படிவம் ஒரு நாட்டின் பொருளாதார வளர்ச்சி அதன் சேமிப்புத் திறனையும் மூலதன உற்பத்தி விகிதத்தையும் சார்ந்தது என்று கெராடு-டோமர் உருவப்படிவம் கூறுகிறது. சேமிப்பை அதிகரிப்பதன் மூலம் பொருளாதார வளர்ச்சியைப் பெருக்க முடியும். அதேபோல உற்பத்திதிறனைப் பெருக்குவதன் மூலம் வளர்ச்சியைப் பெருக்கலாம்.


</doc>
<doc id="312080" url="https://ta.wikipedia.org/wiki?curid=312080" title="வி. எஸ். நடேசன்">
வி. எஸ். நடேசன்

இவர் சிதம்பரம் வட்டம் வாக்கூர் என்னும் சிற்றூரில் பிறந்தவர்.தரசூர் சின்ன பொன்னுசாமி படையாட்சி (சிவாஜியின் நாடக ஆசிரியர்) பணிபுரிந்த எதார்த்தம் பொன்னுசாமி நாடகக் கம்பெனியில் பணியாற்றியவர். நடிகர் சிவாஜி கணேசனுக்கு பாட்டு வாத்தியாராகவும் இருந்துள்ளார். ஓடாக்கநல்லூர் கிட்டு (நடிகர்), தட்சணாமூர்த்தி (வி.ஐ.பி பட இயக்குநர் சபாவின் அப்பா), காகா ராதாகிருஷ்ணன். வி. கே. ராமசாமி இவர்கள் எல்லாம் நடேசன் பணியாற்றிய நாடகக் குழுவில் இருந்தவர்கள். நடேசன் அவர்கள் தமிழக அரசின் கலைமாமணி பட்டம் பெற்றுள்ளார்.

</doc>
<doc id="312088" url="https://ta.wikipedia.org/wiki?curid=312088" title="வலங்கைமான் மாரியம்மன் கோயில்">
வலங்கைமான் மாரியம்மன் கோயில்

வலங்கைமான் மாரியம்மன் கோயில், தமிழ்நாடு, திருவாரூர் மாவட்டம், வலங்கைமானில் அமைந்துள்ளது.

இக்கோயில் முன் மண்டபம், கருவறை, விமானம், உள் சுற்று, வெளிச்சுற்று ஆகிய அமைப்புகளோடு விளங்குகிறது. உள் திருச்சுற்றில் இருளன், பேச்சியம்மன், மதுரைவீரன் சன்னதிகள் உள்ளன. கருவறைக்கு முன்புறம் வலப்புறத்தில் விநாயகர் சன்னதி உள்ளது.

இக்கோயிலின் மூலவராக மாரியம்மன் உள்ளார். அவர் சீதளாதேவி அம்மன் என்றும் பாடை கட்டி மாரியம்மன் என்றும் அழைக்கப்படுகிறார்.

ஆவணி, பங்குனி ஆகிய இரு மாதங்களிலும் மாரியம்மனுக்கு திருவிழா நடைபெறுகின்றது. ஏழு நாட்கள் விழா நடைபெறும். எட்டாம் நாள் புகழ் பெற்ற பெற்ற பாடைத் திருவிழாவும், ஒன்பதாம் நாள் புஷ்பப் பல்லக்கும் சிறப்பாக ஆண்டுதோறும் நடைபெறுகின்றன.



</doc>
<doc id="312092" url="https://ta.wikipedia.org/wiki?curid=312092" title="1934 ஏயர் பிரான்சின் விபுல்ட் 282டி விபத்து">
1934 ஏயர் பிரான்சின் விபுல்ட் 282டி விபத்து

ஏயர் பிரான்சின் விபுல்ட் 282டி விபத்து ("Air France Wibault 282T crash") எனும் இந்த வானூர்தி விபத்து, 1934-ம் ஆண்டு மே 9-ம் நாளன்று, கட்டுபாட்டை இழந்து இங்கிலாந்தின் 'கென்ட்' ("Kent") பிராந்தியத்தில் உள்ள ஆங்கில கால்வாய்க்குள் ("English Channel") விழுந்து உடனடியாக மூழ்கியது. விபுல்ட் 282டி-12 ("Wibault 282T-12") வகையைச் சார்ந்த (பதிவு எண்:F-AMHP) இவ்வானூர்தி விபத்தில், பயணித்த 6 பேர்களும் பலியாகினர்.


</doc>
<doc id="312108" url="https://ta.wikipedia.org/wiki?curid=312108" title="உலகக் கொசு நாள்">
உலகக் கொசு நாள்

உலகக் கொசு நாள் ("World Mosquito Day"), ஆண்டுதோறும் ஆகத்து 20 ஆம் நாள் பிரித்தானிய மருத்துவர் ரொனால்டு ராஸ் என்பவரின் நினைவாக உலக அளவில் கடைப்பிடிக்கப்பட்டு வருகிறது. சர் ரொனால்டு ராஸ் 1987 ஆகத்து 20 ஆம் நாள் பெண் கொசுகள் மூலமாக மலேரியா நோய் மனிதருக்குப் பரவுகிறது என முதன் முதலில் கண்டுபிடித்தார். இவர் தனது கண்டுபிடிப்பின் பின்னர் இந்நாள் உலக கொசு நாள் என்ற பெயரில் ஆகத்து 20 அன்று ஆண்டு தோறும் கொண்டாடப்பட வேண்டும் என வேண்டுகோள்: விடுத்தார்.

சுகாதார மற்றும் வெப்பவலய மருத்துவத்துக்கான இலண்டன் பள்ளி ஆண்டு தோறும் இந்நாளில் கண்காட்சிகள் உட்படப் பல கொண்டாட்டங்களை 1930களில் இருந்து நடத்தி வருகிறது.



</doc>
<doc id="312113" url="https://ta.wikipedia.org/wiki?curid=312113" title="கோடைக்கால ஒலிம்பிக் விளையாட்டுக்களில் இறகுப் பந்தாட்டம்">
கோடைக்கால ஒலிம்பிக் விளையாட்டுக்களில் இறகுப் பந்தாட்டம்

இறகுப்பந்தாட்டம் 1992 கோடைக்கால ஒலிம்பிக் போட்டிகளில் முதன்முறையாக முறையானப் போட்டியாக சேர்க்கப்பட்டது. தொடர்ந்து 6 ஒலிம்பியாடுகளில் போட்டியிடப்பட்டு வருகின்றது. ஒலிம்பிக் இறகுப் பந்தாட்டப் போட்டிகளில் இதுவரை 63 வெவ்வேறு நாடுகள் பங்கேற்றுள்ளன. இதில் 19 நாடுகள் 6 முறையும் பங்கேற்றுள்ளன. இந்த விளையாட்டுப் போட்டிகளை இறகுப் பந்தாட்ட உலகக் கூட்டமைப்பு ஒழுங்குபடுத்துகின்றது.
மியூனிக் நகரில் நடந்த 1972 ஒலிம்பிக் போட்டிகளில் இறகுப்பந்தாட்டம் முதன்முதலாக காட்சிப்படுத்தப்படும் விளையாட்டாக அறிமுகமானது. இருபதாண்டுகள் கழித்து பார்செலோனாவில் 1992 போட்டிகளில் 4 போட்டிகள் நடத்தப்பட்டன; ஆண்கள், பெண்கள் பிரிவில் ஒற்றையர், இரட்டையர் போட்டிகள் நடத்தப்பட்டன. ஒவ்வொரு போட்டியிலும் நான்கு பதக்கங்கள், இரு வெண்கலப் பதக்கங்களுடன், வழங்கப்பட்டன. அடுத்து அட்லான்டாவில் நடந்த 1996 ஒலிம்பிக்கில், கலவை இணையருடன் 5 போட்டிகளாயிற்று. தவிரவும் இரண்டு தோற்ற அரையிறுதி ஆட்டக்காரர்களுடன் வெண்கலப் பதக்கத்திற்கான போட்டியும் அறிமுகமானது. இந்த போட்டி வடிவம் 2016 வரை நீடித்துள்ளது.




</doc>
<doc id="312114" url="https://ta.wikipedia.org/wiki?curid=312114" title="மொய்">
மொய்

மொய் என்பது தனிநபர்கள் நடத்தும் விழாக்களில் கலந்துகொள்பவர்கள் பணமாக அளிக்கும் பரிசு ஆகும். மொய்யில் இருவகைகள் உண்டு திருமணம், காதுகுத்து, பூப்புனித நீராட்டு விழா போன்ற குடும்ப விழாக்களில் அளிக்கப்படும் மொய் என்பது ஒருவகை, இது அன்பளிப்பு ஆகும். ஆனால் மொய் வசூலிக்கும் எண்ணத்துடனே ஏற்பாடு செய்யப்படும் "மொய்விருந்து" என்பது இன்னொருவகை இது கடன் போன்றது.

மொய் விருந்துகள் பெரும்பாலும் ஆடி மாதத்தில் நடத்தப்படும். இந்த வழக்கம் பொதுவாக தற்போது தமிழ்நாட்டில், புதுக்கோட்டை மாவட்டமும் அதை ஒட்டிய பகுதிகளிலும் நடத்தப்படுகிறது. இது ஒருவகை நிதி திரட்டல் என்று சொல்லப்படுகிறது.
மொய் விருந்தில் ஆட்டுக்கறிச் சாப்பாட்டைப் பறிமாறுகிறார்கள். விருந்துக்கு அழைப்பிதழ் அச்சடித்து தெரிந்தவர்களுக்கு எல்லாம் கொடுக்கப்படுகிறது. ஐந்து அல்லது பத்து நபர்கள் சேர்ந்தும் விருந்து நடத்துவர். அனைவரும் பொதுவான அழைப்பிதழ் அடித்து வேண்டியவர்களை அழைப்பர், விருந்து உண்டவர்கள் தாங்கள் விரும்பியவருக்கு மொய் எழுதலாம். விழா முடிந்தபின் விழா ஏற்பாட்டாளர்கள் தங்களுக்கு வந்த மொய்ப்பணத்தின் விகிதாச்சாரத்திற்கு ஏற்ப செலவைப் பங்கிட்டுக் கொள்வார்கள் விருந்துண்டவர்கள் மொய் எழுதவேண்டும் என்ற கட்டாயமும் இல்லை, இந்த விருந்துகளில் வைக்கப்படும் மொய்ப் பணத்தை கணக்கு எழுதிவைத்து இந்த மொய்வைத்தவர்கள் மொய் விருந்து வைக்கும்போது அவர்கள் வைத்த மொய்யைவிட கூடுதலான தொகையை மொய்யாக வைப்பது அவசியம்.

பொதுவாக, இந்த விருந்துகளைக் கிராமச் சமூகக் கூடத்திலோ, கோயில் இடத்திலோ நடத்துகிறார்கள். 


</doc>
<doc id="312123" url="https://ta.wikipedia.org/wiki?curid=312123" title="பழுப்புத்தலை கடற்பறவை">
பழுப்புத்தலை கடற்பறவை

பழுப்புத்தலை கடற்பறவை ("brown-headed gull") சிறிய வகை கடற்பறவையான இது மத்திய ஆசியாவின் பீடபூமிப் பகுதிகளில் அமைந்துள்ள தஜிகிஸ்தான் பகுதியிலும் மங்கோலியா நாட்டின் உட்பகுதிகளிலும் அதிகமாக வாழுகிறது. இவை மழைக்காலங்களில் தென்கிழக்காசியாவின் பல பகுதிகளுக்கும் சென்று அங்குள்ள ஏரிகள், கடற்கறையின் ஓரப்பகுதிகளில் வாழுகிறது. லோரா இனத்தைச் சார்ந்த இவற்றில் பல பிரிவுகள் உள்ளன. 
இவை பொதுவாக ஏரிப்பகுதிகளில் அமைந்துள்ள சதுப்புநிலங்களில் நாணல் படுக்கையில் தான் இனப்பெருக்கம் செய்கிறது. குளிர் காலத்தின் மாலை நேரங்களில் உணவு தேடும்போது இரண்டும் கூடும் நிகழ்வு நடக்கிறது. இப்பறவை ஒரு கடல்பறவையாக இருந்தாலும் கடற்கரையோரங்களில் அரிதாகவே காணப்படுகிறது. 
இப்பறவை முதிர்ச்சி அடைய இரண்டு வருடங்கள் எடுத்துக்கொள்கிறது. முதல் வருடம் கருப்பு நிற வாலுடனும், இறகுப்பகுதி அதிகப்படியான கருப்பு நிறம் கொண்டும் காணப்படுகிறது. இப்பறவைகள் அதிகமாக ஒலி எழுப்பும் குணம் கொண்டுள்ளது. 
இவை கருப்புத்தலை கடற்பறவையைவிட கொஞ்சம் பெரியதாக உள்ளது. கோடைகாலங்களில் இவற்றில் உள்ள ஆண் பறவையின் தலைப்பகுதி கொஞ்சம் கருப்பு நிறம் கொண்டதாகவும், உடல் பகுதி வெளிறிய சாம்பல் நிறத்திலும், மற்றும் அலகுப்பகுதியும்,கால் பகுதியும் சிவந்தும் காணப்படும். கருப்பு இறகுகளில் அதிகமான வெள்ளை நிறம் சேர்ந்து காணப்படுகிறது. இவற்றின் உடலின் அடிப்பாகம் சாம்பல் நிறத்துடனும் பறப்பதற்க்கு ஏதுவாகவும் அமைந்துள்ளது. இவற்றின் உடலில் காணப்படும் பழுப்பு சாம்பல் நிறம் குளிர்காலங்களில் குறையத்துவங்கி இருண்ட நிறங்களாக மாறுகிறது.
இவை பூச்சிகள், முதுகெலும்பில்லாத புழுக்கள் போன்றவற்றை நகர வீதிகளில் வெளிவரும் கழிவுகளிலிருந்தும், வயல்வெளிகளிலிருந்தும் உட்கொள்கிறது.



</doc>
<doc id="312124" url="https://ta.wikipedia.org/wiki?curid=312124" title="திட்ட புவியீர்ப்பு முடுக்கம்">
திட்ட புவியீர்ப்பு முடுக்கம்

திட்ட புவியீர்ப்பு முடுக்கம் (Standard Gravity) என்பது புவிக்கு அருகாமையில், விண்ணில் இருக்கும் ஒரு பொருளின் மீது புவியீர்ப்பு விசையால் ஏற்படும் முடுக்கம் ஆகும். இது பொதுவாக என்று குறிக்கப்படுகிறது. திட்ட அளவுமுறைமைகளின்படி என்று கொள்ளப்படுகிறது. புவியின் ஒவ்வொரு இடத்திலும் அவ்விடத்தின் அமைவைப் பொறுத்து புவியீர்ப்பு முடுக்கம் மாறும்; ஆகையால் இதுவே திட்ட அளவாக கணக்கீடுகளில் எடுத்துக்கொள்ளப்படுகிறது. இது புவியின் ஆரத்தைக் கொண்டு கணக்கிடப்படுவதால் பூமத்திய ரேகை பகுதிகளில் அதிகமாகவும், துருவப் பகுதிகளில் குறைவாகவும் இருக்கும். புவியின் மேற்பரப்பில் புவியீர்ப்பு முடுக்கம் அதிகபட்சமாக உள்ளது. புவியின் மேற்பரப்பிலிருந்து மேலேயோ அல்லது கீழேயோ செல்லச்செல்ல புவியீர்ப்பு முடுக்கம் குறைகிறது.


</doc>
<doc id="312129" url="https://ta.wikipedia.org/wiki?curid=312129" title="மனு அத்திரி">
மனு அத்திரி

மனு அத்திரி "(Manu Attri)" (பிறப்பு: 31 திசம்பர் 1992)ஓர் இந்திய இறகுப் பந்தாட்டக்காரர். இவர் ஆடவர் இரட்டையர், கலப்பு இரட்டையர் ஆட்டங்களில் கலந்துகொள்கிறார். ஆடவர் இரட்டையர் நிகழ்வுகளில் இவருடன் இசுனு சன்யாலும் முன்பு பி.சுமீத் ரெட்டியும் கலந்துக்கொண்டனர்.
கலப்பின இரட்டையர் ஆட்டங்களில் இவருடன் என். சிகி ரெட்டியும் முன்பு [[கே. மனீசாவும் கலந்துகொண்டனர்.

இவர் 2014 ஆசிய விளையாட்டுப் போட்டிகளில் கலந்துகொண்டார்.

[[பகுப்பு:வாழும் நபர்கள்]]
[[பகுப்பு:1992 பிறப்புகள்]]
[[பகுப்பு:இந்திய இறகுப்பந்தாட்ட வீரர்கள்]]

[[பகுப்பு:Rio Olympic Editathon 2016]]

</doc>
<doc id="312130" url="https://ta.wikipedia.org/wiki?curid=312130" title="பி. சுமீத் ரெட்டி">
பி. சுமீத் ரெட்டி

பி. சுமீத் ரெட்டி "(B. Sumeeth Reddy)", பிறப்பு: 26 செப்டம்பர் 1991) ஓர் இந்திய இறகுப் பந்தாட்டக்காரர். இவர் ஆடவர் இரட்டையர் ஆட்டங்களில் கலந்துகொள்கிறார். இவருடன் ஆடவர் இரட்டையரில் மனு அத்திரியும் முன்பு டி. ஏமா நாகேந்திர பாபுவும் பங்கேற்றனர். He competed at the 2014 Asian Games.


</doc>
<doc id="312144" url="https://ta.wikipedia.org/wiki?curid=312144" title="இசைவழி உளவியல்">
இசைவழி உளவியல்

இசைவழி உளவியல் (Psychology of music) என்பது உளவியல் மற்றும் இசையியலின் ஒரு பகுதியாகும் இது மனிதர்கள் இசைக்கு எவ்வாறு துலங்குகிறார்கள் இசையோடு எத்தகைய நடைமுறையைக் கொண்டிருக்கின்றனர் என்பனவற்றை ஆராயும் இயலாகும். 

இதைப்பற்றிய அறிவு ஆராய்ச்சியில் பெறப்பட்ட தரவுகளின் அடிப்படையிலும், அவற்றை உற்று நோக்கியும், கலந்துரையாடியும் பெறப்பட்டதாகும். இதைப்பற்றிய அறிவு செயலாக்கம், புத்தி கூர்மை, படைப்பாற்றல், கல்வி , திறனாய்வு மற்றும் நோய் நீக்கல் போன்ற பல துறைகளுக்கும் பயனுள்ளதாக இருக்கும். இது மட்டுமல்லாமல் தனி மனிதர்களின் அறிவு, திறன், அணுகுமுறை போன்ற பலவற்றை ஆய்வு செய்ய உதவும். இவையல்லாமல் இசைவழி உளவியல் இசை பற்றிய ஆய்வு அல்லாமல் மற்ற புலங்களுக்கும் பயனுள்ளதாக இருக்கும்.

19 ஆம் நூற்றாண்டிற்கு முன் ஒலி மற்றும் அதன் இசை வடிவம் குறித்துப் பயில்வது சுருதி மற்றும் குரலோசை குறித்த கணக்கு வடிவிலான உருப்படிவம் ( Mathematical modelling )குறித்தே இருந்தது. கிருத்து பிறப்பதற்கு ஆறு நூற்றாண்டுகளுக்கு முன்பே கிரேக்க அறிஞர் பித்தாகோரசு இது பற்றி ஆய்வு செய்திருந்ததைப் பற்றிக் குறிப்பிட்டுள்ளார். அனெக்சாகொரசு ( Anaxagoras ), போயிதிசு (Boethius), போன்ற கோட்பாட்டு அறிஞர்கள் (Theorists) ஒலியும் அதன் இசை வடிவமும் முழுவதுமாக உடல் சார்ந்த நிலைப் பாட்டிலேயே அணுக முடியும் என்ற கருத்தைக் கூறி வந்தனர். அர்ச்டொசெனசு (Aristoxenus )என்னும் அறிஞர் இதற்கு மாற்றாக , தற்கால இசை உளவியலுக்கு ஒரு முன்னோடியாக இசை, புலன் காணல் (perception) மூலமாகவும் , இதன் காரணமாக எழும் நினைவுகள் மூலமாகவும் அறியலாம் என்னும் கோட்பாட்டை வகுத்தார். இருந்தாலும் இடைக்காலம் மற்றும் மறுமலர்ச்சிக் காலங்களில் இசை உளவியல் பிதாகோரசு வகுத்த வழியின்படி வானவியல், வடிவியல் (Geometry), கணக்கு (Arithmetic) மற்றும் இசை என்னும் நான்கு வகைக்கண்ணோட்டங்களின் மூலமே அறியப்பட்டு வந்தது.

மனிதாகள்; எவ்வாறு புலன் காண்கின்றனர் என்பதையும் இசைத் தொடர்பு நிகழ்ச்சிகள் அல்லது அனுபவங்கள் அவர்களிடம் எத்தகைய நடத்தையை தோற்றுவிக்கின்றன எனபதையும் பிறித்தறிதல் வேண்டும். இசைப்புலன் காணல் (Perception of Music) என்பது ஒலி வேறுபாடுகளை அறிதல், இசையின் பல்வேறு வகையான அதிர்வுகளை அறிதல், தனித்த இசை சுரங்களினின்றும் சுரக்கோவைகளினின்றும் முழுமைநிலை விளைவுகளைப் பெறுதல் போன்றவற்றைக் குறிக்கும்.
இசை வேறுபாடுகளை அறிவதற்கு நினைவு முதன்மையான தேவையாகும். இசைப்பகுதிகளையோ சுரங்களையோ நினைவு கூர்தல் உலகின் மற்ற செயல்களையும் காட்சிகளையும் நினைவு கூர்தலின் வேறுபட்டதாகும். ஏன் எனில் இசை மனிதர்களின் உள்ளத்தின் அகவுணர்வுகளோடு தொடர்புகொண்டுள்ளது. இக்காலத்தில் இசைத்திறன் சோதனைகள் உளவியல் சோதனையின் பகுதியாக அமைந்துள்ளன. சூடர் (Shuter), பென்டிலி (Bentley), பெர்லைன் (Berlyin); போன்ற உளவியலறிஞர்கள் இசைத்திறன் மனிதர்களிடம் இயற்கையாகப் பிறக்கும்பொழுதே பரம்பரை இயல் கூறுகளினால் ஏற்படும் நாட்டமா? சூழமைவு காராணமாக தோற்றுவிக்கக் கூடிய திறனா என்பது பற்றிய ஆய்வுகளைச் செய்துள்ளனர். இத்தகைய ஆய்வுகளுக்கு இயல் இசை புலவர்களின் அக அனுபவங்களைப் பற்றிய செய்திகளைத் திரட்டியுள்ளனர். இதன் பயனாக இசையில் ஏழு பொதுவான உட்கருத்து அமைந்திருக்க முடியும் என்ற முடிவுக்கு வந்துள்ளனர். இசைத் திறன் சோதனைகள் செயற்சோதனைகளாக அமைக்கப்பட்டு இசைக்கணிப்பொறியின் (Musical Computer) மூலமும் அளிக்கப்படுகின்றன. தொழிலகங்களின் எத்தகைய இசையை இசைப்பதன் மூலம் தொழிலாளர்களின் உற்பத்தித் திறன் கூடும் என்பது இன்னும் ஆராய்ச்சி நிலையிலேயே இருந்து வருகிறது. சில தனியார் தொழில் நிறுவனங்கள் தொழில் நேரத்தில் மென்மையான இசையை தொழில்கூடங்களில் இசைக்கத் தொடங்கியுள்ளனர். இதன் விளைவுகள் இன்னும் முழுமையான ஆராய்ச்சிக்கு உட்படுத்தப்படவில்லை.

உளநோய்களுக்கு இசைவழி சிகிச்சைமுறை: (Musical Therapy) செய்யப்படுகிறது. இத்துறையில் பல ஆய்வுகள் செய்யப்பட்டு உறுதியான முடிவுகளும் கண்டுபிடிக்கப்பட்டுள்ளன. மருத்துவப் பயன்களும் இசையின் மூலம் பயிர்களை நன்கு வளரச்செய்து பயன்பெறும் முறைகளும் இசைக்கு விலங்குகள் எவ்வாறு துலங்குகின்றன என்பவை விரிவான ஆராய்ச்சிக்கு ஏற்ற துறைகளாக இன்னும் இருந்துவருகிறது.



</doc>
<doc id="312146" url="https://ta.wikipedia.org/wiki?curid=312146" title="1450">
1450

1450 (MCDL) பழைய யூலியன் நாட்காட்டியில் வியாழக்கிழமை ஆரம்பமான ஒரு சாதாரண ஆண்டாகும்.




</doc>
<doc id="312149" url="https://ta.wikipedia.org/wiki?curid=312149" title="பவன் பீமவரப்பு">
பவன் பீமவரப்பு

அருண் பீமவரப்பு எனும் புனைப்பெயரில் எழுதும் பவன் பீமவரப்பு ஓர் இந்திய எழுத்தாளர். "அஃபிடேர் தட் டே, ஐ நெவர் சா ஹேர் அகைன்" மற்றும் "மை நைட்டிங்கேல்" எனும் இரண்டு புதினங்களை இயற்றியுள்ளார். மென்பொருள் பொறியாளராக பணிப்புரிந்து வந்த இவர், எழுத்தின் மீது கொண்ட ஆரவத்தினால் அவ்வேலையை ராஜினாமா செய்துவிட்டார்.. எழுத்தாளராக ஆசைப்பட்ட தனது நண்பர் அருண் என்பவரின் பெயரைக்கொண்டு புத்தங்களை எழுத ஆரம்பித்தார். 




</doc>
<doc id="312155" url="https://ta.wikipedia.org/wiki?curid=312155" title="மோதி பாக் அரண்மனை">
மோதி பாக் அரண்மனை

மோதி பாக் அரண்மனை (Moti Bagh Palace) (, இந்தியாவின் பஞ்சாப் மாநிலத்தின் பட்டியாலாவில் உள்ளது. உலகின் பெரிய குடியிருப்புகளில் ஒன்றான இவ்வரண்மனையில், பாட்டியாலா அரச குடும்பத்தினர் 1940ஆம் ஆண்டு வரை வாழ்ந்தனர். புது மோதி பாக் அரண்மனை கட்டிய பின், முன்னாள் பாட்டியால அரச குடும்பத்தினர்கள் அங்கு குடியேறிவிட்டனர்.
பழைய மோதிபாக் அரண்மனை 1840இல் பாட்டியாலா மகாராஜாவால் கட்டப்பட்டு, மன்னர் பூபிந்தர் சிங்கால் 1920இல் விரிவாக்கம் செய்யப்பட்டது. இந்திய விடுதலைக்குப் பின்னர் இந்திய அரசு பழைய அரண்மனையை கையகப்படுத்தி, அதில் சில மாற்றங்கள் செய்து அரசு அருங்காட்சியகம், இறந்து பாடம் செய்யப்பட்ட விலங்குகள் மற்றும் பறவைகளின் காட்சிகூடம் மற்றும் வடக்கு மண்டல பண்பாட்டு மையம் அமைத்தது. இப்பழைய அரன்மணையின் கிழக்குப் பகுதியில் தேசிய விளையாட்டு நிறுவனம் (NIS) அமைந்துள்ளது. மேலும் இங்கு ஆண்டு தோறும் பட்டியாலாவின் பாரம்பரிய விழாக்கள் நடைபெறுகிறது. புது மோதி அரண்மனையில் பட்டியாலாவின் முன்னாள் அரச குடும்பத்தினர் வாழ்கின்றனர்.


</doc>
<doc id="312157" url="https://ta.wikipedia.org/wiki?curid=312157" title="2016 கோடைக்கால ஒலிம்பிக் பதக்கப் பட்டியல்">
2016 கோடைக்கால ஒலிம்பிக் பதக்கப் பட்டியல்

2016 கோடைக்கால ஒலிம்பிக் பதக்கப் பட்டியல் ("Summer Olympics medal table") இரியோ டி செனீரோவில் ஆகத்து 5, 2016 முதல் ஆகத்து 21, 2016 வரை நடந்த 2016 கோடைக்கால ஒலிம்பிக் விளையாட்டுப் போட்டிகளில் தேசிய ஒலிம்பிக் குழுக்கள் (NOCs) மற்றும் ஒரு தேசியக்குழுவல்லாத அணியின் மெய்வல்லுநர்கள் வென்ற தங்கப்பதக்கங்களின் எண்ணிக்கையைக் கொண்டு வரிசைப்படுத்தப்பட்ட பட்டியலாகும்.

வியட்நாம், கொசோவோ, பிஜி, சிங்கப்பூர், புவேர்ட்டோ ரிக்கோ, பகுரைன், ஜோர்தான், தஜிகிஸ்தான், கோட் டிவார் ஆகிய நாடுகள் தங்கள் முதல் ஒலிம்பிக் தங்கப் பதக்கங்களை வென்றுள்ளன; தவிரவும் கொசோவோ, பிஜி, ஜோர்தான் நாடுகளுக்கு எந்தவகையிலும் முதல் ஒலிம்பிக் பதக்கங்களாகவும் அமைந்தன.

குவைத்தின் சுடுதல்வல்லுநர் பெகையது அல்-தீகானி தங்கப் பதக்கமொன்றை வென்ற சார்பற்ற மெய்வல்லுநராக சாதனை படைத்தார்; இதற்கு முன்னதாக ஒலிம்பிக் கொடியின் கீழ் 1992இல் ஐக்கிய அணி தங்கப் பதக்கங்களை வென்றிருந்த போதும் தனிநபர் ஒருவருக்கு வழங்கப்பட்டது இதுவே முதல் முறையாகும்.

2016 கோடைக்கால ஒலிம்பிக் விளையாட்டுப் போட்டிகளில் பெற்ற பதக்கங்களின் எண்ணிக்கையை காட்டும் இந்தப் பட்டியல் பன்னாட்டு ஒலிம்பிக் குழு வழங்கிய பதக்கங்களின் எண்ணிக்கையை அடிப்படையாகக் கொண்டது. இந்த வரிசை தேசிய ஒலிம்பிக் குழு பெற்ற தங்கப் பதக்கங்களின்படி அமைக்கப்பட்டுள்ளது. அடுத்து வெள்ளிப்பதக்கங்களின் எண்ணிக்கையும் இறுதியாக வெண்கலப் பதக்கங்களின் எண்ணிக்கையைக் கொண்டும் வரிசைப்படுத்தப்பட்டுள்ளது. இவற்றிற்குப் பிறகும் சமனாக இருக்கும் நாடுகள் பன்னாட்டு ஒலிம்பிக் குழுவின் நாட்டுக் குறிகளின் ஆங்கில எழுத்துவரிசைப்படி அமைந்துள்ளன. இந்தப் பட்டியலை ப.ஒ.கு தந்துள்ளபோதும் ப.ஒ.கு எந்தவொரு தரவரிசைப் படுத்தலையும் ஆதரிக்கவோ ஏற்றுக் கொள்ளவோ இல்லை.

குத்துச்சண்டை (13 போட்டிகள்), யுடோ (14), டைக்குவாண்டோ (8), மற்போர் (18) விளையாட்டுக்களில் ஒவ்வொரு போட்டிக்கும் இரண்டு வெண்கலப் பதக்கங்கள் வழங்கப்பட்டன. (மொத்தம் 53 கூடுதல் வெண்கலப் பதக்கங்கள்).

பெண்கள் 100 மீட்டர் கட்டற்றவகை நீச்சற்போட்டியில் முதலிடத்தைச் சமனாகப் பிடித்த இருவருக்கும் தங்கப் பதக்கங்கள் வழங்கப்பட்டன. இதனால் வெள்ளிப் பதக்கம் வழங்கப்படவில்லை. 

ஆண்கள் 100 மீட்டர் வண்ணாத்தி நீச்சற்போட்டியில் இரண்டாமிடத்தில் சமனாக வந்த மூவருக்கு வெள்ளிப் பதக்கங்கள் வழங்கப்பட்டன. இதனால் வெண்கலப் பதக்கமேதும் வழங்கப்படவில்லை. 

பெண்கள் 100மீ பின்னோக்கிய வீச்சு நீச்சற்போட்டியிலும் ஆண்கள் கே-1 200 மீட்டர் சிறுபடகோட்டத்திலும் மூன்றாமிடத்தில் சமநேரத்தில் வந்த இருவருக்கு வெண்கலப் பதக்கங்கள் வழங்கப்பட்டன. 


<onlyinclude></onlyinclude>

ஆகத்து 18, 2016 அன்று கிர்கிசுத்தான் பாரம்தூக்கும் போட்டியாளர் இச்சத் ஆர்டிகோவ் ஆண்கள் 69 கிலோ வகுப்பில் பெற்ற வெண்கலப் பதக்கம் ஊக்கமருந்து சோதனையில் தவறியதால் பறிக்கப்பட்டது; அந்நிகழ்வில் நான்காவதாக வந்த கொலொம்பியாவின் லூயி யேவியர் மோசுகுயேராவிற்கு அது தரப்பட்டது.



</doc>
<doc id="312159" url="https://ta.wikipedia.org/wiki?curid=312159" title="உர்ஜித் படேல்">
உர்ஜித் படேல்

டாக்டர் உர்சித் ஆர் படேல் (பிறப்பு அக்டோபர்  1963)சிறந்த வங்கியாளர் பொருளாதார நிபுணரும் ஆவார். இவர் 2016 செப்டம்பர் 4 2016,முதல் இந்திய ரிசர்வ் வங்கியின் 24 ஆவது ஆளுநராக நியமிக்கப்பட்டுள்ளார். 
இவர் ரிசர்வ் வங்கியின் துணை ஆளுநராக பணியாற்றுகிறார்.முனைவர் ரகுராம் ராஜனிற்கு பின்னர் இந்திய ரிசர்வ் வங்கியின்ஆ ளுநராக பொறுப்பேற்க உள்ளார். இவர் பணமதிப்பு பொருளாதாரக் கொள்கை வகுத்தல், புள்ளியியல் மற்றும் தகவல் மேலாண்மை போன்ற துறைகளைக் கவனித்து வருகிறார்.

இவர் லன்டன் பொருளாதார பள்ளியில் இளங்கலை பட்டம் பெற்றார். பின்னர் 1990 ஆம் ஆண்டு ஏல் பல்கலைகழகத்தில் முனைவர் பட்டம் பெற்றார்




</doc>
<doc id="312163" url="https://ta.wikipedia.org/wiki?curid=312163" title="சந்தீப் குமார்">
சந்தீப் குமார்

சந்தீப் குமார் ("Sandeep Kumar") (பிறப்பு 1 மே 1986) ஓர் இந்திய நடைப்பந்தய வீரராவார். இவர் சீனாவின் பெய்ஜிங் நகரில் 2015 இல் நடந்த உலக தடகள சாம்பியன்ஷிப் 50 கிலோ மீட்டர் தூரம் பந்தய நடை நடக்கும் போட்டியில் கலந்து கொண்டார்.

2016 கோடைக்கால ஒலிம்பிக் விளையாட்டுப் போட்டிகள் நிகழ்வுகளில் இந்தியாவின் சார்பில் ஓடுவதற்கு இவர் தகுதி பெற்றார்.அவர் 50 கிலோமீட்டர் நடை பந்தயம் போட்டியில் சந்தீப் குமார் 4 மணி, 7 நிமிடம், 55 விநாடிகளில் இலக்கை எட்டினார்.இப்போட்டியில் 34 வது நபராக வந்தார்.இந்த ஒலிம்பிக் போட்டியில் பந்தய நடையில் இவருடைய தரம்-35 ஆகும்.


</doc>
<doc id="312164" url="https://ta.wikipedia.org/wiki?curid=312164" title="உயிர்சார் கூறு">
உயிர்சார் கூறு

உயிர்சார் கூறு (Biotic component) என்பது, சூழல் மண்டலம் ஒன்றை உருவாக்குகின்ற உயிரினம் சார்ந்த கூறுகளுள் ஒன்றைக் குறிக்கும். பொதுவாக, உயிர்சார் கூறுகளுள், உற்பத்தி செய்வன, நுகர்வன, சிதைப்பன என்பன அடங்குகின்றன.

சூழல் மண்டலமொன்றின் உயிர்சார் கூறுகளிலிருந்து வேறுபட்ட கூறுகள் உயிர்சாராக் கூறுகள் எனப்படுகின்றன. வெப்பநிலை, ஒளிச்செறிவு, ஈரத்தன்மை, நீர் மட்டம், காற்றோட்டம், காபனீரொட்சைட்டு அளவு, நீரினதும் மண்ணினதும் pH அளவுகள் என்பன உயிர்சாராக் கூறுகளுள் அடங்கும்.


</doc>
<doc id="312168" url="https://ta.wikipedia.org/wiki?curid=312168" title="உபேந்திரா லிமாயி">
உபேந்திரா லிமாயி

உபேந்திரா லிமாயி () (பிறப்பு 8 நவம்பர் 1969) ஓர் இந்தியத் திரைப்பட நடிகர் ஆவார். இந்தி, மராத்தி மொழித் திரைப்படங்களில் நடித்து வருகிறார். தமிழில் விஷால் நடிப்பில் வெளியான சிவப்பதிகாரம் திரைப்படத்தில் நடித்துள்ளார். ஜோக்வா என்னும் மராத்தித் திரைப்படத்தின் மூலமாக சிறந்த நடிகருக்கான இந்திய தேசிய திரைப்பட விருதினை வென்றுள்ளார்.




</doc>
<doc id="312187" url="https://ta.wikipedia.org/wiki?curid=312187" title="வரம் (திரைப்படம்)">
வரம் (திரைப்படம்)

வரம் 1989 இல் வெளிவந்த தமிழ்த் திரைப்படமாகும். இப்படத்தை ஆர். சி. சக்தி இயக்கினார். பிரபு, அமலா, ஜெயஸ்ரீ, ரவிசந்திரன் மற்றும் ஸ்ரீவித்யா போன்றோர் நடித்து 1989 இல் இத்திரைப்படம் வெளிவந்தது.

எம். எஸ். விஸ்வநாதனால் இசையமைக்கப்பட்டு, எஸ். குமார் மற்றும் வி. ராமகிருஷ்ணா என்பவரால் தயாரிக்கப்பட்டது. மக்கள் இயக்குனர் ஆர். சி. சக்தியினால் திரைக்கதை வசனம் எழுதி நெறியாள்கை செய்யப்பட்டது. அதிக அளவில் எதிர்மறையான விமர்சனங்களால் படம் வெற்றியைப் பெறவில்லை.

படத்தின் கரு, வரமிருந்து பெற்ற பிள்ளையை செல்லம் கொடுத்து வளர்ப்பதால், ஈரமற்று வளரும் அப்பிள்ளை பிழையான பாதையில் பயணிப்பதை, எதிர்க்கும் தாயே அவனை கொன்று தடுக்கும் கதை.



</doc>
<doc id="312192" url="https://ta.wikipedia.org/wiki?curid=312192" title="சார்பற்ற ஒலிம்பிக் போட்டியாளர்கள்">
சார்பற்ற ஒலிம்பிக் போட்டியாளர்கள்

ஒலிம்பிக் விளையாட்டுப் போட்டிகளில் தனிப்பட்ட ஒலிம்பிக் போட்டியாளர்கள் ( "Independent Olympians at the Olympic Games") அல்லது ஒலிம்பிக் விளையாட்டுப் போட்டிகளில் சார்பற்ற ஒலிம்பிக் போட்டியாளர்கள் என்போர் அரசியல் சூழல், பன்னாட்டுத் தடைகள் தேசிய ஒலிம்பிக் குழுக்களின் இடைநீக்கம் மற்றும் இரக்க உணர்வு என்ற பல காரணங்களுக்காகத் தேசிய ஒலிம்பிக் குழுக்களைச் சாராது தனித்துப் போட்டியிடும் மெய்வல்லுநர்கள் ஆவர். கிழக்குத் திமோர், தெற்கு சூடான், குராசோ நாடுகளிலிருந்து ஒலிம்பிக் போட்டிகளுக்கு முன்னதான புவியரசியல் மாற்றங்களினாலும் செர்பிய மொண்டெனேகுரோவிலிருந்து (தற்போதைய கொசோவோ, மொண்டெனேகுரோ மற்றும் செர்பியா) பன்னாட்டு தடைகள் காரணமாகவும் இந்தியா, குவைத்தின் தேசிய ஒலிம்பிக் குழு இடைநீக்கம் செய்யப்பட்டமையாலும் சார்பற்ற ஒலிம்பியர்கள் பங்கேற்றுள்ளனர். இவர்கள் 1992இலும் 2016இலும் பதக்கங்கள் வென்றுள்ளனர்; இருமுறையும் சுடுதல் போட்டியில் வென்றனர். 

இந்த சார்பற்ற ஒலிம்பியன்களுக்காக பெயரிடல் மற்றும் நாட்டுக் குறியீடு மரபுகள் சீர்மைப்படுத்தப்படவில்லை.
1992 ஒலிம்பிக் போட்டிகளின் போது செர்பியாவும் மொண்டெனேகுரோவும் மற்றும் மாக்கடோனியக் குடியரசு நாட்டு மெய்வல்லுநர்கள் சார்பற்ற ஒலிம்பிக் பங்கேற்பாளர்களாகப் போட்டியிட்டனர். மாக்கடோனியாவில் அந்நாட்டு தேசிய ஒலிம்பிக் குழு உருவாகாத காரணத்தாலும் யூகோசுலாவியா கூட்டாட்சிக் குடியரசு (செர்பியா & மொண்டெனேகுரோ) ஐக்கிய நாடுகள் அவையால் தடை செய்யப்பட்டிருந்ததாலும் இந்நாட்டு விளையாட்டாளர்கள் இவ்வாறு ஒலிம்பிக் கொடியின் கீழ் போட்டியிட்டனர். இருப்பினும் தனிநபர் யூகோசுலாவிய மெய்வல்லுநர்கள் சார்பற்ற ஒலிம்பிக் போட்டியாளர்களாகப் பங்கேற்க அனுமதிக்கப்பட்டனர். 58 மெய்வல்லுநர்கள் சார்பற்ற ஒலிம்பிக் போட்டியாளர்களாகப் பங்கேற்று மூன்று பதக்கங்களை வென்றனர். 16 மெய்வல்லுநர்கள் 1992ஆம் ஆண்டு கோடைக்கால மாற்றுத் திறனாளர் ஒலிம்பிக்கில் சார்பற்ற மாற்றுத் திறனாளர் போட்டியாளர்களாகப் பங்கேற்று எட்டு பதக்கங்களை வென்றனர். 

முன்னாள் சோவியத் ஒன்றியம் ஒருங்கிணைந்த அணியாக ஒலிம்பிக் கொடியின் கீழ் 1992 குளிர்கால ஒலிம்பிக் விளையாட்டுப் போட்டிகள் மற்றும் 1992 கோடைக்கால ஒலிம்பிக் விளையாட்டுப் போட்டிகளில் பங்கேற்றனர்.

[2000 கோடைக்கால ஒலிம்பிக் விளையாட்டுப் போட்டிகளில், four athletes from கிழக்குத் திமோரிலிருந்து நான்கு மெய்வல்லுநர்கள் சார்பற்ற ஒலிம்பிக் போட்டியாளர்களாக போட்டியிட்டனர்; அந்நாடு விடுதலை பெற்று மாற்றத்தைத் தழுவும் நேரத்தில் போட்டிகள் வந்தமையால் இவ்வாறாயிற்று. 2000 கோடைக்கால மாற்றுத் திறனாளர் ஒலிம்பிக் போட்டிகளில் இரண்டு விளையாட்டாளர்கள் சார்பற்ற மாற்றுத் திறனாளர் போட்டியாளர்களாகப் பங்கேற்றனர்.



</doc>
<doc id="312195" url="https://ta.wikipedia.org/wiki?curid=312195" title="தொனால்டு எண்டர்சன்">
தொனால்டு எண்டர்சன்

எண்டர்சன் அமெரிக்காவில் உள்ள ஒகையோ மாநிலத்தில் இலேக்குவுடு (Lakewood) என்னும் இடத்தில் குடிபெயர்ந்து வந்த இசுக்காட்டிய-கனடிய பின்புலமுள்ள்ள பெற்றோர்களுக்குப் பிறந்தார். இவருடைய தந்தையார் தாவீது எண்டர்சன் ஒரு பொறியாளர். தாயார் எலினயோர் மாக்குமில்லன் ஒரு செவிலியர். மருத்துவத்தில் இவருக்கு ஆர்வம்வர உந்துகோலாக இருந்தவர் இவருடைய தாய்மாமனாகிய கனடியர் வில்லியம் மாக்குமில்லன். இவர் பொதுநிலை மருத்துவராகவும் கனடாவில் கனடிய நாடாளுமன்றத்தினருக்கான மூத்த மருத்துவராகவும் இருந்தார்.

எண்டர்சன் 1950 இல் ஓபர்லின் கல்லூரியில் பட்டம் பெற்றபின்னர் மருத்துவ மேற்பட்டமாகிய எம்.டி பட்டத்தை 1954 இல் உரோச்செசுட்டர் பல்கலைக்கழகத்தின் மருத்துவக் கல்லூரியில் பெற்றார். நியூயார்க்கு மாநிலத்தில் கூப்பர்சுட்டவுன் என்னும் இடத்தில் உள்ள மேரி இமோச்சீன் பாசெட்டு மருத்துவமனையில் ( Mary Imogene Bassett Hospital) மருத்துவராகவும், தொற்றுநோய் நடுவத்தில் கொள்ளைநோய் பற்றிய துப்பறிவுச் சேவை நிறுவனத்தின் பொதுமக்கள் நல ஆட்சிப்பொறுப்பாளராக இருந்தார். மேலே குறிப்பிட்ட நடுவமே பின்னாளில் அமெரிக்காவின் புகழ்பெற்ற நோய்க்கட்டுப்பாட்டு-தடுப்பு நடுவகம் (Center for Disease Control and Prevention [CDC]) என அழைக்கப்படுகின்றது. இவர் 1960 இல் சான்சு ஆப்கின்சுப் பல்கலைக்கழகத்தில் தூய்நலமும் மக்கள் பொதுநலத்துக்குமான துறையில் முனைவர்ப்பட்டம் (Ph.D) பெற்றார். சான்சு ஆப்கின்சுப் பல்கலைக்கழகத்தில் இது சான்ச் ஆப்கின்சிசு புளூம்பெர்கு பொதுமக்கள்நலக் கல்லூரி என அழைக்கப்பெறுகின்றது.

நூல்கள்
நூலுள் படலங்கள்
கட்டுரைகள்



</doc>
<doc id="312201" url="https://ta.wikipedia.org/wiki?curid=312201" title="முள்கம்பி">
முள்கம்பி

முள்கம்பி ("barbed wire") என்பது ஒரு வகை எஃகு கம்பியாகும். இதனை பார்பு கம்பி (Barb wire), பாபு கம்பி ( Bab wire), அமெரிக்காவின் தென் பகுதியில் இதனை பாபெட் கம்பி (Babbed wire) என்றும் அழைத்தனர். இதில் கூர்மையான முனைகளையுடைய சிறு கம்பித்துண்டுகள் சீரான இடைவெளியில் பொருத்தப்பட்டிருக்கும். இக்கம்பி மலிவான வேலி அமைப்பதற்கும் சுவர்களின் மீது கூடுதல் பாதுகாப்பு கொடுப்பதற்கும் பயன்படுகிறது. போர்க்காலங்களில் தடைகள் ஏற்படுத்துவதற்கும் பயன்படுத்தப் படுகிறது. இவற்றை முள்கம்பி, தூண்கள், பிணிக்கை போன்ற பிணைக்கும் கருவிகளுடன் சுலபமாகப் பொருத்திவிடலாம். முதன் முதலாக கால்நடைகளைப் பட்டியில் அடைக்க இது பயன் படுத்தப்பட்டது அமெரிக்காவில் முதன் முதலாக 1867 ஆம் ஆண்டு இதற்கு காப்புரிமைப் பெற்றவர் ஒகையோ மாநிலத்தைச் சேர்ந்த லுசின் பி சுமித்து (Lucien B. Smith)ஆகும் 
1874 ஆம் ஆண்டு இன்றைய நடைமுறையில் உள்ள முள்கம்பிக்கு இல்லிநாசு மாநிலத்தைச் சேர்ந்த ஜோசப் எப் கிளிட்டன் ((Joseph F Glidden)) என்பவர் காப்புரிமை பெற்றுள்ளார்.

ரிச்சர்டு நீயூட்டன் என்னும் ஆங்கிலேயர் 1845 ஆம் ஆண்டு அர்ஜன்டைன் பாமபாசு என்னும் இடத்திற்கு முதலில் முள்கம்பியை கொண்டு வந்தார்.

பிரான்சு நாட்டில் சரித்திரத்தில் ஒரே சமயத்தில் பல இடங்களில் பலரால் இதுபோன்ற முள்கம்பி உருவாக்கப்பட்டதாகத் தகவல்கள் உள்ளன. லியோன்சு யூஜின் கிராசின்-பால்டன்சு (Leonce Eugene Grassin-Baldans) என்னும் பிரஞ்சுக்காரர் 1860 ஆம் ஆண்டு, முதலில் உலோகத் தகட்டை புரிகோள் போன்று முறுக்கி முயற்சி செய்துள்ளார். லூயி ஜானின் (Louis Jannin) என்னும் மற்றொரு பிரஞ்சுக்காரர் 1865 ஆம் ஆண்டு முள்கம்பியை உருவாக்குவதில் முயற்சி செய்துள்ளார். 1867-ல் பல அமெரிக்கர்கள் முள்கம்பியை உருவாக்க முயன்றுள்ளனர். இது போன்று பல முயற்சிகளுக்கு முற்றுப்புள்ளி வைப்பது போன்று ஜோசப் கிளிடன் (Joseph Glidden) (1813-1906) மலிவாக அதிகமான அளவில் முள்கம்பியை உற்பத்தி செய்யும் இயந்திரத்தைக் கண்டுபிடித்து அதற்குக் காப்புரிமையும் 1874 ஆம் ஆண்டு பெற்றார். இதனைத் தொடர்ந்து இதன் உற்பத்தி காட்டுத் தீ போல் பரவியது. முள்கம்பியைக் கண்டுபிடித்த முக்கியமான நால்வர் ஜோசப் கிளிடன், ஜேக்கப் கைசு (Jacob Haish ),சார்லசு பிரான்சிசு வாச்பர்ன், (Charles Francis Washburn ) மற்றும் ஐசாக் எல்வுட் ( Isac L Elwood ) ஆகும் 
அமெரிக்கவில் 1862 ஆம் ஆண்டு இயற்றப்பட்ட கோம்செட் (Homestead) என்னும் சட்டப்படி 13 மாநிலங்களைத் தவிர்த்து வேறு இடங்களில் எந்த ஒரு அமெரிக்கரும் 160 ஏக்கர் நிலத்திற்கு சொந்தம் கொண்டாட முடியும் என்று அறிவிக்கப்பட்டது. ஆதலால் விலை மலிவான முள்கம்பி நிலத்திற்கு வேலி அமைப்பதற்கு மிகவும் ஏதுவாக இருந்ததால் இதற்கு பெரிய வரவேற்புக் கிடைத்தது.

உலகம் முழுவதும் முள்கம்பி மக்களின் வாழ்க்கையில் தாக்கத்தை ஏற்படுத்தியது. நிலங்களுக்கு வேலி அமைப்பதன் மூலம் புதிய குடியிருப்புக்களை ஏற்படுத்துவதற்கும், ஆடு மாடுகளை அடைத்து வைப்பதற்கும் அமெரிக்கவில் முள்கம்பி பெரிய அளவில் பயன்படுத்தப்பட்டு வந்தது. உலகில் பல இடங்களில் நடந்த போர்களிலும் முள்கம்பி பயன்படுத்தப்பட்டது. குறிப்பாக பூவர் போரிலும், முதலாம் உலகப் போரிலும் பரவலாக பயன்படுத்தப்பட்டது. சண்டை சச்சரவிற்கும் அடக்கு முறைக்கும் முள்கம்பி அடையாளமாகக் காணப்படுகிறது..



</doc>
<doc id="312208" url="https://ta.wikipedia.org/wiki?curid=312208" title="மனிஷ் சிங்">
மனிஷ் சிங்

மனிஷ் சிங் ("Manish Singh") (பிறப்பு 5 மே 1991) ஓர் இந்திய நடைப்பந்தய வீரராவார். இவர் இந்தியாவின் உத்தரகாண்ட் மாநிலத்தை சார்ந்தவர்.



</doc>
<doc id="312216" url="https://ta.wikipedia.org/wiki?curid=312216" title="திருமணம் தொடர்பான குற்றங்கள்">
திருமணம் தொடர்பான குற்றங்கள்

இந்தியத் தண்டனைச் சட்டத்தில் திருமணம் தொடர்பான குற்றங்கள் ("Offences relating to marriages in Indian Penal Code") சமுதாயம் நிலைத்திருக்க திருமணம் என்னும் முறை நன்கு பாதுகாக்கப்பட வேண்டும் என்னும் குறிக்கோளுடன் இயற்றப்பட்டுள்ளது. திருமணத்தில் இடர் ஏற்பட்டால் குடும்பத்தில் அமைதி கெடுவது மட்டுமல்லாமல் சமுதாயத்தின் நலனும் பாதிக்கப்படும். ஆகவே சட்டம் இரண்டு வழிகளிலும் உரிமையியல் (Civil) வழியில் தீர்வைக் கொடுப்பதன் மூலமும் குற்றவியல் (Criminal) வழியில் தண்டனையைக் கொடுப்பதன் மூலமும் திருமண அமைப்பைப் பாதுகாக்கிறது. இந்திய தண்டனைச் சட்டம் தமது 20 வது பாகத்தில் இத்தகைய குற்றங்களைப் பற்றி விவரிக்கின்றது.


சட்டப்படி திருமணம் ஆனதாக நம்பும்படி வஞ்சித்து ஆடவர் ஒருவரால் செய்யப்படு உடனுரைவு அல்லது பாலியல் உடலுறவு குற்றமாகும்.


கணவன் அல்லது மனைவி இருக்கும் பொழுது இவர்களில் ஒருவர் வேறு திருமணம் செய்து கொண்டால் அத்திருமணம் வெற்று நிலையதாகிவிடும் (void) .இக்குற்றத்தைப் புரிபவருக்கு ஏழாண்டுகள் சிறை தண்டணையும் அபராதமும் விதிக்கப்படும்.
இதற்கு இரண்டு விதிவிலக்குகள் உள்ளன.

ஆரம்பத்தில் இருமணம் செய்துக் கொள்ளக் கூடாது என்னும் பிரிவு சென்னை மற்றும் மும்பை மாகாணங்கள் தவிர இந்தியாவின் மற்ற இடங்களுக்கு பொருந்தாமல் இருந்தது. மற்ற இடங்களில் இருமணம் செய்வது குற்றமாகக் கருதப்படவில்லை. இந்த இரு மாகாணங்களிலும் இந்து இருமணத் தடைச்சட்டப் பிரிவுகளுக்கு உட்பட்டு ஒரு சில நிபந்தனைகளின் அடிப்படையில் மட்டுமே ஒரு இந்து இருமணம் செய்துகொள்ள அனுமதிக்கப்பட்டிருந்தது. ஆனால் இன்று, 1955 ஆம் ஆண்டு இந்து திருமணச் சட்டத்தின் படி எந்த இந்துவும் இருமணம் புரியக் கூடாது. இந்த இருமணத் தடை இந்துக்கள், புத்தமதத்தினர், சைனமதத்தினர் (Jains) சீக்கியர்கள் முதலியோருக்கும் பொருந்தும். முகமதியா்களுக்குப் பொருந்தாது.
முதல் திருமணம் சட்டப்படியான திருமணமாக இல்லாமலிருந்தால் இரண்டாவது திருமணம் செய்து கொள்ளலாம்.

கணவன் மனைவி என்னும் சொற்களுக்குப் பொருள் சட்டப்படி மட்டுமே கொள்ள வேண்டும். எடுத்துக்காட்டாக ஒரு ஆடவர் A என்னும் பெண்ணைத் திருமணம் செய்து கொள்ளுகிறார். பின்பு இருமணமாக A உயிருடனிருக்கும் பொழுது B ஐயும் திருமணம் செய்கிறார் மறுபடியும் C ஐயும் மணம் புரிகிறார். இந்த நபர் A உயிருடன் இருக்கும் பொழுது B ஐயும் C ஐயும் திருமணம் செய்தது இருமணக் குற்றம் புரிந்தது ஆகும். ஒரு வேளை C ஐத் திருமணம் புரிவதற்கு முன் A இறந்துவிட்டிருந்தால் C ஐத் திருமணம் செய்தது இருமணக் குற்றமாகாது ஏனென்றால் ‘B’ அவருக்கு சட்டப்படி மனைவி ஆகவில்லை.

மதமாற்றத்தினால் பல சிக்கல்கள் இருமணம் தவிர்ப்புச் சட்டத்தில் எழுகின்றன. திருமணமானவர் மதம் மாறிக் கொண்டு மறுமணம் புரிவதனால் பல சிக்கல்கள் உருவாகின்றன.

முடிவுற்ற வழக்குகளிலிருந்து கீழ்க்கண்ட விதிகள் வகுக்கப்பட்டுள்ளன.

மேலும் ஒரு கிருத்துவ ஆண் முகமதிய மதத்திற்கு மாறுவதால், தம் முதல் மனைவி உயிருடனிருக்கும் பொழுது மறுமணம் புரியக்கூடாது. இந்திய தண்டனைச் சட்டத்தை இயற்றியவர்கள் இருமணம் புரியும் பெண்களுக்குத் தண்டனை வழங்குவதை விதித்திருந்தாலும் பெண்களை ஏமாற்றும் ஆண்களைக் கடுமையாக தண்டிக்கவே விழைந்தனர்.

இருமணக் குற்றம் புரிவதற்கான வழக்குகளில், குற்றம் சாட்டுபவர் திருமணம் நடைபெற்றதற்கான சான்றுகளை அளித்து திருமணம் நடைபெற்றது என்று சந்தேகத்திற்கு இடமில்லாமல் நிருபிக்க வேண்டும்.

ஒருவர் இக்குற்றம் புரிந்தார் என்பதை நிருபிக்க கீழ்கண்டவைகள் அடங்கிருக்க வேண்டும்
பிறன்மனை உறவு என்பது ஒரு ஆண் திருமணமான பெண்ணின் சம்மத்துடன் கணவனுக்கு தெரியமால் உடலுறவு கொள்ளுவதாகும். கணவரின் சம்மத்துடன் புரியும் தவறு குற்றமாகாது. ஆங்கிலச் சட்டப்படி பிறன்மனை உறவு என்பது குற்றவியல் சட்டமல்ல. அது உரிமையியல் வழக்காகும். தவறு இழைத்தவரின் கணவர் நட்ட ஈடுதான் கோர முடியும்.

பிறன்மனை உறவு கொள்பவருக்கு ஜந்தாண்டுகள் வரையிலான சிறைத் தண்டனையோ அல்லது அபராதமோ அல்லது இரண்டுமோ விதிக்கப்படும். இத்தருணத்தில் மனைவி உடந்தைக் குற்றவாளியாக தண்டிப்பதற்கு உரியவராகமட்டார்.

வேறுறொருவன் மனைவி என்று தெரிந்திருந்தும், அவள் கணவன் பொறுப்பிலிருந்து, வேறு ஒருவனுடன் கள்ள உறவு வைக்கலாம் என்ற எண்ணத்துடன் கடத்துவதோ அல்லது மறைத்து வைப்பதோ குற்றமாகும். இதற்கு இரண்டாண்டு சிறை தண்டனையோ அல்லது அபராதமோ அல்லது இரண்டுமோ விதிக்கப்படும்.

கணவரோ அவரது உறவினர்களே பெண்களைக் கொடுமைப்படுத்துவதையோ துன்பப்படுத்துவதையோ சட்டம் அனுமதிப்பதில்லை. அது குற்றமாகக் கருதி தண்டனை வழங்கப்படும் குற்றம் புரிந்த நபருக்கு மூன்றாண்டுகள் வரை சிறைத் தண்டனையும் அபராதமும் விதிக்கப்படும்.

கொடுமைப்படுத்துவது என்பது
அல்லது அப்பெண்ணின் மனநலம், உடல் நலத்திற்குத் தீங்கு விளைவித்தல் அல்லது வாழ்விற்கு தீங்கோ, அபாயமோ விளைவித்தல்.


</doc>
<doc id="312220" url="https://ta.wikipedia.org/wiki?curid=312220" title="விந்தகம்">
விந்தகம்

விந்தகம் (Testicle; விதை, விரை) என்பது விலங்குகளில் உள்ள ஆண் பாலின உறுப்பாகும். சூலகங்களைப்போலவே விந்தகங்களும் இனப்பெருக்கத்தொகுதி, அகச்சுரப்பித் தொகுதி ஆகியவற்றின் ஒரு பகுதியாக விளங்குகிறது. விந்து உருவாக்கலும், ஆண்மையூக்கிககளை (முதன்மையாக ஆண்மையியக்குநீர்) உற்பத்தி செய்வதும் விந்தகங்களின் முதன்மையான செயற்பாடுகள் ஆகும். விந்தகங்களின் இத்தகு செயல்கள் கபச்சுரப்பியின் முன்புறத்தில் உருவாகும் கருவகவூக்கி இயக்குநீர்களின் கட்டுப்பாட்டிற்குள் உள்ளன. லூட்டினைசிங் இயக்குநீர் ஆண்மையியக்குநீர் வெளியீட்டிற்கும், விந்தணு உற்பத்திக்கு கருமுட்டை தூண்டும் இயக்குநீர் மற்றும் ஆண்மையியக்குநீரும் தேவைப்படுகின்றன.

விலங்கு ஆய்வுகளில் விந்தகங்கள் மிக அதிகமான அல்லது மிகக் குறைவான பெண் பாலின இயக்குநீரான ஈத்திரோசன் (ஈஸ்திரடையோல்) அளவுகளுக்கு உட்படுத்தப்படும்போது விந்தணு உற்பத்தியில் சீர்குலைவு ஏற்பட்டு விலங்குகள் மலட்டுத் தன்மைக்குப் போகக்கூடிய அளவிற்குப் பாதிப்பு ஏற்படுவதாகக் கண்டறியப்பட்டுள்ளது.

பெரும்பாலான ஆண் முதுகெலும்பிகளில் இரண்டு விந்தகங்கள் ஒரேமாதிரியான அளவுகளில் உள்ளன. என்றாலும், சுறாக்களில் வலதுபக்க விந்தகம் சாதாரணமாகப் பெரியதாகவும், பல பறவைகள், பாலூட்டிகளில் இடது பக்க விந்தகம் பெரியதாகவும் இருக்கலாம். தாடையற்ற மீன்களில் ஒரேயொரு விந்தகம் மட்டுமே உடற்கூற்றின் நடுக்கோட்டுப் பகுதியில் (இத்தகு விந்தகமும் கருவிலுள்ள இணையான வடிவங்கள் ஒன்றாகியதால் உண்டானவை) காணப்படுகிறது.


</doc>
<doc id="312221" url="https://ta.wikipedia.org/wiki?curid=312221" title="கோடைக்கால ஒலிம்பிக் விளையாட்டுக்களில் காற்பந்தாட்டம்">
கோடைக்கால ஒலிம்பிக் விளையாட்டுக்களில் காற்பந்தாட்டம்

காற்பந்தாட்டம் ஒவ்வொரு கோடைக்கால ஒலிம்பிக் போட்டிகளில் நடைப்பெற்று வருகிறது.இதில் ஆண்கள் பிரிவு மட்டுமே கலந்து வந்தனர்.1996 கோடைக்கால ஒலிம்பிக் போட்டிகளில் பெண்கள் பிரிவு சேர்க்கப்பட்டது.

கால்பந்து 1896 முதல் நவீன ஒலிம்பிக் போட்டியில் சேர்க்கப்படவில்லை.எனினும், ஆதாரங்கள் அடிப்படையில் அதிகாரப்பூர்வமற்ற கால்பந்து போட்டி , ஒட்டோமான் பேரரசு பகுதியாக குறிக்கும் சிமிர்னா ( இஸ்மிர் ),கலந்து கொண்ட போட்டி 
ஏதென்ஸ் நகரில் நடந்தது. பல நூல்களில் இது ஒரு பிழையாக உள்ளது

※ மொத்த பதக்கங்கள் மூலம் நாடுகளின் தரம். ( ஆண்கள் மற்றும் பெண்கள் ) அதிகாரப்பூர்வமற்ற 1900 மற்றும் 1904 ஆண்டுகள் உட்பட .
※ வெண்கல பதக்கங்களை 1972 போட்டியில் பகிர்ந்து கொண்டனர்.

2016 ஒலிம்பிக் போட்டிகளில் காற்பந்தாட்டம்


</doc>
<doc id="312224" url="https://ta.wikipedia.org/wiki?curid=312224" title="திருமுக்கூடலூர் அகத்தீசுவரர் கோயில்">
திருமுக்கூடலூர் அகத்தீசுவரர் கோயில்

திருமுக்கூடலூர் அகத்தீசுவரர் கோயில் என்பது கரூர் மாவட்டம் சோமூர் ஊராட்சிக்கு உட்பட்ட திருமுக்கூடலூரில் அமைந்துள்ள சிவாலயமாகும். இச்சிவாலயம் காவிரி, அமராவதி, மணிமுத்தாறு ஆகிய மூன்று ஆறுகள் சங்கமிக்கும் இடத்தில் அமராவதி ஆற்றங்கரையோரம் அமைந்துள்ளது. 

இச்சிவாயத்தின் மூலவர் அகத்தீசுவரர், அம்பாள் அஞ்சநாச்சியம்மன். கோயில் சிதலமடைந்து இருப்பதால் எண்ணற்ற சிலைகள் மூலவர் சன்னதியின் முன்புள்ள மண்டபத்தில் வைக்கப்பட்டுள்ளன. கோஸ்டத்தில் விநாயகர், தட்சிணாமூர்த்தி, பிரம்மா ஆகியோர் உள்ளனர். சிவாலயத்தின் பின்புறத்தில் ஒரு சித்தரின் சமாதி அமைந்துள்ளது. வில்வ மரத்தடியில் ஒரு தனி லிங்கம் அமைந்துள்ளது. சண்டிகேசுவர் மற்றும் அகோரவீரபத்திரர் சன்னதியும் உள்ளது. வள்ளி தெய்வானையுடன் உள்ள ஆறுமுகப் பெருமான் சன்னதி தரைமட்டமாகி உள்ளது. அதனால் சிலைகள் மூலவர் சன்னதிக்கு முன்பு உள்ளது.

காசியிலிருந்து வாலி காசிலிங்கத்தினை பிரதிஸ்டை செய்ய இத்தலத்திற்கு வந்தார். ஆனால் அதற்கு முன்பே அகத்தியர் இத்தலத்தில் மணலால் ஆன இலிங்கத்தினை பிரதிஸ்டை செய்து வழிபட்டுவிட்டார். தான் காசிக்கு சென்று எடுத்துவந்த காசிலிங்கத்தையே இங்கு பிரதிஸ்டை செய்ய வேண்டுமென வாலி அகத்தியருடன் சண்டைக்கு சென்றார். அகத்தியர் இந்த மணல் சிற்பத்தை வாலால் அசைத்துப் பார்த்து, முடிந்தால் இந்த லிங்கத்தை எடுத்துவிட்டு நீ கொண்டு வந்த இலிங்கத்தை வைத்து வழிபடு என்றார். வாலியும் தன்னுடைய முழு பலத்தை பிரயோகம் செய்து அசைத்துப் பார்த்தார். ஆனால் வாலால் இலிங்கத்தை அசைக்க முடியவில்லை. அதனால் காசிலிங்கத்தினை காவிரி ஆற்றங்கரையில் அமைந்திருக்கும் சிறீராமசமூத்திரம் என்கிற அயலூரில் பிரதிஸ்டை செய்தார். அத்தலம் அயலூர் வாலீஸ்வரர் கோயில் என்று அழைக்கப்படுகிறது. 

இக்கோயில் 1500 ஆண்டுகள் தொன்மையானது.


</doc>
<doc id="312227" url="https://ta.wikipedia.org/wiki?curid=312227" title="2024 கோடைகால ஒலிம்பிக் விளையாட்டுப்போட்டிகள்">
2024 கோடைகால ஒலிம்பிக் விளையாட்டுப்போட்டிகள்

2024 கோடை ஒலிம்பிக் விளயாட்டுப்போட்டிகள் ("2024 Summer Olympics"), அலுவல் முறையில் 33வது ஒலிம்பிக் விளையாட்டுக்கள் ("Games of the XXXI Olympiad") நடத்தப்படுவதற்கான ஏலம் 2015ல் தொடங்கிற்று. செப்டம்பர் 13 2017ல் பெரு நாட்டின் லிமா நகரில் நடைபெறவுள்ள பன்னாட்டு ஒலிம்பிக் குழுவின் 130வது அமர்வு போட்டிகளை நடத்தும் நகரம் பற்றி அதிகாரப்பூர்வமாக அறிவிக்கவுள்ளது 

சர்வதேச ஒலிம்பிக் சம்மேளனம் 2015 செப்டம்படர் 16ல் போட்டியிடும் ஐந்து நகரங்களின் பட்டியலை அறிவித்தது, இதில் ஹம்பர்க் நகரம் 2015 நவம்பரில் போட்டியில் இருந்து விலகுவதாக அறிவித்தது.


</doc>
<doc id="312230" url="https://ta.wikipedia.org/wiki?curid=312230" title="1451">
1451

1451 (MCDLI) பழைய யூலியன் நாட்காட்டியில் வெள்ளிக்கிழமை ஆரம்பமான ஒரு சாதாரண ஆண்டாகும்.




</doc>
<doc id="312232" url="https://ta.wikipedia.org/wiki?curid=312232" title="கோடைக்கால ஒலிம்பிக் விளையாட்டுக்களில் குழிப்பந்தாட்டம்">
கோடைக்கால ஒலிம்பிக் விளையாட்டுக்களில் குழிப்பந்தாட்டம்

குழிப்பந்தாட்டம் 1900 கோடைக்கால ஒலிம்பிக் போட்டிகளில் இருந்து நடைப்பெற்று வருகிறது. அக்டோபர் 2009 ல் கோபன்ஹேகனில் ஐஓசி கூட்டத்தில், ஐஓசி 2016 கோடைக்கால ஒலிம்பிக் போட்டிகளில் இந்த நிகழ்வை மீண்டும் சேர்த்துக்கொள்ள முடிவு செய்யப்பட்டது.

1900
1904

2016 கோடைக்கால ஒலிம்பிக் விளையாட்டுக்களில் குழிப்பந்தாட்டம்


</doc>
<doc id="312240" url="https://ta.wikipedia.org/wiki?curid=312240" title="கருப்பத்தூர் சிம்மபுரீசுவரர் கோயில்">
கருப்பத்தூர் சிம்மபுரீசுவரர் கோயில்

சிம்மபுரீசுவரர் கோயில் என்பது கரூர் மாவட்டத்திலுள்ள கருப்பத்தூர் எனும் ஊரில் அமைந்துள்ள சிவாலயமாகும். இச்சிவாலயத்தின் மூலவர் சிம்மபுரீசுவரர் என்றும், அம்பிகை குந்தாளம்பாள் என்றும் அழைக்கப்படுகின்றனர். 

இச்சிவாலய மூலவரை லட்சுமி நரசிம்மர் வழிபட்டுள்ளார். இதனால் சிம்மபுரீசுவரர் என்ற பெயர் மூலவருக்கு ஏற்பட்டது. அம்பாளை குந்தளாம்பாள் என்றும், சுகந்த குந்தளாம்பாள் என்றும் அழைக்கின்றனர். அம்பாளிடம் வேண்டியதை நடக்கும் என்ற பொருளில் வரப்ரதாதி என்று குறிப்பிடுகின்றனர். வலஞ்சுழி விநாயகர், தனித்த ஆறுமுகப் பெருமான், அஷ்ட கை பைரவர், சௌந்தர் மஹாலட்சுமி, சப்த கன்னியர்கள் சிலைகள் உள்ளன. 



</doc>
<doc id="312241" url="https://ta.wikipedia.org/wiki?curid=312241" title="ஹெமு">
ஹெமு

ஹெமு (Hemu) (; "ஹேமசந்திர விக்கிரமாத்தியன்" என்றும் "ஹெமு விக்கிரமாத்தியன்" என்றும் அழைக்கப்பட்டவர். இராஜபுத்திர வீரரான இந்து சமய ஹெமு, ஆப்கானிய சூரி வம்சத்தின் மன்னர் முகமது அடில் ஷாவின் அமைச்சராகவும், போர்ப்படைத்தலைவராகப் பணியாற்றியவர். அடில் ஷா சூரிக்காக, உமாயூன் மற்றும் அக்பரின் படைகளை எதிர்த்து ஆக்ரா மற்றும் தில்லியில் நடந்த 22 போர்களில் ஹெமு வெற்றி பெற்றார். 

அக்பரின் முகலாயர் படைகளை தில்லிப் போரில் வென்ற ஹெமு 7 அக்டோபர் 1556இல் தன்னை தில்லியின் பேரரசராக, 7 அக்டோபர் 1556இல் பட்டம் சூட்டிக் கொண்டவர். பின்னர் ஒரு மாதம் கழித்து அக்பரின் படைகளுடன் இரண்டாம் பானிபட் போரில் போரிட்டு காயம் பட்டு பிடிபட்ட ஹெமு, அக்பரின் காப்பாளர் பைராம் கானால் கைது செய்யப்பட்டு 5 நவம்பர் 1556 தலைகொய்யப்பட்டார். 





</doc>
<doc id="312242" url="https://ta.wikipedia.org/wiki?curid=312242" title="ஐ. வி. சசி">
ஐ. வி. சசி

ஐ. வி. சசி என்று அறியப்படும் இருப்பம் வீடு சசிதரன் ( 28 மார்ச்சு 1948 – 24 அக்டோபர் 2017) என்பவர் ஓர் இந்தியத் திரைப்பட இயக்குநர் ஆவார். மலையாளம், தமிழ், இந்தி உள்ளிட்ட இந்திய மொழித் திரைப்படங்களில் சுமார் 150க்கும் அதிகமான திரைப்படங்களில் பங்காற்றியுள்ளார். தமிழில், கமல்ஹாசன் நடித்த அலாவுதீனும் அற்புத விளக்கும், குரு ஆகிய திரைப்படங்களையும், ரசினிகாந்த் நடித்த காளி திரைப்படத்தையும் இயக்கியுள்ளார். 

பகலில் ஓர் இரவு


</doc>
<doc id="312253" url="https://ta.wikipedia.org/wiki?curid=312253" title="மனோஜ் குமார் (குத்துச்சண்டை வீரர்)">
மனோஜ் குமார் (குத்துச்சண்டை வீரர்)

மனோஜ் குமார் "(Manoj Kumar)" (பிறப்பு: 10 திசம்பர் 1986) ஓர் இந்தியக் குத்துச்சண்டை வீரர் ஆவார். இவர் தாழெடை வகைபிரிவில் தங்கப் பதக்கம் வென்றார். இவர் ஆரியானா, கைதால் மாவட்டம், இராசவுண்டைச் சேர்ந்தவர். 


</doc>
<doc id="312255" url="https://ta.wikipedia.org/wiki?curid=312255" title="சைக்கோம் மீராபாய் சானு">
சைக்கோம் மீராபாய் சானு

சைக்கோம் மீராபாய் சானு "(Saikhom Mirabai Chanu)" (பிறப்பு: 8 ஆகத்து 1994) ஓர் இந்தியப் பெண் பாரந்தூக்கு வீரர். இவர் கிளாசுகோவில் நடந்த 2014 பொதுநலவாய பாரம் தூக்கும் போட்டியில், 48 கிலோ பிரிவில் வெள்ளிப் பதக்கம் பெற்றார். இதில் மற்றோர் இந்தியரான குமுக்சாம் சஞ்சிதா தங்கப் பதக்கம் பெற்றார். சானு இந்தியாவின் மணிப்பூர் மாநிலத்தைச் சேர்ந்தவர்.




</doc>
<doc id="312260" url="https://ta.wikipedia.org/wiki?curid=312260" title="கலிவேளி ஏரி">
கலிவேளி ஏரி

கலிவேளி ஏரி (Kaliveli Lake, அல்லது Kaliveli Lagoon) என்பது தமிழ்நாட்டின், விழுப்புரம் மாவட்டத்தில் உள்ள ஒரு கடற்கரை சதுப்பு நில ஏரி மற்றும் கடற்காயல், நீர்த்தடம் ஆகும்.

இந்த ஏரி வங்காள விரிகுடாவின் அருகில் கோரமண்டல் கடற்கரையில் ஏறக்குறைய புதுச்சேரி நகரத்தில் இருந்து வடக்கிலும், ஆரோவில்லில் இருந்து வடக்கில் உள்ளது.

கலிவேளி ஏரி பருவகாலத்தில் நல்ல நீர் பாய்ந்து உவர் நீராகும் ஒரு நீர்த்தடம் ஆகும். மேலும் இது வலசை வரும் பறவைகளுக்கு உணவு தரும் இடமாகவும் குஞ்சுபொரிக்க வரும் இடமாகவும் உள்ளது. இந்த ஏரி இந்திய துணைக் கண்டத்தின் பெரிய நீர்த்தடங்களில் ஒன்றாகும். இந்த நீர்தடத்தை பன்னாட்டு இயற்கைப் பாதுகாப்புச் சங்கம் இந்திய அளவிலும் பன்னாட்டு அளவிலும் முக்கியத்துவம் வாய்ததாக கருதுகிறது.

இது தற்போது வேளாண் நிலங்களாலுக்காக நிலத்தை ஆக்கிரமிப்பதாலும், வன வேட்டை, காடழிப்பு, அதிகரித்து வரும் இறால் பண்ணைகள் போன்றவற்றால் அச்சுறுத்தலுக்கு உள்ளாகி வருகிறது. 

இது தென்னிந்திய கடலோர சுற்றுச்சூழல் தல உறைவிடங்களில் ஒன்று என்ற போதிலும், இந்த ஏரி அரிதாகத்தான் இயற்கை ஆர்வலர்களாலும், சுற்றுச்சூழல் ஆர்வலர்களாலும் ஆராயப்படுகிறது. இந்த ஏரியின் 90% கரைப் பகுதி சாலை வழியாக நெருங்க இயலாதவாறு உள்ளது. இதுவே இங்கு தாவரங்கள் மற்றும் விலங்கினங்கள் பெருக முக்கிய காரணம் ஆகும். இந்த சதுப்பு நிலம் இங்கு வருபவர்களை மூழ்கடிக்கும் ஆபத்து வாய்ததாகவும், மிகவும் பயப்படத்தக்க யானைக்கால் நோய், மலேரியா போன்ற பிற நீர்வழி நோய்களை பரப்பும் பூச்சிகள் கொண்டதாக உள்ளது. எனவே இங்கு வருவர் தவறாமல் உடலை பூச்சிக் கடியிலிருந்து காக்கக்கூடிய உரிய பூச்சுக்களை பூசுவதும் தடித்த சப்பாத்துக்களை அணிவது அவசியம். இந்த ஏரி மிகவும் தனிமைப்படுத்தப்பட்டு உள்ளது மனித நடமாட்டம் 20 கி.மீ. வரை இல்லாத நிலை உள்ளதால் இங்கு வருபவர்கள் போதிய நீர், உணவு போன்ற அத்யாவசிய பொருட்களுடன் வருமாறு அறிவுறுத்தப்படுகின்றனர். 

இந்த ஏரியின் வாய்காலின் துவக்கத்தில் காலனித்துவ ஆட்சிக்காலத்தைச் சேர்ந்த இடிபாடுக்கு ஆளான ஆலம்பரை கோட்டை உள்ளது.


</doc>
<doc id="312262" url="https://ta.wikipedia.org/wiki?curid=312262" title="தொட்டியம் அனலாடீசுவரர் கோயில்">
தொட்டியம் அனலாடீசுவரர் கோயில்

அனலாடீசுவரர் கோயில் என்பது திருச்சிராப்பள்ளி மாவட்டம் தொட்டியம் நகரில் அமைந்துள்ள சிவாலயமாகும். இச்சிவாலயத்தின் மூலவர் அனலாடீஸ்வரர் என்றும் அம்பாள் திரிபுர சுந்தரி என்றும் அழைக்கப்படுகிறார். பிரம்மபுரம், திரிபுரசம்ஹாரஷேத்திரம், மத்தியாசலஷேத்திரம், துவஷ்டபுரி போன்ற பெயர்களில் புராண காலங்களில் இத்தலம் அழைக்கப்பட்டுள்ளது.


தாரகாசூரனுக்கு வித்யுன்மாலி, தாரகாட்சன், கமலாட்சன் என்ற மூன்று மகன்கள் இருந்தனர். அவர்கள் பிரம்மாவை நோக்கி தவமிருந்து பல்வேறு வரங்களைப் பெற்றனர். அதில் ஆகாயத்தில் பொன், வெள்ளி, இரும்பு ஆகிவைகளால் ஆன பறக்கும் கோட்டைகளையும், மூவரையும் ஒரே கனையால் மட்டுமே கொல்ல முடியும் என்ற வரத்தையும் பெற்றார்கள். அக்கோட்டைகளை திரிபுரங்கள் என்று அழைத்தனர். மூவரும் அந்தக் கோட்டையை பயன்படுத்தி பல்வேறு தேவர்களையும், உலகங்களையும் அடிமையாக்கினர். இந்திரன், பிரம்மா, திருமால் ஆகியோருடன் தேவர்களும் இணைந்து சிவபெருமானிடம் சென்று தங்களை காக்க வேண்டினர்.

சிவபெருமான் பூமியை தேராகவும், சந்திர சூரியனை குதிரைகளாகவும், பிரம்மனை சாரதியாகவும், மேருமலையை வில்லாகவும், வாசுகியை நாணாகவும், திருமாலை தேரின் சிறகாகவும் அமைத்து போர்கலத்திற்கு சென்றார். திரிபுரங்களின் அசுரர்களை அழித்தார். இதனால் சிவபெருமானுக்கு திரிபுர தகன மூர்த்தி, திரிபுராந்தகர், திரிபுரசம்ஹாரர் போன்ற பெயர்கள் கிடைத்தன.

அவ்வாறு முப்புறங்களை எரிக்கும் போது சிவபெருமானின் அம்பின் பொறி தொட்டு சென்ற இடம் துவஷ்டபுரியாகும். இவ்விடம் தற்போது தொட்டியம் என்று அழைக்கப்படுகிறது.

ஒரு முறை பிரம்மா இத்தலத்திற்கு வந்து யாகமொன்றை செய்தார். அவருடைய யாகத்தில் மகிழ்ந்த சிவபெருமான் அந்த அக்னி குண்டத்திலேயே நடனம் ஆடினார். அதனால் இத்தலத்தின் மூலவரை அக்னி நர்த்தீஸ்வரர் என்று அழைக்கப்படுகிறார்.

சிவபெருமானுடைய அட்ட வீராட்ட செயல்களில் ஒன்றான திரிபுரங்களை எரித்தலின் போது சிவபெருமான் அம்பின் பொறி தொட்டுச் சென்ற இடமாகும். பிரம்மன் செய்த யாக குண்டம் இத்தலத்தின் தீர்த்தமாக உள்ளது. அதனை ஈஸ்வரி தீர்த்தம் என்கின்றனர்.



</doc>
<doc id="312276" url="https://ta.wikipedia.org/wiki?curid=312276" title="யாழ்ப்பாண உயர் தொழில்நுட்ப நிறுவனம்">
யாழ்ப்பாண உயர் தொழில்நுட்ப நிறுவனம்

இலங்கை உயர் தொழில்நுட்ப கல்வி நிறுவனத்தின் 11 உயர் தொழில்நுட்ப நிறுவனங்களில் முக்கியமான ஒரு நிறுவனமாக யாழ்ப்பாண உயர் தொழில்நுட்ப நிறுவனம் (எ.ரி.ஐ) விளங்குகின்றது. 1996 ஆம் ஆண்டு வடமாகாண மக்களுக்கென யாழ்குடாநாட்டில் ஆரம்பிக்கப்பட்டது. இந்நிறுவனம் தற்போது 665/2, கடற்கரை வீதி, குருநகர், யாழ்ப்பாணம் என்ற முகவரியுள்ள இடத்தில் தொழிற்படுகின்றது. இந்த நிறுவனத்தில் 7 கற்கை நெறிகள் முழு நேர மற்றும் பகுதிநேர மாணவர்களுக்கு என்று இருக்கின்றது. அவை வருமாறு,

யாழ்ப்பாண உயர் தொழில்நுட்ப நிறுவனம்


</doc>
<doc id="312277" url="https://ta.wikipedia.org/wiki?curid=312277" title="இந்திய அரசியலமைப்பிலுள்ள எட்டாவது பட்டியல்">
இந்திய அரசியலமைப்பிலுள்ள எட்டாவது பட்டியல்

இந்திய அரசியலமைப்பிலுள்ள எட்டாவது பட்டியலானது இந்தியாவின் அலுவல் மொழிகளாக இந்திய அரசியலமைப்பில் குறிப்பிடப்பட்டுள்ள மொழிகளின் பட்டியலாகும்.

இந்திய அரசியலமைப்பின் எட்டாவது பட்டியலில் உள்ள 344(1) மற்றும் 351 ஆவது கட்டுரைகள் கீழ்காணும் 22 இந்திய மொழிகளை உள்ளடக்கியுள்ளன:


</doc>
<doc id="312283" url="https://ta.wikipedia.org/wiki?curid=312283" title="2016 கோடைக்கால ஒலிம்பிக்கில் ஏதிலிகள் ஒலிம்பிக் அணி">
2016 கோடைக்கால ஒலிம்பிக்கில் ஏதிலிகள் ஒலிம்பிக் அணி

ஏதிலிகள் ஒலிம்பிக் அணி ("Refugee Olympic Team") ஆகத்து 5 முதல் ஆகத்து 21 வரை பிரேசிலின் இரியோ டி செனீரோவில் நடந்த 2016 கோடைக்கால ஒலிம்பிக் விளையாட்டுப் போட்டிகளில் சார்பற்ற ஒலிம்பிக் போட்டியாளர்களாகப் பங்கேற்றனர். ஐரோப்பியப் புலம்பெயர்வோர் நெருக்கடி போன்ற "உலகளவில் ஏதிலிகள் சிக்கல்கள்" எழுந்துள்ள நிலையில் இரியோ ஒலிம்பிக்கில் ஐந்து முதல் பத்து வரையில் ஏதிலிகள் பங்கேற்க அனுமதிக்கப்படுவர் என பன்னாட்டு ஒலிம்பிக் குழுவின் தலைவர் தாமசு பாக் மார்ச் 2016இல் அறிவித்தார். The team was led by Loroupe. 

"உலகின் ஏதிலிகளுக்கு ஆதரவைக் காட்டுமுகமாக" உருவான இந்த முயற்சிக்கு 2016 தீச்சுடர் தொடரோட்டத்தின் அங்கமாக அகதிகளுக்கான ஐக்கிய நாடுகளின் ஆணையம் இப்ராகிம் அல்-உசேன் என்ற சிரிய ஏதிலியை ஒலிம்பிக் தீச்சுடரை ஏதென்சிலிருந்த எலியோனாசு ஏதிலி முகாம் வழியே ஏந்திச் செல்ல தேர்ந்தெடுத்தது.

தவிரவும், குவைத்தின் தேசிய ஒலிம்பிக் குழு இடைநீக்கம் செய்யப்பட்டதால் அந்நாட்டு மெய்வல்லுநர்களும் ஒலிம்பிக் கொடியின் கீழ் போட்டியிடுகின்றனர்.


</doc>
<doc id="312291" url="https://ta.wikipedia.org/wiki?curid=312291" title="நிக்கின் திம்மையா">
நிக்கின் திம்மையா

சந்தாந்தா நிக்கின் திம்மையா "(Chandanda Nikkin Thimmaiah)" இரியோ 2016 கோடைக்கால ஒலிம்பிக் போட்டிகளில் பங்கேற்ற இந்திய வளைகோல் பந்தாட்ட அணியில் இடம்பெற்ற ஒரு வீரராவார். 1991 ஆம் ஆண்டு சனவரி மாதம் 18 ஆம் தேதியில் பிறந்த இவர், வளைகோல் போட்டிகளில் முன்கள வீரராக களமிறங்கி விளையாடுகிறார்.
இவருடைய மூத்த சகோதரர் நிதின் திம்மையாவும் இதே விளையாட்டில் இந்தியாவின் சார்பாக விளையாடும் அணியில் இடம் பெற்றுள்ளார் என்பது குறிப்பிடத்தக்கது ஆகும்.



</doc>
<doc id="312293" url="https://ta.wikipedia.org/wiki?curid=312293" title="குளித்தலை திருப்பதி சாமிகள் சமாதி கோயில்">
குளித்தலை திருப்பதி சாமிகள் சமாதி கோயில்

திருப்பதி சாமிகள் சமாதி கோயில் என்பது கரூர் மாவட்டம் குளித்தலை நகரில் அமைந்துள்ள சித்தர் ஜீவ சமாதியாகும். இக்கோயில் கடம்பேசுவரர் கோயிலுக்கு அருகேயுள்ளது. இக்கோயில் என்.ஆர்.எம் கோவிந்த கோனார் அவர்களின் உதவியாலும், பக்தர்களின் பொருளுதவியால் மகாகும்பாபிசேகம் 5.11.1970 அன்று நடைப்பெற்றது. சமாதியின் முன்பு நந்தி சிலை பிரதிஸ்டை செய்யப்பட்டுள்ளது. அருகே நவகிரகங்கள் உள்ளன. சிவாகம முறைப்படி கோயில் எழுப்பபட்டுள்ளதால் கோஷ்டத்தில் தட்சிணாமூர்த்தி, விஷ்ணு, பிரம்மா சிலைகள் உள்ளன. கோயில் கோபுரத்தில் சித்தர் திருப்பதி சாமிகளின் சுதை சிற்பமும், இந்து சமய கடவுள்கள் மற்றும் இறை அடியார்களின் சுதைச் சிற்பங்கள் உள்ளன.

இவர் ரசவாதம் உள்ளிட்ட பல்வேறு சித்துகளை வாழ்ந்த காலத்தில் செய்து காட்டியுள்ளார். ஏழ்மையில் வாடிவர்களுக்கு மணலை அள்ளித் தந்தால், அவர்கள் வீட்டிற்கு சென்று பார்க்கும் பொழுது தங்கமணலாக அவை மாறியிருக்குமாம். ஒரு முறை குழந்தைகள் விளையாடிக் கொண்டிருக்கையில் இவரும் அவர்களுடன் சேர்ந்து விளையாடியுள்ளார். அப்போது தன்னை ஒரு குழியைத் தோண்டி புதைக்கும் படி செய்து, சில அடிகள் தள்ளி எழுந்து சென்றுள்ளார். இவர் ஓடும் தொடருந்தில் இருந்து அதன் வேகம் குறையாமல் எழுந்துள்ளார். 


</doc>
<doc id="312299" url="https://ta.wikipedia.org/wiki?curid=312299" title="வெள்ளூர் திருக்காமேசுவரர் கோயில்">
வெள்ளூர் திருக்காமேசுவரர் கோயில்

வெள்ளூர் திருக்காமேசுவரர் கோயில் என்பது திருச்சிராப்பள்ளி மாவட்டம் வெள்ளூர் எனும் ஊரில் அமைந்துள்ள சிவாலயமாகும். இச்சிவாலயத்தின் மூலவர் திருக்காமேசுவரர் என்றும், அம்பாள் சிவகாம சுந்தரி என்றும் அழைக்கப்படுகிறார். இச்சிவாலயத்தினை கி.பி ஆறாம் நூற்றாண்டில் முதலாம் விஜயாதித்த சோழன் புணரமைத்து குடமுழுக்கு செய்துள்ளார். இச்செய்தி கல்வெட்டில் உள்ளது.

சிவாலயமானது இரண்டு நுழைவாயில்களைக் கொண்டது. ஒன்று தெற்கு நோக்கியும், கிழக்கு நோக்கியும் வாசல்கள் உள்ளன. கிழக்கு வாசல் வழியாக வந்தால் பலிபீடம், நந்திதேவர் மண்டபம் ஆகியவை உள்ளன. கோயிலின் பிரகாரம் திருமாளிகைப் பத்தியுடன் உள்ளது. சிவாலயத்தின் கோஷ்டத்தில் தட்சிணாமூர்த்தி, மகாவிஷ்ணு, பிரம்மா, விஷ்ணு துர்கை ஆகிய தெய்வ சிலைகள் உள்ளன.

மூலவர் திருக்காமேசுவரர் சுயம்பு லிங்கம் ஆவார். இவரை மன்மதனும், ரதியும், திருமகளும் வழிபட்டுள்ளனர்.

சிவாலயத்தின் தென் மேற்கில் விநாயகர் சன்னதியும், மேற்கே வள்ளி தெய்வானை உடனுறை சண்முகரின் சன்னதியும் உள்ளது. வடமேற்கு மூலையில் உள்ள மண்டபத்தில் ரதியுடன் மன்மதன் ஈசனை வணங்கியவாறு உள்ளனர். இதன் அருகே தலவிருட்சம் அமைந்துள்ளது. பக்தர்கள் வில்வ மரத்தினை திருமகளாக வழிபடுகின்றனர். ஆலயத்தின் வடக்கே திருமகள் சன்னதி உள்ளது.


</doc>
<doc id="312300" url="https://ta.wikipedia.org/wiki?curid=312300" title="சிவ தாப்பா">
சிவ தாப்பா

சிவ தாப்பா "(Shiva Thapa)" (பிறப்பு: 8 திசம்பர் 1993) ஓர் இந்தியக் குத்துச்சண்டை வீரர். இவர் இந்தியா, அசாம் மாநிலம், குவகாத்தியைச் சேர்ந்தவர். இவர் எண்ணெய், இயல்வளிமக் குழுமத்தில் பணியாற்றுகிறார். இவரை ஒலிம்பிக் தங்க வேய்பு நிறுவனமும் ஆங்கிலியப் பதக்க வேட்டை நிறுவனமும் ஆதரிக்கின்றனர். Shiva Thapa participated in the 2012 London Olympics,இவர்தான் ஒலிம்பிக்கில் பங்குபற்ற தேர்வாகிய மிக இளைய குத்துச்சண்டை வீரர் ஆவார். இவர் உலக ஆடவர் பேரெடைப் பிரிவில் உலகத் தரவரிசையில் மூன்றாமவராக AIBA வின் கணிப்பில் வந்துள்ளார். இவர் ஆசிய விளையாட்டுகளில் தங்கப் பதக்கம் பெற்ற மூன்றாம் இந்தியர் ஆவார்.


</doc>
<doc id="312302" url="https://ta.wikipedia.org/wiki?curid=312302" title="சிவ் சௌராசியா">
சிவ் சௌராசியா

சிவ் சங்கர் பிரசாத் சௌராசியா "(Shiv Shankar Prasad Chawrasia)" (பிறப்பு: 15 மே 1978) அல்லது "சிப்புத்சியா", and "Chow"ஓர் இந்தியத் தொழில்முறைக் குழிப்பந்தாட்டக்கார்ர். இவர் தான் 1997 இல் தொழில்முறையாக தேர்வு பெற்றதுமே, இந்தியக் குழிப்பந்தாட்டப் பயனத்த்ஜில் எட்டு தகவுகளில் வென்றார். இவர் இந்தியத் திறந்தநிலையில் இரண்டாமவராக இருமுறை வென்றார்.

தொழில்முறை



</doc>
<doc id="312304" url="https://ta.wikipedia.org/wiki?curid=312304" title="காஷ்மோரா">
காஷ்மோரா

காஷ்மோரா என்பது ஓர் இந்தியத் தமிழ் மொழி திரைப்படம் ஆகும். நடிகர் கார்த்தி நடிக்க இதற்குத்தானே ஆசைப்பட்டாய் பாலகுமாரா படத்தை இயக்கிய கோகுல் இந்தப் படத்தை இயக்குகிறார். மேலும் இந்தப் படத்தில் நயந்தாராவும் ஸ்ரீதிவ்யாவும் நடிக்கின்றனர். இந்தப் படத்திற்கு சந்தோஷ் நாராயணன் இசை அமைக்கிறார். 

இத்திரைப்படம் 2016ஆம் தீபாவளி பண்டிகைக்கு வெளியிடப்பட்டது. 

இத்திரைப்படத்தின் தயாரிப்பு 2015ஆம் ஆண்டு மே மாதம் துவங்கியது. சிறுத்தை திரைப்படத்தில் இரட்டை வேடத்தில் நடித்த கார்த்தி இந்தப் படத்தில் மூன்று வேடங்களில் நடிக்க உள்ளார். இந்தப் படம் 60 கோடி இந்திய ரூபாய் மதிப்பில் ட்ரீம் வாரியர் நிறுவனத்தால் தயாரிக்கப்படுகிறது.

கார்த்தி ஒரு அரசன், ஒரு தற்கால இளைஞன் மற்றுமொறு போர்விரன் கதாபாத்திரத்தில் நடிப்பதாக உள்ளார். நயன்தாரா ஒரு அரசி வேடத்திலும், ஸ்ரீதிவ்யா ஒரு துப்பறிவு செய்தியாளர் வேடத்திலும் நடிக்கின்றனர். விவேக் இந்தப் படத்தில் கார்த்தியின் அப்பாவாக நடிக்கிறார். இன்தத் தகவலை பாலக்காட்டு மாதவன் திரைப்பட வெளியிட்டு விழாவில் அறிவித்தார். 

ரௌத்திரம், இதற்குத்தானே பட்டாய் பாலகுமரா, படங்களைத் தொடர்ந்து காஷ்மோராவை கோகுல் இயக்கி வருகிறார். அரசகால காடசிகள் நிறைந்த இந்தப் படத்தின் கலைவடிவம் ராஜீவன் செய்கிறார். ஓம் பிரகாஷ் இந்தப் படத்திற்கான ஒளிப்பதிவு செய்கிறார். இந்தப் படத்திற்கு சந்தோஷ் நாராயணன் இசை அமைக்கிறார். 


</doc>
<doc id="312307" url="https://ta.wikipedia.org/wiki?curid=312307" title="அனிர்பான் இலாகிரி">
அனிர்பான் இலாகிரி

அனிர்பான் இலாகிரி "(Anirban Lahiri)" ("Anirbāṇ Lāhiṛī"; பிறப்பு: 29 ஜூன் 1987)ஓர் இந்தியத் தொழில்முறைக் குழிப்பந்தாட்டக்கார்ர். இவர் இப்போது ஐரோபியா, ஆசியா, பி ஜி ஏ பயணங்களில் விளையாடுகிறார்.

பயில்நிலை


தொழில்முறை




</doc>
<doc id="312316" url="https://ta.wikipedia.org/wiki?curid=312316" title="சுனார் கோட்டை">
சுனார் கோட்டை

சுனார் கோட்டை (Chunar Fort) எனப்படும் சந்திரகாந்தா சுனார் கோட்டை , இந்தியாவின் உத்திரப் பிரதேச மாநிலத்தில் உள்ள மிர்சாபூர் மாவட்டத்தில், இக்கோட்டையின் அடியில் சுனார் நகரம் உள்ளது. இக்கோட்டையும், நகரமும் மத்திய கால இந்திய வரலாற்றில் குறிப்பட்டத்தக்கவைகள் ஆகும். தற்போது இக்கோட்டை இந்தியத் தொல்லியல் ஆய்வகம் மற்றும் இந்திய அரசின் சுற்றுலா அமைச்சகத்தாலும் பராமரிக்கப்படுகிறது. மேலும் பொதுமக்களுக்கு காட்சிக்காக திறந்து விடப்படுகிறது.

கங்கை ஆற்றாங்கரையில் அமைந்த இக்கோட்டை வாரணாசி நகரத்திலிருந்து தென்மேற்கில் 14 கி மீ தொலைவிலும், மிர்சாபூர் நகரத்திலிருந்து 20 கிலோ மீட்டர் தொலைவிலும் அமைந்துள்ளது. முகல்சராய் - கான்பூர் மற்றும் தில்லி - ஹவுரா இருப்புப்பாதை வழித்தடத்தில் சுனார் தொடருந்து நிலையம் அமைந்துள்ளது.

கி பி 1029 சகாதேவன் எனும் மன்னரால் கட்டப்பட்ட இம்மணற்கல் கோட்டையை, ஆப்கானிய சூர் பேரரசர் செர் ஷா சூரியாலும், முகலாயப் பேரரசர்களான உமாயூன், அக்பராலும் மற்றும் அயோத்தி நவாப்புகளாலும் கி பி 1772 வரையிலும், பின்னர் பிரிட்டிஷ் ராஜ் அரசால் 1947 வரையிலும் பயன்படுத்தப்பட்டது. 

விந்திய மலைத்தொடரில் அருகில் அமைந்த 280 அடி உயரம் இக்கோட்டை,கங்கை ஆற்றாங்கரையில், கைமூர் மலையில் மணற்கற்களால் கட்டப்பட்டது. 

நக்சல்பாரிகளின் ஆதிக்கம் மிக்க இப்பகுதியில் உள்ள சுனார் கோட்டையை உத்திரப் பிரதேச மாநில அரசின் காவல் துறையின் ஆயுத கிடங்காகப் பயன்படுத்தப்படுகிறது. எனவே தீவிரவாதிகளின் தாக்குதலுக்கு உள்ளாகும் இக்கோட்டை பாதுகாப்பு படைகளால் மிகவும் கண்காணிக்கப்படுகிறது.

இப்பகுதியில் இயற்கையாக கிடைக்கும் மணற்கற்களைக் கொண்டு மூன்று அடுக்கு வரிசையில் கோட்டையின் சுவர்கள் கட்டப்பட்டுள்ளது. சுனார் கோட்டை நீளமும், அகலமும், உயரமும் கொண்டது. கோட்டையின் வடக்கு நுழைவாயில் கங்கை ஆற்றைக் நோக்கி அமைந்துள்ளது. 

கோட்டையில் உள்ள முக்கிய அரண்மனையின் மேற்பகுதிகளில் பல பீரங்கிகள் நிறுத்தப்பட்டுள்ளது. மேலும் பல ஆடம்பர குடில்களும், குடியிருப்புகளும் கொண்டுள்ளது.
கோட்டையில் உள்ள சோனா மண்டபம் திறந்த வெளி அரங்காக உள்ளது.28 தூண்கள் கொண்ட இம்மண்டபம், இந்துக் கட்டிடக் கலைநயத்தில் கட்டப்பட்டுள்ளது.
சோனா மண்டபம் நான்கு வாயில்களையும், ஒரு சுரங்கப்பாதையும் கொண்டுள்ளது. அரச குடும்பத்தினர் குளிப்பதற்காக கட்டப்பட்ட, சுற்றளவும், ஆழமும் கொண்ட படிக்கிணறு உள்ளது (Stepwell|"bawdi"). அருகில் உள்ள கங்கை ஆற்றிலிருந்து இக்கிணற்றில் நீர் சுரப்பதாக கூறப்படுகிறது.


</doc>
<doc id="312317" url="https://ta.wikipedia.org/wiki?curid=312317" title="சூர் பேரரசு">
சூர் பேரரசு

[[File:Sher shah's rupee.jpg|150px|thumb|1540–1545 இல் [[சேர் சா சூரி]]யால் வெளியிடப்பட்ட 178 கிராம் எடை கொண்ட முதல் வெள்ளி ரூபாய்]]

சூர் பேரரசு (Sur Empire) () (ஆட்சிக் காலம்: 1540 - 1556) [[இந்தியத் துணைக்கண்டம்|இந்தியத் துணைக்கண்டத்தின்]], மேற்கில் தற்கால [[ஆப்கானித்தான்]] முதல், கிழக்கில் [[வங்காள தேசம்]] வரை ஆண்ட [[பஷ்தூ மொழி]] பேசிய சன்னி இசுலாமிய [[பஷ்தூன் மக்கள்|பஷ்தூன்களின்]] அரசாகும். 
சூர் வம்சப் பேரரசர்கள் 1540 முதல் 1556 முடிய 16 ஆண்டுகள் [[சதாரா]] மற்றும் [[தில்லி]]யை தலைமையிடமாகக் கொண்டு ஆண்டனர்[[முகலாயர்|முகலாயப்]] பேரரசர் [[உமாயூன்]] ஆட்சிக் காலத்தில் சூர் வம்ச ஆட்சி சில ஆண்டுகள் தடைப்பட்டு நின்றாலும், உமாயூனுக்குப் பிறகு மீண்டும் சூர் வம்ச ஆட்சி நிலைப்பெற்றது. சூர் வம்சத்தின் புகழ் பெற்ற பேரரசர் [[சேர் சா சூரி]], சூர் வம்சப் பேரரசை நிறுவியவர் ஆவார். இடையில் [[ஹெமு]] என்ற இந்துப் போர்ப்படைத்தலைவர் சூர் வம்ச மன்னரை வீழ்த்தி ஒரு மாதம் தில்லியைக் கைப்பற்றி ஆண்டார்.
சூர் வம்ச நிறுவனரான [[சேர் சா சூரி]] 26 சூன் 1539இல் "சௌசா" போரிலும், 17 மே 1540இல் "பில்கிராம்" போரிலும் உமாயூனை வென்று,[[ஆப்கானித்தான்]] மற்றும் [[பஞ்சாப் பகுதி|பஞ்சாப்]] முதல், கிழக்கில் [[பிகார்]], [[வங்காளம்]] வரை ஆண்டார். 

17 ஆண்டு கால சூர் வம்ச ஆட்சியில், குறிப்பக [[சேர் சா சூரி]] ஆட்சியில், இந்தியத் துணை கண்டத்தில் வங்காளம் முதல் பஞ்சாப் முடிய நெடுஞ்சாலைகள் அமைத்தன் மூலம் பொருளாதார முன்னேற்றத்திற்கு வழி வகுக்கப்பட்ட்து. வெள்ளி நாணயங்கள் வெளியிட்டனர். வேளாண் நிலங்களை அளந்து ஆவணப்படுத்தப்பட்டது, நீர் பாசான வசதிகள், நிலவரி வசூலித்தல், கிராம நிர்வாகம் போன்றவைகளில் நிர்வாகச் சீர்திருத்தம் மேற்கொள்ளப்பட்டது. குடிமக்களுக்கும், அரசிற்கிடையே நல்லுறவுக்கு வழிவகுக்கப்பட்டது.

[[ஹெமு]] என்ற [[ராஜ்புத்|இராஜபுத்திர]] போர்ப்படைத்தலைவர், சூர் வம்ச ஆட்சியைக் கைப்பற்றி ஒரு மாத காலம் ஆண்டார்.

பின்னர் முகலாய வம்ச [[அக்பர்]] காலத்தில், பைரம் கான் லோடியால் 1556இல் சூரி வம்சம் வீழ்ச்சி கண்டது. 

சூர் வம்சத்தின் ஆட்சியாளர்கள்;



[[பகுப்பு:இந்திய அரச மரபுகள்]]
[[பகுப்பு:தில்லி சுல்தானகம்]]
[[பகுப்பு:ஆசியாவின் முன்னாள் முடியாட்சிகள்]]
[[பகுப்பு:ஆசியாவின் முன்னாள் நாடுகள்]]
[[பகுப்பு:வங்காளதேச வரலாறு]]
[[பகுப்பு:மேற்கு வங்காளத்தின் வரலாறு]]

</doc>
<doc id="312321" url="https://ta.wikipedia.org/wiki?curid=312321" title="சௌகான்">
சௌகான்

சௌகான் (Chauhan), வட இந்திய இராஜபுத்திர அரச குலங்களில் ஒன்றாகும். சௌகான் அரச குலத்தை நிறுவியவர் மாணிக் ராய் ஆவார். சௌகான் அரச குலத்தினருள் புகழ் பெற்றவர் தில்லியை தலைநகராகக் கொண்டு, மேற்கு மற்றும் மத்திய இந்தியாவை ஆண்ட மன்னர் முதலாம் பிருத்திவிராச் சௌகான் ஆவார். 

சௌகான் குலத்தினர், இராஜஸ்தான் பகுதிகளில் வாழ்ந்த வரலாற்று புகழ் மிக்க சக்தி வாய்ந்தவர்கள் ஆவார். கி பி 7ஆம் நூற்றாண்டு முதல் 400 ஆண்டுகள் வரை மேற்கு இந்தியா மற்றும் மத்திய இந்தியாவின் பெரும் பகுதிகளை ஆண்டவர்கள். 

சௌகான் அரச குல மன்னர் பிரிதிவிராச் சௌகான், 1192இல் இரண்டாம் தாரைன் போரில் கோரி முகமதுவால் வெல்லப்பட்டார். பின்னர் கி பி 1192இல் குத்புதீன் ஐய்பெக்கின் படையெடுப்பால், சௌகான் அரச குலம் இரண்டாக பிளவுபட்டது. 





</doc>
<doc id="312324" url="https://ta.wikipedia.org/wiki?curid=312324" title="தோமரா">
தோமரா

தோமரா (Tomara) 9-12வது நூற்றாண்டுகளில் வட இந்தியாவின் தற்கால தில்லி மற்றும் அரியானா பகுதிகளை ஆண்ட இராஜபுத்திர அரச குலத்தினர் ஆவார். 12ஆம் நூற்றாண்டில் சௌகான் இராஜபுத்திர குலத்தினர் தோமாரா குலத்தினரை வென்றனர். 

கூர்ஜர பிரதிகாரப் பேரரசர் முதலாம் மகேந்திரபாலனின் (885-910) ஆட்சிக் காலத்திய பொஹோவா (Pehowa) கல்வெட்டுகளில் தோரமரர்களைக் குறித்துள்ளது.
கூர்ஜர பிரதிகார வம்சத்தின் விழ்ச்சியின் போது தோமரர்கள் தில்லியைக் கைப்பற்றி ஆண்டனர். 
தோமர குலத்தின் நிறுவனரான முதலாம் அனங்கபாலன் கி பி 736இல் தில்லியை நிறுவினார். 

தேஜாபாலன், மந்தனபாலன், கீர்த்திகாபாலன், லக்கன்பாலன் மற்றும் பிருதிவிபாலன் ஆகியோர் அனங்கபாலனின் வழித்தோன்றல்கள் எனக் கருதப்படுகின்றனர். 
தோமார வம்சத்தின் இறுதி மன்னர், தில்லி ஆட்சியை தனது மருமகன் பிரிதிவிராச் சௌகானிடம் ஒப்படைத்தார். 



</doc>
<doc id="312328" url="https://ta.wikipedia.org/wiki?curid=312328" title="எசு. வி. சுனில்">
எசு. வி. சுனில்

சோம்வார்பேட் விட்டலாச்சார்ய சுனில் ((Somwarpet Vittalacharya Sunil ) இலண்டன் 2012 கோடைக்கால ஒலிம்பிக் போட்டிகளில் பங்கேற்ற இந்திய வளைகோல் பந்தாட்ட அணியில் இடம்பெற்ற ஒரு வீரராவார். எசு.வி.சுனில் என்றழைக்கப்படும் இவர் ஒரு தொழில்முறை வளைகோல் பந்தாட்ட வீராராக விளையாடி வருகிறார் .

கர்நாடக மாநிலத்திலுள்ள குடகு மாவட்டத்தில் விட்டலாச்சார்யா, சாந்தா தம்பதியருக்கு 1989 ஆம் ஆண்டு மே மாதம் 6 ஆம் தேதி இவர் பிறந்தார். நான்கு வயதாக இருக்கும்போதே தன்னுடைய தாயை இழந்தார். இவருடைய தந்தை ஒரு தச்சராகவும் சகோதரர் ஒரு பொற்கொல்லராகவும் பணிபுரிந்து வந்தனர். மிகவும் ஏழ்மையான குடும்பத்தில் பிறந்த சுனில் தன்னுடைய இளமைக் காலத்தில் மூங்கில் குச்சியை வளைகோலாகப் பயன்படுத்தி பயிற்சி பெற்றார் . 

சென்னையில் 2007 ஆம் ஆண்டில் நடைபெற்ற ஆசிய கோப்பைப் போட்டியில் சுனில் முதுநிலை அனைத்துலகப் போட்டியாளராக அறிமுகமானார். இப்போட்டியில், இந்தியா வெற்றி பெற்றது. 2008 ஆம் ஆண்டு நடைபெற்ற சுல்தான் அசுலான் சா கோப்பைப் போட்டியில் பங்கேற்று வெள்ளிப் பதக்கம் வென்ற அணியில் இவரும் ஒரு வீரராக இருந்தார். 2011 ஆம் ஆண்டில் நடைபெற்ற சாம்பியன்கள் கோப்பைப் போட்டியில் முன்கள வீரராக விளையாடி இந்தியாவுக்காக நான்கு கோல்கள் அடித்தது இவருடைய வாழ்நாள் சாதனையாகும். வளைகோல் பந்தாட்டத்தில் இந்தியாவின் மிகவிரைவு ஆட்டக்காரர் என்று கருதப்படும் இவர், இந்திய தேசிய வளைகோல் பந்தாட்ட அணிக்கு மிகவும் பொருத்தமான வீரர் என்றும் கருதப்படுகிறார். ஆட்டத்தின் போது இடப்புறமாகவும் வலப்புறமாகவும் ஓடுவதில் வல்லவரான இவர் விலாப்பகுதியில் இருந்து தாக்குதல் கொடுப்பதில் வல்லவர் என்றும் கருதப்படுகிறார். 2016 ஆம் ஆண்டில் நடைபெற்ற சாம்பியன் கோப்பை போட்டியிலும் இவர் இந்தியாவிற்காக விளையாடினார். இந்தியா இப்போட்டியில் முதன்முதலாக வெள்ளிப் பதக்கம் பெற்றது. ஆத்திரேலியாவுடனான இறுதிப் போட்டியை 0-0 என்ற சமநிலையில் முடித்த இந்தியா அணி இறுதியில் ஆத்திரேலியாவிடம் 3-0 என்ற் கோல் கணக்கில் தோற்றது. சுனில் சில் முக்கியமான இன்றியமையாத கோல்களை அடித்துள்ளார். அதேபோல சில முக்கியமான கோல்களை மற்றவர்கள் அடிப்பதற்கு உதவி செய்தவராகவும் சுனில் முக்கியத்துவம் பெற்றுள்ளார். எதிராளிகளை ஏமாற்றி விரைவாக பந்தைக் கடத்திச் செல்லும் ஒரு இந்திய வீரராக சுனில் கருதப்படுகிறார்.

இந்திய வளைகோல் பந்தாட்ட கூட்டமைப்புப் போட்டிகளில் விளையாடும் வீரர்களைத் தேர்ந்தெடுப்பதற்காக நடைபெற்ற ஏலத்தில் பஞ்சாப் அணி சுனிலை 42,000 அமெரிக்க டாலர்களுக்கு ஏலமெடுத்தது. சுனிலுக்காக நியமிக்கப்பட்டிருந்த அடிப்படை விலை 13900 அமெரிக்க டாலர்களாகும். பஞ்சாப் அணி பஞ்சாப் வாரியர்கள் என்ற பெயரில் போட்டிகளில் கலந்து கொண்டது.



</doc>
<doc id="312331" url="https://ta.wikipedia.org/wiki?curid=312331" title="தில்லியின் வரலாறு">
தில்லியின் வரலாறு

இதிகாச காலத்திலிருந்து, குறிப்பாக, மகாபாரத காலத்திலிருந்து இந்தியாவின் தலைநகரான தில்லி நீண்ட வரலாறு கொண்டது. 

இந்து, இசுலாம் மற்றும் கிறித்தவப் பேரரசுகளின் ஆட்சி பீடமாக தில்லி விளங்கியது. 
இந்திய விடுதலைக்கு பிறகும் தில்லி இந்திய அரசின் தலைநகராக விளங்குகிறது. உலகின் மக்கள் தொகை அதிகம் கொண்ட நகரங்களில் ஒன்றாக தில்லி நகரம் உள்ளது. 
அரப்பா அகழ்வாராய்ச்சியின் போது, தில்லி நகரத்தின் "நரேலா" மற்றும் "நந்து நகரி" பகுதிகளில் பல தொல்லியல் பொருட்கள் கிடைக்கப் பெற்றுள்ளது.

குரு நாட்டை கௌரவர் - பாண்டவர்களுக்கு பங்கிட்ட போது, பாண்டவர்களுக்கு கிடைத்த பங்கின் பகுதியின் தலைநகராக, தற்போதைய தில்லியான இந்திரப்பிரஸ்தம் விளங்கியது. 

அசோகரின் கல்வெட்டுகளில் ஒன்று 1966இல் தில்லியின் சிறீ நிவாசபுரத்தில் கண்டுபிடிக்கப்பட்டது. 
அசோகர் காலத்திய இரண்டு கல்வெட்டுகள், 14ஆம் நூற்றாண்டில், பிரேஷா துக்ளக் ஆட்சிக் காலத்தில் கண்டெடுக்கப்பட்டது. குப்தப் பேரரசின் முதலாம் குமார குப்தர் காலத்தில் நிறுவப்பட்ட, புகழ் பெற்ற தில்லி இரும்புத் தூண், கி பி பத்தாம் நூற்றாண்டில் குதுப் மினார் அருகே நிறுவப்பட்டது.

பரத கண்டத்தின் மேற்கில் வாழ்ந்த தில்லு என்ற மிலேச்ச மன்னரால் நிறுவப்பட்ட நகரத்திற்கு தில்லி என பெயரிடப்பட்டது எனக் கருதப்படுகிறது.

வரலாற்றுக் காலத்தில் கி பி 736 முதல் 1947 முடிய தில்லியை தலைநகராகக் கொண்டு ஆண்ட அரச மரபினர்கள்: 


நவீன தில்லி ஏழு பெரும் முக்கிய நகரக் குடியிருப்புகளைக் கொண்டது. தில்லியின் வரலாற்று முக்கியத்துவம் வாய்ந்த ஏழு பகுதிகள் புராணா கிலா, செங்கோட்டை, சிறி கோட்டை, மெஹ்ரௌலி, கிலா ராய் பித்தோரா, துக்ளகாபாத் மற்றும் பெரோஷ் ஷா கோட்லா மற்றும் ஷாஜகானபாத் ஆகும்.

நாட்டர் கதைகளின் படி, தில்லியின் ஐந்து பிரஸ்தங்களின் ஒன்றானதும், பாண்டவர்களின் தலைநகராகவும் இருந்த இந்திரப்பிரஸ்தம் கி மு 3500இல் நிறுவப்பட்டது. மற்ற நான்கு பிரஸ்தங்கள் அல்லது சமவெளிகள், சோன்பட், பானிபட், தில்பட், பாக்பத் ஆகும். 

16வது நூற்றாண்டின் பாரசீக வரலாற்று ஆசிரியர் பிரிஷ்தாவின் கூற்றுபடி, யவனர்கள் எனப்படும் கிரேக்கர்களின் இந்திய படையெடுப்புகளுக்கு முன்னர், தில்லி நகரம் இராஜா தில்லு என்பவரால் நிறுவப்பட்டதாக கருதப்படுகிறது. 

தற்கால தில்லியின் தென்மேற்கு பகுதியில் உள்ள "மெஹ்ரௌலி" பகுதியில் தில்லி நகரம் "யோகினி புரா" எனும் பெயரில் மத்திய கால வரலாற்று காலத்தில் நிறுவப்பட்டது. தோமரா வம்ச மன்னர் அனங்கபாலன் காலத்தில் தில்லி முக்கியத்துவம் பெற்றது. 12ஆம் நூற்றாண்டில் சௌகான் அரச குல மன்னர் பிரித்திவிராசு சௌகான் ஆட்சிப் பகுதியில் சேர்க்கப்பட்டது.

கி பி 736இல் தோமரா வம்ச மன்னர் அனங்கபாலனால், லால்கோட் கோட்டையும் தில்லி நகரமும் நிறுவப்பட்டது. 
குதுப் மினார் வளாகத்தில் உள்ள தில்லி இரும்புத் தூணில் மன்னர் முதலாம் பிரித்திவிராசு சௌகான் பெயர் பொறிக்கப்பட்டுள்ளது.

அஜ்மீர் சௌகான் மன்னர் லால்கோட் பகுதியை 1180இல் கைப்பற்றி, கிலா ராய் பித்தோரா எனப் பெயர் மாற்றினார்.
தில்லியை ஆண்ட இராஜபுத்திர குல மன்னர் மூன்றாம் பிரித்திவிராச் சௌகான், கோரி முகமதால், 1192இல் வெல்லப்படார். 

1206 முதல் தில்லியின் முதல் சுல்தான் குத்புத்தீன் ஐபக்கால் நிறுவப்பட்ட அடிமை அரசர்களின் (1206–1289) (சுல்தானகத்தின்) தலைநகராக தில்லி விளங்கியது.
குத்புத்தீன் ஐபெக் தில்லியில் ஒரே வளாகத்தில் இருந்த 27 சமணக் கோயில்களை இடித்து விட்டு, அவ்விடத்தில் குதுப் மினார் கட்டினார். 

15 டிசம்பர் 1398இல் தைமூர் தில்லி மீது படையெடுத்து, துக்ளக்குகளை வென்று தில்லி நகரத்தை கைப்பற்றி, 18 டிசம்பர் 1398இல் தில்லி நகரத்தை முழுவதையும் எரித்தார். மேலும் ஒரு இலட்சம் போர்க் கைதிகளை கொல்லப்பட்டனர். 
1526இல் முதலாம் பானிபட் போரில், தில்லியின் ஆப்கானிய லோடி வம்ச சுல்தானை வென்று, பாபர் முதல் முகலாயப் பேரரசை நிறுவினார்.

 

16வது நூற்றாண்டின் நடுவில் சூர் பேரரசின் ஆப்கானிய மன்னர் சேர் சா சூரி, பாபரின் மகன் உமாயூனை வென்றதால் முகலாயப் பேரரசின் ஆட்சி சில ஆண்டுகள் தடைபட்டது. தில்லியில் சூரி, புராண கிலா என்ற நகரப் பகுதியை நிறுவினார். சூர் வம்சத்தினர் தில்லியை 1553இல் ஆண்டனர். பின்னர் ஹெமு என்ற ஹேமசந்திர விக்கிரமாதித்தியன் தில்லியை கைப்பற்றி இந்துக்களின் நாட்டை நிறுவினார். பின்னர் அக்பர் தில்லியை கைப்பற்றி தலைநகரை ஆக்ராவிற்கு மாற்றியதால், தில்லியின் வளமை குன்றியது. 1638 இல் ஷாஜகான் தலைநகரை ஆக்ராவிலிருந்து தில்லிக்கு மாற்றிய பின்னர் பழைய தில்லி என்று தற்போது அழைக்கப்படும் நகரத்தை ஷாஜகான் தனது பெயரில் ஷாஜகானாபாத் என்ற பெயரில் நிறுவினார். அப்பகுதியில் ஜும்மா மசூதியும், செங்கோட்டையும் கட்டினார். அவுரங்கசீப் 1658இல் தில்லியின் சார்லிமர் தோட்டத்தில் முடிசூட்டிக் கொண்டார். 1680இல் அவுரங்கசீப்பின் மறைவிற்குப் பின்னர், தில்லியின் பெரும் பகுதிகளை மராத்தியர்கள் கைப்பற்றினர். 

1737இல் மீண்டும் தில்லியின் மீதமிருந்த பகுதிகளையும் மராத்தியர்கள் கைப்பற்றி முகலாயர்களை வலுவிழக்கச் செய்தனர்.
பாரசீக மன்னர் நாதிர் ஷா தில்லி மீது படையெடுத்து தில்லியின் பெரும் செல்வங்களையும், மயிலாசனம் மற்றும் கோஹினூர் வைரத்தையும் கொள்ளையடித்துச் சென்றனர்.

1757இல் அகமது ஷா துரானி தில்லி மீது படையெடுத்து, தில்லியின் ஆட்சியை மீண்டும் முகலாயர்களுக்கு வழங்கினார்.
1803இல் நடந்த இரண்டாம் ஆங்கிலேய மராத்தியப் போரில், கிழக்கிந்திய கம்பெனி படைகள் மராத்தியப் படைகளை வென்று தில்லியைக் கைப்பற்றினர். இந்த வெற்றியின் விளைவாக தில்லி 1836 முதல் 1858 வரை, கம்பெனி ஆட்சியின் வடமேற்கு மாகாணத்தின் ஒரு பகுதியானது. 

1857 சிப்பாய்க் கிளர்ச்சியை காரணம் காட்டி, தில்லியின் இறுதி முகலாய மன்னர் பகதூர் ஷாவை நாடு கடத்தி, தில்லியை கிழக்கிந்திய கம்பெனியர்கள் கைப்பற்றினர்.
பின்னர் தில்லி, பிரித்தானியப் பேரரசின் தலைநகராக மாறியது.

இந்திய விடுதலை நாள் முதல் தில்லி இந்தியக் குடியரசின் தலைநகராக விளங்குகிறது.




</doc>
<doc id="312335" url="https://ta.wikipedia.org/wiki?curid=312335" title="டெல்டா 0100">
டெல்டா 0100

டெல்டா 0100 தொடர்கள் "(Delta 0100 series)" என்பவை அமெரிக்காவைச் சேர்ந்த எரிந்தழியும் ஏவூகல அமைப்பு வகை ஏவூர்திகளாகும். இவை டெல்டா 100, டெல்டா 0300 அல்லது 300 தொடர்கள் என்ற பெயர்களாலும் அழைக்கப்படுகின்றன. 1968 மற்றும் 1972 ஆம் ஆண்டுக்கு இடைப்பட்ட காலத்தில், இவ்வமைப்பு மூலம் சுற்றுப்பாதை ஏவுதல்கள் நடைபெற்றன. டெல்டா குடும்ப வகை ஏவூர்திகளில் டெல்டா 0100 ஏவூர்தியும் ஒன்றாகும். நான்கு இலக்க எண் குறியீட்டைப் பயன்படுத்தி பெயரிடப்பட்ட முதலாவது ஏவூர்தி அமைப்பு டெல்டா 0100 ஏவூர்தியாகும். டெல்டா 0300 மற்றும் டெல்டா 0900 என்ற தனித்தனியாக வடிவமைக்கப்பட்ட இரண்டு வேறுபட்ட வகைகளில் இவை பறந்தன.

தோர் ஏவுகணையின் நீட்சிவடிவமான நீள் தொட்டி தோர் அமைப்பே, டெல்டா 0100 தொடர்களின் முதற்கட்டத்தில் பயன்படுத்தப்பட்டது. மேலேற்றும் உந்துகைச் சக்தியை அதிகரிக்கும் விதமாக, திண்ம ஏவூர்தி உந்துகலங்களான காசுடர்-2 ஆற்றல் நிரப்பிகள் தோர் அமைப்புடன் இணைக்கப்பட்டு, டெல்டா வகை ஏவூர்திகள் உருவாக்கப்பட்டன. டெல்டா 0300 வகை ஏவுர்தியில் மூன்று காசுடர்-2 ஆற்றல் நிரப்பிகளும் டெல்டா-0900 வகை ஏவூர்தி வகை அமைப்பில் ஒன்பது காசுடர்-2 ஆற்றல் நிரப்பிகளும் இணைக்கப்படுகின்றன. இரண்டாவது கட்டம் டெல்டா எப் நிலையாகும்.

டெல்டா 0100 வரிசையில் ஐந்து ஏவு கலங்கள் செலுத்தப்பட்டன. அவற்றில் மூன்று ஏவூர்திகள் 0300 அமைப்பிலும், இரண்டு ஏவூர்திகள் 0900 அமைப்பிலும் உருவாக்கப்பட்டிருந்தன. இவையனைத்தும் கலிபோர்னியாவிலுள்ள வேண்டன்பெர்க் வான்படைத் தளத்தில் இருக்கும் விண்கல ஏவுவளாகம் 2டபிள்யூ வில் இருந்தே ஏவப்பட்டன. இவற்றில் 1973 ஆம் ஆண்டு சூலை 16 அன்று ஏவப்பட்ட ஒரு ஏவூர்தி தோல்வியில் முடிந்தது. 
ஒரு நீரியற் ஏற்றியின் செயலிழப்பு காரணமாக இரண்டாம் கட்ட உயரக் கட்டுப்பாட்டு உந்து பொறிகளில் அழுத்தக் குறைவு ஏற்பட்டது. இதனால் ஏவு கலன் கட்டுப்பாட்டை இழந்து வளிமண்டலத்தில் உடைந்து சிதறியது



</doc>
<doc id="312351" url="https://ta.wikipedia.org/wiki?curid=312351" title="கரிமத்தாள்">
கரிமத்தாள்

கரிமத்தாள் ("Carbon paper") என்பது காய்ந்த மையோ அல்லது ஒருவித மெழுகுடன் சேர்ந்த நிறமியோ ஒரு பக்கம் மட்டும் தடவப்பட்ட ஒருவகைக் காகிதம் ஆகும். இது நகல்கள் எடுக்கப் பயன்படும். குறிப்பாகத் தட்டச்சுக் கருவிகளில் பரவலாகப் பயன்படுத்தப்பட்டு வந்தது. குமிழ்முனைப் பேனாவைப் பயன்படுத்தியும் நகல்கள் எடுத்து வந்தனர். 1954 ஆம் வருடம் மெழுகிற்குப் பதிலாக பல்லுறுப்பியைப் (polimer) பயன்படுத்தி கரைப்பான் கரிமத்தாள் (Solvent Carbon Paper) என்னும் ஒரு வகைத் தாளிற்கு கொலம்பியா ரிப்பொன் மற்றும் கரிமம் உற்பத்தி செய்யும் நிறுவனம் (Columbia Ribbon and Carbon Manufacturing Company) காப்புரிமை வேண்டி மனு செய்திருந்தது. உற்பத்தி முறையும் உருக்கிச் செய்யும் முறைக்குப் (Hot-melt Method) பதிலாக கரைப்பான் தடவும் (Solvent applied Coating method) முறை பயன்படுத்தப்பட்டது. இதன் மூலம் கரிமத்தாள் என்னும் பெயர் தொடர்ந்தாலும் கூட காகிதத்திற்க்குப் பதிலாக ‘பாலியிச்டெர்’ அல்லது நெகிழியும் பயன்படுத்த முடிந்தது. 

1806 ஆம் ஆண்டு கண்டுபிடிப்பாளர் ரால்ப் வெட்சிவுட் (Radph Wedgwood) (1766-1837) என்பவர் தாம் கண்டுபிடித்த சுடைலோ கிராபிக் மேனிபோல்டு ரைட்டர் (Stylographic manifold writer) என்னும் உபகரணத்திற்குக் காப்புரிமைப் பெற்றார். கரிமத்தாளிற்கு முதன் முதலில் பெற்ற காப்புரிமை இதுவே ஆகும். இது பார்வை இழந்தவர்களுக்கு எழுத்தாணி மூலம் எழுதுவதற்கு வகை செய்யும்படி அமைக்கப்பட்டிருந்தது. இந்த எழுதும் எந்திரம் ஒரு பலகையில் கம்பிகளை குறுக்கும் நெடுக்குமாக அமைத்து பார்வையற்றவர்கள் தொட்டுணர்ந்து எழுதும் வண்ணம் இதனை வடிவமைத்திருந்தார். அதன்பின் வெட்சுவுட் மையினால் நன்கு நனைக்கப்பட்டு பின்பு உலர வைத்த ஒரு காகிதத்தை கம்பிகளுக்கு இடையிலும் மைத்தாளுக்கு கீழ் புரைத்தாள் (Tissue paper) ஒன்றையும் வேறொரு தாளையும் இந்த குறுக்கு நெடுக்கு கம்பிகளமைத்த பலகையில் வைத்தார். எழுத்தாணியால் மைத்தாளில் எழுதுவது வெறும் தாளில் பதியத் துவங்கியது.
இந்த சுடைலோ கிராபர் (Stylographic manifold writer) என்னும் எழுதும் கருவிக்கு ஒரு உபபொருளாகவே கரிமத்தாள் உருவானது. ஆனாலும் காிமத்தாளைப் போலி ஆவணம் புனைய ஏதுவாகும் என்று பொதுமக்கள் கருதி இதனை விரைவில் ஏற்றுக்கொள்ளவில்லை. 1867 ஆம் ஆண்டு தட்டச்சு இயந்திரம் கண்டுபிடிக்கப்பட்டுப் பரவலாக பயன்படுத்தப்படும் வரை கரிமத்தாளின் பயன்பாடு அதிகமாக இல்லை. 1860 ஆம் ஆண்டு கரிமத்தாள் புது வடிவம் பெற்றது. லெப்புசு ரோஜர்சு ( Lebbeus Rogers)என்பவர் புகைக்கரி, நாப்தா மற்றும் எண்ணை கலந்த கலவையைப் பயன்படுத்தி கரிமத்தாளை மாற்றியமைத்தார். இம்முறை 20 ஆம் நூற்றாண்டு வரையிலும் பிரபலமாகவே இருந்தது. தற்பொழுது அனைவராலும் பயன்படுத்தப்படும் ‘cc’ என்னும் சொல் (Carbon Copy) 'கரிமத்தாளின் நகல்' என்பதே இது எவ்வளவு பிரபலம் என்பதற்கு எடுத்துக்காட்டு.



</doc>
<doc id="312352" url="https://ta.wikipedia.org/wiki?curid=312352" title="வினிசியசு டி மோரேசு">
வினிசியசு டி மோரேசு

மார்க்கசு வினிசியசு டா குரூசு இ மெல்லோ மோரேசு("Marcus Vinicius da Cruz e Mello Moraes" , அக்டோபர் 19, 1913 – சூலை 9, 1980), பரவலாக வினிசியசு டி மோரேசு () பிரேசிலிய கவிஞரும், பாடலாசிரியரும், கட்டுரையாளரும் நாடகாசிரியரும் ஆவார். இவர் ஓ பொயட்டினா ("சிறு கவிஞர்") என்ற புனைபெயரில் தற்போது செவ்வியல் பாடல்களாக கருதப்படும் பல பாடல்களை எழுதியுள்ளார். பிரேசிலிய இசையின் முன்னோடி எனக் கருதப்படும் இவர் பல நாடகங்களையும் எழுதியுள்ளார். தேசிய தூதராகவும் பணியாற்றியுள்ளார். தனது பாணியில் "போசா நோவா" என்ன்ற இசைவடிவத்தை அமைத்துள்ளார். இவர் இரியோ டி செனீரோவில் லிடியா குரூசு டி மோரேசுக்கும் குளோடோல்டோ பெரைரா டா சில்வா மோரேசிற்கும் மகனாகப் பிறந்தார்.



</doc>
<doc id="312353" url="https://ta.wikipedia.org/wiki?curid=312353" title="நாடற்ற தேசிய இனம்">
நாடற்ற தேசிய இனம்

நாடற்ற தேசிய இனம் என்பது தனக்கு என்று ஒரு நாடு மற்றும் அதை சேர்ந்த தேசிய அரசு இல்லாத ஒரு தனித்துவமான தேசிய இனம் அகும்.




</doc>
<doc id="312358" url="https://ta.wikipedia.org/wiki?curid=312358" title="டாம் ஜோபிம்">
டாம் ஜோபிம்

அன்டானியோ கார்லோசு பிராசிலேரோ டி அல்மீடா ஜோபிம் ( "Antônio Carlos Brasileiro de Almeida Jobim", சனவரி 25, 1927திசம்பர் 8, 1994), பரவலாக டாம் ஜோபிம் ("Tom Jobim"), பிரேசிலிய பாடலாசிரியரும் இசையமைப்பாளரும் இசைகருவித் தொகுப்பாளரும் பாடகரும் பியனோ/கிடார் கலைஞரும் ஆவார். "பாசா நோவா" என்ற இசைப் பாணியின் உருவாக்கத்திற்குப் பின்னிருந்த முதன்மை விசையாகவும் விளங்கினார். இவரது பாடல்களைக் கொண்ட நிகழ்ச்சிகளை பிரேசிலிலும் பன்னாட்டளவிலும் பல பாடகர்களும் இசைக்கருவிக் கலைஞர்களும் நிகழ்த்தி வருகின்றனர்.

இரியோடிசெனீரோவின் புறநகரப் பகுதி இபனேமாவை மையப்படுத்திய இபனேமாவின் பெண் ("Garota de Ipanema") என்ற பாடலுக்கு இசையமைத்ததிற்காக பெரிதும் அறியப்படுகின்றார். வினிசியசு டி மோரேசு எழுதி இவர் இசையமைத்த இந்தப் பாடல் வரலாற்றிலேயே மிக அதிகமாக பதிவுசெய்யப்பட்ட பாடலாக விளங்குகின்றது. ஜோபிம் இசையமைத்த பல பாடல்கள் இன்று ஜாஸ் மற்றும் பரப்பிசை தொகுப்புகளின் சீர்தரப் பட்டியல்களில் இடம்பெற்றுள்ளன. "கரோட்டா டி இபனேமா" பாடல் மட்டுமே மற்றபிற கலைஞர்களால் 240 முறை பதிவு செய்யப்பட்டுள்ளது.


</doc>
<doc id="312374" url="https://ta.wikipedia.org/wiki?curid=312374" title="ரீமிக்ஸ் இயக்கமைப்பு">
ரீமிக்ஸ் இயக்கமைப்பு

ரீமிக்ஸ் இயக்கமைப்பு(Remix OS) என்பது தனிநபர் கணினிகளின் ஒரு இயக்கமைப்பு. அது ARM கட்டமைப்பால் உருவாக்கப்பட்டுள்ளது மற்றும் பல 1st party 3rd party சாதனங்களில் 
நிறுவப்பட்டுள்ளது.ஜனவரி 2016 ல், ஜைடு(Jide),கணினிக்கு, ஆண்ட்ராய்டு- x86 இயக்க அமைப்பின் ஒரு,x86-ஆண்ட்ராய்டு -போர்ட்(port)-அடிப்படையாக கொண்ட தங்கள் ரீமிக்ஸ் இயக்கமைப்பின் ஒரு பீட்டா(beta) பதிப்பை அறிவித்தது.மற்றும் அதனை இலவசமாக தங்கள் வலைத்தளத்தில் இருந்து பதிவிறக்க கிடைக்குமாரு அறிவித்தது.கணினிக்கு ரீமிக்ஸ் இயக்கமைப்பு எந்த இணக்கமான இன்டெல் சார்ந்த(intel-based) கணினியிலும் அண்ட்ராய்டு பயன்பாடுகளை இயக்க அனுமதிக்கிறது.கணினிக்கு ரீமிக்ஸ் இயக்கமைப்பின் பீட்டா பதிப்பு ,வன் நிறுவல்,32-பிட் ஆதரவு, UEFI ஆதரவு மற்றும் OTA 
மேம்படுத்தல்கள் மேலும் பல அம்சங்களை கொண்டுள்ளது.


</doc>
<doc id="312378" url="https://ta.wikipedia.org/wiki?curid=312378" title="பிரதட்சணம்">
பிரதட்சணம்

பிரதட்சணம் என்பது இந்து சமயக் கோயில்களை வலம் வருகின்ற முறையாகும். இந்த பிரகட்சண முறையை அறிமுகம் செய்தவர் விநாயகர். கோயிலை வலம் வருவதால் எண்ணற்ற நன்மைகள் கிடைக்கப்பெறும் என்பது இந்து மக்களின் நம்பிக்கையாகும். அம்மன் கோயில்களில் வேப்பிலை ஆடைப் பிரதட்சணம் முறையும், சிவாலயங்களில் சோம சூக்தப் பிரதட்சண முறையும் தனித்துவமானவை.
நாரதர் கொடுத்த மாம்பழத்திற்காக சிவ பார்வதி மகன்களான விநாயகருக்கும், முருகருக்கும் போட்டி ஏற்பட்டது. சிவபெருமான் நடுவராக இருந்து, முதலில் உலகை சுற்றிவருபவருக்கே மாம்பழம் என்றுரைத்தார். அதனால் முருகன் உலகை தன்னுடைய வாகனமான மயிலின்மீது ஏறி சுற்றினார். ஆனால் விநாயகர் தன்னுடைய பெற்றோர்களான பார்வதி மற்றும் சிவபெருமானை வலம் வந்து வணங்கினார். பெற்றோரை வணங்குவது உலகை வணங்குவதற்கு சமம் என்றுரைத்தார். அவரது செயல்பாட்டால் மகிழ்ந்த சிவபெருமான் மாம்பழத்தை விநாயகருக்கே கொடுத்தார். இந்நிகழ்வே முதன் முதலாக ஏற்பட்ட பிரதட்சணமாக கருதப்படுகிறது. ஆலய பிரதட்சண முறையை விநாயகரே அறிமுகம் செய்தார். 

பிரதட்சண முறையில் எண்ணற்ற வகைகள் உள்ளன.


இந்து சமய கோயில்களை எண்ணிக்கை அடிப்படியில் பிரதட்சணம் செய்ய வேண்டும் என்பதும், அவ்வாறு செய்யப்படுகின்ற பிரதட்சணங்களுக்கு தனிப்பட்ட பலன் உண்டு என்பதும் நம்பிக்கையாகும்.



</doc>
<doc id="312383" url="https://ta.wikipedia.org/wiki?curid=312383" title="சாசாராம்">
சாசாராம்

சாசாராம் (Sasaram) (, ), இந்திய மாநிலமான பிகார் மாநிலத்தின் ரோத்தாஸ் மாவட்டத்தின் நிர்வாகத் தலைமையிட நகரமும், நகராட்சியும் ஆகும்.
சாசாராம், பஷ்தூன் தில்லி மாமன்னர் சேர் சா சூரி மறைந்த இடமாகும்.

சசாராமில் பிறந்த ஆப்கானிய பஷ்தூனியரான சேர் சா சூரி, முகலாயர்களிடமிருந்து தில்லியை கைப்பற்றி வட இந்தியாவை ஆண்டவர். சிக்கலற்ற நிலவரி, நில நிர்வாகம், நீர்பாசானம், சாலை அமைத்தல் போன்றவைகளில் இவரது சீர்திருத்தங்களை, பின்னால் ஆட்சிக்கு வந்த முகலாயர்களும், ஆங்கிலேயர்களும் கடைப்பிடித்தனர். 

சசாராம் நகரத்தில் செயற்கையாக அமைந்த ஏரியின் நடுவில், இந்தோ ஆப்கானிய கட்டிடக்கலையில் 122 அடி உயரம் கொண்ட ஒரு சிவப்பு கல்லால் ஆன குவி மாடத்தை நிறுவினார். 

இராஜ அரிச்சந்திரன், தன் மகன் லோகிதாசன் பெயரில் கி மு 7ஆம் நூற்றாண்டில், சசாராம் நகரத்தில் கட்டிய ரோட்டஸ்காட் கோட்டை உள்ளது.

கோடைக் காலத்தில் பாட்னா, கயை போன்று சசாராம் மிக அதிக வெப்பம் கொண்டது. 

சேர் சா சூரி அமைத்த பெரும் தலைநெடுஞ்சாலை சசாராம் வழியாக செல்வதால், வட இந்தியா முழுவதையும் சாலை வழியாக பயணிக்கலாம். 

சசாராம் தொடருந்து நிலையம், பாட்னா, கொல்கத்தா, வாரணாசி, மும்பை, கான்பூர், லக்னோ, மற்றும் தில்லி போன்ற முக்கிய நகரங்களை இணைக்கிறது.

2011ஆம் மக்கள் தொகை கணக்கெடுப்பின் படி, சசாராமின் மக்கள் தொகை 147,408 ஆகவும், அதில் ஆண்கள் 52% ஆகவும்; பெண்கள் 48% ஆகவும் உள்ளனர். எழுத்தறிவு 80.26%ஆகவும், ஆண்கள் எழுத்தறிவு 85%ஆகவும், பெண்களின் எழுத்தறிவு 75%ஆகவும் உள்ளது. மக்கள் தொகையில் 13% ஆறு வயதிற்குட்பட்ட குழந்தைகள் உள்ளனர்.
சாசாராமில் இந்துக்கள், முஸ்லீம்கள், சீக்கியர், பௌத்தர்கள் மற்றும் சமண சமய மக்கள் கலந்து வாழ்கின்றனர்.

கங்கை ஆறு பாய்வதால் சசாராம் வேளாண் விளை பொருள் உற்பத்தியில் முன்னிலை வகிக்கிறது. மேலும் சிவப்பு வண்ண மணற்கல் சுரங்கங்களிலிருந்து, கட்டுமானப் பணிகளுக்கு தேவையான கற்கள் தோண்டி எடுக்கப்படுகிறது.


</doc>
<doc id="312384" url="https://ta.wikipedia.org/wiki?curid=312384" title="பைராம் கான்">
பைராம் கான்

பைராம் கான் (Bairam Khan) () (இறப்பு: 1561) உமாயூன் மற்றும் அக்பர் தலைமையிலான முகலாயப் பேரரசில் தலைமை அமைச்சராகவும் மற்றும் தலைமைப் போர்ப்படைத் தலைவராகவும் பணியாற்றியவர். அக்பரின் இளமைக்காலத்தில், அவரது காப்பாளாரகவும் விளங்கியவர். 

நடு ஆசியாவின் ஆப்கானித்தான் நாட்டில் படாக்சன் என்ற மாகாணத்தில் பிறந்த கலப்பு துருக்கி இனத்தை சேர்ந்த பைராம் கான் மற்றும் அவரது தந்தை, பாபரின் படையில் பணியாற்றியவர்கள்.

இந்தியப் படையெடுப்பின் போது 16 வயது பைராம் கான் பாபரின் தலைமையிலான படையில் சேர்ந்து கொண்டார். இந்தியத் துணைக்கண்டத்தில் வலிமையான முகலாயப் பேரரசை நிறுவ உமாயூனுக்கு பக்க பலமாக இருந்தவர். வாரணாசி, வங்காளம், குஜராத் மீதான படையெடுப்புகளின் போது படைத்தலைவராக இருந்தவர். 
உமாயூனை பாரசீகத்திற்கு நாடு கடத்தப் போது, பைராம் கானும் உடன் சென்றார். உமாயூன் காந்தாரத்தைக் கைப்பற்றிய போரில் துணையிருந்தார்.
1556இல் வட இந்தியா முழுவதையும் கைப்பற்றும் போரில், முகலாயப் பேரரசின் தலைமைப் படைத்தலைவராக இருந்தார்.

1556இல் உமாயூன் இறந்த நேரத்தில் குழந்தையாக இருந்த இளவரசன் அக்பரின் காப்பாளாராக செயல்பட்டார்.
[[[[பானிபட் போர் (1526)|முதலாம் பானிபட் போர் பானிபட் போரில்]] தில்லி பேரரசர் [[ஹெமு|ஹெமுவுடன்]] போரிட்டார். 

[[File:Bairam Khan is assassinated by an Afghan at Patan, 1561, Akbarnama.jpg|thumb|ஆப்கானிய வீரரால் கொல்லப்பட்ட பைராம் கான், பதான், அங்கில்வாட், [[குஜராத்|குஜராத்தில்]], ஆண்டு 1561]]

[[சியா இசுலாம்|சியா இசுலாமியரான]] பைராம் கானின் அரசியல் ஏற்றத்தை கண்ட சன்னி இசுலாமியப் பிரபுக்கள், பைராம் கானை முகலாயப் பேரரசிலிருந்து நீக்கிவிட முடிவு செய்தனர். 

பைராம் கான் [[குஜராத்]] வழியாக [[மெக்கா]]வுக்கு பயணிக்கையில் [[ஹெமு]]வின் ஆப்கானியப் படைத்தலைவர் ஹாஜி கானால் கொல்லப்பட்டார்.

 [[Category:1561 இறப்புகள்]]
[[பகுப்பு:முகலாயப் பேரரசு]]

</doc>
<doc id="312385" url="https://ta.wikipedia.org/wiki?curid=312385" title="வான்குடைப் பதாதி">
வான்குடைப் பதாதி

வான்குடைப்பதாதிகள் ("Paratrooper") என்பவர்கள் இராணுவ வான்குடையாளர்கள் ஆவர் — விண்வீழ்தலில் தேர்ந்த இராணுவ பணியாளர். பொதுவாக வான்வழிப் படையின் ஒரு பகுதியாக செயல்படுபவர்கள். இராணுவ வான்குடையாளர்கள் (துருப்புகள்) மற்றும் வான்குடைகள், முதன்முதலாக பெரிய அளவுகளில் இரண்டாம் உலகப் போரில், துருப்புகளின் பரவல் மற்றும் போக்குவரத்திற்காகத் தான் பயன்படுத்தப்பட்டது. விமான தளங்கள் அல்லது பாலங்கள் போன்றவைகளை, போர்வியூக நோக்கங்களுக்காக கைப்பற்ற, வான்குடைப் பதாதிகளைத்தான்  அடிக்கடி பயன்படுத்தபடுவர்.

வான்குடைப் பதாதிகளை, தென் அமெரிக்காவில் முதலில் பிரயோகித்த நாடுஅர்ஜெந்தீனா தான்.

வான்குடைப் படையணி, இந்திய தரைப்படையின் சிறப்புப் படை/வான்வழி படையணி (regiment) ஆகும். இந்த படையணி 1952-ல் உருவாக்கப்பட்டது.

இந்த படையணியில் மொத்தம் ஒரு ராஷ்டிரிய புரிகுழல் குமுக்கிகள், இரண்டு பிராந்தியப் படைகள் (இந்தியா)  மற்றும் 11 முறைப்பட்ட படைப்பிரிவுகள் (battalions) உள்ளன. முறைப்பட்ட 11 படைப்பிரிவுகளில் கீழ்வருமாறு: 

தேய்ஷி ஷியூதான் (挺進集団 "திடீர்தாக்குதல் படை") என்பது இரண்டாம் உலகப்போரில் சண்டையிட்ட ஜப்பானிய சிறப்பு/வான்வழிப் படை  ஆகும்.



</doc>
<doc id="312392" url="https://ta.wikipedia.org/wiki?curid=312392" title="1934 சுவிஸ்ஏர் துட்லிகேன் விபத்து">
1934 சுவிஸ்ஏர் துட்லிகேன் விபத்து

1934 சுவிஸ்ஏர் துட்லிகேன் விபத்து ("1934 Swissair Tuttlingen accident") என அறியும் இவ்வானூர்தி விபத்து, 1934-ம் ஆண்டு சூலை 27-ம் நாளன்று, இடியுடன் ("Thunder") கூடிய மழையின் காரணமாக வெடித்து தீப்பிடித்து, ஜெர்மனியின் 'துட்லிகேன்' ("Tuttlingen") பகுதியில் 3,000 அடி உயரத்தில் இருந்து விழுந்து நொருங்கி விபத்துக்குள்ளானது. கர்டிஸ் டி 32 காண்டர் II ("Curtiss T-32 Condor II") வகையைச் சார்ந்த (பதிவு எண்:CH-170) இவ்வானூர்தி விபத்தில், வானூர்தி சேவைப் பணியாளர்கள் 3 பேர்களுடன், பயணிகள் 9 பேர்களும் (பயணித்த அனைவரும்) பலியாகினர்.


</doc>
<doc id="312397" url="https://ta.wikipedia.org/wiki?curid=312397" title="குர்பிரீத் சிங்">
குர்பிரீத் சிங்

குர்பிரீத் சிங் "(Gurpreet Singh)" ஓர் இந்தியக் குறிவைத்துச் சுடும் விளையாட்டில் வல்லவர். இவர் இந்தியாவில் நடந்த 2010 பொதுநலவாயத்து விளையாட்டுகளில் குறிவைத்துச் சுடும் விளையாட்டுகளில் இரண்டு தங்கப் பதக்கங்களை வென்றார். இவர் 2010 அக்தோபர் 7 இல் விஜய குமாருடன் இணைந்து ஆடவர் 25 மீ காற்றுத் துப்பாக்கி இணையர் தங்கப் பதக்கத்தை வென்றார். அன்றே, இவரும் ஓம்கார் சிங்கும் ஆடவர் 10 மீ காற்றுத் துப்பாக்கி இணையர் தங்கப் பதக்கத்தை வென்றனர். தவிரவும் ஆடவர் 25 மீ விரைவுச்சூடு கைத்துப்பாக்கி (ஒற்றையர்) வகுப்பில் தனிநபருக்கான வெண்கலப் பதக்கமும் பெற்றார். இவர் இந்தியப் படையைச் சார்ந்தவர். இப்போது இந்தியப் படையில் பணிபுரிகிறார்.


</doc>
<doc id="312398" url="https://ta.wikipedia.org/wiki?curid=312398" title="பிரகாசு நஞ்சப்பா">
பிரகாசு நஞ்சப்பா

பிரகாசு நஞ்சப்பா "(Prakash Nanjappa)" (பிறப்பு:29 பிப்ரவரி 1976) ஓர் இந்தியக் குறிவைத்துச் சுடுவதில் வல்லவர், இவர் 10 மீ, 50 மீ காற்றுத் துப்பாக்கிச் சுடும் நிகழ்வுகளில் போட்டியிடுகிறார். . இவர் தென்கொரியா, சாங்வானில் நடந்த 2013 ISSF உலகக் கோப்பை விளையாட்டுகளில் 10 மீ காற்றுத் துப்பாக்கிக் குறிவைத்துச் சுடுவதில் வெண்கலப் பதக்கத்தை வென்றார். அப்போட்டியில் பதக்கம் வென்ற இந்தியர் இவர் ஒருவரே. இவர் கிளாசுகோவில் நடந்த 2014 பொதுநலவாயத்து விளையாட்டுகளில் ஆடவர் 10 மீ காற்றுத் துப்பாக்கிக் குறிவைத்துச் சுடுவதில் வெள்ளிப் பதக்கத்தை வென்றார்.



</doc>
<doc id="312401" url="https://ta.wikipedia.org/wiki?curid=312401" title="பத்து மன்னர்களின் போர்">
பத்து மன்னர்களின் போர்

பத்து மன்னர்களின் போர் (Battle of the Ten Kings) ) குறித்து ரிக் வேதத்தில் (மண்டலம் 7இல், மந்திரம் 18, 33 மற்றும் 83.4-8) கூறப்பட்டுள்ளது. இப்போர் ரிக் வேத கால ஆரிய மன்னர் சுதாசுக்கு எதிராக புருக்கள், யதுக்கள், துர்வசுக்கள், திருயுஹ்கள், அலினாக்கள், அனுக்கள், தாசர்கள், மத்சயர்கள் மற்றும் பாணிகள் போன்ற பத்து ஆரிய இன மன்னர்கள், பஞ்சாப்பின் ராவி ஆற்றாங்கரையில் ஏறத்தாழ கி மு 1400-1300களுக்கிடையே, நூறு ஆண்டுகள் போரிட்டனர். போரின் முடிவில் பத்து மன்னர்களை வென்று பாரதர்களின் மன்னர் சுதாசு வெற்றி அடைந்தார். 

சுதாசுக்கு எதிரான போரில், போரைத் திறம்பட நடத்திட உதவியாக விசுவாமித்திரர்,பத்து மன்னர்களுக்கு இராஜ குருவாக செயல்பட்டார். பல ஆண்டுகளாக நடந்த பத்து மன்னர்களுக்கு எதிரான போரின் முடிவில் மன்னர் சுதாசு வெற்றி பெற்றார்.

வசிட்டரின் ஆலோசனையால், பத்து அரசர்களுக்கு எதிரான போரில் மன்னன் சுதாசு பெற்ற வெற்றி ஏழு ஆறுகள் பாயும் பகுதிகளில் சிதறி கிடந்த ஆரிய மக்களை ஒன்று படுத்தியது. 



</doc>
<doc id="312404" url="https://ta.wikipedia.org/wiki?curid=312404" title="செயின் சிங்">
செயின் சிங்

செயின் சிங் "(Chain Singh)" (born 5 April 1989)ஓர் இந்தியக் குறிவைத்துச் சுடுவதில் வல்லவர்.இவர் இஞ்சியோனில் 2014 இல் நடந்த ஆசிய விளையாட்டுகளில் ஆடவர் 50 மீ மூன்றிருப்புகள் துப்பாக்கி சுடுவதில் வெண்கலப் பதக்கத்தை வென்றுள்ளார். இவர் குவாகத்தியிலும் சில்லாங்கிலும் 2016 இல் நடந்த தெற்காசிய விளையாட்டுகளில் ஒற்றையர் நிகழ்வுகளிலும் மூவர் குழு நிகழ்வுகளிலும் ஆறு தங்கப் பதக்கங்களை வென்றுள்ளார்.



</doc>
<doc id="312416" url="https://ta.wikipedia.org/wiki?curid=312416" title="எஸ். ஏ. டாங்கே">
எஸ். ஏ. டாங்கே

எஸ். ஏ. டாங்கே (Shripad Amrit Dange 10 அக்டோபர் 1899--22 மே 1991) இந்திய அரசியல்வாதி, பொதுவுடைமையாளர், மற்றும் தொழிற்சங்கச் செயற்பாட்டாளர் ஆவார். இந்தியப் பொதுவுடைமைக் கட்சியைத் தொடங்கியவர்களில் முன்னணியாளரும் ஆவார். 

மகாராட்டிய மாநிலத்தில் நாசிக் மாவட்டத்தில் கரஞ்சிகான் என்னும் சிற்றுரில் பிறந்த டாங்கே கல்லூரியில் பயிலும்போதே போராட்டங்களில் கலந்து கொண்டார். புனேயில் கல்வி பயின்றார்

1920 ஆம் ஆண்டில் ஒத்துழையாமை இயக்கத்தில் சேர்ந்தார். இந்திய விடுதலைப் போராட்டத்தில் லோக மான்ய திலகர், மகாத்மா காந்தி, சுபாசு சந்திரபோசு, சவகர்லால் நேரு போன்ற தலைவர்களுடன் இணைந்து போராடினார். கான்பூர் சதி வழக்கு, மீரட் சதி வழக்கு, போருக்கு எதிரான நடவடிக்கைகள் என பலவாறு குற்றங்கள் சுமத்தப்பட்டு மொத்தம் 16 ஆண்டுகள் சிறையில் இருந்தார். இந்தியா விடுதலை பெற்ற பிறகும் இந்திய அரசியலில் முக்கியப் பங்கு ஆற்றினார்.

பாம்பே சட்ட மன்ற உறுப்பினராகவும் (1946-1951) நாடாளுமன்ற உறுப்பினராக 1957 ஆம் ஆண்டிலும் 1967 ஆம் ஆண்டிலும் பதவி வகித்தார். 1978 வரை இந்தியப் பொதுவுடைமைக் கடசியின் தலைவர் பதவியில் இருந்தார். 1981 இல் அக்கட்சி யிலிருந்து வெளியேற்றப் பட்டார். பின்னர் அனைத்திந்திய பொதுவுடைமைக் கட்சியிலும், அதிலிருந்து விலகி ஒன்றுபட்ட பொதுவுடைமைக் கட்சியிலும் சேர்ந்தார். மகாராட்டிய மாநிலம் உருவாவதில் முன்னிலையில் இருந்து வெற்றி பெற்றார்.

இந்திரா காந்தி பிரகடனம் செய்த நெருக்கடி நிலைமைச் சட்டத்தை ஆதரித்தார்.

சோசலிஸ்ட் என்னும் வார பத்திரிகையைத் தொடங்கினார். நூல்களும் எழுதியுள்ளார். அவற்றில் காந்தியும் லெனினும், இலக்கியமும் மக்களும், இந்தியா-அடிப்படை பொதுவுடைமை முதல் அடிமைத்தனம் வரை என்பன குறிப்பிடத் தக்கவை.

சோவியத் யூனியனின் விருதான ஆர்டர் ஆப் லெனின் என்னும் விருதினைப் பெற்றார்.


</doc>
<doc id="312417" url="https://ta.wikipedia.org/wiki?curid=312417" title="முக்கோடு">
முக்கோடு

முக்கோடு, ≡ (triple bar) என்பது ஒரு குறியீடு. இந்தக் குறியீட்டில் மூன்று கோடுகள் ஒன்றின்கீழ் ஒன்றாக அமைந்திருக்கும். இது கணிதக் குறியீடான சமநிலைக் குறியீட்டுடன்(=) மற்றொரு கோட்டை வரைந்ததைப் போலிருக்கும். இந்தக் குறியீட்டுக்கு ஒருங்குறியில் 2261 என்ற இடம் வழங்கப்பட்டுள்ளது. இதன் எதிர்மறை பொருளை ≢ என்ற குறியீடு உணர்த்துகிறது.



</doc>
<doc id="312418" url="https://ta.wikipedia.org/wiki?curid=312418" title="ஓ. பு. செயிசா">
ஓ. பு. செயிசா

செயிசா ஓர்ச்சட்டேரி புதிய வீட்டில் ("Jaisha Orchatteri Puthiya Veetil", : "ஓ.பி.ஜெய்ஷா") (பிறப்பு ), பரவலாக ஓ. பி. செயிசா, கேரளத்தைச் சேர்ந்த இந்திய தடகள விளையாட்டாளர் ஆவார். மகளிருக்கான மாரத்தானில் தற்போதைய தேசியச் சாதனைக்கு உரிமையாளர். பெய்ஜிங்கில் நடந்த 2015 உலக தடகளப் போட்டிகளின் போது 2:34:43 நேரத்தில் ஓடி இச்சாதனையைப் புரிந்தார்.இச்சாதனை ஓட்டத்தின்போது முன்னதாக மும்பை மாரத்தானில் அதே ஆண்டு தானே நிலைநிறுத்தியிருந்த 2:37:29 நேரத்தையும் முறியடித்தார். 3000 மீட்டர் ஓட்டப்போட்டியிலும் முன்னாள் தேசிய சாதனையாளராவார். 2016 ஒலிம்பிக் போட்டிகளில் மகளிருக்கான 42 கிலோ மீட்டர் மாரத்தானில் இந்தியாவின் சார்பாக பங்கேற்று எண்பத்து ஒன்பதாவதாக போட்டியை நிறைவு செய்தார்.
2016ஆம் ஆண்டு இரியோ ஒலிம்பிக் போட்டிகளில் மாரத்தான் போட்டியின்போது இந்திய அதிகாரிகள் குடிநீர், ஆற்றலுணவு வழங்காததால் தான் உயிரிழக்கும் நிலைக்கு சென்றதாக ஓ.பி.செயிசா குற்றம்சாட்டினார். இவர் இரண்டு மணி நேரம் நாற்பத்து ஏழு விநாடிகளில் எல்லைக் கோட்டைத் தொட்டு மயங்கி விழுந்தார். இவரின் குற்றம்சாட்டினை இந்திய தடகள ஆணையம் முற்றிலுமாக மறுத்துள்ளது. ஜெயிசாவும் கவிதா ரவுத்தும் எவ்வித உதவியும் தங்களுக்கு வேண்டாம் என முன்பே கூறியதாகவும் தடகள ஆணையம் அறிக்கை வெளியிட்டது. இதனையொட்டி ஊடகங்களில் பெரும் சர்ச்சை எழுந்தது. பின்னர் மத்திய விளையாட்டுத்துறை அமைச்சகம், விளையாட்டுத்துறை இணை செயலர் மற்றும் இயக்குநர் ஆகிய இருவர் கொண்ட குழுவை நியமித்து விசாரணை நடத்த உத்தரவிட்டது.



</doc>
<doc id="312420" url="https://ta.wikipedia.org/wiki?curid=312420" title="டெல்டா 1000">
டெல்டா 1000

டெல்டா 1000 தொடர் "(Delta 1000 series)" என்பவை அமெரிக்காவைச் சேர்ந்த எரிந்தழியும் ஏவூகல அமைப்பு வகை ஏவூர்திகளாகும். இந்த ஏவூர்திகளைப் பயன்படுத்தி 1972 மற்றும் 1975 ஆண்டுகளுக்கு இடைப்பட்ட காலத்தில் எட்டு சுற்றுப்பாதை ஏவுதல்கள் நடைபெற்றன. டெல்டா குடும்ப வகை ஏவூர்திகளில் டெல்டா 1000 ஏவூர்தியும் ஒன்றாகும். நான்கு இலக்க எண் குறியீட்டைப் பயன்படுத்தி இவ்வகையின் மாறுபட்ட வகைகள் வேறுபடுத்தி அறியப்படுகின்றன.

தோர் ஏவுகணையின் நீட்சிவடிவமான நீள் தொட்டி தோர் அமைப்பே, டெல்டா தொடரின் முதற்கட்டம் ஆகும். மாற்றுருக்கள் அனைத்திலும் இம்முதற் கட்ட அமைப்புடன் ஆற்றல் நிரப்ப உயர்த்திகள் இணைக்கப்படுகின்றன. மேலேற்றும் உந்துகைச் சக்தியை அதிகரிக்கும் விதமாக திண்ம ஏவூர்தி உந்துகலங்களான காசுடர்-2 ஆற்றல் நிரப்பிகள் 4, 6 அல்லது 9 என்ற எண்ணிக்கைகளில் இணைக்கப்பட்டன.

டெல்டா 1000 நேர் எட்டு என்ற புனைப்பெயராலும் அழைக்கப்படுகிறது. டெல்டா 1000 ஏவூர்தியின் இரண்டாம் கட்ட மாற்றுருக்கள் முதற்கட்ட ஏவூர்திகள் போலவே எட்டு அடி நீள விட்டத்தைக் கொண்டுள்ளதால் "நேர் எட்டு" என்ற புனைப்பெயர் வந்தது. முன்னதாக உருவாக்கப்பட்ட டெல்டா ஏவூர்தி வகை இரண்டாவது நிலைகளில் விட்டம் சிறிய அளவில் காணப்பட்டது. மாற்றுருக்களின் தன்மைகளுக்கு ஏற்ப இரண்டு வேறுபட்ட இரண்டாம் நிலை ஏவூர்திகள் பறக்கவிடப்பட்டன.

பூமியின் தாழ்வட்டப் பாதைக்கு மேலே ஏவுதலுக்கான சில பறத்தல்களுக்கு மூன்றாம் நிலை ஏவூர்திகள் பயன்படுத்தப்பட்டன. இதற்காக தையோகால்-37டி அல்லது சிடார்-37இ வகைகள் உதவின. டெல்டா 1913 என்ற டெல்டா 1000 தொடர் ஏவூர்தியைப் பயன்படுத்தி 1973 ஆம் ஆண்டு சூன் 10 இல் எக்சுபுளோரர் 49 என்ற விண்கலம் நிலவின் சுற்றுப்பாதையில் நிறுத்தப்பட்டது.

கலிபோர்னியாவிலுள்ள வேண்டன்பெர்க் வான்படைத் தளத்தில் இருக்கும் விண்கல ஏவுவளாகம் 2டபிள்யூ வில் இருந்தும், கேப் கேனவெராலில் இருக்கும் விண்கல ஏவுவளாகம் 17பி இல் இருந்தும் டெல்டா 1000 ஏவூர்திகள் ஏவப்பட்டன. டெல்டா 1000 தொடரில் ஏவப்பட்ட எட்டு திட்டங்களும் வெற்றியில் முடிந்தன.



</doc>
<doc id="312423" url="https://ta.wikipedia.org/wiki?curid=312423" title="டி. என். ஜா">
டி. என். ஜா

டி. என். ஜா (Dwijendra Narayan Jha) என்பவர் இந்திய வரலாற்றுப் பேராசிரியர். புராதன மற்றும் இடைக்கால இந்திய வரலாற்றை எழுதியுள்ளார். இவர் இந்திய வரலாறு ஆராய்ச்சிக் குழுவில் தலைவராகவும் இருந்தார். 

இளங்கலைப் படிப்பை கல்கத்தா பல்கலைக் கழகத்தில் பிரசிடண்டு கல்லூரியில் பயின்றார். பின்னர் முதுகலைப் படிப்பை பாட்னா பல்கலைக் கழகத்தில் முடித்தார். டி. என். ஜா, வரலாற்றுப் பேராசிரியர் ஆர்.எஸ்.சர்மா என்பவரின் மாணவர் ஆவார்.

புனிதப்பசு புனைவு கதை என்னும் பெயரில் டி .என்.ஜா ஒரு நூல் எழுதினார். அந்நூலில் வேதகாலத்திலும் பின் வரும் காலங்களிலும் இந்திய மக்கள் பசு மாட்டுக் கறியைச் சாப்பிட்டு வந்தார்கள் என்று குறிப்பிட்டு இருந்தார். இக்கருத்து பெரும் சர்ச்சையை ஏற்படுத்தியது. 

பாரதிய சனதா கட்சியின் கொள்கைகளை இவர் விமர்சனம் செய்து பேசிவருவதால் அரசியல் அரங்கில் இவர் கருத்துக்கள் விவாதிக்கப்படுகின்றன.


</doc>
<doc id="312424" url="https://ta.wikipedia.org/wiki?curid=312424" title="திருகோணமலை உயர் தொழில்நுட்ப நிறுவனம்">
திருகோணமலை உயர் தொழில்நுட்ப நிறுவனம்

திருகோணமலை உயர் தொழில்நுட்ப நிறுவனம் இலங்கை உயர் கல்வி அமைச்சின் கீழுள்ள, இலங்கை உயர் தொழில்நுட்ப கல்வி நிறுவனத்தில் (சிலியட்) உள்ள பல உயர் தொழில்நுட்ப நிறுவனங்களுள் ஒன்றாகும். இது திருகோணமலையிலுள்ளது. 1995 ஆம் ஆண்டு பாராளுமன்ற சட்ட இலக்கம் 29 இன் பிரகாரம் இலங்கை உயர் தொழில்நுட்ப கல்வி நிறுவனம் உருவாக்கப்பட்டது. இதன் கீழ் 12 உயர் தொழில்நுட்ப நிறுவனங்களும் 8 உயர் தொழில்நுட்ப நிறுவனப் பகுதிகளும் உள்ளன. 2007 ஆம் ஆண்டு புரட்டாசி மாதம் முதல், திருகோணமலை நகரத்திலிருந்து 7 கிலோ மீற்றர் தூரத்திலுள்ள வரோதயநகர் என்ற இடத்தில் கன்னியா வீதியில் புதிதாக அமைக்கப்பட்ட கட்டடத்தில் இயங்குகின்றது. இந்த நிறுவனத்தில் 3 கற்கை நெறிகள் முழு நேர மற்றும் பகுதிநேர மாணவர்களுக்கு என்று இருக்கின்றது. அவை வருமாறு,




</doc>
<doc id="312425" url="https://ta.wikipedia.org/wiki?curid=312425" title="அணில்டா தாமசு">
அணில்டா தாமசு

அணில்டா தாமசு "(Anilda Thomas)" ஓர் இந்திய ஓட்டப்பந்தய வீராங்கணை ஆவார். 1993 ஆம் ஆண்டு மே மாதம் 6 இல் பிறந்த அணில்டா தாமசு 400 மீட்டர் ஓட்டத்தில் நிபுணத்துவம் பெற்றவராகத் திகழ்கிறார். 2016 இரியோ ஒலிம்பிக் போட்டிகளில் 4 X 400 மீட்டர் தொடர் ஓட்டப்போட்டியில் இந்தியாவின் சார்பில் ஓடுவதற்கு இவர் தகுதி பெற்றார்.

தாமசுடன், நிர்மலா செரோன், எம்.ஆர்.பூவம்மா, டின்ட்டு லூக்கா ஆகியோர் மகளிர் 4 × 400 மீட்டர் பந்தயப் பிரிவில் ஒலிம்பிக் போட்டியில் ஓடுவதற்காக இந்திய அணி சார்பில் தகுதி பெற்றனர். சூலை 2016 இல் பெங்களுரில் நடைபெற்ற போட்டியில் பந்தய தூரத்தை இவர்கள் 3:27.88 நிமிடத்தில் கடந்து இத்தகுதியைப் பெற்றனர். ஒலிம்பிக் போட்டிக்கு தகுதி பெற்ற முதல் 16 அணிகளுக்குள் 12 ஆவது சிறந்த அணியாகக் இந்திய அணி கருதப்பட்டது 


</doc>
<doc id="312432" url="https://ta.wikipedia.org/wiki?curid=312432" title="நவகண்ட யோகம்">
நவகண்ட யோகம்

நவகண்ட யோகம் என்பது தன்னுடைய உடலின் ஒன்பது பாகங்களை துண்டு துண்டாக மாற்றி சிவபெருமானை நோக்கி தவம் செய்வதாகும். இந்த சித்து கலையை பல்வேறு சித்தர்கள் கற்று கடைபிடித்து வந்துள்ளார்கள்.

பாடகச்சேரி ராமலிங்க சாமிகள் சிறுவயது முதலே இந்த சித்து கலையில் தேர்ச்சி பெற்றவராக இருந்தார். ஒரு முறை ஆடுகளை மேய்த்துக் கொண்டிருக்கும் போது இந்த சித்தை செய்துள்ளார். அப்போது அங்குவந்தவர்கள் இவரை யாரோ வெட்டிப் போட்டுவிட்டார்கள் என பயந்துள்ளார்கள். பின்பு வீட்டிற்கு ஆடுகளோடு திரும்பி வந்துள்ளார். அதுபோல இவரை சில அடியாட்கள் கொடுமை செய்ய வரும் போது, நவகண்ட யோகத்தில் இவர் இருப்பதைக் கண்டு பதரி ஓடியுள்ளனர். 

திருவொற்றியூர் வீரராகவ சுவாமிகள் நிர்வாணமாக இருப்பவர். இவருடைய நிர்வாணத்தினை புரிந்து கொள்ளாத காவலர்கள் சிலர் சிறையில் அடைத்துள்ளனர். அப்போது வீரராகவ சுவாமிகள் நவகண்ட யோகத்தில் இருந்தார். உடல் பாகங்கள் சிதறிக் கிடப்பதைக் கண்டு அச்சமுற்ற காவலர்கள் உயர் அதிகாரிகளுக்கு தெரிவித்தனர். ஆனால் வீரராக சுவாமிகள் உயர் அதிகாரிகள் முன்பு முழு உடலோடு தன்னை வெளிப்படுத்த, வீரராக சுவாமிகளின் பெருமையை உணர்ந்தனர். 


</doc>
<doc id="312436" url="https://ta.wikipedia.org/wiki?curid=312436" title="தடகள விளையாட்டுக்களில் இந்திய சாதனைகளின் பட்டியல்">
தடகள விளையாட்டுக்களில் இந்திய சாதனைகளின் பட்டியல்

இந்திய தடகள விளையாட்டுக்கள் கூட்டமைப்பு (AFI) பராமரித்துவரும் இந்திய தடகள விளையாட்டுக்களில் தேசிய சாதனைகளின் பட்டியல்:

பட்டியலுக்கான விளக்கக் குறியீடு: 



</doc>
<doc id="312439" url="https://ta.wikipedia.org/wiki?curid=312439" title="துத்தி சந்த்">
துத்தி சந்த்

துத்தி சந்த் ("Dutee Chand", பெப்ரவரி 3, 1996) இந்திய தொழில்முறை விரைவோட்ட மெய்வல்லுநரும் பெண்கள் 100 மீட்டர் ஓட்டத்தில் தற்போதைய தேசிய சாதனையாளரும் ஆவார்.கோடைக்கால ஒலிம்பிக் விளையாட்டுக்களில் பெண்கள் 100 மீட்டர் ஓட்டப்பந்தயத்தில் பங்கேற்க தகுதிபெற்ற மூன்றாவது பெண்ணாவார்; 2016 கோடைக்கால ஒலிம்பிக் போட்டிகளில் 100 மீ விரைவோட்டத்தில் பங்கேற்கத் தேர்ந்தெடுக்கப்பட்டார்.இதில் 11.69 விநாடிகளில் வந்த சந்த் முன்னிலைப் போட்டிகளை அடுத்த நிலைக்கு முன்னேறவில்லை.


</doc>
<doc id="312441" url="https://ta.wikipedia.org/wiki?curid=312441" title="நிர்மலா செரோன்">
நிர்மலா செரோன்

நிர்மலா செரோன் "(Nirmala Sheoran )" ஓர் இந்திய ஓட்டப்பந்தய வீராங்கணை ஆவார். 1995 ஆம் ஆண்டு சூலை மாதம் 15 இல் பிறந்த நிர்மலா செரோன் 400 மீட்டர் ஓட்டத்தில் நிபுணத்துவம் பெற்றவராகத் திகழ்கிறார். 2016 இரியோ ஒலிம்பிக் போட்டிகளில் 4 X 400 மீட்டர் தொடர் ஓட்டப்போட்டி மற்றும் 400 மீட்டர் ஓட்டப் போட்டி ஆகிய இரண்டு பந்தயங்களில் இந்தியாவின் சார்பில் ஓடுவதற்கு இவர் தகுதி பெற்றார்.

சூலை 2016 இல் ஐதராபாத்தில் நடைபெற்ற மாநிலங்களிடையிலான தேசிய முதுநிலை தடகளச் சாம்பியன் போட்டியில் வெற்றி பெற்றதன் மூலம் இவர் ஒலிம்பிக் போட்டியில் பங்குபெறுவதற்கான தகுதியைப் பெற்றார். இப்போட்டியில் இவர் 400 மீட்டர் தொலைவை 51.48 வினாடிகளில் ஓடி முடித்தார். இதுவே செரோனுடைய தனிப்பட்ட முறையிலான சிறப்பு சாதனையாகும். ஒலிம்பிக் தகுதிச்சுற்றுக்காக நியமிக்கப்பட்டிருந்த 52.20 வினாடிகள் நேரத்தைவிட இவ்வேகம் மேம்பட்ட வேகமாகும். முன்னதாக 2014 இல் நடைபெற்ற ஒரு போட்டியில் எம்.ஆர். பூவம்மா 51.73 வினாடிகளில் ஓடியதே இந்திய சாதனையாக இருந்தது. அதே போட்டியில் நிர்மலா செரோன் 52.35 வினாடிகளில் ஓடியிருந்தார். இவ்வோட்டம் 2013 இல் சென்னையில் நடைபெற்ற போட்டியில் அவர் ஓடிய 53.94 வினாடிகளை விட மேம்பட்ட ஓட்டமாகும் . 

செரோன் 2016 இரியோடி செனிரோ ஒலிம்பிக் போட்டியில் 4 × 400 மீட்டர் தொடர் ஓட்டப் போட்டியில் ஓடவும் தகுதி பெற்றார். செரோனுடன் அணில்டா தாமசு, எம்.ஆர். பூவம்மா, டின்ட்டு லூக்கா ஆகியோர் மகளிர் 4 × 400 மீட்டர் பந்தயப் பிரிவில் ஒலிம்பிக் போட்டியில் ஓடுவதற்காக இந்திய அணி சார்பில் தகுதி பெற்றனர். சூலை 2016 இல் பெங்களுரில் நடைபெற்ற போட்டியில் பந்தய தூரத்தை இவர்கள் 3:27.88 நிமிடத்தில் கடந்து இத்தகுதியைப் பெற்றனர். ஒலிம்பிக் போட்டிக்கு தகுதி பெற்ற முதல் 16 அணிகளுக்குள் 12 ஆவது சிறந்த அணியாகக் இந்திய அணி கருதப்பட்டது 


</doc>
<doc id="312443" url="https://ta.wikipedia.org/wiki?curid=312443" title="சபானா சபானா">
சபானா சபானா

சபானா சபானா "(Sapana Sapana)" ஓர் இந்திய மகளிர் நடைப்போட்டி வீரராவார். இராசத்தான் மாநிலம் செய்ப்பூரில் 1988 ஆம் ஆண்டு சனவரி மாதம் 2 ஆம் தேதி சபானா பிறந்தார். 2015 இல் சீனாவின் பெய்சிங் நகரில் நடைபெற்ற உலகத் தடகளச் சாம்பியன் போட்டியில் மகளிருக்கான 20 கிலோமீட்டர் நடைப் போட்டியில் இவர் பங்கேற்றார். 2015 ஆம் ஆண்டு நடைபெற்ற தேசிய விளையாட்டுப் போட்டிகளில் இவர் 20 கிலோமீட்டர் தொலைவை 1:40:35.70 நேரத்தில் நடந்து சாதனை நிகழ்த்தியிருந்தார். இதன்மூலம் பிரேசில் நாட்டின் இரியோடி செனிரோ ஒலிம்பிக் போட்டியில் கலந்து கொள்வதற்காக தகுதி பெற்றார்.
இராசத்தான் மாநில காவல் துறையில் உதவி ஆய்வாளராக சபானா சபானா பணிபுரிகிறார்


</doc>
<doc id="312444" url="https://ta.wikipedia.org/wiki?curid=312444" title="தொனகல் கோபி">
தொனகல் கோபி

தொனகல் கோபி ("Thonakal Gopi") அல்லது தனக்கல் கோபி ("Thanackal Gopi", பி: மே 24, 1988) இந்திய தடகள மெய்வல்லுநர் ஆவார். இந்தியத் தரைப்படையில் பணியாற்றி வருகின்றார். ஆண்களுக்கான மாரத்தான் போட்டியில் 2016 கோடைக்கால ஒலிம்பிக் போட்டிகளில் இந்தியாவின் சார்பாக போட்டியிடத் தகுதி பெற்றார். இந்தப் போட்டியில் தனது சிறந்த நேரமாக 2 மணி 15 நிமிடம் 25 வினாடி காலத்தில் முடித்து 25ஆம் இடத்தை எட்டியுள்ளார்.


</doc>
<doc id="312447" url="https://ta.wikipedia.org/wiki?curid=312447" title="கேடா ராம்">
கேடா ராம்

கேட்டா ராம் ("Kheta Ram") அல்லது கேத்தா ராம் (பிறப்பு செப்டம்பர் 20, 1986) இந்திய தடகள விளையாட்டாளர் ஆவார்; இந்தியத் தரைப்படையில் பணிபுரியும் இவர் 2016 கோடைக்கால ஒலிம்பிக் போட்டிகளில் இந்தியாவின் சார்பாக ஆண்கள் மாரத்தான் நிகழ்வில் போட்டியிடத் தகுதி பெற்று பங்கேற்றார். இந்தப் போட்டியில் 2 மணி 15 நிமிடங்கள் 26 வினாடிகளில் கடந்து இந்திய அணியில் இரண்டாவதாகவும் அனைவரிலும் 26வதாகவும் வந்தார். இந்த நேரம் இவரது சிறந்த நேரமாக அமைந்தது. 


</doc>
<doc id="312472" url="https://ta.wikipedia.org/wiki?curid=312472" title="1452">
1452

ஆண்டு 1452 (MCDLII) பழைய யூலியன் நாட்காட்டியில் சனிக்கிழமையில் ஆரம்பமான ஒரு நெட்டாண்டாகும்.




</doc>
<doc id="312481" url="https://ta.wikipedia.org/wiki?curid=312481" title="கைனான் செனாய்">
கைனான் செனாய்

கைனான் செனாய் "(Kynan Chenai)" (பிறப்பு: 29 ஜனவரி 1991, ஐதராபாத்) ஓர் இந்தியக் குறிவைத்துச் சுடுவதில் ஒலிம்பிக் பாணித் தரம் வாய்ந்தவர்.2016 ஜனவரி 28 இல் தில்லியில் நடந்த போட்டிகளில் ஆசிய ஒலிம்பிக் குறிவைத்துச் சுடும் தகுதி பெற்றதால் 2016 கோடைக்கால ஒலிம்பிக்கில் விளையாட தேர்வு செய்யப்பட்டார்.


</doc>
<doc id="312484" url="https://ta.wikipedia.org/wiki?curid=312484" title="மைராஜ் அகமது கான்">
மைராஜ் அகமது கான்

மைராஜ் அகமது கான் "(Mairaj Ahmed Khan)" (பிறப்பு: 2 நவம்பர் 1975, குர்ஜா, புலாந்துசாகர் மாவட்டம்) ஓர் இந்தியக் குறிவைத்துச் சுடுவதில் ஒலிம்பிக் தரக் குறுநெடுக்க வகையில் வல்லவர். இவர் 2015 இல் உலோனாட்டோவில் நடந்த குறுநெடுக்க ஒலிம்பிக் ஒதுக்கீட்டுக்கான போட்டியில் வெற்றிபெற்றார். இவ்வகையில் வென்றதில் இவரே முதல் இந்தியர் ஆவார்.


</doc>
<doc id="312486" url="https://ta.wikipedia.org/wiki?curid=312486" title="தகு வகுஎண்களின் கூட்டுத் தொடர்முறை">
தகு வகுஎண்களின் கூட்டுத் தொடர்முறை

கணிதத்தில் தகுவகுஎண்களின்கூட்டுத் தொடர்முறை ("aliquot sequence") என்பது நேர் முழுஎண்களைக் கொண்ட ஒரு தொடர்முறை. இத்தொடர்முறையின் ஒவ்வொரு உறுப்பும் அதன் முந்தைய உறுப்பின் தகு வகுஎண்களின் கூட்டுத்தொகையாக இருக்கும். தொடர்முறையின் உறுப்பு 1 ஆக வந்தவுடன் தொடர்முறை அத்துடன் முடிந்துவிடும். ஏனென்றால் 1 இன் தகு வகுஎண்களின் கூடுதல் 0. இத்தொடர்முறையின் முதல் உறுப்பு நேர் முழுஎண் "k" எனில், அதன் மற்ற உறுப்புகள் வகுஎண்களின் கூட்டுச் சார்பு σ அல்லது தகு வகுஎண் கூட்டுச்சார்பு "s" ஐக் கொண்டு கீழ்வருமாறு பெறலாம்:

10 இன் தகுவகுஎண்களின் கூட்டுத் தொடர்முறை: 10, 8, 7, 1, 0

பல தகுவகுஎண்களின் கூட்டுத் தொடர்முறைகள் 0 வில் முடிந்துவிடும். அத்தகைய தொடர்முறைகளில் 0 க்கு முந்தைய உறுப்பு 1 ஆகவும், அதற்கு முந்தைய உறுப்பு ஒரு பகா எண்ணாகவும் இருக்கும். 75 வரையிலான அத்தகைய எண்களின் பட்டியலை இல் காணலாம்.

முடிவுறா தகுவகுஎண்களின் கூட்டுத் தொடர்முறை:



</doc>
<doc id="312488" url="https://ta.wikipedia.org/wiki?curid=312488" title="பிரான்சு நாட்டுப்பண்">
பிரான்சு நாட்டுப்பண்

லா மர்சியேஸ் (La Marseillaise, (பிரெஞ்சு மொழி பலுக்கல் [la maʁsɛjɛz]]) என்பது பிரான்சு நாட்டின்  நாட்டுப்பண் ஆகும். இந்தப்பாடல் 1792 ஆண்டு க்ளாத் ஜோசஃப் த வில் என்பவரால் ஸ்திராஸ்பூர்க் நகரில் எழுதப்பட்டது. ஆஸ்திரியாவுக்கு எதிராக பிரான்சு போர் தொடுப்பதாக அறிவித்ததைத் தொடர்ந்து இயற்றப்பட்ட பாடல் இது ஆகும். இந்தப் பாடலின் உண்மைப் பெயர் ரைன் இராணுவ போர்ப் பாடல் ( "Chant de guerre pour l'Armée du Rhin" ) என்பதாகும். 

இந்தப்பாடல் ஒரு புரட்சிப்பாடல், விடுதலைப் பாடல், சர்வாதிகாரத்துக்கும் அந்திய ஊடுருவலுக்கும் எதிராக மக்களை ஊக்குவிக்கும் பாடல் என பெயர் பெற்றது. 1795 ஆம் ஆண்டு பிரெஞ்சு தேசியக் கூட்டம் இப்பாடலை முதல் பிரெஞ்சுக் குடியரசு பாடலாக ஏற்றுக்கொண்டது. 1792 மே மாதம் மெர்சலைசிலிருந்து பிரஞ்ச்சு தலைநகரான பாரிசுக்கு வந்த தன்னார்வலர்கள் இப்பாடலை பாடியவாறே வீதிகளில் வலம் வந்தனர். அதிலிருந்து " மார்சியேஸ்" என்ற செல்லப் பெயரும் இந்தப் பாடலுக்கு ஒட்டிக்கொண்டது. ஐரோப்பிய நாட்டுப் பண்களில் உள்ள எழுச்சிநடை இசைக்கெல்லாம் இந்தப்பாடலே ஒரு முன்மாதிரி ஆகும். பிற நாட்டு நாட்டுப்பண்கள் தேசிய விழாக்கள், அரசு விழாக்கள் போன்றவற்றில் மட்டுமே இடம்பெறும், ஆனால் பிரஞ்சு நாட்டுப்பண் இந்த நாட்டின் மரபான செவ்வியல் இசையிலும், ஜனரஞ்சகமான இசையிலும் இடம்பிடித்துள்ளது என்பது இதன் சிறப்பு. 
இடையில் சிலகாலம் இந்தப்பாடல் நாட்டுப்பண் என்ற தகுதியில் இருந்து நீக்கப்பட்டது; பிரான்சின் முதலாம் நெப்போலியன் இந்தப்பாடலுக்கு பதில் வேறுபாடலை நாட்டுப்பண்ணாக வைத்திருந்தார். பத்தாம் லூயி, பதின்மூன்றாம் லூயி ஆகிய மன்னர்கள் இப்படலுக்கு தடைவிதித்தும் இருந்தனர். ஆனால் 1879 இல் மீண்டும் இப்பாடல் நாட்டுப்பண்ணாக அறிவிக்கப்பட்டு தற்போதுவரை இருந்துவருகிறது.
மிக நீண்டதான இப்பாடலின் முதல் பத்தி மட்டுமே பெரும்பாலும் பாடப்படுகின்றன. ( சிலசமயம் ஐந்தாவது ஆறாவது வரிகள் பாடப்படுகின்றன.) அந்த முதல் பத்தி பின்வறுமாறு


</doc>
<doc id="312490" url="https://ta.wikipedia.org/wiki?curid=312490" title="அபூர்வி சண்டேலா">
அபூர்வி சண்டேலா

அபூர்வி சண்டேலா "(Apurvi Singh Chandela)" (பிறப்பு: 4 ஜனவரி 1993) ஓர் இந்தியக் குறிவைத்துச் சுடும் பெண் வல்லுனர், இவர் 10 மீ காற்றுத் துப்பாக்கி நிகழ்வில் போட்டியிடுகிறார். இவர் 2014 இல் கிளாசுகோவில் நடந்த பொதுநலவாய விளையாட்டுகளில் தங்கப் பதக்கத்தை வென்றார்.
2019 ஆம் ஆண்டு பெப்ரவரியில் நடைபெற்ற உலகக்கோப்பை துப்பாக்கி சுடுதல் போட்டியில் 10 மீட்டர் காற்றுத் துப்பாக்கிப் பிரிவில் தங்கம் வென்றார்.



</doc>
<doc id="312491" url="https://ta.wikipedia.org/wiki?curid=312491" title="அயோனிக்கா பால்">
அயோனிக்கா பால்

அயோனிக்கா பால் "(Ayonika Paul)" (பிறப்பு: 23 செப்டம்பர் 1992) ) ஓர் இந்தியக் குறிவைத்துச் சுடும் பெண் வல்லுனர், இவர் 10 மீ காற்றுத் துப்பாக்கி ந்கழ்வில் போட்டியிடுகிறார்.


</doc>
<doc id="312492" url="https://ta.wikipedia.org/wiki?curid=312492" title="மாடம்பாக்கம் லலிதா பரமேஸ்வரி கோயில்">
மாடம்பாக்கம் லலிதா பரமேஸ்வரி கோயில்

லலிதா பரமேஸ்வரி கோயில் என்பது சென்னை மாவட்டம் மாடம்பாக்கத்தில் அமைந்துள்ள அம்மன் கோயிலாகும். இந்தக் கோயிலில் பதினென் சித்தர்கள் சன்னதிகள் அமைந்துள்ளது. 

இத்தலத்தின் மூலவர் பச்சக்கல்லில் அமைந்த மகாமேரு அம்பிகையாவார். சேஷாத்திரி சாமிகள், குருவாயூரப்பன், சக்தி பீட கணபதி, வள்ளி தெய்வானை உடனுறை சுப்பிரமணியர், ஆஞ்சநேயர், கோதண்டராமர், நாகராஜர், முனீஸ்வரர், பச்சைக்கல் ராஜ காளியம்மன், தட்சிணாமூர்த்தி, காமதேனு, நால்வர், நந்திகேசுவரர், மகாவிஷ்ணு, பிருந்தா சன்னதிகள் ஆகியன உள்ளன. 

நவகிரகங்களுக்கு சன்னதி இல்லை. பாம்பாட்டி சித்தர், கஞ்சமலை சித்தர், கருவூரார், வள்ளலார், குதம்பை சித்தர், கபிலர் சித்தர், சென்னிமலை சித்தர், கடுவெளி சித்தர், பட்டினத்தடிகள், இடைக்காடர், அழுகணி சித்தர், அகப்பேய் சித்தர், கைலாய கம்பளிச் சட்டமுனி சித்தர், சிவவாக்கியர், சட்டைமுனி, புலிப்பாணி, காக புஜண்டர், போகர் ஆகிய சித்தர்களின் சன்னதிகள் உள்ளன.

மகாமேரு அம்பிகை மூலவராக உள்ளார். இவரை பெண்கள் சென்று அபிசேகம் செய்யவும், பூசை செய்யவும் அனுமதியுண்டு.
பதினென் சித்தர்களும் வாகனங்களுடன் உள்ளனர்.


</doc>
<doc id="312497" url="https://ta.wikipedia.org/wiki?curid=312497" title="லலிதா பாபர்">
லலிதா பாபர்

லலிதா பாபர் ("Lalita Babar", 2 சூன் 1989) இந்திய நீள்தொலைவு ஓட்டக்காரர். மகாராட்டிரத்தின் சத்தாரா மாவட்டத்திலுள்ள சிற்றூரொன்றில் பிறந்தவர். இவர் பெரும்பாலும் 3000 மீட்டர்கள் பலதடை ஓட்டப் போட்டிகளில் பங்கேற்று வருகின்றார். இந்தப் போட்டியில் தற்போதைய இந்திய தேசிய சாதனையாளராகவும் ஆசியப் போட்டிகளில் பட்டத்தைத் தக்கவைத்துக் கொண்டுள்ளவராகவும் விளங்குகின்றார். 

இந்தியத் தொழில் வாணிகக் கழகங்களின் கூட்டமைப்பும் இந்திய இளைஞர் விவகாரங்கள் மற்றும் விளையாட்டுத் துறை அமைச்சகமும் இணைந்து 2015ஆம் ஆண்டில் ஒருங்கிணைத்த ஆண்டின் சிறந்த விளையாட்டாளர் விருதினைப் பெற்றுள்ளார்.இவருக்கு "ஆங்கிலக்க பதக்கத் தேடல் நிறுவனம்" ஆதரவளித்து வருகின்றது.


</doc>
<doc id="312503" url="https://ta.wikipedia.org/wiki?curid=312503" title="3000 மீட்டர்கள் பலதடை ஓட்டம்">
3000 மீட்டர்கள் பலதடை ஓட்டம்

3000 மீட்டர்கள் பலதடை ஓட்டம் ("3000 metres steeplechase") தடகள விளையாட்டில் பலதடை ஓட்டத்தில் மிகவும் வழமையான தொலைவாகும். இது 3000 மீட்டர்கள் தொலைவிற்குப் பல தடைகளைத் தாண்டிச் செல்லும் ஓட்டப்பந்தயமாகும். இதன் பெயர் குதிரைகளுக்கான ஸ்டீபிள்சேசை அடுத்து ஆங்கிலத்தில் இது "ஸ்டீபிள்சேஸ்" எனப்படுகின்றது.

ஒலிம்பிக் விளையாட்டுக்களிலும் உலகத் தடகளப் போட்டியிலும் இந்தப் போட்டி நடத்தப்படுகின்றது; தவிரவும் இந்தப் போட்டியை தடகள விளையாட்டுக் கூட்டமைப்புகளின் பன்னாட்டுச் சங்கம் (IAAF) அங்கீகரித்துள்ளது. ஆண்களுக்கான தடைகள் உயரமானதாகவும், பெண்களுக்கான தடைகள் உயரமானதாகவும் அமைக்கப்படுகின்றன. நீர்த் தடையில் வேலியை அடுத்து நீர்க்குளம் ஒன்று அமைக்கப்பட்டுள்ளது; கால்பதிக்கும் பரப்பு அகலம் × . பின்னர் இது மேனோக்கியச் சரிவாக இலிருந்து ஓடுதளம் மேற்பரப்புவரை விரிந்துள்ளது.

இந்த ஓட்டத்தின் நீளம் பொதுவாக ஆகும்; இளையோர் மற்றும் சில மாஸ்டர் நிகழ்வுகளில் தொலைவிற்கும் நடத்தப்படுகின்றது. முன்னதாக பெண்களுக்கானப் போட்டிகள் 2000 மீட்டருக்கே நடத்தப்பட்டு வந்தன. ஒரு சுற்றில் நான்கு சாதாரண தடைகளும் ஒரு நீர்த்தடையும் அமைக்கப்பட்டிருக்கும். தொலைவில் ஒவ்வொரு போட்டியாளரும் 28 சாதாரணத் தடைகளையும் ஏழு நீர்த்தடைகளையும் கடக்க வேண்டியிருக்கும். இதில் முதலில் தடைகளில்லாத பகுதிச்சுற்றும் பின்னர் ஏழு முழுச் சுற்றுக்களும் இருக்கும். நீர்த்தடை, உள்தடத்தின் உட்புறத்திலோ வெளித் தடத்தின் வெளிப்புறத்திலோ அமைக்கப்பட்டிருக்கும். 

தடை தாண்டும் ஓட்டத்தில் உள்ளது போலன்றி ஸ்டீபிள்சேஸ் தடைகளை தட்டினால் கீழே விழுவதில்லை; எனவே மெய்வல்லுநர் இந்தத் தடைகளை எவ்வாறும் கடக்க அனுமதிக்கப்படுகின்றனர். இதனால் பல போட்டியாளர்கள் தடைகள் மீது கால்பதித்துக் கடக்கின்றனர். 


</doc>
<doc id="312507" url="https://ta.wikipedia.org/wiki?curid=312507" title="சங்கார தாண்டவம்">
சங்கார தாண்டவம்

சங்கார தாண்டவம் என்பது பன்னிரு தாண்டவங்களில் ஒன்றாகும்.

இது தொடர்ந்து நிகழுகின்ற மாற்றங்களை குறிக்கின்ற தாண்டவமாகும். இந்த தாண்டவத்திலிருந்து தரங்கிணி எனும் நாட்டிய வகை பிறந்தது. இந்த நடனத்தினை சிவபெருமான் திருநெல்வேலியில் ஆடுகிறார். இந்த நடனத்தை நுணுக்கம் என்றும் அழைக்கின்றனர்.


</doc>
<doc id="312513" url="https://ta.wikipedia.org/wiki?curid=312513" title="அவதார் சிங் (யுடோ)">
அவதார் சிங் (யுடோ)

அவதார் சிங் ("Avtar Singh", ஏப்ரல் 3, 1992) இந்திய யுடோ வீரர். இவர் இரியோ டி செனீரோவில் நடந்த 2016 கோடைக்கால ஒலிம்பிக் விளையாட்டுப் போட்டிகளில் பங்கேற்கத் தகுதி பெற்று 32 பேருக்கான சுற்றில் வெளியேறினார்.

சிங் ஏப்ரல் 3, 1992இல் பஞ்சாபின் குரிதாசுப்பூரில் பிறந்தார். கோதெ குராலா சிற்றூரில் வளர்ந்து வருகையில் தனது பெற்றோரின் பண்ணையில் பணிபுரிந்து வந்தார். தற்போது பஞ்சாப் காவல்துறையில் துணை ஆய்வாளராகப் பணியாற்றுகிறார்.


</doc>
<doc id="312519" url="https://ta.wikipedia.org/wiki?curid=312519" title="2016 மத்திய இத்தாலிய நிலநடுக்கம்">
2016 மத்திய இத்தாலிய நிலநடுக்கம்

6.2 அளவுள்ள நிலநடுக்கம் ஆகத்து 24, 2016 அன்று 03:36 மணிக்கு CEST (01:36 UTC), நோர்சியாவிற்கு அருகில் மத்திய இத்தாலியைத் தாக்கியது. இது பெருகியாவிலிருந்து தென்கிழக்கே தொலைவிலும் லாக்குயிலாவிலிருந்து வடக்கே தொலைவிலும் அமைந்திருந்தது. ஊம்பிரியா, லாசியோ, மார்சே வட்டாரங்களின் மும்முனைக்கருகே உள்ள பகுதியில் நிகழ்ந்துள்ளது. குறைந்தது 247 பேர் உயிரிழந்துள்ளனர். 368 பேர் காயமடைந்துள்ளனர்.

இந்த வட்டாரம் இத்தாலியில் நில அதிர்ச்சிக்கு மிகவும் வாய்ப்புள்ள பகுதியாகும்; ஆபிரிக்கப் புவிப்பொறைத் தட்டும் ஐரோவாசிய புவிப்பொறைத் தட்டும் சந்திக்குமிடத்தில் உள்ளது. அப்பெனைன் மலைத்தொடர் முழுமையும் இந்த சந்திப்புக் கோடு உள்ளது. 2009ஆம் ஆண்டுக்குப் பிறகு இதுவே மிகப் பெரும் நிலநடுக்கமாகும். முன்னதாக 2009இல் லாக்குயிலா அருகே அப்ரூசோ பகுதியில் நிலநடுக்கம் ஏற்பட்டு 300க்கும் கூடுதலானவர்கள் உயிரிழந்தனர்; ஏறத்தாழ 65,000 மக்கள் குடிபெயர வேண்டியதாயிற்று.

முதல் நில நடுக்கத்திற்கு பிறகு 40 வலுவான பின்னதிர்வுகள் ஏற்பட்டன. இந்த நில நடுக்கத்தை முதலில் ஐக்கிய அமெரிக்க நில அளவாய்வுத் துறை அறிவித்தது; முதல் நடுக்கம் ஆழத்தில் 6.4 அளவுள்ளதாக இருந்தது. இது பின்னர் அமெரிக்க அளவாய்வுத் துறையால் 6.2 எனத் திருத்தப்பட்டது. ஐரோப்பிய-நடுநிலக்கடல் நிலநடுக்க மையம் நடுக்க அளவை 6.1ஆக அளந்தது.

நில நடுக்க மையத்திற்கு அருகிலிருந்த அமாட்ரைசு நகரம் மிகுந்த பாதிப்பிக்குள்ளானதாக முதற்தகவல்கள் அறிவித்தன. அக்குமோலி, பெசுக்காரா டெல் இட்ரோன்டோ நகரங்களும் பாதிப்பிற்குள்ளாயின. அமாட்ரைசின் நகரத் தந்தை செர்கியோ பிரோசி "அமாட்ரைசு இனி இல்லை; பாதிக்கும் மேற்பட்ட நகரம் அழிபட்டது" என அறிவித்தார். இடிபாடுகளின் நிழற்படங்கள் நகர மையத்தில் கட்டிட இடிபாடுகள் குவிந்திருப்பதைக் காட்டுகின்றன; புறநகரில் மட்டுமே சில கட்டிடங்கள் விழாமல் உள்ளன. இந்த நிலநடுக்கமும் பின்னதிர்வுகளும் இத்தாலியின் நடுவண் பகுதியில் பல இடங்களில் உணரப்பட்டது; உரோம், நாபொலி, புளோரன்சு போன்ற நகரங்களிலும் உணரப்பட்டன.


</doc>
<doc id="312523" url="https://ta.wikipedia.org/wiki?curid=312523" title="மணமகளே வா">
மணமகளே வா

மணமகளே வா என்பது 1988ஆம் ஆண்டு வெளிவந்த ஒரு தமிழ் திரைப்படமாகும். இது பஞ்சு அருணாசலத்தால் இயக்கப்பட்டு ராஜன்னா நிறுவனத்தினால் தயாரிக்கப்பட்டு வெளிவந்தது. பிரபு, ராதிகா, வை.ஜி. மகேந்திரன் போன்றோர் இத்திரைப்படத்தில் நடித்துள்ளனர். இளையராஜா இப்படத்திற்கு இசையமைத்துள்ளார்.



</doc>
<doc id="312524" url="https://ta.wikipedia.org/wiki?curid=312524" title="சுதா சிங்">
சுதா சிங்

சுதா சிங் ("Sudha Singh", சூன் 25, 1986) இந்திய தட கள விளையாட்டு மெய்வல்லுநர் ஆவார். இவர் 3000 மீட்டர்கள் பலதடை ஓட்டம் நிகழ்வில் இரியோ ஒலிம்பிக்கில் பங்கேற்றார்.
சுதா சிங் 3000 மீட்டர்கள் பலதடை ஓட்டப் போட்டிகளில் தொடர்ந்து சிறப்பாக செயல்பட்டு வருகின்றார்; இப்போட்டியில் தேசிய சாதனையை இவர் ஏழாண்டுகள் தொடர்ந்து தக்கவைத்துக் கொண்டிருந்தார். மே, 2016இல் இதனை மீண்டும் கைப்பற்றி உள்ளார். 

இவரது சிறந்த ஓட்டம் 2016 ஆசிய விளையாட்டுக்களில் சீனாவின் குவாங்சௌவில் வெளிப்படுத்தினார்; இதில் 9 நிமி 55.67 வினாடி நேரத்தில் 3000 மீட்டர்கள் ஓடி தங்கப் பதக்கத்தைப் பெற்றார். தவிரவும் சாங்காய் நகரில் நடந்த தடகள விளையாட்டுக் கூட்டமைப்புகளின் பன்னாட்டுச் சங்கத்தின் வைர லீக் போட்டியில் தேசிய சாதனையை பதிவு செய்தார்.

சூன் 2012இல் இலண்டன் ஒலிம்பிக்கிற்கு போட்டியிடத் தகுதிப் போட்டியில் தன்னுடைய தேசியச் சாதனையை தானே முறியடித்தார்; 3000 மீ பலதடைகளை 9 நிமி 47.70 வினாடிகளில் கடந்து இச்சாதனையை நிகழ்த்தினார். இருப்பினும் 2012 ஒலிம்பிக் போட்டியில், முன்னிலைப் போட்டிகளில் 13வதாக வந்ததால் இறுதி ஓட்டத்திற்கு முன்னேறவில்லை.

2016 ரியோ ஒலிம்பிக்கில் சுதா 3000 மீட்டர் பல தடை தாண்டும் போட்டியில் பங்கேற்றார். ரியோ ஒலிம்பிக் போட்டிகள் முடிந்து நாடு திரும்பிய சுதா சிங்கிற்கு உடல்நிலை சரியில்லாத காரணத்தினால் செய்யப்பட்ட பரிசோதனையில் அவர் பன்றிக்காய்ச்சலால் பாதிக்கப்பட்டது தெரியவந்தது.



</doc>
<doc id="312526" url="https://ta.wikipedia.org/wiki?curid=312526" title="இந்திய தடகள விளையாட்டுக்கள் கூட்டமைப்பு">
இந்திய தடகள விளையாட்டுக்கள் கூட்டமைப்பு

இந்திய தடகள விளையாட்டுக்கள் கூட்டமைப்பு ("Athletics Federation of India", AFI) இந்தியாவில் தடகள விளையாட்டுக்களை கட்டுப்படுத்தும் மிக உயரிய அமைப்பாகும். இது நாட்டில் தடகளப் போட்டிகளை ஒருங்கிணைக்கும் பொறுப்பை உடையது. இது முன்னதாக இந்திய தொழில்முறையற்ற தடகள விளையாட்டுக்கள் கூட்டமைப்பு ("Amateur Athletic Federation of India", AAFI ) என அழைக்கப்பட்டு வந்தது. இது ஆசிய தடகள விளையாட்டுக்கள் சங்கம் (AAA) மற்றும் தடகள விளையாட்டுக் கூட்டமைப்புகளின் பன்னாட்டுச் சங்கம் (IAAF) ஆகிய அமைப்புகளுடன் இணைந்துள்ளது. 

இந்திய தொழில்முறையற்ற தடகள விளையாட்டுக்கள் கூட்டமைப்பாக 1946இல் உருவானது. மகாராசா யத்வீந்திர சிங் மற்றும் முனைவர் ஜி.டி சோந்தி இதற்கான முனைப்புகளை மேற்கொண்டனர். புதிய கூட்டமைப்பிற்கு முதல் தலைவராக முனைவர் சோந்தி இருந்தார். ஏப்ரல் 13, 1950இல் இவர் பதவி விலகினார். 

இந்தக் கூட்டமைப்பு நடத்தும் போட்டிகள் மூன்று வகுப்புகளாப் பிரிக்கப்பட்டுள்ளன: “I”, “II” & “III”. வகுப்பு I போட்டிகளை கூட்டமைப்பே நடத்துகின்றது. வகுப்பு II போட்டிகள் கூட்டமைப்பு அனுமதி வழங்கி இணைந்துள்ள அலகுகள்/சங்கங்கள்/அமைப்புகள் நடத்துவனவாகும். ஒழுங்கான காலவெளியில் இல்லாது கூட்டமைப்பு நேரடியாக நடத்தும் போட்டிகள் மூன்றாம் வகுப்பு III போட்டிகளாகும்.




</doc>
<doc id="312529" url="https://ta.wikipedia.org/wiki?curid=312529" title="யமகண்டம்">
யமகண்டம்

யமகண்டம் என்பது உறியை மேலே கட்டி, கீழே தீ மூட்டி, எட்டுக் கத்திகளை ஒருவரின் மீது பாய்ச்சுவதற்கு யானைகள் துணையுடன் அமைக்கப்படும் அமைப்பாகும். இந்த அமைப்பை தலைக்கு மேல் கத்தி, உடலுக்கு கீழ் நெருப்பு என சுட்டுகின்றனர். இந்த யமகண்ட முறையில் பல்வேறு சமயங்களில் பாடகர்கள் தங்களுக்குள் போட்டியை வைத்துக் கொண்டு பாடியுள்ளார்கள். இந்த யமகண்டத்தில் பாடிய புலவர்களில் காளமேகப் புலவர் குறிப்பிடத்தக்கவர். அபிராமி அந்தாதியை பாடிய அபிராமி பட்டரும் இந்த யமகண்டத்தில் நின்று பாடியுள்ளார்.

16 அடி நீள அகல உயரத்திற்கு சதுரமான பெரிய குழியை வெட்டி, அதன் நான்கு மூலைகளிலும் 16 அடி உயர இரும்பு கம்பங்களை நட்டு… கம்பத்தின் மீது நான்கு சட்டமும், அதன் நடுவே ஒரு சட்டமும் அமைக்கவேண்டும். நடுசட்டத்தின் மீகு உறிகட்டி, குழியினுள் பழுத்த புளியக்கொம்புகளை அடுக்கி, அதற்கு நெருப்பினை இடவேண்டும். புளியம்கொம்புகள் எரிந்து கனன்று கொண்டிருக்கும் போது… அந்த நெருப்பில் இரும்புக் கொப்பறையும், அந்த இரும்புக் கொப்பறைக்குள் எண்ணெய்யை நிரம்ப விட்டு, அந்த எண்ணைக்குள் அரக்கு, மெழுகு, குங்குலியம், கந்தகம், சாம்பிராணிகளை நிரப்பி உருகும் அளவிற்குக் கொதிக்க வைக்க வேண்டும்.
காளமேகப் புலவர் தன்னுடைய பாடல் தொகுப்பொன்றை யமகண்ட முறையில் பாடியுள்ளார். அந்தத் தொகுப்பிற்கு யமகண்டம் என்றே பெயரிட்டுள்ளார்.

கம்பத்திற்கு ஒரு யானை என நான்கு யானைகளை நிறுத்த வேண்டும். கூரிய எட்டுக் கத்திகளை நடுசட்டத்தின் மேல் இருக்கும் மனிதரின் கழுத்திலும், இடுப்பிலும் கோத்துக்கட்ட வேண்டும். அப்படி கட்டப்பட்ட கத்திகளின் இணைப்பை யானைகளின் துதிக்கையில் கொடுத்து வைக்க வேண்டும். அதன்பின்பு நடுசட்டத்தில் உள்ள மனிதர் சுற்றியுள்ளவர் பாடும்படி கூறும் பொருளிளெல்லாம் பாட வேண்டும். இவ்வாறு பாடுவதில் தவறு நிகழ்ந்தால். யானைகள் பாகன்களால் கட்டுப்படுத்தப்பட்டு அந்த இரும்பு இணைப்புகளை இழுத்து பாடிக் கொண்டிருக்கும் மனிதரைக் கொல்லும்.

யமகண்டத்தினைப் பற்றி அபிதான சிந்தாமணியில் விரிவாக விளக்கம் தரப்பட்டுள்ளது. வண்ணச்சரபம் தவத்திரு தண்டபாணி சுவாமிகள் இயற்றிய அறுவகை இலக்கணம் எனும் நூலில் அட்டாவதானம், எமகண்டம், கண்டசுத்தி போன்ற ஆபத்தான விசயங்களில் இறையருள் பெறாத கவிகள் ஈடுபடக் கூடாது என வழியுறுத்தப்பட்டுள்ளது.


</doc>
<doc id="312534" url="https://ta.wikipedia.org/wiki?curid=312534" title="சிறைச்சாலை (திரைப்படம்)">
சிறைச்சாலை (திரைப்படம்)

சிறைச்சாலை என்பது 1996 ஆவது ஆண்டில் வெளியான ஒரு இந்தியத் திரைப்படமாகும். மலையாளத்தில் "கலாபாணி" என்ற பெயரில் வெளியான இத்திரைப்படம் தமிழில் மொழிமாற்றம் செய்யப்பட்டு சிறைச்சாலை என்ற பெயரில் வெளியானது. 1915 ஆம் ஆண்டில் நடந்த இந்திய விடுதலைப் போராட்டத்தை மையமாகக் கொண்ட இத்திரைப்படத்தை பிரியதர்சன் இயக்கியிருந்தார். மோகன்லால், பிரபு, தபூ ஆகியோர் முக்கிய வேடங்களில் நடித்த இத்திரைப்படத்திற்கு இளையராஜா இசையமைத்திருந்தார்.


இத்திரைப்படத்திற்கு இளையராஜா இசையமைத்திருந்தார்.

தமிழ்ப் பாடல்கள்


</doc>
<doc id="312545" url="https://ta.wikipedia.org/wiki?curid=312545" title="தஞ்சாவூர் மணிகர்ணிகேஸ்வரர் கோயில்">
தஞ்சாவூர் மணிகர்ணிகேஸ்வரர் கோயில்

தஞ்சாவூர் மணிகர்ணிகேஸ்வரர் கோயில், தமிழ்நாடு, தஞ்சாவூர் மாவட்டம், தஞ்சாவூரில் மேல வீதியில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். இக்கோயில் இரண்டாம் சரபோஜி மன்னர் காசி யாத்திரை சென்றபோது மணிகர்ணிகைத் துறையில் நீராடியதை நினைவுபடுத்தும்வகையில் கட்டப்பட்ட கோயிலாகும்.

இக்கோயில் முன் மண்டபம், கருவறை, விமானம், திருச்சுற்று ஆகிய அமைப்புகளோடு விளங்குகிறது. மூலவர் சன்னதியின் முன்பாக நந்தியும் பலிபீடமும் உள்ளன. மூலவர் கருவறைக்கு முன்பாக வலப்புறம் விநாயகர் உள்ளார். மூலவர் மணிகர்ணிகேஸ்வரர் கருவறையின் இடப்புறம் மங்களநாயகி அம்மன் சன்னதி உள்ளது. உள் மண்டபத்தில் பிரம்மா, விஷ்ணு, ருத்ரர் உள்ளனர். கருவறையின் கோஷ்டத்தில் தட்சிணாமூர்த்தி உள்ளார். திருச்சுற்றில் சித்தி புத்தி விநாயகர், வள்ளி தெய்வானையுடன் கூடிய சுப்பிரமணியர், நவக்கிரக சன்னதிகள் உள்ளன. அருகே நாகர்கள் காணப்படுகின்றனர். சண்டிகேஸ்வரர் சன்னதி, துர்க்கை சன்னதியும் அடுத்தடுத்து உள்ளன. தொடர்ந்து சனீஸ்வரர், பைரவர், சூரியன் உள்ளனர்.

இக்கோயிலின் மூலவராக மணிகர்ணிகேஸ்வரர் உள்ளார். இறைவி மங்களநாயகி அம்மன் ஆவார்.


</doc>
<doc id="312550" url="https://ta.wikipedia.org/wiki?curid=312550" title="தஞ்சாவூர் ஜனார்த்தனப் பெருமாள் கோயில்">
தஞ்சாவூர் ஜனார்த்தனப் பெருமாள் கோயில்

தஞ்சாவூர் ஜனார்த்தனப் பெருமாள் கோயில், தமிழ்நாடு, தஞ்சாவூர் மாவட்டம், தஞ்சாவூரில் எல்லையம்மன் கோயில் தெருவில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

இக்கோயிலின் மூலவராக ஸ்ரீதேவி பூதேவியுடன் வாசுதேவப்பெருமாள் (ஜனார்த்தனப்பெருமாள்) உள்ளார். இறைவி கமலவல்லித்தாயார் ஆவார்.

ராஜகோபுரத்தைக் கடந்து உள்ளே செல்லும்போது பலிபீடம் உள்ளது. அடுத்து கருடாழ்வார் உள்ளார். இரு துவாரபாலகர்கள் இரு புறமும் உள்ளனர். அடுத்த மண்டபத்தில் கருவறை முன்பாக இரு துவாரபாலகர்கள் இரு புறமும் உள்ளனர். மூலவர் கருவறையை ஒட்டி தாயார் சன்னதி உள்ளது.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

திருச்சுற்றில் அனுமார் சன்னதியாக தட்சிண சஞ்சீவி ஆஞ்சநேயர் கோயில் என்றழைக்கப்படுகின்ற சிறிய கோயில் உள்ளது. இக்கோயிலும் தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் ஒன்றாகும்.

இந்த இரு கோயில்களுக்கும் 15.12.2006 அன்று குடமுழுக்கு நடைபெற்றதற்கான தனித்தனியாக இரு கல்வெட்டுகள் கோயிலின் மண்டபத்தில் காணப்படுகின்றன. இக்கல்வெட்டுகள் சுவற்றில் பதிக்கப்படாமல் தனியாக வைக்கப்பட்டுள்ளன.


</doc>
<doc id="312553" url="https://ta.wikipedia.org/wiki?curid=312553" title="தஞ்சாவூர் எல்லையம்மன் கோயில்">
தஞ்சாவூர் எல்லையம்மன் கோயில்

தஞ்சாவூர் எல்லையம்மன் கோயில், தமிழ்நாடு, தஞ்சாவூர் மாவட்டம், தஞ்சாவூரில் எல்லையம்மன் கோயில் தெருவில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். 1803ஆம் ஆண்டில் இரண்டாம் சரபோஜி மன்னர் இக்கோயிலில் திருப்பணிகளைச் செய்துள்ளார்.

இக்கோயிலின் மூலவராக எல்லையம்மன் உள்ளார்.

ராஜகோபுரத்தைக் கடந்து உள்ளே செல்லும்போது மூலவர் சன்னதி உள்ளது. முன்பாக பலி பீடம் உள்ளது. மூலவர் சன்னதியில் எல்லையம்மன் என்கிற ரேணுகாதேவி உள்ளார். சன்னதியின் வலப்புறம் விநாயகர் உள்ளார். முன் மண்டபத்தில் ஓவியங்கள் காணப்படுகின்றன. திருச்சுற்றில் தஞ்சன், மாதங்கி, ஸ்ரீதாரங்கன் சன்னதி உள்ளது. அடுத்து வரிசையாக நாகர்கள் காணப்படுகின்றனர். தொடர்ந்து காடாரேவ் மாதா, பூரணை புஷ்கலையுடன் அய்யனார், நாக கன்னிகைகள் உள்ளார். சண்டிகேஸ்வரி சன்னதி, ஞான பைரவர் சன்னதியும் காணப்படுகின்றன.

இக்கோயிலில் 10 ஆகஸ்டு 2000 அன்று குடமுழுக்கு நடைபெற்றதற்கான கல்வெட்டு உள்ளது.


</doc>
<doc id="312555" url="https://ta.wikipedia.org/wiki?curid=312555" title="தஞ்சாவூர் கோவிந்தராஜப் பெருமாள் கோயில்">
தஞ்சாவூர் கோவிந்தராஜப் பெருமாள் கோயில்

தஞ்சாவூர் கோவிந்தராஜப் பெருமாள் கோயில், தமிழ்நாடு, தஞ்சாவூர் மாவட்டம், தஞ்சாவூரில் நாலு கால் மண்டபம் அருகே அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

இக்கோயிலின் மூலவராக ரெங்கநாதர் உள்ளார். இறைவி ரெங்கநாயகி ஆவார்.

ராஜகோபுரத்தைக் கடந்து உள்ளே செல்லும்போது பலிபீடம், கருடாழ்வார் உள்ளனர். மூலவர் சன்னதியில் பெருமாள் கிடந்த நிலையில் உள்ளார். மூலவர் கோவிந்தராஜப்பெருமாள் என்றும் ரெங்கநாதர் என்றும் என்றழைக்கப்படுகிறார். அனுமார், விநாயகர் உள்ளிட்ட பல தெய்வங்கள் தனியாக ஒரு சன்னதியில் காணப்படுகின்றன.


</doc>
<doc id="312562" url="https://ta.wikipedia.org/wiki?curid=312562" title="தமிழ்நாடு பிரீமியர் லீக்">
தமிழ்நாடு பிரீமியர் லீக்

தமிழ்நாடு பிரீமியர் லீக் (Tamil Nadu Premier League) இந்தியாவின் தமிழ்நாட்டில் ஆண்டுதோறும் நடைபெறும் ஓர் துடுப்பாட்டத் தொடர் ஆகும். 2016 ஆகத்து மாதத்தில் தமிழ்நாடு துடுப்பாட்ட சங்கத்தால் தொடங்கப்பட்ட இத்தொடரானது, இந்திய அளவில் நடைபெறும் இந்தியன் பிரீமியர் லீக் போன்று தமிழக அளவில் நடைபெறும் தொடராகும். தமிழ்நாடு துடுப்பாட்ட சங்கத்தில் பதிவுசெய்துள்ள வீரர்கள் மட்டுமே இத்தொடரில் விளையாட முடியும். இதன் தொலைக்காட்சி ஒளிபரப்பு உரிமையை ஸ்டார் இந்தியா குழுமம் பெற்றுள்ளது. 
ஸ்டார் ஸ்போர்ட்ஸ் 1,ஸ்டார் ஸ்போர்ட்ஸ் 1 HD(ஆங்கிலம்) & ஸ்டார் விஜய் சூப்பர்(தமிழ்) மற்றும் HOTSTAR லும் காணலாம்


</doc>
<doc id="312567" url="https://ta.wikipedia.org/wiki?curid=312567" title="1453">
1453

1453 (MCDLIII) பழைய யூலியன் நாட்காட்டியில் திங்கட்கிழமை ஆரம்பமான ஒரு சாதாரண ஆண்டாகும்.




</doc>
<doc id="312570" url="https://ta.wikipedia.org/wiki?curid=312570" title="சாஜன் பிரகாசு">
சாஜன் பிரகாசு

சாஜன் பிரகாசு ("Sajan Prakash", பிறப்பு:செப்டம்பர் 14, 1993) இந்திய நீச்சல்காரர். 2015இல் கேரளத்தில் திருவனந்தபுரத்தில் நடந்த தேசிய விளையாட்டுப் போட்டிகளில் ஆண்கள் கட்டற்ற பாணி, வண்ணாத்திப் பாணி, தொடர்நீச்சற் போட்டிகளில் பங்கேற்றார். பெப்ரவரி 8, 2015இல் 6 தங்கப் பதக்கங்களையும் 3 வெள்ளி பதக்கங்களையும் வென்று சாதனை படைத்து அந்தப் போட்டிகளின் சிறந்த மெய்வல்லுநராகத் தேர்ந்தெடுக்கப்பட்டார். இரியோ ஒலிம்பிக்கில் இவர் இந்தியா சார்பாக 200மீ வண்ணாத்திப் பாணி நீச்சற்போட்டியில் பங்கேற்றார்.
செப்டம்பர் 14, 1993 அன்று கேரளாவின் இடுக்கி மாவட்டத்தில் வாழத்தோப்பு சிற்றூரில் பிறந்தார். பன்னாட்டு தடகள வீரர் சாஜிமோள் இவரது தாய் ஆவார். நெய்வேலி பழுப்பு நிலக்கரி நிறுவனத்தில் அன்னை பணி புரிந்து வந்ததால் அங்கு நீச்சல் பயின்றார். நெய்வேலி சவகர் உயர்நிலைப் பள்ளியில் பள்ளிக் கல்வி பெற்றார். அண்ணாமலைப் பல்கலைக்கழகத்தின் திறந்த பல்கலைக்கழகத் திட்டத்தில் கணினி பயன்பாட்டில் இளங்கலைப் பட்டம் பெற்று முதுகலைப் பட்டப்படிப்பை தொடர்கிறார். இந்திய இரயில்வேயில் பணி புரிகின்றார். 
200 மீ வண்ணாத்திப் பாணியிலும் 1500 மீ கட்டற்றப்பாணியிலும் தேசிய சாதனைக்கு உரிமையாளராக உள்ளார். 




</doc>
<doc id="312572" url="https://ta.wikipedia.org/wiki?curid=312572" title="பலதேர்வுக் கேள்விகள்">
பலதேர்வுக் கேள்விகள்

பலதேர்வுக் கேள்விகள் ("Multiple Choice Question") என்பது இன்றைய காலகட்டத்தில் அடைவுத் திறனைச் சோதனையிடப் பரவலாகப் பயன்படுத்தப்படும் முறையாகும். "இ எல் தாண்டைட்டு" (EL Thorndike) என்பவர் முதலில் அறிவியல் பூர்வமாக மாணவர்களின் அடைவுத்திறனை மதிப்பிட உத்திகளை உருவாக்கியிருந்தாலும் அவருடைய உதவியாளர் "பெஞ்சமின் டி வுட்" (Benjamin D wood) என்பவர்தான் பலதேர்வுக் கேள்வி முறையை உருவாக்கினார். 20 ஆம் நூற்றாண்டின் மத்தியில் படி எடுக்கும் இயந்திரங்களும் கணினியும் வந்த பிறகு இம்முறை மிகவும் பிரபலமடைந்தது.

இவை சுலபமாகப் பதிலளிக்கக் கூடியவை, பகுப்பாய்விற்கு உட்படக்கூடியவை. இத்தேர்வு முறையின் முக்கியமான குறிக்கோள் நன்கு படித்தவர்களையும் படிக்காமல் ஊகத்தின் பேரில் தேர்வு எழுதுபவர்களையும் பாகுபடுத்தி அறிவது ஆகும். இக்கேள்வி முறை திறன்களையும் அவற்றின் அடைவுகளையும் சுலபமாகக் அறியக் கூடியவை ஆகும். இவை நெகிழும் தன்மையுடையவை. ஏனென்றால் ஒரு குறிப்பிட்ட திறனடைவை அறிய துல்லியமாகக் கேள்வி எழுப்ப முடியும். பெஞ்சமின் புளுமின் ( Benjamin Bloom) வகைப்பாட்டியலின் (Taxonomy) ஒவ்வொரு அம்சத்திலும் கேள்விகள் எழுப்பி அடைவுத் திறனைச் சோதிக்க முடியும். எடுத்துக்காட்டாக கீழே கண்ட கேள்வியின் மூலம் நினைவுத் திறனைச் சோதிக்க முடியும்


இவற்றில் அ) என்பது சரியான விடை. இதில் நினைவுத் திறனை மட்டுமே பயன்படுத்த வேண்டியிருக்கும். வேறு திறனைப் பயன்படுத்தத் தேவையில்லை. ஆனால் அடுத்த கேள்வியைக் காணவும்.


இந்த கேள்வியில் நினைவுத் திறன் அல்லமால், சிந்திக்கும் திறனும் இரண்டு ஆட்சிகளுக்கும் உள்ள ஒற்றுமை வேற்றுமைகளை அறியும் திறனும் அறிந்திருக்க வேண்டும். இந்த இரண்டு எடுத்துக்காட்டுகளிலிருந்து எவ்வாறு ‘பல தேர்வுக் கேள்விகள்’ எளிமையான கேள்வியிலிருந்து சிக்கலான கேள்வி வரை எழுப்பப் பயன்படும் என்பதை அறியலாம்.

பலதேர்வுக் கேள்வியில் மூன்று பாகங்கள் உள்ளன. அவை: 
முதலாம் எடுத்துக்காட்டில், “முதலாம் பானிபட்போர் நடந்த ஆண்டு” என்பது கேள்வியின் தண்டுப்பகுதியாகும். மாற்றுவிடைகள் என்பவை அ முதல் ஈ வரை உள்ள விடைகளாகும். இதில் சரியான விடை என்பது ’அ’ ஆகும். இந்த நான்கு மாற்றுவிடைகளில் மூன்று தவறான விடைகளும் கவனத்தைத் திசை திருப்புபவை எனப்படும்.

இத்திசை திருப்புபவைகளின் நோக்கம் சரியாகப் படிக்காத அல்லது விடை தெரியாத தேர்வு எழுதுபவரைத் திசை திருப்ப வேண்டும் என்பதாகும். ஆனால் நன்கு படித்தவரை, விடைதெரிந்தவரை திசை திருப்பக்கூடிய அளவிற்கும் இருக்கக் கூடாது. நன்கு படித்து விடை தெரிந்தவரையும், படிக்காமல் ஊகிப்பவர்களையும் அனுமானிப்பவர்களையும் வேறு படுத்திக் காட்டுவதே பலதேர்வு கேள்வி முறையின் குறிக்கோள் ஆகும். இக்குறிக்கோளை அடைய இத்திசை திருப்பிகள் முக்கியமான பங்கு வகிக்கின்றன.

ஆதலால் ஒரு சிறந்த பலதேர்வுக் கேள்வியின் மூன்று அம்சங்கள்:

மேலே தரப்பட்ட எடுத்துக்காட்டில் பானிபட்டுப் போர் குறித்த கேள்வியில் மாற்று விடைகள் கொடுக்கப்பட்டிருக்கும் விதம் தவறானது. சரியான விதம்:

முதலாம் பானிபட்டு போர் நடந்த வருடம்

தவறான அமைப்புக்கான எடுத்துக்காட்டு:

இது போன்று தொடர்கள் முழுமையில்லாமல் உருவாக்குதல் கூடாது. 


எப்படி இருக்கக் கூடாது என்பதற்கான எடுத்துக்காட்டு:

இந்த எடுத்துக்காட்டில் தண்டுப்பகுதியில் வர வேண்டிய செய்திகள் மாற்று விடைகளில் தேவையில்லாமல் நீளமாகக் குறிப்பிடப்பட்டுள்ளது தவறு ஆகும்.


எடுத்துக்காட்டு:

இதில் இ மற்றும் ஈ தவறான விடை என்று சுலபமாக ஊகித்துவிட முடியும்.

ஒரு சிறந்த மாதிரிக்கான எடுத்துக்காட்டு:



பலதேர்வு கேள்வி முறையின் குறிக்கோள் நன்றாகப் படித்தவர்களையும் படிக்காதவர்களையும் வேறுபடுத்துவது அல்லது பாகுபடுத்துவது ஆகும். உருவாக்கப்பட்ட கேள்விகள் இக்குறிக்கோளை அடைந்தனவா என்பது இரண்டு சுட்டெண்கள் மூலம் அறியப்படுகிறது. அவைகள் கடினச் சுட்டெண் மற்றும் வேறுபடுத்தும் சுட்டெண் என இருவகைப்படும். கேள்விகள் இத்தேர்வு முறையின் குறிக்கோளான படித்தவர்களையும், படிக்காதவர்களையும் பாகுபடுத்த வேண்டும் (discriminate) என்பதிலிருந்து வெற்றியடைந்ததா இல்லையா என்பதைப் இச்சுட்டு எண்களைக் கணக்கிடுவதன் மூலம் அறிந்து கொள்ள முடியும். ஒருவேளை இதனை ஒரு கேள்வி நிறைவு செய்யாவிட்டால் கேள்வியைத் தகுந்தபடி மாற்றி அமைக்க வேண்டும்.

ஒவ்வொரு கேள்விக்கும் தேர்வு எழுதியவர்கள் தேர்ந்தெடுத்த விடைகளைப் பகுப்பாய்வு செய்வதன் மூலம் கேள்விகளின் தரத்தை அறிய முடியும். எடுத்துக்காட்டாக தேர்வில் நல்ல மதிப்பெண் பெற்ற அனைவரும் ஒரு கேள்விக்கு தவறான விடையைத் தேர்ந்தெடுத்திருந்தால் அக்கேள்வி பரிசீலிக்கப்பட வேண்டிய ஒன்றாகும். அதுபோலவே நல்ல மதிப்பெண்பெறாத அனைவரும் ஒரு கேள்விக்கு சரியான விடையைத் தேர்ந்தெடுத்திருந்தாலும் இக்கேள்வியும் பரிசீலிக்கப்பட வேண்டிய ஒன்றாகும்.

14 ஆவது கேள்வியை எடுத்துக் கொள்ளலாம்.
தேர்வு எழுதிய 50 மாணவர்கள் 14 ஆவது கேள்விக்கு அளித்த விடையின் தொகுப்பைப் பட்டியல் காட்டுகிறது. 50 மாணவர்கள் பதிலளித்ததில் 14 ஆவது கேள்விக்கு 26 மாணவர்கள் இரண்டாவது ‘b’ மாற்று விடையான சரியான விடையைத் தேர்ந்தெடுத்துள்ளனர். இந்த 26 மாணவர்களில் 21 மாணவர்கள் உயர்ந்த மதிப்பெண் குழுவைச் சார்ந்தவர்கள். 5 மாணவர்கள் குறைந்த மதிப்பெண் குழுவைச் சார்ந்தவர்கள் இதைப்போல 12 மாணவர்கள் தவறான மாற்று விடை ‘d’ ஐத் தேர்ந்தெடுத்துள்ளனர். இதில் 4 மாணவர்கள் உயர்ந்த மதிப்பெண் குழுவையும் 8 மாணவர்கள் குறைந்த மதிப்பெண் குழுவையும் சேர்ந்தவர்கள். இந்த கேள்வியின் தரத்தைப் பரிசீலிப்பதற்கு மாற்று விடைகளில் சரியான விடையான ‘b’ ஐத் தேர்ந்தெடுத்த மாணவர்கள் எண்ணிக்கைதான் முக்கியமாகும்.
கடினச்சுட்டு எண் (Difficulty Index) இக்கேள்வி எவ்வளவு கடினமாக உருவாக்கப்பட்டுள்ளது. என்பதைக் காட்டும். இது இந்த கேள்விக்கு சரியான விடையைத் தேர்ந்தெடுத்தவர்கள் மொத்தத்தில் எத்தனை விழுக்காடு என்பதைக் காட்டும். இதற்கான விதிமுறை

விதிமுறையில் மேலுள்ள பட்டியல் தரும் எண்களை இட்டு நிரப்பினால்
52 விழுக்காடு மாணவர்கள் 14-ஆம் கேள்விக்கு சரியான விடையைத் தேர்ந்தெடுத்துள்ளனர். இங்கு கடினச்சுட்டு எண் 52 %. கடினச் சுட்டு எண் 100 விழுக்காடாக இருந்தால் அனைவரும் சரியான விடையைத் தேர்ந்தெடுத்துள்ளனர் என்றும் ஆதலால் கேள்வி மிகவும் சுலபமானது என்றும் பொருள். நன்றாகப் படிக்காதவர்கள் கூட ஊகித்துப் பதில் எழுத முடிந்தது என்று பொருளாகும். ஒருவேளை கடினச் சுட்டு எண் ’0’ வாக இருந்தால் யாரும் இக்கேள்விக்கு சரியான விடை அளிக்கவில்லை என்று பொருள். இக்கேள்வி மிகவும் கடினமானது என்று கொள்ள வேண்டும்.
வேறுபடுத்தும் சுட்டு எண் (Discrimination Index) எந்த அளவு ஒரு கேள்வி உயர்ந்த மதிப்பெண் குழுவையும், குறைந்த மதிப்பெண் குழுவையும் வேறுபடுத்திக் காட்டியுள்ளது என்பதை உணர்த்தும். இதன் விதிமுறை பின்வருமாறு:

விதிமுறையில் பட்டியலிலிருந்து பெறப்பட்ட எண்களை இட்டு நிரப்பினால்

வேறுபடுத்திக் காட்டும் சுட்டுஎண் தசமத்தில் தான் காண்பிக்கப்படும். இச்சுட்டு எண் நேர்மறை (Positive) யாகவோ அல்லது எதிர்மறையாகவோ இருக்கும். நேர்முறையாக இருந்தால் இந்தக் கேள்விக்கு சரியான விடையளித்தவர்கள் பெரும்பாலோனர் உயர்ந்த மதிப்பெண் குழுவினர் என்று பொருள். இது எதிர்மறையாக இருந்தால் பெரும்பாலோனர் குறைந்த மதிப்பெண் குழுவிலிருந்தோர் என்று பொருள். இச்சுட்டு நேர்மறையாக இருந்தால் இக்கேள்வியை ஏற்றுக் கொள்ளலாம் என்றும் எதிர் மறையாக இருந்தால் மறு பரிசீலனை செய்ய வேண்டும் என்றும் அறிந்து கொள்ளலாம்.

நல்ல முறையில் படித்தவர்களையும் படிக்காமல் படிக்காமல் தேர்வு எழுதியவர்களையும் வேறுபடுத்திக் காட்டும் கேள்விக்கு வேறுபடுத்திக் காட்டும் சுட்டு எண் 1.00 ஆக இருக்கும்.

சிறந்த முறையில் உருவாக்கப் பட்ட கேள்வி இரண்டு நிபந்தகளைப் பூர்த்தி செய்திருக்க வேண்டும்.

100% முழு நிறைவான கேள்வியை உருவாக்குவது கடினமென்றாலும் நடைமுறையில் சுட்டுஎண்களின்மதிப்பு, இந்த மதிப்புகளை சுற்றி இருக்கும்படி பார்த்துக் கொள்வது அவசியம்
வரைபடத்திலிருந்து: 

கேள்விகள் ஏற்றுக் கொள்ளத்தக்கவை அல்ல என்றால் அவை விதிகளைப் பின்பற்றி எழுதப்படவில்லை என்று பொருள். விதிகளைப் பின்பற்றி மாற்றி அமைக்கப்படவேண்டும்



</doc>
<doc id="312577" url="https://ta.wikipedia.org/wiki?curid=312577" title="அர்மன்பிரீத் சிங்">
அர்மன்பிரீத் சிங்

அர்மன்பிரீத் சிங் "(Harmanpreet Singh)" (பிறப்பு: 6 ஜனவரி 1996) ஓர் இந்திய வளைதடிபந்தாட்ட வீரர் ஆவார். இவர் களத்தில் தற்காப்பு இருப்பில் விளையாடுகிறார். இவர் 2016 கோடைக்கால ஒலிம்பிக் இந்தியக் குழுவில் உள்ளார்.



</doc>
<doc id="312579" url="https://ta.wikipedia.org/wiki?curid=312579" title="புதிர் நிலை">
புதிர் நிலை

புதிர்நிலை என்பவை மையத்திலிருந்து வெளியே செல்ல முடியாதவாறும், உள்ளிருந்து வெளியே வரமுடியாதவாறும் அமைக்கப்பட்ட பல்வேறு சூழ்நிலை பாதைகளுடன் உள்ளவை. இந்த புதிர்நிலைகளில் நடந்து சென்று மையப்பகுதியை அடைபவர்களின் வாழ்க்கை வெற்றியாக இருக்கும் என்பதும், கற்கள் மீது மிதித்தோ, தாண்டியோ செல்பவர்களுக்கு வாழ்வில் தோல்வி கிடைக்கும் என்பதும் நம்பிக்கையாகும். 
இந்து சமய இதிகாசமான மகாபாரதத்தில் அபிமன்யு சக்கரவியூகத்தில் மாட்டிக் கொண்டு உயிரிழந்தார். இந்தச் சக்கரவியூகம் இவ்வாறான புதிர்நிலையில் ஒன்றாகும். 

புதிர்நிலைகள் அவைகளின் வடிவத்தினைப் பொறுத்து பல்வேறு வகைகளாகப் பிரிக்கப்பட்டுள்ளன. புதிர் நிலைகளின் வகைகள் கீழே கொடுக்கப்பட்டுள்ளன.



</doc>
<doc id="312580" url="https://ta.wikipedia.org/wiki?curid=312580" title="சக்கர வியூகம்">
சக்கர வியூகம்

சக்கர வியூகம் அல்லது பத்ம வியூகம் என்பது பழங்கால இந்து சமய போர்முறைகளில் பயன்படுத்தப்பட்ட ஒரு போர் வியூகமாகும். இது ஒரு சுழலும் மனித மரண இயந்திரமாக கருதப்படுகிறது. வெவ்வேறு அளவுகளினால் ஆன ஏழு வட்ட சக்கரங்களால் சக்கர வியூகம் அமைக்கப்படுகிறது. இந்து சமய இதிகாசமான மகாபாரதத்தில் இந்த சக்கர வியூகத்தில் சிக்கி அர்ஜூனனின் மகன் அபிமன்யு உயிரிழந்தார். 

மகாபாரதத்தில் இந்த சக்கர வியூகம் மூன்று முறை அமைக்கப்பட்டதாகவும், இரு முறை அர்ஜூனன் இதை உடைத்து வெற்றிபெற்றதாகவும், ஒரு முறை இந்த சக்கர வியூகத்தினை அபிமன்யூ உடைத்து சென்று, பின்பு வெளியேற தெரியாமல் மாண்டதாகவும் கூறப்பட்டுள்ளது.


</doc>
<doc id="312581" url="https://ta.wikipedia.org/wiki?curid=312581" title="உருபீந்தர் பால் சிங்">
உருபீந்தர் பால் சிங்

உருபீந்தர் பால் சிங் "(Rupinder Pal Singh)" (பிறப்பு: 11 நவம்பர் 1990)ஓர் தொழில்முறை வளைதடிபந்தாட்ட வீர்ர் ஆவார். இவர் களத்தில் முழுப்பிற்காப்பாளராக விளங்குபவர். இவர் தன் இழுத்துப்பிடிப்புத் திறமைகளுக்காக உலக அளவில் பெயர்போனவர். இவர் இந்தியத் தேசிய வளைதடிபந்தாட்டக் குழுவின் முதுகெலும்பாவார். 2014 ஆம் ஆண்டில் கிளாசுகோவில் நடைபெற்ற பொதுநலவாய விளையாட்டுப் போட்டிகளில் இந்தியாவின் சார்பாக இவர் கலந்து கொண்டார். 



</doc>
<doc id="312586" url="https://ta.wikipedia.org/wiki?curid=312586" title="மணிகா பத்ரா">
மணிகா பத்ரா

மணிகா பத்ரா "(Manika Batra)" இந்தியாவின் மேசைப் பந்தாட்ட வீராங்கனை ஆவார். 1995 ஆம் ஆண்டு சூன் மாதம் 15 இல் ஒரு குடும்பத்தின் மூன்றாவது குழந்தையாக பிறந்த இவர் 2016 சூன் மாத நிலவரத்தின்படி இந்தியாவின் உயர் தரநிலை ஆட்டக்காரராகவும் உலக அளவில் உள்ள மேசைப்பந்தாட்டக்காரர்களில் 115 ஆவது இடத்திலும் இருந்தார்

தென்மேற்கு தில்லியிலுள்ள நாரயணா விகார் பகுதியில் இவருடைய இளமைப்பருவம் கழிந்தது. நான்கு வயது முதல் இவர் மேசைபந்தாட்ட விளையாட்டை விளையாடத் தொடங்கினார். அக்கா அஞ்சால் மற்றும் அண்ணன் சாகில் இருவரும் மேசைப்பந்தாட்ட விளையாட்டு வீரர்களே ஆவர் . பத்ராவின் தொடக்கக்கால விளையாட்டைக் கண்டு ஆர்வம் கொண்ட அக்கா அஞ்சால் தொடர்ந்து இவருக்கு உறுதுணையாக இருந்தார் . எட்டு வயதுக்கு உட்பட்டோருக்கான மாநிலப் போட்டியில் வெற்றி பெற்ற பிறகு, பத்ரா பயிற்சியாளர் சந்தீப் குப்தாவிடம் பயிற்சி பெறுவது என முடிவெடுத்தார். அவரது ஆலோசனையின் படி ஆன்சு ராச் மாதிரிப் பள்ளியில் சேர்ந்து தனது பள்ளிப் பருவத்தை நிறைவு செய்தார்.

தன்னுடைய பதின்பருவ காலத்தில் கிடைத்த பல்வேறு ஆடையலங்கார மாதிரி வாய்ப்புகளை பத்ரா நிராகரித்தார்.சுவீடனில் உள்ள பீட்டர் கார்லசன் கழகத்தில், உதவித்தொகையுடன் கூடிய பயிற்சியாளராக பணியாற்றும் வாய்ப்பையும் 16 வயதாக இருக்கும்போது இவர் நிராகரித்தார். இயேசு மற்றும் மரியா கல்லூரியில் படித்துக்கொண்டிருந்த பத்ரா மேசைப்பந்தாட்டத்தில் முழுக்கவனம் செலுத்துவதற்காக ஓராண்டுப் படிப்புடன் வெளியேறினார்.

2011 ஆம் ஆண்டில் சிலியில் நடைபெற்ற 21 வயதுக்குட்பட்டோருக்கான போட்டியில் இவர் வெள்ளிப் பதக்கம் வென்றார். 2014 இல் கிளாசுகோவில் நடைபெற்ற பொதுநலவாய விளையாட்டுப் போட்டிகளில் பங்கேற்ற பத்ரா காலிறுதிப் போட்டிவரையில் முன்னேறினார். 2014 ஆசிய விளையாட்டுப் போட்டிகளிலும் காலிறுதி வரையில் முன்னேறினார். 2015 பொதுநலவாய மேசைப்பந்து விளையாட்டுப் போட்டிகளில் மூன்று பதக்கங்களை வென்றார். பெண்களுக்கான குழுப்போட்டியில் அங்கிதா தாசு மற்றும் மௌமா தாசு ஆகியோருடன் இணைந்து வெள்ளிப் பதக்கமும், பெண்கள் இரட்டையர் பிரிவு ஆட்டத்தில் அங்கிதா தாசுடன் இணைந்து மற்றொரு வெள்ளிப்பதக்கமும், பெண்கள் தனிநபர் பிரிவில் வெண்கலப் பதக்கமும் வென்றார் .

2016 தெற்காசியப் போட்டிகளில் பத்ரா மூன்று தங்கப்பதக்கங்களை வென்று புகழ்பெற்றார் . பூசா சகசுராபுத்தேவுடன் இணைந்து பெண்கள் இரட்டையர் பிரிவில் ஒரு தங்கமும், அந்தோனி அமல்ராசுவுடன் இணைந்து கலப்பு இரட்டையர் பிரிவில் ஒரு தங்கமும், பெண்கள் குழுப்போட்டியில் மௌமா தாசு மற்றும் சாமினி குமரேசன் ஆகியோருடன் இனைந்து ஒரு தங்கப்பதக்கமும் வென்றார். ஒற்றையர் போட்டியில் மௌமா தாசிடம் தோற்றதால் நான்காவது தங்கப்பதக்கத்தை இழந்தார் . ஏப்ரல் 2016 இல் நடைபெற்ற தெற்காசியக் குழுவினர் தகுதிப் போட்டியை வென்றதன் மூலம் 2016 கோடைகால ஒலிம்பிக் மகளிர் ஒற்றையர் பிரிவில் விளையாடத் தகுதி பெற்றார் . போலந்து நாட்டைச் சேர்ந்த கட்டார்சைனா-கிரைபவ்சுகாவிடம் எதிர்பாராவிதமாக முதல் சுற்றிலேயே தோற்று தனிநபர் போட்டியிலிருந்து வெளியேறினார் . 


</doc>
<doc id="312587" url="https://ta.wikipedia.org/wiki?curid=312587" title="கோத்தாஜித் சிங்">
கோத்தாஜித் சிங்

கோத்தாஜித் சிங் கடங்பாம் "(Kothajit Singh Khadangbam)" (பிறப்பு: 17 ஆகத்து 1992)ஓர் இந்திய நடுக்கள வளைதடிபந்தாட்ட வீரர். இவர் இந்தியத் தேசிய ஆடவர் வளைபந்தாட்டக் குழுவில் உள்ளார். 



</doc>
<doc id="312588" url="https://ta.wikipedia.org/wiki?curid=312588" title="மண்பிரீத் கவுர்">
மண்பிரீத் கவுர்

மண்பிரீத் கவுர் ("Manpreet Kaur") அரியானாவின் அம்பாலாவைச் சேர்ந்த இந்தியத் தொழில்முறை ஒலிம்பிக் குண்டு எறியும் போட்டியாளர் ஆவார்.

சனவரி 10, 2013இல் இவர் தேசிய பாரம் தூக்குதல் போட்டிகளில் பெண்களுக்கான +75 கிலோ வகுப்பில் பங்கேற்று தங்கப் பதக்கம் வென்றார்; ஒட்டுமொத்தமாக 189 கிலோ எடையைத் தூக்கினார். குண்டு எறிதல் போட்டியிலும் இவரை தேசியச் சாதனை புரிந்துள்ளார்; 17.96மீ தொலைவிற்கு வீசியுள்ளார். இவர் 2016 இரியோ ஒலிம்பிக்கில் பங்கேற்க நடந்த தகுதிச் சுற்றில் இச்சாதனையை நிகழ்த்தி தகுதி பெற்றார். ஆனால் ஆகத்து 12 அன்று நடந்த ஒலிம்பிக் போட்டியில் 17.06 மீ தொலைவிற்கே வீச முடிந்ததால் (23) இறுதிச் சுற்றுக்கு முன்னேறவில்லை.


</doc>
<doc id="312591" url="https://ta.wikipedia.org/wiki?curid=312591" title="கவிதா ரவுத்">
கவிதா ரவுத்

கவிதா ரவுத் ("Kavita Raut", பிறப்பு: மே 5, 1985) மகாராட்டிரத்தின் நாசிக்கைச் சேர்ந்த நீள்தொலைவு ஓட்டக்காரர் ஆவார். இவர் 10 கிமீ சாலை ஓட்டத்தில் 34:32 நேரத்தில் கடந்து தற்போதைய தேசியச் சாதனைக்கு உரிமையாளராக உள்ளார். 2010 பொதுநலவாய விளையாட்டுக்களில் 10000 மீ போட்டியில் வெண்கலப் பதக்கம் வென்றார்; இதுவே பொதுநலவாய விளையாட்டுக்களில் இந்திய பெண் மெய்வல்லுநர் ஒருவர் தடகளப் போட்டியில் தனிநபர் பதக்கம் வெல்லும் முதல் நிகழ்வாக அமைந்தது. தொடர்ந்து ஆசிய விளையாட்டுப் போட்டிகளில் 10 கிமீ தொலைவோட்டத்தில் வெள்ளிப் பதக்கம் வென்றார்.



</doc>
<doc id="312600" url="https://ta.wikipedia.org/wiki?curid=312600" title="1934 ஹில்மன்'ஸ் ஏர்வேஸ் டி ஹாவிலாண்ட் டிராகன் ரபிடே பொறிவு">
1934 ஹில்மன்'ஸ் ஏர்வேஸ் டி ஹாவிலாண்ட் டிராகன் ரபிடே பொறிவு

1934 ஹில்மன்'ஸ் ஏர்வேஸ் டி ஹாவிலாண்ட் டிராகன் ரபிடே பொறிவு ("1934 Hillman's Airways de Havilland Dragon Rapide crash") எனப்படும் இந்த வானூர்தி விபத்து, 1934-ம் ஆண்டு அக்டோபர் 2-ம் நாளன்று, மோசமான காலநிலை மற்றும் நிலப்பரப்பில் கட்டுப்படுத்த இயலாத (CFIT (விமானி பிழை) காரணமாக, ஐக்கிய இராச்சிய ஆங்கிலக் கால்வாயிலிருந்து 4 மைல் (6 கி.மீ.) தொலைவிலுள்ள 'ஃபோக்ஸ்டோன்' ("Folkestone") பகுதியில் விபத்துக்குள்ளானது. டி ஹாவிலாண்ட் டிஎச் .89 ஏ டிராகன் ரபிடே ("de Havilland DH.89 Dragon Rapide") வகையைச் சார்ந்த (பதிவு எண்:G-ACPM) இவ்வானூர்தி விபத்தில், விமானியான ஒருவரும், பயணிகள் 6 பேர்களும் மொத்தமாக 7 பேர்களும் (பயணித்த அனைவரும்) பலியானார்கள்.


</doc>
<doc id="312605" url="https://ta.wikipedia.org/wiki?curid=312605" title="இசுராபனி நந்தா">
இசுராபனி நந்தா

சிராபனி நந்தா ("Srabani Nanda", "Shrabani Nanda") ஒடிசாவைச் சேர்ந்த இந்தியப் பெண் விரைவோட்ட மெய்வல்லுநர் ஆவார். இவர் 4x100 மீ தொடரோட்டம், 100 மீ ஓட்டம் மற்றும் 200 மீ ஓட்டம் ஆகிய விரைவோட்டப் போட்டிகளில் சிறப்புக் கவனம் செலுத்துகிறார். இவர் ஒடிசாவின் கந்தமாள் மாவட்டத்தைச் சேர்ந்தவர்.

சிராபனி நந்தா தேசிய அளவிலும் பன்னாட்டளவிலும் பல பதக்கங்களை வென்றுள்ளார்.




</doc>
<doc id="312612" url="https://ta.wikipedia.org/wiki?curid=312612" title="தேவீந்தர் வால்மீகி">
தேவீந்தர் வால்மீகி

தேவிந்தர் சுனில் வால்மீகி "(Devindar Sunil Walmiki)" ஓர் இந்திய வளைகோல் பந்தாட்ட வீரராவார். 1992 ஆம் ஆண்டு மே மாதம் 28 இல் இவர் பிறந்தார். ஆடுகளத்தின் மையப்பகுதியில் ஒரு நடுகள வீரராக இவர் நிபுணத்துவம் பெற்று விளையாடி வருகிறார். இரியோ 2016 கோடைக்கால ஒலிம்பிக் போட்டிகளில் விளையாடும் இந்திய ஆக்கி அணியில் இவர் இடம்பெற்றார்.

தேவிந்தரின் உறவுவழி சகோதரர் யுவராசு வால்மீகியும் இந்தியாவுக்காக விளையாடிய ஒரு வளைகோல் பந்தாட்ட வீரர் என்பது குறிப்பிடத்தக்கது ஆகும்.



</doc>
<doc id="312613" url="https://ta.wikipedia.org/wiki?curid=312613" title="தாசமார்க்கம்">
தாசமார்க்கம்

தாசமார்க்கம் என்பது சைவ சமய முழுமுதற்கடவுளான சிவபெருமானை அடைவதற்கான சதுர்மார்க்கம் எனும் நான்கு வழிகளுள் ஒன்றாகும். இதனை தொண்டு நெறி என்றும் அழைப்பர். 

திருமூலர் தன்னுடைய திருமந்திரத்தில் பல்வேறு தொண்டு நெறிகளை குறிப்பிட்டுள்ளார். அவையாவன..


</doc>
<doc id="312615" url="https://ta.wikipedia.org/wiki?curid=312615" title="பழனி சாக்கடை சித்தர்">
பழனி சாக்கடை சித்தர்

சாக்கடை சித்தர் என்பவர் பழனி மலையின் அடிவாரமான அய்யம்புள்ளி பகுதியில் வாழ்ந்து மறைந்த சித்தராவார். இப்பெயரைக் கொண்டே பல்வேறு சித்தர்கள் அழைக்கப்பட்டுள்ளார்கள். கரூர் மாவட்டம் குளித்தலை நகரிலும் சாக்கடை சித்தர் என்றொருவர் இருந்துள்ளார். 

சாக்கடை சித்தரின் இயற்பெயரை தெரியவில்லை. இவர் வடநாட்டிலிருந்து தனது 55 வயதில் பழநிக்கு வந்தார். பழநிமலையில் முருகன் கோயிலுக்கு செல்லுகின்ற அய்யம்புள்ளி சாலையில் சாக்கடை மேடையின் மீது கூடாரமிட்டு வாழ்ந்தார். சாக்கடை நீரைப் பகுவதையும், அதிலேயே குளிப்பதையும் வழக்கமாகக் கொண்டிருந்தமையால் சாக்கடை சித்தர் என பக்தர்கள் அழைத்தனர். 

யாரிடமும் பேசாமல் இருப்பார். இவரை வழிபட்டால் நல்லது நடக்கும் என உள்ளூர் வெளியூர் பக்தர்கள் பலரும் வணங்கினர். உடல் நலக்குறைவு ஏற்பட்டு தனியார் மருத்துவமைனையில் அனுமதக்கப்பட்டார். இவர் 2016 ஆண்டு மே 27ம் தேதி வெள்ளிக்கிழமையன்று உடல் நலக்குறைவால் இறந்தார். 

தமிழ் தொலைக்காட்சியான வேந்தர் தொலைக்காட்சியில் மூன்றாவது கண் என்ற தொடரின் 35 வது நிகழ்ச்சியில் இவரைப் பற்றிய செய்திகளுடன் நேரில் சென்று கண்ட நிறுபரின் அனுபவங்கள் காட்சிபடுத்தப்பட்டன.



</doc>
<doc id="312618" url="https://ta.wikipedia.org/wiki?curid=312618" title="நிக்கி பிரதான்">
நிக்கி பிரதான்

நிக்கி பிரதான் "(Nikki Pradhan)" ஓர் இந்திய வளைகோல் பந்தாட்ட வீரராவார். 1993 ஆம் ஆண்டு திசம்பர் மாதம் 8 இல் இவர் பிறந்தார். சார்க்கண்ட் மாநிலத்தில் இருந்து கிடைத்த முதலாவது பெண் வளைகோல் பந்தாட்ட விளையாட்டு வீரர் நிக்கி பிரதான் என்பது குறிப்பிடத்தக்கது ஆகும் . தலைநகரமான ராஞ்சியிலுள்ள கூண்டி மாவட்டம், மூர்து வட்டாரம், கிசால் கிராமத்தைச் சேர்ந்த சோம பிரதான் மற்றும் இயிட்டான் தேவி ஆகியோர் இவரது பெற்றோர்கள் ஆவர். பாரி்யட்டு பெண்கள் வளைகோல் பந்தாட்ட மையத்தில் நிக்கி பிரதான் பயிற்சி பெற்று உருவானார். இரியோ 2016 கோடைக்கால ஒலிம்பிக் விளையாட்டுப் போட்டிகளில் பங்கேற்ற இந்திய மகளிர் அணியில் இவரும் இடம்பெற்றிருந்தார்.






</doc>
<doc id="312622" url="https://ta.wikipedia.org/wiki?curid=312622" title="தேபாசிறீ மசூம்தார்">
தேபாசிறீ மசூம்தார்

தேபாசிறீ மசூம்தார் "(Debashree Mazumdar)" ஓர் இந்திய ஓட்டப்பந்தய வீராங்கனையாவார். 1991 ஆம் ஆண்டு ஏப்ரல் மாதம் 6 ஆம் நாளில் இவர் பிறந்தார். கொல்கத்தாவைச் சேர்ந்த தடகள வீரரான இவர் 400 மீட்டர் விரைவோட்டத்தில் நிபுணத்துவம் பெற்றவராக உள்ளார். 
கொல்கத்தா நகரின் வருமான வரித்துறையில் தேபாசிறீ மசூம்தார் பணிபுரிகிறார் 


</doc>
<doc id="312630" url="https://ta.wikipedia.org/wiki?curid=312630" title="பவர் ரேஞ்சர்ஸ் மெகாஃபோர்ஸ்">
பவர் ரேஞ்சர்ஸ் மெகாஃபோர்ஸ்

பவர் ரேஞ்சர்ஸ் மெகா போர்ஸ் (Power Rangers Mega Force) ஒரு பவர் ரேஞ்சர்ஸ் தொடராகும். இரண்டு சூப்பர் சென்டாய் தொடர்களின் அடிப்படையில் உருவாக்கப்பட்ட முதல் பவர் ரேஞ்சர்ஸ் தொடர் இதுவாகும்.

உயர்கல்வி மாணவரான "திராய்" ஒரு கனவில் பழைய பவர் ரேஞ்சர்களுடன் இணைந்து சண்டையிடுவது போல கனவு காண்கிறார். அதன் பிறகு தீய சக்திகள் வெளிப்பட்டதை உணர்ந்த ஜோர்டான்னின் சீடரான கோசெ விழித்தெழுந்து புதிய ஐந்து ரேஞ்சர்களை தேர்ந்தெடுக்க தனது உதவி இயந்திரத்திற்கு கட்டளை இடுகிறார். திராய் உட்பட ஐந்து நபர்கள் புதிய ரேஞ்சர்களாக தேர்ந்தெடுக்கப் படுகிறார்கள். புதியதாக தேர்ந்தெடுக்க பட்ட ரேஞ்சர்கள் எவ்வாறு தீய சக்திகளை அழிக்கிறார்கள் என்பதே தொடரின் கதை.


</doc>
<doc id="312631" url="https://ta.wikipedia.org/wiki?curid=312631" title="ஆகாசுதீப் சிங்">
ஆகாசுதீப் சிங்

ஆகாசுதீப் சிங் "((Akashdeep Singh)" (பிறப்பு: 2 திசம்பர் 1994) ஓர் இந்திய தொழில்முறைவளைதடிபந்தாட்ட வீரர் ஆவார். இவர் இந்திய வளைதடிபந்தாட்டக் குழுவில் உத்தரப்பிரதேச அணிகளில் முன்னணியாளராக விளையாடுகிறார். மேலும் இவர் இந்திய ஆடவர் தேசிய வளைதடிபந்தாட்டக் குழுவிலும் உள்ளார்.


</doc>
<doc id="312636" url="https://ta.wikipedia.org/wiki?curid=312636" title="நோக்கியா லூமியா">
நோக்கியா லூமியா

நோக்கியா லுமியா என்பது நோக்கியா நிறுவனத்தால் மைக்ரோசாப்டின் விண்டோஸ் போன் இயங்குதளம் பதிந்து வெளியிடப்பட்ட திறன்பேசி வரிசையாகும். முதன்முதலில் விண்டோஸ் ஃபோன் 7 பதிந்து வெளியிடப்பட்டது. பின்னர் விண்டோஸ் ஃபோன் 7.5, விண்டோஸ் ஃபோன் 7.8, விண்டோஸ் ஃபோன் 8, விண்டோஸ் ஃபோன் 8.1 மற்றும் விண்டோஸ் 10 நகர்பேசி பதிப்பு பதிந்து வெளியாகின. நோக்கியா மற்றும் மைக்ரோசாப்ட்டின் நகர்பேசி உற்பத்தி தொழில் விற்பனை ஒப்பந்தத்திற்குப் பின் இவை நோக்கியா லுமியா என்பதில் இருந்து மைக்ரோசாப்ட் லுமியா எனப் பெயர்மாற்றம் செய்யப்பட்டன.




</doc>
<doc id="312637" url="https://ta.wikipedia.org/wiki?curid=312637" title="தன்னூட்ட உயிரி">
தன்னூட்ட உயிரி

தன்னூட்ட உயிரி (autotroph) அல்லது, உற்பத்தி செய்யும் உயிரி என்பது சூழலில் காணப்படும் எளிமையான பொருட்களுடன் சூரிய ஒளி ஆற்றலையும் (ஒளித்தொகுப்பு) கரிமமில் வேதியியல் வினைகளையும் (வேதித்தொகுப்பு) பயன்படுத்தி, சிக்கலான கரிமச் சேர்மங்களை உற்பத்தி செய்யும் உயிரியைக் குறிக்கும். இவ்வாறு உற்பத்தியாகும் சிக்கலான கரிமச் சேர்மங்களுள் கார்போவைதரேட்டுகள், கொழுப்புகள், புரோட்டீன்கள் என்பன அடங்கும். உணவுச் சங்கிலியில், இவ்வாறு உணவைத் தாமே உற்பத்தி செய்யும் உயிரிகளுள் நிலத்தில் வாழும் தாவரங்களும், நீரில் வாழும் அல்காக்களும் அடங்குகின்றன. இதற்கு முரணாகச் சார்பூட்ட உயிரிகள் தன்னூட்ட உயிரிகளை உட்கொண்டு வாழ்கின்றன. தன்னூட்ட உயிரிகள், காபனீரொட்சைடைத் தாழ்த்துவதன் மூலம், உயிர்த்தொகுப்புக்குத் தேவையான கரிமச் சேர்மங்களை உருவாக்குவதுடன், வேதியியல் ஆற்றல் சேமிப்பையும் உருவாக்குகின்றன. பெரும்பாலான தன்னூட்ட உயிரிகள் நீரைத் தாழ்த்திகளாகப் பயன்படுத்துகின்றன. ஆனால், சில தன்னூட்ட உயிரிகள் ஐதரசன் சல்பைடு போன்ற ஐதரசன் சேர்மங்களைப் பயன்படுத்துகின்றன. தன்னூட்ட உயிரிகளுள் ஒரு வகையான "ஒளியியைபிகள்" (Phototrophs) சூரிய ஒளியில் இருக்கும் மின்காந்த ஆற்றலை தாழ்த்திய கரிம வடிவில் வேதியியல் ஆற்றலாக மாற்றுகின்றன. 

தன்னூட்ட உயிரிகள், ஒளித்தன்னூட்ட உயிரிகளாகவோ வேதித்தன்னூட்ட உயிரிகளாகவோ இருக்கலாம். ஒளியியைபிகள், சூரிய ஒளியை ஆற்றல் மூலமாகப் பயன்படுத்துகின்ற அதேவேளை, வேதியூட்ட உயிரிகள் மின்னணு வழங்கிகளை ஆற்றல் மூலங்களாகப் பயன்படுத்துகின்றன. தன்னூட்ட உயிரிகளைப் பொறுத்தவரை, இந்த மின்னணு வழங்கிகள் கரிமமில் வேதி மூலங்களில் இருந்து வருகின்றன. 


</doc>
<doc id="312638" url="https://ta.wikipedia.org/wiki?curid=312638" title="அனுராதா தோக்சம்">
அனுராதா தோக்சம்

அனுராதா தோச்கம் "(Anuradha Thokchom)" (பிறப்பு: பிப்ரவரி 2, 1989 தவுபால், மணிப்பூர், இந்தியா)ஓர் இந்திய மகளிர் தேசிய வளைதடிபந்தாட்டக் குழு உறுப்பினர் ஆவார். இவர் மணிப்பூரி பிறந்தவர். இவர் கள முன்னணியாளராக விளையாடுகிறார். இவர் இந்தியக் குழுவின் உயர்பட்டறிவு வாய்ந்தவர். இவர் 80க்கும் மேற்பட்ட உலக்க் கோப்பைகள் வென்றுள்ளார்.


</doc>
<doc id="312644" url="https://ta.wikipedia.org/wiki?curid=312644" title="சிங்கிள்சானா சிங்">
சிங்கிள்சானா சிங்

சிங்கிள்சானா சிங் "(Chinglensana Singh)" (பிறப்பு: 2 திசம்பர் 1991) ஓர் இந்திய வளைதடிபந்தாட்ட வீரர் ஆவார்.இவர் களத்தில் பிந்தரை அணிவகுப்பாளராக விளையாடுகிறார். இவர் 2012 இல் இந்திய ஆடவர் வளைதடிபந்தாட்டக் குழுவில் கணிசமான சாதனை ஈட்டினார். இவரிந்திய வளைதடிபந்தாட்டக் குழு சார்பில் மும்பை தபாங் அணியில் விளையாடுகிறார்.


</doc>
<doc id="312646" url="https://ta.wikipedia.org/wiki?curid=312646" title="கண்டமங்கலம் குருசாமி அம்மையார் கோயில்">
கண்டமங்கலம் குருசாமி அம்மையார் கோயில்

குருசாமி அம்மையார் கோயில் என்பது புதுச்சேரி மாநிலத்தின் கண்டமங்கலம் எனும் ஊரில் அமைந்துள்ள சித்தர் ஜீவசமாதி கோயிலாகும். இந்த கோயில் கண்டமங்கலத்தில் சமரச சுத்த சண்மார்க்க நிலையத்தில் அமைந்துள்ளது. இவர் 1890லிருந்து 1895 வரையான காலக்கட்டத்தில் இப்பகுதியில் வசித்திருக்காலம் என்று நம்புகின்றனர். இந்தியா சுகந்திரம் பெறுவதற்கு போராடிக் கொண்டிருந்த சமயத்தில் தமிழக மற்றும் பிரஞ்சு எல்லைகளுக்கு இடையே இவ்விடம் அமைந்தமையால், சமாதி கவனிப்பாரற்று போனது. தமிழகத்திலிருந்தோ, பாண்டிச்சேரியிலிருந்து வருகின்ற பக்தர்களை பிரெஞ்சு படையினர் அனுமதிக்க மறுத்தனர். நடராஜ சுவாமிகள் என்பர் அசிரிரி மூலம் அம்மையாரின் சமாதியை அறிந்து, அவரின் அருளால் பல்வேறு நபர்களிடமிருந்து பொருட்களைப் பெற்று கோயிலாக கட்டினார். அம்மையாரின் படத்தினையும் பக்தரிடமிருந்து பெற்று சிலை ஏற்படுத்தினார். கண்டமங்கலத்தில் இக்கோயில் அமையவும், அன்னதானம் செய்யவும் வழிவகை செய்தார். 
குருசாமி அம்மையாரின் அபிசேகத்திற்கு மிளாகாய் அரைத்து தந்தால் வேண்டுதல் நிறைவேறும் என்பது நம்பிக்கையாகும்.

தஞ்சாவூர் மாவட்டம் அம்மாப்பேட்டையில் பிறந்த நடராஜ சுவாமிகள் என்பவர் இத்தலத்தினை அறிந்து பல்வேறு நபர்களின் துணையுடன் கோயிலாக மாற்றினார். நடராஜ சுவாமிகள் பல்வேறு தலங்களுக்கு யாத்திரையாக சென்றார். அவ்வாறு செல்லும் போது புதுவையில் சித்தானந்த சுவாமி கோயிலில் ஒரு அசிரி கேட்டது. அதனைத் தொடந்து அவர் பயணப்பட குருசாமி அம்மையாரின் சமாதிக்கு அந்த அசிரிர் வழிகாட்டியது. புதருக்குள் இருந்த சமாதியை அறிந்த நடராஜர் அம்மையாரின் சமாதியை உலகிற்கு காட்டினார். அப்போது பிரெஞ்சு பிரிட்டிஸ் படையினரின் எதிர்ப்பையும் மீறி செயல்படுத்தினார். நடராஜ சுவாமிகள், அம்மையார் படத்தினை மங்கலம்பேட்டியில் வாழ்ந்த பக்தரிடமிருப்பதை அறிந்து அவரைத் தேடிக் கண்டுபிடித்து புகைப்படத்தினைப் பெற்றார். அதைக் கொண்டு அம்மையாருக்கு திருவுருவச் சிலையையும் செய்தார். பல்வேறு செல்வந்தர்கள் முன்பு அம்மையாருக்கு அளித்த நிலங்களையும், சொத்துகளையும் மீட்டார். அம்மையாரின் சிலை, கோயில் உருவாக்கத்தோடு, சுத்த சன்மார்கத்தினை நிறுவி அன்னதானத்தினை மேற்கொண்டார். நடராஜ சுவாமிகள் மறைந்த பிறகு சீதாராம் சுவாமிகள் இப்பொறுப்பினை ஏற்று நடத்திவந்தார். இப்போது இருவரின் சமாதிகளும் அம்மையாரின் சமாதிக்கு சற்று அருகில் உள்ளன.


</doc>
<doc id="312647" url="https://ta.wikipedia.org/wiki?curid=312647" title="தனீசு முசுதபா">
தனீசு முசுதபா

தனீசு முசுதபா "(Danish Mujtaba)" (பிறப்பு: 20 திசம்பர் 1988 அலகாபாது) ஓர் இந்தியத் தொழில்முறை வளைதடிபந்தாட்ட வீரர் ஆவார். இவர் 2009 இல் இந்திய ஆடவர் தேசிய வளைதடிபந்தாட்டக் குழுவில் கணிசமான சாதனையை ந்கழ்த்தினார்.இவர் இலண்டனில் 2012 இல் இந்தியா சார்பில் ஒலிம்பிக் விளையாட்டுகளில் கலந்துகொண்டார்.


</doc>
<doc id="312650" url="https://ta.wikipedia.org/wiki?curid=312650" title="தீப் கிரேசு எக்கா">
தீப் கிரேசு எக்கா

தீப் கிரேசு எக்கா "(Deep Grace Ekka)" (பிறப்பு: ஜூன் 3, 1994) ஓர் இந்திய மகளிர் வளைதடிபந்தாட்ட வீர்ர். இவர் களத்தில் தற்காப்பு இருப்பில் ஆடுகிறார்.இவர் ஒடிசா சுந்தர்கார் மாவட்ட பலிசங்கர ஊராட்சி ஒன்றியத்திலுள்ள உலுல்கிடிகி ஊரைச் சேர்ந்தவர்.இவர் சார்லசு எக்காவுக்கும் ஜயமணி எக்காவுக்கும் பிறந்தார். 
She was initially coached by Tej Kumar Xess (2005–06) but after joining the SAI-SAG centre in 2007 she is training under Lucela Ekka and Saroj Mohanty.


</doc>
<doc id="312655" url="https://ta.wikipedia.org/wiki?curid=312655" title="ஐப்போத்தலாமசு">
ஐப்போத்தலாமசு

ஐப்போத்தலாமசு அல்லது முன்மூளை கீழுள்ளறை (hypothalamus) என்பது பல்வேறு செயல்களைச் செய்யக்கூடிய, பல சிறிய உட்கருக்களைக் கொண்ட, மூளையின் ஒரு பகுதியாகும். அகச்சுரப்பித் தொகுதியுடன் நரம்புத் தொகுதியை கபச் சுரப்பியின் வழியாக இணைப்பது ஐப்போத்தலாமசின் முதன்மையான பணிகளில் ஒன்றாகும். ஐப்போத்தலாமசு உவளகத்தின் (முன்மூளை உள்ளறை;Thalamus) அடியில் உணர்வு மண்டலத்தின் (limbic system) ஒரு பகுதியாக அமைந்துள்ளது. ஐப்போத்தலாமசு நடுமூளையின் (diencephalon) கீழ்ப்புறப் பகுதியாக உள்ளது. அனைத்து முதுகெலும்பிகளின் மூளைகளிலும் ஐப்போத்தலாமசு உள்ளது. மனிதர்களில் ஐப்போத்தலாமசு வாதுமை அளவில் உள்ளது.

வளர்சிதைமாற்றம் போன்ற குறிப்பிட்ட உயிரியத் தொழிற்பாடுகளுக்கும், தன்னாட்சி நரம்புத்தொகுதியின் பிற செயற்பாடுகளுக்கும் ஐப்போத்தலாமசு பொறுப்பாக உள்ளது. குறிப்பிட்ட நரம்பு இயக்குநீர்களை (வெளியிடு இயக்குநீர்கள்) ஐப்போத்தலாமசு உற்பத்தி செய்து, சுரக்கிறது. இத்தகைய வெளியிடு இயக்குநீர்கள் கபச் சுரப்பி இயக்குநீர்கள் சுரப்பதைத் தூண்டவோ, தடுக்கவோ செய்கின்றன.

உடலின் வெப்ப நிலையைச் சீரமைத்தல், பசி, (பெற்றோர்) பேணுகையின் சில முக்கியமான கூறுகள், தாய்மைப்பற்றின் செயற்பாடுகள், தாகம், சோர்வு, தூக்கம், பருவ, பொழுது ஒழுங்கியல்புகள் (circadian rhythms) ஆகியவற்றை ஐப்போத்தலாமசு கட்டுப்படுத்துகிறது.


</doc>
<doc id="312656" url="https://ta.wikipedia.org/wiki?curid=312656" title="தீபிகா தாகூர்">
தீபிகா தாகூர்

தீபிகா தாகூர் "(Deepika Thakur)" (பிறப்பு: 7 பிப்ரவரி 1989) ஆரியானா மாநிலத்தை சேர்ந்த ஓர் இந்திய வளைதடிபந்தாட்ட வீரர் ஆவார்.இவர் முன்னணியாலராக விளையாடுகிறார். இவர் சண்ட்iகார் விளையாட்டு விடுதியில் பயின்றவர் இவர் ஆரியானா மாநில யமுனா நகரில் பிறந்தவர்.இப்போது இந்தியத் தொடருந்துத் துறையில் பணிபுரிகிறார்.


</doc>
<doc id="312662" url="https://ta.wikipedia.org/wiki?curid=312662" title="சார்பூட்ட உயிரி">
சார்பூட்ட உயிரி

சார்பூட்ட உயிரி (heterotroph) என்பது, கரிம நிலைப்படுத்தம் செய்ய முடியாததும், தனது வளர்ச்சிக்காகக் கரிமச் சேர்மங்களில் இருந்து கரிமத்தைப் பெறுவனவுமான உயிரியைக் குறிக்கும். சார்பூட்ட உயிரிகள் மே|ற்படி கரிமச் சேர்மங்களை தன்னூட்ட உயிரிகளையோ, பிற சார்பூட்ட உயிரிகளையோ உண்பதன்மூலம் பெறுகின்றன. அவை எவ்வாறு ஆற்றலைப் பெறுகின்றன என்பதை அடிப்படையாகக்கொண்டு அவற்றை மேலும் வகைகளாகப் பிரிக்க முடியும். சார்பூட்ட உயிரி ஆற்றலை ஒளியில் இருந்து பெறுமானால் அது ஒளிச்சார்பூட்ட உயிரி எனப்படும். அது வேதியியல் ஆற்றலைப் பயன்படுத்துமானால் அவ்வுயிரியை வேதிச்சார்பூட்ட உயிரி என்பர். 

சூரிய ஒளி அல்லது கரிமமில் சேர்மங்களைப் பயன்படுத்தி காபோவைதரேட்டு, கொழுப்பு, புரோட்டீன் போன்ற கரிமச் சேர்மங்களை உருவாக்கும் தன்னூட்ட உயிரிகளிலிருந்து சார்பூட்ட உயிரிகள் வேறுபட்டவை. இவ்வாறு தன்னூட்ட உயிரிகள் உருவாக்கும் கரிமச் சேர்மங்கள் தன்னூட்ட உயிரிகளுக்கு வேண்டிய ஆற்றலைத் தருவதுபோல், அவற்றை உணவாகக் கொள்ளும் சார்பூட்ட உயிரிகளுக்கும் ஆற்றலை அளிக்கின்றன. உலகில் வாழுகின்ற உயிரினங்களில் 95% அல்லது அதற்கு மேற்பட்ட விலங்குகள், பங்கசுக்கள், பெரும்பாலான பக்டீரியாக்கள் உள்ளிட்டவை சார்பூட்ட உயிரிகளே. 


</doc>
<doc id="312669" url="https://ta.wikipedia.org/wiki?curid=312669" title="இலீலிமா மிஞ்சு">
இலீலிமா மிஞ்சு

இலீலிமா மிஞ்சு "(Lilima Minz)"' ஓர் ஒடிசா மாநிலத்தைச் சேர்ந்த இந்திய மகளிர் வளைதடிபந்தாட்ட வீரர் ஆவார். இவர் களத்தில் முன்னணியாளராக விலையாடுகிறார். இவர் ஒடிசா மாநில, சுந்தர்கார் மாவட்ட, இலஞ்சிபெர்னா ஊராட்சி ஒன்றியத்தில் உள்ள பிகபந்து-தனதோலி எனும் ஊரில் பிறந்தார். இவர் அஞ்சுலூசு மிஞ்சுவுக்கும் சில்வியா மிஞ்சுவுக்கும் பிறந்தார். இவர் ஒடிசா, உர்ருர்கெலாவின் பன்போசு விளையாட்டு விடுதியில் பயின்றவர்.


</doc>
<doc id="312676" url="https://ta.wikipedia.org/wiki?curid=312676" title="வண்ணார பரதேசி சுவாமிகள்">
வண்ணார பரதேசி சுவாமிகள்

வண்ணார பரதேசி சுவாமிகள் என்பவர் என்பவர் புதுச்சேர் வில்லியனூரில் வாழ்ந்த சித்தராவார். இவர் வள்ளலார் இராமலிங்க அடிகளின் சமகாலத்தில் வாழ்ந்தார். வில்வக்காட்டில் வாழ்ந்து வந்தார். இவர் நவகண்ட யோகத்தினை செய்கையில் கை, காலென உறுப்புகள் தனித்தனியாக கிடப்பதை பார்ததவர்கள் பயந்து போனார்கள். அவர்கள் சென்று ஊர் மக்களை அழைத்து வரும்போது, வண்ணாரப் பரதேசி சுவாமிகள் முழு உடலுடன் இருந்தார். இவர் வாழ்ந்த வில்வக் காடானது வில்லிலியனூர் என்று அழைக்கப்படுகிறது.

அதன் பிறகு பரதேசி சித்தரை வணங்கிவந்தனர். மீனவர்கள் இவரை வணங்கியப் பின்னே வியாபாரத்திற்கு சென்றார்கள். இவர் மண்ணை எடுத்து தந்தால் அன்றைக்கு மீன்கள் அனைத்தும் விற்பனையாகிவிடும். நோயுற்ற மக்களுக்கு மண் பூசி குணப்படுத்தியுள்ளார். 

இவர் மறைந்ததும், இவரது சமாதியில் லிங்கத்தினை பிரதிஸ்டை செய்து வழிபட்டு வருகின்றனர். 

பரதேசிச் சித்தர் சமாதி புதுச்சேரி மாநிலத்தின் வில்லியனூர் அருகே ஒதியம்பட்டு எனுமிடத்தில் அமைந்துள்ளது. 


</doc>
<doc id="312680" url="https://ta.wikipedia.org/wiki?curid=312680" title="கு. இராமலிங்கம்">
கு. இராமலிங்கம்

கு. இராமலிங்கம் ( புனைபெயர் குயிலன் 14 செப்டம்பர் 1922 - 8 திசம்பர் 2002) என்பவர் ஒரு தமிழ்க் கவிஞர், எழுத்தாளர், மொழிபெயர்ப்பாளராவார். இவர் தமிழ், ஆங்கிலம், தெலுங்கு, கன்னடம், மலையாளம், வடமொழி ஆகிய மொழிகளில் புலமை பெற்றவர். முகவை ராஜமாணிக்கம், கவிஞர் தமிழ்ஒளி ஆகியோருடன் இணைந்து "தமிழ்நாடு முற்போக்கு எழுத்தாளர் சங்கத்தை" அமைத்தவர்.

இவர் தமிழ்நாட்டின் இராமநாதபுரம் மாவட்டம் பூசேரி என்ற சிற்றூரில் குருமூர்த்தி பிள்ளை -வெயில் உவந்தம்மாள் ஆகிய இணையரின் மகனாகப் பிறந்தார். வாழ்க்கைச் சூழலால் ஆறாம் வகுப்புவரைதான் படிக்க இயன்றது. பின் பிழைப்புக்காக சிலகாலம் பர்மா சென்று மீண்டும் தமிழகம் வந்தார். துவக்கத்தில் இவர் காங்கிரசு கட்சியில் இருந்த இவர் பின் பொதுவுடமையாளராக மாறி, கட்சிப்பணியில் இணைத்துக் கொண்டார்.

சின்ன அண்ணாமலையின் தமிழ்ப் பண்ணையில், அதன் வெளியீடாக வெளி வந்த ‘மாலதி’ என்ற வார இதழ், 1946 இல் இலக்கிய மன்றம் இதழ் ஆகியவற்றுக்கு ஆசிரியராக இருந்தார். பொதுவுடமைக் கட்சியில் இணைந்தபின் 1948இல் ‘தென்றல்’ என்ற இதழை பொதுவுடமை கொள்கை தாங்கிய இதழாகத் தொடங்கினார். பொதுவுடமை கட்சி தடைசெய்யப்பட்ட காலகட்டத்தில், முன்னணி என்ற அரசியல் வார இதழைத் தொடங்கினார். இதில் இவர் எழுதிய அரசியல் தலையங்கத்தால் ஆட்சியாளர்களின் கோபத்துக்கு ஆளாகி வழக்கில் கைது செய்யப்பட்டு, மூன்று மாதங்கள் விசாரணைக் கைதியாகச் சிறையில் இருந்தார். 1961 இல் ‘குயிலன் பதிப்பகம்’ என்ற பதிப்பகம் துவக்கி நடத்திவந்தார்.


</doc>
<doc id="312682" url="https://ta.wikipedia.org/wiki?curid=312682" title="சுழல்களும் நிலைத்த புள்ளிகளும்">
சுழல்களும் நிலைத்த புள்ளிகளும்

கணிதத்தில் S என்ற முடிவுறு கணத்தின் மீதான வரிசைமாற்றம் "π" எனில் அவ்வரிசைமாற்றத்தின் சுழல்கள் ("cycles") என்பவை, "S" இன் மீது செயற்படும் வரிசைமாற்றம் "π" இன் செயற்பாட்டால் உருவாகும் உட்குலங்களின் சுற்றுப்பாதைகளுக்கு (orbit) இருவழியொத்தவையாக அமைவன ஆகும். இந்த சுற்றுப்பாதைகள் S இன் உட்கணங்களாக அமையும். 

இந்த சுற்றுப்பாதைக்குரிய "π" இன் சுழல் ( "c" "c" ... "c" ) என எழுதப்படுகிறது. "c" ஆக சுற்றுப்பாதையின் எந்தவொரு உறுப்பும் எடுத்துக்கொள்ளப்படலாம் என்பதால், இம்முறையில் எழுதுவது தனித்தவொரு முறையாகா இருக்காது. 

ஒரு சுற்றுப்பாதையின் அளவு "l" எனில் அதுவே, அச்சுற்றுப்பாதையின் சுழலின் நீளம் ஆகும். "l" = 1 எனில் சுற்றுப்பாதையில் ஒரேயொரு உறுப்பு மட்டுமேயிருக்கும்; அந்த உறுப்பு வரிசைமாற்றத்தின் நிலைத்த புள்ளி எனப்படும்.

ஏதாவது ஒரு வரிசைப்படி ஒரு வரிசைமாற்றத்தின் சுழல்களை அடுத்தடுத்து எழுதுவதன் மூலம் அவ்வரிசைமாற்றம் குறிக்கப்படுகிறது. 

எடுத்துக்காட்டு:

இதில் 1 ----> 2, 2---->4, 4---->3, 3---->1; 6 ----> 8, 5---->5, 7--->7. எனவே இவ்வரிசைமாற்றத்தைப் பின்வரும் விதங்களில் எழுதலாம்.

இதில் "π"(5)=5, "π"(7)=7 என்பதால் 5, 7 இரண்டும் "π" இன் நிலைத்த புள்ளிகள். ஒரு வரிசைமாற்றத்தின் நிலைத்தபுள்ளிகளை அதாவது 1 நீளமுள்ள சுழலைக் குறிக்கவேண்டியது அவசியமில்லை என்பதால் வரிசைமாற்றத்தினை எழுதும் சரியானமுறை:

S = {a_1, a_2, ..., a_n} என்று கொள்வோம். இதனுடைய வரிசைமாற்றம் ஒவ்வொன்றும் formula_2 என்ற இருவழிக்கோப்பு. இதை சுழல்முறையில் குறிகாட்ட, ஏதாவது ஒரு உறுப்பிலிருந்து தொடங்கலாம். a_1 இலிருந்து தொடங்கினால் அது formula_3 க்குப்போகிறது. இது formula_4 = formula_5 க்குப்போகிறது. ஆக,

இங்கு இந்தச்சுழலின் நீளம் k_1.

formula_7 இவைகள் "n" உறுப்புகளையும் கொண்டுவிட்டால், இத்திரிபில் மொத்தமே ஒரு சுழல்தான். இல்லாவிட்டால், இவைகளில் இல்லாத ஒரு உறுப்பிலிருந்து தொடங்கி மேற்படி செயல்பாட்டைத் திரும்பச்செய்ய வேண்டும். எல்லாஉறுப்புகளும் சுழல்களுக்குள் வரும் வரையில் இதையே தொடர்ந்து செய்தால், கடைசியில் கீழுள்ளபடி ஒரு சுழற்பிரிவு கிடைக்கும்:

எனவே இந்த வரிசைமாற்றத்தின் சுழலமைப்புக் குறியீடு:

இந்த சுழலமைப்பிலுள்ள வரிசைமாற்றங்களின் எண்ணிக்கை (தேற்றத்தின்படி): 

எடுத்துக்காட்டு:

இதன் 

இந்த சுழலமைப்பிலுள்ள எல்லா வரிசைமாற்றங்களின் எண்ணிக்கை = formula_17 = 7,560.
சரியாக "j" சேரா சுழல்களைக்கொண்ட "k" உறுப்புகளின் வரிசைமாற்றங்களின் என்ணிக்கையை குறியிடப்படாத முதல்வகை ஸ்டெர்லிங் எண் "s"("k", "j") தருகிறது.




"j" சுழல்கள் கொண்டதாக "k" உறுப்புகளை இருவேறு வழிகளில் வரிசைமாற்றலாம்:

எனவே,

"j" நிலைப்புள்ளிகள் கொண்ட "k" உறுப்புகளை வரிசைமாற்றும் வழிகளின் எண்ணிக்கையை "f"("k", "j") தருகிறது.






</doc>
<doc id="312696" url="https://ta.wikipedia.org/wiki?curid=312696" title="சீர்தரப்படுத்தப்பட்ட தேர்வு">
சீர்தரப்படுத்தப்பட்ட தேர்வு

சீர்தரப்படுத்தப்பட்ட தேர்வு ("standardized test") என்பது ஒரே போன்று "சீர்தரப்படுத்தப்பட்ட" வகையில் நடத்தப்பட்டு மதிப்பிடுதலும் முரணற்று "சீராக" உள்ள தேர்வாகும். வினாக்கள், நடத்துமுறை, நடத்துச்சூழல், மதிப்பீடு செயல்முறைகள், விளக்கங்கள் ஒரே சீராக இருக்குமாறு வடிவமைக்கப்பட்ட தேர்வுகளாகும். இவற்றில் நடத்தப்படுதலும் மதிப்பிடுதலும் முன்னரே முடிவு செய்தபடி சீரான முறையில் அமைந்திருக்கும். 

தேர்வெழுதும் அனைவருக்கும் ஒரே போன்று ஒரே தேர்வு வழங்கபடும் அனைத்துத் தேர்வுகளுமே சீர்தரப்படுத்தப்பட்ட தேர்வுகளாகும். இவை உயர் பணையத் தேர்வுகளாகவோ, நேரம் கட்டுபடுத்தப்பட்ட தேர்வுகளாகவோ பலதேர்வுக் கேள்விகளாகவோ இருக்க வேண்டியதில்லை. இதற்கு எதிரான "சீர்தரப்படுத்தப்படாத தேர்வுகள்" வெவ்வேறுவருக்கு வெவ்வேறு தேர்வுகள் வழங்கப்படுதலும் அல்லது ஒரே தேர்வு வெவ்வேறு சூழல்களில் நடப்பதும் ஆகும்; காட்டாக ஒரு குழுவிற்கு மற்றதை விட அதே வினாத்தாளுக்கு குறைந்த நேரம் வழங்கப்படுதல் அல்லது ஒரே விடை ஒரு சாராருக்கு சரியென்றும் மறு சாராருக்கு தவறென்றும் மதிப்பிடுதல் போன்றவையாகும்.

சீர்தரப்படுத்தப்பட்ட தேர்வுகள் ஒரு சாராருக்கு எளிதாகவும் மறுசாராருக்கு கடினமாகவும் இருப்பதில்லை; அனைவரும் ஒரே அளவுகோலால் மதிப்பிடப்படுகின்றனர். முரணற்று இருப்பதால் இத்தேர்வுகளின் மதிப்பீடுகளை தேர்வெடுத்தவர்களிடையே ஒப்பிடுவது எளிதாக உள்ளது. 



</doc>
<doc id="312699" url="https://ta.wikipedia.org/wiki?curid=312699" title="தேர்வு (மதிப்பிடுதல்)">
தேர்வு (மதிப்பிடுதல்)

தேர்வு அல்லது பரீட்சை ("examination", சுருங்க:"exam") என்பது தேர்வுக்குட்பட்ட ஒருவரின் அறிவு, திறன், நாட்டம், உடல் நலத்தகுதியை (அல்லது மற்றவற்றில் வகைப்படுத்துதலுக்காக, காட்டு: நம்பிக்கைகள்) மதிப்பிடுவதாகும். இந்தத் தேர்வினை வாய்வழியாகவோ தாள் வழியிலோ கணினி மூலமாகவோ நடத்தலாம்; அல்லது உடல்திறன் தேர்வுகளில் குறிப்பிட்ட பகுதியில் தனது திறனை வெளிப்படுத்தக் கோரலாம். தேர்வுகள் நடத்தப்படும் பாணி, கடுமை மற்றும் தேவைகள் மாறுபடுகின்றன. காட்டாக, மூடிய நூல் தேர்வில் தேர்வுக்குட்பட்டவர் தனது நினைவுத் திறனைக் கொண்டு விடையளிக்க எதிர்பார்க்கப்படுகின்றது; திறந்த நூல் தேர்வில் தேர்வுக்குட்பட்டவர் உசாத்துணையையோ கைக்கணியையோ பயன்படுத்தி விடையளிக்க வேண்டியுள்ளது. தேர்வு முறைசார்ந்தோ முறைசாராதோ இருக்கலாம். காட்டாக தனது மகனுக்கு தந்தை நடத்தும் படிப்பறிவுத் தேர்வு முறைசாராதிருக்கலாம். ஓர் வகுப்பறையில் ஆசிரியர் நடத்தும் இறுதித் தேர்வு முறைசார் தேர்வாகும். முறைசார் தேர்வில் பொதுவாக தரநிலை அல்லது தேர்வு மதிப்பெண் வழங்கப்படும். இந்தத் தேர்வு மதிப்பெண் நெறிமுறைகளுக்கு ஒட்டியோ அல்லது குறிப்பிட்ட அளவுகோல்களாலோஅல்லது இரண்டையும் ஒட்டியோ புரிந்து கொள்ளப்படும். மதிப்பீட்டிற்கான நெறிமுறை தனியாகவோ, அல்லது பலமடங்கு தேர்வுக்குட்பட்டவர்களின் புள்ளியியலாய்வு மூலமாகவோ தீர்மானிக்கப்படலாம். 

சீரான முறையில் நடத்தப்பட்டும் மதிப்பிடப்பட்டும் சட்டவழியே நிலைநிறுத்தக்கூடியதுமான தேர்வு சீர்தரப்படுத்தப்பட்ட தேர்வு எனப்படுகின்றது. சீர்தரப்படுத்தப்பட்ட தேர்வுகள் பெரும்பாலும் கல்வி, தொழில்முறை சான்றளிப்பு, உளவியல், படைத்துறை போன்ற துறைகளில் பயன்படுத்தப்படுகின்றன.



</doc>
<doc id="312701" url="https://ta.wikipedia.org/wiki?curid=312701" title="ஒருமித்த கொடுக்கல் இணைப்பிடைமுகம்">
ஒருமித்த கொடுக்கல் இணைப்பிடைமுகம்

ஒருமித்த கொடுக்கல் இணைப்பிடைமுகம் ("Unified Payments Interface", UPI) கூடிவரும் திறன்பேசி ஏற்பு, இந்திய மொழிகளில் இடைமுகங்கள், அனைவருக்கும் இணைய மற்றும் தரவு அணுக்கம் ஆகிய போக்குகளைப் பயன்படுத்தும் முகமாக அடுத்தத் தலைமுறை இணையவழி உடனடி கொடுக்கல்களுக்கு வசதி புரியும் கட்டமைப்பும் சீர்தர செயலி நிரலாக்க இடைமுகங்களின் தொகுதியும் ஆகும்.இந்திய ரிசர்வ் வங்கியின் "குறைந்த பணத்தாள்கள், மிகுதியாக எண்மம்" என்ற இலக்கை நோக்கி இந்தியத் தேசிய கொடுக்கல்கள் நிறுவனம் இதனை துவக்கியுள்ளது. உடனடி கொடுக்கல் சேவை(IMPS) தளத்தின் மேலாக இ.தே.கொ.நி இதனை வடிவமைத்துள்ளது. இதன் மூலம் கைப்பேசி மூலமாக பணத்தை மற்றவருக்கு உடனடியாக மாற்றுவது/கொடுப்பது இயலும்.

யுபிஐ இணைபிடைமுகத்தைக் கொண்டு வங்கிகளும் வங்கியல்லாதோரும் கைப்பேசி குறுஞ்செயலிகளை அறிமுகப்படுத்தும் போது பயனர்கள் தங்களுக்கான யுபிஐ அடையாளத்தை பெற வேண்டும். கைப்பேசி வங்கிப் பணிகளை பயன்படுத்துவோர் ஏற்கெனவே எம்-பின் எனப்படும் கைப்பேசி குறியீட்டை பெற்றிருப்பர். மற்றவர்கள் இதனைப் பெறவேண்டும். இந்த எம்-பின் தான் யுபிஐ கொடுக்கலில் இரண்டாம் கட்ட உறுதியளிப்பதாக அமையும். ஒருவருக்குப் பணம் கொடுக்க பெறுநரின் யுபிஐ அடையாளமும் தன்னுடைய எம்பின்னும் தெரிந்திருந்தால் போதுமானது. இதனால் நீண்ட வங்கிக் கணக்கெண்ணையும் சிக்கலான ஐஎஃப்எசுசி குறியீடுகளையும் பகிரவேண்டியத் தேவையில்லை. இணையவழி வாங்கல்களில் ஒருவரது கைப்பேசியில் வங்கிச் செயலி வழியாக எம் பின்னைப் பயன்படுத்தி பணம் வழங்க முடியும். இதனால் வீட்டு வாயில்களில் பொருளுக்கு எதிர் பணம் கொடுக்கும் செயற்பாடுகளிலும் நேரடியாக பொருள் பெற்றபிறகு யுபிஐ மூலம் இணைய அங்காடிக்கு உடனடியாகப் பணம் செலுத்தலாம்.


</doc>
<doc id="312706" url="https://ta.wikipedia.org/wiki?curid=312706" title="நிதேந்திர சிங் ராவத்">
நிதேந்திர சிங் ராவத்

நிதேந்திர சிங் ராவத் "(Nitendra Singh Rawat)" ஓர் இந்திய மாரத்தான் ஓட்டப்பந்தய வீரராவார். இவர் 1986 ஆம் ஆண்டு செப்டம்பர் மாதம் 29 ஆம் தேதியன்று பிறந்தார். உத்தராகண்டம் மாநிலத்தின் பாகேசுவர் மாவட்டத்திலுள்ள காரூர் நகரத்தில் இவர் வசித்து வருகிறார்.

நிதேந்திர சிங், இரியோ டி செனிரோவில் நடைபெற்ற 2016 கோடைக்கால ஒலிம்பிக் விளையாட்டுப் போட்டிகளில் ஆண்கள் மாரத்தான் ஓட்டப்பந்தயத்தில் ஓடுவதற்காக தேர்வு செய்யப்பட்டார் ஆகத்து 21, 2016 அன்று நடந்த ஒலிம்பிக் மாரத்தானில் 2 மணி 22 நிமிடங்கள் 52 வினாடிகளில் நிறைவு செய்து 84ஆம் இடத்தை எட்டினார். 


</doc>
<doc id="312708" url="https://ta.wikipedia.org/wiki?curid=312708" title="இயிசுனா மேத்தியூ">
இயிசுனா மேத்தியூ

இயிசுனா மேத்தியூ "(Jisna Mathew)" ஓர் இந்திய ஓட்டப்பந்தய வீராங்கனையாவார். இவர் 1999 ஆம் ஆண்டு சனவரி மாதம் 07 ஆம் தேதியன்று பிறந்தார். கேரளா மாநிலத்தில் இவர் வசித்து வருகிறார், தேசிய இளையோர் தடகளச் சாம்பியன் போட்டியில் தங்கப்பதக்கம் வென்றதன் மூலம் இவர் உலக இளையோர் தடகளப் போட்டிகளில் பங்கேற்கும் தகுதியைப் பெற்றார். இயிசுனா, இரியோ டி செனிரோவில் நடைபெற்ற 2016 கோடைகால ஒலிம்பிக் போட்டிகளில் பெண்கள் ஓட்டப்பந்தயத்தில் ஓடுவதற்காக தேர்வு செய்யப்பட்டார்


</doc>
<doc id="312713" url="https://ta.wikipedia.org/wiki?curid=312713" title="இந்தியத் தேசிய கொடுக்கல்கள் நிறுவனம்">
இந்தியத் தேசிய கொடுக்கல்கள் நிறுவனம்

இந்திய தேசிய கொடுப்பனவு நிறுவனம் ("National Payments Corporation of India", NPCI) இந்தியாவின் அனைத்து சில்லறைக் கொடுப்பனவு அமைப்புக்களுக்கும் மைய நிறுவனமாக விளங்குகின்றது; இதனுடைய இலக்கு நாட்டின் ஒவ்வொரு குடிமகனுக்கும் எவ்விடத்திலிருந்தும் எந்நேரத்திலும் இணையக் கொடுப்பனவுகளை செய்ய இயலுமாறு செய்வதாகும். 2008ஆம் ஆண்டு நிறுவப்பட்ட இது நிறுவனங்கள் சட்டம், 2013-ன் பகுதி 25-ன் கீழ் இலாபநோக்கற்ற அமைப்பாக விளங்குகின்றது. இதனை நாட்டின் மையவங்கியான இந்திய ரிசர்வ் வங்கி வளர்த்தெடுக்கின்றது.

இது உள்நாட்டு அட்டைக் கொடுப்பனவு பிணையம் ரூபே உருவாக்கத்தை வெற்றிகரமாக நிறைவு செய்துள்ளது; இதனால் பன்னாட்டு அட்டை திட்டங்களின் மீதான சார்பு குறைந்துள்ளது. தற்போது ரூபே அட்டை நாட்டின் அனைத்து தன்னியக்க வங்கி இயந்திரங்களிலும் (2,22,278+)*, விற்பனை முனை கணினிகளிலும் (12,20,763+)* பெரும்பாலான இணைய வணிக நிறுவனங்களிலும் (30,000+)* ஏற்கப்படுகின்றது. 300க்கும் மேற்பட்ட கூட்டுறவு வங்கிகளும் வட்டார ஊரக வங்கிகளும் ரூபே அட்டையை வெளியிட்டுள்ளன.


</doc>
<doc id="312728" url="https://ta.wikipedia.org/wiki?curid=312728" title="அடுக்குச் சார்பு">
அடுக்குச் சார்பு

கணிதத்தில் அடுக்குச் சார்பு ("power function") என்பது formula_1 வடிவிலமைந்த ஒரு சார்பு. இதிலுள்ள formula_2 ஒரு மாறிலி; formula_3 ஒரு மாறி. பொதுவாக, formula_2 இன் மதிப்புகள் நேர் மற்றும் எதிர் முழு எண்களாகவோ அல்லது முழுஎண்கள் போன்ற பிறவகையான எண்களாகவோ இருக்கலாம். இயற்கணிதம், முன்-நுண்கணிதம் ஆகியவற்றில் பயன்படும் அடிப்படைக் கருத்துருவாக அமையும் அடுக்குச் சார்புகள், பல்லுறுப்புக்கோவைகளின் அமைப்புக்கு உதவுகின்றன. 

அடுக்குச் சார்பின் பொதுவடிவம்:

formula_7 எனில்: 

formula_12 எனில்:

formula_17 எனில்: 

formula_21 எனில் formula_2 இன் மதிப்பு ஒற்றையெண் அல்லது இரட்டையெண் என்பதைப் பொறுத்து இருவகையான சார்புக் குடும்பங்கள் கிடைக்கின்றன. 

அனைத்து இரட்டை அடுக்குச் சார்புகளின் வரைபடங்களின் வடிவங்களும் பொதுவாக formula_29 இன் வளைவரையின் வடிவைக் கொண்டிருக்கும் (படம் 2). மேலும் formula_2 இன் மதிப்புக் அதிகரிக்க, அதிகரிக்க வரைவளையின் நடுப்பகுதி தட்டையாகும். இத்தகைய சமச்சீர் கொண்ட சார்புகள் இரட்டைச் சார்புகளெனப்படும்.

formula_2 ஒற்றையெண்ணாக இருக்கும்போது formula_3 இன் நேர்மதிப்புகளிலிருந்து formula_3 இன் எதிர்மதிப்புகளுக்கு formula_26 இன் அணுகுதன்மை எதிர்மறையாகிறது.



அனைத்து ஒற்றை அடுக்குச் சார்புகளின் வரைபடங்களின் வடிவங்களும் பொதுவாக formula_47 இன் வளைவரையின் வடிவைக் கொண்டிருக்கும் (படம் 1). மேலும் formula_2 இன் மதிப்புக் அதிகரிக்க, அதிகரிக்க வரைவளையின் நடுப்பகுதி தட்டையாகும். இத்தகைய சமச்சீர் கொண்ட சார்புகள் ஒற்றைச் சார்புகளெனப்படும்.

formula_50 எனில், formula_26 இன் வளைவரை [அதிபரவளைவு]] வடிவிலமையும். நேர் முழுஎண்களுக்கு போலவே இவ்வகையிலும் formula_2 இன் மதிப்புகள் ஒற்றை அல்லது இரட்டையெண்ணாக இருப்பதைப் பொறுத்து formula_26 இன் வரைபடம் இருவிதமான குடும்பமாக இருக்கும். எனினும் formula_2 இன் மதிப்புகள் ஒற்றை அல்லது இரட்டையெண்ணாக இருப்பதைக் கணக்கில் கொள்ளாமலும், formula_3 இன் மதிப்புகள் நேர் அல்லது எதிரெண் என எதுவாக இருந்தாலும், formula_3 இன் மதிப்புகள் பெரிதாகப் பெரிதாக இச்சார்பின் வளைவரைக் குடும்பங்கள் 0 ஐ அணுகும். formula_57 ஐ வளைவரைகள் வலமிருந்து அல்லது இடமிருந்து அணுகும் திசைப்போக்கு வேறுபடும்.




</doc>
<doc id="312729" url="https://ta.wikipedia.org/wiki?curid=312729" title="புத்தாயிரம் விளையாட்டரங்கம்">
புத்தாயிரம் விளையாட்டரங்கம்

புத்தாயிரம் விளையாட்டரங்கம் (Millennium Stadium) என்பது வேல்ஸ் நாட்டின் தேசிய விளையாட்டரங்கம் ஆகும். இது கார்டிஃப் நகரில் அமைந்துள்ளது. விளம்பர ஆதரவு காரணங்களுக்காக பிரின்சிபாலிட்டி விளையாட்டரங்கம் (Principality Stadium) என்று அழைக்கப்படுகிறது. 1999-ஆண்டு ரக்பி உலகக் கோப்பையை நடத்தும் பொருட்டு இவ்விளையாட்டரங்கம் கட்டப்பட்டது. பெரும்பாலும் ரக்பி போட்டிகளுக்காக பயன்படுத்தப்படும் இவ்வரங்கம் கால்பந்து, இசைநிகழ்ச்சிகள் போன்ற பெருந்திரள் மக்கள் வரத்துடைய முக்கிய நிகழ்வுகளையும் நடத்தப் பயன்படுத்தப்படுகிறது. இங்கிலாந்தின் வெம்ப்ளி அரங்க புனரமைப்புக் காலகட்டத்தில் எஃப் ஏ கோப்பை இறுதிப் போட்டிகள் இவ்விளையாட்டரங்கிலேயே நடத்தப்பெற்றன. இவ்வரங்கம் மூடக்கூடிய கூரையைக் கொண்டதாகும்.

2016-17ஆம் ஆண்டுக்கான யூஈஎஃப்ஏ வாகையர் கூட்டிணைவு இறுதிப் போட்டி இவ்விளையாட்டரங்கில் நடத்தப்பட உள்ளது.



</doc>
<doc id="312737" url="https://ta.wikipedia.org/wiki?curid=312737" title="தேவி (பக்கவழி நெறிப்படுத்தல்)">
தேவி (பக்கவழி நெறிப்படுத்தல்)

தேவி என்பது பின்வரும் இடங்களிலும் பயன்படுகிறது.





</doc>
<doc id="312738" url="https://ta.wikipedia.org/wiki?curid=312738" title="மன்பிரீத் சிங்">
மன்பிரீத் சிங்

மன்பிரீத் சிங் "(Manpreet Singh)" (பிறப்பு: 26 ஜூன் 1992) ஓர் இந்திய வளைதடிபந்தாட்ட வீரர் ஆவார். இவர் களத்தில் பிந்தரை இருப்பில் விளையாடுகிறார். இவர் தன் 19 ஆம் அகவையில் இந்தியா சார்பில் விளையாடினார். மேலும் 2014 இல் இந்தியா சார்பில் கோடைக்கால ஒலிம்பிக் விளையாட்டுகளில் கலந்துகொண்டார். இவர் அங்கு ஆசிய இளைஞர் விளையாட்டக்காரராக அறிவிக்கப்பட்டார். இவர் 2016 கோடைக்கால ஒலிம்பிக் இந்திய விளையாட்டுக் குழுவில் தேர்வு செய்யப்பட்டார்.



</doc>
<doc id="312739" url="https://ta.wikipedia.org/wiki?curid=312739" title="குடுமிப் பருந்து">
குடுமிப் பருந்து

குடுமிப் பருந்து ("Changeable Hawk Eagle") இப்பறவை ஊன் உண்ணிப்பறவை இனத்தில் அக்சிபிட்ரிடே என்ற குடும்பத்தைச் சார்ந்தவையாகும். இதலில் ஸ்பிசாயேடஸ் என்ற பழைய உலக பறைவையை இது ஒத்திருக்கிறது என்று கூறப்பட்டாலும் 1836 ஆண்டுக்கப் பின்னர் இப்பறவை புதிய உலகப்பறவை என்று நிறுபிக்கப்பட்டுள்ளது. அப்பறவை இந்திய துணைக்கண்டப்பகுதிகளில் அமைந்துல்ள இந்தியா, இலங்கை, இமய மலையின் தென்கிழக்குப்பகுதி, மேலும் தென்கிழக்காசியா பகுதியில் அமைந்துள்ள இந்தோனேசியா, பிலிபைன்சு போன்ற இடங்களில் காணப்படுகிறது.

இப்பறவை பொதுவாக திறந்த வெளியாக உள்ள காட்டுப்பகுதிகளில் அமைந்துள்ள உயரமான மரங்களில் வாழுகிறது. இப்பறவை மரத்தின் குச்சுகளால் கூடுகட்டி அதில் ஒரே ஒரு முட்டை இட்டு அடைகாத்து குஞ்சு பொரிக்கிறது. 

இப்பறவை சிறிய வகைப் பறவைகள், ஊர்வன மேலும் பாலூட்டிகள் போன்றவைகளை உணவாக உட்கொள்கிறது.



</doc>
<doc id="312741" url="https://ta.wikipedia.org/wiki?curid=312741" title="குர்மீத் சிங்">
குர்மீத் சிங்

குர்மீத் சிங் "(Gurmeet Singh)" ஒர் இந்திய நடையோட்ட வீரராவார். உத்தராகண்டம் மாநிலத்தில் 1985 ஆம் ஆண்டு சூலை மாதம் 1 ஆம் தேதியன்று ஒரு சிற்றூரில் இவர் பிறந்தார். 20 கிலோமீட்டர் நடையோட்டத்தில் போட்டியிடும் இவர், 2011 ஆம் ஆண்டு மே மாதத்தில் பாட்டியாலாவில் நடைபெற்ற இந்தியன் கிராண்ட் பிரிக்சு 1 போட்டியில் வெற்றி பெற்று தேசிய சாதனை நிகழ்த்தியவராகத் திகழ்கிறார். உலகத் தர இந்திய விளையாட்டு வீரர்களுக்கு உதவும் நிறுவனமான மிட்டால் வெற்றிவீரர் அறக்கட்டளை குர்மீத் சிங்கிற்கு தேவையான அனைத்து உதவிகளையும் வழங்கி ஊக்குவிக்கிறது. உலகின் பெரும்பணக்காரர்களுள் ஒருவரான லக்சுமி மிட்டலால் தொடங்கப்பட்டது இவ்வறக்கட்டளையாகும். 2012 கோடைக்கால ஒலிம்பிக் விளையாட்டுப் போட்டிகளில் 20 கிலோமீட்டர் நடையோட்டத்திற்காக தேர்ந்தெடுக்கப்பட்ட மூன்று தடகள வீரர்களில் இவரும் ஒருவராவார். 20 கிலோமீட்டர் தொலைவை இவர் 1:22:30 மணி நேரத்தில் நடந்து தேசிய சாதனை நிகழ்த்தியிருந்தார். 1:22:05 மணி நேரத்தில் நடந்து ஆறாவது இடம் பிடித்ததன் மூலமாக அயர்லாந்தில் நடைபெற்ற 18 ஆவது டப்ளின் அனைத்துலக கிராண்ட் பிரிக்சு போட்டிக்கு தகுதிபெற்ற குர்மீத் சிங் அப்போட்டியில் 1:23:34 மணி நேரத்தில் நடந்து முடித்து 33 ஆவது இடத்தைப் பிடித்தார்.

வட்டெறிதல் வீரரான தனது உறவுவழி சகோதரர் சுர்சித் சிங்கை முன்மாதிரியாகக் கொண்டே குர்மீத் சிங் தடகள விளையாட்டுப் போட்டிகளைத் தனது துறையாகத் தேர்ந்தெடுத்தார். தீப்மாதா என்ற 20 கிலோமீட்டர் நடையோட்ட வீராங்கனையை திருமணம் செய்து கொண்டார். 2000 ஆம் ஆண்டு நடைபெற்ற தேசிய இளையோர் சாம்பியன் போட்டியில் வெள்ளிப் பதக்கம் வென்றார். புரூனையில் 2001 ஆம் ஆண்டு நடைபெற்ற ஆசிய இளையோர் தடகளச் சாம்பியன் போட்டியில் ஐந்தாவது இடத்தைப் பிடித்தார். 
பெங்களுரில் உள்ள இந்திய விளையாட்டு ஆணைய மையத்தில், பயிற்சியாளர் ராமகிருட்டிணன் காந்தியிடம் 2010 ஆம் ஆண்டின் பிற்பகுதியில் பயிற்சியைத் தொடங்கிய பிறகே இவரது வாழ்க்கை திசைதிரும்பியது. மார்ச் 2012 இல், அவர் நோமி, சப்பான் நாட்டிலுள்ள நோமி நகரில் நடைபெற்ற ஆசிய சாம்பியன் போட்டியில் 1:21:31 மணி நேரத்தில் நடந்து முடித்தார். மார்ச்சு 2016 இல் நடைபெற்ற ஆசிய 20 கி.மீ. இனம் நடை சாம்பியன் போட்டியில் 1 மணி நேரம் 20 நிமிடங்கள் மற்றும் 29 வினாடிகளில் நடந்து முடித்து தங்கப்பதக்கம் வென்றார். ஆசிய சாம்பியன் போட்டி அல்லது ஆசிய விளையாட்டு நிகழ்வு ஒன்றில் ஒரு இந்தியர் தங்கம் வென்ற நிகழ்வு, கடந்த 34 ஆண்டுகளில் முதல் முறையாக நிகழ்ந்த ஒரு சாதனையாகும். 


</doc>
<doc id="312742" url="https://ta.wikipedia.org/wiki?curid=312742" title="தேவா">
தேவா

தேவா என்பது பின்வரும் இடங்களிலும் பயன்படுகிறது.






</doc>
<doc id="312749" url="https://ta.wikipedia.org/wiki?curid=312749" title="மோனிகா மாலிக்">
மோனிகா மாலிக்

மோனிகா மாலிக் "(Monika Malik)" (பிறப்பு: 5 நவம்பர் 1993) ஆரியானா மாநிலத்தைச் சேர்ந்த ஓர் வளைதடிபந்தாட்ட வீரர் ஆவார். இவர் 2014 ஆசிய விளையாட்டுகளில் இந்தியா சார்பில் கலந்துகொண்டார். இவர் இப்போது இந்தியத் தொடருந்துத் துறையில் பணிபுரிகிறார்.



</doc>
<doc id="312758" url="https://ta.wikipedia.org/wiki?curid=312758" title="குரு சித்தானந்தா சுவாமிகள்">
குரு சித்தானந்தா சுவாமிகள்

குரு சித்தானந்தா சுவாமிகள் என்பவர் கடலூர் மாவட்டம் வண்டிப்பாளையம் என்ற ஊரில் வாழ்ந்த சித்தராவார்.
இவரைப் பற்றி மகாகவி பாரதியார் பாடல் இயற்றியுள்ளார். 

இவர் வண்டிப்பாளையத்தில் வீர சைவ மரபில் பிறந்தார். இவரது வீட்டினை பிள்ளையார் வீடு என்று அழைத்தனர். 

இவர் சிறுவயதிலேயே திருப்பாதிரிப்புலியூர் பாடலீசுவரர் கோயிலுக்குச் சென்று வழிபட்டு வந்துள்ளார். இச்சிவாலயத்தில் பூத்தொடுக்கும் பணியை இவரது தாயார் செய்து வந்துள்ளார். அதனால் திருக்கோயிலுக்கு மாலையை கொடுக்கும் பணி இவருடையதாக இருந்தது. ஒருநாள் மழை காரணமாக உரிய நேரத்தில் மாலையை கொண்டு சேர்க்க முடியவில்லை. இவர் கோயிலுக்கு வருகையில் நடைசாத்தப்பட்டிருந்தது. அதனால் கோயில் கதவில் மாலையை வைத்துவிட்டு, இறைவனிடம் "வந்து எடுத்துக் கொள்" என கூறி வீடு திரும்பினார். மறுநாள் அர்ச்சகர் கோயில் கதவு திறந்து உட்சென்று பார்க்கையில் மூலவர் மாலையுடன் இருப்பதைக் கண்டு ஆச்சரியப்பட்டார். 

அச்சிவாலயத்தின் பெரியநாயகியை வணங்கி, தவமிருந்து அட்டமா சித்திகளைப் பெற்றார். அவருடைய பக்தர்களான முத்துகுமாரசாமி பிள்ளை தோட்டத்தில் சமாதி நிலையடைந்தார், 1837ம் ஆண்டு மே மாதம் 28 நாள் சமாதியடைந்தார். தற்போது அவ்விடம் சித்தர் கோயிலாக உள்ளது. 


</doc>
<doc id="312759" url="https://ta.wikipedia.org/wiki?curid=312759" title="நமிதா தாப்போ">
நமிதா தாப்போ

நமிதா தாப்போ "(Namita Toppo)" ஒடிசா மாநிலத்தைச் சேர்ந்த இந்திய மகளிர் நடுக்கள இருப்பில் ஆடும் வளைதடிபந்தாட்ட வீரர் ஆவார்.இவர் ஒடிசா, சுந்தர்கார் மாவட்ட, இராஜ்காங்பூர் உராட்சி ஒன்றியத்தில் உள்ள ஜௌருமால் ஊரைச் பிறந்தவர். இவர் தந்தையார் தோபோ தாப்போ;தாயார் சக்கரவர்த்தி தாப்போ. இவர் ஒடிசா, உரூர்கெலாவில் உள்ள பான்போசு விளையாட்டு விடுதியில் பயின்றவர்.


</doc>
<doc id="312760" url="https://ta.wikipedia.org/wiki?curid=312760" title="உள்மனம்">
உள்மனம்

உள்மனம், நனவிலி மனம் அல்லது நனவில் மனம்<ref name="http://www.tamilvu.org/courses/degree/a061/a0611/html/a0611413.htm"></ref> ("Unconscious mind" அல்லது "the unconscious)" என்பது மனிதனின் மனதில் தானாகவே நடைபெறும் செயல் ஆகும். இது தற்சோதனைக்கு உட்படுத்த முடியாத ஒன்றாகும். மனிதனின் சிந்தனை, நினைவு, ஆர்வம், செயலூக்கம் ஆகிய மனதின் செயல்களுக்கு இதுவே காரணமாக அமைகிறது. மனதின் முழு உணர்வுநிலைக்கு அடுத்த கீழ்நிலையில் உள்மனம் இருந்தாலும் மனிதனின் நடத்தையில் தாக்கத்தை ஏற்படுத்த வல்லது. ஒரு மனிதனின் அடக்கிவைக்கப்பட்ட உணர்ச்சிகள், இயல்பான திறமைகள், அடிப்படைப் புலன்காணும்  உணர்வு (Perception), எண்ணங்கள், பழக்க வழக்கங்கள் முதலிவற்றின் தொகுப்பே உள்மனம் என்று ஆரய்ச்சி முடிவுகள் தெரிவிக்கின்றன. இவைகளுடன் மெய்ப்புனைவுகள், இனந்தெரியாத அச்சங்கள் மற்றும் ஆசைகளும் இருக்கலாம் என்றும் கூறப்படுகிறது.

இருபதாம் நூற்றாண்டின் இணையற்ற மனநல மருத்துவ மேதை சிக்மண்ட் பிராய்டு மன இயக்கத்தை உள்மனம், இடைமனம், (Preconscious mind) புறமனம் (Conscious mind) என மூன்றாகப் பிரித்து, உள்மனம் என்னும் கருத்தை உருவாக்கினார். தொடக்காலத்தில் உள்மனம், இடைமனம், புறமனம் என்பன மனதின் மூன்று பிரிவுகளாகத்தான் கருதப்பட்டன. ஆனால் என்றும் அமைதியற்று இயங்கும் மனதை மூன்று பெட்டிகளாகப் பகுக்க கூடாது; அவை மன இயக்க நிலைகள் (Mental processes) என்றும் பிராய்டு கூறியுள்ளார். கனவுகள், நையாண்டி வேடிக்கப்பேச்சு, வார்த்தைகள் தடுமாற்றம் போன்றவைகளால் இவ்வுள்மனம் வெளிப்படும் என்றும் அவர் கூறியுள்ளார்.

மனதின் மற்ற பாகங்களான உள்ளுணர்வு, உணர்வில்லாமலிருப்பதை ஒரு பழக்கமாகக் கொண்டிருப்பது, மற்றும் தெரிந்திருப்பது (Awareness) போன்றவை மனதின் உணர்வுத்தன்மை மீது தாக்கத்தை ஏற்படுத்தும். தூங்கும்பொழுது நடப்பது, கனவு காண்பது மற்றும் மயக்க வெறி (Delirium), புலன் மரத்த நிலை (Coma) முதலியவை உள் மனம் இருப்பதற்கு அறிகுறிகளாகக் கொள்ளப்படுகின்றன. ஆனால் இவையே உள்மனம் அல்ல.

உள்மனம் என்பதற்கான சொல் -, , 18 ஆம் நூற்றண்டில் செர்மானிய தத்துவ அறிஞர் ப்ரெடெரிக் செல்லிங்கு (Friedrich Schelling) என்பவரால் அறிமுகப்படுத்தப்பட்டு கவிஞர், கட்டுரையாளர் சேமுவல் டெய்லர் கோலிரிட்சு (Samuel Taylor Coleridge) என்பவரால் ஆங்கிலத்தில் எடுத்தாளப்பட்டுள்ளது. 18 ஆம் நூற்றாண்டின் செர்மானிய மருத்துவர் தத்துவ அறிஞர் எர்னெச்டு பிலாண்டெர் (Ernst Platner) அபூர்வமாகப் பயன்படுத்தியுள்ளதாகவும் தகவல்கள் உள்ளன. உள்மன எண்ணங்களுக்கு அப்பாற்பட்டு, ஐம்புலன்களின் தாக்கத்தினால் தூண்டப்படும் ஆசைகள், எண்ணங்கள் மற்றும் செயல்களை நெறிப்படுத்த ஆன்மிகம் மற்றும் கடவுள் குறித்த எண்ணங்களில் ஈடுபடுவது என்பன பற்றிய கருத்துக்கள் தொன்று தொட்டே இருந்து வந்துள்ளது. உள்மனம் குறித்த கருத்துக்கள் கிருத்து பிறப்பதற்கு 2500 ஆண்டுகளுக்கு முன்பே இந்து சமய வேதங்களிலும் ஆயுர்வேத நூல்களிலும் குறிப்பிடப்பட்டுள்ளன. வில்லியம் சேக்சுபியர் உள்மனம் என்று குறிப்பிடமலேயே இது குறித்து அவரது நாடகங்களில் பரவலாகப் பேசியுள்ளார். மேற்கத்திய தத்துவ அறிஞர்கள் ஆர்தர் சுகோபென்கர் (Arthur Schopenhauer), பறுச் சிபினோச (Baruch Spinoza), கோட்பிரீட் லைப்னிட்ஸ், யோஃகான் ஃவிக்டெ, எகல், சோரென் கிரிகிகார்டு (Søren Kierkegaard) , பிரீட்ரிக் நீட்சே ஆகியோரும் உள்மனம் என்னும் சொல்லைப் பயன்படுத்தியுள்ளனர்.

மன இயக்க நிலைகளைக் கடலில் மிதக்கும் பனிக்குன்றிற்கு ஒப்பிட்டால் புறமனம் என்பது கடல் நீருக்கு மேல் கண்ணில் தெரியும் சிறிய பகுதி, இடைமனம் என்பது கடல் நீருக்கு சற்று கீழே தெரியும் மங்கலான பகுதி, உள்மனம் என்பதோ கண்ணுக்குப் புலப்படமால் கடல் நீரில் அடியில் மறைந்திருக்கும் மிகப்பெரிய பகுதி. அதைப்போலவே மன இயக்கங்களிலும் மிகக் குறைவான பகுதியே (அன்றாட வாழ்க்கைக்கு மிக அவசியமான சிறு பகுதி) புறமன இயக்கமாக உள்ளது. ஐம்புலன் தூண்டுதல்களான பார்வை, செவியுணர்ச்சி, நுகர்ச்சி முதலிய உணர்வுகளுக்கு மனிதன் ஈடுகொடுத்துச் செய்யும் செயல்கள் அனைத்தும் வெளிமன இயக்கத்தின் பாற்பட்டவை. எப்போதோ நடைபெற்ற பழைய நிகழ்ச்சிகள் திடீரென நினைவிற்கு வருதல் இடைமன இயக்கத்தினால் தான். இடைமன இயக்கம் இருப்பதால் தான் பல முக்கிய நிகழ்ச்சிகளையும் செய்திகளையும் சிந்திப்பதன் மூலம், புறமனத்திற்கு எட்டச் செய்ய முடிகிறது. உள்மன இயக்கமோ மனதில் ஆழப் புதைக்கப்பட்டுப் புறமனதிற்கு எட்டாத நிலையில் இருக்கிறது.

எனினும்  உள்மனம் தான் மனிதரின் அன்றாட செயல்களுக்கும் நடத்தைக்கும், கொண்டுள்ள பல கருத்துக்களுக்கும், பிறருடன் பழகும் சமுக உறவுகளுக்கும் அடிப்படைக் காரணமாக அமைகிறது. பண்பியல் தொகுப்பு வளரும் சமயத்தில், ஏற்படும் நிகழ்ச்சிகளினால் பலவித அனுபவங்களும், இன்பம், துன்பம், ஏமாற்றம், மனநிறைவு முதலிய நிகழ்ச்சிகளும், அன்பு, கோபம், வெறுப்பு ஆகியவை தோன்றுகின்றன. இவைகளில் மறுக்கப்படும் அல்லது ஒடுக்கப்படும் உணர்ச்சிகள் உள்மனதில் புதையுண்டு விடுகின்றன.  இவ்வனுபவங்களும், உணர்ச்சிகளும் அவ்வப்போது புறமனதிற்கு எட்டுவதன் விளைவாகவே மனிதனின் அன்றாட நடவடிக்கைகளும், கருத்துகளும், குறிக்கோள்களும் உருவாகின்றன. பார்த்த மாத்திரத்தில் எந்தக் காரணமுமின்றி ஒருவரை வெறுப்பதற்கோ விரும்புவதற்கோ காரணமாக அமைவன இப்புதையுண்ட எண்ணங்கள்தான்.

கசப்பான அனுபவங்களும், துன்பங்களும் விரைவில் மறக்கும்படி மனதின் அமைப்பு உள்ளது. அவைகள் மறக்காமல் இருந்தால் அவை மனிதனை செயலற்றவனவாக்கிவிடும். இவைகள் ஆழமாக உள்மனதில் பதியப்படுகின்றன. புறமனதில் இருந்து நீக்கவும் படுகின்றன. இத்தன்மை மன நலத்திற்கு ஏற்றவண்ணம் அமைக்கப்பட்டுள்ளது.    
உள்மனதில் தோன்றும் பல எண்ணங்கள் புறமனத்தைச் சென்று சேர்வதில்லை. உள்மனதில் தோன்றும் அனைத்து எண்ணங்களும் புறமனதை  அடைந்து, புறமனமும் அவற்றை அசைபோட்டு செயலாற்றத் துணிந்தால் பல இன்னல்கள் ஏற்பட வாய்ப்புண்டு. ஏனென்றால் எல்லா எண்ணங்களும் செயல் வடிவம் பெறுவதில்லை, செயல் வடிவம் பெற்றவை வெற்றியடைவதுமில்லை. ஆதலால் ஏமாற்றம் தான் மிஞ்சும். இதனைத் தவிர்க்கவே பல எண்ணங்கள் உள் மனதிலேயே புதைந்து விடுகின்றன.

தாயன்பை முழுவதும் தனக்கே உரிமையாக்க விழையும் மகனின் எடிபஸ் காம்ப்ளெக்ஸ் (Oedipus complex), தந்தையன்பை முழுவதும் தனக்கே உரித்தாக்க எண்ணும் மகனின் எலெக்ட்ரா காம்ப்ளெக்ஸ் (Electra complex). ஆண்குறி தனக்கு அமையவில்லையே என ஏங்கும் சிறுமியரின் குறிப்பொறாமை (Penis envy) முதலிய பாலுணர்வுகள் பெரும்பாலும் புறமனதிற்கு எட்டுவதேயில்லை. சிக்மண்ட் பிராய்டு  ஆய்ந்தறிந்த மன ஆய்வுக்கொள்கைப்படி (Psycho - Analytic Principles) மறப்பு, எண்ணத்தை அடக்கல் முதலிய செயல்களின் மூலம் மனப்போராட்டத்தை உருவாக்கும் எண்ணங்கள் உள்மனதில் புதைக்கப்படுகின்றன. எனினும் இவ்வெண்ணங்கள் அண்மைக் கால நிகழ்ச்சிகளினாலும் பட்டறிவினாலும் தூண்டப்படும்போது பயமும் பதற்றமும் ஏற்படுகின்றன. இதைத் தவிர்க்கவும், மன நிலையைச் சமன்படுத்தவும் உள்மனம் மீண்டும் முயலும்போது அவை நொண்டிக் சாக்காகக் கவன ஈர்ப்புச் செயல்களாக, எதிர்வினை அமைப்பாக, மனதளவில் வெறுக்கும் ஒருவரிடம் வெளிப்படையாக மிக அதிகமான அன்பு காட்டுதல் முதலிய இரண்டாம் நிலை மனப்பாதுகாப்பு வடிவில் வெளிப்படுகின்றன.

தடையற்ற பேச்சுமுறையும், மனவசியமும் மன ஆய்வு செய்து உள்மனக்கிடக்கையை அறிய உதவுகின்றன. உள்மனதில் உள்ள எண்ணங்கள் முதல் நிலை மனப்பாதுகாப்பான எண்ண அடக்கல், இரண்டாம் நிலை மனப்பாதுகாப்பு ஆகிய முறைகளை மீறிப் புறமனதை எட்டினால் அத்தாக்குதலைச் சமாளிக்க முடியாமல் மனிதன் திணறுகிறான். அது பின்பு பல்வேறு மனநோய்களின் அறிகுறிகளாக வெளிப்படும். தனி மனிதரின் பண்பியல் தொகுப்பிலுள்ள நிறைகுறைகளை முழுமையாக உணர உதவுவன உள்மனத் தூண்டுதல்களினால் விளையும் அவருடைய அன்றாட நடவடிக்கைகளாகும். இவற்றை நுணுகி ஆய்வு செய்வதன் மூலமாக, அகமன இயக்கத்தின் அடிப்படையைக் கண்டறிந்து, ஏற்படக்கூடியத் தீயவிளைவுகளைக் களைந்து மனநலத்தைப் பேணிக்காக்க முடியும்.


</doc>
<doc id="312761" url="https://ta.wikipedia.org/wiki?curid=312761" title="இராதாபாய் அம்மையார்">
இராதாபாய் அம்மையார்

இராதாபாய் அம்மையார் என்பவர் திருவண்ணாமலையில் வாழ்ந்த சித்தராவார். இவர் உண்ணாமல் உறங்காமல் பன்னிரு வருடங்கள் சிவபெருமானை நோக்கி தவமிருந்து அருள் பெற்றவராவார். 

இவருடையப் பெயரில் திருவண்ணாமலையில் ஒரு பகுதியுள்ளது.


</doc>
<doc id="312764" url="https://ta.wikipedia.org/wiki?curid=312764" title="நவஜோத் கௌர்">
நவஜோத் கௌர்

நவஜோத் கௌர் "(Navjot Kaur)" ஓர் இந்திய மகளிர் வளைதடிபந்தாட்ட வீரர் ஆவார். இவர் 2016 ஒலிம்பிக் விளையாட்டுகளில் கலந்துகொள்ள தேர்வுபெற்ற இந்திய மகளிர் குழுவில் ஒருவர்.


</doc>
<doc id="312767" url="https://ta.wikipedia.org/wiki?curid=312767" title="விருபாட்சி முனிவர்">
விருபாட்சி முனிவர்

விருப்பாச்சி முனிவர் என்பவர் திருவண்ணாமலையில் வாழ்ந்த சித்தராவார். இவர் யாகத்தீ வளர்த்து அதில் தன்னையே நெய்யாக எண்ணி ஜீவசமாதியடைந்தார். இவர் திருவண்ணாமலையில் தவமிருந்தார். இவர் தவமிருந்த குகையானது விபூதி லிங்க வடிவமாக இருந்தது. இதனை இன்றும் தரிசனம் செய்தார். 

இவர் தவமிருந்த குகை விருப்பாச்சி குகை என்று அறியப்படுகிறது. இந்தக் குகையில் ரமணரும் தங்கியிருந்தார். தற்போது திருவண்ணாமலையில் மகாதீபம் ஏற்றும் போது, சாதுக்கள் விருபாட்சி ஆஸ்ரமத்திலும் தீபம் ஏற்றி வழிபடுகின்றனர். திருவண்ணாமலையில் 11 நாட்கள் பக்தி பாடல்களை பாடுகின்றனர்.


</doc>
<doc id="312768" url="https://ta.wikipedia.org/wiki?curid=312768" title="பூனம் இராணி">
பூனம் இராணி

பூனம் இராணி "(Poonam Rani)" (பிறப்பு: 8 பிப்ரவரி 1993) ஆரியானாவில் உள்ள இசாரைச் சேர்ந்த வளைதடிபந்தாட்ட வீரர் ஆவார். இவர் 2016 ஒலிம்பிக்கில் இந்தியா சார்பில் விளையாட தேர்வு செய்யப்பட்டார். இவர் இங்கிலாந்து, மான்செசுட்டரில் நடந்த 2002 பொதுநலவாயத்து விளையாட்டுகளில் இந்தியா வளைதடிபந்தாட்டத்தில் தங்கப் பதக்கத்தை வென்ற்தால் ஆர்வம் பெற்றவர்.



</doc>
<doc id="312769" url="https://ta.wikipedia.org/wiki?curid=312769" title="இசக்கி சாமியார்">
இசக்கி சாமியார்

இசக்கி சுவாமிகள் என்பவர் திருவண்ணாமலையில் வாழ்ந்த சித்தராவார். இவர் திருவண்ணாமலைக்கு தீபத்தினை தரிசனம் செய்ய வந்தவர். திருவண்ணாமலையார் இவரை ஆட்கொண்டமையால் திருவண்ணாமலையிலேயே தங்கிவி்ட்டார். 

திருவண்ணாமலையில் தினமும் மூன்று முறை கிரிவலம் வருவதை வழக்கமாக கொண்டிருந்தார். திருவண்ணாமலை கிரிவலத்தின் முன்னோடியாக இவரை சுட்டுகின்றனர். இவருடைய ஜீவ சமாதி கிரிவலப்பாதையில் பஞ்சமுக தரிசனம் கிடைக்கும் இடத்திற்கு அருகே உள்ளது. தற்போதும் தீபத் திருவிழாவின் போது இவரது ஜீவசமாதியில் நெய் தீபம் ஏற்றுகின்றனர். 


</doc>
<doc id="312770" url="https://ta.wikipedia.org/wiki?curid=312770" title="பிரீத்தி துபே">
பிரீத்தி துபே

பிரீத்தி துபே "(Preethi Dubey)" ஓர் இந்திய மகளிர் வளைதடிபந்தாட்ட வீரர் ஆவார். இவர் 2016 கோடைக்கால ஒலிம்பிக்கில் வளைதடிபந்தாட்ட மகளிர் குழுவில் விளையாட தேர்வு செய்யப்பட்டார்.


</doc>
<doc id="312772" url="https://ta.wikipedia.org/wiki?curid=312772" title="இரஜனி எதிர்மார்ப்பு">
இரஜனி எதிர்மார்ப்பு

இரஜனி எதிமார்ப்பு "(Rajani Etimarpu)" (பிரப்பு: ஜூன் 09, 1990) இந்தியத் தேசிய வளைதடிபந்தாட்டக் குழுவில் ஒருவர். இவர் ஆந்திரப்பிரதேசத்தைச் சேர்ந்தவர். இவர் வளைதடிபந்தாட்டக் களக் கோல் காப்பாளராக விளையாடுகிறார். இவர் 2014-15 உலக மகளிர் வளைதடிபந்தாட்டக் குழுவின் நடப்புக் கோல்காப்பாளர் ஆவார் .இவர் 50 உலகக் கோப்பைகளை வென்றுள்ளார். இவர் நியூசிலாந்தில் நடந்த 2015 ஆவ்கே பே கோப்பை விளையாட்டில் கோல்காப்பாளராக இருந்தார். 


</doc>
<doc id="312773" url="https://ta.wikipedia.org/wiki?curid=312773" title="சடை சுவாமிகள்">
சடை சுவாமிகள்

சடை சுவாமிகள் என்பவர் திருவண்ணாமலையில் வாழ்ந்த சித்தராவார். இவர் கேரளத்தில் இருந்து திருவண்ணாமலைக்கு வந்துள்ளார். அண்ணாமலையாரை சங்கரன் என்ற பெயர் அழைத்துள்ளார். தினமும் மலைவலம் வந்து அண்ணாமலையாரை வழிபட்டுள்ளார். 

இவருடைய ஜீவசமாதி திருவண்ணாமலையில் முலைப்பால் தீர்த்தம் அருகே அமைந்துள்ளது. இவரது ஆசிரமத்தில் பக்தர்களுக்கு அன்னதானம் வழங்குதலை செய்கின்றனர். மகாதீப நாளன்று காலை முதல் இரவு வரை அன்னதானம் வழங்கப்படுகிறது. 

இவரது ஆசிரமத்தில் நெய்தீபத்தினை மிகப்பெரிய அகண்டத்தில் ஏற்றுகின்றனர். 


</doc>
<doc id="312774" url="https://ta.wikipedia.org/wiki?curid=312774" title="இராமன்தீப் சிங்">
இராமன்தீப் சிங்

இராமன்தீப் சிங் "(Ramandeep Singh)" (பிறப்பு 1 ஏப்பிரல் 1993)ஓர் இந்திய வளைதடிபந்தாட்ட வீரர் ஆவார்.இவர் களத்தில் முன்னணியாளராக ஆடுகிறார். இவர் 2016 கோடைக்கால ஒலிம்பிக்கில் விளையாடும் இந்தியக் குழுவில் உள்ளார்.



</doc>
<doc id="312775" url="https://ta.wikipedia.org/wiki?curid=312775" title="பிராண பிரதிஷ்டை மந்திரம்">
பிராண பிரதிஷ்டை மந்திரம்

பிராண பிரதிஷ்டை மந்திரம் என்பது தாந்திரிக வழிபாடு, யந்திர வழிபாடு ஆகியவற்றிக்கு பயன்படுத்தப்படும் மந்திரமாகும். இந்த மந்திரத்தினை இந்து சமயத்தில் யந்திரங்கள், சிலைகள், விக்ரகங்கள் என பலவற்றையும் பிரதிஸ்டை செய்ய பயன்படுத்துகின்றனர். 

இந்த மந்திரம் இந்து சமயத்தல் கடவுள் சிலைகளையும், விக்ரகங்களையும் சக்தி பெறச் செய்ய கூறப்படும் மந்திரமாகும். உயிரினங்களின் உடலுக்கு உணவு தேவைப்படுவதைப் போல இறைவனின் சிலைகளுக்கு இந்த மந்திரம் தேவைப்படுகின்றனது என்பது நம்பிக்கையாகும். இந்த பிராண பிரதிஷ்டை மந்திரத்தினை உபதேசித்தப் பிறகு, அதற்குறிய கடவுள்களை ஆவாகானம் செய்கின்றனர். 

கல்லினை தேர்ந்தெடுத்து சிற்பி வடிக்கும் சிலைக்கு பிராண பிரதிஷ்டை மந்திரத்தை உச்சரித்து கடவுளாக வழிபடத் தொடங்குகின்றனர். 


</doc>
<doc id="312776" url="https://ta.wikipedia.org/wiki?curid=312776" title="இராணி இராம்பால்">
இராணி இராம்பால்

இராணி இராம்பால் "(Rani Rampal)"' (பிறப்பு: 4 திசம்பர் 1994) ஓர் இந்திய மகளிர் வளைதடிபந்தாட்ட வீரர் ஆவார். இவர் தன் 15 ஆம் அகவையில் இந்தியத் தேசிய 2010 மகளிர் வளைதடிபந்தாட்ட உலக்க் கோப்பைக் குழுவில் மிகவும் இளையவராகச் சேர்ந்தார்.



</doc>
<doc id="312778" url="https://ta.wikipedia.org/wiki?curid=312778" title="இரேணுகா யாதவ்">
இரேணுகா யாதவ்

இரேணுகா யாதவ் "(Renuka Yadav)" இந்தியாவின் வளைகோல் பந்தாட்ட வீராங்கணை ஆவார். 1994 ஆம் ஆண்டு சூலை மாதம் 18 இல் இவர் பிறந்தார். இரியோடி செனிரோ 2016 கோடைக்கால ஒலிம்பிக் விளையாட்டுப் போட்டிகளில் விளையாடுவதற்கு தகுதி பெற்ற மிக இளவயது விளையாட்டு வீராங்கனை என்ற பெருமை இவருக்கு உரியதாகும். சத்தீசுகர் மாநிலத்தின் இராச்நந்கான் மாவட்டத்தில் இருந்து இவர் தேர்ந்தெடுக்கப்பட்டார். இம்மாவட்டத்தை ’இந்தியாவின் வளைகோல் நாற்றங்கால்’ என்ற புனைப்பெயரால் அழைப்பர். இலெசுலி கிளாடியசிற்கு அடுத்ததாக ஒலிம்பிக் விலையாட்டுப் போட்டிகளில் விளையாட்டிற்குத் தகுதிபெற்ற இரண்டாவது சத்தீசுகர் பெண் ரேணுகா யாதவ் என்பது இவருக்கு மேலும் ஒரு சிறப்பாகும்.


</doc>
<doc id="312781" url="https://ta.wikipedia.org/wiki?curid=312781" title="ச. கு. உத்தப்பா">
ச. கு. உத்தப்பா

சன்னுவாண்ட குசாலப்ப உத்தப்பா "(Sannuvanda Kushalappa Uthappa)"' (பிறப்பு: 2 திசம்பர் 1993)ஓர் இந்தியத் தொழில்முறை வளைதடிபந்தாட்ட வீரர் ஆவார்.இவர் 2012 இலண்டன் கோடைக்கால ஒலிம்பிக் இந்திய ஆடவர் வளைதடிபந்தாட்டக் குழுவின் உறுப்பினர்..


</doc>
<doc id="312782" url="https://ta.wikipedia.org/wiki?curid=312782" title="சவிதா புனியா">
சவிதா புனியா

சவிதா புனியா "(Savita Punia)" (பிறப்பு: 11 ஜூன் 1990)ஓர் இந்திய மகளிர் வளைதடிபந்தாட்ட வீரர் ஆவார்.இவர் ஆரியானாவைச் சேர்ந்தவர். இவர் கோல்காப்பாலராக ஆடுகிரார். இவர் பிரேசிலில் நடக்கும் 2016 இரிய்ப்ப் ஒலிம்பிக்கில் 36 ஆண்டுகளுக்குப் பிறகான இந்தியாவின் போட்டியில் கோல்காப்பாளராக விளையாட தேர்வாகியுள்ளார். இவர் 105 உலகக் கோப்பைகளை வென்றுள்ளார்.


</doc>
<doc id="312785" url="https://ta.wikipedia.org/wiki?curid=312785" title="தஞ்சாவூர் ராஜகோபாலசுவாமி கோயில்">
தஞ்சாவூர் ராஜகோபாலசுவாமி கோயில்

தஞ்சாவூர் ராஜகோபாலசுவாமி கோயில், தமிழ்நாடு, தஞ்சாவூர் மாவட்டம், தஞ்சாவூரில் வடக்கு வீதி அருகே ராஜகோபாலசுவாமி கோயில் தெருவில் அமைந்துள்ளது. இக்கோயிலை மதனகோபாலப் பெருமாள் கோயில் என்றும் அழைக்கின்றனர்.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும். இக்கோயில் கருவறை அழகிய கற்றளளியாகவும் நந்தவனங்களும், பிற்காலத்தில் எடுக்கப்பெற்ற மண்டபங்களைக் கொண்டும் ஒரே கோபுர வாயிலோடு காணப்படுகிறது. கிழக்கு நோக்கிய ராஜகோபுரத்தைக் கடந்து உள்ளே செல்லும்போது மற்றொரு சிறிய கோபுரம் காணப்படுகிறது. அந்த கோபுரத்தைக் கடந்து உள்ளே செல்லும்போது பலிபீடம் உள்ளது. கருவறையில் ராஜகோபாலசுவாமி இல்லை. சக்கரத்தாழ்வார் திருமேனி உள்ளது.

இக்கோயில் வளாகத்தின் மேல் திசையில் உள்ள மண்டபத்தில் சிவேந்திரர் கோயில் உள்ளது. வடபுறம் உள்ள மண்டபத்தில் காளியம்மன் கோயில் உள்ளது.

திருச்சுற்றில் உள்ள சிவேந்திரர் கோயில் தஞ்சாவூர் அரண்மனை தேவஸ்தானத்திற்கு 88 கோயில்களில் ஒன்றாகும். அங்கு மராட்டியர்களின் வழிபாட்டுத்தெய்வமான சிவேந்திரர் உருவங்கள் தேவியருடன் காணப்படுகின்றன. ஒவ்வொரு சிற்பத்திற்குப் பின்னரும் மிகப்பெரிய அறுகோணம் உள்ளது.

திருச்சுற்றில் ராஜகோபுரத்திற்கும் இரண்டாவது கோபுரத்திற்குமிடையே பகுளாமுகி அம்மன் எனப்படும் காளியம்மன் சன்னதி உள்ளது. இச்சன்னதியில் பகுளாமுகி அம்மன், கஜலட்சுமி, பைரவர், மார்த்தாண்ட பைரவர், சிவ துர்க்கை, கோலாப்பூர் மகாலட்சுமி, விஷ்ணு துர்க்கை, சப்த கன்னியர் உள்ளனர்.


</doc>
<doc id="312787" url="https://ta.wikipedia.org/wiki?curid=312787" title="சுனிதா இலாக்ரா">
சுனிதா இலாக்ரா

சுனிதா இலாக்ரா "(Sunita Lakra)" (பிறப்பு: 11 ஜூன் 1991) ஓர் இந்தியத் தேசிய மகளிர் வளைதடிபந்தாட்டக் குழு உறுப்பீனர் ஆவார்.இவர் குழு முன்னணியாளராக விளையாடுகிறார். இவர் ஒடிசா மாநிலத்தைச் சேர்ந்தவர். இவர் 2009 இல் பெற்ற உலகப் புகழ்வெற்றிக்குப் பின்னர் குழுவின் முதுகெலுபாக்க் கருதப்படுகிறார்.


</doc>
<doc id="312791" url="https://ta.wikipedia.org/wiki?curid=312791" title="சுசீலா சானு">
சுசீலா சானு

சுசீலா சானு புக்ராம்பம் "(Sushila Chanu Pukhrambam)" (பிறப்பு: 25 பிப்ரவரி 1992)ஓர் இந்திய மகளிர் வளைதடிபந்தாட்ட வீரர் ஆவார். இவர் இந்தியத் தேசிய மகளிர் வளைதடிபந்தாட்டக் குழுவின் தலைவர் (கேப்டன்) ஆவார்.



</doc>
<doc id="312795" url="https://ta.wikipedia.org/wiki?curid=312795" title="உக்கடம் பெரியகுளம்">
உக்கடம் பெரியகுளம்

உக்கடம் பெரியகுளம் (Ukkadam Lake ) என்பது தமிழ்நாட்டின், கோயம்புத்தூரின் உக்கடத்தில் உள்ள ஒரு ஏரி ஆகும். இந்த ஏரி பரப்பளவில் உள்ளது. இதன் சராசரி ஆழம் . 2010 ஆம் ஆண்டு இந்த ஏரியைப் பொதுப்பணித்துறையிடமிருந்து கோயம்புத்தூர் மாநகராட்சி 90 ஆண்டு கால குத்தகைக்கு எடுத்தது.

இந்த ஏரிக்கு, நொய்யல் ஆற்றில் இருந்து வரும் கால்வாய்கள் வழியாக நீர் சேர்க்கப்படுகிறது. மேலும் இந்த ஏரிக்கு வடக்கில் அமைந்துள்ள செல்வசிந்தாமணி ஏரியின் உபரி நீரும் வாய்க்கால் வழியாக கிடைக்கின்றது. இந்த ஏரி நிரம்பியபின் வெளியேறும் உபரி நீர் வாலன்குளத்தை அடையும் வகையில் உபரிநீர் வாய்க்கால் அமைந்துள்ளது. இந்த ஏரியின் உபரி நீர் ஏரியின் தெற்குப் பக்கத்தில் அமைந்துள்ள நான்கு கதவணைகள் மூலம் வெளியிடப்படுகிறது..

ஏரியில் 2003-04 ஆண்டுகளில் நடத்தப்பட்ட ஆய்வுகளில் இந்த ஏரியில் 36 மிதவை உயிர்கள் உள்ளிட்ட தாவர இனங்களும் அதில் எட்டு மூத்தவிலங்கு உள்ளிட்டவையும் உள்ளதாக அறியப்பட்டது. இந்த நீர்நிலை தென்மேற்கு பருவ மழைக் காலத்தில் நீர்பெறுகிறது.

2013 இல் இங்கு நடத்தப்பட்ட பறவைகளைப் பற்றிய ஆய்வின்படி, 20 குடும்பங்களைச் சேர்ந்த சுமார் 48 பறவை இனங்கள் இங்கு காணப்படுவதாகப் பதிவு செய்யப்பட்டுள்ளது. பெரும்பாலான பறவை இனங்கள் கோடைகாலம் தொடங்குவதற்கு முற்பட்ட மார்ச் மாதத்தில் பதிவு செய்யப்பட்டன. ஆனால் இவை நவம்பர் மற்றும் திசம்பர் ஆகிய குளிர்கால மாதங்களில் குறைந்தது விடுகின்றன. சனவரி மற்றும் பிப்ரவரி மாதங்களில் பறவைகளின் எண்ணிக்கை அதிகரித்துக் காணப்படுகிறது. இங்கு குறிப்பாக முக்களிப்பான், மஞ்சள் மூக்கு நாரை, ஊதா கானாங்கோழி போன்ற பறவைகள் காணப்படுகின்றன.

இங்கு உள்ளூர் மீனவர்களால் மீன்பிடிக்கப்படுகிறது. 2000 ஆம் ஆண்டுகளில், ஆக்கிரமிப்பு காரணமாக சுத்திகரிக்கப்படாத சாக்கடை நீர், உலோகங்கள் ஏரி நீரில் கலந்து மாசடைந்தது. இதனால் உள்ளூர் மீனவர்கள் ஆரோக்கியமான மீன்களின் எண்ணிக்கையை அதிகரிக்கும்விதமாக ஏரியை சுத்தப்படுத்த கோரினர்.

ஏரியின் நீர் நகரத்தில் இருந்து வந்து கலக்கும் கழிவுநீராலும், ஆகாயத்தாமரையின் பரவலாலும் பாதிக்கப்பட்டு இருந்தது. 2010 இல், கோயம்புத்தூர் மாநகராட்சி ஏரியில் படிந்துள்ள வண்டலை அகற்றவும், ஆக்கிரமிப்புகளை அகற்றவும் ஒரு திட்டத்தை அறிமுகப்படுத்தினார். மாநகராட்சி வெளி நிபுணர்களை ஆலோசனைக்கு அமர்த்தி ஏரி வளர்ச்சிக்கு தனியார் பங்காளிப்புடன் ஒரு திட்டத்தை பரிந்துரைத்தனர். 2013 ஆம் ஆண்டு ஏரியில் வண்டல் மண்ணை கோயம்புத்தூர் மாநகராட்சி அரசுசாரா அறக்கட்டளை, கோயம்புத்தூர் குடியிருப்போர் நலச் சங்கங்கள், விஜயலட்சுமி அறக்கட்டளை ஆகியற்றின் துணையுடன் அகற்றியது. அரசு, தனியார் பெருநிறுவனங்களின் ஓரளவு நிதியுதவியுடன் பொது மக்களிடம் இருந்து தன்னார்வ தொண்டர்கள் உதவியுடன் ஏரி சீரமைக்கப்பட்டது.

2015 ஆம் ஆண்டு கோவை மாநகராட்சி ஏரியை அழகுபடுத்தும் திட்டத்தை ₹49.5 மில்லியன் (US$740,000) செலவில் அறிவித்தது. அதன்படி இரு சக்கரவாகனங்கள் செல்லும் விதமாக பிரத்தியேகமான சாலையை 1.2 கிமீ (0.75 மைல்) நீட்டிக்கவும், கதிரொளி ஆற்றலில் இயங்கும் விளக்குகள், எஃகு வேலிகள் நிறுவி ஏரியின் கரையை அழகுபடுத்தவும் திட்டமிடப்பட்டது. இந்தச் சாலையை 2015 சூன் 8 அன்று தமிழக முதலமைச்சர் திறந்து வைத்தார். இந்தச் சாலை உக்கடம் பகுதியின் போக்குவரத்து நெரிசலைக் குறைக்க உதவியது.


</doc>
<doc id="312798" url="https://ta.wikipedia.org/wiki?curid=312798" title="நம்பியார் (திரைப்படம்)">
நம்பியார் (திரைப்படம்)

நம்பியார் 2016 ஆவது ஆண்டில் வெளியான ஒரு இந்தியத் தமிழ் நகைச்சுவைத் திரைப்படமாகும். அறிமுக இயக்குநரான கணேசா எழுதி இயக்கியுள்ளார். இத்திரைப்படத்தில் ஸ்ரீகாந்த், சந்தானம், சுனைனா ஆகியோர் முக்கிய வேடங்களில் நடித்துள்ளனர். ஸ்ரீகாந்தின் படத் தயாரிப்பு நிறுவனமான கோல்டன் பிரைடே தயாரிப்பகம் தயாரித்துள்ள இத்திரைப்படம், புகழ்பெற்ற தமிழ் நடிகர் எம். என். நம்பியார் நினைவாக இப்பெயரிடப்பட்டது. விஜய் ஆண்டனி இத்திரைப்படத்திற்கு இசையமைத்துள்ளார். 2013 ஆவது தயாரிப்பு பணி தொடங்கப்பட்ட போதிலும், தாமதமாக 2016 ஆகத்து மாதத்திலேயே வெளியானது.


</doc>
<doc id="312800" url="https://ta.wikipedia.org/wiki?curid=312800" title="சௌம்யசித் கோசு">
சௌம்யசித் கோசு

சௌம்யசித் கோசு ("Soumyajit Ghosh") மேற்கு வங்காளத்தின் சிலிகுரியைச் சேர்ந்த இந்திய மேசைப் பந்தாட்ட வீரர்.இவர் இலண்டன், 2012 ஒலிம்பிக்கில் பங்கேற்கத் தகுதி பெற்ற மிக்க இளைய விளையாட்டாளராவார்.தேசிய வாகையாளராக தமது 19ஆம் அகவையிலேயே சாதனை புரிந்தார்; 74ஆவது தேசிய மேசைப்பந்தாட்டப் போட்டிகளில் இறுதியாட்டத்தில் சரத் கமலை வென்று இந்த வெற்றியை ஈட்டினார். அடுத்த இரியோ, 2016 ஒலிம்பிக்கிலும் பங்கேற்றார்.


</doc>
<doc id="312803" url="https://ta.wikipedia.org/wiki?curid=312803" title="விகாசு தாகியா">
விகாசு தாகியா

விகாசு தாகியா "(Vikas Dahiya)" ஓர் இந்திய வளைகோல் பந்தாட்ட வீரராவார். அரியானா மாநிலத்தைச் சேர்ந்த விகாசு வளைகோல் பந்தாட்டத்தில் இலக்குக் காவலர் இடத்தில் விளையாடுவதில் நிபுணத்துவம் பெற்றவராவார்.




</doc>
<doc id="312812" url="https://ta.wikipedia.org/wiki?curid=312812" title="ஆதி அண்ணாமலையார் கோயில்">
ஆதி அண்ணாமலையார் கோயில்

ஆதி அண்ணாமலையார் கோயில் திருவண்ணாமலை மாவட்டத்தில் உள்ள தேவார வைப்புத்தலமாகும். 

இக்கோயில் திருவண்ணாமலையின் கிரிவலப் பாதையில் அமைந்துள்து. இத்தலம் தேவார வைப்புத் தலமாகப் போற்றப்படுகிறது. இச்சிவாலயம் அண்ணாமலையார் கோயிலின் கட்டுப்பாட்டில் உள்ளது. இக்கோயிலை அடி அண்ணாமலையார் கோயில் என்றும் அழைப்பர். 

இத்தலத்தின் மூலவர் ஆதி அண்ணாமலையார் என்றும், அம்பாள் ஆதி அபிதகுசலாம்பாள் என்றும் அழைக்கப்படுகின்றனர். 

திருச்சுற்றில் விநாயகர், வள்ளி தெய்வானை உடனுறை ஆறுகப் பெருமான் மற்றும் எண்ணற்ற இலிங்கங்கள் உள்ளன. இக்கோயிலில் அங்க மண்டபம் உள்ளது. அத்துடன் உண்ணாமலை எனும் தீர்த்தமும் அமைந்துள்ளது. 

இத்தலத்திலிருந்து அருணாசலேஸ்வரரை பார்ப்பதை சிவயோக முக தர்ஷன் என்று அழைக்கின்றனர். திருமூலர் இந்த தலத்திருந்து அவ்வாறு தரிசித்துள்ளாக கூறப்படுகிறது. மாணிக்கவாசகர் திருவெம்பாவை இத்தலத்தில் இயற்றியுள்ளார். இத்தலத்திற்கு வருகின்ற வழியில் மாணிக்கவாசருக்கான கோயிலும் அமைந்துள்ளது. 


</doc>
<doc id="312813" url="https://ta.wikipedia.org/wiki?curid=312813" title="குவாத்தமாலா நிலநடுக்கம் 2012">
குவாத்தமாலா நிலநடுக்கம் 2012

குவாத்தமாலா நிலநடுக்கம் 2012 ("2012 Guatemala earthquake") எனப்படும் இந்த பேரிடர், 2012-ம் ஆண்டு, நவம்பர் 7-ம் நாள் குவாத்தமாலாவில் நிகழ்ந்தது. அந்நாட்டின் உள்ளூர் நேரப்படி 10:35:47 மணித்துளிகளில் நடந்த இந்நிலநடுக்கம், நொடியளவின் அளவுகோலில் ("Moment magnitude scale") 7.4-ஆக பதிவுப்பட்டியலில் இடம்பெற்றது. 'மெர்கலி செறிவு அளவுகோல்ப்படி' ("Mercalli intensity scale") அதிகபட்ச அடர்த்தியான VII (மிகவும் வலுவான) அதிர்ச்சியில் நிகழ்ந்த இந்த புவிநடுக்கத்தில் 39-பேர்கள் கொல்லப்பட்டனர்.

கௌதமாலாவில் பயங்கர நிலநடுக்கம்: 39 பேர் பலி, 155 பேர் காயம், 100 பேர் மாயம்


</doc>
<doc id="312824" url="https://ta.wikipedia.org/wiki?curid=312824" title="மவுமா தாசு">
மவுமா தாசு

மவுமா தாசு ("Mouma Das", பெப்ரவரி 24, 1984)இந்தியாவின் மேற்கு வங்காளத்தைச் சேர்ந்த மேசைப் பந்தாட்ட வீரர். இவர் கொல்கத்தாவிலேயே பிறந்து வளர்ந்தவர். 2013இல் இவருக்கு அருச்சுனா விருது வழங்கப்பட்டது. 2004 ஒலிம்பிக் போட்டிகளில் மேசைப் பந்தாட்டதில் பெண்கள் ஒற்றையர் பிரிவில் விளையாடியுள்ளார். இரண்டாவது முறையாக, 12 ஆண்டுகள் கழித்து, 2016 ஒலிம்பிக் போட்டிகளில் பங்கேற்றார். ஆனால் முதல் சுற்றிலேயே தோல்வியடைந்தார்.


</doc>
<doc id="312828" url="https://ta.wikipedia.org/wiki?curid=312828" title="எமரால்டு ஏரி, உதகமண்டலம்">
எமரால்டு ஏரி, உதகமண்டலம்

எமரால்டு ஏரி (Emerald Lake) என்பது தமிழ்நாட்டின் நீலகிரி மாவட்டத்தில் எமரால்டு கிராமத்தில் அமைந்துள்ளது. இந்தப் பகுதி "அமைதிப் பள்ளத்தாக்கு" என அழைக்கப்படுகிறது. இது உதகமண்டலம் நகரில் இருந்து 25 கி.மீ. தொலைவில் உள்ளது.

எமரால்டு ஏரி இந்த வட்டாரத்தின் மிக முக்கிய சுற்றுலாத்தலம் ஆகும். மேலும் இந்த ஏரியில் உள்ள பல்வேறு மீன்களாலும், இங்கு காணப்படும் பறவைகளாலும் பிரபலமானது. இந்த ஏரிக்கு அருகில் இருந்து கதிரவன் தோற்றத்தையும், மறைவையும் காணுவது கண்ணுக்கினிய காட்சி என அறியப்படுகிறது. ஏரியைச் சுற்றித் தேயிலைத் தோட்டங்கள் சூழ்ந்துள்ளன, இங்கு பார்வையாளர்களால் தேயிலைப் பொருட்களை வாங்க முடியும்.

ரெட் ஹில் இயற்கை விடுதி என்ற பெயரில் ஏரியின் பக்கத்தில் சுற்றுலாவாசிகளுக்காக ஒரு விடுதி உள்ளது. இந்த விடுதியில் 19 ஆம் நூற்றாண்டின் பிற்பகுதியில் கட்டப்பட்ட கட்டிடத்தில் இயங்குகிறது. விடுதியைச் சுற்றி தேயிலை தோட்டங்கள் சூழப்பட்ட அமைப்பில் உள்ளது. சுற்றுலா பயணிகளுக்கு விடுதி நிர்வாகம் பல்வேறு வசதிகளை ஏற்படுத்தியுள்ளது, குறிப்பாக மலையில் வண்டியோட்டுதல், பறவை நோக்குதல், ஏரியைச் சார்ந்த பகுதியில் மீன்பிடித்தல், வனநடை ஆகியவை அடங்கும்.



</doc>
<doc id="312831" url="https://ta.wikipedia.org/wiki?curid=312831" title="தஞ்சாவூர் பிரசன்ன வெங்கடேசப்பெருமாள் கோயில்">
தஞ்சாவூர் பிரசன்ன வெங்கடேசப்பெருமாள் கோயில்

பிரசன்ன வெங்கடேசப் பெருமாள் கோயில், தமிழ்நாடு, தஞ்சாவூர் மாவட்டம், தஞ்சாவூரில் நாலுகால் மண்டபத்தில் அமைந்துள்ளது.

தஞ்சாவூர் அரண்மனை தேவஸ்தானத்திற்கு உட்பட்ட 88 கோயில்களில் இக்கோயிலும் ஒன்றாகும்.

கோயிலுக்கு முன்பாக நாலுகால் மண்டபம் உள்ளது. கோயிலின் வெளியே இடப்புறத்தில் சிறிய ஆஞ்சநேயர் சன்னதி உள்ளது. படிக்கட்டுகளில் ஏறி உயர்ந்த தளத்தில் செல்லும்போது ராஜகோபுரம் உள்ளது. மூலவர் சன்னதிக்கு முன்பாக கொடிமரம், பலி பீடம் காணப்படுகின்றன. வலப்புறம் ஆஞ்சநேயர் உள்ளார். இடப்புறம் பெருமாள் பாதமும் காணப்படுகிறது. அங்கு விசுவசேனர் சன்னதி உள்ளது. திருச்சுற்றில் ஆழ்வார்கள் சன்னதி, கேசவபெருமாள் களச்சியலட்சுமி சன்னதி, வேணுகோபாலன் சன்னதி, மதனகோபாலன் சன்னதி ஆகிய சன்னதிகள் உள்ளன. மதனகோபாலன் சன்னதிக்கு முன்பாக கருடாழ்வார் உள்ளார். இக்கோயிலின் இடப்புறம் அமைந்துள்ள தேர்முட்டியின் கீழ்ப்பகுதியில் நாலுகால் மண்டப ஆஞ்சநேயர் கோயில் உள்ளது.

இக்கோயிலின் மூலவராக பிரசன்ன வெங்கடேசப் பெருமாள் உள்ளார். மூலவர் நின்ற நிலையில் உள்ளார். மூலவர் சன்னதியின் முன்பாக இருபுறமும் துவாரபாலகர்கள் உள்ளனர்.

இக்கோயிலில் 8 நவம்பர் 1992 அன்று குடமுழுக்கு நடைபெற்றதற்கான கல்வெட்டு காணப்படுகிறது.


</doc>
<doc id="312837" url="https://ta.wikipedia.org/wiki?curid=312837" title="அய்யம்பேட்டை">
அய்யம்பேட்டை



</doc>
<doc id="312841" url="https://ta.wikipedia.org/wiki?curid=312841" title="இர்பான் கொலோதம் தோடி">
இர்பான் கொலோதம் தோடி

இர்பான் கொலோதம் தோடி "(Irfan Kolothum Thodi)" ஒர் இந்திய நடையோட்ட வீரராவார். கேரள மாநிலத்தின் மலப்புறத்தைச் சேர்ந்த இவர் 1990 ஆம் ஆண்டு பிப்ரவரி மாதம் 8 ஆம் தேதியன்று பிறந்தார். 20 கிலோமீட்டர் நடையோட்டத்தில் போட்டியிடும் இவர், 2012 ஆம் ஆண்டு இலண்டனில் நடைபெற்ற கோடைக்கால ஒலிம்பிக் விளையாட்டுப் போட்டிகளில் பங்கேற்கும் தகுதியைப் பெற்றார். 

இப்போட்டியில் 20 கிலோமீட்டர் தொலைவை 1:20:21 மணி நேரத்தில் நடந்து முடித்து, போட்டியில் பத்தாவது இடம் பிடித்து ஒரு இந்திய தேசிய சாதனையை இவர் நிகழ்த்தினார். முன்னதாக பாட்டியாலாவில் நடைபெற்ற கூட்டமைப்புக் கோப்பை நடையோட்டப் போட்டியில் கலந்து கொண்டு 1:22:09 மணி நேரத்தில் நடந்து சாதனை படைத்திருந்தார். மார்ச்சு 2013 இல் சீனாவிலுள்ள தைகாங்கில் நடைபெற்ற அனைத்துலக தடகளக் கழகங்களின் கூட்டமைப்பு நடத்திய 20 கிலோமீட்டர் நடையோட்டப் போட்டியில் 5 ஆவது இடத்தைப் பிடித்தார்.

ஆங்கிலியன் பதக்க வேட்டை நிறுவனம் இவருக்கு முழு ஆதரவை அளித்தது






</doc>
<doc id="312845" url="https://ta.wikipedia.org/wiki?curid=312845" title="வடசென்னை">
வடசென்னை

வடசென்னை என்பது சென்னையின் வடக்குப் பகுதியில் அமைந்துள்ள பகுதிகளை பொதுவாக குறிக்கப் பயன்படுத்தப்படும் சொல்லாகும். பல காலக்கட்டங்களில் இச்சொல் பலவாறாக பயன்படுத்தப்பட்டிருந்தாலும் பொதுவாக கூவம் நதியின் வடக்கே அமைந்துள்ள சென்னையின் பகுதிகளை குறிக்க பயன்படுத்தப்படுகிறது. கிழக்கிந்தியக் கம்பனி இந்தியாவிற்கு வந்தபோது இப்பகுதியில் பல தொழிற்சாலைகளை நிறுவியது.

வடசென்னையின் அருகே எண்ணூரில் துறைமுகமும் அனல்மின் நிலையமும் அமைந்துள்ளது. சென்னை மீன்பிடி துறைமுகம் இங்கு அமைந்துள்ளது.



</doc>
<doc id="312849" url="https://ta.wikipedia.org/wiki?curid=312849" title="பண்டிட் தீனதயாள் உபாத்தியாயா சந்திப்பு தொடருந்து நிலையம்">
பண்டிட் தீனதயாள் உபாத்தியாயா சந்திப்பு தொடருந்து நிலையம்

முகல்சராய் சந்திப்பு (நிலையக் குறியீடு: MGS) இந்திய மாநிலமான உத்தரப் பிரதேசத்தின் முகல்சராயில் அமைந்துள்ளது. இது இந்தியாவில் அதிக தொடருந்துகள் கடக்கும் சந்திப்புகளின் வரிசையில் நான்காம் இடம் பெறுகிறது. இந்த நிலையத்தில் நாளொன்றுக்கு 200 தொடருந்து வண்டிகள் நின்று செல்கின்றன.

முகல்சராய் சந்திப்பு தொடருந்து நிலையத்தின் பெயரை, பண்டிட் தீனதயாள் உபாத்தியாயா சந்திப்பு தொடருந்து நிலையம் என மாற்றம் செய்ய இந்திய அரசின் உள்துறை அமைச்சகம் 14 அக்டோபர் 2017 அன்று முடிவு செய்துள்ளது. 

கயா - முகல்சராய் வழித்தடத்தில் உள்ள நிலையங்கள் 1961-63 ஆண்டுவாக்கில் மின்மயமாக்கப்பட்டன. 1963-65 ஆண்டுவாக்கில் முகல்சராய் பணிமனையும் மின்மயமாக்கப்பட்டது.

இது இந்தியாவில் அதிக பயணிகள் வந்து செல்லும் முதன்மையான நூறு தொடருந்து நிலையங்களில் ஒன்று. ஆண்டுதோறும் 65 லட்சம் பயணிகள் வந்து செல்வதாக புள்ளிவிவரம் தெரிவிக்கிறது.

இங்கு குளிரூட்டப்பட்ட ஓய்வறைகளும், சாதாரண ஓய்வறைகளும், உணவகமும் உள்ளன. பணவழங்கி இயந்திரமும் உள்ளது. இந்த நிலையத்தில் இலவச வை-பை வசதியும் உண்டு.



</doc>
<doc id="312851" url="https://ta.wikipedia.org/wiki?curid=312851" title="ஊட்டி ஏரி">
ஊட்டி ஏரி

ஊட்டி ஏரி (Ooty lake) என்பது தமிழ்நாட்டின் நீலகிரி மாவட்டம், உதகமண்டலத்தில் உள்ள ஒரு ஏரி ஆகும். இது 65 ஏக்கர் பரப்பளவில் அமைந்துள்ளது. இந்த ஏரியில் படகு இல்லம் உள்ளது. இந்த ஏரியில் சுற்றுலா பயணிகள் படகு பயணம் செய்ய ஏற்பாடு செய்யப்பட்டுள்ளது. இந்த ஏரி உதகமண்டலத்தின் முதன்மை சுற்றுலாத் தலமாகும்.

ஊட்டி ஏரி ஜான் சல்லிவன் என்பவரால் 1824 இல் வெட்டப்பட்ட ஒரு செயற்கை ஏரி ஆகும். மலை ஓடைகள் பாய்ந்து ஊட்டி பள்ளத்தாக்கை அடையும் பாதையில் நீரைத் தேக்கி ஏரி அமைக்கப்பட்டுள்ளது. ஏரியில் கரை உடைந்து மூன்று சந்தர்ப்பங்களில் நீரின்றிப் போயுள்ளது. ஏரி முதலில் மீன்பிடிக்கும் நோக்கத்திற்காக அமைக்கப்பட்டது. என்றாலும் முதன்மையாக ஏரி முழுவதும் படகு பயணம் செய்ய பயன்படுத்தப்படுகிறது. இந்த ஏரியின் அசலான பரப்பளவு குறைந்து போயுள்ளது, காரணம் இந்த ஏரிக்கு உட்பட்ட பகுதியில் தற்போதைய பேருந்து நிலையம், குதிரைப் பந்தய மைதானம், ஏரி பூங்கா ஆகியவற்றை அமைத்து ஏரியின் பரப்பளவு சுருக்கப்பட்டுவிட்டது. ஏரி 1973 இல் தமிழ்நாடு சுற்றுலா வளர்ச்சிக் கழகத்தின் வசம் வந்தது.

இந்த ஏரியைச் சுற்றி யூக்கலிப்டஸ் மரங்கள் நிறைந்தும், இதன் கரையில் தொடர்வண்டிப் பாதையும் செல்கிறது. கோடைக்காலமான மே மாதத்தில் படகுப் போட்டி போன்றவை இரண்டு நாட்கள் நடத்தப்படுகின்றன.
ஏரியை ஒட்டி படகு இல்லம் தமிழ்நாடு சுற்றுலா வளர்ச்சிக் கழகத்தால் கட்டப்பட்டது. ஏரியில் படகுகளுகளில் செல்ல பயணிகளுக்கு ஈர்ப்பு உள்ளது. படகு துறையில் துடுப்பு படகுகள், மிதி படகுகள், மோட்டார் படகுகள் போன்றவை உள்ளன. இங்கு ஒரு பூங்காவும், அதில் ஒரு சிறிய தொடர்வண்டியும் சுற்றிவருகிறது. பிற குறிப்படத்தக்க அம்சங்களாக சுற்றுலாத்துறையால் இங்கு ஒரு உணவகம் நடத்தப்படுகிறது. மேலும் படகு இல்லம்முன்பு குதிரைவண்டி சவாரி வசதியும் உள்ளது.

ஏரியில் பெரிய பிரச்சனையாக உள்ளது வெங்காயத் தாமரையின் பெருக்கம்தான். பொதுப்பணித்துறையினர் தொடர்ந்து இந்தக் களைகளை சுத்தப்படுத்தி வருகின்றனர்.
தமிழ்நாடு மாசுக்கட்டுப்பாடு வாரியத்தின் ஒரு ஆய்விபடி ஊட்டி ஏரி மாநிலத்தின் மிகவும் மாசுப்பட்ட ஏரிகளில் ஒன்றாக உள்ளது. மனிதர்கள் குடிக்கவோ அல்லது குளிக்கவோ தகுதியற்றதாக உள்ளதாக உள்ளது.


</doc>
<doc id="312853" url="https://ta.wikipedia.org/wiki?curid=312853" title="எண்ணூர் அனல்மின் நிலையம்">
எண்ணூர் அனல்மின் நிலையம்

எண்ணூர் அனல்மின் நிலையம் தமிழ்நாட்டில் அமைந்துள்ள ஒரு நிலக்கீல் கரி அனல் மின் நிலையம் ஆகும்.

எண்ணூர் அனல்மின் நிலையம் 1970ஆம் ஆண்டு மின்உற்பத்தி தேவைகளை நிறைவேற்ற கட்டமைக்கப்பட்டது.தமிழ் நாட்டில் உள்ள முக்கிய நான்கு அனல்மின் நிலையங்களுள் ஒன்றான இது தமிழ்நாடு மின்சார வாரியத்தால் நிறுவப்பட்டது. தற்போது இந்த நிலையத்தின் முழு திறன் 450 மெகாவாட்டு ஆகும். இந்தநிலயத்திற்கு தேவையான நிலக்கரி எண்ணூர் துறைமுகத்தில் இறக்குமதி செய்யப்படுகிறது. எனினும், 1000 மெகாவாட்டு திறன் உலையின் கட்டுமான பணிகள் 2007இல் தொடங்கின. இந்நிலயத்தில் தற்போது இரண்டு 60 மெகாவாட் உலையும் மூன்று 110 மெகாவாட் உலையும் அமைந்துள்ளன. கூடுதலாக 500 மெகாவாட் உற்பத்தி உலை நிறுவ பரிந்துரைக்கபட்டு கட்டுமான பணிகள் தொடங்கபட்டன. இந்நிலயத்தின் மொத்த மதிப்பு 270 கோடி ரூபாய் ஆகும்.

மாநிலத்தின் முக்கிய உற்பத்தி நிலயமாக திகழும் இதன் உற்பத்தி திறன் அண்மைய ஆண்டுகளில் மேம்படுத்தபட்டுள்ளது.
தமிழ்நாடு மின் உற்பத்தி மற்றும் பகிர்மான கழகத்திடம் இருந்து பல விருதுகளை பெற்றுள்ளது. மேலும், கழிவுகளை சுத்திகரித்து முறையாக வெளியேற்ற சிறப்பு அமைப்புக்களை கொண்டுள்ளது.

இயக்கத்திற்கு தேவையான நிலக்கரி MCL (தல்கர் மற்றும் எல்பி பள்ளத்தாக்கு), ஒரிசா மற்றும் ECL, ரணிகஞ்சு , மேற்கு வங்காளம் ஆகிய இடங்களில் இருந்து பெறப்படுகிறது. 2008–2009 ஆண்டின் கொள்திறன் காரணி (plant load factor) 49.17 சதவிகிதம் ஆகும்.

எண்ணூர் மின் நிலையத்தில் மேம்படுத்தல் நடைபெறுகிறது. இங்கு சிறப்பு பொருளாதார மண்டலம் அமைப்பது குறித்து விவாதிக்கப்பட்டு வருகிறது. இந்த புதிய திட்டம் அண்மைய தொழில்நுட்பத்தை பயன்படுத்தி இந்நிலையத்தின் உற்பத்தியை பெருக்க வடிவமைக்கபட்டது. இத்திட்டத்தில் நுட்ப நடைமுறைபடுத்தல் பற்றியும் தெரிவிக்கப்பட்டுள்ளது. எனினும் அண்மைய வருடங்களில் தமிழ்நாட்டில் நிலவும் நிலக்கரி பற்றாக்குறையால், இந்நிலயத்திற்கு நிலக்கரி இறக்குமதி செய்யப்பட்டு பயன்படுத்தபடுகிறது.


</doc>
<doc id="312854" url="https://ta.wikipedia.org/wiki?curid=312854" title="புரோக்சிமா செண்ட்டாரி பி">
புரோக்சிமா செண்ட்டாரி பி

புரோக்சிமா செண்ட்டாரி பி ("Proxima Centauri b") அல்லது புரோக்சிமா பி ("Proxima b") என்பது நமது சூரியனுக்கு மிக அண்மையில் உள்ள புரோக்சிமா செண்ட்டாரி என்ற செங்குறு விண்மீனின் உயிரினங்களின் வாழ்தகமைப் பிரதேசத்தினுள் சுற்றி வரும் ஒரு புறக்கோள் ஆகும். இது புவியில் இருந்து கிட்டத்தட்ட 4.2 ஒளியாண்டுகள் (1.3 புடைநொடிகள், 40 திரில்லியன் கிமீ, அல்லது 25 திரில்லியன் மைல்கள்) தொலைவில் செண்ட்டாரசு விண்மீன் தொகுதியில் காணப்படுகிறது. இதுவரை அறியப்பட்ட புறக்கோள்களில் இதுவே நமது சூரியக் குடும்பத்திற்கு மிகக்கிட்டவாகவுள்ள புறக்கோளும், மிகக்கிட்டவாகவுள்ள வாழ்தகமைப் பிரதேசத்தில் உள்ள புறக்கோளும் ஆகும்.

2016 ஆகத்து மாதத்தில், ஐரோப்பிய சதர்ன் வான்காணகம் இக்கோளைக் கண்டுபிடித்துள்ளதாக அறிவித்தது. "அடுத்த சில நூற்றாண்டுகளில்" இக்கோளுக்கு தானியங்கி விண்ணாய்வுப் பயணங்களை மேற்கொள்ளக்கூடியதாக இருக்கும் என ஆய்வாளர்கள் கருதுகின்றனர். ஆரைத்திசைவேக முறை மூலம், விண்மீனின் நிறமாலை வரிகளின் சுழற்சிமுறை டாப்ளர் பிறழ்ச்சியின் மூலம் ஆய்வாளர்கள் இப்புறக்கோளைக் கண்டுபிடித்துள்ளனர். இவ்வாய்வுகளின் படி, புவு குறித்தான இப்புறக்கோளின் வேகத்தின் கூறு கிட்டத்தட்ட 5 கிமீ/ம ஆகும்.



</doc>
<doc id="312855" url="https://ta.wikipedia.org/wiki?curid=312855" title="அய்யனார் அருவி">
அய்யனார் அருவி

அய்யனார் அருவி ("Ayyanar Falls") என்பது தமிழ்நாட்டின் விருதுநகர் மாவட்டம், இராஜபாளையம் நகரில் இருந்து 10 கிமீ (6.2 மைல்) மேற்கே அமைந்துள்ளது. இந்த அருவி மேற்குத் தொடர்ச்சி மலைப்பகுதியில் உள்ளது. இது வடகிழக்கு பருவ கால மழையில் நீர் பெறுகிறது. இராஜபாளையம் நகர மக்களின் குடிநீர் தேவையை நிறைவுசெய்கிறது.

இந்த அருவி இராஜபாளையம் பகுதியின் முதன்மை சுற்றுலா ஈர்ப்பு பகுதியாக உள்ளது. இது விருதுநகர் மாவட்டத்தின் கிழக்குப் பகுதி மக்களின் குறிப்பாக திருவில்லிபுத்தூர், சிவகாசி மக்களின் புகழ்பெற்ற சுற்றுலா தலமாக உள்ளது. இங்கு உள்ள வனப்பகுதி மலை ஏற்றத்தை விரும்புவர்களுக்கு நல்ல இடமாக உள்ளது. அருவிக்கு போகும் வழியில் உள்ள அணை நகரத்திற்கு தேவையான நீரை வழங்குகிறது.

இந்த அருவியைச் சூழ்ந்த மேற்குத் தொடர்ச்சி மலைப் பகுதியானது காட்டுயிர் ஒளிப்படக் கலைஞர்களுக்கு ஆர்வமூட்டும் இடமாக உள்ளது. இந்த அருவியானது இங்கு வாழும் காட்டு விலங்குகளான குரங்குகள், யானைகள், மான்கள், காட்டெருமைகள் ஆகியவற்றிர்கும் நீராதாரமாக விளங்குகிறது. இந்த அருவிக்கு "அய்யனார்" பெயர் வந்ததற்கு காரணம் இங்கு உள்ள சிறிய காட்டு அய்யனார் கோயிலாகும்.

இந்த அருவிக்கு பெயர் வரக்காரணமான நீர்காத்த அய்யனார் கோயில் மேற்கு தொடர்ச்சி மலையடிவாரத்தில் இரண்டு ஆறுகளான பழையாறு, நீராறு ஆகியன சேருமிடத்தில் அமைந்துள்ளது. இந்தக் கோயில் 500 ஆண்டுகள் பழமை வாய்ந்தது. பக்தர்கள் தங்கள் குடும்பத்தின் பல்வேறு பிரச்சினைகளுக்கு தீர்வுகாண அய்யனாரை அணுகி வணங்குகின்றனர்.. பக்தர்கள் அய்யனாருக்கு அபிஷேகம் செய்து ஏழைகளுக்கு அன்னதானம் அளிக்கின்றனர்.

அய்யனார் அருவி சுற்றுலா பயணிகளை கவரும் இடமாக உள்ளது. இதனால் தினமும் ஏராளமான பயணிகள் இங்கு வருகின்றனர். மழைக் காலங்களில் ஏற்படும் திடீர் வெள்ளப்பெறுக்கால் மக்கள் கோயிலினுள் மாட்டிக் கொள்கின்றனர். அந்தச் சமயங்களில் இராஜபாளையத்தில் உள்ள தீயணைப்பு மீட்டுபுத் துறையினர் வந்து பயணிகளை மீட்டு ஆற்றைக் கடக்க உதவுகின்றனர். பெருமழைக் காலத்தில் அருவியில் குளிக்க அனுமதி வழங்கப்படுவதில்லை.

அய்யனார் அருவிக்கு செல்லும் வழியில் ஆறாவது மைல் அணை என்று அழைக்கப்படும் ஒரு நீர்த்தேக்கம் அமைந்துள்ளது. இந்த அணை இராஜபாளையம் நகரில் இருந்து ஆறு மைல தொலைவில் உள்ளதால் இவ்வாறு அழைக்கப்படுகிறது. இந்த நீர்தேக்கத்தின் முதன்மை நீர் ஆதாரமாக அய்யனார் அருவி உள்ளது. இந்த அணையில் தேக்கப்படும் நீர் ராஜபாளையம் நகரைச் சுற்றியுள்ள கிராம்ப் பகுதியின் பாசனத் தேவைக்கும், ராஜபாளையத்தில் வாழும் மக்களின் குடிநீருக்கும் முக்கிய ஆதாரமாக உள்ளது. இது ஒரு முக்கிய சுற்றுலா மையமாகவும் உள்ளது. இந்த நீர்தேக்கத்தில் ஒரு நீர்சுத்திகரிப்பு நிலையமும் அமைந்துள்ளது. இந்த அணைப்பகுதியில் குட்டிப்புலி போன்ற பல திரைப்படங்களின் படப்பிடிப்பு நடந்தது.

அய்யனார் அருவிக்கு அருகில் உள்ள வானூர்தி நிலையம் மதுரை வானூர்தி நிலையமாகும். அய்யனார் அருவியைப் போன்ற பல அருவிகள் தமிழ்நாட்டின் தென் பகுதியில் உள்ளன. அய்யனார் அருவியைச் சுற்றி மற்ற சுற்றுலாத்தளங்களாக அய்யனார் கோவில், அருவி அருகே உள்ள அணை, ஸ்ரீவில்லிபுத்தூர், அய்யனார் கோயில் வனப் பகுதி, ஸ்ரீவல்லக்காட்டு கருப்பசாமி கோவில், சஞ்சீவி மலை, சென்பகத்தோப்பு நரைத்த அணில் வனவிலங்கு சரணாலயம் போன்றவை உள்ளன. அய்யனார் அருவியை ஒட்டி வாழும் மக்களின் வாழ்க்கைக்கு இங்கு நடைபெறும் சுற்றுலா உதவிகரமாக உள்ளது.


</doc>
<doc id="312858" url="https://ta.wikipedia.org/wiki?curid=312858" title="பர்தீப் மோர்">
பர்தீப் மோர்

பர்தீப் மோர் "(Pardeep Mor)" ஓர் இந்திய தொழில்முறை வளைகோல் பந்தாட்ட வீரராவார். 1992 ஆம் ஆண்டு சூன் மாதம் 3 ஆம் தேதி இவர் பிறந்தார். பஞ்சாப் மாநிலத்தைச் சேர்ந்த இவர் பொதுவாக வளை கோல் பந்தாட்டத்தின் போது தடுப்பு ஆட்டக்காரராக களமிறங்கி விளையாடுவதில் நிபுணத்துவம் பெற்றவராவார்.

இரியோ டி செனீரோவில் நடைபெற்ற 2016 கோடைகால ஒலிம்பிக் போட்டிகளில் ஆடவர் வளைகோல் பந்தாட்ட அணியில் இடம் பிடித்தார்.
2015 ஆம் ஆண்டில் உள்நாட்டுப் போட்டிகளில் விளையாடுவதற்காக கலிங்கா இலேன்சர் நிறுவனம் இவரை $37,000 கொடுத்து ஏலத்தில் எடுத்தது. 16 அனைத்துலகப் போட்டிகளில் விளையாடியுள்ள இவர் கோல்கள் எதுவும் அடிக்கவில்லை. அரியானாவிலுள்ள சோனிபத்தில் அமைந்திருக்கும் இந்திய விளையாட்டு ஆணையத்தில் பர்தீப் மோர் ஒரு உறுப்பினர் ஆவார்.


</doc>
<doc id="312866" url="https://ta.wikipedia.org/wiki?curid=312866" title="டெல்டா 2000">
டெல்டா 2000

டெல்டா 2000 தொடர் "(Delta 2000 series)" என்பவை அமெரிக்காவைச் சேர்ந்த எரிந்தழியும் ஏவூகல அமைப்பு வகை ஏவூர்திகளாகும். இந்த ஏவூர்திகளைப் பயன்படுத்தி 1974 மற்றும் 1981 ஆண்டுகளுக்கு இடைப்பட்ட காலத்தில் நாற்பத்தி நான்கு சுற்றுப்பாதை ஏவுதல்கள் நடைபெற்றன. டெல்டா குடும்ப வகை ஏவூர்திகளில் டெல்டா 2000 ஏவூர்தியும் ஒன்றாகும். நான்கு இலக்க எண் குறியீட்டைப் பயன்படுத்தி இவ்வகையின் மாறுபட்ட வகைகள் வேறுபடுத்தி அறியப்படுகின்றன.

டெல்டா 1000, டெல்டா 2000 மற்றும் டெல்டா 3000 தொடர் ஏவுகல அமைப்புகள் நாசாவின் அப்போலோ திட்ட ஏவூர்திகளுக்கு முதல் மற்றும் இரண்டாம் கட்ட நிலைகளில் தேவையான அளவுக்குப் பயன்படுத்தப்பட்டன.

தோர் ஏவுகணையின் நீட்சிவடிவமான நீள் தொட்டி தோர் அமைப்பே, டெல்டா தொடரின் முதற்கட்டம் ஆகும். இவ்வடிவத்திலிருந்த தொடக்கக்கால எம்.பி-3-III பொறியானது இராக்கெட்டைன் ஆர்.எசு-27 என்ற பொறி பொருத்தப்பட்டு இயக்கப்பட்டது. அமெரிக்க ஏவுகல வாகனமான சாட்டன் 1பி இல் சிற்சில மாற்றங்களுடன் பயன்படுத்தப்பட்ட எச்-1 பொறியே ஆர்.எசு-27 என்று மறு அடையாளமிடப்பட்டது. மேலேற்றும் உந்துகைச் சக்தியை அதிகரிக்கும் விதமாக திண்ம ஏவூர்தி உந்துகலங்களான காசுடர்-2 ஆற்றல் நிரப்பிகள் 3 அல்லது 9 எண்ணிக்கையில் இதனுடன் இணைக்கப்பட்டன. டெல்டா பி இரண்டாம் கட்டத்தில், அமெரிக்காவின் தி.ஆர்.டபிள்யூ நிறுவனத்தின் பொறியான தி.ஆர்.201 பொறி பயன்படுத்தப்பட்டது. நிலையான உந்துகை வெளியீட்டிற்காக கட்டமைக்கப்பட்ட நிலவுக்கூடு சரிவுப்பொறியே தி.ஆர்.201 பொறியாகும். உயர் மட்டங்கள் அடைவதை இலக்காகக் கொண்ட மூன்றுகட்ட கட்டமைப்பு தேவைப்படும் ஏவுதல்களில் தையோகால் சிடார்-37டி அல்லது 37-இ ஏவுப் பொறிகளைப் பயன்படுத்தின.

கலிபோர்னியாவிலுள்ள வேண்டன்பெர்க் வான்படைத் தளத்தில் இருக்கும் விண்கல ஏவுவளாகம் 2டபிள்யூ வில் இருந்தும் கேப்கானவெரால் ஏவு வளாகம் 17 இன் இரண்டு ஏவுதளங்களில் இருந்தும் டெல்டா 2000 ஏவுகல அமைப்பு வகைகள் ஏவப்பட்டன. ஏவப்பட்ட நாற்பத்தி நான்கு ஏவுதல்களில் நாற்பத்தி மூன்று வெற்றிகரமாக ஏவப்பட்டன. 1974 ஆம் ஆண்டு சனவரி 19 இல் ஏவப்பட்ட முதலாவது ஏவல்தான் தோல்வியில் முடிந்த ஏவுதலாகும். இம்முயற்சியில் சிகைநெட் 2ஏ என்ற செயற்கைக்கோள் ஒரு பயனற்ற சுற்றுப்பாதையில் நிலைநிறுத்தப்பட்டது.ஒரு மின்னணு தொகுப்பு சுற்றுப் பலகையில் ஏற்பட்ட ஒரு குறுக்குச்சுற்றால் (இரண்டாம் நிலையில்) உயர்நிலைகள் விடுவிக்கப்பட்டன. செயற்கைக்கோளும் நிலையற்ற தாழ் சுற்றுப்பாதைக்குள் (96 x 3,406 km x 37.6 பாகை) செலுத்தப்பட்டதால் அது விரைவாக சிதைவுற்றது. தொடர்ந்து மேற்கொள்லப்பட்ட விசாரனையின் முடிவில், மின்சுற்றுப் பலகையில் தரக்குறைவான பூச்சு பூசப்பட்டதுதான் காரணமென்று தெரிவிக்கப்பட்டது.



</doc>
<doc id="312881" url="https://ta.wikipedia.org/wiki?curid=312881" title="யுனைடெட் ஏர்லைன்சு 4">
யுனைடெட் ஏர்லைன்சு 4

யுனைடெட் ஏர்லைன்சு 4 ("United Airlines Flight 4") எனும் இது, 1935-ம் ஆண்டு அக்டோபர் 7-ம் நாளன்று, போயிங் 247D வகை வானூர்தி ஒன்று, அப்பயண திட்டப்படி ஐக்கிய அமெரிக்காவின் யூட்டா மாகாணத்திலுள்ள சால்ட் லேக் நகரம் என்னுமிடத்திலிருந்து, ஐக்கிய அமெரிக்காவின் மற்றொரு பகுதியான வயோமிங் மாநிலத்தின் தலைநகர் செயென் நகரை நோக்கி புறப்பட்டு இயங்கிக்கொண்டிருந்தது. அதிகாலை சுமார் 02:16 அல்லது 02:17 மணியளவில் செயென் நகர் தரைக் கட்டுப்பாட்டுக்குள் நுழைந்த அவ்வானூர்தி, அடுத்த சில நொடியில் (02:17-ல்) தகவல்தொடர்பு துண்டிக்கப்பட்டது. அந்நேரத்தில், வாநிலையும் ஏறக்குறைய வரம்பற்ற தெளிவாகவே காணப்பட்டுள்ளது. இந்நிலையில், விமானியின் பிழைக் காரணமாக வயோமிங் பிராந்திய கிழக்கு சில்வர் கிரவுன் பகுதியின் மூன்று மைல் (4.8 கிமீ) தொலைவில் நடந்த இவ்வானூர்தி விபத்தில், விமான சேவைப்பணியாளர்கள் மூவரும், பயணிகள் 9 பேர்களும் மொத்தமாக 12 பேர்களும் (பயணித்த அனைவரும்) பலியானார்கள்.


</doc>
<doc id="312883" url="https://ta.wikipedia.org/wiki?curid=312883" title="கேத்தரின் அருவி">
கேத்தரின் அருவி

கேத்தரின் அருவி ("Catherine Falls") என்பது தமிழ்நாட்டின் நீலகிரி மாவட்டத்தில் உள்ள கோத்தகிரியில் உள்ள ஓர் இரட்டை அருவியாகும்.  இது மேட்டுப்பாளையம் சாலையிலிருந்து அரவேணு பிரிவு சாலையில் உள்ளது. கோத்தகிரியின் முதன்மையான சுற்றுலா தலமான இது, மிக உயரமான இடத்திலிருந்து தரையில் வந்து விழுகிறது. அருவி விழக்கூடிய மலை நீலகிரி மலைகளில் இரண்டாவது மிக உயர்ந்த இடமாக உள்ளது. இந்த அருவியின் உயரம் ஏறக்குறைய 250 அடி ஆகும். இந்த அருவிக்கு எம்.டி. கோக்பர்ன் என்பவரின் மனைவியின் பெயர் சூட்டப்பட்டதாக அறியப்படுகிறது. இவரால்தான் கோத்தகிரியில் காபி தோட்டம் அறிமுகப்படுத்தப்பட்டது என்று நம்பப்படுகிறது. கேத்தரின் அருவியின் பூர்வீக பெயர் "கெட்டிஹாட ஹல்லா" என்பதாகும். இதன் பொருள் டோல் ஆற்று அடிவாரம் என்பதாகும். இந்த அருவியை முழுமையாக பார்க்கவேண்டுமானால் டால்பின் மூக்கு என்ற இடத்தில் இருந்து பார்த்தால்தான் தெரியும், என்றாலும் ஒரு சாலையில் அருவியின் உச்சியை பார்ப்பது  சாத்தியம்.



</doc>
<doc id="312889" url="https://ta.wikipedia.org/wiki?curid=312889" title="மணலூர் ஊராட்சி">
மணலூர் ஊராட்சி



</doc>
<doc id="312893" url="https://ta.wikipedia.org/wiki?curid=312893" title="பதிலித்தாய் முறை (நெறிப்படுத்தும்) சட்ட முன்வடிவு 2016">
பதிலித்தாய் முறை (நெறிப்படுத்தும்) சட்ட முன்வடிவு 2016

பதிலித்தாய் முறை (நெறிப்படுத்தும்) சட்ட முன்வடிவு 2016 ("The Surrogacy (Regulation) Bill 2016") என்பது இந்தியப் பெண்கள் பதிலித்தாய் முறையில் தவறாக உட்படுத்தப்பட்டு குழந்தைகள் பெறுவதைத்  தடை செய்வதைக் குறிக்கோளாகக் கொண்டதாகும். ஆணின் உயிரணுவையும், பெண்ணின் கருமுட்டையையும் சேர்த்து இன்னொரு கருப்பையில் வைத்து வளர்க்கும் முறையானது பதிலித்தாய் முறையாகும். குழந்தையின்மைக்கான  சிகிச்சையின் இறுதி முயற்சிகளில் இது ஒன்று. இச்சட்ட முன்வடிவிற்கு நடுவணரசு அமைச்சரவை ஆகத்து 24, 2016 அன்று ஒப்புதலளித்து உள்ளது. இச்சட்ட முன்வடிவு பதிலித்தாய் முறை வணிகமயமாக்கப் படுவதைத் தடை செய்கிறது.

2008 ஆம் ஆண்டு குசராத்து மாநிலம் அகமதாபாது நகரில் சப்பானிய ( Japanese) தம்பதி ஒன்று, பிரதி பென் மேத்தா என்னும் பெண்ணை பதிலித்தாயாக நியமித்து முன்பணம் செலுத்திவிட்டு சப்பான் சென்ற அந்த தம்பதியினர் குழந்தை பிறக்கும் முன்பே விவாக ரத்து செய்து கொண்டனர். பிறந்த குழந்தையை யாரிடம் கொடுப்பது என்ற சட்டச் சிக்கல் எழுந்து நாடு முழுவதும் விவாதப் பொருளாக மாறியது. தாய் குழந்தையை ஏற்றுக் கொள்ள மறுத்து விட்டார். குழந்தை எந்த நாட்டையும் சேராமல் குடியுரிமையின்மையாலும் சிக்கல் ஏற்பட்டது. நீதிமன்றம் குழந்தை ‘மாஞ்சி யமதாவை’ அதன் பாட்டியிடம் ஒப்படத்தது. குசராத்து உயர் நீதி மன்றம் இது குறித்து அரசு, சட்டம் இயற்ற வேண்டியதின் அவசரத்தையும் அவசியத்தையும் வலியுறுத்தியது. 

2012 ஆம் ஆண்டுஆசுத்திரேலிய தம்பதியர் ஒருவருக்கு ஒரு பதிலித்தாய் இரடைக்குழந்தைகளைப் பெற்றுக் கொடுத்தார். பெற்றோர் ஒரு குழந்தையை எடுத்துக் கொண்டு மற்றொரு குழந்தையை எக்காரணமுமின்றி நிராகரித்து விட்டனர்.

சென்னையைச் சேர்ந்த ஒரு தாய் குழந்தையைப் பெற்றுக் கொடுத்தபின் பேசிய பணத்திலிருந்து பாதி பணம் மட்டுமே பெற்றுக் கொண்டார். மீதி தொகையை இடைத்தரகர் எடுத்துக் கொண்டார். இதன் காரணமாக அத்தாய் மிகவும் அவதியுற்றார்.

புது டில்லியில் ஒரு தனியார் மருத்துவ மனையில் சனவரி 29, 2014 அன்று   யுமா செர்பா என்னும் 26 வயதுப் பெண் முட்டை தானத்திற்காக அறுவை சிகித்சை செய்யப்படும் பொழுது உயிரிழந்தார். 

சட்ட ஆணையம்  தமது 228 ஆம் அறிக்கையில் பதிலித் தாய் முறை வணிகமயமாக்கப்படுவதைத் தடை செய்து, தகுதி வாய்ந்த இந்தியப் பெற்றொர் மட்டும் சேவை மனப்பான்மையுடன் முன்வரும் பதிலித் தாய்மார்கள் மூலம் இம்முறையை அனுசரிக்கும் சட்டம் இயற்ற வேண்டும் என்று அரசிற்க்குப் பரிந்துரை செய்தது 

2002 ஆம் ஆண்டு பதிலித்தாய் முறையை வணிக நோக்கில் அனுமதித்த முதல் நாடாக இந்தியா இருந்தது. 2012 ஆம் ஆண்டு இந்தியா உலகளவில் பதிலித் தாய் முறையின் தலை நகரம் என்று பெயர் பெறும் அளவு வணிக நோக்கில் இம்முறை தவறாகச் செயல் படுத்தப் பட்டுள்ளது. ஆண்டொன்றிற்கு சுமார் 50 கோடி டாலர் இதில் புழங்கியது.என்று அனில் மல்கோத்ரா என்பவர் ‘All aboard for the fertlity express’ என்னும் அறிக்கையில் தெரிவித்துள்ளார். 



</doc>
<doc id="312894" url="https://ta.wikipedia.org/wiki?curid=312894" title="காட்டேரி அருவி">
காட்டேரி அருவி

காட்டேரி அருவி ("Katary Falls") என்பது தமிழ்நாட்டின் நீலகிரி மாவட்டத்தில், குன்னூரில் இருந்து ஏறக்குறைய 10 கி.மீ. தொலைவில் உள்ள ஒரு அருவியாகும். இந்த அருவி சுமார் 180  அடி உயரமானது. காட்டேரி அருவிதான் நீலகிரி மலையில் உள்ள மூன்றாவது உயரமான அருவியாகும். இந்த அருவியைக் காணவேண்டுமானால் நடந்துதான் செல்ல வேண்டும்..

இந்த அருவி இந்தியாவின் முதல் நீர் மின் ஆற்றல் நிலையமான, காட்டேரி  நீர்மின் அமைப்பின் தளத்தில் உள்ளது. 



</doc>
<doc id="312895" url="https://ta.wikipedia.org/wiki?curid=312895" title="காட்டேரி நீர்மின் நிலையம்">
காட்டேரி நீர்மின் நிலையம்

கடேரி நீர்மின் நிலையம் ("Kateri (Katery) hydro electric power station") என்பது தமிழ்நாட்டின்நீலகிரியில் உள்ள ஒரு நீர்மின் நிலையமாகும். இது ஒரு அணைத்  தொடர் ஆகும். மேலும் இந்த நீர்மின்நிலையம் நான்கு 125 கிலோவாட் மின்னாக்கிகள் மற்றும் ஒரு 500 கிலோவாட் மின்னாக்கியைக் கொண்டுள்ளது. இதுதான் இந்தியாவின் முதல் நீர்மின் ஆலை ஆகும்.

நீலகிரி மாவட்டத்தில் உள்ள பிற நீர்மின் நிலையங்கள் பின்வருமாறு;



</doc>
<doc id="312897" url="https://ta.wikipedia.org/wiki?curid=312897" title="கிழக்கிந்தியக் கம்பனி (பக்கவழி நெறிப்படுத்தல்)">
கிழக்கிந்தியக் கம்பனி (பக்கவழி நெறிப்படுத்தல்)

பிரித்தானிய கிழக்கிந்திய நிறுவனம் (1600-1874) என்பது பொதுவாகக் கிழக்கிந்தியக் கம்பனி (East India Company") என அழைக்கப்படுகிறது.

இதனை விட பின்வருவனவும் கிழக்கிந்தியக் கம்பனி என அழைக்கப்படுகின்றன:



</doc>
<doc id="312898" url="https://ta.wikipedia.org/wiki?curid=312898" title="கிளியூர் அருவி">
கிளியூர் அருவி

கிளியூர் அருவி (Kiliyur Falls) என்பது தமிழ்நாட்டின் கிழக்குத் தொடர்ச்சி மலைகளைச் சேர்ந்த சேர்வராயன் மலையில் உள்ள ஒரு அருவி ஆகும். ஏற்காடு ஏரி நிரம்பி வழியும்போது 300 அடி (91 மீட்டர்) உயரத்தில் இருந்து கிள்ளியூர் பள்ளத்தாக்கில் அருவியாக விழுகிறது.

இந்த அருவி ஏற்காடு ஏரியில் இருந்து 2.5 கிமீ (1.6 மைல்) தொலைவில் அமைந்துள்ளது. வழியின் இறுதி 500 மீ (1,600 அடி) தொலைவு செப்பனிடப்படாத செங்குத்தான வழியைக் கொண்டுள்ளது. நீர் நிலைகளில் அதிகபட்சம் நீர் இருக்கும் போதும் பருவமழை நேரத்திலும் அருவியின் காட்சி சிறப்பாக இருக்கும். இந்த இடத்தைக் காண சிறந்த காலம் பருவமழை முடிந்தவுடன் ஆகும்.


</doc>
<doc id="312904" url="https://ta.wikipedia.org/wiki?curid=312904" title="சத்யானந்தா சித்தர்">
சத்யானந்தா சித்தர்

சத்யானந்தா சித்தர் என்பவர் சென்னை நகரில் கிண்டியில் சமாதியடைந்த சித்தராவார். இவரை "கோழிப்பீ சித்தர்" எனவும் "கோழிப்பீ சாமிகள்" எனவும் அழைக்கின்றனர். இவர் சாய் பாபாவின் நண்பர் என்றும், வட இந்தியாவிலிருந்து இங்கு வந்தவர் என்றும் கூறப்படுகிறது. 

இவர் இமயமலை போன்ற பல்வேறு தலங்களுக்குச் சென்றுவிட்டு தமிழகத்தல் திருவண்ணாமலைக்கு வந்துள்ளார். அங்கே சில காலம் தங்கியிருந்தவர் வில்வவனமாக இருந்த கிண்டியில் வந்து தங்கியுள்ளார். அவரது உயரமான உருவமும், ஜடாமுடியும் கண்ட மக்கள் அவரை வழிபட்டு வந்தனர்.

லோகநாத முதலியார் என்பவர் இவருக்கு பணிவிடைகள் செய்து வந்துள்ளார். அவரது குடும்பத்தினர் கோழிப்பீ சாமிகளும், சாய் பாபாவும் இரவில் உரையாடுவதை கேட்டுள்ளார்கள். 

1904 ஆம் ஆண்டு சத்யானந்தா சித்தர் ஜீவ சமாதியடைந்தார். அவரது விருப்படி பத்துக்கு பத்து அடிகள் அளவில் குழி தோண்டி அதனுள் சென்று சமாதி நிலை அடைந்தார். அவருக்கு அருகில் நண்பர் சாய் பாபாவிற்கு கோயில் எழுப்ப கோரிக்கை வைத்துள்ளார். தற்போது கிண்டியில் கோழிப்பீ சித்தர் சமாதிக்கு அருகே சாய் பாபா கோயில் அமைக்கப்பட்டுள்ளது. 



</doc>
<doc id="312910" url="https://ta.wikipedia.org/wiki?curid=312910" title="அண்ணாமலை சுவாமிகள்">
அண்ணாமலை சுவாமிகள்

அண்ணாமலை சுவாமிகள் என்பவர் திருச்சுழிக்கு அருகே சமாதியடைந்த சித்தராவார். இவர் விருதுநகரைப் பூர்வீகமாகக் கொண்டவர். பொற்கொல்லர் சமூகத்தில் பிறந்தவர். இல்லறத்தையும், தொழிலையும் துறந்து துறவியாக ஆனார்.

திருச்சுழிக்கு அருகே பெ. புதுப்பட்டி என்ற ஊரில் ஒரு சோலையில் குடியிருந்தார். இவரைச் சுற்றி எப்போதும் உயிரினங்கள் இருந்து கொண்டே இருக்கும். காலையில் பறவைகள் இவரைத் தேடி வந்து உணவினைப் பெற்றுக் கொள்ளும். குழந்தைகளுக்கு அண்ணாமலை தரிசனத்தை காட்டுதல் போன்ற சித்துகளை செய்துள்ளார்.

சமாதியாகும் முன்பு ஒரு லிங்கத்தினைப் பிரதிஸ்டை செய்து வழிபட்டுள்ளார். அவ்விடத்தில் தற்போது சிவாலயம் அமைக்கப்பட்டுள்ளது.


</doc>
<doc id="312912" url="https://ta.wikipedia.org/wiki?curid=312912" title="ப. அர. சிறிஜேசு">
ப. அர. சிறிஜேசு

பரட்டு அரவீந்திரன் சிறிஜேசு (Parattu Raveendran Sreejesh) (மலையாளம்:പി. ആർ.ശ്രീജേഷ്) ஓர் இந்திய வளைதடிபந்தாட்ட வீரர். இவர் இந்தியத் தேசிய ஆடவர் வளைதடிபந்தாட்டக் குழுவில் இலக்குக் காவலராக விளங்குகிறார். இவர் அக்குழுவின் தலைவருமாவார். இந்திய வளைதடிபந்தாட்டக் குழுவில், உத்தரப்பிரதேச அணிகட்காக விளையாடுகிறார்.



</doc>
<doc id="312915" url="https://ta.wikipedia.org/wiki?curid=312915" title="வந்தனா கடாரியா">
வந்தனா கடாரியா

வந்தனா கடாரியா (Vandana Kataria) (பிறப்பு: 15 ஏப்பிரல் 1992) ஓர் இந்திய மகளிர் வளைதடிபந்தாட்ட வீரர் ஆவார். இவர் இந்தியத் தேசிய மகளிர் வளைதடிபந்தாட்டக் குழுவில் களத்தில் முன்னணியாளராக விளங்குகிறார் .



</doc>
<doc id="312916" url="https://ta.wikipedia.org/wiki?curid=312916" title="சின்னச் சீறா">
சின்னச் சீறா

சின்ன சீறா ஒரு இசுலாமியத் தமிழ்க் காப்பியம். இதனை இயற்றியவர் "பனு அகுமது மரைக்காயர்" ஆவார். இதில் நபிகள் நாயகத்தின் திருவாழ்வு முழுவதும் பாடப்பட்டுள்ளது. உமறுப் புலவர் இயற்றிய சீறாப்புராணத்தின் தொடர்ச்சியாகக் கிட்டத்தட்ட 30 ஆண்டுகளுக்குப் பிறகு எழுதப்பட்ட நூல் சின்ன சீறா.

சின்ன சீறா, சீறாப் புராணத்தின் தொடர்ச்சியாக 30 படலங்களில் 1823 பாடல்ளைக் கொண்டுள்ளது. இதிலுள்ள உள்ள பாடல்கள் விருத்தப்பாவில் அமைந்தவை.
இந்நூலின் பாடல்கள் நபிகள் நாயகத்தின் வாழ்க்கையின் இறுதி ஆறு ஆண்டுகளின் நிகழ்வுகளைத் தருகின்றன. உமறுப் புலவரால் சீறாப் புராணத்தில் எழுதிப்படாத பகுதியைப் பனு அகுமது மரைக்காயர் இந்நூலில் நிறைவு செய்துள்ளார்.

நபிகள் நாயகம் ஒன்பது பிறநாட்டு அரசர்கள் ஒன்பது பேரை இசுலாமியத்தில் சேருமாறு அழைத்தக் கடிதங்கள் குறித்து சின்னச் சீறாவில் காணப்படுகிறது. கைபர், ஹுனைன், தபூக் போர்கள், மக்காவின் வெற்றியும் அதற்குப் பிறகு அரபுநாடு இசுலாமியத்தில் இணைந்ததையும் இந்நூலில் பனு அகுமது மரைக்காயர் பாடியுள்ளார். நபிகள் நாயகம் இறையடி சேர்ந்ததுடன் சின்ன சீறா நிறைவு பெறுகிறது.



</doc>
<doc id="312918" url="https://ta.wikipedia.org/wiki?curid=312918" title="1935 சபீனா சவோயா-மார்ச்செட்டி எஸ்.73 விபத்து">
1935 சபீனா சவோயா-மார்ச்செட்டி எஸ்.73 விபத்து

1935 சபீனா சவோயா-மார்ச்செட்டி எஸ்.73 விபத்து ("1935 SABENA Savoia-Marchetti S.73 crash") எனும் இவ்விபத்து, 1935-ம் ஆண்டு டிசம்பர் 10-ம் நாளன்று, சவோயா-மார்ச்செட்டி எஸ்.73 ("Savoia-Marchetti S.73") வகை வானூர்தி ஒன்று, இங்கிலாந்தின் சர்ரே ("Surrey") டட்ஸ்பீல்ட் ("Tatsfield ") பிராந்தியத்தில், விமானிகள் பிழையின் காரணமாக விழுந்தது நொறுங்கியது. இவ்வானூர்தி விபத்தில், விமான சேவைப்பணியாளர்கள் இருவரும், பயணிகள் 9 பேர்களும் மொத்தமாக 11 பேர்கள் (பயணித்த அனைவரும்) பலியானார்கள்.


</doc>
<doc id="312921" url="https://ta.wikipedia.org/wiki?curid=312921" title="1454">
1454

1454 (MCDLIV) பழைய யூலியன் நாட்காட்டியில் செவ்வாய்க்கிழமை ஆரம்பமான ஒரு சாதாரண ஆண்டாகும்.




</doc>
<doc id="312926" url="https://ta.wikipedia.org/wiki?curid=312926" title="பரமஹம்ச ஓம்கார சுவாமிகள்">
பரமஹம்ச ஓம்கார சுவாமிகள்

பரமஹம்ச ஓம்கார சுவாமிகள் என்பவர் சென்னை மாவட்டம் கோடம்பாக்கத்தில் ஜீவ சமாதியடைந்துள்ள சித்தராவார்.

1921ம் ஆண்டு ஜூன் மாதம் 10ம் நாள் வெங்கடராஜூ - அஸ்தி சுப்பம்மா தம்பதியினருக்கு இரண்டாம் மகனாகப் பிறந்தார். இவர் திருத்தணிக்கு அருகே தும்மலசருவு கண்டிரிகா என்ற கிராமத்தில் பிறந்தார். இவரது இயற்பெயர் செல்லராஜூ என்பதாகும். 1940களில் மாநில அரசுப் பணி மற்றும் மத்திய அரசுப் பணியில் இருந்தார். அப்போது ஞானோதயம் என்ற வார்த்தை குருவைத் தேடி ஞானம் பெற தூண்டியது.

சண்முகாநந்தா எனும் குருவை கண்டு அவரிடம் சீடராக இருந்தார். குருவிடம் பிரணவ மந்திர உபதேசம் பெற்றார். 1949ம் ஆண்டு ஞானோதய மன்றத்தைத் தொடங்கினார். ஆங்கிலம், இந்தி, சமஸ்கிருதம், தெலுங்கு, தமிழ் ஆகியவற்றில் தேர்ச்சிப் பெற்றவர், இந்த மொழிகளில் தன்னுடைய அனுபவங்களையும் உபதேசங்களையும் நூல்களாக வெளியிட்டார். ஜீவ சமாதியடையும் நாளை மூன்று ஆண்டுகள் முன்பே அறிவித்தார். ஜீவ சமாதியடைய தமிழ அரசின் அனுமதியையும் பெற்றார். பின்பு அறிவித்தபடி 1967ம் ஆண்டு ஜனவரி மாதம் 11ம் நாள் அமாவாசையன்று அதிகாலை மூன்று மணிக்கு சமாதியடைந்தார்.

இவரது சமாதி கோடம்பாக்கத்தில் சாமியார் மடம் பேருந்து நிறுத்தத்தின் அருகே டாக்டர் சுப்பராயன் நகரில் முதல் தெருவில் உள்ளது. இதனை ஞானோதய ஆலயம் என்று அழைக்கின்றனர். 


</doc>
<doc id="312928" url="https://ta.wikipedia.org/wiki?curid=312928" title="மௌனகுரு முத்துச்சாமி சுவாமிகள்">
மௌனகுரு முத்துச்சாமி சுவாமிகள்

மௌனகுரு முத்துச்சாமி சுவாமிகள் என்பது ம. ரெட்டியபட்டியில் சமாதியடைந்த சித்தராவார். இவர் பொற்கொல்லர் சமூகத்தை சேர்ந்தவர். ஞானத் தேடலுக்காக பொற்கொல்லர் தொழிலை மகன்களிடம் ஒப்படைத்துவிட்டு யோகப் பயிற்சிகளை செய்தார். ம. ரெட்டியபட்டியில் உள்ள கண்மாய்க் கரையில் ஆலமரத்தடியில் தியானம் செய்துள்ளார். அவ்விடத்திற்கு அருகே உள்ள மூதாட்டி தன்னுடைய தோட்டத்தில் ஒரு பங்கினை தானமாக தந்தார். அந்த இடத்தில் ஊர்மக்கள் குடிசை அமைத்து தந்தனர். 

மக்களுக்கு திருநீறு தந்து ஆசி வழங்குவார். அந்த திருநீரே எல்லாவற்றுக்கும் மருந்துபோல மக்களின் பிணிகளைத் தீர்த்து. ஓர் நாள் தான் சமாதியடையும் நாளை பக்தர்களுக்கு தெரிவித்தார். 1938ம் ஆண்டு செப்டம்பர் மாதம் 23ம் நாள் வெள்ளிக் கிழமையன்று கிருஷ்ணபட்ச அமாவாசசையில் சமாதியடைந்தார். அன்று உத்திர நட்சத்திரமாகும். இந்த சமாதிப் பீடத்தில் சிவலிங்க பிரதிஸ்டை செய்து வழிபடுகின்றனர்.


</doc>
<doc id="312929" url="https://ta.wikipedia.org/wiki?curid=312929" title="1455">
1455

1455 (MCDLV) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.



</doc>
<doc id="312931" url="https://ta.wikipedia.org/wiki?curid=312931" title="சாங்கு சித்த சிவலிங்க நாயனார்">
சாங்கு சித்த சிவலிங்க நாயனார்

சாங்கு சித்த சிவலிங்க நாயனார் என்பவர் சென்னை மாவட்டம் கிண்டியில் ஜீவசமாதியடைந்த சித்ராவார். இந்த சித்தர் நவகண்ட யோகத்தில் வல்லமை பெற்றவர். 

இவரது இயற்பெயர் சிவலிங்கம் என்பதாகும். மெய்ஞான நூல்களை கற்று வள்ளலாரிடம் சமையல் வேலையில் இணைந்தார். அவர் மூலமே ஞானம் பெற்று யோக கலையில் சித்தி பெற்றார். இரண்டடி உயரத்தில் தியானம் செய்தல், நவகண்ட யோகம் எனும் உடல் பாகங்களை கூறு போட்டு சிவபெருமானை நோக்கி யோகம் செய்தல் போன்ற யோகங்களை செய்தார். 

இவரது யோக வல்லமை பற்றி அறிந்த துரைமகனார் என்பவர் சித்தருக்கு கிண்டியில் சுப்பா காலனியில் இடம் கொடுத்தார். அங்கு பக்தர்களுக்கு பல்வேறு சித்துகளை செய்து அருளினார். தத்துவார்த்தம், பக்தி, சித்து, யோகம் போன்றவற்றை அறிந்திருந்தார். செப்புக் காசுகளை பொற்காசுகளாக மாற்றும் ரசவித்தை மூலமாக பொன்னாக பக்தர்களுக்கு தந்தார். அதை மறுப்பவர்களிடம் ஞான உபதேசம் செய்துள்ளார். சமாதி நிலையை அடையும் காலத்தினை முன்பே தெரிவித்து 1900ம் ஆண்டு ஜூலை 12ம் தேதி பவுர்ணமி நாளில் வியாழக்கிழமையன்று ஜீவசமாதியடைந்தார். 

தற்போது இச்சமாதியில் சிவலிங்கம் வைத்து வழிபடுகின்றனர். 


</doc>
<doc id="312939" url="https://ta.wikipedia.org/wiki?curid=312939" title="இலந்தை சு. இராமசாமி">
இலந்தை சு. இராமசாமி

இலந்தை என்ற புனைபெயரால் அழைக்கப்படும் இலந்தை சு. இராமசாமி (பிறப்பு: ஏப்ரல் 20, 1942) பல்துறை வித்தகர், கவிஞர், கட்டுரையாளர், சொற்பொழிவாளர், கதாசிரியர், வில்லுப்பாட்டு வித்தகர், நாடகாசிரியர் , மொழிபெயர்ப்பாளர். ஆய்வாளர் மற்றும் பொறியியலாளர். தமிழிலும் ஆங்கிலத்திலும் புலமை மிக்கவர். கவிதை இலக்கணம் கற்றுக்கொடுத்துப் பல மரபுக்கவிஞர்களை உருவாக்கியுள்ளார்.

இலந்தை சு. இராமசாமி தூத்துக்குடி மாவட்டத்தில், கயத்தாறு நகரை ஒட்டியுள்ள தெற்கிலந்தைக்குளம் கிராமத்தில் ஏப்ரல் 20, 1942 ஆம் ஆண்டு இரா. சுப்பையர், பொன்னம்மாள் ஆகியோருக்கு எட்டாவது மகனாகப் பிறந்தார். கயத்தாற்றில் வீரபாண்டிய கட்டபொம்மன் உயர்நிலைப் பள்ளியில் படிப்பை முடித்தார். அவரது நினைவாற்றல், கற்றுக் கொள்ளும் ஆர்வம், விடா முயற்சி அவரை பள்ளியில் முதல் மாணவனாகத் திகழ வைத்தன. இதனால் பள்ளித் தலைமை ஆசிரியர் சுப்பிரமணிப்பிள்ளையின் உதவியும் தூத்துக்குடியில் உள்ள வ. உ. சி. கல்லூரி முதல்வர் பேராசிரியர் அ. சீனிவாசராகவன் அவர்களின் ஆதரவும் கிடைத்தன. இவர் பேராசிரியர் அ. சீனிவாசராகவன் இல்லத்தில் தங்கிப் படித்தார். அவருடைய மாணவராகத் தமிழ் இலக்கியமும், ஆங்கில இலக்கியமும் கற்றார். வ. உ. சி. கல்லூரியில் கணிதத்தில் இளநிலைப் பட்டம் பெற்றார். எல்லாப்பாடங்களிலும் இணைந்து முதலிடம் பெற்றதற்காகத் தங்கப்பதக்கமும், தமிழில் முதலிடம் பெற்றதற்காகத் தங்கப்பதக்கமும் பெற்றார்.

1962-65 வரை வ. உ. சி கல்லூரியில் ஆங்கிலத் துறையில் ஆசிரியராகப் பணியாற்றினார். அதன் பிறகு இந்தியத் தபால்தந்தித் துறையில் சிறப்புத் தேர்வு செய்யப்பட்டு, 1966 இல் பொறியியல் மேற்பாற்வையாளராகப் பதவியேற்றார். அங்கே பணிசெய்து கொண்டே பொறியியல் கற்று மின்னணுவியல் மற்றும் தொலைத்தொடர்பு பொறியியலில் பட்டம் பெற்றார். அதில் பெற்ற சிறப்பு வித்தகத்தால் மின்னணுவியல் மற்றும் தொலைத்தொடர்பு மையத்தில் உறுப்பினராகத் தேர்ந்தெடுக்கப்பட்டார். அதே துறையில் சென்னை பம்பாய், டெல்லி, மற்றும் வடக்கு ஏமன் நாட்டிலும் பணிபுரிந்தார். பின்பு உதவிப்பொது மேலாளராகப் பணிபுரிந்து, பணி ஓய்வு பெற்றார்.

1958 இல் இவர் தன் முதல் கவிதையை எழுதினார். பேராசிரியர் அ.சீ. ரா தலைமையில் 1962 இல் முதல் கவியரங்கத்தில் கலந்துகொண்டார். சென்னையில் பாரதி கலைக் கழகத்தின் பல கவியரங்குகளில் இவர் கலந்துள்ளார். குழந்தைகளுக்கான கவிகள் இயற்றும் ஆர்வம் அவருக்கு கவியரங்குகளில் கலந்து கொண்ட ஆரம்பக் கால கட்டங்களிலேயே இருந்தது. இன்று வரை 2000க்கும் மேற்பட்ட கவிதைகள் எழுதியிருக்கும் இவரது கவிதைகள் பல பத்திரிகைகளில் வெளிவந்துள்ளன. நூற்றுக்கணக்கான கவியரங்குகளில் கலந்து கொண்டுள்ள இவர் 200க்கும் மேற்பட்ட கவியரங்குகளுக்குத் தலைமைப் பொறுப்பேற்றிருக்கிறார். ஏமன் நாட்டில் தமிழ்ச்சங்கத்தின் தலைவராகப் பணியாற்றியுள்ளார்.
வட அமெரிக்கத்தமிழ்ச்சங்கப் பேரவையின் மாநாட்டில் இருமுறை கவியரங்கத் தலைமைப் பொறுப்பேற்றுள்ளார். இந்தியாவின் பல பாகங்களிலும் இவர் கவியரங்குகளில் பங்கேற்றிருப்பதோடு, சொற்பொழிவுகளும் நிகழ்த்தியுள்ளார். சிங்கப்பூர், அமெரிக்கா, ஏமன் ஆகிய நாடுகளில் சொற்பொழிவு நிகழ்த்தியுள்ளார். பாரதி வரலாற்று வில்லுப்பாட்டு, ஐயப்பன் சரிதை வில்லுப்பாட்டு ஆகியவற்றை இயற்றியுள்ள இவர் வில்லுப்பாட்டுக் குழு அமைத்து, தமிழகத்திலும் ஏமன் தலைநகர் சன்னாவிலும் அமெரிக்காவில் நியுஜெர்சி தமிழ்ச்சங்கத்திலும் முழுநேர வில்லுப்பாட்டு நிகழ்ச்சிகளாக நடத்தியுள்ளார். இவருடைய மெல்லிசைப்பாடல்கள் பல வானொலியிலும் தொலைக்காட்சியிலும் பாடப்பட்டுள்ளன.
அமெரிக்காவில் நியூயார்க்கிலிருந்து வெளிவந்த “தி தமிழ் டைம்ஸ்” என்னும் பத்திரிகையின் நிர்வாக ஆசிரியராக இரண்டாண்டுகளுக்கும் மேல் பொறுப்பேற்று நடத்தியிருக்கிறார்.
அமெரிக்காவில் நடந்த முதல் பன்னாட்டுப் புறநானூற்று மாநாட்டில் புறநானூற்றில் வாழ்த்து உத்திகள் என்னும் தலைப்பில் ஆய்வுரை நிகழ்த்தினார். மிச்சிகன் பல்கலைக்கழகம், சிங்கப்பூர் தமிழ்ச் சங்கம், நியூஜெர்சி, இண்டியானா போலிஸ், சிக்காகோ, ஹூஸ்டன் பாரதி கலா மன்றம், நியூயார்க், ஃபெட்னா(மூன்று முறை) டொரொந்தோ தமிழமைப்பு, உலகத் தமிழ்மொழி அறக்கட்டளை போன்ற அமைப்புகளில் பல சொற்பொழிவுகள் ஆற்றியுள்ளார்.

மார்க்கண்டேயன், கண்ணகி, ஞானப்பழம் ஆகிய கவிதை நாடகங்களை அமெரிக்கத் தமிழ் சிறுவர்களுக்காக எழுதி இயக்கி இருக்கிறார்.

மின்வலையில் சந்த வசந்தம் என்னும் கவிதைக்குழுமத்தை 2001 ஆம் ஆண்டு தொடங்கினார். 500க்கும் மேற்பட்ட உறுப்பினர்களைக்கொண்டு அக்குழுமம் சிறப்பாக இயங்கிவருகிறது. அதில் கவியரங்குகள், கவிதைப் பட்டிமண்டபம் ஆகியவை நடத்தப்படுகின்றன. அது தவிர மரபுக் கவிதை இலக்கண ஆய்வுகள் மேற்கொள்ளப்படுகின்றன. ஆங்கிலத்திலிருந்து பல புதிய இலக்கண மரபுகளைத் தமிழுக்குக் கொண்டுவரும் அதன் தொண்டு வெகுவாகப் பாராட்டப்படுகிறது. முதல்முதலாக விழியம் வழி கவியரங்கம்
நடத்தியபெருமை இன்று சந்த வசந்தம் முழுமத்திற்கு உண்டு. மின்னஞ்சல் மூலம் மரபுக் கவிதைகளை அந்தக் குழும உறுப்பினர்களுக்கு அவர் சொல்லிக் கொடுக்கிறார். உலகம் முழுவதும் உள்ள கவிஞர்களுக்கு மரபு இலக்கணமும், செய்யுள் இலக்கணமும் தெரிந்து கொண்டு தாம் கற்றதைப் பயிற்சி செய்யும் தளமாக இன்று சந்தவசந்தம் வளர்ந்துள்ளது. இக்குழுமத்தின் நீட்சியாக முகநூலிலும் தமிழ் செய்யுள் இலக்கணம், தமிழ் மரபுக் கவியரங்கங்கள் நட ந்த வண்ணம் உள்ளன. விருத்தம் எழுத வருத்தம் எதற்கு என்னும் இலக்கணத்தொடர் மின்வலையில் வெளியாயிற்று.

இவர் எழுதியுள்ள நூல்கள் 48
அவற்றில் சில

இன்று வரை மின்னலைக் குழுமங்களிலும் முக நூலிலும் தொடர்ந்து கவிதைகள் எழுதிவருகிறார். இவரது மனைவியின் பெயர் பானுமதி. இவரது மகன் சீனிவாசராகவன் கணினி வல்லுனராக வட அமெரிக்காவில் பணியாற்றுகிறார். இவரது மகள் கவிதாராமசாமி வழக்கறிஞராக வட அமெரிக்காவில் பணியாற்றுகிறார்.



</doc>
<doc id="312948" url="https://ta.wikipedia.org/wiki?curid=312948" title="வோ.இரா. இரகுநாத்">
வோ.இரா. இரகுநாத்

வோக்கலிக இராமசந்திர இரகுநாத் "(Vokkaliga Ramachandra Raghunath)" கன்னடம் "ವೊಕ್ಕಲಿಗ ರಾಮಚಂದ್ರ ರಘುನಾಥ" (பிறப்பு: 1 நவம்பர் 1988) ஓர் இந்தியத் தொழில்முறை வளைதடிபந்தாட்ட வீரர் ஆவார். இவர் களத்தில் முழுபிற்காப்பு வீரராக ஆடுகிறார்.இவர் ஆட்ட்த்தை இழுத்துப் பிடிப்பதில் வல்லவர்.


</doc>
<doc id="312959" url="https://ta.wikipedia.org/wiki?curid=312959" title="அசிட்டோலாக்டோன்">
அசிட்டோலாக்டோன்

அசிட்டோலாக்டோன் "(Acetolactone)" என்பது (CHO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் α- அசிட்டோலாக்டோன் என்றும் அழைக்கப்படுகிறது. இலாக்டோன் குடும்பத்தில் உள்ள மிக எளிய உறுப்பினரான இச்சேர்மம் கீட்டோனின் எப்பாக்சைடு என்று விவரிக்கப்படுகிறது. 1997 ஆம் ஆண்டு கண்டறியப்பட்ட இச்சேர்மம், பொருண்மை நிரல் ஆய்வு பரிசோதனைகளில் மாறுமியல்புடைய இனமாகக் கருதப்படுகிறது . 
அசிட்டோலாக்டோனை மொத்தமாக தனிமைப்படுத்த இயல்வில்லை என்றாலும், அதனோடு தொடர்புடைய இனமான பிசு(முப்புளோரோமெத்தில்)அசிட்டோலாக்டோன் ((CF3)2C2O2) என்ற சேர்மம் அறியப்படுகிறது. இச்சேர்மத்திலுள்ள இரண்டு முப்புளோரோமெத்தில் தொகுதிகளிலிருந்து இது மின்னணு உறுதியாக்கம் அடைகிறது. 25 பாகை செல்சியசு வெப்பநிலையில் இதன் அரைவாழ்வுக் காலம் 8 மணிகளாகும். பிசு(முப்புளோரோமெத்தில்)மலோனைல் பெராக்சைடை ஒளிச்சிதைவு செய்வதன் மூலம் அசிட்டோலாக்டோன் தயாரிக்கப்படுகிறது 



</doc>
<doc id="312960" url="https://ta.wikipedia.org/wiki?curid=312960" title="தலையாறு அருவி">
தலையாறு அருவி

தலையாறு அருவி (Thalaiyar Falls, அல்லது Rat Tail Falls) என்பது தமிழ்நாட்டின், திண்டுக்கல் மாவட்டம், பழநி மலைகளில் உள்ள ஒரு அருவியாகும். இது 975 அடி (297 மீ) உயரமான தமிழ்நாட்டின் உயரமான அருவியாகவும், இந்தியாவின் ஆறாவது உயர்ந்த அருவியாகவும், உலகின் 267வது உயர்ந்த அருவியாகவும் உள்ளது.

வானம் தெளிவாக இருக்கும் நாளில், கொடைக்கானல் காட்டுச் சாலையில் உள்ள டம் டம் பாறையில் இருந்து மேற்கே 3.6 கிலோமீட்டர் (2.2 மைல்) தொலைவில் உள்ள இது நன்கு தெரியும். கருப்பு பாறை குன்றின் பின்னணியில் நீர் வழிந்து கொட்டுவது ஒரு நீண்ட மெல்லிய வெள்ளை துண்டு போன்று பள்ளத்தாக்கு முழுவதும் தோன்றும்.

அருவியின் மேல் விளிம்பில் குறைந்த உயரமுள்ள கான்கிரீட் தடுப்புகளால் அருவி நீர் கொட்டுவதை ஒழுங்குபடுத்தும் வகையில் அமைக்கப்பட்டுள்ளது. இதனால் அருவி வால் வடிவத்தில் செறிவாக விழ ஏதுவாகிறது. சுவரை ஒட்டி நடந்து சென்றால் அருவியின் மையம் அருகே செல்ல இயலும். சுவரின் கீழே ஒரு பெரிய தட்டையான பாறை 5 அடி (1.5 மீ) அகலமும் கொண்டதாக உள்ளது. ஒரு காட்டு வழியாக கீழே செல்லும்போது அமைதியாக தொடர்ந்து கீழ்நோக்கி செல்லும் ஒரு சிறிய நதியாக அருவியைப் பார்க்க இயலும் கீழே சென்றபின் பின்புறம் அண்ணாந்து பார்த்தால், நீர் பெரும் சரிவில் அமைதியாக வருவதை, பார்க்க முடியும். அருவி கீழே விழும் இடத்தில் அவ்வளவாக சத்தம் இல்லை. ஒரே இரைச்சல் என்றால் அது அருகில் உள்ள கற்பாறைகளில் இருந்து வரும் சிறிய அருவிகளின் சலசலக்கும் ஓசை மட்டுமே..

அருவியில் வரும் நதி நீர், பெருமாள் மலை கிராமத்தின் ஊடாக 9 கி.மீ. (5.6 மைல்) கீழே வருகிறது. தண்ணீரை பார்க்க சுத்தமானதான தோன்றினாலும், அது மாசுபட்டதாக இருக்கலாம், என்றும், பார்வையாளர்கள் அதை குடிப்பதை தவிர்க்குமாறும் அறிவுறுத்தப்படுகிறார்கள்.

தலையாறு அருவி, சாதாரணமாகப் பொதுமக்கள் அணுக இயலாத்தாக கருதப்படுகிறது, அருவிக்குச் செல்ல எந்தச் சாலையும் இல்லை. அருவியின் உச்சிக்குச் செல்வதென்பது சவாலான இலக்கு ஆகும். இரு மேலைநாட்டுச் சுற்றுலா பயணிகள் மலை ஏறும்போது 2006 ஆண்டு விழுந்து இறந்துபோனார்கள். இதனால் மலையேறிகள் எச்சரிக்கையாக இருப்பது அவசியம்.

மஞ்சளாறு அணைப் பகுதியில் இருந்து கோடைக்காலத்தில் அருவியின் அடிவாரம்வரை செல்வது சாத்தியம். இந்த நெடுந்தொலைவு மலை ஏற்றத்தின் பாதையில் மாந்தோப்புகளும், உருளைக் கிழங்கு தோட்டங்களும் மஞ்சளாறு நீர்தேக்கத்தைச் சுற்றியும் அமைந்துள்ளன. இவற்றைக் கடந்து மேலே சென்றால் இறைவி காமாட்சிக்கு அர்ப்பணிக்கப்பட்ட பாய்ந்துவரும் ஓடை சிறியதாக பளபளத்து தெரியும். இங்கு நிலவும் தொன்மத்தின்படி இங்குள்ள ஒரு மூங்கில் புதரில் அருவி அடிவாரத்தில் காமாட்சி பிறந்தார் என்றும் இதனாலேயே அவர் ”மூங்கிலணை காமாட்சி” என அழைக்கப்படுகிறார் எனவும் கருதப்படுகிறது. இந்த இடம் "அம்மா மச்சு" என அழைக்கப்படுகிறது. இதன்பொருள் தேக்கு மரங்கள் அடர்ந்த ஒரு தோப்பின் நடுவில் என்பதாகும். 

இந்த இடத்தில் இருந்து ஓடை வழியாக மேலே ஏற வேண்டும். சிரமப்பட்டு மேலே ஏறினால் அருவியின் அடிவாரத்தை அடையலாம். அங்கு சுற்றிலும் பெரிய பெரிய கற்பாறைகளும், சுமார் 60 மீட்டருக்கு (200 அடி) 30 மீட்டர் (98 அடி) அளவிலான குளமும் உள்ளது. திரும்பி போவதும் மிகவும் கடினமான செயலாகும். முழுமையாக ஏறி இறங்கிவர ஆகும் தொலைவு சுமார் 15 கிலோமீட்டர் (9.3 மைல்) ஆகும். மேலும் இதற்கு ஒரு முழு நாள் ஆகும்.

மஞ்சளாறு அணை என்பது மஞ்சளாறு சாலையின் முடிவில் 5.5 கிலோமீட்டர் (3.4 மைல்) தொலைவில் மாநில செடுஞ்சாலை-36 சாலையின் வடக்கில் உள்ளது. தேவதானப்பட்டி ஊரில் இருந்து காமாட்சியம்ன் கோயிலுக்கு சாலை செல்கிறது.


</doc>
<doc id="312961" url="https://ta.wikipedia.org/wiki?curid=312961" title="எதிரி சொத்து பாதுகாப்பு சட்டம் (இந்தியா)">
எதிரி சொத்து பாதுகாப்பு சட்டம் (இந்தியா)

எதிரி சொத்து பாதுகாப்பு சட்டம் ("Enemy Property Act, 1968") 1947இல் இந்தியப் பிரிவினையை அடுத்து, இந்தியாவிலிருந்து பாகிஸ்தான் நாட்டில் குடியேறிவர்களின் அனைத்து விதமான சொத்துகளை நிர்வாகம் செய்வதற்காக, 1965 இந்திய-பாகிஸ்தான் போருக்குப் பின்னர் இந்திய அரசால் எதிரி சொத்து சட்டம், 1968ஆம் ஆண்டில் நடைமுறைப்படுத்தப்பட்டது. இச்சட்டப்படி பாகிஸ்தானில் குடியேறியவர்களின் சொத்துக்களைப் பராமரிக்க, இந்திய அரசு சில முகவர்களை பாதுகாவலர்களாக நியமித்தது. 

1968ஆம் ஆண்டின் எதிரி சொத்து பாதுகாப்பு சட்டத்தில் சில திருத்தங்களுடன் 7 சனவரி 2016 அன்று இந்திய அரசு அவசரச் சட்டம் பிறப்பித்தது. பின்னர் திருத்தப்பட்ட எதிரி சொத்து பாதுகாப்பு சட்டம், மார்ச் 8, 2016 அன்று இந்திய நாடாளுமன்றத்தின் மக்களவையில் நிறைவேறியது. இதன்படி பாகிஸ்தானுக்கு குடியேறிவர்கள், இந்தியாவில் உள்ள தங்கள் சொத்துகளை விற்பனை செய்ய இயலாது. எதிரி சொத்துகளை இப்போதும் பராமரித்து வருபவர்கள் அது தனிநபராக இருந்தாலும் அல்லது அரசுத் துறையாக இருந்தாலும், அவர்களே அந்தச் சொத்துகளை வைத்துக் கொள்ள முடியும் என்பதே இச்சட்டத் திருத்த முன்வடிவத்தின் சிறப்பு அம்சமாகும். 



</doc>
<doc id="312964" url="https://ta.wikipedia.org/wiki?curid=312964" title="சரணாகதி">
சரணாகதி

சரணாகதி (Saranagati - surrender) என்பது இந்து சமயத்தின் வைணவ அடியார்கள், எவ்வித பலன் கருதாமல், தங்களை உடல் அளவிலும், ஆன்ம அளவிலும் முழுவதுமாக, பரம்பொருளான திருமாலிடத்தில் ஒப்புவிக்கும் ஒரு வகையான பக்தியாகும். சரணாகதி தத்துவம் இராமானுசர் மற்றும் சைதன்யர் ஆகியவர்களால் வலியுறுத்தப்பட்டதாகும். 

பக்தனின் உயர்ந்த குறிக்கோளான திருமாலையும் இலக்குமியையும் அல்லது கிருஷ்ணரையும் இராதையையும் அடைவதற்கு, சரணாகதியே எளிதானது என இராமானுசரும், சைதன்யரும் போதிக்கின்றனர்.

வீடணன் மற்றும் கஜேந்திரன் முறையே இராமர் மற்றும் பெருமாளிடம் 
செய்த சரணாகதி வைணவ சமயத்தில் பெரிதும் போற்றப்படுகிறது. 



</doc>
<doc id="312965" url="https://ta.wikipedia.org/wiki?curid=312965" title="ஆசிய-பசிபிக்">
ஆசிய-பசிபிக்

ஆசிய-பசிபிக் அல்லது ஆசியா பசிபிக் (Asia-Pacific or Asia Pacific) (சுருக்கப் பெயர்:APAC, Asia-Pac , AsPac, APJ, JAPA or JAPAC) மேற்கு பசிபிக் பெருங்கடல் கரையோரைத்தின் கிழக்கு ஆசியா, தெற்கு ஆசியா, தென்கிழக்கு ஆசியா மற்றும் ஓசியானியா பிராந்தியங்களை உள்ளடக்கியதாகும். 

பொதுவாக ஆசிய பசிபிக் மண்டலம் பின்வரும் நாடுகளைக் கொண்டுள்ளது.

தென்கிழக்கு ஆசியா<br>

கிழக்காசியா

பொலினீசியா

ஆஸ்திரேலியா

சிலாந்தியா


மைக்ரோனேசியா

தெற்காசியா


</doc>
<doc id="312968" url="https://ta.wikipedia.org/wiki?curid=312968" title="அக்கா பரதேசி சுவாமிகள்">
அக்கா பரதேசி சுவாமிகள்

அக்கா சுவாமிகள் என்பவர் புதுச்சேரி வைத்திக்குப்பத்தில் ஜீவசமாதி அடைந்த சித்தர் ஆவார். இவரை "குரு அக்கா சுவாமிகள்", "அக்கா பரதேசி சாமியார்", "அக்கா சித்தர்" போன்ற பெயர்களில் அழைத்துவந்தனர்.

சிறுவயதில் மாடு மேய்த்துக் கொண்டிருக்கும் போது, களிமண்ணால் விநாயகர் சிலை செய்து பூஜித்து மகிழ்ந்தார். அவருடைய விநாயகரை ஒரு பெண்ணும் வழிபட்டுள்ளார். தன்னுடைய பிள்ளையாரை வணங்கும் அப்பெண்ணின் செயலைக் கண்டு மகிழ்ந்து அப்பெண்ணின் கைகளில் முத்தம் தந்தார். அப்பெண்ணோ அக்கா வயதுடைய பெண்ணிற்கு முத்தம் கொடுத்தல் தகுமோ என கூறினாள். அதனை நினைத்து சிறுவனாக இருந்த அக்கா சாமியார் வருந்தினார். பின் பெண் இன்பத்திலிருந்து தன்னை விலக்கி அனைவரையும் அக்கா என அழைக்கலானார். இவர் அனைவரையும் அக்கா என அழைத்துவந்தமையால் அக்கா சுவாமிகள் என்று அழைக்கப்பட்டார். 

இவர் 1872ம் ஆண்டு ஜீன் மாதம் ஜீவ சமாதி அடைந்தார். ஜீவ சமதாக் கோயிலில் அக்கா சுவாமிகளின் பிரதான சீடரான நாராயண சுவாமிகள் சன்னதியும் அமைந்துள்ளது. இவரது 110வது குருபூசையானது 2015ம் ஆண்டு நடந்தது. அந்நாளில் புதுச்சேரி முதல்வரான ரங்கசாமியும், இந்து சமய அறநிலையத்துறை ஆணையர் குணசேகரன் ஆகியோர் கலந்து கொண்டனர்.



</doc>
<doc id="312969" url="https://ta.wikipedia.org/wiki?curid=312969" title="அமெரிக்கன் எயர்லைன்ஸ் வானூர்தி 1 (1936)">
அமெரிக்கன் எயர்லைன்ஸ் வானூர்தி 1 (1936)

அமெரிக்கன் எயர்லைன்ஸ் வானூர்தி 1 ("American Airlines Flight 1 (1936") எனும் பெயரிடப்பட்ட இது, ஒரு வானூர்தி விபத்தின் சம்பவமாகும். 1936-ம் ஆண்டு, சனவரி 14-ல் நிகழ்ந்த இச்சம்பவத்தில், மூன்று சேவைப் பணியாளர்கள் உட்பட 17 பேர்கள் (பயணித்த அனைவரும்) கொல்லப்பட்டனர். அமெரிக்கன் எயர்லைன்ஸ் நிறுவனத்தின் கீழ் இயக்கப்பட்ட "டக்ளஸ் டி-சி 2" ("Douglas DC-2") வகையை சார்ந்த இவ்வானூர்தி, திட்டமிடப்பட்ட பயணப்படி உள்ளூர் பயணிகளுடன் அமெரிக்காவின் டென்னசி மாநிலத்திலுள்ள மெம்ஃபிஸ் நகரிலிருந்து, அமெரிக்காவின் மற்றொரு பிராந்தியமான ஆர்கன்சஸ் மாநிலத்தின் தலைநகர் லிட்டில் ராக் மாநகரத்திற்கு சென்றுகொண்டிருந்தபோது "குட்வின், ஆர்கன்சாஸ்" ("Goodwin, Arkansas") என்ற பகுதி அருகே சதுப்பு நிலத்தில் மரங்களில் மோதி சிதைந்து விழுந்து நொறுங்கியதாக அறியப்பட்டது.


</doc>
<doc id="312971" url="https://ta.wikipedia.org/wiki?curid=312971" title="படாக்சான் மாகாணம்">
படாக்சான் மாகாணம்

படாக்சான் மாகாணம் (Badakhshan) (பாரசீகம்: بدخشان ), ஆப்கானித்தான் நாட்டின் 34 மாகாணங்களில் ஒன்று. இம்மாகாணம் 28 மாவட்டங்கள் கொண்டது. இதன் தலைநகரம் பைசாபாத் நகரம் ஆகும். இம்மாகாணம், ஆப்கானித்தானின் வடகிழக்கில் இந்து குஷ் மற்றும் ஆமூ தாரியா பகுதிகளுக்கிடையே அமைந்துள்ளது.

படாக்சான் மாகாணத்தின் வடக்கிலும் கிழக்கிலும் தாஜிகிஸ்தான் நாட்டின் கோர்னோ-படாக்சான் தன்னாட்சிப் பகுதி மற்றும் காட்லான் மாகாணத்தை எல்லையாகக் கொண்டது. இதன் மொத்தப் பரப்பளவு 44,059 சதுர கிலோ மீட்டராகும். இம்மாகாணத்தின் பெரும்பகுதிகள் இந்து குஷ் மற்றும் பாமிர் மலைத்தொடர்களுக்கிடையே அமைந்துள்ளது.

படாக்சான் மாகாணம், உலகப் பொருளாதாரத்தில் மிகவும் பின்தங்கிய பகுதிகளில் ஒன்றாகும். அபினி பயிரிடுவதன் மூலம் கிடைக்கும் வருவாயையே இம்மாகாணத்தின் ஒரே பொருளாதாரமாகும். இம்மாகாணத்தின் சுரங்கங்களில் சிறிதளவு நீல நிற நவரத்தினக் கற்கள் வெட்டி எடுக்கப்படுகிறது. 

படாக்சான் மாகாணத்தின் மொத்த மக்கள் தொகை 8,89,700 என மதிப்பிடப்பட்டுள்ளது. இங்கு பேசப்படும் முக்கிய மொழிகள் பஷ்தூ மொழி, பாரசீக தாரி மொழி மற்றும் தாஜிக் மொழிகளாகும். சன்னி இசுலாமியர் அதிகம் வாழ்கின்றனர்.




</doc>
<doc id="312981" url="https://ta.wikipedia.org/wiki?curid=312981" title="அரிகண்டம்">
அரிகண்டம்

அரிகண்டம் என்பது இறைக்கு தன்னுடைய தலையை ஒரே வெட்டில் அறுத்து சமர்ப்பிப்பதாகும். இந்த முறையில் தலையை ஒரு கையால் பிடித்துக் கொண்டோ, தலையை ஓரிடத்தில் இழுத்துக் கட்டியோ மறுகையால் வாள் கொண்டு கழுத்தினை அறுத்து பலி தந்தனர். இந்த வழக்கம் கொற்றவை எனும் காளிதேவிக்கு தங்கள் உயிரை தந்துள்ளனர். தமிழகத்தில் இந்த அரிகண்ட சிற்பங்கள் பல்வேறு இந்து சமய கோயில்களில் காணப்படுகின்றன. சில சிற்பங்கள் கோயில்களில் அல்லாமல் வெட்ட வெளியில் இருக்கின்றன. கொற்றவை தெய்வத்திற்கு கொடுக்கப்பட்ட இந்த பலி முறை குறித்து வைக்கப்பட்ட சிலைகள் கொற்றவை தெய்வக் கோயில்கள் அழிந்தபின்பும் உள்ளதாக கருதப்படுகிறது.

புலவர்கள் தங்களுடைய திறனை நிறுபனம் செய்ய தங்களுக்குள் பல்வேறு போட்டிகளை வைத்துக் கொண்டனர். அதில் அரிகண்டம் என்று குறிப்பிடும் படியான போட்டியில் கழுத்தில் கத்தியினைக் கட்டிக் கொண்டு அமர்ந்திருப்பர், போட்டிக்கு கொடுக்கப்படும் பொருள் அவர் கவி பாட வேண்டும். அதில் தவறும் பட்சத்தில் அந்த கத்தியால் தன்னுடைய கழுத்தினை அரிந்து கொண்டு சாக வேண்டும். இவ்வாறு புலவர்கள் யமகண்டம் என்றொரு போட்டியிலும் பங்கேற்றுள்ளனர். 

பல ஆய்வாளர்கள் யமகண்டத்தினை அரிகண்டம் என்று குறிப்பிட்டுள்ளார்கள். அபிராமி அந்தாதி பாடிய அபிராமி பட்டர் யமகண்டத்தில் நின்று பாடியுள்ளார். சிலர் அதனை அரிகண்டம் என்று குறிப்பிட்டுள்ளார்கள். 


</doc>
<doc id="312989" url="https://ta.wikipedia.org/wiki?curid=312989" title="காரைக்கால் காரைக்காலம்மையார் கோயில்">
காரைக்கால் காரைக்காலம்மையார் கோயில்

காரைக்காலம்மையார் கோயில் என்பது புதுச்சேரி மாநிலத்தில் காரைக்கால் நகரில் அமைந்துள்ள கோயிலாகும். இக்கோயில் நாயன்மார்களுள் ஒருவரான காரைக்கால் அம்மையாரை மூலவராக கொண்டதாகும். இந்தக் கோயில் காரைக்கால் சோமநாதர் சிவாலயத்தினுள் காணப்படுகிறது. 

காரைக்கால் அம்மையார் கோயிலின் முன்மண்டபத்தில் வண்ண ஓவியங்கள் வரையப்பட்டுள்ளன. காரைக்கால் அம்மையாரின் சன்னதியின் சுதை சிற்பங்களில் அவரின் வாழ்க்கை வரலாறு வடிக்கப்பட்டுள்ளது. கோயிலின் பிரகாரத்தில் ஓவியங்கள் வரையப்பட்டுள்ளன. 

காரைவனம் என்று அழைக்கப்பட்ட பகுதியாக தற்போதைய காரைக்கால் அமைந்திருந்தது. அங்கு தனதத்தன் - தர்மவதி தம்பதியினர் வாழ்ந்தனர். அவர்களுக்கு புனிதவதி எனும் மகள் இருந்தாள். அவள் சிவபெருமானின் மீது அளவுகடந்த பக்தி கொண்டிருந்தாள். தனதத்தர் வனிகர் குலத்தலைவன் ஆதலால் புனிதவதிக்கு திருமண வயது வந்ததும், பரமதத்தன் எனும் பெயருடைய வணிகருக்கு திருமணம் செய்து கொடுத்தார். 

புனிதவதியின் பக்தியை சோதிக்க இறைவன் திருவிளையாடல் நடத்தினார். ஒரு நாள் சிவபக்தர் மூலமாக சுவைமிகுந்த இரு மாங்கனிகள் பரமதத்தனுக்கு கிடைத்தது. அதை வீட்டிற்கு பணியாட்கள் மூலம் கொடுத்து அனுப்பினான். புனிதவதி சைவ சமயத்தவள் என்பதால் அடியாருக்கு உணவிடும் வழக்கத்தை கொண்டிருந்தாள். அன்றும் ஒரு அடியார் வீட்டிற்கு உணவருந்த வர, அவருக்கு மாங்கனிகளில் ஒன்றைப் படைத்தார். பரமதத்தனுக்கு இந்த சைவ மரபில் நாட்டம் இல்லையென்பதால், அவனிடம் அடியாருக்கு உணவிடுவதை பற்றி புனிதவதி தெரிவிப்பதில்லை. 

பரமதத்தன் உணவருந்த வரும் போது, அவனுக்கு மீதமிருந்த மாங்கனியைப் படைத்தார். அதனுடைய சுவையில் மயங்கிய பரமதத்தன் மற்றொரு கனியையும் தனக்கே வைக்கும்படி கூறினான். கணவனின் ஆசையை நிறைவேற்ற எண்ணிய புனிதவதி, சமையல் அறைக்குச் சென்று இறைவனை வேண்டி மாங்கனியொன்றைப் பெற்றாள். அதை கணவன் பரமதத்தனுக்குப் படைத்தார். முதலில் உண்ட கனியை விட தற்போது உண்ட கனி மேலும் சுவைமிக்கதை அறிந்து அதன் காரணத்தினை வினவினான். புனிதவதியும் இக்கனி இறைவன் தந்தது என்றாள். அவள் கூறியதை கேட்டு வியப்படைந்து தற்போதும் அது போல கனியை இறைவனிடமிருந்து பெற்று காட்டு என்றான். புனிதவதியும் இறைவனை வேண்டி கனியைப் பெற்றாள். அதைக் கண்டு புனிதவதி வணக்கத்திற்கு உரியவள் என்று பரமதத்தன் முடிவு செய்தான்.

அவளைப் பிரிந்து வேறிடம் சென்று வேறு பெண்ணை திருமணம் செய்து இல்லறம் நடத்தி குழந்தைப் பெற்றான். அப்பெண்ணிற்கு புனிதவதி என்ற தன் முதல் மனைவியின் பெயரையே இட்டான். புனிதவதியை குடும்பத்தினருடன் சென்று காலில் விழுந்து வணங்கினான்.

புனிதவதி இனி இல்லற வாழ்வு வேண்டாம் என தன்னுடைய உடலை பேயுருவமாக மாற்றி இறைவன் மீது பாடல்கள் பாடினார். கைலாயம் வருக என இறைவன் அழைத்தமையால் அவ்விடம் சென்றார். இறைவன் வசிக்கும் இடத்தில் காலால் நடந்து செல்ல கூடாதென தலையால் நடந்து சென்றார். அதைக் கண்ட சிவபெருமான் "அம்மையே" என அழைத்தார்.

இக்கோயிலில் நடைபெறும் மாங்கனித் திருவிழா பெரும் சிறப்பு பெற்றதாகும்.


</doc>
<doc id="312991" url="https://ta.wikipedia.org/wiki?curid=312991" title="டி டபிள்யூ ஏ வானூர்தி 1">
டி டபிள்யூ ஏ வானூர்தி 1

கண்டங்களுக்கிடையேயான மற்றும் மேற்கத்திய ஏர்வேஸ் வானூர்தி 1 (டிடபிள்யூஏ 1) ("Transcontinental and Western Airways Flight 1 (TWA 1") அமெரிக்க வடகிழக்கு மாநிலமான பென்சில்வேனியாவின் ஒன்றிய நகரம் ("Uniontown") அருகேயுள்ள, ஏமாற்றும் மலை ("Cheat Mountain") யின் மீது மோதி விபத்துக்குள்ளானது. 1936-ம் ஆண்டு, ஏப்ரல் மாதம் 7-நாளன்று, வட அமெரிக்காவின் கிழக்கு நேர வலயத்தின்படி சுமார் காலை 10:20 மணியளவில் நிகழ்ந்த இவ்விபத்தில் 12 பேர்கள் மாண்டனர், 2 பேர்கள் காயங்களோடு மீண்டனர்.


</doc>
<doc id="312992" url="https://ta.wikipedia.org/wiki?curid=312992" title="காரைக்கால் கைலாசநாதர் கோயில்">
காரைக்கால் கைலாசநாதர் கோயில்

காரைக்கால் கைலாசநாதர் கோயில் என்பது புதுச்சேரி மாவட்டத்தில் காரைக்காலில் அமைந்துள்ள சிவாலயம் ஆகும். இச்சிவாலயத்தின் மூலவர் கயிலாசநாதர், அம்பாள் சுந்தராம்பாள் என்று அழைக்கப்படுகின்றனர். தீர்த்தம் சந்திரபுஷ்கரணி என்று அழைக்கப்படுகிறது. இதனை காரைக்கால் அம்மையார் குளம் என்றும் அழைக்கின்றனர்.

இச்சிவாலயத்தில் பிரம்மோட்ச விழாவில் பஞ்சமூர்த்தி வீதியுலா. பஞ்சமூர்த்தி அபிசேகம், வாகனங்களில் சுவாமிகள் வீதியுலா ஆகியவை நடைபெறுகின்றன. இச்சிவாலயத்தின் தேரானது கோயிலிருந்து புறப்பட்டு பாரதியார் வீதி, கென்னடியார் வீதி, மாதாகோயில் வீதி ஆகிய வீதிகள் வழியாக சென்று கோயிலை அடைகிறது.


</doc>
<doc id="313000" url="https://ta.wikipedia.org/wiki?curid=313000" title="1456">
1456

1456 (MCDLVI) பழைய யூலியன் நாட்காட்டியில் வியாழக்கிழமை ஆரம்பமான ஒரு நெட்டாண்டாகும்.



</doc>
<doc id="313002" url="https://ta.wikipedia.org/wiki?curid=313002" title="சுண்டங்கோழி">
சுண்டங்கோழி

சுண்டங்கோழி ("Red Spurfowl"), இந்திய நாட்டின் அடர்ந்த காட்டுப் பகுதிகளில் ஒளிந்து வாழும் பறவையாகும். இதன் குடும்பப்பெயர் பாசின்டேசு (Phasianidae) என்று அறியப்படுகிறது. இப்பறவை உடல் அளவில் சிறியதாகவும் யாருக்கும் தெரியாமல் புதர்களுக்குள் மறைந்து வாழும் குணம் கொண்டுள்ளது. இவற்றின் உடல் சிகப்பு நிறத்துடன், வால்பகுதி நீட்டமாகவும் காணப்படுகிறது. இவற்றின் கண்களைச்சுற்றி சிவப்பு வண்ணம் பூசியதுபோல் தோல் தோர்த்திக் காணப்படுகிறது. இவற்றில் ஆண், பெண் இரண்டிற்குமே இவற்றின் பெயருக்கு ஏற்றாப்போல் கால்பகுதியில் ஆணி போன்ற அமைப்புடன் கூர்மையான நகம் காணப்படுகிறது. 

இப்பறவை அமைதியாக புதர்களுக்குள் மறைந்திருந்தாலும் காலை, மாலை சத்தமாக ஒலி கொடுக்கும் குணம் கொண்டுள்ளது. இவற்றிற்கு மற்ற பறவையைப்போல் சிறகுகள் இருந்தாலும் குறைந்த தூரமே பறக்கும் சக்திகொண்டது. இதன் காரணமாக ஆண்டு முழுவதுமே ஒரே பிரதேசங்களில் மட்டுமே வாழுகிறது. 

மழைக்காலத்திற்கு முன்னர் சனவரி முதல் சூன் மாதத்திற்குள் இனப்பெருக்கம் செய்கிறது. இனப்பெருக்கத்தின் போது மூன்று முதல் ஐந்து முட்டைகள் வரை இடுகிறது. ஆண் பறவை இனப்பெருக்கத்திற்கு மட்டுமே உடனிருக்கும். பெண் பறவை மட்டுமே அடைகாத்து குஞ்சுகளை வளர்க்கிறது. 


</doc>
<doc id="313005" url="https://ta.wikipedia.org/wiki?curid=313005" title="வண்ணந்தீட்டிய சுண்டங்கோழி">
வண்ணந்தீட்டிய சுண்டங்கோழி

வர்ண சுண்டங்கோழி ("Painted Spurfowl"), பாறைப்பகுதிகளிலும் சமதள நிலப்பகுதிகளிலும் காணப்படும் ஒரு பறவையாகும். இதன் குடும்ப பெயர் பெசென்சு (pheasant) என்பதாகும். இவை தீபகற்ப இந்தியாவின் பல பகுதிகளில் காணப்படுகிறது. இவற்றின் ஆண் இனம் பல நிறத்துடன் பிரகாச வெள்ளை நிறம் கொண்டு காணப்படுகிறது. இப்பறவையில் ஆண் பறவையின் கால்பகுதியில் நான்கு குதிமுள்ளும் பெண் பறவையின் கால்பகுதியில் ஒன்று அல்லது இரண்டு குதிமுள்ளும் கொண்டு காணப்படுகிறது. இப்பறவையையும் சுண்டங்கோழியையும் அதிகமாக ஒன்றாக காடுகளில் பார்க்கலாம். புதர்களுக்கடியில் இரண்டு அல்லது அதற்கும் மேலும் கூட்டமாக காணப்படுகிறது. 

இதன் கண் பகுதி சிவந்தும் காதுப்பகுதி மறைந்தும் காணப்படுகிறது. சாம்பல் நிறத்தில் உடல் கொண்டிருந்தாலும் பல வர்ணம் கொண்டதாக காணப்படுகிறது. இவற்றின் வால்பகுதி சில நேரங்களில் மேல் நோக்கி காணப்படுகிறது. 

இந்தியாவில் ராசஸ்தான் மாநிலத்தின் ஆரவல்லி மலைத்தொடர் பகுதி, மத்திய பிரதேசத்தில் அமைந்துள்ள மலைப்பகுதியான பச்மர்கி (Pachmarhi) போன்ற இடங்களிலும் இவை அதிகமாகக் காணப்படுகிறது. மேலும் ஆந்திரப்பிரதேசம், தென்னிந்தியப்பகுதி போன்ற இடங்களிலும் காணப்படுகிறது. 


</doc>
<doc id="313007" url="https://ta.wikipedia.org/wiki?curid=313007" title="யுபிக் மக்கள்">
யுபிக் மக்கள்

யுபிக் மக்கள் (Yupik) வட துருவப்பகுதியில், ஐக்கிய அமெரிக்காவின் அலாஸ்கா பகுதியின் மேற்கிலும், தென்மேற்கிலும், தென்மத்தியிலும் மற்றும் ருசியாவின் தூரக் கிழக்கின் சைபீரியா பகுதிகளில் வாழும் ஒரு பண்டைய பழங்குடி இனக்குழுவினர் ஆவார். இவர்களை மேற்கு எஸ்கிமோக்கள் என்றும் அழைப்பர். யுபிக் மக்கள், எஸ்கிமோ மற்றும் இனுவிட்டு மக்களுடன் தொடர்புடையவர்கள்.

ஐக்கிய அமெரிக்காவின் 2001ஆம் ஆண்டு மக்கள் தொகை கணக்கெடுப்பின் படி, அமெரிக்க யுபிக் மக்கள் தொகை 24,000 எனக் கணக்கிடப்பட்டுள்ளது. ருசியாவின் சைபீரியப் பகுதியின் யுபிக் மக்கள் தொகை 1,700 ஆக கணக்கிடப்பட்டுள்ளது. யுபிக் மக்கள் யுபிக் மொழி, ஆங்கிலம் மற்றும் ருசிய மொழி பேசுகின்றனர்.

கோடைக்காலத்திலும், வசந்த காலத்திலும் வட துருவப் பகுதிகளில் கடல் சிங்கம் மற்றும் சாலமன் மீன்களை வேட்டையாடி உண்ணும் யுபிக் மக்கள், குளிர் காலத்தில் ஆண்களும், பெண்களும் கூட்டமாக தனித்தனி குடியிருப்புகளில் வாழ்கின்றனர். 

குளிர்காலத்தில் சிறுவர்களுக்கு வேட்டைப் பயிற்சி, வேட்டை கருவிகளை கையாளுதல் வலை பின்னுதல், தோலாடை தயாரித்தல் போன்ற பயிற்சிகளும்; சிறுமிகளுக்கும் சமைத்தல், வலைபின்னுதல், தைத்தல் போன்ற பயிற்சிகள் வழங்கப்படுகிறது.

மேலும் குளிர்காலத்தில் முகமூடி அணிந்து நடனம் ஆடுதல், கதை சொல்லுதல் மற்றும் தங்களுக்கான பண்டிகைகள் மற்றும் விழாக்கள் எடுக்கின்றனர்.



</doc>
<doc id="313008" url="https://ta.wikipedia.org/wiki?curid=313008" title="திருவுடையான்">
திருவுடையான்

திருவுடையான் என்பவர் தமிழ்நாடு முற்போக்கு எழுத்தாளர் சங்கத்தின் திருநெல்வேலி மாவட்டச் செயலராகவும், பொதுவுடமைக் கட்சியின் கொள்கை விளக்கப் பாடகராகவும் இருந்தவர். இவர் சில திரைப்படங்களுக்கும் பாடல்கள் பாடியுள்ளார்.
இவர் திருநெல்வேலி மாவட்டம், சங்கரன்கோவிலைச் சேர்ந்தவர். இவரின் தந்தை பெயர் பழனிச்சாமி. வறுமை காரணமாக எட்டாம் வகுப்போடு படிப்பை பாதியில் நிறுத்தி தன் தந்தையுடன் நெசவுத் தொழிலில் ஈடுபட்டுவந்தார். திருவுடையானுக்கு சங்கர ஆவுடையம்மாள் என்ற மனைவியும் இரு மகள்களும், ஒரு மகன் உள்ளனர். விசைத்தறி தொழிலாளியாக இருந்த திருவுடையான் ஓவியக்கலை மீது ஆர்வம் கொண்டதால். ஆரம்பத்தில் விளம்பர தட்டிகளில் எழுதிவந்தார். 

பொதுவுடமை இயக்கத்தால் ஈர்க்கப்பட்டு, அதில் இணைந்து பணியாற்றியபோது தொழிலாளர்களைப் பற்றிய கிராமியப் பாடல்களை எழுதி, தானே இசையமைத்து பாடத் தொடங்கினார். திருநெல்வேலி ம.தி.தா. இந்து மேல்நிலைப் பள்ளி மைதானத்தில் 1993 இல் முதன்முதலாக, கலை இரவு மேடையில் பாடத் தொடங்கினார். விரைவில் தமிழ்நாட்டின் பல பகுதிகளிலும் அவரது குரல் ஒலிக்கத் தொடங்கியது. பெரும்பாலான பொதுவுடமைக் கட்சி மாநாட்டு, கட்சி நிகழ்ச்சிகளில் இவரது பாடலுடன் விழா தொடங்கும். இவ்வாறு சமூகம் மீதும், பொதுவுடமை இயக்கம் மீதும் ஆர்வம் கொண்டு பல்வேறு பாடல்களைப் பாடியுள்ளார். காசி ஆனந்தன், ஏகாதசி, நவகவி, ரமணன் போன்றவர்கள் எழுதிய பாடல்களை முழுமையாக உள்வாங்கி, உணர்வுடன் பாடுவார். தானே மிருதங்கம், தபேலா போன்ற இசைக்கருவிகளை இசைத்து கிராமியப் பாடல்களை பாடிவந்தார். 

இவர் திரைப்படங்களிலும் பாடியுள்ளார். விருமாண்டி, மத யானைக் கூட்டம், மயில், களவாடிய பொழுதுகள் போன்ற திரைப்படங்களில் பாடியுள்ளார்.

2016 ஆகத்து 28 இரவு சேலத்தில் இருந்து மகிழுந்தில் ஊர் திரும்பிக்கொண்டிருந்தபோது நிகழ்ந்த நேர்ச்சியின் காரணமாக உயிரிழந்தார்.


</doc>
<doc id="313010" url="https://ta.wikipedia.org/wiki?curid=313010" title="ஆல்ஃபா-புரொப்பியோலாக்டோன்">
ஆல்ஃபா-புரொப்பியோலாக்டோன்

α-புரொப்பியோலாக்டோன் "(α-Propiolactone)" என்பது (CHO) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் 2-மெத்தில்- α-லாக்டோன் என்ற பெயராலும் அழைக்கப்படுகிறது. இலாக்டோன் குடும்பத்தில் இச்சேர்மம் ஒரு மூன்று வளைய உறுப்பினராகும். 2-புரோமோ புரொப்பியோனேட்டு எதிர்மின் அயனியிலிருந்து α- புரொப்பியோலாக்டோனைப் பெற முடியும் . வாயு நிலையில் 2-குளோரோபுரொப்பியோனிக் அமிலம் சிதைவடையும் போது இடைநிலை விளைபொருளாக இது கிடைக்கிறது 



</doc>
<doc id="313032" url="https://ta.wikipedia.org/wiki?curid=313032" title="ஆக்சாலிக் நீரிலி">
ஆக்சாலிக் நீரிலி

ஆக்சாலிக் நீரிலி அல்லது ஈத்தேன்டையாயிக் நீரிலி (Oxalic anhydride) என்பது CO என்ற மூலக்கூற்று வாய்ப்பாடு கொண்ட ஒரு கருத்தியலான வேதிச் சேர்மமாகும். ஆக்சாலிக் அமிலத்தினுடைய நீரிலி அல்லது எத்திலீன் ஆக்சைடினுடைய இரு மடங்கு கீட்டோன் என்று இச்சேர்மம் கருதப்படுகிறது. மேலும் இச்சேர்மத்தை கார்பனுடைய ஆக்சைடு என்ற பொருளில் ஆக்சோ கார்பன் என்றும் கருதலாம்.

2009 ஆம் ஆண்டு தரவுகளின்படி அதுவரை ஆக்சாலிக் நீரிலி என்ற சேர்மம் கண்டறியப்படவில்லை. எனினும், 1998 ஆம் ஆண்டில் பி. சிடாராசோலினியும் பிறரும் ஈராக்சேன் நாற்கீட்டோனை ((C4O6) தொகுத்தல் முறையில் தயாரித்துத் தெரிவித்தனர். இச்சேர்மத்தை ஆக்சாலிக் நீரிலியின் வளைய இருபடியாகப் பார்க்க முடியும் . சில ஆக்சலேட்டுகளின் வெப்பச் சிதைவின் போதும், ஆக்சாலில்குளோரைடின் வேதியொளிர்வு வினைகளின் போதும் கண நேரத்தில் தோன்றி மறையும் ஒரு இடைநிலை விளைபொருளே ஆக்சாலிக் நீரிலி என்பதை உய்த்துணரவியலும். 



</doc>
<doc id="313033" url="https://ta.wikipedia.org/wiki?curid=313033" title="பிராண்டில் எண்">
பிராண்டில் எண்

பிராண்டில் எண் (Prandtl Number - Pr) அல்லது பிராண்டில் இனம் (Prandtl Group) என்பது ஒரு பரிமாணமற்ற எண்ணாகும். இவ்வெண் செருமானிய இயற்பியலாளராக லுட்விக் பிராண்டில் என்பவரின் பெயரால் வழங்கப்படுகிறது. பொதுவாக, உந்த விரவல் திறனுக்கும் (Momentum Diffusivity) வெப்ப விரவல் திறனுக்குமான (Thermal Diffusivity) விகிதமாக இவ்வெண் வரையறுக்கப்படுகிறது. அதாவது, பிராண்டில் எண் கீழ்க்காணும் விதத்தில் கணக்கிடப்படும்:

இங்கு:


</doc>
<doc id="313054" url="https://ta.wikipedia.org/wiki?curid=313054" title="மாஃபா பாண்டியராஜன்">
மாஃபா பாண்டியராஜன்

மாஃபா பாண்டியராஜன் என்பவர் ஒரு தமிழ்நாட்டு பாரதீய ஜனதா கட்சியின் முன்னாள் அரசியல்வாதி ஆவார். இவர் தமிழ்நாட்டு அமைச்சரவையில் ஆகத்து 30, 2016 அன்று பள்ளிக்கல்வி, இளைஞர் நலன் மற்றும் விளையாட்டுத் துறை அமைச்சராக நியமிக்கப்பட்டார்.

இவர் முதலில் பாரதிய ஜனதா கட்சியில் இருந்து தன் அரசியல் வாழ்வைத் துவக்கினார். பின்னர் தேமுதிக வில் இணைந்து 2009 ஆண்டு நடந்த மக்களவைத் தேர்தலில் விருதுநகர் மக்களவைத் தொகுதியில் போட்டியிட்டு தோல்வி அடைந்தார். 2011 ஆம் ஆண்டு நடந்த தமிழக சட்டமன்றத் தேர்தலில் விருதுநகர் சட்டமன்றத் தொகுதியில் வெற்றி பெற்று முதல்முறையாக சட்டமன்ற உறுப்பினர் ஆனார். பின்னர் சில ஆண்டுகளில் தேமுதிக தலைமைமீது அதிருப்தியுற்று, முதல்வர் ஜெயலலிதாவை சந்தித்து ஆதரவு தெரிவித்து, பேரவையில் தேமுதிக அதிருப்தி உறுப்பினராக செயற்பட்டார். 2016 ஆண்டு சட்டப்பேரவைத் தேர்தலுக்கு முன்பாக அதிமுகவில் இணைந்து, ஆவடி சட்டமன்றத் தொகுதியில் போட்டியிட்டு வெற்றி பெற்றார். 2016 ஆகத்து 30 அன்று தமிழக அமைச்சரவையில் அமைச்சராக சேர்க்கப்பட்டார். அ.தி.மு.க வில் உள்கட்சி பிரச்சனை ஏற்பட்டபோது இவர் ஓ. பன்னீர்செல்வம் தலையைிலான புரட்சித் தலைவி அம்மாஅணியில் இணைந்து செயல்பட்ட காரணத்தால் சசிகலாவால் கட்சியில் இருந்து நீக்கப்பட்டதாக அறிவிக்கப்பட்டார். இதனால் 2017 பெப்ரவரி 16 அன்று எடப்பாடி கே. பழனிச்சாமி தலைமையில் அமைந்த புதிய அமைச்சரவையில் பாண்டியராஜன் சேர்க்கப்படவில்லை.
அதிமுகவின் எடப்பாடி பழனிச்சாமி அணியும் ஓ பன்னீர் செல்வம் அணியும் 2017 ஆகத்து 21 இல் இணைந்ததை அடுத்து ஏற்பட்ட ஒப்பந்தத்தின்படி அமைச்சரவையில் மாற்றம் செய்யப்பட்டது அதன்படி மாஃபா பாண்டியராஜன் மீண்டும் அமைச்சரவையில் சேர்த்துக் கொள்ளப்பட்டு அவருக்கு தமிழ் வளர்ச்சித் துறை ஒதுக்கப்பட்டது.


</doc>
<doc id="313057" url="https://ta.wikipedia.org/wiki?curid=313057" title="குவி மேகம்">
குவி மேகம்

குவி மேகம் ("Cumulus cloud") என்பது பூமியின் மேல் பகுதியிலிருந்து 400 கிலோ மீற்றர்கள் முதல் 1000 கிலோ மீற்றர்கள் உயரத்தில் குவியல் குவியலாக காணப்படும் மேகக்கூட்டம் ஆகும். லத்தீன் மொழி வார்த்தையான "குமுலோஸ்" என்பதற்கு குவியல் என்று பொருள் கொள்ளப்படுகிறது. இம்மேகத்தின் அருகில் விமானங்கள் செல்லும்போது வேகமாக மேல்நோக்கி உந்தப்படுகிறது, பின்னர் கீழ்நோக்கி தள்ளப்பட்டு விமானத்தை நிலைகுலையச் செய்கிறது.



</doc>
<doc id="313067" url="https://ta.wikipedia.org/wiki?curid=313067" title="அங்கித் சர்மா">
அங்கித் சர்மா

அங்கித் சர்மா "(Ankit Sharma)" (பிறப்பு: 20 ஜூலை 1992)ஒரு நீளந்தாண்டலில் போட்டியிடும் இந்தியத் தடகள வீரர் ஆவார். இவர் தேசியப் பதிவின்படி, இந்திய ஆடவர் தடகளப் போட்டியில் கஜக்தானில் ஜி. கொசனோவா நினைவு அரங்கத்தில்8.19 மீ தாண்டியுள்ளார்.



</doc>
<doc id="313072" url="https://ta.wikipedia.org/wiki?curid=313072" title="ஆரோக்கிய இராஜீவ்">
ஆரோக்கிய இராஜீவ்

ஆரோக்கிய இராஜீவ் "(Arokia Rajiv)" (பிறப்பு: 22 மே 1991)ஓர் இந்திய தடகள வீரர் ஆவார். இவர் 400 மீ ஓட்டப் பந்தயத்தில் போட்டியிடுகிறார்.


</doc>
<doc id="313074" url="https://ta.wikipedia.org/wiki?curid=313074" title="கணபதி கிருஷ்ணன்">
கணபதி கிருஷ்ணன்

கணபதி கிருஷ்ணன் "(Ganapathi Krishnan)" (born 24 June 1989) ஓர் இந்திய தடகள வீரர் ஆவார். இவர் பந்தயநடையில் போட்டியிடும் தமிழ்நாட்டு கிருஷ்ணகிரி மாவட்டக் கோன் கவுண்டனூர்க்காரர் ஆவார்.


</doc>
<doc id="313078" url="https://ta.wikipedia.org/wiki?curid=313078" title="ஜின்சன் ஜான்சன்">
ஜின்சன் ஜான்சன்

ஜின்சன் ஜான்சன் "(Jinson Johnson)" (பிறப்பு: 15 மார்ச் 1991) ஒரு குறுந்தொடரோட்டத்தில் போட்டியிடும் இந்தியத் தடகள வீரர் ஆவார். இவர் வழக்கமாக 800மீ ஓட்டப் பந்தயத்தில் போட்டியிடுகிறார், இவர் இப்பந்தயத்தில் 2015 ஒலிம்பிக்கில் கலந்துகொள்ள தேர்வு செய்யப்பட்டுள்ளார்.


</doc>
<doc id="313081" url="https://ta.wikipedia.org/wiki?curid=313081" title="ஜிசுனா மாத்தியூ">
ஜிசுனா மாத்தியூ

ஜிசுனா மாத்தியூ "(Jisna Mathew)"' (பிறப்பு: 7 ஜனவரி 1999) கேரளாவைச் சேர்ந்த ஓர் இந்தியப் பெண் குறுந்தொடரோட்ட வீரர் ஆவார். இவர் தேசிய இளையோர் தடகளப் போட்டியில் தங்கப் பதக்கம் பெற்றதால் உலக இளையோர் சந்திப்புக்குத் தேர்வு செய்யப்பட்டார்.. பிரேசிலில் இரியோ டி செனீரோவில் நடக்கும் 2016 கோடைக்கால ஒலிம்பிக்கில் இந்தியா சார்பில் பேராளியாகக் கலந்துகொள்ளுகிறார்.


</doc>
<doc id="313085" url="https://ta.wikipedia.org/wiki?curid=313085" title="ம. இரஞ்சித்">
ம. இரஞ்சித்

இரஞ்சித் மகேசுவரி (Renjith Maheśwary) அல்லது ம.இரஞ்சித் (பிறப்பு 30 ஜனவரி 1986) ஓர் இந்திய முத்தாண்டல் வீரர் ஆவார். இவர் கேரள மாநிலக் கோட்டயத்தைச் சேர்ந்தவர். 


</doc>
<doc id="313092" url="https://ta.wikipedia.org/wiki?curid=313092" title="விகாசு கவுடா">
விகாசு கவுடா

விகாசு கவுடா "(Vikas Gowda)" (கன்னடம்:ವಿಕಾಸ್ ಗೌಡ) (born 5 July 1983) ஓர் இந்திய வட்டெறி வீரரும் குண்டெறி வீரரும் ஆவார்]]. இவர் மைசூரில் பிறந்து அமெரிக்காவில் மேரிலாந்தில் வளர்ந்தவர். இவரது தந்தையார் இந்திய ஒலிம்பிக் தடகளக் குழு பயிற்சியாளர்.



</doc>
<doc id="313095" url="https://ta.wikipedia.org/wiki?curid=313095" title="பாவாடைராயன்">
பாவாடைராயன்

பாவாடைராயன் தமிழ் மக்களின் காவல் தெய்வங்களில் முக்கியமான ஆண் காவல் தெய்வம் ஆகும். தமிழகக் கிராமப்புறங்களில் மிகவும் கொண்டாடப்படும் தெய்வங்களில் குறிப்பிடத்தக்கவர். பார்வதியின் அவதாரமான அங்காளபரமேஸ்வரியின் மகனாக போற்றப்படும் தெய்வமும் இவராகும். தமிழ் நாட்டில் உள்ள பெரும்பாலான அங்காளபரமேஸ்வரி ஆலயங்களில் அன்னையின் மடியில் அமர்ந்திருக்கும் சிறப்பு பெற்ற காவல் தெய்வம் பாவாடைராயன் மட்டுமே.

புராண காலத்தில் உலகை ஆளும் சக்தி தேவி, பார்வதியாக அவதாரம் எடுத்தார். அப்போது சிவபெருமானைப் போலவே படைப்பு கடவுளான பிரம்மனுக்கும் ஐந்து தலைகள் இருந்தன. அதனால் குழம்பிய பார்வதி தேவி, தமது கணவர் சிவபெருமான் என்று நினைத்து பிரம்மனின் பாதங்களில் விழுந்து வணங்கினாள். பின்னர், உண்மையை அறிந்து வருந்திய பார்வதி, பிரம்மனுக்கும் ஐந்து தலைகள் இருப்பதனால் தானே இந்த குழப்பம் என்று எண்ணி, சிவனை வணங்கி, பிரம்மனின் ஐந்தாவது தலையை துண்டித்து விடுமாறு வேண்டினாள். அதை ஏற்று சிவனும் பிரம்மனின் ஒரு தலையைக் கொய்துவிட்டார். பிரம்மன், ஒரு பிராமணன் என்பதால் சிவனுக்கு பிரம்மஹத்தி தோஷம் ஏற்பட்டுவிட்டது. மேலும், நான்கு தலையுடன் இருந்த பிரம்மன், தன்னுடைய ஐந்தாவது தலை சிவனின் கைகளிலே ஒட்டி கொள்ளட்டும் என்றும், பரதேசி கோலத்தில் ஊர் ஊராக திரிந்து பிச்சை எடுத்து உண்ண வேண்டும் என்றும் சாபம் அளித்தார். அந்த சாபத்தினால், சிவன் பரதேசி கோலத்தில் ஊர் ஊராக சுற்றி திரிந்து பிச்சை எடுத்து உண்டார். எனினும், அவருக்கு கிடைக்கும் பிச்சை உணவில் பாதியை, அவர் கையில் ஒட்டி இருந்த பிரம்மனின் தலையான கபாலம் உட்கொண்டுவிடும். இதனால் சிவன் கடும் பசியுடனும், கையில் ஒட்டி கொண்ட கபாலத்துடனும் ஊர் ஊராக சுடுகாடு முழுவதும் அலைந்து திரிந்து சாம்பலில் படுத்து உறங்கினார்.
அந்த கால கட்டத்தில், கல்விக்காடு என்ற தலத்தின் தலைவனாக இருந்தவன் பெத்தாண்டவன். பல இடங்களுக்கும் சென்று கொள்ளை அடித்து, குடிகளைச் சாய்த்து, அதன் மூலம் கிடைக்கும் பொருட்களை, தமது குடிமக்களுக்கு வழங்கி ஆட்சி புரிந்து வந்தான். எல்லாச் செல்வங்களையும் பெற்றிருந்த பெத்தாண்டவனுக்கு, தமது குலம் தழைக்க ஒரு குழந்தை இல்லையே என்ற ஏக்கம் நீண்ட காலமாக இருந்து வந்தது. ஆகவே, அவனும் அவனது மனைவி பெத்தாண்டச்சியும், தங்களுக்குக் குழந்தை வேண்டி தினமும் சிவனைப் வணங்கி வந்தனர். அப்போது ஒரு நாள், பரதேசி கோலத்தில் திரிந்து கொண்டிருந்த சிவன், அவர்கள் வீட்டு வாசலில் நின்று பிச்சை வேண்டினார். வந்திருப்பவர் சிவன் என்று பெத்தாண்டச்சிக்கு தெரியவில்லை. ஆனாலும் பரதேசி வடிவத்தில் இருந்த சாமியார் முகத்தில் இருந்த சிவ களையைக் கண்டாள். உடனே தங்கள் குலம் தழைக்கக் குழந்தைப் பேறு வேண்டுமென அவரிடம் வேண்டினாள். அந்த வேண்டுதலுக்கு செவி சாய்த்து, விபூதியை வழங்கிய சிவன், அதை உண்டால் அவர்கள் குலம் தழைக்க ஒரு புத்திரன் பிறப்பான், அவனால் வம்சம் புகழ் அடையும், அவனும் உலகப்புகழ் பெற்றவனாக விளங்குவான் என்றும் ஆசீர்வதித்து சென்றார்.

சிவனின் வாக்குப்படி, சிறிது காலம் கழித்து பெத்தாண்டவன் - பெத்தாண்டச்சி தம்பதிக்கு அழகும், களையும் நிறைந்த ஆண் புத்திரன் ஒருவன் பிறந்தான். அவனுக்கு தங்கள் ஊரை காப்பவன் என்று பொருள்படும், "கல்விகாத்தான்" என்ற பெயரிட்டு வளர்த்து வந்தனர்.

அவனுடைய ஐந்தாவது வயதில், அவனுக்கு கல்வி, கலை, வீர விளையாட்டுகளுக்கான பயிற்சிகள் அனைத்தும் அளிக்கப்பட்டது. அவன், அவை அனைத்திலும் ஆர்வத்துடன் கற்று தேர்ந்தான். அவனுக்கு குறிப்பிட்ட வயது வந்தவுடன், தந்தை பெத்தாண்டவன் மக்களைக் காப்பதற்காக, குலத்தொழிலை ஏற்றுகொள்ளப் பணித்தான். ஆனால், கொள்ளை அடிப்பது, குடிகளை சாய்ப்பது, உயிர்களை கொல்வது போன்ற பழி நேரும் தொழில்களை செய்வதற்கு கல்விகாத்தானுக்கு மனமில்லை. தந்தையை எதிர்த்துப்பேச முடியாமலும், அவருடைய ஆத்திரத்திற்கு ஈடு கொடுக்க முடியாமலும் அங்கிருந்து தப்பித்துக் கால் போனபோக்கில் ஓடினான்.

ஓடினவன் அடர்ந்த வனப்பகுதிக்குள் வந்தான். அமாவாசை இரவு என்பதால் சூழ்ந்திருந்த இருட்டாலும், காட்டு மிருகங்கள் எழுப்பிய சத்தத்தாலும் பயந்து தவித்த பொழுது, கண்ணை பறிக்கும் சோதி ஒன்றைக் கண்டான். கொள்ளிவாய் பிசாசாக இருக்குமோ என அவன் அஞ்சிய பொழுது ஒரு பெண் குரல், ”மகனே! அஞ்சாதே! நான் தான் ஆதி சக்தியான அங்காளபரமேஸ்வரி! உனக்கு நான் துணை புரிவேன்” என்றொலித்தது. மேலும் அக்குரல் இரவு முடிவதற்குள், தனக்கு (அங்காள பரமேசுவரி) ஒரு ஆலயம் எழுப்பி கும்பாபிஷேகம் நடத்தவும் அவனைப் பணித்தது. அன்னையின் ஆசியுடன் அந்த வேண்டுதலை கல்விகாத்தான் நிறைவேற்றி எழுப்பிய ஆலயமே மேல்மலையனூர் அங்காளபரமேஸ்வரி ஆலயமாக விளங்குகிறது.

இதனால் உள்ளம் மகிழ்ந்த அன்னை அங்காளபரமேஸ்வரி, அவனிடம் மேலும் ஒரு சோதனை வைத்தாள். அதையும் ஏற்ற கல்விகாத்தான் தன்னுடைய குடலையும் உள்நாக்கையும் பிடுங்கி அன்னை தனது கரத்தால் தொட்டு வைத்த பாவாடையில் சமர்ப்பித்தான். அம்மன் அவனைத் தனது மகனாக ஏற்றுத் தூக்கி முத்தமிட, அவனுக்கு அம்மனின் ஆங்கார சக்தி உடல் முழுவதும் பரவி தெய்வ அம்சம் கிடைக்க பெற்றான். அம்மன் அவனுக்கு பாவாடைராயான் என்றும் பெயர் சூட்டினாள்.

அங்காளபரமேஸ்வரி தனது கோயில்களில் எல்லாம் பாவாடைராயனுக்கும் சன்னதி இருக்கும், பக்தர்கள் ஆடு, கோழி, பன்றி போன்றவற்றை பலியிட்டு வழிபடுவார்கள், அவன் பாமர மக்கள் பலருக்குக் குலதெய்வமாக விளங்குவான் என்று பாவாடைராயனுக்கு வரம் அளித்தாள். மேல்மலையனூர் அங்காளபரமேஸ்வரி ஆலயத்தின் உள் பிரகாரத்தில் அம்மனுக்கு அருகிலேயே அமர்ந்து பாவாடைராயன் பக்தர்களுக்கு அருள்தருகிறார். மேலும், கோயிலுக்கு வெளியே அம்மனுக்கு எதிரே தமது மனைவியரான முத்துநாச்சியார் மற்றும் அரியநாச்சியாருடன் காவல் புரிகிறார்.

பாவாடைராயன் ஒருமுறை சிவனை சிறைவைத்தாக ஒரு கதையும் சொல்லப்படுகிறது. பரதேசி கோலத்தில் ஊர் ஊராக திரிந்த சிவன், ஒரு நாள் இரவு நேரத்தில் சிதம்பரத்தை அடுத்துள்ள வல்லம்படுகை என்ற ஊருக்கு வந்துள்ளார். அப்போது அங்கே காவல் செய்து கொண்டிருந்த பாவாடைராயன், சிவனை வேற்று நாட்டு உளவாளி என்று நினைத்து சிறையில் அடைத்து விடுகிறார். மறுநாள் காலையில், அவரை விசாரணை செய்வதற்காக பாவாடைராயன் வந்தார். சிறையில், தனது சுயரூபத்தில் இருந்த சிவனை கண்டு திகைத்து போன பாவாடைராயன், மனம் வருந்தி சிவனின் பாதம் பணிந்து மன்னிப்பு கோரினார். சிவனும் மன்னிப்பு அளித்தார். எனினும் மனம் வருந்திய பாவாடைராயனைக் கண்ட சிவன், அவன் மனம் நிம்மதி அடையும் வகையில், இந்தத் தலத்தில் தனக்கு காவல் தெய்வமாக இருக்கும் வரம் அளித்தார். அன்று முதல், அங்கு பருதேசியப்பராக சிவனும், அவருக்கு காவல் தெய்வமாக பாவாடைராயனும், வணங்குபவர்களுக்கு அருள்தருகின்றனர்.

இந்தியாவை ஆண்ட ஆங்கிலேயர்கள், 17-ம் நூற்றாண்டில் கடலூர் மாவட்டத்தில் ரயில் பாதை அமைக்க தொடங்கினர். அப்போது வல்லம்படுகை பருதேசியப்பர் பாவாடைராயர் சந்நிதியை இடித்து விட்டு அங்கே ரயில் பாதை அமைக்க திட்டமிடப்பட்டது. அதன்படி, கோயிலுக்கு முன்னர், சிறிது தூரம் வரை தண்டவாளங்கள் பதிக்கப்பட்டன. மறுநாள், கோயிலை இடிக்க முடிவு செய்து, அந்த இடத்தில் பதிப்பதற்காக தண்டவாளங்கள் கொண்டு வரப்பட்டன. அதற்கு மறுநாள், அங்கு போடப்பட்டிருந்த தண்டவாளங்கள் அனைத்தும் வேறு இடத்தில் தூக்கி வீசப்பட்டுகிடந்தன. அதை அறியாத அதிகாரிகள், மீண்டும் தூக்கி வீசப்பட்ட தண்டவாளங்களை அதே இடத்தில் கொண்டு வந்து போட்டனர். மறுபடியும், முன்பு போலவே தண்டவாளங்கள் பெயர்ந்து தூக்கி வீசப்பட்டுகிடந்தன. எனினும் மீண்டும் அந்த இடத்தில் தண்டவாளங்கல் பதிப்பதற்காக பள்ளம் தோண்ட ஆணை இட்ட ஆங்கிலேய பொறியாளரின் கண் பார்வை பறிபோனது. இதனால் அதிர்ச்சி அடைந்த ஆங்கிலேய அதிகாரிகள், கோயிலை இடிக்கும் திட்டத்தைக் கைவிட்டு, கோயிலுக்கு சற்றுத் தள்ளி ரயில் பாதை திட்டத்தை மாற்றி அமைத்தனர். மேலும், சிவனின் காவல் தெய்வமாக விளங்கிய பாவாடைராயனின் கோபமே இதற்கு காரணம் என்று அறிந்து கொண்ட அதிகாரிகள், அவரது கோபத்தைத் தணிக்கும் வகையில், அவரது வாகனமான வெள்ளைக் குதிரை சிலை ஒன்றை கோயிலில் அமைத்து பரிகாரம் தேடிக்கொண்டனர்.

காவல் தெய்வங்களிலேயே யாருக்கும் இல்லாத சிறப்பு பாவாடைராயனுக்கு மட்டுமே உண்டு. பொதுவாக, காவல் தெய்வங்கள் அனைத்தும் கோயில் பிரகாரங்கள் மற்றும் வெளிப்புறங்களில் மட்டுமே அமைக்க பட்டிருக்கும். ஆனால், பாவாடைராயனுக்கு மட்டுமே அங்காளபரமேஸ்வரியின் மடியில் குழந்தையாக அமர்ந்திருக்கும் சிறப்பு உண்டு. மேலும் அங்காளபரமேஸ்வரி, தமது மகனாகவே பாவாடைராயனை ஏற்றுக்கொண்டு தமது மடியில் இடம் கொடுத்துள்ளார்.

பாவாடைராயன் ஒருமுறை சிவனை சிறைவைத்தாக ஒரு கதையும் சொல்லப்படுகிறது. பரதேசி கோலத்தில் ஊர் ஊராக திரிந்த சிவன், ஒரு நாள் இரவு நேரத்தில் சிதம்பரத்தை அடுத்துள்ள வல்லம்படுகை என்ற ஊருக்கு வந்துள்ளார். அப்போது அங்கே காவல் செய்து கொண்டிருந்த பாவாடைராயன், சிவனை வேற்று நாட்டு உளவாளி என்று நினைத்து சிறையில் அடைத்து விடுகிறார். மறுநாள் காலையில், அவரை விசாரணை செய்வதற்காக பாவாடைராயன் வந்தார். சிறையில், தனது சுயரூபத்தில் இருந்த சிவனை கண்டு திகைத்து போன பாவாடைராயன், மனம் வருந்தி சிவனின் பாதம் பணிந்து மன்னிப்பு கோரினார். இருந்தாலும், சிவபெருமானை சிறைவைத்ததால், சிவ நிந்தனை ஆகிவிட்டது. இந்த சிவ நிந்தனையிளிருந்து விடுபட, சிவபெருமானிடம் பரிகாரம் வேண்டினான் பாவாடைராயன்.அதை கேட்டு மனம் இறங்கிய ஈசன், வடக்கில் ஆதிபுரிக்கு (தற்போதைய திருவொற்றியூர்) அருகே, பனஞ்சாலை என்ற தலம் ஒன்று உள்ளது. அங்கு பனைம்மர நிழலில் காளி தேவி, அருவமாக இருந்து ஆட்சி செய்து கொண்டிருக்கிறாள். அங்கே சென்று நீ அவளுக்கு காவல் செய்தால் சிவா நிந்தனை அகலும் என்று கூறினார்.

அதை கேட்ட பாவாடைராயன், பனஞ்சாலையை அடைந்தான். சிவன் கூறியபடி, பனைமர நிழலில் காளியின் சிரித்த குரலை கேட்டு மகிழ்ந்து, அந்தத் திசையை நோக்கி வணங்கினான். காளியும் ஆசி வழங்கினால். அதனா, பாவாடைராயன் தமது படை, பட்டாளம் என அனைவரையும் அழைத்து வந்து பனஞ்சோலையில் குடி அமர்த்தி, அங்கே காளிக்கு காவலனாகப் பனி செய்து கொண்டு வருகிறான்.

பாவாடைராயனும் அவனுடைய மக்கள் அனைவரும் குடிகொண்ட இடத்திற்கு ராயன்புரம் என பெயர் உருவானது. அதுவே பின்னர் ராயபுரமாக மாறியது. காளி தேவிக்கு பாவாடைராயன் காவல் புரிந்த இடம் தற்போதய "ராயபுரம் கல்மண்டபனம் அங்காளபரமேஸ்வரி அம்மன் ஆலயம்"

போகர் 7000 சப்த காண்டம் 5633 ஆம் பாடல்

பாவாடை ராயனைப் பற்றி மாரியம்மன் தாலாட்டில் ஐந்து இடங்களில் வருகின்றது. 

"பாவாடைராயனைத் தான் பத்தினியே தானழையும்" என இரு இடங்களிலும்,

"பாவாடைராயனும் தான் பக்கத்திலே கொலுவிருந்தார்" என்றொரு இடத்திலும்,

"பாவாடை ராயனும் பல தேவரும் வாழி" என்றொரு இடத்திலும் வருகிறது. 

நடுகல் மற்றும் மரங்களையே பாவாடைராயனாக வழிபடும் வழக்கம் தமிழ்நாட்டின் பெரும்பாலான இடங்களில் உள்ளது. ஒரு சில இடங்களில் மட்டுமே பாவாடைராயனுக்குத் தனியாக ஆலயங்கள் உள்ளன.

நாகை மாவட்டம்.




</doc>
<doc id="313096" url="https://ta.wikipedia.org/wiki?curid=313096" title="இலலித் மாத்தூர்">
இலலித் மாத்தூர்

இலலித் மாத்தூர் "(Lalit Mathur)" (பிறப்பு: 18 திசம்பர் 1994) ஓர் இந்தியக் குறுந்தொடரோட்ட வீரர் ஆவார். இவர் 2016 இந்திய ஒலிம்பிக் ஆடவர் 400மீ குறுந்தொடரோட்டக் குழுவின் அறுவரில் ஒருவர்.


</doc>
<doc id="313098" url="https://ta.wikipedia.org/wiki?curid=313098" title="குஷ்பீர் கவுர்">
குஷ்பீர் கவுர்

குஷ்பீர் கவுர் "(Khusbir Kaur)" (பிறப்பு: 9 ஜூலை 1993) ஓர் இந்தியத் தடகள வீரர் ஆவார். இவர் 20 கி.மீ பந்தயநடைப் போட்டிகளில் கலந்துகொள்கிறார்.


</doc>
<doc id="313101" url="https://ta.wikipedia.org/wiki?curid=313101" title="மூதாய் பூச்சி">
மூதாய் பூச்சி

மூதாய் பூச்சி ("Red velvet mite") சிவந்த மென் பட்டு துணி வகை போன்ற நிறத்தை ஒத்த ஒரு பூச்சியாகும். இப்பூச்சி சிலந்திதேள் வகுப்பில் சேருகிறது. இவை பெரும்பாலும் காயா மலரின் கொத்து கொத்தான பூக்களுக்கிடையில் பெரிய பூச்சியானவுடன் ஒட்டிக்கொள்கிறது. இப்பூச்சி உலகிலேயே பெரிய ஒட்டு உண்ணிப் பூச்சியாகும். 



</doc>
<doc id="313102" url="https://ta.wikipedia.org/wiki?curid=313102" title="ம.இரா. பூவம்மா">
ம.இரா. பூவம்மா

மச்செத்திரா இராஜு பூவம்மா "(Machettira Raju Poovamma)" (பிறப்பு: 5 ஜூன் 1990)400 மீ ஓட்டங்களில் பங்கு கொள்ளும் ஓர் இந்தியக் குறுந்தொடரோட்ட வீரர் ஆவார். 


</doc>
<doc id="313104" url="https://ta.wikipedia.org/wiki?curid=313104" title="சகானா குமாரி">
சகானா குமாரி

சகானா குமாரி நாகராஜ் கோப்பர்கம்பி "(Sahana Kumari Nagaraj Gobbargumpi)" (பிறப்பு: 6 மார்ச் 1982) உயரந்தாண்டலில் பங்கேற்கும் ஓர் இந்தியத் தடகள வீரர் ஆவார். இவர் தேசியப் பதிவில் 1.92 மீ இலக்கு அடைந்தவராகப் பதியப்பட்டுள்ளார்.


</doc>
<doc id="313126" url="https://ta.wikipedia.org/wiki?curid=313126" title="ஆற்றுச் சூழல்மண்டலம்">
ஆற்றுச் சூழல்மண்டலம்

ஆற்றுச் சூழல்மண்டலம் (River ecosystem) என்பது, இயற்கைச் சூழலில் இயங்குகின்ற ஆறு ஒன்றின் சூழல்மண்டலம் ஆகும். இது, தாவரங்கள், விலங்குகள், நுண்ணுயிரிகள் ஆகியவற்றுக்கு இடையிலான இடைவினைகளையும், உயிரற்ற பௌதீக, வேதி இடைவினைகளையும் உள்ளடக்கும்.

ஆற்றுச் சூழல்மண்டலம், ஓடுநீர்ச் சூழல்மண்டலத்துக்கான முதன்மை எடுத்துக்காட்டு ஆகும். ஓடுநீர்ச் சூழல்மண்டலங்களுள் சில சதமமீட்டர்களே அகலமான நீரோடைகள் முதல் கிலோமீட்டர்க் கணக்கில் அகலம் கொண்ட பெரிய ஆறுகள் வரை உள்ளடங்குகின்றன. ஓடுநீர்ச் சூழல்மண்டலங்கள் ஒப்பீட்டளவில் தேங்கி நிற்கும் ஏரிகள், குளங்கள் ஆகியவற்றை உள்ளடக்கிய தேங்குநீர்ச் சூழல்மண்டலங்களில் இருந்து வேறுபட்டவை. இவ்விரண்டு வகைகளும் சேர்ந்து நன்னீர்ச் சூழல்மண்டலம் அல்லது நீர்ச் சூழல்மண்டலம் என அழைக்கப்படுகின்றன.

ஓடும் நீர் சூழலின் பின்வரும் இயல்புகள், பிற நீர்ச் சூழல் வாழிடங்களில் இருந்து தனித்துவமானவை.


</doc>
<doc id="313127" url="https://ta.wikipedia.org/wiki?curid=313127" title="வெள்ளை வால் கழுகு வானூர்தி விபத்து">
வெள்ளை வால் கழுகு வானூர்தி விபத்து

வெள்ளை வால் கழுகு வானூர்தி விபத்து ("Havørn Accident") ("நோர்வே மொழி:Havørn-ulykken") ஒரு வானூர்தி விபத்தாகிய இது, 1936 ஆம் ஆண்டு, சூன் 16 இல், "ஜங்கர்ஸ் யூ 52" ("Junkers Ju 52") வகையை சார்ந்த வானூர்தி ஒன்று நோர்வேயின் ஒரு மூடுபனி மலைப் பகுதியில் விழுந்து நொறுங்கியது. 'நோர்வேஜியன் ஏர்லைன்ஸ்' ("Norwegian Air Lines") (பதிவு எண்:LN-DAE) நிறுவனம் இயக்கிய இவ்வானூர்தி, நோர்வேயின் இரண்டாவது பெரிய நகரமான பேர்கன் நகரிலிருந்து 'திரோம்சோ' ("Tromsø") நகருக்கு தொடர்ப் போக்குவரத்து சேவையை வழங்கிவந்தது. 

ஐரோப்பாவின் ஸ்கன்டிநேவிய தீபகற்பத்தின் மேற்குப்பகுதியில் அமைந்துள்ள நோர்வே நாட்டில் "சோகன் ஒக் பிஜோர்டனே" ("Sogn og Fjordane") எனும் நகராட்சிக்கு உட்பட்ட "லிகெச்டேன்" ("Lihesten") பிராந்தியத்தில் உள்ள, கைலீஸ்டத் ("Hyllestad") கிராமத்திலிருந்து கிழக்கே சுமார் 5 கிலோமீட்டர் (3.1 மைல்) தொலைவில் அமைந்துள்ள மூடுபனி மலைப் பகுதியில் இவ்விபத்து நிகழ்ந்துள்ளது.

நோர்வேயின், முதல் அபாயகரமான போக்குவரத்து வானூர்தி விபத்தாக கருதப்படும் இவ்விபத்து, விமானிகள் இணையாகத் திட்டமிட்டுப் பறக்க தவறியதால், கிழக்கில் மேலும் 15-முதல் 20 கிலோமீட்டர் (9.3 12.4 மைல் வரை) பறக்க உடனடியாக நிலப்பரப்புக்கு கட்டுப்படுத்தப்பட்ட ("controlled flight into terrain (CFIT") இந்த வானூர்தி விபத்தில், சேவைப் பணியாளர்கள் நால்வரும், பயணிகள் மூவரும், மொத்தமாக 7 பேர்கள் (பயணித்த அனைவரும்) பலியாயினர்.


</doc>
<doc id="313130" url="https://ta.wikipedia.org/wiki?curid=313130" title="ஐஸ் ஏஜ் 5">
ஐஸ் ஏஜ் 5

ஐஸ் ஏஜ் 5 அல்லது ஐஸ் ஏஜ்: கொலிசயன் கோர்ஸ் ("Ice Age: Collision Course") 2016ம் ஆண்டு வெளியான ஓர் அமெரிக்க முப்பரிமாண நகைச்சுவை கணிணி உயிரூட்டப்பட்ட சாகச திரைப்படம் ஆகும். புளூ ஸ்கை ஸ்டுடியோ தயாரிப்பில் மைக் தர்மீர் இயக்கத்தில் உருவாக்கப்பட்டது. இது ஐஸ் ஏஜ் தொடரில் ஐந்தாவது பாகமாகும்.

இத்திரைப்படம் சிட்னி திரைப்பட விழாவில் முதலில் சூன் 19, 2016ல் திரையிடப்பட்டது. சூலை 22, 2016ல் அமெரிக்காவில் வெளியானது எதிர்மறை கருத்துக்களை பெற்றாலும் சுமார் $370 மில்லியன் வருவாய் ஈட்டியது.

பல்லாயிரம் ஆண்டுகளுக்கு முன்னர் பூமியில் ஏற்பட்ட விண்கல் மோதல், மின்சார புயல்  தொடர்பில் அறிவுப்பூர்வமாகவும் நகைச்சுவையாகவும் திரைக்கதை அமையப்பெற்றுள்ளது.

ஆகத்து 26, 2016 வரை உலகம் முழுவதும் $368.3 மில்லியன் டாலர்களையும் வட அமெரிக்காவில் மட்டும் 61.6 டாலர்களை ஈட்டியுள்ளது. இந்தியாவில் 1.6 மில்லியன் டாலர்களை வசூலித்துள்ளது.


</doc>
<doc id="313133" url="https://ta.wikipedia.org/wiki?curid=313133" title="நவ கன்னியர்">
நவ கன்னியர்

நவ கன்னியர் என்பவர்கள் சைவ சமயத்தில் வழிபடப்படுகின்ற ஒன்பது கன்னிகள் ஆவார்கள். நவ என்றால் ஒன்பது என்று பொருளாகும். இவர்களை நவ சக்திகள் என்றும் அழைப்பர். சைவ சமயத்தில் சர்வபூதமணி, மனோன்மணி, பலப்ரதமணி, பலவிகரமணி, காலவிகாரணி, காளி, ரவுத்திரி, ஜேஷ்டை, வாமை ஆகியோர் நவ சக்திகளாவர்.

இந்த நவ கன்னியரை வழிபடுகின்ற முறைக்கு நவ சக்தி வழிபாடு என்று பெயர். சைவ சமய ஆதினங்களில் இந்த நவ சக்தி வழிபாடு சிறப்பாக நடைபெறுகிறது. ஆதினங்களுக்கு உட்பட்ட கோயில் ஒன்பது சிவாச்சாரியார்கள் இந்த வழிபாட்டில் கலந்து கொள்வார்கள். அவர்கள் ஒரே நேரத்தில் இறைவிகளின் பெயர்களை உச்சரித்து, மலர் தொடுத்து வழிபடுகின்றனர். 


</doc>
<doc id="313136" url="https://ta.wikipedia.org/wiki?curid=313136" title="லட்சுமி குபேர பூஜை">
லட்சுமி குபேர பூஜை

லட்சுமி குபேர பூசை என்பது நிலைத்த செல்வம் பெறுவதற்கு இந்துக்கள் செய்கின்ற பூசையாகும். இந்த பூசையில் சிவபெருமானின் நண்பரும், செல்வங்களின் அதிபதியுமான குபேரன் மற்றும் செல்வங்களின் அதிபதியான திருமகள் ஆகியோர்களை ஒன்றாக இணைத்து வழிபடுகின்றனர். 

இந்த லட்சுமி குபேர பூசை செய்ய தீபாவளி ஏற்ற நாள் என நம்பப்படுகிறது. எனினும் வாரத்தில் வெள்ளிக்கிழமையில் அமர்த்தயோகம் கூடிய நேரத்தில் விரதம் இருந்து லட்சுமி குபேர பூசை செய்கின்றனர். 
மஞ்சள் பிள்ளையார் பிடித்தல், அதனை இலையில் வைத்து வழிபடல். பூசைக்கு லட்சுமி குபேரர் படமும், குபேர எந்திரமும் வைக்கப்படுகிறது. இவைகள் வடக்கு திசையில் வைக்கப்பட்டு முதலில் விநாயகர் துதியும், லட்சுமி, குபேர மந்திரங்களும் ஓதப்படுகின்றன. 


</doc>
<doc id="313137" url="https://ta.wikipedia.org/wiki?curid=313137" title="ரவி கே. சந்திரன்">
ரவி கே. சந்திரன்

ரவி கே. சந்திரன் ஓர் இந்தியத் திரைப்பட ஒளிப்பதிவாளரும், திரைப்பட இயக்குனரும் ஆவார். இவர், பிரியதர்சன், மணிரத்னம், ராஜீவ் மேனன், சஞ்சய் லீலா பன்சாலி, ஏ. ஆர். முருகதாஸ் உள்ளிட்ட இந்தியாவின் முன்னணி இயக்குனர்கள் பலருடன் இணைந்து பணியாற்றியுள்ளார். சிறந்த ஒளிப்பதிவுக்காக, இரண்டு முறை பிலிம்பேர் விருதையும், ஒருமுறை தென்னிந்திய பிலிம்பேர் விருதையும் பெற்றுள்ளார். ஜீவா, துளசி நாயர் நடித்த யான் திரைப்படத்தை இயக்கியவர் ஆவார்.

ரவி கே. சந்திரன், தமிழ்த் திரைப்படத்துறையின் குறிப்பிடத்தக்க ஒளிப்பதிவாளர்களில் ஒருவரான ராமச்சந்திர பாபுவின் இளைய சகோதரர் ஆவார். ஹேமலதா என்ற பெண்ணை திருமணம் செய்து கொண்ட இவர் தற்போது தனது இரு மகன்களுடன் சென்னையில் வசித்து வருகிறார்.



</doc>
<doc id="313141" url="https://ta.wikipedia.org/wiki?curid=313141" title="சயனோசன் குளோரைடு">
சயனோசன் குளோரைடு

சயனோசன் குளோரைடு "(Cyanogen chloride)" என்பது NCCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நேரியல், மூவணு போலி உப்பீனியான இச்சேர்மம் எளிதாகச் செறிவுட்டப்பட்ட ஒரு நிறமற்ற வாயு ஆகும். இதனுடன் தொடர்புடைய சயனோசன் புரோமைடு பொதுவாக ஆய்வகங்களில் பயன்படுத்தப்படுகிறது. அறை வெப்பநிலையில் திண்ம நிலையில் காணப்படும் சயனோசன் புரோமைடு பரவலாக உயிர் வேதியியல் பகுப்பாய்வுகளிலும் தயாரிப்புகளிலும் பயன்படுத்தப்படுகிறது.

சயனோசன் குளோரைடு ClCN இணைப்புநிலை கொண்ட ஒரு மூலக்கூறு ஆகும். இவ்விணைப்பில் கார்பனும் குளோரினும் ஒற்றைப் பிணைப்பாலும், கார்பனும் நைட்ரசனும் முப்பிணைப்பாலும் பிணைக்கப்பட்டுள்ளன. தொடர்புடைய NCF, NCBr, NCI போன்ற பிற சயனோசன் ஆலைடுகளைப் போல சயனோசன் குளோரைடும் ஒரு நேரியல் மூலக்கூறு ஆகும். 

சோடியம் சயனைடுடன் குளோரின் சேர்த்து ஆக்சிசனேற்றம் செய்வதனால் சயனோசன் குளோரைடு உற்பத்தி செய்யப்படுகிறது. ((CN)2) என்ற இடைநிலை சயனோசன் உருவாதல் வழியாக இவ்வினை நிகழ்கிறது.

ஓர் அமிலத்தின் முன்னிலையில் இச்சேர்மம் முப்படியாதல் வினைக்கு உட்பட்டு சயனூரிக் குளோரைடு என்ற பல்லினவளையச் சேர்மமாகிறது.

தண்ணிருடன் சேர்த்து நீராற்பகுப்பு வினைக்கு உட்படுத்தினால் சயனோசன் குளோரைடு மெல்ல நீராற்பகுப்பு அடைந்து, நடுநிலை கார அமிலத்தன்மையில் (pH) சயனேட்டு அயனியையும் குளோரைடு அயனியையும் வெளியிடுகிறது. 

சல்போனைல் சயனைடுகள் தயாரிப்பதற்கான ஒரு முன்னோடிச் சேர்மமாக சயனோசன் குளோரைடு இருக்கிறது கரிமத் தொகுப்பு வினைகளில் குளோரோசல்போனைல் ஐசோசயனேட்டு ஒரு பயனுள்ள வினையாக்கியாகச் செயல்படுகிறது. . 

சி.கே என்று சுருக்க முறையில் அடையாளப்படுத்தப்படும் சயனோசன் குளோரைடு உயர் நச்சை விளைவிக்கக்கூடிய ஒரு இரத்த முகவராகும். வேதியியல் போர்முறையில் சயனோசன் குளோரைடை ஆயுதமாகப் பயன்படுத்த ஒருகாலத்தில் பரிசீலிக்கப்பட்டது. கண்கள் அல்லது சுவாச உறுப்புகளில் பட நேர்ந்தால் உடனடியாக காயத்தை ஏற்படுத்தக்கூடிய ஒரு சேர்மமாக சயனோசன் குளோரைடு உள்ளது. அயர்வு, தொடர்சளி (மூக்கு ஒழுகுதல்), தொண்டை வறட்சி, இருமல், குழப்பம், குமட்டல், வாந்தி, வீக்கம், உணர்விழப்பு, வலிப்பு, பக்கவாதம் மற்றும் மரணம் ஆகிய அறிகுறிகள் சயனோசன் குளோரைடு தொடர்பால் வெளிப்படுகின்றன . வாயு முகமுடிகளில் உள்ள வடிகட்டிகளிலும் ஊடுறுவக் கூடியது என்பதால் சயனோசன் குளோரைடு மிகவும் ஆபத்தனதாகக் கருதப்படுகிறது. பலபடியாகும் தன்மையையும் சிலசமயங்களில் தீவிரமாக வெடிக்கும் இயல்பையும் கருத்திற்கொண்ட அமெரிக்கப் பகுப்பாய்வின்படி சயனோசன் குளோரைடு நிலைப்புத்தன்மையற்றதாகக் கருதப்படுகிறது.. 

வேதியியல் ஆயுதங்கள் கருத்தரங்கில் சயனோசன் குளோரைடு அட்டவனை மூன்றில் பட்டியலிடப்பட்டுள்ளது. இச்சேர்மத்தின் உற்பத்தி முழுவதும் வேதியியல் ஆயுதங்கள் தடுப்பு அமைப்பிற்கு கண்டிப்பாகத் தெரிவிக்கப்படல் வேண்டும்.



</doc>
<doc id="313150" url="https://ta.wikipedia.org/wiki?curid=313150" title="வட்டப்பாறை அருவி">
வட்டப்பாறை அருவி

வட்டப்பாறை அருவி (Vattaparai Falls) என்பது தமிழ்நாட்டின், கன்னியாகுமரி மாவட்டம், பூதப்பாண்டி என்ற சிற்றூருக்கு ( அ. கு. எண் 629852) அருகில் உள்ள பாதுகாக்கப்பட்ட கீரிப்பாறை வனப்பகுதியில் பாயும் பழையாற்றின் ஒரு அருவியாகும். இது : 8°15.919′N 77°27.062′E﻿ / ﻿8.265317°N 77.451033°E﻿ / 8.265317; 77.451033, 40 மீ (130 அடி), உயரத்தில் உள்ளது. இது நாகர்கோயிலில் இருந்து 25 கி.மீ (16 மைல்) வடக்கிலும், கன்னியா குமரியில் இருந்து 32 கி.மீ (20 மைல்) வடமேற்கிலும், உள்ளது இங்கு உள்ள 20 கி.மீ (7.7 சதுர மைல்) பரப்பளவுள்ள பகுதியை சரணாலயமாக மாற்றும் திட்டம் உள்ளது. 

இந்தப் பகுதியில் சில சிறிய அருவிகள் உள்ளன - இதில் உள்ள அழகிய அருவிகளில் குறிப்பிடத்தக்கவை வட்டப்பாறை அருவி, கலிகேசம் அருவி போன்றவை ஆகும். இங்கு அருவியை அடுத்து ஒரு சிறிய காளி கோயில் உள்ளது. இந்த இடம் மிக அமைதியானதாகவும், வளர்ச்சியடையாததாகவும் உள்ளது. இங்கு ஒரே ஒரு சிறிய தேனீர் கடை மட்டுமே உள்ளது. இங்குள்ள மழைக்காடுகளில் உள்ள சிறிய மலை ஓடைகள், கூழாங்கள்கள், தாவரங்கள் ஆகியவற்றின் அழகை கண்டு மகிழலாம். அருவியின் அனைத்து பக்கங்களும் காடுகளால் சூழப்பட்டு, விலங்குகள் நடமாட்டமும் கொண்டதாக உள்ளது. நீண்ட மாசற்ற ஓடைகளில் குளிக்க அனுமதிக்கப்படுகின்றனர். மேலும் இந்த ஓடைகளில் உள்ள நீர் மருத்துவ குணம்வாய்ததாக கருதப்படுகிறது. 

இந்த ஒரு அழகான மற்றும் அமைதியான இடமாக உள்ளது. இது தற்போது கெடுவாய்ப்பாக நெரிசலான சுற்றுலாத்தளமாக மாறிவருகிறது. இந்த மாவட்டத்தில் கோடையாற்றில் உள்ள திற்பரப்பு அருவி ஒரு புகழ்வாய்ந்த்த அருவியாக உள்ளது.


</doc>
<doc id="313151" url="https://ta.wikipedia.org/wiki?curid=313151" title="இலங்கை உயர் தொழில்நுட்ப கல்வி நிறுவனம்">
இலங்கை உயர் தொழில்நுட்ப கல்வி நிறுவனம்

இலங்கை உயர் தொழில்நுட்ப கல்வி நிறுவனம் (, Sri Lanka Institute of Advanced Technological Education(SLIATE)) என்பது இலங்கையில் காணப்படும் உயர்கல்வி நிறுவனங்களில் முன்னணியில் திகழும் தொழில்நுட்ப கல்வி நிறுவனமாகவும், உயர்கல்விக்கு மாற்றீடான கல்வியை வழங்கும் ஒரு நிறுவனம். உயர் கல்வி மற்றும் நெடுஞ்சாலைகள் அமைச்சின் கீழ் இருக்கின்ற ஓர் அமைப்பின் மூலம் இந்நிறுவனம் தொழிற்படுகின்றது. இந்நிறுவனம் தற்போது, இலக்கம் 12, டீ.பி.ஜெயாமாவத்த, கொழும்பு 10 என்ற முகவரியுடைய கட்டடத்தில் இயங்குகின்றது.

1995 ஆம் ஆண்டு இலங்கைப் பாராளுமன்ற சட்டம் இலக்கம் 29 இன்படி இலங்கை ஜனாதிபதி சந்திரிக்கா பாண்டாரநாயக்கா குமாரத்துங்க மற்றும் பிரதி உயர்கல்வி அமைச்சர் பேராசிரியர். விஸ்வவர்ண பாலா அவர்களாலும் இந்நிறுவனம் ஆரம்பிக்கப்பட்டது. பாடசாலைகளில் இரண்டாம் நிலை கல்வியை வெற்றிகரமாக முடித்த மாணவர்களுக்கான துறைசார்ந்த நிபுணத்துவ கல்வியை, தொழில்வழங்கும் நிறுவனங்களின் தேவைகளுக்கு ஏற்ப பாடத்திட்டங்களை அமைப்பதன் மூலம் இந்நிறுவனம் வழங்குகின்றது. இந்நிறுவனத்தின் பிரதம நிறைவேற்று அதிகாரியாக பொதுப்பணிப்பாளர் தொழிற்படுவார். தற்போது கலாநிதி. டபிள்யூ .கிலாரி.ஈ. சில்வா என்பவர் இதன் பொதுப்பணிப்பாளராகத் தொழிற்படுகின்றார். 

ஒவ்வொரு மாகாணத்திற்கும் குறைந்தது ஒரு உயர் தொழில்நுட்ப நிறுவனம் என்ற முறையில் தற்போது 14 உயர் கல்வி நிறுவனங்களும், 7 உயர் கல்வி பகுதி நிறுவனங்களும் இருக்கின்றன. தற்போது 14 வகையான உயர் தேசிய திப்ளோமா (எச்.என்.டி) கல்வித் தகைமைகளைக் கொண்ட துறைகளை, இந்த 18 நிறுவனங்களிலும் தேவைகளின் அடிப்படையிலும், வளங்களின் தன்மைக்கும் ஏதுவாகவும் நடாத்துகின்றது. கணக்கியல், வர்த்தகம், முகாமைத்துவம், விவசாயம், வியாபாரக்கற்கைகள், பொறியியல், ஆங்கிலம், உணவுத் தொழில்நுட்பம், தகவல் தொழில்நுட்பம், கணிய அளவையியல் மற்றும் விருந்தோம்பலும் சுற்றுலாத்துறை முகாமைத்துவமும் போன்ற பல்வேறுபட்ட துறைகளை, காலத்திற்கு ஏற்ற இற்றைப்படுத்தலுடன் இது நடாத்திக்கொண்டிருக்கின்றது.

இலங்கையிலுள்ள உயர் கல்வி நிறுவனங்கள்

இலங்கையிலுள்ள உயர் கல்வி பகுதி நிறுவனங்கள்


</doc>
<doc id="313156" url="https://ta.wikipedia.org/wiki?curid=313156" title="மோகன் குமார்">
மோகன் குமார்

மோகன் குமார் இராஜா "(Mohan Kumar Raja)" (பிறப்பு 14 திசம்பர் 1996) ஓர் இந்தியக் குறுந்தொடரோட்ட வீரர் ஆவார். இவர் 2016 கோடைக்கால ஒலிம்பிக் விளையாட்டுகளில் ஆடவர் 400 மீ தொடரோட்டப் பந்தயத்தில் கலந்துகொள்ள தேர்வாகிய அறுவர் அடங்கிய இந்தியக் குழுவில் ஒருவர் ஆவார்.



</doc>
<doc id="313162" url="https://ta.wikipedia.org/wiki?curid=313162" title="வண்ணந்தீட்டியக் காடை">
வண்ணந்தீட்டியக் காடை

வர்ணக் காடை ("Painted Bush Quail") என்பது சிறிய பறவைக்கூட்டத்தைச் சார்ந்ததும், இந்தியக் காட்டுப்பகுதிகளில் புதருக்கடியில் ஒளிந்து வாழும் பறவையுமாகும். மற்ற காடையிலிருந்து இதன் கால்பகுதியில் காணப்படும் சிகப்பு நிறத்தைக்கொண்டு வேறுபடுத்தலாம். இவை மறைந்து வாழ்ந்தாலும் காலை மாலை இரண்டு வேளையிலும் ஒலி எழுப்புகிறது. சற்றும் எதிர்பார்க்காத வேளையில் விமானம்போல் தரையிலிருந்து மேல் எழும்பிப் பறக்கும் திறன் படைத்தது.

இந்தியாவில் கிழக்கு மற்றும் மேற்கு மலைத்தொடர்ப் பகுதியில் அதிகமாகக் காணப்படுகிறது. பொதுவாக மேற்குத் தொடர்ச்சி மலைத்தொடர்ப் பகுதியில் காணப்படும் காடையை விட சிறியதாகவும், வெளிர் நிறத்துடனும் காணப்படுகிறது. இந்தியாவின் தென் பகுதியான நீலகிரி, சேர்வராயன் மலைப் பகுதி, மற்றும் கர்னாடகா மாநிலத்தில் அமைந்துள்ள பிலிகிரி மலைப் பகுதியிலும் இப்பறவை காணப்படுகிறது. 

இவற்றின் வாழ்விடத்தில் 8 முதல் 10 வரை சிறிய கூட்டமாகத் திரியும். ஏதாவது சத்தம் கேட்டால் இவை அனைத்தும் வெவ்வேறு திசைகளில் பறந்து சென்று மீண்டும் அதே இடத்தில் வந்து அமரும் குணம் கொண்டது. . ஆண் பறவை ஒரே தார முறையைக் கொண்டுள்ளது. ஒரு பெண் பறவையைக் கவர இரண்டு ஆண் பறவைகள் சண்டையிடும் குணம் கொண்டுள்ளது. இவற்றின் இனப்பெருக்க காலம் டிசம்பர் துவங்கி மார்ச் மாதத்துடன் முடிவடைகிறது. தனது கூட்டை தரைப்பகுதியில் புற்களால் கட்டிக்கொள்கிறது. முட்டைகள் 4 முதல் 7 வரை இடுகிறது. குஞ்சு பொரிக்க 16 முதல் 18 நாட்கள் பெண் பறவை அடைகாக்க வேண்டியுள்ளது. பெண் பறவை அதன் முட்டையை மனிதர்கள், நாய்கள் போன்றவற்றிடமிருந்து பாதுகாக பெரிய போராட்டம் நடத்த வேண்டியதுள்ளது. இதன் குஞ்சுகள் சிறியதாக இருக்கும் போதே பறக்க துவங்கிவிடுகின்றன. 



</doc>
<doc id="313166" url="https://ta.wikipedia.org/wiki?curid=313166" title="இந்திரஜித் சிங்">
இந்திரஜித் சிங்

இந்திரஜித் சிங் (Inderjeet Singh) (பிறப்பு: 19 April 1988) ஓர் இந்தியக் குண்டெறியும் தடகள வீரர் ஆவார். இவர் 2015 ஆசிய விளையாட்டுகளில் தங்கப் பதக்கம் பெற்றார்.இவர் 2015 கோடைக்கால யூனிவர்சியேடு போட்டியில் 19.70 மீ சாதனை படைத்து வெள்ளிப் பதக்கம் வென்றார். இது அப்போது ஒற்றையர் போட்டியில் சிறந்த சாதனையாகும்.இவருக்கு இப்போது பதக்க வேட்டையில் ஆங்கிலிக்கான் பதக்க வேட்டைக் குழுமம் புரவலராக உள்ளது.


</doc>
<doc id="313175" url="https://ta.wikipedia.org/wiki?curid=313175" title="அடைகாக்கும் பருவம்">
அடைகாக்கும் பருவம்

அடைகாக்கும் பருவம் ("Nesting season") என்பது சில பறவைகள், விலங்குகள், ஊர்வன போன்றவை தாங்கள் தங்குவதற்கும், முட்டை இட்டு குஞ்சு பொரிப்பதற்கும் கூட்டைக் கட்டுகின்றன. அவ்வாறு கட்டிய கூட்டில் குஞ்சு பொரிக்கும்வரை அடைகாக்கும் நிகழ்வு நடக்கிறது. இதுவே அடைகாக்கும் பருவம் எனப்படுகிறது. இந்த நிகழ்வு பொதுவாக இளவேனிற்காலங்களிலேயே நடக்கிறது.

பறவையியல் பாதுகாப்பு வல்லுநர்கள் பொதுவாக இந்த காலங்களில் பறவைகளைத் தொந்தரவு செய்வதை விரும்புவதில்லை.


</doc>
<doc id="313178" url="https://ta.wikipedia.org/wiki?curid=313178" title="அணு மின் நிலையம்">
அணு மின் நிலையம்

அணு மின் நிலையம் (nuclear power plant, NPP) ஒன்று அல்லது பல அணுக்கரு உலைகளிலிருந்து வெப்ப ஆற்றலைப் பயன்படுத்தும் ஓர் அனல் மின் நிலையம் ஆகும். ஓர் வழமையான அனல் மின் நிலையம் போன்றே இங்கும் வெப்பம் மூலம் நீராவி உருவாக்கப்பட்டு நீராவிச்சுழலியுடன் இணைக்கப்பட்டுள்ள மின்னாக்கி மூலம் மின்சாரம் உற்பத்தி செய்யப்படுகிறது. இது யுரேனியம், தோரியம் போன்ற அணுக்கருக்களை எரிபொருளாக பயன்படுத்தும் மின்நிலையமாகும். இங்கும் வழக்கமான அனல்மின் நிலையங்களைப் போலவே, வெப்பம் நீராவியை உண்டாக்கி அதன்வழியாக நீராவிச் சுழலி இயக்கப்படுகிறது. இந்நீராவிச் சுழலி தன் அச்சுத்தண்டில் பூட்டியுள்ள மின்னாக்கியை (மின்னியற்றியை) இயக்குகிறது.பன்னாட்டு அணு ஆற்றல் முகமையத்தின் 2014 ஏப்பிரல் 23 ஆம் நாள் அறிவிப்பின்படி உலகில் 31 நாடுகளில் 435 அணுக்கரு உலைகள் இயக்கத்தில் உள்ளதாக அறியப்படுகிறது . இவற்றில் பயன்படும் எரிபொருளின் அடக்கவிலை மின்னாக்கச் செலவில் சிற்றளவாக உள்ளதால் இவை தொடர்ந்து இயங்கவல்ல அடிப்படைச்சுமை மின் நிலையங்களாக மின் கட்டமைப்பில் இயக்கப்படுகின்றன.

மாறாத மின்திறனை வழங்கக்கூடிய அணு மின் நிலையங்கள் வாடிக்கையாளர்களின் உச்ச அடிப்படை மின் தேவையை சிக்கனமாக (base load) வழங்கக்கூடிய அடிப்படை மின் நிலையங்களாக (base load stations) கருதப்படுகின்றன.மேலும் இவை சிக்கனமான மின்திறனை வழங்குவதால் நிறுத்தப்படாமல் எப்போதும் இயங்கிக் கொண்டிருப்பதாலும் அடிப்படை மின் நிலையங்கள் எனப்படுகின்றன.

அணுக்கரு உலை வழியாக மின்சாரம் முதன்முதலில் அமெரிக்க டென்னசு கணவாய் ஓக்பிரிட்ஜில் அமைந்த X-10 கிராபைட்டு உலையால் 1948 செப்டம்பர் 3 இல் வழங்கப்பட்டது. இதுவே முதலில் மின் விளக்குகளுக்கு மின்சாரம் வழங்கிய அணுக்கரு மின் நிலையம் ஆகும்.இரண்டாம் பெரிய செய்முறை நிலையம் 1951 திசம்பர் 20 இல் உருவாக்கப்பட்டது. EBR-I எனும் இந்த செய்முறை நிலையம் அமெரிக்காவில் இதாகோவில் அமைந்த ஆர்க்கோ எனும் இடத்துக்கு அருகில் அமைக்கப்பட்டது. முதலில் மின் கட்டமைப்பில் மின்சாரம் வழங்கிய நிலையம் சோவியத் ஒன்றியத்தில் ஒபின்சுக் நகரில் 1954, ஜூன் 27 இல் ஒபின்சுக் அணுக்கரு மின் நிலையம் என்ற பெயரில் அமைக்கப்பட்டது. 

இவற்றில் வழக்கமான அனல்மின் நிலையங்களைப் போலவே மறைமுகமாக மின்சாரம் உண்டாக்கப்படுகிறது. அணுக்கரு உலையின் அணுப்பிளவு வினை உலையின் குளிர்த்தியை சூடாக்குகிறது. குளிர்த்தியாக நீரோ வளிமமோ அல்லது நீர்ம வடிவில் உள்ல பொன்மமோ (Metal) பயன்படுகிறது. உலையின் குளிர்த்தி பிறகு நீராவியை உருவா கொதிகலனுக்குச் சென்று நீரைச் சூடாக்கி நீராவியை உருவாக்குகிறது. இந்த அழுத்தம் ஊட்டிய நீராவி பலகட்ட நீராவிச் சுழலிக்குள் பாய்கிறது. சுழலி நீராவியை விரிவாக்கி ஓரளவு செறிவும் ஊட்டியதும் எஞ்சும் ஆவி வடிவ நீர் செறிகலனுக்குச் சென்று மேலும் செறிந்துக் குளிர்கிறது. செறிகலன் ஒரு வெப்பப் பரிமாற்றியாகும் இது மறுபுறம் ஆற்று நீருடனோ கடல்நீருடனோ அல்லது குளிர்த்தும் கோபுரத்திலோ இணைக்கப்படுகிறது. பிறகு அந்த நீர் மீண்டும் கொதிகலனுக்குள் எக்கி வழியாக ஏற்றப்படுகிறது. இந்த வட்டிப்பு அல்லது சுழற்சி மீண்டும் தொடங்குகிறது. நீர்-நீராவி சுழற்சி இரேங்கைன் சுழற்சியைப் பின்பற்றுகிறது.

அணுக்கரு உலைகள் ஓர் அணுக்கருத் தொடர்வினையைத் தொடங்கிக் கட்டுபடுத்தும் எற்பாடு அல்லது சாதனமாகும். அணுக்கரு உலை அணுக்கரு மின் நிலையங்களிலும் அணுக்கருக் கப்பல்களைச் செலுத்தவும் பயன்படுகிறது.

அணுக்கரு உலைகள் தம் தொடர்வினைக்கு யுரேனியத்தை எரிபொருளாகப் பயன்படுத்துகின்றன. யுரேனியம் ஓர் உயரெடைத் தனிம மாகும். இது புவியில் கடல்நீரிலும் பாறைகளிலும் பேரளவில் கிடைக்கிறது. இயற்கையில் இது இருவகை ஓரகத் தனிமங்களாகக் கிடைக்கிறது: யுரேனியம்-238 (U-238) (99.3%) யுரேனியம்-235 (U-235) (0.7 %). ஓரகத்தனிமங்கள் நொதுமிகளின் எண்ணிக்கை வேறுபடும் ஒரே தனிமத்தின் வடிவங்களாகும். எனவே U-238 இல் 146 நொதுமிகளும் U-235 இல் 143 நொதுமிகளும் உள்ளன. ஒவ்வொரு ஓரகத்தனிம்மும் வேறுபட்ட பண்புகளைக் கொண்டமையும். எடுத்துகாட்டாக, U-235 பிளக்க முடிந்தது. பிளவு வினையின்போது இது ஏராளமான ஆற்றலை வழங்குகிறது. எனவே இது அணுக்கரு உலைக்கு உகந்த எரிபொருளாகும். ஆனால், U-238 ஐப் பிளத்தல் அரிது. மேலும் வேறுபட்ட ஓரகத்தனிமமும் வேறுபடும் அரை-வாழ்நாளைப் பெற்றுள்ளன. அரைவாழ்நாள் என்பது தனிமம் தனது அரைப்பகுதி சிதைந்துப் பாதியாகப் பிடிக்கும் கால அளவாகும். U-238 நெடிய அரை வாழ்நாளை U-235 அதைவிடக் குறைவான அரை வாழ்நாளையும் பெற்றுள்ளன. எனவே முன்னது சிதைய நெடுங்காலமாகும். இதனால் U-238, U-235 ஐ விட குறைவான கதிரியக்கம் உடையதாகும்.

அணுக்கரு உலை மின் நிலையத்தின் உயிர்நாடியாகும். இதன் நடுப்பகுதியில் தொடர்வினையால் வெப்பம் உருவாகிறது. இந்த வெப்பம் குளிர்த்தியை உலைவழியாகப் போகும்போது சூடேற்றுகிறது. உலையில் அணுக்கரு பிளவால் கிடைக்கும் வெப்பம் நீராவிக்கலனில் நீராவியாக்கப் பயன்படுகிறது. இந்நீராவி நீராவிச்சுழலிகளை இயக்குகிறது. நீராவிச்சுழலிகள் கப்பலின் செலுத்துபொறியையோ மின்னாக்கியையோ இயக்குகிறது.

அணுக்கருப் பிளவு வினை கதிரியக்கத்தை உண்டாக்குவதால், உலையின் கரு அல்லது அகடு காப்புக் கவசத்தால் சூழப்பட்டுள்ளது. இது கதிர்வீச்சை உறிஞ்சி, கதிரியக்கஒ பொருள் சூழலில் பரவாமல் தடுக்கிறது.மேலும் உலையை உள்ளேதங்களில் இருந்தும் வெளித்தாக்கங்களில் இருந்தும் காக்க, உலையைச் சுற்றிக் கற்காரைச்சுவர் கும்மட்டம் கட்டியெழுப்பப்படுகிறது.

நீராவிச்சுழலி நீராவியின் வெப்ப ஆற்ரலை இயக்க ஆற்றலாக மாற்றுகிறது. நீராவிச் சுழலி அணுக்கரு உலைக் கட்டிடத்தில் இருந்து தனிப்படுத்தி வைக்கப்படுகிறது.மேலும் இயங்கும் நீராவிச் சுழலி சிதைய நேர்ந்தால் அதன் சிதிலங்கள் அணுக்கரு உலையைத் தாக்காதவாறு நிறுவப்படுகிறது.

உயரழுத்த நீர் உலையில் நீராவிச் சுழலி அணுக்கரு அமைப்பில் இருந்து தனிமைப்படுத்தி வைக்கப்படும்..நீராவிச் சுழலியின் கசிவால் கதிரியக்க நீர் தொடக்கக் கட்டடத்துக்குள் சென்றால் கண்டறிய ஒரு கதிரியக்க அளவி நீராவிக்கலனின் வெளித் தடத்தில் நிறுவப்பட்டிருக்கும். மாறாக கொதிநீர் உலைகள் கதிரியக்க நீரை நீராவிச் சுழலி வழியாக கடத்துகின்றன. இதனால் சுழலி, மின் நிலையக் கட்டுபாட்டறையின் ஒரு பகுதியாக கண்காணிக்கப்படுகிறது.

மின்னாக்கி அல்லது மின்னியற்றி இயக்க ஆற்றலை மின் ஆற்றலாக மாற்றுகிறது. இப்பணியை குறைவான காந்தமுனைகளும் உயர் நிறுவு திறனும் உள்ள மாமி ஒத்தியங்கு மின்னாக்கிகள் நிறைவேற்றுகின்றன.

குளிர்த்தும் அமைப்பு உலை வெப்பத்தை நிலையத்தின் வேறுபகுதிக்குக் கொண்டுசெல்கிறது. இவ்வெப்பம் மின்னாக்கத்துக்கோ வேறு பயன்பாடுகளுக்கோ உதவும். வழக்கமாக இந்த சூடான குளிர்பொருள் கொதிகல ஆற்றல் வாயிலாகப் பயன்படுகிறது. கொதிகல்ன் தரும் அழுத்த நீராவி மற்றொரு நீராவிச் சுழலியை இயக்கும். இந்நீராவிச் சுழலி மின்னாக்கிகளை இயக்கும்.

நெருக்கடி நேரத்தில் உலை வெடிக்காமலும் குழாய்கள் உடையாமலும் இருக்க காப்புக் கவாடங்கள் பயன்படுத்தப்படுகின்றன. கவாடத்துக்குத் தரப்படும் பாய்வு வீதங்கள் சற்றே கூடுதல் அழுத்தத்தில் இருக்குமாறு கவாடம் வடிவமைக்கப்படும். கொதிநீர் உலையில் நீராவி நேரடியாக தணிப்பு அறைக்கு அனுப்பிச் செறிய வைக்கப்படும். வெப்பப் பரிமாற்றியில் உள்ள இந்தத் தணிப்பு அறை இடைநிலைக் குளிர்த்தல் சுற்றுடன் இணைக்கப்படும்.

கொதிகலனிலும் உலையிலும் உள்ள நீர்மட்டம் நீரூட்ட அமைப்பால் கட்டுபடுத்தப்படுகிறது. நீரூட்டும் அமைப்பு செறிகல நீரை அழுத்தமூட்டி அழுத்தநீர் உலைகளில் நேரடியாக உயர்விசையோடு நீராவிக்கலனுக்குச் செலுத்தும்; ஆனால், கொதிநீர் உலைகளில் நேரடியாக உலைக்கே அனுப்பிவிடும்.

அணுக்கரு மின் நிலையங்களுக்கு இருவேறான மின்வழங்கும் வாயில்கள் அவை இயங்காதபோது தேவைப்படுகின்றன.இவை நிலைய மின்மாற்றிகளுக்குத் திறனூட்டத் தேவையாகின்றன, எனவே இவை நிலைய மின்வங்கு முற்றத்தில் இருந்து தனியாகவும் தொலைவிலும் அமையவேண்டும். இவற்றுக்கு மின்சாரம் தர பல வேறான மின்செலுத்த்த் தொடர்கள் பின்னணியில் இருத்தல் வேண்டும்.கூடுதலாக, சில அணுக்கரு மின் நிலையங்களில் சுழலி மின்னாக்கியே மின் நிலைய இல்லச் சுமைகளுக்கு, மின்னாக்கி வெளியீட்டில் உள்ள நிலைய மின்னூட்டப் பெருந்தண்டில் இருந்து, உயர்த்தும் மின்மாற்றி, நிலையச் சேவை மின்மாற்றிகள் வழியாக மின்சாரம் தருகிறது (இந்நிலையங்களில் வலையிணைப்பு முற்றத்தின் ஊடாக பொது மின்கட்டமைப்பில் இருந்தும் மின்சாரத்தை நேரடியாகப் பெறும் சேவை மின்மாற்றிகளையும் கொண்டுள்ளன). இதுபோல இரண்டு கூடுதை மின்வாயில்கள் உள்ளநிலையிலும் மின் நிலையத்துக்கு மின்சாரம் கிடைக்காமல் போக வாய்ப்புண்டு. வெளியில் இருந்து மின்சாரம் கிடைக்காமலும் குறிப்பிட்ட நிலைய அணி மின்நிறுத்தத்திலும் உள்ளபோது நிலையப் பதுகாப்பைப் பேணிட, அணுக்கரு மின் நிலையங்கள் நெருக்கடி மின்வாயில் ஒன்றைப் பெற்றிருக்கும். மேலும் மின்கல அடுக்குகள் அளத்தல், கட்டுபாட்டு அமைப்பு, கவாடங்கள் ஆகியவற்றுக்குத் தடங்கல் இல்லாத மின்சாரம் தருகின்றன. இம்மின்கல அடுக்குகளுக்கும் மின்னோடியால் இயங்கும் எக்கிகளுக்கும் டீசல் மின்னாக்கிகள் நேரடியாக மாமி மின்திறனை வழங்குகின்றன. நெருக்கடிநேர டீசல் மின்னாக்கிகள் நிலையத்தின் அனைத்து இனை, துணை அமைப்புகளுக்கம் வழங்காது; உலைப் பாதுகாப்பைப் பேண அதைநிறுத்தவல்ல அமைப்புகளுக்கும் உலையில் இருந்து அணுச்சிதைவு வெப்பத்தினை வெளியேற்றி உடனடியாக உலையகட்டைக் குளிர்த்தும் அமைப்புகளுக்கும் மட்டுமே வழங்கும். சில நிலையங்களில் பயன்படுத்திய எரிபொருளைக் குளிர்த்தவும் கூட மின்சாரம் வழங்கப்படுகிறது.நிலையத்தில் உள்ல முதன்மை ஊட்டுநீர், செறிவூட்டி, சுழற்சிநீர், உலைக்குளிர்த்தல் போன்ற பயன்பாடுகளுக்கான பெரிய அளவு எக்கிகளுக்கு டீசல் மின்னாக்கிகள் மின்சாரம் வழங்குவதில்லை.


அணுக்கரு மின் நிலையங்களின் பொருளியல் முரண்பாட்டுச் சிக்கல் வாய்ந்ததாகும். இது ஏன், ஆற்றல் வாயிலைத் தேர்வு செய்வதே பலகோடி உரூபாய் முதலீட்டுச் சிக்கல் உள்ளதாகும். இந்நிலையங்களின் நிறுவல் முதல் உயர்வானதாகும். ஆனால் எரிபொருள் செலவோ மிகவும் குறைவானதாகும். இது எரிபொருள் பிரித்தெடுப்பு, பதப்படுத்தல், பயன்படுத்திய எரிபொருளின், தேக்கச் செலவுகளையும் உள்ளடக்கியதே. எனவே, மற்ற மின்னாக்க முறைகளோடு ஒப்பிடும்போது உகந்த பொருளியல் சிக்கனம் வாய்ப்பது நிலையக் கட்டுமானக் கால அளவு, முதலீட்டு வாய்ப்பு ஆகிய கூறுபாடுகளைச் சார்ந்துள்ளது. செலவு மதிப்பீடுகள் அணுக்கரு மின் நிலைய இயக்க நிறுத்தம், பயன்படுத்திய எரிபொருளின் தேக்கச் செலவுகள் அல்லது எதிர்கால மின் நிலையப் பயன்பாட்டுக்கான (நான்காம் தலைமுறை உலைகளுக்கான) மீளாக்கச் செலவுகள் ஆகியவற்றையும் உள்ளடக்கும். இந்த புதிய எதிர்கால மின் நிலையங்கள் அணுக்கரு எரிபொருள் சுழற்சியை முற்றிலும் மூடுதிறத்தோடு வடிவமைக்கப்படுகின்றன.

மற்றொருவகையில் இந்த கூடுதலான முதலீட்டுச் செலவு கரி உமிழ்வு வணிகம் சார்ந்த கரிவரிவிதிப்பைத் தவிர்த்து மாசில்லா மின்னாக்கத்துக்கு வழிவகுப்பதால் பொருளியலாக வரவேற்கப்படுகிறது. மேலும் மேம்பட்ட மூன்றாம், நான்காம் தலைமுறை உலைகளின் வடிவமைப்பால் இவை கூடுதலான திறமையோடு இயங்குமென எதிர்பார்க்கப்படுகிறது. மூன்றாம் தலைமுறை உலைகளின் திறமை 17% அளவு கூடும் எனவும் நான்காம் தலைமுறை உலைகளின் வடிவமைப்பில் பயன்படுத்திய அணுக்கரு எரிபொருளேதும் எஞ்சாதெனக் கூறப்படுகிறது.

கிழக்கு ஐரோப்பாவில் பல நெடுநாள் திட்டங்கள் நிதி கிடைக்காமல் திணருகின்றன. குறிப்பாக, பல்கேரியாவின் பெலீன் நிலையம், உரொமேனியாவில் உள்ளசெர்நவோடா நிலையக் கூடுதல் உலைகள் நிதியின்றித் தவிக்கின்றன. பின்னணியில் இருந்த நிதியாளர்கள் பின்வாங்கிவிட்டனர். மேலும் இங்கு மலிவான வளிம வாயில் கிடைப்பதாலும் அதன் எதிர்காலக் கிடைப்பும் உறுதியாக உள்ளதாலும் இதுவும் அணுக்கரு நிலையத் திட்டங்களுக்கு குந்தகமாக விளங்குகிறது.

அணுக்கரு மின் நிலையப் பொருளியல் ஆய்வு எதிர்கால உறுதியின்மைகளுக்கான இடர்களுக்கு யார் பொறுப்பு ஏற்பது என்ற தகவலையும் கணக்கில் எடுத்துக் கொள்ளவேண்டும். இன்றளவில், அனைத்து இயக்கத்தில் உள்ள நிலையங்களையும் அரசுரிமையிலோ அல்லது சட்ட ஒழுங்குமுறைக்கு உட்பட்ட மின்பயனீட்டுக் குழுமத்தின் தனிவல்லாண்மை உரிமையிலோ உள்ளன. இவற்றில்கட்டுமானச் செலவு, இயக்கச் செலவு, எரிபொருள் செலவு, பிற கூறுபாடுகள் ஆகியவற்றைச் சார்ந்த இடர்பொறுப்பு மின்வழங்குவோரிடம் இல்லை; மாறாக மின்நுகர்வோர் தலையிலேயே கட்டப்படுகிறது. இப்போது பல நாடுகள் மின்வணிகத்தைத் தாராளமயமாக்கி விட்டன. இந்நிலையில் நிலைய இடர்கள் அனைத்துமே நுகர்வாளரிடம் விடாமல் முதலீட்டை மீட்பதற்கும் முன்பாகவே சிக்கனப் போட்டியாளரின் பொறுப்பிலும் நிலைய விற்பனையாளர் பொறுப்பிலும் நிலைய இயக்குவோரின் பொறுப்பிலும் வந்துள்ளது. இதனால், அணுக்கரு மின் நிலையப் பொருளியலில்முற்றிலும் புதிய மதிப்பீட்டு முறை உருவாகியுள்ளது.

அண்மையில் 2011 இல் நிகழ்ந்த புகுழ்சிமா அணுக்கரு ஏதத்திற்குப் பிறகு நடப்பில் இயங்கும் நிலையங்கள், எதிர்கால நிலையங்களின் அடக்கச் செலவும், நிலைய இருப்பிட எரிபொருள் மேலாண்மையின் செலவும் மேம்பட்ட வடிவமைப்புச் செலவும் கூடுவதால், உயர வாய்ப்புள்ளது. என்றாலும்,பல நடப்பு வடிவமைப்புகள், (AP1000 போன்றவை) வினைப்புறக் குளிர்த்து அமைப்பைப் பயன்படுத்துவதால், குளிர்த்து அமைப்புக்கான தேவையற்றக் கூடுதல் பின்னணிப் பாதுகாப்புக் கருவிகள் பெரிது தவிர்க்கப்படுகின்றன.

சார்லசு பெரோ தன் இயல்பான ஏதங்கள் (விபத்துகள்) எனும் நூலில் சிக்கலான, இறுக்கமாக இணைவுற்ற அணுக்கரு உலைகள் அமைந்த மின் நிலையங்கள் எதிர்பாராத பன்முகக் குலைவுகளைக் கொண்டுள்ளன எனக் கூறுகிறார். இவ்வகை ஏதங்கள் தவிர்க்க இயலாதவை மட்டுமல்ல. முற்றிலுமாக வடிவமைப்பால் எளிதாகக் கடக்க முடியாதவையும் ஆகும் என்றும் கருத்துரைக்கிறார். An interdisciplinary team from MIT has estimated that given the expected growth of nuclear power from 2005 – 2055, at least four serious nuclear accidents would be expected in that period.என்றாலும் இவர் 1970 க்குப் பின்னர் உருவாகியுள்ள பாதுகாப்பு மேம்பாடுகளைக் கருத்தில் கொள்ளவில்லை.. இன்றலவில் 1970 க்குப் பின்னர் ஐந்து மாபெரும் உலையகட்டுக் குலைவுகளால் ஏதங்கள் நேர்ந்து பேரழிவுகளை விளைவித்துள்ளன. இதில் ஒன்று 1979 இல் மூமைல் தீவு ஏதமாகும்; மற்றொன்று 1986 இல் செர்நோபிலில் நிகழ்ந்த ஏதமாகும். மூன்றாவது தாயிச்சியில் 2011 இல் நிகழ்ந்த புகுழ்சிமா-தாயிச்சி ஏதமாகும்இது மின்னாக்க உலையின் இயக்கத் தொடக்கத்திலேயே ஏற்பட்டுள்ளது.இதனால் உலகளாவிய நிலையில் நிரலாக எட்டு ஆண்டுகளுக்கு ஒருமுறை பேரழிவுதரும் அணுக்கரு மின் நிலைய ஏதம் ஏற்பட்டது புலப்படுகிறது.

அணுக்கரு மிந்திறன் விவாதம் கருத்து முரண் மிக்கதாகும். இந்த விவாதம் நாட்டின் பொதுப்பணி பயன்பாட்டுக்கான மின்தேவையை நிறைவு செய்ய அணுக்கருப் பிளவு உலைகளைப் பயன்படுத்தி மின்னாக்கம் மேற்கொள்வதைப் பற்றியே நடந்தது. அணுக்கரு எரிபொருளைப் பயன்படுத்தி மின்திறன் ஆக்கம் சில நாடுகளில் 1970களிலும் 1980களிலும் தொழில்நுட்ப வரலாற்றிலேயே இதுவரை காணாத அளவு செறிவுற்றதாலும் அதனால் எழுந்த கருத்து முரண்பாட்டாலும் இவ்விவாதம் கிளைத்து முற்றி வெடித்தது.

அணுமின் திறன் ஏற்போர் இது நீடிப்புதிற ஆற்றல் வாயில் எனவும் கரி உமிழ்வைக் குறைக்கிறது எனவும் மேலும், எரிபொருளுக்கான இறக்குமதியைப் பின்னணியில் அமையுமாறு ஏற்பாடு செய்தால், இது தொடர் ஆற்றல் நிலைப்பையும் உறுதிப்பாட்டையும் வழங்கவல்லது எனவும் வாதிடுகின்றனர். இவர்கள் தொல்படிவ எரிபொருள் பயன்பாட்டை ஒப்பிடும்போது, அணுக்கரு ஆற்றல் காற்றுமாசை ஏற்படுத்துவதில்லை என்கின்றனர். மேலும் இவர்கள் அணுக்கரு ஆற்றல் ஒன்றுமட்டுமே மேலை நாடுகள் தற்சாபுடன் இருக்க உதவும் எனவும் கூறுகின்றனர் கழிவுத் தேக்கச் செலவு மிகக் குறைவானதே எனவும் புதிய வடிவமைப்பு உலைகளில் மேம்பட்ட புதிய தொழில்நுட்பங்களைப் பயன்படுத்தினால் மேலும் இச்செலவு மிகவும் குறைந்துவிடும் என்றும் வாதிடுகின்றனர். மேலும் மேலை உலக இயக்கப் பாதுகாப்பும் உலகின் பிற பெரும்பாலான அணுக்கரு மின் நிலையங்களுடன் ஒப்பிடும்போது, உயர்தரம் வாய்ந்த்தாக உள்ளது எனவும் சுட்டிக் காட்டுகின்றனர்.

அணுக்கரு மின்திறன் எதிர்ப்பாளர்கள் இது மக்களுக்கும் சுற்றுச்சூழலுக்கும் பல அச்சுறுத்தல்களைக் கொண்டுள்ளது எனவும் இவற்றில் உடல்நல இடர்களும் யுரேனியம் பிரித்தெடுப்பும் பதப்படுத்தமும் போக்குவரத்தும் ஏர்அடுத்தும் சுற்றுச்சூழல் அழிவும் உள்ளடங்கும் எனவும் எரிபொருள் களவாடலால் அணுக்கருப் படைகலன் உருவாக்க வாய்ப்பும் உள்லது எனவும் வாதிடுகின்றனர். மேலும் இதுவரை தீர்வு காணாத கதிரியக்க்க் கழிவுப்பொருள் சிக்கலும் உள்ளது என்கின்றன மேலும் அவர்கள் உலையே சிக்கல்வாய்ந்த அமைப்பாக உள்ளதால் இதில் பலவகை ஊறுகள் நேரலாம் எனவும் அவற்ரால் பல ஏதங்கள் (நேர்ச்சிகள்) ஏர்அடும் வாய்ப்புகள் எப்போதும் உண்டு எனக் கருதுகின்றனர். இந்த இடர்களைப் புதிய தொழில்நுட்பம் எதுவுமே தவிர்க்கும் என்பதை அவர்கள் நம்ப மறுக்கின்றனர். யுரேனியம் பிரித்தெடுப்பில் இருந்து அணுக்கரு நிலையத்தை இயக்கத்தில் இருந்து நிறுத்திவைக்கம் வரையிலான அணுக்கரு எரிபொருள் தொடரின் அனைத்து ஆற்றல்-செறிவுக் கட்டங்களையும் கருதும்போது, இதுவொன்றும் தாழ்கரி உமிழ்வு வாயிலாகாது எனவும் வாதிடுகின்றனர்.

அணுக்கரு எரிபொருள் மீள்பதனாக்கத் தொழில்நுட்பம் கதீர்வீச்சுக்கு ஆட்படுத்திய அணுக்கரு எரிபொருளில் இருந்து புளூட்டோனியத்தை வேதியியலாகப் பிரித்தெடுத்து அதிலிருந்து அணுப்பிளவியன்ற புளூட்டோனியத்தை மீட்கும் செயல்முறையாகும். மீள்பதனாக்கம் பல நோக்கங்களை நிறைவேற்றுகிறது,இதன் சார்பு முதன்மை காலத்துக்குக் காலம் மாறுபடுகிறது. முதலில் அணுப்படைக்கலனுக்குத் தேவையான புளூட்டோனியத்தைப் பிரித்தெடுக்கவே இத்தொழில்நுட்பம் பயன்பட்டது. வணிக நடைமுறையில் அணுக்கரு மின்திறன் வந்ததுமே, மீள்பதப் புளூட்டோனியம் மீள்சுழற்சி எரிபொருளாக அனல் உலைகளுக்குப் பயன்படலானது.எரிபொருள் கூடுதலாக12% அளவு மின் திறனைத் தரவல்லதாக உள்ளது. மேலும் இது ஓரளவுக்குப் புளூட்டோனியம் இருப்பையும் குறைக்கிறது. > யுரேனிய விலையும் கழிவுத்தேக்கச் செலவும் கூடுதலாக உள்ளநிலையில் பேரளவில் கிடைக்கும் உலைக்கழிவு யுரேனியத்தை மீள்பதனாக்கம் செய்து மீளவும் உலைகளில் பயன்படுத்தலாம். இறுதியில் பேரீன் உலைகளில் மீள்சுழற்சிப் புளூட்டோனியத்தயும் உலைக்கழிவு யுரேனியத்தையும் உலை உருவாக்கும் ஆக்டினைடு எரிபொருளையும் பயன்படுத்தி இயற்கை யுரேனியத்தில் இருந்து பெறும் மின் திறனை 60 மடங்குக்கும் மேலாகப் பெருக்கலாம்.

அணுக்கரு மீள்பதனாக்கம் கழிவுப்பொருளின் பருமனைக் குறைக்கிறது. ஆனால் கதிரியக்கத்தைக் குறைக்காது;வெப்ப உருவாக்கத்தையும் குறைக்காது. எனவே இது கழிவுத் தேக்கத் தேவையையும் தவிர்க்காது. மேலும் கழிவுத்தேக்கக் களவாடல்வழி அணுக்கருப் படைக்கலன் உருவாக்க வாய்ப்பளித்து அணுக்கரு அச்சுறுத்தலுக்கு வழிவகுக்கும் என்பதால், அரசியலாக விவாதத்துக்கு உரியது. இதன் புவியிடத் தேக்க இருப்பிடத் தேர்வும் நேரடிக் கழிவுப்பொருள் தேக்கலைப் போலவே உயர்செலவினத்தால் அரசியல் சிக்கல் மிக்கதாகிறது. அமெரிக்க ஒன்றிய நாடுகளில் அணுக்கரு மீள்பதனாக்கம் தொடர்பான புழ்சின் பேரளவுத் திட்டங்களை நிறைவேற்றாமல் பின்வாங்கி, அறிவியல் ஆய்வுக்கான அணுக்கரு மிள்பதனாக்கத்துக்கு மட்டுமே ஒப்புதல் நல்கினார்.

அணுக்கரு சேதத்துக்கான பொதுமக்கள் கடப்பாடு குறித்த வியன்னா மாநாடு அணுக்கரு இழப்புக் கடப்பாட்டுக்கான பன்னாட்டுச் சட்டகத்தைச் சரியாக முன்வைக்கிறது.

என்றாலும் பல உலக அணுக்கரு மின் நிலையங்களைக் கொண்ட அமெரிக்க, உருசியா, சீனா, யப்பான் போன்ற வல்லரசு நாடுகள் இந்தக் கடப்பாட்டை இதுவரை ஏற்றுக் கையெழுத்திடவில்லை.

அமெரிக்காவில் அணுக்கரு ஏதங்களுக்கான காப்புறுதிக்கான கடப்பாடுகள், 2025க்குப் பின்னர் உரிமம் வழங்கவுள்ள மின் நிலையங்களுக்கு பிரைசு-ஆண்டர்சன் அணுக்கருத் தொழிலகக் காப்புறுதிச் சட்ட்த்தின்கீழ் வரையறுக்கப்பட்டுள்ளது.

பெரும்பிரித்தானியா ஒன்றிய பிரித்தானிய அரசுகளின் ஆற்றல் கொள்கைப்படி, இயற்றப்பட்ட அணுக்கரு நிறுவல் சட்டம், 1965 இல் அனுக்கரு சேதம் தரும் இழப்புகளுக்கான கடப்பாடுகள், அணுக்கரு நிலையத்தைக் கட்டி இயக்கும் உரிமதாரரின் பொறுப்பாக வரையறுத்துள்ளது.இந்தச் சட்டப்படி, நிலையத்தை இயக்கும் உரிமதாரர் ஏத நிகழ்வுக்குப் பின் பத்தாண்டுகட்கு 150 மில்லியன் பவுண்டுகள் அளவுக்கு இழப்பீடு வழங்கவேண்டும். முப்பது ஆண்டுகட்குப் பிறகு அரசே இந்தக் கடப்பாட்டைச் சந்திக்கும். மேலும் அரசு, பன்னாட்டுப் பாரிசு மாநாட்டு முடிவின்படியும் அதற்கு மிகைநிரப்பாக நடந்த பிரசல்சு மாநாட்டு முடிவின்படியும் அணுக்கரு ஆற்றல் புலத்தில் மூன்றாம் தரப்புக்கு ஏற்படும் இழப்புக்குக் கூடுதலான நாட்டிடையிலான கடப்பாட்டையும் 300 மில்லியன் பவுண்டு அளவுக்கு ஈடுகட்ட வேண்டும்.

 அணுக்கரு நிலைய இயக்கம் நிறுத்தல் (Nuclear decommissioning) என்பது அணு மின் நிலையத்தின் இயக்கத்தை நிறுத்தி உரிய இருப்பிடக் கதிர்வீச்சு மாசால் பொதுமக்களுக்கு வேறு பாதுகாப்பேதும் தேவையற்ற வகையில் அதை நீக்குவதாகும். மற்ற மின் நிலையங்களைப் பிரித்து அகற்றுவதில் இருந்து அணு மின் நிலையங்கள் கதிர்வீச்சுள்ள உலைக்கழிவுபொருளால் வேறுபடுகின்றன. எனவே இவற்றுக்கெனத் தனியான தகுந்த முன்னெச்சரிக்கைகள் தேவைப்படுகின்றன.

அணுக்கரு மின் நிலையங்களை இயக்குவற்கான உத்தரவாதக் காலம் 30 ஆண்டுகளாகும். தேய்மானக் காரணிகளில் ஒன்றாக, மின்னணுவாக்கக் கதிரியக்கத்தால் உலைகளின் அழிவு கருதப்படுகிறது .

பொதுவாக, அணுக்கரு மின் நிலையங்கல் 30 ஆண்டு வாழ்நாளுக்கு வடிவமைக்கப்படுகின்றன. புதிய நிலையங்கள் 40 முதல் 60 ஆண்டுகட்கு இயக்க வல்லபடி வடிவமைக்கப்படுகின்றன. 

நிலையத்தின் இயக்கத்தை நிறுத்திவைத்தல் பல ஆட்சியிய்ல், தொழில்நுட்பச் செயல்பாடுகலைக் கொண்டுள்ளது. இதற்கு கதிரியக்கத்தை முற்றிலுமாக நீகித் தூய்மைப்படுத்தவேண்டும். தொடர்ந்து நிலைய உறுப்புகளை அழிக்கவேண்டும். நிலையத்தை நிறுத்திவைத்த பிறகு நிலையத்துக்கு வருபவர்களுக்குக் கதிரியக்க ஏதம் ஏதும் நேரக்கூடாது. நிலையத்தை முழுமையாக நிறுத்திய பிறகு அதைக் கட்டுபடுத்தும் நடவடிக்கை ஏதும் மேற்கொள்லப்படாது நிலைய முந்தைய உரிமதாரரும் அணுக்கருப் பாதுகாப்புக்கான எந்தவிதப் பொறுப்பும் ஏற்க வேண்டியதில்லை.

புகுழ்சிமா தலிச்சி அணுக்கருப் பேரழிவின்போது கதிரியக்கம் மண்ணிலும் விண்ணிலும் கடலிலும் கசிந்து பேரளவில் பரவியதால் சுற்றுவட்டாரத்தில் இருந்து 50,000 வீடுகள் இடம்பெயர்க்கப்பட்டன. கதிரியக்க ஆய்வுக்குப் பின்னர் காய்கறிகளும் மீன்களும் ஏற்றுமதி செய்வது நிறுத்தப்பட்டது.]]

அணுக்கருத்தொழில்துறை, புதிய தொழில்நுட்பமும் கூர்ந்த மேற்பார்வையும் அணு மின் நிலையங்களைக் காப்பானதாக மாற்றிவிட்டதெனக் கூறினாலும், செர்நோபிள் பேரழிவிற்குப் பின்னர் பன்னாட்டளவில்1986 முதல் 2008 வரை 57 சிறுசிறு அணுக்கரு ஏதங்கள் நிகழ்ந்துள்ளன. இவற்றில் மூன்றில் இருபங்கு அமெரிக்க ஒன்றிய நாடுகளில் நிகழ்ந்துள்ளன. பிரான்சு அணு ஆற்றல் முகமையம் எவ்வளவு தொழில்நுட்பப் புத்தாகங்கள் ஏற்பட்டாலும் மாந்தக்குறைபாட்டாலும் புறக்கணிப்பாலும் நிகழும் ஏதங்களை அணுக்கரு மின் நிலைய இயக்கத்தில் நீக்குவது அரிது எனக் கூறுகிறது. 

பெஞ்சமின் சோவாகூலின் கருத்துப்படி, 2003 இல் மசாசூசட் தொழில்நுட்பக் கழகத்தின் பலதுறை வல்லுனர்கள் குழு எதிர்காலத்தில் 2005 இல் இருந்து 2055வரையிலான அணுக்கருத் தொழில் வளர்ச்சியைக் கருதும்போது அக்காலகட்டத்தில் குறைந்தது நான்கு அணுக்கரு நிலைய ஏதங்களாவது நேரலாம் எனக் கருதியது. என்றாலும் மசாசூசட் தொழில்நுட்பக் கழகத்தின் குழு 1970 க்குப் பிறகான பாதுகாப்பு மேம்பாடுகளைக் கருத்தில் கொள்ளவில்லை.

அணுக்கரு மின் நிலையங்கள் முதன்மையாக தொடர்ந்த சிக்கனமான அடிப்படை மின்தேவையைச் சந்திக்க அடிப்படைச் சுமை நிலையங்களாகப் பயன்படுத்தப்படுகின்றன. நிலக்கரி, வளிம அனல்மின் நிலையங்களைவிட இவற்றின் எரிபொருள் செலவு குறைவாக உள்ளதே இதற்குக் காரணமாகும். ஆனால் முழுதிறனளவில் இயங்காதபோது எரிபொருள் செலவு குறையாது. 
என்றாலும் பிரான்சின் பெரிய மின் நிலையங்களில் வழக்கமாக மாறுசுமைகளை ஏற்கும்படியே இந்நிலை சிக்கனமானதல்ல என அறிந்தும் இயக்கப்படுகிறது." செருமனியில் உள்ள பிபிலிசு அணுக்கரு மின் நிலையம் நிறுவுதிறனின் 40 முதல் 100% நெடுக்கத்தில் மணித்துளிக்கு 15% வீதம் மாறும்படி வடிவமைக்கப்பட்டுள்ளது.
மீள்சுழற்சி நீரை வேறுபடுத்தி சுமையை எளிதாக மாற்றுந்திறமையைப் பெற்றுள்ளதால், கொதிநீர் உலைகள் சுமை வேறுபாட்டை ஏற்கும் நெகிழ்திறம் வாய்ந்தவையாக உள்ளன.

இக்குறைகளைத் தீர்க்கும்வகையில் நான்காம் தலைமுறை உலைகளை வடிவமைக்கும் ஆராய்ச்சி முனைவாக நடைபெற்று வருகிறது. இந்தப் புதிய வடிவமைப்புகள் அணுக்கரு மின் நிலையத்தைத் தூய்மையாகவும் பாதுகாப்பாகவும் இடர்குறைந்ததாகவும் அமைக்க முயன்றுவருகின்றன. மேலும் அணுக்கரு எரிபொருளை அணுகுண்டுகள் உருவாக்க களவாடப்படுவதைத் தவிர்க்கும்வகையிலும் இவை வடிவமைக்கப்படுகின்றன. எளிய சிக்கனமான கொதிநீர் உலை, முழுநிறைவான காப்புக் கூறுபாடுகள் கொண்ட உலைகளின் வடிவமைப்பு இந்நலங்களை உறுதிப்படுத்துகிறது. அணுப்பிணைவு உலைகள், அணுப்பிளவு உலைகளின் இடர்களை குறைக்கின்றன அல்லது தவிர்க்கின்றன. ஆனால் இவை இன்னமும் ஆய்வின் தொடக்கநிலையிலேயே உள்ளன.

இரண்டு 1600 மெவா ஐரோப்பிய அழுத்தநீர் உலைகளும் சீனாவில் இரண்டு 1600 மெவா அழுத்தநீர் உலைகளும் கட்டியமைக்கப்பட்டு வருகின்றன. இவ்வுலைகளை பிரான்சிம் அரேவா நிறுவனமும் செருமனியின் சீமன்சு ஏஜி யும் இணைந்து கட்டப்படுகின்றன. முடிக்கப்பட்டால் இவைதாம் உலகிலேயே உள்ல மிகப் பெரிய அணுக்கரு மின் நிலையங்களாக அமையும். இவற்ரில் ஒன்று பின்லாந்தின் ஓலிகிலுவோட்டாவில் உள்ள ஓலிகிலுவோட்டா அணுக்கரு மின் நிலையத்தினோர் அணியாக அமையவுள்ளது. இது முதல் ஏற்பாட்டின்படி 2009 இல் இயங்கிடவிருந்தது. ஆனால் இதன் இயாக்கம் தொடர்ந்து தள்ளிப் போடப்பட்டு வருகிறது.இது 2014 ஆம் ஆண்டின் நிலவரப்படி, இதனை 2018 இல் இயக்கிட திட்டமிடப்பட்டுள்ளது.
பிரான்சில் மஞ்சேவில் உள்ள பிளேம்வில்லி அணுக்கரு மின் நிலையத்தில் ஒரு அழுத்தநீர் உலைக்கான ஆயத்த வேலைகள் 2006 இல் தொடங்கப்பட்டது, இது திட்டமிட்டபடி 2012 இயக்கத்தைத் தொடங்கவேண்டும். ஆனால் பிரெஞ்சு உலையும் தள்ளிப் போடப்பட்டு 2016 இல் நிலைய உலையின் இயக்கம் தொடங்கும் என 2013 இல் அறிவீக்கப்பட்டுள்ளது. சீனாவில் குவாங்தாங்கில் உள்ள தாய்ச்சான் அணுக்கரு மின் நிலையத்தில் அதன் ஒருபகுதியாக, இரண்டு அழுத்தநீர் உலைகள் 2014 இலும் 2015 இலும் இயக்கிவைக்கத் திட்டமிடப்பட்டன. ஆனால் இவையும் 2015இலும் 2016 இலும் இயங்கலாம் என கூறப்படுகின்றன.

2007 ஆம் ஆண்டளவில் இந்தியாவில் ஏழும் சீனாவில் ஐந்தும் அணுக்கரு மின் நிலையங்கள் கட்டுமானத்தில் இருந்தன.

கல்ஃப் மின்திறன் நிறுவனம் 2012 முடிவுக்குள் பிளாரிடாவில் உள்ள பென்சகோலாவில் 4000 ஏக்கர் நிலம் அணுக்கரு மின் நிலையம் ஒன்ரை அமைக்க கையகப்படுத்தப்படும் என்று 2011 நவம்பரில் அறிவித்தது.

உருசியா 2010 இல் உலகில் முதன்முதலாக, ஓர் மிதவை அணுக்கரு மின் நிலையத்தை தொடங்கி வைத்தது. 100 மில்லிய பவுண்டு அகதமிக் உலோமனசோவ் கப்பல் திட்டமிடப்பட்ட ஏழு நிலையங்களில் தொடங்கி வைக்கப்பட்ட முதல் உலக நிலையம் ஆகும். இது உருசிய நெடுந்தொலைவுப் பகுதிகட்கு மின்சாரம் வழங்கும். 

இந்தோனேசியாவில் நான்கும் மலேசியாவில் நான்கும் தாய்லாந்தில் ஐந்தும் வியட்நாமில் பதினாறும் ஆக, தெற்கிழக்காசிய நாடுகளில் 2025 அளவில் 29 அணுக்கரு மின் நிலையங்கள் கட்டியமைக்கப்படவுள்ளன. இந்நாடுகளில் 2011 இல் அணுக்கரு மின் நிலையம் ஏதும் இல்லை என்பது குறிப்பிட்த்தக்கது.

சீனாவில் 2013 இல் 32 அணுக்கரு உலைகள் கட்டப்பட்டுவந்தன. உலகிலேயே மிகப் பேரளவு எண்ணிக்கையில் உலைகள் கட்டப்பட்டது இதுவே முதல் தடவையாகும்.

அமெரிக்காவில் ஜார்ஜியாவிலும் தென்கரோலினாவிலும் உள்ள இரு அணுக்கரு மின் நிலையங்களில், அதாவது வோக்தில் அணுக்கரு மின் நிலையம், வர்ஜில் சம்மர் அணுக்கரு மின் நிலையம் அகியவற்றின் விரிவாக்கம் முறையே 2016 இலும் 2019 இலும் நிறைவுற உள்ளன. வோக்தில் அணுக்கரு மின் நிலையத்தின் இரு உலைகளும் வர்ஜில் சி. சம்மர் அணுக்கரு மின் நிலையத்தின் இரு உலைகளும் 1979 இல் நடந்த மூன்று மைல் தீவின் அணுக்கரு ஏதத்துக்குப் பின்னர் நிறுவப்படும் முதல் உலைகளாகும்.

பல நாடுகள் தோரிய எரிபொருள் அணுக்கரு உலைகளை நிறுவும் திட்டங்களை தொடங்கியுள்ளன. உரெனியத்தை விட தோரியம் இயற்கையில் நான்கு மடங்கு செறிவாகக் கிடைக்கிறது. அமெரிக்கா, இந்தியா, ஆத்திரேலியா, பிரேசில், நார்வே ஆகிய நாடுகளில் 60% தோரியம் கிடைக்கிறது. பல்லாரிரம் ஆண்டுகட்கு தேவைப்படும் ஆற்ற வழங்கிட இந்த தோரிய வளம் போதுமானதாகும். தோரியம் எரிபொருள் வட்டிப்பு அல்லது சுழற்சி யுரேனியம் எரிபொருள் வட்டிப்பை விட மின்னாக்கத்தின்போது மிகவும் குறைவான கதிரியக்கக் கழிவைத் தருகிறது.

அணுக்கரு உலை

நீராவிச்சுழலி

மின்னியற்றி



</doc>
<doc id="313181" url="https://ta.wikipedia.org/wiki?curid=313181" title="பகுதிச் சார்பு">
பகுதிச் சார்பு

கணிதத்தில் "X" இலிருந்து "Y" க்கு வரையறுக்கப்படும் () பகுதிச் சார்பு ("partial function") என்பது "X" இன் ஏதாவதொரு உட்கணம் "X" ′ எனில், என அமையும் சார்பாகும். ஒரு பகுதிச் சார்பு, , அதன் ஆட்களம் "X" இன் ஒவ்வொரு உறுப்பையும் "Y" இன் ஒரு உறுப்போடு இணைப்பதில்லை; மாறாக "X" இன் ஏதாவதொரு உட்கணத்தின் ஒவ்வொரு உறுப்பையும் "Y" இன் ஒரு உறுப்போடு இணைக்கும் விதியாக உள்ளது. எனில் "f" ஒரு முழுச் சார்பு ("total function") என அழைக்கப்படுகிறது. இம்முழுச் சார்பு ஒரு சார்புக்குச் சமானமானது. ஒரு சார்பின் ஆட்களம் எதுவெனத் தெளிவில்லாத நிலையில் பகுதிச் சார்பு பயன்படுகிறது. 

பகுதிச் சார்பின் அமைவு:


எடுத்துக்காட்டாக, முழு எண் கணத்தில் வரையறுக்கப்படும் வர்க்கமூலம் காணும் சார்பு:

முழு வர்க்கங்களாக உள்ள முழுஎண்களுக்கு () மட்டுமே "g"("n") வரையறுக்கப்படுவதால் இது ஒரு பகுதிச் சார்பாகும்.

தற்காலக் கணிதப் பயன்பாட்டில் பகுதிச் சார்பின் ஆட்களம் என்ற கருத்து இருவிதமாக உள்ளது. பெரும்பாலான கணிதவியலாளர்கள் "f":"X" → "Y" எனில், "f"("x") வரையறுக்கப்படும் "X" இன் உறுப்புகளைக் கொண்ட உட்கணமான "X" ' ஐ, ”"f" இன் ஆட்களம்” என்கின்றனர். சிலர் "X" ஐ, ”"f" இன் ஆட்களம்” என்றும் "X<nowiki>'</nowiki>" ஐ ”வரையறையின் ஆட்களம்” ("domain of definition") என்றும் அழைக்கின்றனர். இதேபோல பகுதிச் சார்பின் வீச்சு என்பதும் இணையாட்களம் அல்லது சார்பின் எதிருருக்களின் கணத்தைக் குறிக்கலாம்.

வெகுசில சமயங்களில் "X" ஐ ஆட்களமாகவும், "Y" ஐ இணையாட்களமாகவும் கொண்ட பகுதிச் சார்பானது "f": "X" ⇸ "Y" என அம்புக்குறியில் ஒரு சிறு குத்துக்கோடிடப்பட்டு எழுதப்படுவதும் உண்டு.

பகுதிச் சார்பின் வரையறை ஆட்களத்தில் சார்பு உள்ளிடுகோப்பாக/ முழுக்கோப்பாக இருந்தால், அப்பகுதிச் சார்பும் உள்ளிடு கோப்பாக/முழுக்கோப்பாக இருக்கும். ஒரு பகுதிச் சார்பு உள்ளிடுகோப்பாகவும் முழுக்கோப்பாகவும் அமையலாம்.

ஒரு சார்பின் இணையாட்களத்துக்குப் பதில் அதன் எதிருருக்களின் கணத்திற்கு மட்டுப்படுத்தும் போது, அச்சார்பு கண்டிப்பாக முழுக்கோப்பாக இருக்கும் என்பதால், ”பகுதி இருவழிக்கோப்பு” என்பது உள்ளிடுகோப்பாக உள்ள பகுதிச் சார்பைக் குறிக்கும்.

உள்ளிடுகோப்பாக உள்ள பகுதிச் சார்பின் நேர்மாறும் உள்ளிடுகோப்பான பகுதிச் சார்பாகும். உள்ளிடு மற்றும் முழுக்கோப்பாக உள்ள பகுதிச் சார்பின் நேர்மாறு ஒரு உள்ளிடு பகுதிச் சார்பாக இருக்கும். உள்ளிடு கோப்பாகவுள்ள ஒரு முழுச் சார்பை உள்ளிடு பகுதிச் சார்பாக நேர்மாற்றலாம்.

உருமாற்றத்தை பகுதிச் சார்புகளாகப் பொதுமைப்படுத்தலாம். 

முழுச் சார்பு என்பது சார்பின் ஒத்த சொல்லாகும். முழுச் சார்பானது பகுதிச் சார்பின் சிறப்புவகை என்பதைக் காட்டுவதற்காக ”முழு” என்ற உரிச்சொல் பயன்படுத்தப்படுகிறது. பகுதிச் சார்புகள் அதிகம் காணப்படும் கணிதப் பகுதிகளில் அவற்றிலிருந்து வேறுபடுத்திக் காட்டுவதற்காக முழு என்ற அடைமொழி சேர்த்துக்கொள்ளப்படுகிறது.

மெய்யெண்களை மெய்யெண்களோடு இணைக்கும் இயல் மடக்கைச் சார்பினை எடுத்துக்கொண்டால்:

ஒரு நேரிலா மெய்யெண்ணின் இயல்மடக்கை ஒரு மெய்யெண் அல்ல. அதாவது இயல்மடக்கைச் சார்பானது இணையாட்களத்தின் எந்தவொரு மெய்யெண்ணையும் ஆட்களத்தின் நேரிலா மெய்யெண்ணுடன் இணைப்பதில்லை. எனவே மெய்யெண் கணத்திலிருந்து மெய்யெண் கணத்திற்கு வரையறுக்கப்பட்டச் சார்பாக இயல்மடக்கைச் சார்பை எடுத்துக்கொண்டால் அது ஒரு முழுச் சார்பு அல்ல; அது ஒரு பகுதிச் சார்பாகவே இருக்கும். சார்பின் ஆட்களத்தை நேர் மெய்யெண்கணமாக கட்டுப்படுத்தினால் Iமட்டுமே இயல் மடக்கைச் சார்பு ஒரு முழுச் சார்பாக இருக்க முடியும்.

இயல் எண்களின் கழித்தல் ஒரு பகுதிச் சார்பு:



</doc>
