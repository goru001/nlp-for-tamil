<doc id="324362" url="https://ta.wikipedia.org/wiki?curid=324362" title="அரிமளம் மீனாட்சி சுந்தரேசுவரர் கோயில்">
அரிமளம் மீனாட்சி சுந்தரேசுவரர் கோயில்

அரிமளம் மீனாட்சி சுந்தரேசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் அரிமளம் என்னுமிடத்தில் அமைந்துள்ளது. அரி என்றால் சந்திரன் என்றும், மழ என்றால் குழந்தை என்றும் பொருள். சந்திரன், ஒரு சாபம் காரணமாக குறுகிக் கொண்டே வந்தார். அனைத்துக் கலைகளையும் இழந்த நிலையில் வில்வ மரம் அதிகமாகக் காணப்படுகின்ற அரிமளம் வந்தபோது இறைவன் தன் தலையில் சூடிக்கொள்ள, சாபம் நீங்கியது. இழந்த கலையைப் பெற்ற சந்திரன் இறைவனிடம் இவ்வூர் அரிமளம் என்று அழைக்கப்பட வேண்டும் என்று தன் ஆவலைத் தெரிவித்தார். இதனால் இவ்வூருக்கு அரிமளம் என்ற பெயர் ஏற்பட்டது. அரும்பள்ளம் என்ற சொல் மருவி அரிமளம் என்று ஆனதாகவும் கூறுவர். இங்குள்ள விளங்கியம்மன் சன்னதியில் ஏரழிஞ்சிப்பழம் இருந்தநிலையில் அதுவே நாளடைவில் அரிமளம் என ஆனதாகவும் கருதுகின்றனர். 

இக்கோயிலின் மூலவராக சுந்தரேசுவரர் உள்ளார். மார்ச் 19 முதல் 21ஆம் நாள் வரை சூரிய வெளிச்சம் மூலவரின் மேல் விழுகிறது.இங்குள்ள இறைவி மீனாட்சி ஆவார். 

கந்தர்வனின் மகள் வித்யாவதி, சியாமளாதேவியைத் தன்னுடைய மகளாகக் கருதி வழிபடத் தொடங்கினாள். 
அவளுடைய பிரார்த்தனைப் படி சூரசேனனுக்கு மகளாகப் பிறந்தாள். பருவ வயதில் மலையத்துவஜ பாண்டியனை மணம் புரிந்தாள். அவன் குழந்தைப்பேறு இல்லாத நிலையில் இருந்தான். தன் குறையைப் போக்க ஒரு யாகம் நடத்தியபோது அந்த யாகத்தில் மூன்று வயது சிறுமியாகத் தோன்றவே அவளிடம் தன் ஆட்சிப்பொறுப்பை மன்னன் தந்தான். மீன் தன் குஞ்சுகளுக்கு கண்களால் உணவு தருவதைப் போல பக்தர்களுக்கு அவர்களுடைய நோக்கம் அறிந்து தன் கருணைக் கண்களால் அருள் செய்த வகையில் மீனாட்சி என்ற பெயரைப் பெற்றாள். கயிலாயத்தில் சிவனைக் காணும் பேறு பெற்றாள். அவளை மணம் முடிக்க சிவன் மதுரை வந்தார். திருமணத்திற்குப் பின் மதுரையை ஆளும் பொறுப்பை ஏற்றதோடு, மக்கள் விருப்பத்திற்காக அரிமளத்திலும் அருள் கொடுத்தாள். 

சித்திரை மாதத்தில் தெப்பத் திருவிழா இங்கு சிறப்பாகக் கொண்டாடப்படுகிறது. 


</doc>
<doc id="324364" url="https://ta.wikipedia.org/wiki?curid=324364" title="மாமல்லபுரம் பரமேஸ்வர மகாவராக விஷ்ணுகிருகம்">
மாமல்லபுரம் பரமேஸ்வர மகாவராக விஷ்ணுகிருகம்

மாமல்லபுரம் பரமேஸ்வர மகாவராக விஷ்ணுகிருகம் அல்லது ஆதிவராகக் கோயில் என்பது, தமிழ்நாட்டின் தலைநகரமான சென்னைக்குத் தெற்கே கிழக்குக் கடற்கரையோரமாக உள்ள பழங்காலத் துறைமுக நகரமான மாமல்லபுரத்தில் அமைந்துள்ள பல குடைவரைகளுள் ஒன்று. இப்பகுதியில் அமைந்துள்ள பிற குடைவரைகளைப் போலன்றி இக்குடைவரைக் கோயிலில் பூசைகள் நடைபெற்று வருவது குறிப்பிடத்தக்கது. 

இக்குடைவரை மண்டபத்தில் இரண்டு தூண் வரிசைகள் இருந்தாலும், உட்புறத் தூண் வரிசையில் இரண்டு வட்டத்தூண்களும் அவற்றுக்கு நேரே சுவர்களோடு ஒட்டியபடி இரண்டு அரைத்தூண்களும் மட்டுமே உள்ளன. முகப்பை அண்டிய தூண் வரிசையில் நான்கு முழுத்தூண்களும் இரண்டு அரைத்தூண்களும் உள்ளன. பின்புறச் சுவரில் ஒரு கருவறை குடையப்பட்டுள்ளது. கருவறைக்குள் வராக மூர்த்தியின் சுதையால் செய்யப்பட்ட சிற்பம் காணப்படுகின்றது. கருவறை வாயிலின் இரு பக்கங்களிலும் வாயிற்காவலர் சிற்பங்கள் அமைக்கப்பட்டுள்ளன. மண்டபச் சுவர்களிலும் கருவறைக்கு இரண்டு பக்கங்களிலும் உள்ள சுவர்ப் பகுதிகளிலும், மண்டபத்தின் பக்கச் சுவர்களிலும் பல சிற்பங்கள் செதுக்கப்பட்டுள்ளன. இவற்றுள் திருமால், சிவன், வராகமூர்த்தி, இலக்குமி, துர்க்கை போன்ற கடவுளர்களின் சிற்பங்கள் அடங்கும். மண்டபத்தில் முடி அணிந்த இரு பெண்கள் புடைசூழ முடி அணிந்தபடி அமர்ந்திருக்கும் ஒருவனின் சிற்பம் உள்ளது. இது ஒரு அரசைனையும் அவனது அரசியரையும் குறிக்கிறது. இன்னோரிடத்தில், நிற்கும் நிலையில் கருவறையை நோக்கிக் கைகாட்டியபடி இரண்டு அரசியருடன் காணப்படும் இன்னொரு அரசனின் சிற்பமும் உள்ளன. இச்சிற்பங்கள் பல்லவ மன்னன் சிம்மவிட்டுணுவையும், அவனது மகன் மகேந்திரவர்மனையும் குறிப்பதாகக் கருதப்படுகிறது.

இங்கே பல கல்வெட்டுக்கள் காணப்படுகின்றன. பல்லவ மன்னர்களான சிம்மவிட்டுணு, மகேந்திரவர்மன் ஆகியோரின் பெயர்களோடு கூடிய கிரந்தக் கல்வெட்டுக்களும், தெலுங்குக் கல்வெட்டொன்றும், முதலாம் இராசராசன் காலத்துக் கல்வெட்டொன்றும் இங்கே உள்ளன. அரசர்களின் சிற்பங்களுக்கு மேலேயுள்ள கல்வெட்டுக்களில் ஒன்றில் "சிறீ சிம்ம விஷ்ணு போதாதி ராஜன்" என்னும் பெயரும், மற்றதில், "சிறீ மகேந்திர போதாதி ராஜன்" என்ற பெயரும் இருப்பதாலேயே அவற்றின் கீழுள்ள சிற்பங்கள் குறித்த பெயர்களைக் கொண்ட அரசர்களுடையவை எனக் கண்டறியப்பட்டன.

இக்கோயிலில் சிம்மவிட்டுணுவின் சிலை இருத்தலால் அது அவனாலேயே கட்டப்பட்டிருக்கக்கூடும் என்பது சில ஆய்வாளர்கள் முன்மொழிந்துள்ளனர். மகேந்திரவர்மனின் சிற்பமும் இருந்தாலும், அவன் பட்டத்துக்கு வந்த பின்னர் வைணவனாக இருந்ததில்லை ஆதலால் அவன் அதைக் கட்டியிருக்க முடியாது என்பது அவர்களது கருத்து. எனவே, மகேந்திரவர்மன் இளவரசனாக இருந்தபோது இக்கோயிலை வைணவனான சிம்மவிட்டுணு கட்டியிருப்பது சாத்தியம் என்கின்றனர். இவர்கள் இருவருக்கும் பின்வந்த மாமல்லன் எனப்படும் நரசிம்மவர்மனால் இக்குடைவரைப் பணி தொடங்கப்பட்டது என்றும், அவனுக்குப் பின்வந்த பரமேசுவரவர்மன் காலத்திலேயே இக்கோயிலில் பூசைகள் தொடங்கப்பட்டிருப்பதால் அவன் காலத்திலேயே இக்கட்டிடப் பணி நிறைவேறியிருக்கக்கூடும் என்பதும் பிற்கால ஆய்வாளர் சிலருடைய கருத்து.


</doc>
<doc id="324365" url="https://ta.wikipedia.org/wiki?curid=324365" title="விட்டாலியம்">
விட்டாலியம்

விட்டாலியம் "(Vitallium)" என்பது 65% கோபால்ட், 30% குரோமியம், 5% மாலிப்டினம் மற்றும் பிற தனிமங்கள் சேர்ந்து உருவாக்கப்பட்ட ஒரு கலப்புலோகத்தின் வர்த்தகப் பெயராகும். அரிமானத்திற்கு எதிராக இது செயல்படும் என்பதால் பல் மருத்துவம் மற்றும் செயற்கை இணைப்பு மருத்துவம் போன்ற துறைகளில் பயன்படுத்தப்படுகிறது. நல்ல வெப்பத்தடையை கொடுக்கும் என்பதால் விட்டாலியம் சுழலிமின்னேற்றிகளின் பகுதிப் பொருட்கள் தயாரிப்பில் பயன்படுகிறது. 1932 இல் ஆல்பர்டு டபிள்யூ மெர்ரிக் ஆசுடெனல் ஆய்வகத்திற்காக விட்டாலினை உருவாக்கினார். 

91 வயதான நார்மன் சார்ப் என்ற பிரித்தானியருக்கு மேற்கொள்ளப்பட்ட இடுப்பு மாற்ற அறுவை சிகிச்சை உலகத்தின் மிக வயதானவர்களுக்கான சிகிச்சையாக அங்கீகரிக்கப்பட்டுள்ளது. இலண்டனில் உள்ள இராயல் தேசிய எலும்புசிக்கிச்சை மருத்துவமனையில் 1948 ஆம் ஆண்டு இரண்டு விட்டாலியம் உட்பொருத்துப் பொருட்கள் ஒருவருக்கு பொருத்தப்பட்டன. 67 வயதான அவர் நீண்ட நாட்கள் வாழ்ந்தார். உட்பொருத்தப்பட்ட பொருட்களை அவர் மீண்டும் எடுக்கவேயில்லை. அப்பொழுது சார்ப்பின் வயது 23 ஆகும் 




</doc>
<doc id="324366" url="https://ta.wikipedia.org/wiki?curid=324366" title="கழுதைப்பிட்டி-மூலிகை">
கழுதைப்பிட்டி-மூலிகை

கழுதைப்பிட்டி அல்லது கழிமுள்ளி (தாவரவியல்:"Acanthus ilicifolius"; ஆங்கிலம்: Holy Mangrove; சீனம் : 老鼠勒) , கழுதைமுள்ளி என அழைக்கப்படும். இச்செடி, தமிழகத்தின் மூலிகைகளில் ஒன்றாகும்.மேலும், இது அலையாத்தித் தாவரங்கள் அல்லது கண்டல் தாவரங்களில் (mangrove) ஒன்றாகும். இது கடலின் கரையோரங்களில் உள்ள, உவர் சதுப்பு நிலங்களில் வளரும் தாவரம் ஆகும். 
இது தீவாய்ப்புக் கவலை குறைந்த இனம் என்பதன் கீ்ழ் வரும், தாவரங்களில் ஒன்றாகும். இந்திய, சீன பாரம்பரிய மருத்துவ முறைகளில் இது பயன்படுத்தப் படுகிறது. 

இதன் தாயகம் இலங்கையின் புங்குடு தீவில் இருக்கும் பகுதியான, கழுதைப்பிட்டித் துறை என அறியப்படுகிறது. அதனால் தான் இதன் பெயரில் கழுதைப்பிட்டி என்ற அடைமொழி அமைகிறது. இவற்றில் மூன்று இனங்கள் இருப்பதாகத் தெரிகிறது. இருப்பினும், வங்காளதேசம், கம்போடியா, சீனா, ஆங்காங், இந்தியா, இந்தோனேசியா, சிங்கப்பூர், மலேசியா, மக்காவு, பாக்கித்தான், சிறீலங்கா, தைவான், கிழக்குத் தீமோர், வியட்நாம், பசிபிக் தீவுகள் ஆகிய நாடுகளிலும் இது காணப்படுகின்றன.

இது இந்தியா, முதல் ஆத்திரேலியா வரை உள்ள பல நாட்டுக் கடற்கரையின், சதுப்பு நிலக் காடுகளில் காணப்படுகிறது. இலைகளின் விளிம்புகள் முட்களுடன் காணப்படும். அதிகப்படியான உப்பு, இலையின் வெளியில் தள்ளப்படுவதால், சில நேரங்களில் உடலின் மேற்பகுதி உப்புப் படர்ந்து காணப்படும். மூன்று மீட்டர் வரை வளரக்கூடியது. பூக்களின் இதழ் வெளிர் நீலமாக இருக்கும். ஒரு பெரிய பூவிதழை உடையது. பூக்கள் கொத்துகளாகக் காணப்படுகிறது. திசம்பர் முதல் மே மாதம் வரை பூக்கள் பூக்கின்றன. விதைப்பை வெடிக்கும் போது, விதைகள், இரண்டு மீட்டர் சென்று விழும் வல்லமையைப் பெற்றிருக்கிறது. தாவர இனப்பால்(sap) உப்புச் சுவை உடையதாக உள்ளது. மகரந்தச்சேர்க்கையானது, தச்சுத்தேனீக்களினால் (carpenter bees) பெரும்பாலும் நடக்கிறது. சில நேரங்களில் தேன்சிட்டுகளாலும் (sunbirds) நடக்கிறது. தாவரத்தின் மேற்புற பகுதிகள் இஞ்சியுடன் சேர்த்து பயன்படுத்தும் போது, கால்களில் ஏற்படும் புண்கள், மலச்சிக்கல் போன்றவை குணமாகின்றன. குழந்தை பிறத்தழின் போது, அது எளிதாக, சில சித்த மருத்துவர்கள், இந்த இலைச்சாற்றைக் குடிக்க கொடுக்கப்படுகிறது. பாம்பு கடிக்கும் பயன்படுத்தப்படுகிறது. அலங்காரத்தாவரமாக பலர் இதனை வளர்க்கிறார்கள்.

தாவர வகைப்பாட்டியல் வரலாற்றின் புதிய வகைப்பாட்டு முறைகளை, விக்கியினங்கள், விக்கித்தரவு ஆகிய திட்டங்களில் இற்றைப்படுத்தப்படுகின்றன. எனவே, இங்குள்ள தரவுகளை, கீழுள்ள இணைப்புகளின் வழியே சென்று சரிபார்த்துக் கொள்ளவும்.

<poem>
Classification System: APG III

Superregnum: Eukaryota
Regnum: Plantae
Cladus: பூக்கும் தாவரங்கள்
Cladus: Eudicots
Cladus: Core eudicots
Cladus: Asterids
Cladus: Euasterids I
Ordo: Lamiales
Familia: Acanthaceae
Subfamilia: Acanthoideae
Tribus: Acantheae
Genus: Acanthus
Species: Acanthus ilicifolius
</poem>





</doc>
<doc id="324368" url="https://ta.wikipedia.org/wiki?curid=324368" title="துர்வாசபுரம் சுந்தரேசுவரர் கோயில்">
துர்வாசபுரம் சுந்தரேசுவரர் கோயில்

துர்வாசபுரம் சுந்தரேசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் துர்வாசபுரம் என்னுமிடத்தில் அமைந்துள்ளது. இலங்கையில் போர் முடிந்த பின்னர் ராமர் அயோத்திக்குத் திரும்பினார். அவ்வாறு அனைத்து ரிஷிகளும் திரும்பியபோது துர்வாசர் இப்பகுதி வழியாக வந்தார். அங்கு தான் கண்ட சிவலிங்கத்திற்குப் பூசை செய்தார். துர்வாசர் வழிபட்டதால் இவ்வூர் துர்வாசபுரம் என்றழைக்கப்பட்டது. 

இக்கோயிலின் மூலவராக சுந்தரேசுவரர் உள்ளார். இங்குள்ள இறைவி பாகம் பிரியாள் ஆவார். இக்கோயிலில் பைரவர் சிறப்பாக வழிபடப்படும் நிலையில் பைரவர் கோயில் என்றும் அழைக்கின்றனர்.கால பைரவருக்கு ஆர்த்தி காட்டப்படும் தட்டை பக்தர்களுக்குக் காட்டுவதில்லை. இறைவன் மற்றும் இறைவி சன்னதியில் பிரதாசம் தரப்படுவதில்லை. 

கோயில் வாயில் வித்தியாசமான அமைப்பில் காணப்படுகிறது. முன் மண்டபத்தில் சனீசுவரன், சூரியன், சந்திரன், சப்த கன்னியர், கருப்பசாமி ஆகியோர் உள்ளனர்.மூலவரின் தேவக்கோட்டத்தில் உள்ள தட்சிணாமூர்த்தியிடம் காணப்படும் முயலகன் இடப்புறம் திரும்பியுள்ள நிலையில் காணப்படுகிறார். 

ஆனித் திருமஞ்சனம், கார்த்திகை மாதத்தில் சம்பக சூரசஷ்டி, பங்குனியில் திரியம்பகாஷ்டமி இங்கு சிறப்பாகக் கொண்டாடப்படுகின்ற விழாக்களாகும். 


</doc>
<doc id="324372" url="https://ta.wikipedia.org/wiki?curid=324372" title="கேளுணர்வியல்">
கேளுணர்வியல்

கேளுணர்வியல் ("Audiology", இலத்தீன் , "கேட்க") கேட்டல், சமநிலை, மற்றும் தொடர்புடைய குறைபாடுகளைக் குறித்த கல்வித் துறையாகும். இத்துறையில் பயிற்சி பெற்று கேட்டல் குறைபாடுகளுக்கு மருத்துவம் பார்ப்பவர்களும் இக்குறைபாடுகள் வருமுன்னரே தடுக்க முயல்பவர்களும் கேளுணர்வியலாளர்கள் எனப்படுகின்றனர். இத்துறைசார் கல்வியில் பல்வேறு சோதனைகளைப் பயன்படுத்தி (காட்டாக, கேட்புச் சோதனைகள், காதொலி உமிழ்வு அளவீடுகள், மின்உடலியச் சோதனைகள்), ஒருவரது கேட்புத் திறனை அளவிடுகின்றனர்; வழமையான வீச்சிலா, இல்லையெனில் எந்த பகுதிகளில் (உயர், நடு, அல்லது குறைந்த அதிர்வெண்) பாதிக்கப்பட்டுள்ளது, எந்தளவில் பாதிப்புள்ளது, குறைபாட்டை விளைவிக்கும் சிதைவு எங்குள்ளது - வெளிச்செவியிலா, நடுச்செவியிலா, உட்செவியிலா, செவிநரம்பிலா அல்லது மைய நரம்பு மண்டலத்திலா - எனத் தீர்மானிக்கின்றனர். கேளுணர்வியலாளர்கள் கேள்விக் குறைபாடு உள்ளவர்களுக்குதகுந்த பரிந்துரைகளை வழங்குகின்றனர்; செவிப்புலன் உதவிச்சாதனம் பொருத்தலாமா, உட்செவிச்சுருள் பதியம் தீர்வாகுமா என பரிந்துரை வழங்குகின்றனர். தவிர இவர்கள் போலிக்காதொலி நோயாளிகளுக்கும் உதவி புரிகின்றனர்.


</doc>
<doc id="324377" url="https://ta.wikipedia.org/wiki?curid=324377" title="கலப்புலோகம் 20">
கலப்புலோகம் 20

கலப்புலோகம் 20 "(Alloy 20)" என்பது நிக்கல்-குரோமியம்-மாலிப்டினம் உலோகங்களை இணைத்து உருவாக்கப்படும் ஒரு கலப்புலோகமாகும். கந்தக அமிலம் அரித்தலுக்கு எதிரான பயன்பாட்டிற்காக இக்கலப்புலோகம் உருவாக்கப்பட்டது. வேதியியல், உணவு, மருந்து, மின் உற்பத்தி, நெகிழி தொழில்துறை போன்ற பிரிவுகளிலும் இந்த அரிப்பு எதிர்க்கும் பண்புக்காக கலப்புலோகம் 20 பயன்படுகிறது. குழிப்பு மற்ரும் குளோரைடு அயனி அரிப்பு மற்றும் தாமிரத்தின் இருப்பு போன்ற காரணங்களால் இது கந்தக அமிலத்திடமிருந்து காக்கிறது. கலப்புலோகம் 20 ஒரு துருப்பிடிக்காத எஃகு அல்ல என்றாலும் பெரும்பாலும் அழுத்த அரிமான பிளவு பிரச்சினைகளைத் தீர்க்க பயன்படுத்தப்படுகிறது. இதற்கு 316எல் எஃகுடன் இது பயன்படுத்தப்படுகிறது. 

கார்பென்டர் 20 என்ற பெயராலும் கலப்புலோகம் 20 அழைக்கப்படுகிறது. வர்ப்புரு வேறுபாட்டு வகைகள் சி.என்7.எம் என அழைக்கப்படுகின்றன.



ஏ.எசு.டி.எம் பி729, பி464, பி366, பி463, பி473, பி462

ஏ.எசு.எம்.இ எசுபி729, எசுபி464, எசுபி366, எசுபி473, எசு462

ஏ.என்.எசு.ஐ / ஏ.எசு.டி.எம் ஏ555-79

இ.என் 2.4660

யு.என்.எசு என்08020

வொர்க்சிடாப் 2.4660


</doc>
<doc id="324380" url="https://ta.wikipedia.org/wiki?curid=324380" title="ரகுபதி வெங்கய்யா">
ரகுபதி வெங்கய்யா

ரகுபதி வெங்கய்யா நாயுடு (Raghupathi Venkaiah Naidu, 15 அக்டோபர் 1887 – 15 மார்ச் 1941) என்பவர் சென்னையில் மவுனபடக் காலத்தில் தொழில் நுட்பத்தால் மவுன படத்தை பேசும் படமாக காட்டியவர் மற்றும் திரையரங்க உரிமையாளர் ஆவார். இவரின் மகனான ஆர். பிரகாஷ் அக்காலத்தில் பல மவுனப் படங்களையும், பேசும் படங்களையும் இயக்கிய பிரபல திரைப்பட இயக்குநராவார்.
வெங்கைய்யா இன்றைய ஆந்திர மாநிலத்தின், இன்றைய கிருஷ்ணா மாவட்டத்தில் உள்ள மச்சிலிப்பட்டினத்தில் பிறந்தவர். இவரது தந்தையான ரகுபதி பிரித்தானிய படையில் சுபேதாராக இருந்தார். வெங்கய்யாவுக்கு 18 வயது ஆனபோது அவரது பெற்றோர் மச்சிலிப்பட்டினத்திலிருந்து மதராசுக்கு குடிபெயர்ந்தனர் அவர்களுடன் வெங்கைய்யாவும் சென்னைக்கு வந்து சேர்ந்தார். சென்னையில் வெங்கய்யா தனது இருபதாவது வயதில் அப்பா அளித்த நிதியுதவியுடன் சிறு கலைப்போருள் கடையை ஆரம்பித்தார். அதில் ஒளிப்பட கருவிக்கு வேண்டிய ஒற்றை பிலிம்களை விற்று வந்தார். இந்த தொழிலால் பல ஒளிப்படக் கலைஞர்களின் அறிமுகம் ஏற்பட்டு, அதனால் ஒளிப்பட கலை மீது ஆர்வம் கொண்டு அக்கலையைக் கற்று, தனது கலைப் பொருள் கடையை ஒளிப்படம் எடுக்கும் கடையாக மாற்றி திறமையான ஒளிப்படக்காரராக மாறினார்.
அந்தக் காலகட்டத்தில் மவுனப் படங்கள் பெரும் வரவேற்பு பெற்று இருந்தது. அந்நிலையில் அப்போது புதியதாக வந்த "க்ரோனோமெகாபோன்" என்ற ஒலியை வெளிப்படுத்தும் கருவியைப் பயன்படுத்தி மவுனப் படங்களைப் பேசும்படங்கள்போல் காட்டலாம் என்ற செய்தியை பத்திரிகைகளில் அறிந்தார். அக்கருவியை வாங்க அவர் மனைவி அளித்த ஊக்கத்தால் ஒளிப்பட கடையை அடகு வைத்த பணத்தைக் கொண்டு 30 ஆயிரம் செலவில் "ஜான் டிக்கென்ஸன் நிறுவனத்தின்" மூலம் அந்த ஒலிக் கருவியைத் தருவித்தார். பின்னர் க்ரோனோமெகாபோன் ஒலிப்பதிவுத் தட்டுடன் இங்கிலாந்தில் அன்று புகழ்பெற்று விளங்கிய 12 துண்டுப் படங்களை வாங்கினார். அந்தப் படங்களை மக்கள் மத்தியில் திரையிட்டார். திரைக்குப் பின்னால் ஒளித்து வைக்கப்பட்டிருந்த க்ரோனோ மெகாபோனிலிருந்து திரையில் படம் தொடங்கும் அதே நேரத்துக்குத் துல்லியமான ஒத்திசைவுடன் ஒலிக்க விட்டார்.

இந்த புதிய அனுபவம் பார்வையாளர்களை ஈர்த்தது. பேசும்படம் பார்ப்பது போன்ற அனுபவத்தை, பேசும்படங்கள் அறிமுகமாவதற்கு 20 ஆண்டுகளுக்கு முன்பே பார்வையாளர்களுக்குக் கொடுத்தார். இந்த தொழில் நுட்பத்தைக் கொண்டு ஊர் ஊராக சுற்றியும், இலங்கை, பர்மா ஆகிய நாடுகளில் திரையிட்டும் பணம் ஈட்டினார். 
நான்கு ஆண்டுகள் ஊர் ஊராக திரைப்படங்களை திரையிட பயணம் மேற்கொண்ட வெங்கய்யா சென்னை திரும்பியபின் மேலைநாடுகளைப் போல் திரையரங்கம் அமைக்க வேண்டும் என்று முடிவு செய்து, 1912 இல் சிந்தாரிப்பேட்டையில் அன்று ‘கறுப்பர்கள் தெரு’ என்று அழைக்கப்பட்ட பிளாக்கர்ஸ் சாலையில் கெயிட்டி சினிமா ஹால் என்ற பெயரில் திரையரங்கை கட்டினார். கெயிட்டி திரையரங்கைத் தொடர்ந்து கிரவுன், குளோப் ஆகிய திரையரங்குகளையும் சென்னையில் நிறுவி புகழ்பெற்ற திரையரங்க அதிபராக விளங்கினார்.


</doc>
<doc id="324389" url="https://ta.wikipedia.org/wiki?curid=324389" title="சேத்தி மண்டலம்">
சேத்தி மண்டலம்

சேத்தி மண்டலம் (Seti zone) () தெற்காசியாவின் தூர மேற்கு நேபாளத்தில் தூரமேற்கு வளர்ச்சி பிராந்தியத்தில் அமைந்த பதினான்கு மண்டலங்களில் ஒன்றாகும். இதன் நிர்வாகத் தலைமையிடம் "திப்பயால் சில்கத்தி" நகரம் ஆகும். இம்மண்டலம் ஐந்து மாவட்டங்களைக் கொண்டுள்ளது. இம்மண்டலத்தின் "தங்கதி" நகரம் ஒரு துணை மாநகராட்சியும் ஆகும்

சேத்தி மண்டலத்தின் தராய் சமவெளியில் கைலாலீ மாவட்டம் மலைப்பாங்கான குன்றுப் பகுதிகளில் அச்சாம் மாவட்டம் மற்றும் டோட்டி மாவட்டம் மற்றும் இமயமலைப் பகுதிகளில் பஜாங் மாவட்டம் மற்றும் பாசூரா மாவட்டம் என ஐந்து மாவட்டங்கள் உள்ளது.

2011-ஆம் ஆண்டின் மக்கள் தொகை கணக்கெடுப்பின் படி, சேத்தி மண்டலத்தின் மொத்த மக்கள் தொகை 15,75,003 ஆகும். இம்மண்டலத்தில் நேபாள மொழி மற்றும் டோட்டி மொழிகள் பேசப்படுகிறது. வேளாண்மை மற்றும் கால்நடை வளர்ப்பு இம்மண்டல மக்களின் முக்கியத் தொழிலாகும்.

சேத்தி மண்டலத்தின் தெற்கில் தராய் சமவெளியும், நடுவில் மலைப்பாங்கான குன்றுப் பகுதிகளும், வடக்கில் இமயமலைப் பகுதிகளும் உள்ளன. சேத்தி மண்டலத்தின் வடக்கில் சீனாவின் திபெத் தன்னாட்சிப் பகுதியும், கர்ணாலி மண்டலமும் மேற்கில் மகாகாளி மண்டலமும், கிழக்கில் பேரி மண்டலம் மற்றும் வடகிழக்கில் கர்ணாலி மண்டலமும், தெற்கில் இந்தியாவின் உத்தரப் பிரதேச மாநிலமும் எல்லைகளாக அமைந்துள்ளது. 

சேத்தி மண்டலம் கடல் மட்டத்திலிருந்து முன்னூறு முதல் ஐயாயிரம் மீட்டர் உயரத்தில் அமைந்துள்ளது. எனவே இம்மணலத்தின் தட்ப வெப்பம் மேல் வெப்ப மண்டலம், மிதவெப்ப வளையம், மிதமான காலநிலை, மான்ட்டேன் #ஆல்ப்ஸ்மலைத் தாழ்வாரத்திற்குரிய காலநிலை என நான்கு நிலைகளில் காணப்படுகிறது. 


</doc>
<doc id="324392" url="https://ta.wikipedia.org/wiki?curid=324392" title="அமினோ அமில நீரிழிவு">
அமினோ அமில நீரிழிவு

அமினோ அமில நீரிழிவு "(Aminoaciduria)" என்பது சிறுநீரீல் ஒரு குறிப்பிட்ட அளவிற்குமேல் அமினோ அமிலங்கள் வெளியேறுவதைக் குறிக்கிறது. சாதாரண சிறுநீரில் இயல்பாகவே சிறிதளவு அமினோ அமிலங்கள் காணப்படும். வளர்சிதைமாற்றச் சீர்கேடுகள் நாள்பட்ட ஈரல் நோய்கள்
அல்லது சிறுநீரகக் கோளாறுகள் போன்ற காரணங்களால் சிறுநீரில் காணப்படும் அமினோ அமிலங்களின் அளவு அதிகரிக்கின்றது. முதல்நிலை மற்றும் இரண்டாம்நிலை அமினோ அமில நீரிழிவு என இரண்டு வகையாக இதைப் பிரிக்கிறார்கள்.
இயல்பான நிலையில் சிறுநீரக நுண்குழல்கள் , அமினோ அமிலங்களை மீண்டும் தம்மகத்தே உறிஞ்சிக் கொள்கின்றன. ஒரு நலமான மனிதன் ஒரு நாளில் ஒரு கிராம் அளவில் தனி அமினோ அமிலங்களையும், இரண்டு கிராம் அளவில் சேர்ம அமினோ அமிலங்களையும் சிறுநீரில் வெளியேற்றுகின்றான். 
வெளியேற்றுகின்றான்.பேறுகாலத்திற்கு முன் சில குறிப்பிடட அமினோ அமிலங்கள், குறிப்பாக திரியோனின் , இசுட்டிடின் போன்றவை அதிக அளவில் சிறுநீரில் வெளியேதுகின்றன. திரியோனின் வெளியேற்றம் பேறுகாலம் முழுவதும் சிறிது சிறிதாக அளவில் அதிகரித்துக் கொண்டே செல்கிறது. ஆனால் இசுட்டிடின் நான்கு மாத அளவில் அதிகப்படியான வெளியேற்ற அளவை அடைந்து பின் அதே அளவில் பேறுகாலம் முழுவதும் நீடிக்கிறது. அமினோ அமில நீரிழிவிற்கான காரணங்களை நோய்க்கூற்று இயல் அமினோ நீரிழிவு எனவும், சிறுநீரகவழி அமினோ நீரிழிவு எனவும் இரு வகையாகப் பிரிக்கலாம்.

இயல்பற்ற அதிகப்படியான அமினோ அமிலங்கள் பலவகை மரபுவழி உயிர் வேதியியல் கோளாறுகளால் சிறுநீரில் வெளியேறுகின்றன. ஒன்று அல்லது அதற்கு மேற்பட்ட அமினோ அமிலங்களின் அடர்த்தி இரத்தத்தில் அதிகமாதல் மிகை அமினோ அமில நீரிழிவு எனப்படும். அமினோ அமில வளர்சிதை மாற்றப் பாதையில் பயன்படும் சில நொதிகளின் மரபுவழிக் கோளாறுகளால், பீனைல் கீட்டோன் நீரிழிவு, மாப்பிள் சாறு சிறுநீர் நோய் , இசுட்டிடின் , ஓமோசைட்டின் போன்ற அமினோ அமில நீரிழிவுகள் காணப்படும். தீவிரக் கல்லீரல் சிதைவில் அமீன் நீக்கம் குறைந்து இரத்த அமினோ அமில அளவு மிகுந்து, சிறுநீரில் வெளிப்படும்.

சிறுநீரக நுண்குழல்களின் மீண்டும் உறிஞ்சும் திறன் பாதிக்கப்படுவதால் சிறுநீரகவழி அமினோஅமில நீரிழ்வு ஏற்படுகின்றது. எடுத்துக்காட்டு, சிசுட்டைன் நீரிழிவு . மரபுவழி நொதிக் கோளாறுகளால், சிறுநீரக நுண்குழல்களில் மீண்டும் உறிஞ்சும் தன்மை பாதிக்கப்பட்டு அமினோ அமில நீரிழிவு காணப்படும். சிறுநீரக நுண்குழல் சிதைவால் மீள் உறிஞ்சல் தன்மையிலும், கடத்தல் முறையிலும் குறையேற்பட்டு அமினோ அமில நீரிழிவு உண்டாகும். சிறுநீரக வழி அமினோ அமில நீரிழிவில் சிறு நீரில் அதிக அளவில் அமினோ அமிலங்கள் காணப்படினும் இரத்த அமினோ அமில அளவு இயல்பாகவே காணப்படும்.




</doc>
<doc id="324395" url="https://ta.wikipedia.org/wiki?curid=324395" title="செவலூர் பூமிநாதர் கோயில்">
செவலூர் பூமிநாதர் கோயில்

செவலூர் பூமிநாதர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் செவலூர் என்னுமிடத்தில் அமைந்துள்ளது. 

இக்கோயிலின் மூலவராக பூமிநாதர் உள்ளார். லிங்கத் திருமேனி பல பட்டைகளைக் கொண்டு அமைந்துள்ளது. பூமாதேவி இந்த லிங்கத்தை ஒவ்வொரு யுகத்திலும் ஒவ்வொரு முறையில் பலவித காப்புகளைப் பூசி பூசித்துள்ளார். முதல் யுகமான கிருத யுகத்தில் தவமிருந்த தேவி அனைத்து யுகங்களிலும் பூமியின் பாரத்தைத் தாங்குகின்ற சக்தி வேண்டுமென்று கோரினாள். அப்போது இறைவன் பிற யுகங்களில் அவளது விருப்பம் நிறைவேறும் என்று கூறி, கலி யுகத்தில் அத்தகைய சக்தி பெறுவதற்கு பக்தர்களால் அவள் பூசிக்கப்படவேண்டும் என்றும் அதற்கு நாராயணனின் அருள் வேண்டும் என்றும் கூறினார். அவ்வாறான பக்தர்களைத் தேடி தேவி பல இடங்களுக்குச் சென்று, ஆங்காங்கே காணப்பட்ட பல சுயம்புமூர்த்திகளை தரிசித்தாள். அவ்வாறான மூர்த்திகள் பூலோக நாதர் என்றும் பூமி நாதர் என்றும் அழைக்கப்பட்டனர். அவ்வகையில் அமைந்தவரே இந்த பூமிநாதர் ஆவார். இங்குள்ள இறைவி ஆரணவல்லி ஆவார். கோயில் குளம் பிரத்வி தீர்த்தம் எனப்படுகிறது. 

இத்தலம் மகாவிஷ்ணுவால் உருவாக்கப்பட்ட தலம் என்ற பெருமையையுடையது. இங்குள்ள லட்சுமி நரசிம்மர் மீது எல்லா நாட்களும் சூரிய ஒளி படுவதைப்போன்று கருவறை அமைந்துள்ளது சிறப்பாகும். 

சிவராத்திரி, பங்குனி உத்திரம், கார்த்திகை, மார்கழி திருவாதிரை இங்கு சிறப்பாகக் கொண்டாடப்படுகின்ற விழாக்களாகும். 


</doc>
<doc id="324396" url="https://ta.wikipedia.org/wiki?curid=324396" title="தோபாகா">
தோபாகா

தோபாகா "(Dhobaha)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி தோபாகா கிராமத்தின் மக்கள்தொகை 5822 நபர்கள் ஆகும். இவர்கள் 965 குடும்பங்களில் வாழ்ந்தனர். இம்மக்கள்தொகையில் 51.33% நபர்கள் ஆண்கள் மற்றும் 48.66% நபர்கள் பெண்களாவர். இக்கிராமத்தின் எழுத்தறிவு சதவீதம் 46.29.37% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 63.68% நபர்கள் ஆண்கள் மற்றும் 36.31% நபர்கள் பெண்களாவர். மக்கள் தொகையில் 23.2% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324398" url="https://ta.wikipedia.org/wiki?curid=324398" title="ஒரு கூர்வாளின் நிழலில் (நூல்)">
ஒரு கூர்வாளின் நிழலில் (நூல்)

ஒரு கூர்வாளின் நிழிலில் என்பது ஒரு தன் வரலாற்று நூலாகும். இதை எழுதியவர் சிவகாமி ஜெயக்குமரன் என்னும் தமிழினி ஆவார். இவர் தமிழீழ விடுதலைப் புலிகள் இயக்கத்தின் மகளிரணித் தலைவியாக இருந்தவர். இவர் புற்று நோயினால் இறந்த பிறகு இவரால் எழுதப்பட்ட நூல் என்று வெளியிடப்பட்டது. இந்த நூல் சிங்கள மொழியில் மொழிபெயர்கப்பட்டு வெளிவந்துள்ளது. இவர் போராளியாக இருந்த காலத்திலேயே எழுத்திலும் வாசிப்பிலும் ஈடுபாட்டுடன் பல கட்டுரைகளையும், கதைகளையும், கவிதைகளையும் எழுதியுள்ளார். இவரது எழுத்துக்கள் விடுதலைப் புலிகளின் ஊடகங்களான "சுதந்திரப் பறவைகள்", "வெளிச்சம்", "நாற்று", "ஈழநாதம்" போன்றவற்றில் வெளிவந்துள்ளன. இவர் சிறையில் இருந்த காலத்திலும் சிறை மீண்ட பிறகும் இவை தனி நூலாக வெளிவந்துள்ளன.
இந்த நூலில் தமிழினியின் சிறுவயது பருவம், மாணவப்பருவத்தில் விடுதலைக்கு ஆதரவான செயல்பாடுகள், விடுதலைப் புலிகள் இயக்கத்தில் சேர்தல், அங்கு இயக்கப்பணிகளில் ஈடுபடுதல், ஆயுதப் பயிற்சி பெறுதல் சமாதானக் கால செயல்பாடுகள், இறுதிப்போர் காலக்கட்டம், சரண்டைதல், சிறை செல்லல், புணர்வாழ்வு முகாம், விடுதலை ஆகிய காலக்கட்டங்களைப் பற்றிய நினைவோடையாக இந்த நூல் உள்ளது. 
இந்த நூல் முழுமையாக தமிழினியால் எழுதப்பட்டது அல்ல இதில் இடைச் சொருகள்களும், முரண்பாடுகளும் உள்ளன என்ற விமர்சனம் உள்ளது. இந்தூலை தமிழினியின் பெயரால் வேறொருவர் எழுதியிருக்கவோ, அல்லது அவர் எழுத்தில் இடைச் செருகல் செய்திருக்கவோ கூடும் என்பதற்கான அகச் சான்று ஏதும் எனக்குக் கிடைக்கவில்லை. ஆனால் சிங்களக் கூர்வாளின் நிழலில் தமிழர்தம் உயிரும் மானமும் குதறப்பட்ட கொடுமைகள் தெரிந்தும் தமிழினி அவற்றைச் சுட்டாமல் கூட விட்டிருப்பார் என்பதை நம்ப முடியவில்லை. நடந்திருப்பது செருகல் அல்ல, உருவலே எனத் தோன்றுகிறது என தியாகு இந்தூலைபெபற்றிய திரணாய்வில் குறிப்பிட்டுள்ளார். 


</doc>
<doc id="324400" url="https://ta.wikipedia.org/wiki?curid=324400" title="யாகோபசு காப்தேயன்">
யாகோபசு காப்தேயன்

காப்தேயன் பார்ன்வெல்டில் ஜெர்ட்டுக்கும் எலிசபெத்துக்கும் (நீ கூமான்சு காப்தேயன்) மகனாகப் பிறந்தார். இவர் 1868 இல் உட்ரெச்ட் பல்கலைக்கழகத்தில் இயற்பியலும் கணிதவியலும் கற்க சேர்ந்தார். இவர் 1875 இல் தன் ஆய்வுரையை முடித்த பிறகு, இலெய்டன் வான்காணகத்தில் சேர்ந்து பணிபுரிந்தார். பின்னர் குரோனிங்கன் பல்கலைக்கழகத்தில் வானியல், கோட்பாட்டு இயக்கவியல் துறையில் பேராசிரியரானார். இங்கு இவர் 1921 இல் ஓய்வு பெறும்வரை பணியாற்றினார். இவர் 1888 இல் நெதர்லாந்து அரசு கலை, அறிவியல் கல்விக்கழகத்தில் உறுப்பினர் ஆனார்.

இவர் 1896 க்கும் 1900 க்கும் இடையில் வான்காணக உதவியின்றியே, டேவிட் ஜில் படம்பிடித்த ஒளிப்படத் தட்டுகளை ஆய்வு செய்து அளக்க தன்னார்வமாக முன்வந்தார். ஜில் தெற்கு அரைக்கோள விண்மீன்களின் ஒளிப்பட அளக்கையை நன்னம்பிக்கை முனை அரசு வான்காணகத்தில் நடத்திக் கொண்டிருந்தார். இந்தக் கூட்டாய்வு முடிவுகள் "Cape Photographic Durchmusterung" ஆக வெளியிடப்பட்டன. இதில் தெற்கு அரைக்கோளத்தில் உள்ள 454,875 விண்மீன்களின் இருப்பும் பருமையும் பட்டியல் இடப்பட்டன.

இப்பணியின் பகுதியாக 1897 இல் இவர் [[காப்தேயன் விண்மீனைக் கண்டுபிடித்தார். இது 1916 இல் பர்னார்டு விண்மீன் கண்டுபிடிக்கும் வரை மற்ற எந்த விண்மீனையும் விட மிக உயர்ந்த இயக்கம் வாய்ந்ததாக அமைந்தது.

இவர் மகள் என்றியேட்டா (1881-1956) எய்னார் எர்ட்சுபிரிங்கை மணந்து கொண்டார்.

விருதுகள்


"இவர் பெயர் இடப்பட்டவை"'



[[பகுப்பு:1851 பிறப்புகள்]]
[[பகுப்பு:1922 இறப்புகள்]]
[[பகுப்பு:டச்சு வானியலாளர்கள்]]

</doc>
<doc id="324402" url="https://ta.wikipedia.org/wiki?curid=324402" title="கல்லாப்பெட்டி சிங்காரம்">
கல்லாப்பெட்டி சிங்காரம்

கல்லாப்பெட்டி சிங்காரம் தமிழ் திரைப்பட நகைச்சுவை நடிகர் ஆவார். இவர் கே. பாக்யராஜ் இயக்கிய திரைப்படங்களில் முக்கிய கதாபாத்திரங்களில் நடித்திருக்கிறார். மோட்டார் சுந்தரம்பிள்ளை, சுவரில்லாத சித்திரங்கள், டார்லிங் டார்லிங் டார்லிங், எங்க ஊரு பாட்டுக்காரன், பூவிலங்கு, இன்று போய் நாளை வா, ஒரு கை ஓசை, கதாநாயகன் போன்ற 100-க்கும் மேற்பட்ட திரைப்படங்களில் நடித்தவர். இவர் சொந்தமாக நாடக்குழு வைத்து பல நாடகங்களை மேடையேற்றியவர். 



</doc>
<doc id="324403" url="https://ta.wikipedia.org/wiki?curid=324403" title="மாமல்லபுரம் இராமானுச மண்டபம்">
மாமல்லபுரம் இராமானுச மண்டபம்

மாமல்லபுரம் இராமானுச மண்டபம் என்பது, தமிழ்நாட்டின் தலைநகரமான சென்னைக்குத் தெற்கே கிழக்குக் கடற்கரையோரமாக உள்ள பழங்காலத் துறைமுக நகரமான மாமல்லபுரத்தில் அமைந்துள்ள பல குடைவரைகளுள் ஒன்று. மகிடாசுரமர்த்தினி குடைவரைக்கும், கலங்கரை விளக்கத்துக்கும் இடையில் அமைந்துள்ள மிகப்பெரிய பாறை ஒன்றைக் குடைந்து இது உருவாக்கப்பட்டுள்ளது. சிவனுக்குரியதாக அமைக்கப்பட்ட இது முழுமையாக முடிக்கப்பட்ட குடைவரையாக இருப்பினும், பிற்காலத்தில் வைணவரின் கட்டுப்பாட்டுக்குள் இது வந்தபோது இதிலிருந்த பல சிற்பங்கள் செதுக்கி அகற்றப்பட்டுள்ளன. 

செவ்வக வடிவான இதன் மண்டபத்தின் முகப்பை ஒட்டி ஒரு தூண் வரிசை உள்ளது. இதில் இரண்டு முழுத்தூண்களும், பக்கச் சுவர்களுடன் ஒட்டியபடி இரண்டு அரைத்தூண்களும் உள்ளன. தூண்களின் கீழ்ப்பகுதி இருக்கும் சிங்கத்தின் வடிவில் அமைந்தவை. பின்பக்கச் சுவரில் மூன்று கருவறைகள் குடையப்பட்டுள்ளன. நடுவில் உள்ள கருவறையின் பின்புறச் சுவரில் குழந்தை முருகனுடன் அம்மை அப்பர் இருக்கும் சோமாஸ்கந்த வடிவத்தின் புடைப்புச் சிற்பம் இருந்த அடையாளம் காணப்படுகின்றது. ஏனைய இரண்டு கருவறைகளும் எக்கடவுளருக்காக அமைக்கப்பட்டவை என்பதை அறிவதற்கான சான்றுகள் இல்லை. எனினும் இவை திருமால், நான்முகன் ஆகியோருக்காக அமைக்கப்பட்டிருக்கலாம் எனக் கருதப்படுகிறது. கருவறைகளின் முகப்புப் பகுதியில், தாங்குதள அமைப்பு உள்ளது. கருவறை வாயில்களுக்கு மேல் போதிகை, உத்தரம் போன்ற கூறுகள் அமைக்கப்பட்டு உள்ளன. நடுக் கருவறை வாயிலின் இரண்டு பக்கங்களிலும் வாயிற் காவலர் சிற்பங்கள் உள்ளன. மண்டபத்தின் சுவர்களில் செதுக்கப்பட்டிருந்த திருமகள், கொற்றவைச் சிற்பங்களும் அழிக்கப்பட்டுள்ளன.

மண்டபத்தின் தரையில் பல்லவ கிரந்த எழுத்துக்களில் எழுதப்பட்ட இரண்டு கல்வெட்டுக்கள் காணப்படுகின்றன. இவற்றுள் ஒன்று நான்கு எழுத்துக்களை மட்டுமே கொண்டது.

இக்குடைவரைக் கோயில், கிபி ஏழாம் நூற்றாண்டின் பிற்பகுதியைச் சேர்ந்த சிவபக்தனான பல்லவ அரசன் பரமேசுரவர்மனின் காலத்தில் கட்டப்பட்டது.


</doc>
<doc id="324404" url="https://ta.wikipedia.org/wiki?curid=324404" title="திருவரங்குளம் அரங்குள நாதர் கோயில்">
திருவரங்குளம் அரங்குள நாதர் கோயில்

திருவரங்குளம் அரங்குள நாதர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் திருவரங்குளம் என்னுமிடத்தில் அமைந்துள்ளது. 

இக்கோயிலின் மூலவராக அரங்குள நாதர் உள்ளார். அவர் ஹரிதீர்த்தேசுவரர் என்றும் அழைக்கப்படுகிறார். இங்குள்ள இறைவி பிரகாதாம்பாள் ஆவார். தல மரம் பொற்பனை ஆகும். இங்குள்ள திருச்சிற்றம்பல உடையார் காசி விசுவநாதருக்கு இணையானவராகக் கருதப்படுகிறார். இவரை வழிபட்டால் அவரை வழிபட்ட புண்ணியம் கிடைக்கும் என்று நம்புகின்றனர். 

இக்கோயிலின் ராஜ கோபுரம் பாண்டியர் காலத்தில் கட்டப்பட்டதாகும். திருச்சுற்றில் உள்ள தட்சிணாமூர்த்தி வீணையுடன் காணப்படுகிறார். அம்மன் தனி சன்னதியில் உள்ளார். இவ்வூரைச் சேர்ந்த பெரியநாயகி என்பவர் மூலவர் மீது அதிக பற்று கொண்டவராக இருந்ததாகவும், பெற்றோருடன் இக்கோயிலுக்கு வந்தபோது இறைவனுடன் இரண்டறக் கலந்துவிட்டதாகவும், அவருக்குப் பிரகாதாம்பாள் என்று பெயர் சூட்டியதாகக் கூறுவர். இப்பகுதியில் வசித்த வேடன் உணவு தேடச்சென்றபோது தன் மனைவியைக் காணாமல் போனாள். அங்கு வந்த முனிவர் அவரைக் கொண்டு வந்து வேடனிடம் சேர்த்துவிட்டு அவருடைய வறுமை நிலை அறிந்து ஒரு பனை மரத்தை உண்டாக்கி அதிலிருந்து பொற்பனம் பழம் வரும் வகையில் செய்தார். அதனை வாங்கிய வணிகரோ அதற்கு குறைந்த விலையே தந்தார். அதன் மதிப்பு வேடனுக்குத் தெரிய வரவே, வணிகரிடம் தனக்குரிய பங்கினைத் தர வேண்டினார். இந்தப் பிரச்னை மன்னரின் முன்பு கொண்டு செல்லப்பட்டது. மன்னரின் ஆணைப்படி அந்த மரத்தைப் பார்க்க அரண்மனையாட்கள் வந்தபோது அங்கு லிங்கத் திருமேனியைக் காணமுடிந்தது. மன்னன் அவ்விடத்தில் ஒரு கோயிலைக் கட்டினான். வணிகரும் இறைவனின் பெருமையை அறிந்து தன்னையும் அப்பணியில் ஈடுபடுத்திக்கொண்டார். 

மூலவர் சன்னதியின் கோஷ்டத்தில் தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். அருகே சண்டிகேஸ்வரர் சன்னதி உள்ளது. திருச்சுற்றில் சூரியன், நால்வர், வீரபத்திரர், சப்தமாதர், விநாயகர், 63 நாயன்மார், கன்னி மூல கணபதி, வள்ளி தெய்வானையுடன் கூடிய சுப்பிரமணியர், சரஸ்வதி, ஜேஷ்டாதேவி, கஜலட்சுமி, சுப்பிரமணியர், நடராஜர், சிற்றம்பலம் உடையார், சந்திரன் ஆகியோர் உள்ளனர். கோயிலின் இடது புறம் அம்மன் சன்னதி உள்ளது. அம்மன் சன்னதிக்கு முன்பாக பலிபீடம், நந்தி, கொடி மரம் ஆகியவை உள்ளன. அம்மன் சன்னதி கருவறைக்கு முன்பாக வலப்புறம் விநாயகர் உள்ளார். அடுத்து பள்ளியறை உள்ளது. இரு புறமும் துவார சக்திகள் உள்ளனர்.

வைகாசி விசாகம், ஆடிப் பூரம் போன்ற விழாக்கள் இங்கு சிறப்பாகக் கொண்டாடப்படுகின்ற விழாக்களாகும். ஆடிப் பூரத்தின் ஒன்பதாம் நாள் தேரோட்டம் நடைபெறுகிறது. 


</doc>
<doc id="324406" url="https://ta.wikipedia.org/wiki?curid=324406" title="பகத்சிங் கோசியாரி">
பகத்சிங் கோசியாரி

பகத்சிங் கோசியாரி (Bhagat Singh Koshyari) (இந்தி: भगत सिंह कोश्यारी) (பிறப்பு: 17 சூன் 1942) இந்திய அரசியல்வாதியும், உத்தராகண்ட் மாநில பாரதிய ஜனதா கட்சியின் தலைவர்களில் ஒருவரும், உத்தராகண்ட் மாநிலத்தின் இரண்டாவது முதலமைச்சரும் ஆவார். 
இராஷ்டிரிய சுயம்சேவாக் சங்கத்தின் உறுப்பினரான பகத் சிங் கோசியாரி, பாரதிய ஜனதா கட்சியி தேசியத் துணைத் தலைவராகவும், உத்தராகண்ட் மாநில பாரதிய ஜனதா கட்சியின் முதல் மாநிலத் தலைவராகவும் பணியாற்றியவர்.

மேலும் உத்தராகண்ட் மாநிலத்தின் இரண்டாவது முதலமைச்சராக 2001 முதல் 2002 முடியவும், பின்னர் 2002 முதல் 2007 முடியவும் பதவியில் இருந்தவர். 2008 முதல் 2014 முடிய இந்திய நாடாளுமன்ற மாநிலங்களவை உறுப்பினராகத் தேர்ந்தெடுக்கப்பட்டவர். 16 மே 2014-இல் பதினாறாவது மக்களவைக்கு, நைனிடால்-உதம்சிங் நகர் மக்களவைத் தொகுதியிலிருந்து, இந்திய நாடாளுமன்ற மக்களவைக்குத் தேர்ந்தெடுக்கப்பட்டவர்.

கோபால் சிங் கோசியாரி – மோதிமா தேவி இணையருக்கு 17 சூன் 1942-இல் பாலனதுரா சேத்தப்கர், பாகேஸ்வர் மாவட்டம், உத்தராகண்ட் மாநிலத்தில் பிறந்தவர் பகத் சிங் கோசியாரி.

அல்மோரா கல்லூரியில் ஆங்கில மொழி முதுநிலை பட்டம் பெற்ற பகத் சிங் கோசியாரி, கல்லூரி ஆசிரியராகவும், ஊடகவியல் துறையிலும் பணியாற்றியவர். 

இந்திரா காந்தி அறிவித்த நெருக்கடி நிலை காலத்தில், மிசா சட்டத்தில் பகத் சிங் கோசியாரி கைது செய்யப்பட்டு அல்மோரா மற்றும் பதேகர் சிறைகளில் சூலை 1975 முதல் மார்ச் 1977 முடிய சிறையில் இருந்தவர்.

மே 1977-இல் உத்தரப் பிரதேச மாநில சட்டமன்றத்திற்கு தேர்ந்தெடுக்கப்பட்டவர்.
2000-இல் புதிதாக நிறுவப்பட்ட உத்தராஞ்சல் மாநிலத்தின் எரிசக்தி, நீர்பாசானம் மற்றும் சட்டத்துறை அமைச்சராக நியமிக்கப்பட்டார்.

நித்தியானந்த சுவாமிக்குப் பின்னர், 30 நவம்பர் 2001 முதல் 1 மார்ச் 2002 முடிய உத்தராகண்ட் மாநிலத்தின் இரண்டாவது முதலமைச்சராக 30 நவம்பர் 2001 முதல் 1 மார்ச் 2002 முடிய பணியாற்றியவர். 



</doc>
<doc id="324407" url="https://ta.wikipedia.org/wiki?curid=324407" title="ஆர்சனிக்கல் தாமிரம்">
ஆர்சனிக்கல் தாமிரம்

ஆர்சனிக்கல் தாமிரம் "(Arsenical copper)" என்பது 0.5% ஆர்சனிக்கைக் கொண்டுள்ள ஒரு கலப்புலோகமாகும். உயர் வெப்பநிலைகளில் உயர் இழுவலிமையும் குறைக்கப்பட்ட அளவிடல் இயல்பும் கொண்டதாக இக்கலப்புலோகம் காணப்படுகிறது. கொதிகலன் தயாரிப்பில், குறிப்பாகத் தொடர்வண்டி நெருப்பறைகளில் இக்கலப்புலோகம் பயன்படுத்தப்படுகிறது. பிசுமத், ஈயம் ஆண்டிமனி போன்ற தனிமங்கள் ஆக்சிசனற்ற தாமிரத்துடன் வினைபுரிந்து அணைவு ஆக்சைடுகளை உருவாக்கி தாமிரத்தின் நொறுங்குதன்மையூட்டத்தைக் குறைக்கின்றன. இதைத் தடுப்பதற்கும் ஆர்சனிக்கல் தாமிரம் கலப்புலோகம் பயன்படுகிறது. அதிக அளவு ஆர்சனிக் சேர்த்து தயாரிக்கப்படும் கலப்புலோகம் ஆர்சனிக்கல் வெண்கலம் என்று அழைக்கப்படுகிறது. இது சாதாரண தாமிரத்தைக்காட்டிலும் வலிமையானதாக உள்ளது.


</doc>
<doc id="324410" url="https://ta.wikipedia.org/wiki?curid=324410" title="போல் சுவிங்சு">
போல் சுவிங்சு

போல் சுவிங்சு (Pol F. Swings) (24 செப்டம்பர் 1906 – 28 அக்தோபர் 1983)ஒரு பெல்ஜிய வானியற்பியலாலர் ஆவார். இவர் வால்வெள்ளிகள், விண்மீன்களின் கட்டமைப்பும் உட்கூறுகளும் குறித்த ஆய்வுக்காகப் பெயர்பெற்றவர். வான்பொருள்களில் உள்ள தனிமங்களைக் கண்டறிய, குறிப்பாக வால்வெள்ளிகளின் தனிமங்களைக் கண்டறிய, கதிர்நிரல்மானியைப் பயன்படுத்தினார். இவர் இலீகே பல்கலைக்கழகத்தில் பயின்றார். இங்கு இவர் வானியற்பியல் பேராசிரியராக 1932 முதல் 1975 வரை கதிர்நிரலியலிலும் வானியற்பியலிலும் பேராசிரியராக விளங்கினார். இவர் ஐக்கிய அமெரிக்காவில் உள்ள சிகாகோ பல்கலைக்கழகத்தில் வருகைதரும் பேராசிரியராகவும் பணிபுரிந்துள்ளார் (1939–43, 1946–52).

முதன்மைப் பட்டையில் உள்ள 1637 சுவிங்சு குறுங்கோள் இவரது பெயர் இடப்பட்டுள்ளது.


</doc>
<doc id="324411" url="https://ta.wikipedia.org/wiki?curid=324411" title="நேமம் ஜெயங்கொண்ட சோளீசுவரர் கோயில்">
நேமம் ஜெயங்கொண்ட சோளீசுவரர் கோயில்

நேமம் ஜெயங்கொண்ட சோளீசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் நேமம் என்னுமிடத்தில் அமைந்துள்ளது. இப்பகுதியை ஜெயங்கொண்ட சோழபுரம், ஜெயங்கொண்டபுரம், குலசேகரபுரம், மதுநந்திபுரம் என்று பல பெயர்களால் அழைக்கின்றனர். 

இக்கோயிலின் மூலவராக ஜெயங்கொண்ட சோளீசுவரர் உள்ளார். இங்குள்ள இறைவி சௌந்தரநாயகி ஆவார். கோயிலின் முன்பாக கோயில் தீர்த்தமான சோழ தீர்த்தம் உள்ளது. 

கோயில் ஐந்து நிலை ராஜ கோபுரத்தைக் கொண்டு அமைந்துள்ளது. கோயில் மேற்கு நோக்கிய நிலையில் அமைந்துள்ளது. தல விநாயகர் ஆவுடையில் உள்ளார். இரு திருச்சுற்றுகளைக் கொண்ட இக்கோயிலில் பைரவர் மேற்கு நோக்கி உள்ளார். ஜெயங்கொண்ட விநாயகர், முருகன், விசுவநாதர், விசாலாட்சி, கஜலட்சுமி, துர்க்கை சன்னதிகள் உள்ளன. அசுரர்களிடமிருந்து தம்மைக் காத்துக்கொள்ள தேவர்கள் சிவனை வழிபட வந்தனர். அப்போது யோக நிலையில் இருந்த அவரை எழுப்புவதற்காக மன்மதனை வேண்ட, மன்மதன் சிவன்மீது மலர்க்கணை தொடுத்தார். சிவன் தன் கண்களைத் திறந்து அவரைச் சாம்பலாக்கினார். ஆதலால் மூலவர் ஜெயங்கொண்ட சோளீசுவரர் என்றழைக்கப்படுகிறார். 

பிரதோஷம், சிவராத்திரி போன்ற விழாக்கள் இங்கு சிறப்பாகக் கொண்டாடப்படுகின்றன. 


</doc>
<doc id="324414" url="https://ta.wikipedia.org/wiki?curid=324414" title="குழு மாற்ற வினை">
குழு மாற்ற வினை

குழு மாற்ற வினை "(Group transfer reaction)" என்பது கரிம வேதியியலில் சுற்று வளைய செயல்முறையைக் குறிக்கிறது. இவ்வினையில் ஒன்று அல்லது ஒன்றுக்கு மேற்பட்ட குழுக்களாக அணுக்கள் ஒரு மூலக்கூறிலிருந்து மற்றொரு மூலக்கூறுக்கு மாற்றப்படுகின்றன. மற்ற சுற்று வளைய வினை வகைகள் போல குழு மாற்ற வினைகளில் பை பிணைப்புகள் சிக்மா பிணைப்புகளாக மாற்றமடைவது அல்லது சிக்மா பிணைப்புகள் பை பிணைப்புகளாக மாறுவது போன்ற சிறப்பான மாற்றங்கள் எதுவும் நிகழ்வதில்லை. குழு மாற்ற வினைகள் அடிக்கடி நிகழாமல் அரிதாக எப்போதாவது நடைபெறுவதால் இவ்வினையை டையீல்சு-ஆல்டர் வளைய கூட்டுவினை வகையாகக் கருதும் வாய்ப்பு ஏற்படுவதுண்டு. எல்லா சுற்றுவளைய வினைகளைப் போலவே இவ்வினையும் வுட்வார்டு-ஆஃப்மான் விதிகளை பின்பற்றுகிறது 
குழு மாற்ற வினைக்கு மிகச் சிறந்த எடுத்துக்காட்டாக ஈன் வினை சுட்டிக்காட்டப்படுகிறது. 


</doc>
<doc id="324421" url="https://ta.wikipedia.org/wiki?curid=324421" title="பெரிலைடு">
பெரிலைடு

பெரிலைடு "(Beryllide)" என்பது பெரிலியம் பிற உலோகங்களுடன் வினைபுரிந்து உருவாகும் உலோகங்களிடை சேர்மமாகும். சிர்க்கோனியம், தைட்டானியம், டாண்ட்டலம், நிக்கல் அல்லது கோபால்ட் என்பன சில உலோகங்களுக்கு உதாரணங்களாகும். Be12Ti மற்றும் FeBe5 என்பன பெரிலைடுகளுக்கு உதாரணங்களாகும். பெரிலைடுகள் கடினமான உலோகங்களைப் போன்ற பொருட்களாகும். இவற்றின் பகுதிப் பொருட்களின் பண்புகளிலிருந்து வேறுபட்ட பண்புகளை வெளிப்படுத்துகின்றன. குறிப்பாக இவற்றின் ஆக்சிசனேற்றப் பண்புகளில் வெளிப்படுத்தும் நெகிழ்வுத்தன்மை இதற்கு உதாரணமாகும். 

கோபால்ட் மற்றும் நிக்கலின் பெரிலைடுகள் உலோகவியல் முக்கியத்துவம் பெற்றவையாகக் கருதப்படுகின்றன. பெரிலியம் தாமிரம் கலப்புலோகங்களின் வீழ்படிவு முகம் முக்கியமான சிறப்புப் பண்பாகப் பார்க்கப்படுகிறது. இப்பொருட்கள் பொறியெழுப்பாதவை என்பதால் பேரிடர் சூழல்களில் பயன்படுத்த உகந்ததாக உள்ளது. 

அணுக்கருத் தொழில்நுட்பத்தில் பெரிலைடுகளை நியூட்ரான் பெருக்கிகளாகப் பயன்படுத்த ஆராயப்பட்டு வருகிறது. தனிம பெரிலியத்தைப் போலின்றி Be12Ti நீரால் ஆக்சிசனேற்றப்படும் வினைகளில் ஒரு தடையாகவும் ஆனால் 9Be மாற்றியனின் நியூட்ரான் பெருக்கும் பண்பை தொடர்ந்து பின்பற்றவும் செய்கிறது


</doc>
<doc id="324422" url="https://ta.wikipedia.org/wiki?curid=324422" title="ஐக்கிய அமெரிக்காவின் பதிப்புரிமைச் சட்டம்">
ஐக்கிய அமெரிக்காவின் பதிப்புரிமைச் சட்டம்

ஐக்கிய அமெரிக்காவின் பதிப்புரிமைச் சட்டம் ("Copyright Law of the United States") ஆசிரியர்களுக்கும் கலைஞர்களுக்கும் தனிப்பட்ட உரிமைத் தொகுதிகள் வழங்குவதன் மூலமாக கலையையும் பண்பாட்டையும் ஊக்குவிக்கின்றது. பதிப்புரிமைச் சட்டம் ஆசிரியர்களுக்கும் கலைஞர்களுக்கும் தங்கள் படைப்புக்களை ஆக்கவும் அவற்றின் படிகளை விற்கவும் வழிப்பேறு ஆக்கங்களை உருவாக்கவும் பொதுவெளியில் தங்கள் படைப்புக்களை காட்சிப்படுத்தவும் நிகழ்த்தவும் தனிப்பட்ட உரிமைகளை வழங்குகின்றது. இந்த தனிப்பட்ட உரிமைகளுக்கு நேரக்கெடு விதிக்கப்பட்டுள்ளது; பொதுவாக படைப்பாளி இறந்தபிறகு 70 ஆண்டுகள் வரை இந்த உரிமைகள் நிலைத்திருக்கும். ஐக்கிய அமெரிக்காவில் சனவரி 1, 1923க்கு முந்தைய இசைத் தொகுப்புகள் பொதுப்பரப்பில் உள்ளனவாக கருதப்படுகின்றன. 

ஐக்கிய அமெரிக்க பதிப்புரிமைச் சட்டம் 1976ஆம் ஆண்டின் பதிப்புரிமை சட்டத்தின் ஆளுகைக்கு உட்பட்டது. ஐக்கிய அமெரிக்க அரசியலமைப்புச் சட்டத்தின் "பதிப்புரிமைப் பிரிவு" எனப்படும் கூறு 1, பிரிவு 8, உட்பிரிவு 8 கீழ் வெளிப்படையாக பதிப்புரிமைச் சட்டங்களை உருவாக்க நாடாளுமன்றத்திற்கு அதிகாரம் வழங்கியுள்ளது. இந்தப் பதிப்புரிமை பிரிவின்படி நாடாளுமன்றத்திற்கு கீழமை அதிகாரம் உள்ளது:

பதிப்புரிமை பதிவுகளையும் பதிப்புரிமை மாற்றுகைகளையும் மற்றும் பிற நிர்வாக செயற்பாடுகளை ஐக்கிய அமெரிக்க பதிப்புரிமை அலுவலகம் கையாள்கின்றது.


</doc>
<doc id="324430" url="https://ta.wikipedia.org/wiki?curid=324430" title="சந்திரபூர் பாகிச்சா">
சந்திரபூர் பாகிச்சா

சந்திரபூர் பாகிச்சா "(Chandrapur Bagicha )" என்பது இந்தியாவின் அசாம் மாநிலம் காம்ரூப் மாவட்டத்திலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி சந்திரபூர் பாகிச்சா நகரத்தின் மக்கள்தொகை 5230 நபர்கள் ஆகும். இம்மக்கள் தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இக்கிராமத்தின் எழுத்தறிவு சதவீதம் 73% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 78% நபர்கள் ஆண்கள் மற்றும் 55% நபர்கள் பெண்களாவர். 11% நபர்கள் 6 வயதுக்கு குறைவானவர்களாக இருந்தனர்.


</doc>
<doc id="324434" url="https://ta.wikipedia.org/wiki?curid=324434" title="சென் யோசப் மகா வித்தியாலயம்">
சென் யோசப் மகா வித்தியாலயம்

சென் யோசப் மகா வித்தியாலயம் என்பது இலங்கையின், வட மாகாணத்தின், வலிகாமம் கல்வி வலயம் வலிகாமம் கல்வி வலயத்தில் மாதகல் என்ற ஊரில் அமைந்துள்ள ஓர் அரசப் பாடசாலை ஆகும். இது 1C வகையைச் சேர்ந்த பாடசாலை ஆகும்.

மாதகல் கடற்கரையில் இருந்து சுமார் 3 கிலோமீட்டர் தூரத்தில் மாதகல் சென் யோசப் மகா வித்தியாலயம் அமைந்துள்ளது. இப் பாடசாலை பண்டத்தரிப்பு பிரதான வீதியின் இடது பக்கத்தில் அமைந்துள்ளது. இப் பாடசலையின் வடக்கே புனித அந்தோனியார் ஆலயம் தெற்கே பானகவெட்டி அம்மன் கோவிலும் பாடசாலையின் பின் புறம் ஆஞ்ஞநேயர் கோவிலும் சூழ இறைவன் அருளொடும் அமையப்பெற்றுள்ளது.

கத்தோலிக்க திருச்சபையின் ஆதரவுடன் மாதகல் புனித சூசையப்பர் பாடசாலை 1896 மார்ச் 25 இல் பண்டத்தரிப்பு புனித அந்தோனியார் கோவிலுக்கு அருகாமையிலே வணக்கத்துக்குரிய வில்லியம் ஓவண் அடிக்கலரால் ஆரம்பிக்கப்பட்டது. சிறிது காலம் அங்கு இயங்கிய பாடசாலை குஞ்சிப்பிள்ளை கந்தப்பர் அவர்களின் முயற்சியினால் மாதகல் புனித அந்தோனியார் ஆலய வளவில் அமைந்த தற்காலிகக் கட்டிடத்திற்கு 1904 ஆம் ஆண்டில் மாற்றப்பட்டது .வணக்கத்துக்குரிய பு.சின்னப்பர் அடிகள் பாடசாலையின் நிர்வாகத்துக்குப் பொறுப்பாக இருந்தார். திரு.ளு.புஸ்தியாம்பிள்ளை அவர்களே ஆரம்பத்தில் ஆங்கிலம் கற்பித்த ஆசிரியராவார். வண.பிதா.ளு.றொட்றிக்கோ தொடர்ந்து அதிபராக நியமனம் பெற்று பாடசாலையைத் திறம்பட நடத்தினார்கள்.

புனித சூசையப்பர் சபைத் துறவிகள் 1917 டிசம்பரில் பாடசாலையைக் கையேற்று தற்போது பாடசாலை அமைந்துள்ள இடத்திற்கு மாற்றஞ்செய்தனர். மா,பலா,வாழை,முந்திரிகை முதலிய பழமரச்சோலை நடுவில் இப் பாடசாலையானது இரு மொழிப் பாடசாலையாக உருவெடுத்தது. 1918இல் 42 மாணவர்கள் ஆங்கில வகுப்பில் பயின்றார்கள். 1919 ஆம் ஆண்டு ஆங்கிலக் கல்லூரியாகப் பதிவு செய்யப்பட்டது. 1912இல் ஆரம்ப ஆங்கில கல்லூரியாகவே கணிக்கப்பட்டது. மாணவர் எண்ணிக்கை 135 ஆக அதிகரித்தது 1922இல் வண. பிதா.டெஸ்லாண்ட் இப் பாடசாலைத் துறவிகள் இருப்பதற்கு அழகான இல்லத்தை அமைத்து கொடுத்தார். ஊரவர்களின் உதவியுடன் நிரந்தரமான கட்டிடங்கள் அமைத்து பல வசதிகளுடன் பாடசாலை இயங்க ஆக்கமும் ஊக்கமும் அளித்தவர் வணக்கத்துக்குரிய சகோதரர் ளு.பீலிக்ஸ் அவர்களே,வணக்கத்துக்குரிய சகோதரர் ளு.அலோசியஸ் (1925-1927) அவர்கள் அதிபராகி பாடசாலை ஆங்கில மொழிக் கல்வியில் முன்னேற அரும்பணி ஆற்றினார்கள்.

1923 ஆம் ஆண்டளவில் புனித சூசையப்பர் சபைத் துறவிகளிடமிருந்து யாழ்.கத்தோலிக்க திருச்சபையினர் பாடசாலையை மீண்டும் பொறுப்பெடுத்து நடாத்தினர். 1927இல் வணக்கத்துக்குரிய P.நீக்கிலஸ் அடிகள் அதிபராகப் பதவியேற்றதும் மாணவர் எண்ணிக்கை 250 ஆக உயர்ந்தது.
வடமாநிலத்தின் கத்தோலிக்கத் திருச்சபையின் முதல் தமிழ் ஆயராக நியமனம் பெற்ற மகா வந்தனைக்குரிய ஜெறோம் எமிலியானுஸ்ப்பிள்ளை (டீ.ளுஉ) ஆண்டகை அவர்கள் 01.07.1932 முதல் 31.10.1934 வரை அதிபராகக் கடமை புரிந்து பாடசாலையின் வளர்ச்சிக்குப் பெரிதும் உதவினார்கள் 01.11.1934 முதல் 30.11.1945 வரை வணக்கத்துக்குரிய யேசுதாசன் அடிகளார் அவர்கள் அதிபராக இருந்தார் .
திரு N.ஜேம்ஸ் அவர்கள் 1939 இல் ஆசிரியராக நியமனம் பெற்று அதிபராக 1945-1966 வரை பணிபுரிந்தார்.1951 இல் இப்பாடசாலையானது மாதகல் சென்.யோசவ் ஆங்கிலப் பாடசாலையாகத் தரம் உயர்த்தப்பட்டது. 1961 இல் அரசாங்கத்தால் சுவீகரிக்கப்பட்டு 1967 இல் மாதகல் சென் யோசவ் மஹா வித்தியாலயம் எனப் பெயர் மாற்றஞ் செய்யப்பட்டது. ஏறக்குறைய 30 ஆண்டுகள் இப்பாடசாலையில் கடமையாற்றி இப் பாடசாலை வட பகுதியில் ஒரு சிறந்த ஆங்கிலக் கல்வி நிலையமாக்கி பெருமை திரு N.ஜேம்ஸ் து.P அவர்களையே சாரும்.
திரு எட்வேர்ட் நவரத்தினசிங்கம் அவர்கள் 1967 இல் பதவியேற்றார். அவர் தமது குறுகிய காலத்தில் பொதுமக்கள்,பழைய மாணவர்களிடம் பணம் சேகரித்து ஆறு வகுப்புகள் இயங்கக்கூடிய மண்டபம்,காரியாலயம்,அரங்கு ஆகியவற்றைக் கட்டி மாணவர் தொகையுடன் கல்வித்தரத்தையும் பெருக்கினார்.இதுவரை காலமும் தரம் 4 இலிருந்து க.பொ.த. சாதாரண தரம் வரை ஆண்கள் மட்டுமே கற்ற இப் பாடசாலையில் பாலர் வகுப்பு தொடக்கம் தரம் 3 வரையான வகுப்புக்களும்ஆரம்பிக்கப்பட்டதுடன் சகல வகுப்புகளிலும் பெண் பிள்ளைகளும் கற்க வசதியளிக்கப்பட்டது.
01.07.1968 -09.09.1970 வரை திரு ளு குமரவேல் 10.09.1970 -20.03.1973 வரை திரு.ஆ.சிவராசரத்தினம் அவர்களும் அதிபர்களாகப் பணியாற்றினார்.1970 இல் விஞ்ஞானப் பாடங்கள் அறிமுகப்படுத்தபட்டத்துடன் 1971 இல் அயலவரும் நண்பருமாகிய அமரர் ளு இராமநாதன் அவர்களின் உதவியால் விஞ்ஞான உபகரணங்கள் கல்வி அமைச்சினால் வழங்கப்படடன.21.03.1973 இல் அதிபராக திரு ளு ஆனந்தகுமாரசுவாமி அவர்கள் கடமையேற்றார்.இவரது பணிக்காலம் 1977 இல் நிறைவடைந்தது.
திரு.ஆ.சிவராசரத்தினம் அவர்கள் மீண்டும் ஐந்து ஆண்டுகள் (29.01.1978 - 14.03.1983)இங்கு அதிபராக கடமையாற்றிய போது வருடந்தோறும் பாடசாலைத் தினத்தையொட்டி இல்ல விளையாட்டுப் போட்டியும் பரிசளிப்பு விழாவும் நடைபெற்றன.
இப் பாடசாலையில் கல்வி கற்ற பலர் பொறியியலாளர்களாகவும் வைத்தியர்களாகவும் அரசாங்க நிர்வாக உத்தியோகத்தர்களாகவும் அதிபர்களாகவும் ஆசிரியர்களாகவும் பணிபுரிகிறார்கள்.அயற் கிராமங்களாகிய சில்லாலை,பண்டத்தரிப்பு,இளவாலை முதலிய இடங்களிலிருந்தும் மாணவர்கள் இப்பாடசாலையிற் சேர்ந்து ஆங்கிலம் பயின்று வாழ்க்கையில் முன்னேற்றமடைந்துள்ளார்கள்.
15.03.1983 இலிருந்து 1988 வரை திரு.அ.தம்பிப்பிள்ளை அவர்கள் பாடசாலையைப் பொறுப்பேற்று சிறப்பாக நடாத்தி வந்தார்.

சீரோங்கும் மாதகலின் னலைச் செல்வமே – ஞானத் 
தேனை அள்ளி ஊற்றுகின்ற ஜீவமலரே 

பாரோங்கும் நாட்டினுக்கும் பண்பமைந்த வீட்டினுக்கும் 
நேரோங்க நீ வளர்ந்தாய் நெஞ்சினிலே ஆலயமே 

முத்திதரும் போதகங்கள் அத்தனையும் - காட்டினாய் 
முடிவில் அமுதளிக்கும் கல்வியையும் - ஊட்டினாய் 
நித்தப்பயன் அளித்து தீயகுணம் - போக்கினாய் 
நேர்மை ஒழுக்கம் நீதி ஒற்றுமையை – ஆக்கினாய் 

சித்தம் தெளியும் நல்ல தீந்தமிழின் - ஆற்றிலே 
தேசம் புகழும் நல்ல ஆசிரியர் - ஊற்றிலே 
சுத்தம் அமைச்சல் எனும் நற்குணத்தின் - சாற்றிலே 
தூய்மையடைந்தோம் சென்சூசைமுனிக் – காற்றிலே 

1.தேசிய மட்டம் 2016 1.யேசுதாஸ் அலெக்ஸ் றொகிப்பிரகான் 19வயது ஆண் பங்கு பற்றல்

2.யெ.ஆன்யசிந்தா 19 வயது 400 மீ ற்றர் தடைதாண்டல் முதலாம் இடம்
3.எஸ்.திசான் 19 வயது ஆண் 110 மீற்றர் தடைதாண்டல் ஐந்தாமிடம்
4.19 வயது பெண் அஞ்சல்


</doc>
<doc id="324436" url="https://ta.wikipedia.org/wiki?curid=324436" title="பாபுலால் கௌர்">
பாபுலால் கௌர்

பாபுலால் கௌர் (Babulal Gaur) (பிறப்பு: 2 சூன் 1930) பாரதிய ஜனதா கட்சியின் இந்திய அரசியல்வாதியாவர்.போபாலில் அமைந்த கோவிந்தபுரம் சட்டமன்றத் தொகுதியிலிருந்து பத்து முறை மத்தியப் பிரதேச சட்ட மன்றத்திற்குத் தேர்ந்தெடுக்கப்பட்டவர். 
உத்தரப் பிரதேச மாநிலம், பிரத்தாப்புகர் மாவட்டம், நௌகிரி எனும் ஊரில் 2 சூன் 1930-இல் பிறந்த பாபுலால் கௌர், போபாலில் இளங்கலை சட்டப் படிப்பு பயின்றவர். ஜனதா கட்சியின் ஆதரவில் போபால் தெற்கு சட்டமன்றத் தொகுதியில் சுயேட்சை உறுப்பினராக போட்டியிட்டு வென்றவர்.
பாபுலால் கௌர் 4 செப்டம்பர் 2002 முதல் 7 டிசம்பர் 2003 முடிய மத்தியப் பிரதேச சட்டமன்ற எதிர்கட்சித் தலைவராக பதவியில் இருந்தவர். பாபுலால் கௌர் 1946 முதல் ராஷ்டிரிய சுயம்சேவாக் சங்கத்தில் உறுப்பினராக உள்ளவர். 1956 முதல் பாரதிய ஜனசங்க கட்சியின் செயலராகப் பணியாற்றியவர். ஜனசங்க கட்சியின் தொழிலாளர் பிரிவான ராஷ்டிரிய மஸ்தூர் சங்கத்தின் நிறுவன உறுப்பினர்களில் பாபுலால் கௌரும் ஒருவராவார்.

இந்திரா காந்தி அறிவித்த நெருக்கடி நிலை காலத்தில் பாபுலால் கௌர் மிசா சட்டத்தில் கைதாகி 19 மாதங்கள் சிறைவாசம் அனுபவித்தவர். பாபுலால் கௌர் 1977-ஆம் ஆண்டு முதல் 2003-ஆம் ஆண்டு முடிய போபாலின் கோவிந்தபூர் சட்டமன்றத் தொகுதியிலிருந்து தொடர்ந்து ஏழு முறை மத்தியப் பிரதேச சட்டமன்றத்திற்கு தேர்ந்தெடுக்கப்பட்டவர்.

1999 - 2003 முடிய மத்தியப் பிரதேசத்தின் 11வது சட்டமன்றத்தின் எதிர்கட்சி தலைவராகத் தலைவராக செயல்பட்டவர். மேலும் பாரதிய ஜனதா கட்சியின் தேசியத் துணைத் தலைவராகவும் பணியாற்றியவர்.
8 டிசம்பர் 2003 முதல் மத்தியப் பிரதேச மாநிலத்தின் நகர வளர்ச்சித் துறை, சட்டத் துறை அமைச்சராக பதவி வகித்தவர். 23 ஆகஸ்டு 2004 முதல் 29 நவம்பர் 2005 முடிய மத்தியப் பிரதேச மாநில முதலமைச்சராக பதவி வகித்தவர்.

கோவிந்தபுரா சட்டமன்றத் தொகுதியிலிருந்து மீண்டும் மத்தியப் பிரதேச சட்டமன்றத்திற்கு தேர்ந்தெடுக்கப்பட்ட பாபுலால் கௌர், சிவ்ராஜ் சிங் சௌஃகான் அமைச்சரவையில் 21 டிசம்பர் 2013 அன்று மூத்த அமைச்சராக பதவியேற்றார்.


Dept. of Public Relations - Life Sketch


</doc>
<doc id="324451" url="https://ta.wikipedia.org/wiki?curid=324451" title="ஒடுக்கப்படும் தமிழ் ஊழியர் சங்கம்">
ஒடுக்கப்படும் தமிழ் ஊழியர் சங்கம்

ஒடுக்கப்படும் தமிழ் ஊழியர் சங்கம் என்பது 1927 ஆம் ஆண்டு தாழ்த்தப்பட்ட சமூகத்தவர்கள் தங்கள் உரிமைகளை மீட்டெடுப்பதை நோக்கமாகக் கொண்டும், அவர்களைப் பிரதிநிதப்படுத்தவும் இலங்கையின் வட மாகாணத்தில் உருவாக்கப்பட்ட ஒர் அமைப்பு ஆகும். யோவேல் போல், எஸ்.ஆர். ஜேக்கப், ஏ.பி. இராஜேந்திரா ஆகியோர் இந்த அமைப்பின் முக்கிய செயற்பாட்டாளர்களாக விளங்கினர். இவர்கள் அரச விசாரணைக் குழுக்களுக்கு தாழ்த்தப்பட்ட மக்கள் சமூகத்தில், கல்வியில், பொருளாதாரத்தில், அரச சேவைகளை அணுகுவதில் எதிர்நோக்கும் ஒடுக்குமுறைகளை, இடர்களை எடுத்துரைத்தனர். "திரு போல் அவர்கள், சர்வசன வாக்குரிமை படித்தவர்களுக்கு மட்டுந்தான் வழங்கப்பட வேண்டும் என்று சேர் பொன்னம்பலம் இராமநாதன் போன்ற தலைவர்கள் கூற்றினை எதிர்த்து சர்வசன வாக்குரிமை சகலருக்கும் வேண்டும் என்று வாதிட்டார்".


</doc>
<doc id="324456" url="https://ta.wikipedia.org/wiki?curid=324456" title="சம ஆசனம், சம போசனம் இயக்கம்">
சம ஆசனம், சம போசனம் இயக்கம்

சம ஆசனம், சம போசனம் இயக்கம் என்பது இலங்கையில் 1900 களின் தொடக்கப்பகுதியில் முன்னெடுக்கப்பட்ட ஒரு சமூக இயக்கம் ஆகும். குறிப்பாக உடுவில் பெண்கள் பாடசாலையில் நெவின்ஸ் செல்வதுரை, ஹன்டி பேரின்பநாயகம், வண. பிக்னெல் பாதிரியார், வண. மத்யூஸ் சுவாமிகள், மருத்துவர் ஜேம்ஸ், சி. பொன்னம்பலம், எஸ். டபிள்யூ மகாதேவா மற்றும் பலர் ஒன்றுகூடி தொடங்கிய இயக்கம் ஆகும். இந்த இயக்கம் தாழ்த்தப்பட்டவர்கள் பள்ளிகளில், பொது இடங்களில் பாகுபாட்டுடன் நடத்தப்படுவதை எதிர்த்தது.

1930 இல் இலங்கையில் சம ஆசனம், சம போசனம் சட்டமாக்கப்பட்டதற்கு இந்த இயக்கத்தின் செயற்பாடுகள் ஒரு காரணமாக அமைந்தன. அவ்வாறு சட்டமாக்கப்பட்ட போது சாதிய சார்புடையவர்கள் பதினைந்து பாடசாலைகளை தீ வைத்து எரித்தனர்.


</doc>
<doc id="324461" url="https://ta.wikipedia.org/wiki?curid=324461" title="உமையாள்புரம் உமாபதீசுவரர் கோயில்">
உமையாள்புரம் உமாபதீசுவரர் கோயில்

உமையாள்புரம் உமாபதீசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் உமையாள்புரம் அருகே கடியாப்பட்டி என்னுமிடத்தில் அமைந்துள்ளது. 

இக்கோயிலின் மூலவராக உமாபதீசுவரர் உள்ளார். தம்மை வழிபடுபவர்களுக்கு மங்களத்தை அருளுவதால் இறைவி மங்களாம்பிகை எனப்படுகிறார். அம்மனுக்கு செம்பருத்தி மாலையும் கிரீடமும் அணிவிக்கின்றனர். 

இக்கோயிலில் மூலவர் சன்னதி கிழக்கு நோக்கிய நிலையிலும், அம்மன் சன்னதி மேற்கு நோக்கிய நிலையிலும் அமைந்துள்ளன. துவார கணபதி, துவார தண்டாயுதபாணி, கஜலட்சுமி, தட்சிணாமூர்த்தி ஆகியோரின் சன்னதிகள் உள்ளன. 
பிரதோஷம், சிவராத்திரி, விநாயகர் சதுர்த்தி, நவராத்திரி போன்ற விழாக்கள் இங்கு சிறப்பாகக் கொண்டாடப்படுகின்றன. 


</doc>
<doc id="324463" url="https://ta.wikipedia.org/wiki?curid=324463" title="ஃபவுலர் கரைசல்">
ஃபவுலர் கரைசல்

ஃபவுலர் கரைசல் "(Fowler's solution)" என்பது 1% பொட்டாசியம் ஆர்சனைட்டைக் (KAsO2) கொண்டுள்ள ஒரு கரைசலாகும். ஒரு காலத்தில் இக்கரைசல், நோய்க்கான பரிகாரம் அல்லது சத்து மருந்து என்று கருதப்பட்டது. இங்கிலாந்து நாட்டின் சிடாஃபோர்டு நகரைச் சேர்ந்த தாமசு ஃபவுலர், 1786 ஆம் ஆண்டு காப்புரிமை பெற்ற ஒரு மருந்து, சுவையற்ற குளிர்காய்ச்சல் சொட்டு மருந்துக்கு மாற்றாக இதை முன்மொழிந்தார். 1845 ஆம் ஆண்டு முதல் இரத்தப்புற்று நோய்ச் சிகிச்சைக்குப் பயன்படுத்தப்படுகிறது .

1905 ஆம் ஆண்டு முதல் கனிம ஆர்சனிக் சேர்மங்களின் பயன்பாடு குறைந்து கரிம ஆர்சனிக் சேர்மங்களின் பக்கம் பார்வை திரும்பியது. அட்டாக்சில் முதலாவது கரிம ஆர்சனிக் சேர்மமாகும் . 1950 ஆம் ஆண்டு வரையிலும் கூட அமெரிக்காவில் ஃபவுலர் கரைசல் மலேரியா, வலிப்பு, மேகப்புண் போன்ற சில நோய்களுக்கு பரிந்துரைக்கப்பட்டது.

ஆர்சனிக் சேர்மங்கள் நச்சுத்தன்மை கொண்டவை என்பதாலும் இவை பக்க விளைவுகள் கொண்ட புற்று நோயூக்கிகள் என்பதாலும்ஃபவுலர் கரைசல் பயன்பாடு குறைந்துவிட்டது. ஆர்சனிக் மூவாக்சைடு மருந்து இரத்தப்புற்று நோய்க்கு உரிய மருந்து என அமெரிக்க உணவு மற்றும் மருந்து நிர்வாகம் 2001 ஆம் ஆண்டு பரிந்துரை செய்ததைத் தொடர்ந்து மீண்டும் ஆர்சனிக்கல் மருந்துகள் பயன்பாட்டுக்கு வந்துள்ளன and interest in arsenic has returned.).



</doc>
<doc id="324465" url="https://ta.wikipedia.org/wiki?curid=324465" title="கிடாத்தலைமேடு துர்காபுரீசுவரர் கோயில்">
கிடாத்தலைமேடு துர்காபுரீசுவரர் கோயில்

கிடாத்தலைமேடு துர்காபுரீசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

இக்கோயில் தஞ்சாவூர் மாவட்டத்தில் கிடாத்தலைமேடு என்னுமிடத்தில் அமைந்துள்ளது. கிடாத்தலையோடு கூடிய அசுரன் தேவர்களைக் கொடுமைப்படுத்தியபோது அவர்கள் வந்து அபயம் அடையவே அம்பாள் அவனுடைய தலையை வெட்டினாள். அந்தத் தலை விழுந்த இடம் கிடாத்தலைமேடு என்றழைக்கப்படுகிறது. 

இக்கோயிலின் மூலவராக துர்காபுரீசுவரர் உள்ளார். இறைவி காமுகாம்பாள் எனப்படுகிறார். அம்பாள் கடாத்தலைவனைக் கொன்ற பாவம் தீர இங்கு வந்து இறைவனை வழிபட்டாள். அவள் வழிபட்ட லிங்கமே துர்காபுரீசுவரர் என்றானது. 

இக்கோயிலில் வேலைப்பாட்டுடன்கூடிய நந்தி, பைரவர், சூரியன், நாகர், மாரியம்மன், சாமுண்டீசுவரி, துர்க்கை ஆகியோரின் சன்னதிகள் உள்ளன.
துர்க்கை வடக்கு நோக்கிய நிலையில் கிடாத்தலையின்மீது நின்ற நிலையில் உள்ளார். கைகளில் சக்கரம், பாணம், வில், கத்தி, கேடயம் போன்றவ்ற்றைக் கொண்டுள்ளார். சக்ர பூர்ண மகாமேருவும் அமைக்கப்பட்டுள்ளது. துர்க்கையம்மன் சன்னதிக்கு எதிராக 20 அடி உயரத்தில் உள்ள சூலத்தினை சாமுண்டீசுவரியாக வழிபடுகின்றனர்.
பிரதோஷம், சிவராத்திரி, நவராத்திரி, பௌர்ணமி போன்ற விழாக்கள் இங்கு சிறப்பாகக் கொண்டாடப்படுகின்றன. 


</doc>
<doc id="324467" url="https://ta.wikipedia.org/wiki?curid=324467" title="கூம்பாளை (நெல்)">
கூம்பாளை (நெல்)

கூம்பாளை அல்லது கூம்வாளை பாரம்பரிய நெல் வகைகளில் முதன்மையானதாக கருதப்படும் இந்நெல், தென்னம்பாளைப் போன்ற நெற்கதிர்கள் வெளிவருவதால் இந்த நெற்பயிருக்கு கூம்பாளை என அழைக்கப்படுகிறது. நெல்லும், அரிசியும் சிவப்பு நிறத்திலேயே காணப்படும் கூம்பாளை நெல், மணற்பாங்கான பகுதிகளில் செழித்து வளரக்கூடியதாகும். சம்பா பருவத்திற்கு மிகவும் ஏற்ற இராகமான இது, 128 - 130 நாட்களில் அறுவடைக்கு வரக்கூடியது. ஏக்கருக்கு சுமார் 1350 கிலோ நெல் தானியமும், சுமார் 1800 கிலோ வைக்கோலும் தரக்கூடிய இந்நெல் வகை, சுமார் ஐந்தடி (5 அடி) உயரம் வரையில் வளரும் இயல்புடையது. 

பண்டையக்கால நெல் வகைகள் ஒவ்வொன்றுக்கும் ஒவ்வொரு சிறப்பு மருத்துவக் குணம் இருந்தபோதிலும் கூம்பாளைக்கு மகத்தான மருத்துவக் குணம் உண்டு. நோய் எதிர்ப்புச் சக்தி அதீத அளவில் உள்ள இந்த நெல்லை, ஊறவைத்து ஆட்டுக்கல்லில் அரைத்து, பருத்தித் துணியில் வடிகட்டி, அந்த அரிசிப் பாலில் சிறிது தேன் அல்லது நாட்டுச் சர்க்கரை கலந்து தினசரிக் காலை உணவாக உண்டுவந்தால் அசதியைப் போக்கி, உடல் வலிமை பெறுவதாக கூறப்படுகிறது. மேலும் கர்ப்பிணிப் பெண்களுக்கு இந்த அரிசியின் சோறு, பிரசவக் காலத்தில் ஏற்படும் வலி வெகுவாக குறைவதாகவும் கருதப்படுகிறது. 




</doc>
<doc id="324470" url="https://ta.wikipedia.org/wiki?curid=324470" title="புரசக்குடி காளஹஸ்தீஸ்வரர் கோயில்">
புரசக்குடி காளஹஸ்தீஸ்வரர் கோயில்

புரசக்குடி காளஹஸ்தீஸ்வரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் தஞ்சாவூர் மாவட்டத்தில் அய்யம்பேட்டை அருகேயுள்ள சூலமங்கலம் என்னுமிடத்திற்கு அருகே புரசக்குடி என்னுமிடத்தில் அமைந்துள்ளது.

இக்கோயிலின் மூலவராக காளஹஸ்தீஸ்வரர் உள்ளார். இறைவி ஞானாம்பிகை எனப்படுகிறார்.

வாயிலைக் கடந்து உள்ளே செல்லும்போது பலி பீடம், நந்தி ஆகியவை காணப்படுகின்றன. அதனை அடுத்து உள்ளே செல்லும்போது மூலவர் சன்னதி கிழக்கு நோக்கிய நிலையில் அமைந்துள்ளது. அம்மன் சன்னதி தெற்கு நோக்கிய நைலயில் உள்ளது. காசி விசுவநாதர் மற்றும் விஸ்வக்ஞானர் என்றழைக்கப்படுகின்ற இரு லிங்கத் திருமேனிகள் உள்ளன.இக்கோயிலில் பைரவர், சூரியன், சந்திரன், சனீசுவரர், ஆஞ்சநேயர், விநாயகர், வரதராஜப் பெருமாள், முருகன், சண்டிகேசுவரர் ஆகியோர் உள்ளனர். தேவகோஷ்டத்தில் தட்சிணாமூர்த்தி உள்ளார். இங்குள்ள தட்சிணாமூர்த்தி சிற்பத்தின் இடப்புற காலுக்கு கீழ் ஓர் அடியவர் காணப்படுகிறார். அந்த அடியவர் இரு கரங்களைக் கூப்பிய நிலையில் தட்சிணாமூர்த்தியை வணங்கும் கோலத்தில், இடுப்புக்குக் கீழே ஆடை அணிந்த நிலையில் காணப்படுகிறார். இச்சிற்பம் மூன்றாம் குலோத்துங்கன் காலத்தைச் சார்ந்தது என்று கூறுகின்றனர்.

அன்னாபிஷேகம், பிரதோஷம், சிவராத்திரி போன்ற விழாக்கள் இங்கு சிறப்பாகக் கொண்டாடப்படுகின்றன.


</doc>
<doc id="324472" url="https://ta.wikipedia.org/wiki?curid=324472" title="இசுட்ரோன்சியம் பேரியம் நையோபேட்டு">
இசுட்ரோன்சியம் பேரியம் நையோபேட்டு

இசுட்ரோன்சியம் பேரியம் நையோபேட்டு "(Strontium barium niobate)" என்பது SrBaNbO அமைப்பிற்காக 0.32≤x≤0.82. கொண்டுள்ள ஒரு வேதிச் சேர்மம் ஆகும்.

இசுட்ரோன்சியம் பேரியம் நையோபேட்டு ஒரு பெர்ரோ மின்னிய வேதிப்பொருளாகும். பொதுவாக ஒளிவிலகல் பண்புகளால் இது, ஒற்றைப் படிக அமைப்பில் மின்பொறி-ஒளியியல், ஒலி-ஒளியியல், ஒருபரிமாண- ஒளியியல் போன்ற பிரிவுகளில் பயன்படுத்தப்படுகிறது. 

ஆவியாகும் பொருள்களில்லாத நான்முக தங்குதன் வெண்கலச் சேர்மங்கள் சிலவற்றில் இசுட்ரோன்சியம் பேரியம் நையோபேட்டும் ஒன்றாகும். எனவே கட்டமைப்பு தொடர்புகள் ஆய்வுக்கு இது பெரிதும் உதவுகிறது . இயைபில் அதிக அளவு பேரியம் கொண்டவற்றுக்கு இசுட்ரோன்சியம் பேரியம் நையோபேட்டு ஒரு சாதாரண பெர்ரோமின்னிய பொருளாகும். இதை இசுட்ரோன்சியம் மிகை பெர்ரோமின்னியப் பொருளாக மாற்றமுடியும். ஏ-தள நேர்மின் அயனிகளின் அமைப்பு பிறழ்வும், அருகில் அளவுப் பொருத்தமற்ற எண்முக ஆக்சிசன் சரிவும் இயல்புக் குணங்களாயின


</doc>
<doc id="324475" url="https://ta.wikipedia.org/wiki?curid=324475" title="ஆவூர்க் குடைவரை">
ஆவூர்க் குடைவரை

ஆவூர்க் குடைவரை, தமிழ்நாட்டின் திருவண்ணாமலை மாவட்டத்தில் உள்ள ஆவூர் என்னும் ஊரில் உள்ள ஒரு குடைவரை ஆகும். இவ்வூர் திருவண்ணாமலை - விழுப்புரம் சாலையில், திருவண்ணாமலையில் இருந்து 19 கிலோமீட்டர் தூரத்தில் உள்ளது. இன்றும் மக்களால் வழிபாட்டுக்காகப் பயன்படுத்தப்படும் இக்கோயில் "குகை வரதராசப் பெருமாள் கோயில்" என்றும் "கரிமணிக்கத்தாழ்வார் கோயில்" என்றும் அழைக்கப்படுகிறது. இது பல்லவர்காலத்தைச் சேர்ந்த குடைவரை.

மண்டபங்கள் ஏதும் இன்றிக் கருவறை மட்டும் பாறையில் நேரடியாகக் குடையப்பட்டுள்ளது. இது ஒரு சிறிய குடைவரை. திருமாலுக்காக அமைக்கப்பட்ட இக்குடைவரைக்குள் நிற்கும் கோலத்தில் திருமாலின் சிற்பம் காணப்படுகிறது. இது தொடர்ந்து வழிபாட்டில் இருப்பதால், பல பிற்காலத்துக் கட்டுமானங்களும் இக்குடைவரையுடன் சேர்த்து அமைக்கப்பட்டுள்ளன.


</doc>
<doc id="324477" url="https://ta.wikipedia.org/wiki?curid=324477" title="திரைக்கோயில் குடைவரை">
திரைக்கோயில் குடைவரை

திரைக்கோயில் குடைவரை, தமிழ்நாட்டின் திருவண்ணாமலை மாவட்டத்தில் உள்ள திரைக்கோயில் என்னும் ஊரில் உள்ள ஒரு குடைவரை ஆகும். இது முற்றுப்பெறாத நிலையில் உள்ளது.

இக்குடைவரையில் ஒரு வரிசையில் தூண்கள் காணப்படுகின்றன. இத்தூண்களில் இரண்டு முழுத்தூண்கள். பக்கச் சுவர்களுடன் ஒட்டியவாறு இரண்டு அரைத்தூண்களும் உள்ளன. தூண்களின் மேற் பகுதியும், கீழ்ப்பகுதியும் சதுர வெட்டுமுகம் கொண்டனவாகக் காணப்பட்டாலும், இடைப்பகுதி அரைகுறையாக உள்ளது. உட்புறப் பணிகளும் முழுமை பெறவில்லை. இது குடையப்பட்ட பாறையில் பழுது இருப்பது தெரிந்ததால் வேலை இடையில் கைவிடப்பட்டதாகத் தெரிகிறது.

இது பல்லவர் காலத்தைச் சேர்ந்தது எனினும், துல்லியமாக இதன் காலத்தை அறிந்துகொள்வதற்கான சான்றுகள் கிடைக்கவில்லை.


</doc>
<doc id="324480" url="https://ta.wikipedia.org/wiki?curid=324480" title="சிங்கப்பெருமாள்கோயில் குடைவரை">
சிங்கப்பெருமாள்கோயில் குடைவரை

சிங்கப்பெருமாள்கோயில் குடைவரை, தமிழ்நாட்டின் காஞ்சிபுரம் மாவட்டத்தில் உள்ள சிங்கப்பெருமாள்கோயில் என்னும் ஊரில் அமைந்துள்ள ஒரு குடைவரை ஆகும். இவ்வூர் முற்காலத்தில் "நரசிங்க விண்ணகரம்" என அழைக்கப்பட்டதற்கான கல்வெட்டுச் சான்றுகள் உள்ளன. தற்காலத்திலும் மக்கள் வழிபடும் வைணவக் கோயிலாக இக்குடைவரைக் கோயில் உள்ளது.

இக்குடைவரையின் மண்டபத்தில் முகப்பை அண்டி இரண்டு முழுத்தூண்களையும், இரண்டு அரைத் தூண்களையும் உள்ளடக்கிய தூண் வரிசை உள்ளது. இத்தூண்களின் மேற்பகுதியும், கீழ்ப்பகுதியும் சதுர வெட்டுமுகம் கொண்டனவாகவும் இடைப்பகுதி எண்கோணப்பட்டை வடிவிலும் உள்ளன. இவற்றின் மேல் போதிகை, உத்தரம் ஆகிய உறுப்புக்கள் காணப்படுகின்றன. மண்டபத்தின் பின்பக்கச் சுவரில் கருவறை குடையப்பட்டுள்ளது. கருவறையுள் திருமாலின் சிற்பம் உள்ளது. இக்குடைவரையில் வாயிற்காவலர் சிற்பங்களோ, வேறு சிற்பங்களோ இல்லை.

தொடர்ந்து வழிபாட்டுக்குரிய கோயிலாக இது இருப்பதால், தேவைக்கேற்பப் பிற்காலத்தில் இக்குடைவரையை அண்டிப் பல கட்டுமானங்கள் அமைக்கப்பட்டுள்ளன.

இக்குடைவரையின் தூண்களில் கல்வெட்டுக்கள் காணப்படுகின்றன. இவற்றில் ஒன்று முதலாம் இராசராசன் காலத்தைச் சேர்ந்தது. இவ்வூரின் பெயரை நரசிங்க விண்ணகரம் எனக் குறிப்பிடும் இக்கல்வெட்டு, இவ்வூரின் பெயரால் இங்குள்ள இறைவரையும் "நரசிங்க விண்ணகரத் தேவர்" என்கிறது.


</doc>
<doc id="324481" url="https://ta.wikipedia.org/wiki?curid=324481" title="பிசுமத் ஐதராக்சைடு">
பிசுமத் ஐதராக்சைடு

பிசுமத் ஐதராக்சைடு "(Bismuth hydroxide)" என்பது Bi(OH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மத்தின் பண்புகள் முழுவதுமாக வரையறை செய்யப்படவில்லை. ஒரு பிசுமத் உப்புக் கரைசலுடன் காரத்தைச் சேர்ப்பதால் வெண்மை நிறச் சீவல்களாக பிசுமத் ஆக்சைடு ஐதரேட்டுஅல்லது பிசுமத் ஐதரேற்று உண்டாகிறது. செரிமான மண்டல நோய்கள் சிகிச்சையில் பயன்படுத்தப்படும் பாதுகாப்புப் பொருளில் பிசுமத் பாலாகப் பயனாகிறது. நீரிய அமோனியா பிசுமத்(III) அயனியுடன் வினைபுரிந்து வெண்மைநிற பிசுமத் ஐதராக்சைடு வீழ்படிவாகிறது. 


</doc>
<doc id="324485" url="https://ta.wikipedia.org/wiki?curid=324485" title="சிங்கவரம் குடைவரை">
சிங்கவரம் குடைவரை

சிங்கவரம் குடைவரை, தமிழ்நாட்டின் விழுப்புரம் மாவட்டத்தில் செஞ்சி வட்டத்தில் உள்ள சிங்கவரம் என்னும் ஊரில் அமைந்துள்ள ஒரு குடைவரைக் கோயில். இதை "அரங்கநாதன் குடைவரைக் கோயில்" எனவும் அழைப்பர்.

இக்குடைவரையின் மண்டபத்தில் இரண்டு வரிசைத் தூண்கள் உள்ளன. ஒவ்வொரு வரிசையிலும் இரண்டு முழுத்தூண்களும், பக்கச் சுவர்களோடு ஒட்டியவாறு இரண்டு அரைத்தூண்களும் அமைக்கப்பட்டுள்ளன. தூண்கள் மேலும் கீழும் சதுர வெட்டுமுகத்துடனும், நடுப்பகுதி எண்பட்டை வடிவிலும் அமைந்துள்ளன. இத்தூண்களில் தாமரைச் சிற்ப வடிவங்கள் உள்ளன. இவற்றின் மேல் போதிகை, உத்தரம் ஆகிய உறுப்புக்களும் காணப்படுகின்றன. தூண் வரிசைக்கு இருபுறமும் முகப்புப் பகுதியில் வாயிற்காவலர் சிற்பங்கள் உள்ளன. மண்டபத்தின் பின்புறம் அதன் முழு அகலத்துக்குக் கருவறை உள்ளது. இக்கருவறையுள் கிடந்த நிலையில் திருமாலின் உருவம் "பள்ளிகொண்ட பெருமான்" வடிவில் செதுக்கப்பட்டுள்ளது. 

இக்குடைவரையில் உள்ள வாயிற்காவலர் சிற்பங்கள் போன்றவை மகேந்திரவர்மன் காலத்தவை எனக்கருதும் துப்ராயல், சிங்கவரம் (சிங்கபுரம்) சிம்மவிட்டுணுவால் நிறுவப்பட்டது என்றும், அதனால் இக்குடைவரை சிம்மவிட்டுணு காலத்தில் குடையப்பட்டது என்றும் கருதுகிறார். எனினும் இது பரமேசுவரவர்மன் காலத்தைச் சேர்ந்தது எனச் சில ஆய்வாளர்கள் கருதுகின்றனர்.


</doc>
<doc id="324486" url="https://ta.wikipedia.org/wiki?curid=324486" title="பிசுமத் பென்டாபுளோரைடு">
பிசுமத் பென்டாபுளோரைடு

பிசுமத் பென்டாபுளோரைடு "(Bismuth pentafluoride)" என்பது BiF</br>5 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வெண்மை நிறத்திண்மமாக காணப்படும் இச்சேர்மம் உயர் வினைத்திறன் கொண்டுள்ளது. குறிப்பிட்ட ஒரு பண்பு என்றில்லாமல், இச்சேர்மம் ஆய்வாளர்களின் கவனத்தை பெரிதும் ஈர்த்து வருகிறது.

மாறுபக்க மூலைகலைப் பகிர்ந்து கொள்ளும் BiF6 எண்முகங்களால் ஆன ஒரு பரிமாணச் சங்கிலிகள் கொண்டிருக்கும் பலபடிசார் கட்டமைப்பை BiF5 சேர்மம் ஏற்றுள்ளது. This is the same structure as "α"-UF.

பிசுமத் முப்புளோரைடுடன் (BiF3) புளோரினை 500 பாகை செல்சியசு வெப்பநிலைக்கு சூடுபடுத்தினால் பிசுமத் பென்டாபுளோரைடு உருவாகிறது .

மற்றொரு மாற்று தொகுப்பு முறையில் குளொரின் முப்புளோரைடு (ClF3) 350 பாகை செல்சியசு வெப்பநிலையில் ஒரு புளோரினேற்றும் முகவராகச் செயல்பட்டு பிசுமத் பென்டாபுளோரைடு உருவாகிறது.

நெடுங்குழு 15 தனிமங்களில் அதிக வினைத்திறம் மிக்க சேர்மமாகவும் மிக வலிமையான புளோரினேற்றும் முகவராகவும் பிசுமத் பென்டாபுளோரைடு காணப்படுகிறது. தண்ணீருடன் தீவிரமாக வினைபுரிந்து அல்லது அறைவெப்ப நிலையி கந்தகம் அல்லது அயோடின் உடன் வினைபுரிந்து ஓசோனையும் ஆக்சிசன் இருபுளோரைடையும் கொடுக்கிறது. 

BiF5 பாரபீன் எண்ணெய்களுடன் வினைபுரிந்து 50 பாகை செல்சியசு வெப்பநிலைக்கு மேல் புளோரினேற்றம் செய்து புளோரோகார்பன்களைக் கொடுக்கிறது. 150 ° செ வெப்பநிலையில் UF4 சேர்மத்தை UF6 ஆகவும்180 ° செ வெப்பநிலையில் Br2 வை BrF3 ஆகவும், Cl2 வை ClF.ஆக்வும் ஆக்சிசனேற்றம் செய்கிறது. 
காரவுலோக புளோரைடுகளுடன் BiF5 வினைபுரிந்து எக்சாபுளோரோபிசுமத்தேட்டு எதிர்மின் அயனிகள் [BiF6]−.கொண்ட எக்சாபுளோரோபிசுமத்தேட்டு M[BiF6] உருவாகிறது .


</doc>
<doc id="324490" url="https://ta.wikipedia.org/wiki?curid=324490" title="தஞ்சாவூர் குறிச்சித்தெரு முருகன் கோயில்">
தஞ்சாவூர் குறிச்சித்தெரு முருகன் கோயில்

தஞ்சாவூர் குறிச்சித்தெரு முருகன் கோயில் தஞ்சாவூர் நகரில் குறிச்சித் தெருவில் அமைந்துள்ளது.

கருவறையில் முருகன் வள்ளி தெய்வானையுடன் காணப்படுகிறார். கருவறைக்கு முன்பாக வலப்புறம் விநாயகர் உள்ளார். எதிரில் மயிலும், பலி பீடமும் காணப்படுகின்றன.

மூன்று நிலை ராஜகோபுரத்தைக் கொண்டு இக்கோயில் அமைந்துள்ளது. முகப்பில் அறுபடை வீடுகளில் காணப்படுகின்ற முருகனின் திருமேனிகள் சுதை வடிவில் காணப்படுகின்றன. நடுவில் சிவனும் பார்வதியும் காளை மீது அமர்ந்துள்ள நிலையில் அவர்களின் வலது புறம் விநாயகரும், இடது புறம் முருகனும் நின்ற நிலையில் உள்ளனர். வாயிலை அடுத்து காணப்படுகின்ற முன் மண்டபத்தில் வலது புறம் உள்ள தூணில் விநாயகரும், இடது புறம் உள்ள தூணில் முருகனும் உள்ளனர். மண்டபத்தின் இடது புறம் நடராஜர் சிவகாமியுடன் உள்ளார். அடுத்து லிங்கத் திருமேனி உள்ளது. அதற்கு முன்பாக நந்தியும் பலி பீடமும் உள்ளன.திருச்சுற்றில் பின் புறம் நாக சிற்பம் உள்ளது. தேவகோட்டத்தில் துர்க்கையம்மன் உள்ளார். கோயிலின் இடப்புறம் நவக்கிரக சன்னதி உள்ளது. அடுத்து ஆஞ்சநேயர் உள்ளார்.

இக்கோயிலில் 24 ஆகஸ்டு 1984இல் குடமுழுக்கு நடைபெற்றதற்கான கல்வெட்டு காணப்படுகிறது.

தஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்ச்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர். சுமார் 40 வருடங்களாக இப்பகுதியிலுள்ள முருக பக்தர்கள் ஒரே நாளில் இந்த அனைத்து முருகன் கோயில்களுக்கும் பாத யாத்திரையாகச் சென்று வருவதாகக் கூறினர்.


</doc>
<doc id="324492" url="https://ta.wikipedia.org/wiki?curid=324492" title="கீழ்மாவிலங்கைக் குடைவரை">
கீழ்மாவிலங்கைக் குடைவரை

கீழ்மாவிலங்கைக் குடைவரை, தமிழ்நாட்டின், விழுப்புரம் மாவட்டத்தில், திண்டிவனம் வட்டத்தில் உள்ள கீழ்மாவிலங்கை எனப்படும் ஊரில் காணப்படும் ஒரு குடைவரை ஆகும். திண்டிவத்தில் இருந்து தேசூர் செல்லும் வழியில் திண்டிவனத்தில் இருந்து 12 கிலோமீட்டர் தொலைவில் இவ்வூர் உள்ளது. இவ்வூரில் உள்ள பாறை ஒன்றில் திருமாலுக்கான இக்குடைவரை குடையப்பட்டுள்ளது. "முகரப் பெருமாள் கோயில்" என்ற பெயரும் இதற்கு உண்டு.

இது மிகச் சிறிய குடைவரை. இதுவரை அறியப்பட்டவற்றுள் தொண்டை மண்டலத்தில் உள்ள மிகச் சிறிய குடைவரை இது என்று கூறப்படுகின்றது. இக்குடைவரையில் தூண்கள் எதுவும் இல்லை. இதன் பின் சுவரில் நிற்கும் நிலையில் திருமாலின் புடைப்புச் சிற்பம் உள்ளது. முகப்பில் குடைவின் இரு பக்கங்களிலும் வாயிற்காவலர் புடைப்புச் சிற்பங்கள் உள்ளன. இச்சிற்பங்கள் பண்பட்ட அமைப்புக் கொண்டவை அல்ல.

இதன் காலத்தைச் சரியாக அறியக்கூடிய வகையில் கல்வெட்டுக்கள் எதுவும் இக்குடைவரையிலோ அயலிலோ காணப்படவில்லை. இது மகேந்திரவர்மன் காலத்தைச் சேர்ந்தது என்ற கருத்து உள்ளது. அதேவேளை, இங்குள்ள சிற்பத்தின் தன்மையைக் கொண்டு இது இராசசிம்மன் காலத்துக்கும், நந்திவர்மன் காலத்துக்கும் இடைப்பட்ட காலத்தைச் சேர்ந்ததாக இருக்கக்கூடும் என்றும் சில அறிஞர்கள் கருதுகின்றனர். 


</doc>
<doc id="324493" url="https://ta.wikipedia.org/wiki?curid=324493" title="பிசுமத் செலீனைடு">
பிசுமத் செலீனைடு

பிசுமத் செலீனைடு "(Bismuth selenide)" என்பது BiSe) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பிசுமத், செலீனியம் தனிமங்கள் இணைந்து சாம்பல்நிறப் பொடியாக பிசுமத் செலீனைடு உருவாகிறது. பிசுமத்(III) செலீனைடு என்ற பெயராலும் அழைக்கப்படும் இச்சேர்மம் ஒரு குறைக்கடத்தியாகவும் வெப்பமின்னிய பொருளாகவும் பயன்படுகிறது . சரியான விகிதச்சமவியல் அளவுகளில் உருவாகும் பிசுமத் செலீனைடு, 0.3 எலக்ட்ரான் வோல்ட் ஆற்றல் இடைவெளியுடைய குறைக்கடத்தியாக பயனாகிறது. இயற்கையாகத் தோன்றும் செலீனியக் காலியிடங்கள் எலக்ட்ரான் கொடையாளிகளாகச் செயல்படுகின்றன. பிசுமத் செலீனைடு ஓர் அரை உலோகமாகச் செயல்படுகிறது. இடத்தியல் ஆய்வுகளின்படி பாதுகாக்கப்பட்ட மேற்பரப்பு நிலைகள் பிசுமத் செலீனைடில் அறியப்பட்டன. இவை தொடர்பாம ஆய்வுகள் தற்போது ஆய்வு நிலையில் உள்ளன which is the subject of ongoing scientific research.. 


</doc>
<doc id="324496" url="https://ta.wikipedia.org/wiki?curid=324496" title="பிரம்மதேவா">
பிரம்மதேவா

பிரம்மதேவா (1060- 1130) என்பவர் கணித நிபுணர்.  ஆரியபட்டரின் ஆரியப்பாட்டியா என்னும் நூலுக்குத் திறனாய்வு நூல் எழுதினார். அந்தத் திறனாய்வு நூலின் பெயர் கானபிரகாச ஆகும். திரிகோணவியல் பற்றியும் வானியல் பற்றியும் இந்தத் திறனாய்வு நூலில் எழுதப்பட்டுள்ளது.  வட இந்தியா உத்தரப்பிரதேச மாநிலம், மதுரா மாவட்டத்தைச் சேர்ந்த 
சந்திரபுத்தவின் மகன் பிரம்மதேவா ஆவார்.


</doc>
<doc id="324497" url="https://ta.wikipedia.org/wiki?curid=324497" title="மேலச்சேரிக் குடைவரை">
மேலச்சேரிக் குடைவரை

மேலச்சேரிக் குடைவரை, தமிழ்நாட்டின் திருவண்ணாமலை மாவட்டத்தில் செஞ்சி வட்டத்தில் அமைந்துள்ள மேலச்சேரி என்னும் ஊரில் காணப்படும் ஒரு குடைவரைக் கோயில். இது சிவனுக்காக அமைக்கப்பட்ட கோயில் ஆகும். இது "மட்டிலேசுவரர் கோயில்" என அழைக்கப்பட்டதாகத் தெரிகிறது. இது பல்லவர் காலத்தைச் சேர்ந்தது.

இக்குடைவரையில் உள்ள மண்டபத்தில் ஒரு வரிசைத் தூண்களே உள்ளள. இவ்வரிசையில் இரண்டு முழுத் தூண்களும், பக்கச் சுவர்களோடு ஒட்டி இரண்டு அரைத் தூண்களும் உள்ளன. இது சதுரம்-எண்பட்டை-சதுரம் என்னும் வடிவில் அமையாமல் தூண்களின் முழு உயரத்துக்கும் சதுரமான வெட்டுமுகம் கொண்டதாகவே அமைக்கப்பட்டுள்ளன. மண்டபத்தின் பின்புறச் சுவரில் குடையப்பட்டு உள்ள கருவறையில் தாய்ப் பாறையிலேயே செதுக்கப்பட்ட ஆவுடையாருடன் கூடிய இலிங்கம் காணப்படுகிறது. பல்லவ மன்னர்கள் தொண்டை மண்டலத்தில் அமைத்த குடைவரைக் கோயில்களில் இவ்வாறு தாய்ப் பாறையில் செதுக்கிய இலிங்கம் காணப்படுவதில்லை ஆதலால், இது இக்கோயிலுக்கு உரிய சிறப்புக்களில் ஒன்று ஆகும். இங்கு மண்டபத்தினுள் காணப்படும் பார்வதி சிற்பமும், குடைவரை முகப்பில் உள்ள பிள்ளையார் சிற்பமும் பிற்காலத்துக்கு உரியவை.

இக்குடைவரையின் தூணொன்றில் காணப்படும் பல்லவ கிரந்தக் கல்வெட்டொன்று "சிறீ சிக்காரி பல்வவேசுவரம் எனப்படும் இந்தச் சிவன் கோயில் பேரரசன் சந்திராதித்த மன்னனால் கட்டப்பட்டது." எனக் குறிப்பிடுகிறது. ஆனால், இங்கே "சிக்காரி" என்பதும், சந்திராதித்தன் என்னும் மன்னன் பெயரும் அடையாளம் காணப்படவில்லை என்பதுடன் இது பல்லவர்களுடன் தொடர்புள்ளதாகவும் காணப்படவில்லை. எனினும் கோயிற் பெயரில் "பல்லவேசுவரம்" என்று இருப்பதாலும், மண்டகப்பட்டு, தளவானூர், சிங்கவரம் போன்ற பல்லவரின் குடைவரைக் கோயில்களுக்கு அண்மையில் அமைந்திருப்பதனாலும் இது பல்லவர் காலத்துக் குடைவரை என்று எடுத்துக்கொள்ளலாம் என்பது சில ஆய்வாளர்கள் கருத்தாக உள்ளது. அத்துடன், பிற அம்சங்களையும் கருத்தில் எடுத்து இது மாமல்லன் எனப்படும் முதலாம் நரசிம்மவர்மன் காலத்தது எனப் பல ஆய்வாளர்கள் நம்புகின்றனர். இங்குள்ள கல்வெட்டின் எழுத்தமைதி மாமல்லபுரத்தில் உள்ள முதலாம் நரசிம்மவர்மனின் கல்வெட்டுக்களோடு ஒத்திருப்பதால், இக்கோயில் ஏழாம் நூற்றாண்டின் நடுப்பகுதியில் குடையப்பட்டிருக்கலாம் என்றும், சந்திராதித்தன் என்பது முதலாம் நரசிம்மவர்மன் அல்லது முதலாம் பரமேசுவரவர்மனுடைய பெயர்களில் ஒன்றாக இருக்கக்கூடும் எனவும் துப்ராயில் கருத்து வெளியிட்டுள்ளார்.


</doc>
<doc id="324510" url="https://ta.wikipedia.org/wiki?curid=324510" title="யாழ்ப்பாண அரசின் சிதைவுகள்">
யாழ்ப்பாண அரசின் சிதைவுகள்

யாழ்ப்பாண அரசின் கட்டட இடிபாட்டு சிதைவுகள் அல்லது யாழ்ப்பாண அரசின் சிதைவுகள் என்பது தற்போடு எச்சியுள்ள யாழ்ப்பாண அரசுடன் தொடர்புபட்ட கட்டடக் கட்டுமானங்களைக் குறிப்பிடுகிறது. இவை நல்லூரில் காணப்படுகின்றன.

ஆரியச் சக்கரவர்த்திகளின் வீடாக இருந்த அரச அரண்மனை போர்த்துக்கேயர் யாழ்ப்பாண அரசை வெற்றி கொள்ளும் வரை முக்கியமாக விளங்கியது.

இது எங்கு அமைந்திருந்தது என்பதில் இரு வேறுபட்ட கருத்துக்கள் காணப்படுகின்றன. ஏனென்றால், தலைநகர் நல்லூரிலும் புத்தளத்திலும் இருந்ததென்றும் மொரோக்கோ வரலாற்றாசிரியர் இப்னு பதூதா குறிப்பின்படி அறியப்படுகின்றது. ஆயினும் தற்போதுள்ள இடுபாட்டு எச்சங்களை நல்லூரில் காணக்கூடியதாகவுள்ளன.

அரச அரண்மனையில் உருவாக்கம் சிங்கை ஆரியச் செகராசசேகரத்தினால் உத்தரவிடப்பட்டது. ஆயினும், இன்னொரு தகவலின்படி, அரண்மனை, பூந்தோட்டம் ஆகியவற்றை உருவாக்க கி.பி. 104 இல் கூழங்கைச் சக்கரவர்த்தி உத்தரவிட்டதாக அறிய முடிகிறது.

தென் இந்திய அமைப்புக்கு ஏற்ப நகர் அமைக்கப்பட்டது. இரு பிரதான வீதிகளும், நான்கு நுளைவு வாயில்களுடன் கூடிய கோயில்களும் அமைக்கப்பட்டிருந்தன. நகர மத்தியில் முத்திரைச் சந்தை அமைக்கப்பட்டது. சதுர வடிவில், அரண்மிக்க நகர் அமைந்திருந்தது. பழைய நல்லூர் கந்தசுவாமி கோயில் அரண்மனையின் பாதுகாப்பு அரணாகக் காணப்பட்டது. அத்துடன் அங்கு அரண்மனை, பூந்தோட்டம், குளம், அரச கட்டடங்களுடன் பிற கட்டடங்களும் அமைக்கப்பட்டிருந்தன.

நகர் பாதுகாப்பிற்காக கொழும்புத்துறை, கோப்பாய், பண்ணைத்துறை ஆகிய இடங்களில் சிறு கோட்டைகள் அமைக்கப்பட்டிருந்தன.
போர்த்துக்கேயரின் முதலாவது படையெடுப்பின்போது முதலாம் சங்கிலியினால் அரண்மனை தீவைக்கப்பட்டது. பின்னர் தொடர்ந்த போர்களினால் அது மேலும் அழிவிற்குள்ளானது. போர்த்துக்கேய, இடச்சு, பிரித்தானிய படையெடுப்புக்களினால் அரண்மனை, கோயில்கள், கட்டடங்கள், கட்டமைப்புக்கள் ஆகியன அழிவுற்றன.

ஆயினும் சில கட்டட இடுபாடுகளின் எச்சங்கள் சிலவற்றை இன்றும் காணக்கூடியதாகவுள்ளது. இவை தற்போது இலங்கை அரசாங்கத்தினால் பாதுகாக்கப்பட்ட தொல்லியல் இடங்களாகப் பட்டியலிடப்பட்டுள்ளன. அவையாவன:

நகர பாதுகாப்பிற்காக அமைக்கப்பட்ட கோட்டைகள் முற்றாக அழிக்கப்பட்டுவிட்டன. கோப்பாயில் சிறிதளவு எச்சம் அண்மைய காலம் வரை இருந்ததாக் கூறப்பட்டது. ஏனையவற்றின் எச்சங்கள் எதுவுமே இல்லை.

தற்போது அமைந்துள்ள கோயில்கள் புதிய இடங்களில் பின்பு புதிதாகக் கட்டப்பட்டன. நல்லூர் சட்டநாதர் கோயில், வெயிலுகந்த விநாயகர் ஆலயம் என்பன ஏறக்குறைய ஒரே இடத்தில் மீளமைக்கப்பட்டடிருக்கலாம் எனக் கருதப்படுகின்றது.

அரண்மணை உட்பட முக்கிய கட்டமைப்புக்கள் எவையும் தற்போது இல்லை.


</doc>
<doc id="324514" url="https://ta.wikipedia.org/wiki?curid=324514" title="தா புரோம்">
தா புரோம்

தா புரோம் ("Ta Prohm", , ஒலிப்பு: பிரசாத் தாப்ரோம்) என்பது கம்போடியாவில் சியேம்ரீப் மாகாணத்தின் அங்கோர் நகரில் அமைந்துள்ள ஒரு கோவிலின் தற்போதைய பெயராகும். கெமர் மொழியில் ராஜவிகாரை என வழங்கப்பட்டு வந்த இக்கோவில் பாயோன் வடிவமைப்பில் கிபி 12ம் நூற்றாண்டின் இறுதியில் அல்லது 13ம் நூற்றாண்டின் ஆரம்பத்தில் கட்டப்பட்டது. இது கெமர் பேரரசர் ஏழாம் ஜெயவர்மன் காலத்தில் மகாயாண பௌத்த மடமாகவும், பல்கலைக்க்ழகமாகவும் கட்டப்பட்டது. ஏனைய அங்கோர் கோவில்களைப் போலல்லாமல், தா புரோம் கோவில் அது கண்டுபிடிக்கப்பட்ட அதே நிலையில் தற்போதும் உள்ளது. இடிபாடுகள் மற்றும் காட்டு சூழலில் வளரும் மரங்கள் இக்கோவிலை சுற்றுலாப் பயணிகளிடையே மிகவும் பிரபலமானதாக உள்ளது. 1992 ஆம் ஆண்டில் இக்கோவில் பகுதியை யுனெசுக்கோ நிறுவனம் 1992 ஆம் ஆண்டில் உலகப் பாரம்பரியக் களங்களின் பட்டியலில் சேர்த்தது. தா புரோம் கோவிலின் பாதுகாப்பு மற்றும் மறுசீரமைப்புத் தொடர்பான திட்டத்தை இந்தியத் தொல்லியல் ஆய்வகம் "அப்சரா" என அழைக்கப்படும் அங்கோர் சியெம்ரீப் நிறுவனம் ஒன்றின் கூட்டுடன் நிருவகித்து வருகிறது.



</doc>
<doc id="324519" url="https://ta.wikipedia.org/wiki?curid=324519" title="திருக்கோளக்குடிக் குடைவரை">
திருக்கோளக்குடிக் குடைவரை

திருக்கோளக்குடிக் குடைவரை, தமிழ்நாட்டின், புதுக்கோட்டை மாவட்டத்தில் உள்ள திருக்கோளக்குடி என்னும் ஊரில் அமைந்துள்ள ஒரு குடைவரைக் கோயில் ஆகும். இவ்வூரைத் "திருக்களக்குடி" என்றும் அழைப்பதுண்டு. பொன்னமராவதியில் இருந்து 13 கிலோமீட்டர் தொலைவிலும், காரைக்குடியில் இருந்து 40 கிலோமீட்டர் தொலைவிலும் இவ்வூர் அமைந்துள்ளது. இது ஒரு பாண்டியர் காலக் குடைவரை. இக்குடைவரைக்கு அண்மையிலும், அதற்குச் செல்லும் வழியிலும் பல காலகட்டங்களையும் சேர்ந்த பிற்காலக் கோயில்களும், கட்டுமானங்களும் காணப்படுகின்றன. குடைவரையே இப்பகுதியில் அமைக்கப்பட்ட முதற் கோயில்.

குடைவரையின் மண்டபம், ஒரு தூண் வரிசையாலும், தளமட்ட வேறுபாட்டாலும் இரண்டு பகுதிகளாகப் பிரிக்கப்பட்டு உள்ளன இவற்றை முகமண்டபம், உள்மண்டபம் எனலாம். இங்கே இரண்டு வரிசைத் தூண்கள் உள்ளன. ஒவ்வொரு வரிசையிலும், இரண்டு முழுத்தூண்களும், பக்கச் சுவர்களுடன் ஒட்டியபடி இரண்டு அரைத்தூண்களும் அமைந்துள்ளன. இத்தூண்கள் ஒவ்வொன்றும் மேலும் கீழும் சதுர அமைப்பையும் நடுவில் எண்பட்டை அமைப்பையும் கொண்டவை. தூண்களின் சதுரப்பகுதிகளில் தாமரைப் பதக்கங்களைச் செதுக்கி அழகூட்டியுள்ளனர். தூண்களுக்கு மேல் தரங்க அமைப்புடன் கூடிய போதிகைகள் உத்தரத்தைத் தாங்கியிருக்குமாறு அமைக்கப்பட்டுள்ளன. உள் வரிசைத் தூண்களுக்கு மேலுள்ள போதிகைகளில் தரங்க அமைப்பு இல்லை.

உள் மண்டபத்தின் பின்பக்கச் சுவரில் ஒரு கருவறை குடையப்பட்டுள்ளது. சதுரவடிவான இக்கருவறையின் நடுவில் தாய்ப் பாறையில் செதுக்கப்பட்ட ஆவுடையாருடன் கூடிய இலிங்கம் உள்ளது. இது தவிரக் கருவறையின் உட்பக்கச் சுவர்களிலோ கூரையிலோ எவ்வித வேலைப்பாடுகளும் இல்லை. கருவறை வாயிலை அண்டி இரு பக்கங்களிலும் இரண்டு அரைத்தூண்கள் உள்ளன. இதே வரிசையில் பக்கத்துக்கு இரண்டாக மேலும் நான்கு அரைத்தூண்களும் அமைக்கப்பட்டுள்ளன. இந்த அரைத்தூண்கள் மண்டபத்தில் உள்ள தூண்களைப் போலன்றி, மூன்று சதுரங்களையும் அவற்றிடையே இரண்டு எண்பட்டைகளையும் கொண்டு வேறுபட்ட வடிவமைப்பில் காணப்படுகின்றன.

இரண்டு தூண் வரிசைகளுக்கும் இடையே கருவறைக்கு எதிரில், அதைப் பார்த்தபடி தாய்ப்பாறையில் செதுக்கப்பட்ட நந்தியின் உருவம் உள்ளது.

திருப்பணிகள் என்ற பெயரில் இக்குடைவரையில் அண்மைக்காலத்தில் செய்யப்பட்ட மாற்றங்கள் இதன் அழகைக் குறைத்துள்ளதுடன், இதன் முழுமையான கலையழகைப் பார்க்க முடியாமல் மறைத்தும் உள்ளன. தவிர இங்குள்ள கல்வெட்டுக்கள் சிலவற்றையும் படிக்கமுடியாதபடி மறைத்துள்ளன.


</doc>
<doc id="324525" url="https://ta.wikipedia.org/wiki?curid=324525" title="இருசிகேசு முகர்ச்சி">
இருசிகேசு முகர்ச்சி

இருசிகேசு முகர்ச்சி ("Hrishikesh Mukherjee", கிரந்த ஒலிப்பு:ரிஷிகேஷ் முகர்ஜி) (30 செப்டம்பர் 1922 – 27 ஆகத்து 2006) புகழ்பெற்ற இந்தித் திரைப்பட இயக்குநர் ஆவார். இவரது முதன்மையான திரைப்படங்களாக "சத்தியகாம்", "இச்சுப்கே இச்சுப்கே", "அனுபமா", "ஆனந்த்", "அபிமான்", "குஃட்ஃடி", "கோல் மால்", "ஆசீர்வாத்", "பவார்ச்சி", "கிசி சே ந கேஹ்னா", "நமக் அராம்" அமைந்திருந்தன.

"இருசி-டா" எனப் பரவலாக அறியப்பட்டவரின் நாற்பதாண்டுத் திரைவாழ்வில் 42 திரைப்படங்களை இயக்கியுள்ளார். தமது சமூகத் திரைப்படங்களுக்காக புகழ்பெற்றிருந்த இருசி-டா இந்திய திரைப்படத்துறையின் பகட்டான மசாலா படங்களுக்கும் மெய்நிகரான கலைப்படங்களுக்கும் இடைப்பட்ட "மத்திய சினிமாவின்" முன்னோடி என அறியப்பட்டார்.

He also remained the chairman of the இந்தியத் திரைப்படத் தணிக்கை குழுவின் (CBFC) தலைவராகவும் தேசியத் திரைப்பட வளர்ச்சிக் கழகத்தின் (NFDC) தலைவராகவும் விளங்கினார். 1999இல் இவருக்கு இந்திய அரசு தாதாசாகெப் பால்கே விருது வழங்கியது; 2001இல் பத்ம விபூசண் விருது பெற்றார். எட்டு பிலிம்பேர் விருதுகள் பெற்ற இருசி-டாவிற்கு 2001இல் என்டிஆர் தேசிய விருது வழங்கப்பட்டது.


</doc>
<doc id="324533" url="https://ta.wikipedia.org/wiki?curid=324533" title="அரளிப்பட்டிக் குடைவரை">
அரளிப்பட்டிக் குடைவரை

அரளிப்பட்டிக் குடைவரை, தமிழ்நாட்டின் சிவகங்கை மாவட்டத்தில், திருப்பத்தூர் - சிங்கம்புணரிச் சாலையில் இருந்து செல்லும் கிளைப் பாதை ஒன்றில் உள்ள அரளிப்பட்டி என்னும் ஊரில் அமைந்துள்ள குடைவரை ஆகும். இவ்வூரில் உள்ள அரவங்கிரி எனப்படும் அரளிப்பாறையின் தென் சரிவில் இக்குடைவரைக் கோயில் குடையப்பட்டுள்ளது. சிவனுக்காக அமைக்கப்பட்ட இக்கோயில் பாண்டியர் காலத்தைச் சேர்ந்தது.

இது ஒரு மிகச் சிறிய குடைவரை. இதன் மண்டபம் வடக்குத் தெற்காக 2.23 மீ நீளமும், கிழக்கு மேற்காக 0.90 மீ அகலமும் கொண்டது. இங்கே தூண்கள் எதுவும் காணப்படவில்லை. இம்மண்டபம் மிகச் சிறியதாக ஆழம் குறைவாக உள்ளதனாற் போலும், சு. இராசவேல், அ. கி. சேஷாத்திரி ஆகியோர் தமது நூலில் இந்த மண்டபத்தைக் கருத்தில் எடுக்காது, இக்குடைவரை கருவறையை மட்டுமே கொண்டது எனக் குறிப்பிட்டுள்ளனர்.

இதன் பின்புறமாக அமைந்த மேற்குச் சுவரில் 0.70 மீ அகலத்தில் கருவறை குடையப்பட்டுள்ளது. அதன் நடுவில் ஆவுடையாரோடு கூடிய இலிங்கம் செதுக்கப்பட்டுள்ளது.

இக்குடைவரையின் மண்டபத்தின் வடக்கு, தெற்கு நோக்கிய பக்கச் சுவர்களில் குழிவாக வெட்டப்பட்ட கோட்டங்களில் சிற்பங்கள் உள்ளன. இவற்றில் தெற்குச் சுவரில் அமைந்துள்ள சிற்பம் நிறைவடையாமல் அரை குறையாக உள்ளது. இது கால்களைக் குத்திட்டு வைத்தபடி அமர்ந்திருக்கும் ஒரு ஆணின் சிற்பம். இதன் பல பகுதிகள் தெளிவாக இல்லை. வடக்குச் சுவரின் கோட்டத்தில் இருப்பது முகலிங்கம் என சு. இராசவேல், அ. கி. சேஷாத்திரி ஆகியோர் அடையாளம் கண்டுள்ளனர். ஆனால் இது, முகப்பில் பிள்ளையார் செதுக்கப்பட்ட இலிங்கம் என மு. நளினியும், இரா. கலைக்கோவனும் கூறுகின்றனர். 


</doc>
<doc id="324534" url="https://ta.wikipedia.org/wiki?curid=324534" title="அலாவுதீன் கான்">
அலாவுதீன் கான்

அலாவுதீன் கான், ("Allauddin Khan") அல்லது பரவலாக பாபா அலாவுதீன் கான் (c. 1862 – 6 செப்டம்பர் 1972) வங்காள சரோது இசைக் கலைஞர் ஆவார். சரோது தவிர பிற இசைக்கருவிகளையும் வாசிக்க கூடியவர். இசைத்தொகுப்பாளரும் கூட. இருபதாம் நூற்றாண்டின் இந்திய பாரம்பரிய இசை ஆசிரியர்களில் மிகப் புகழ்பெற்றவர்.

1935இல், உதய் சங்கரின் நடனக் குழுவினருடன் ஐரோப்பா சென்றுள்ளார். அல்மோராவிலுள்ள உதய் சங்கர் இந்தியப் பண்பாட்டுக் கேந்திரத்தில் சில காலம் பணியாற்றியுள்ளார். தனது இசைவாழ்வில் பல இராகங்களைத் தொகுத்துள்ளார். தற்கால மைகார் கரானாவின் அடிப்படையை நிறுவினார். 1959-60 காலகட்டத்தில் அனைத்திந்திய வானொலி பதிவு செய்த இவரது இசை முக்கியமானதாகும்.

சரோது வித்தகர் அலி அக்பர் கான் மற்றும் அன்னபூர்ணா தேவியின் தந்தை ஆவார். இராசா உசேன் கானின் மாமா ஆவார். இவரது முதன்மைச் சீடர்களாக ரவி சங்கர், நிக்கில் பானர்ச்சி, வசந்த் ராய், பன்னாலால் கோஷ், பகதூர் கான், ராபின் கோஷ், சரண் ராணி பாக்லீவால், ஜோதீன் பட்டாச்சார்யா, டபிள்யூ. டி. அமரதேவா இருந்தனர். கோபால் சந்திர பானர்ஜி, லோபோ, முன்னே கான் மற்றும் புகழ்பெற்ற வீணை கலைஞர், வாசீர் கான் போன்றோரிடம் இசை கற்றார்.

1958இல் பத்ம பூசண் விருதும் 1971இல் பத்ம விபூசண் விருதும் இவருக்கு வழங்கப்பட்டது. முன்னதாக 1954இல், சங்கீத நாடக அகாதமி இந்திய இசைத்துறைக்கு இவராற்றியப் பணிக்காக மிக உயரிய விருதான சங்கீத நாடக அகாதமி கூட்டாளர் விருதை வழங்கியது.



</doc>
<doc id="324537" url="https://ta.wikipedia.org/wiki?curid=324537" title="கட்ச் லாகுனா">
கட்ச் லாகுனா

கட்ச் லாகுனா "(Kutch Lacuna)" என்பது டைட்டனில் காணப்படும் பெரிய இடைவிட்டுத் தோன்றும் ஒரு ஏரியாகும் . 88,4 ° வ ,மற்றும் 217 ° மே என்ற அடையாள ஆள்கூறுகளில் டைட்டனின் மேற்பரப்பில் 175 கிலோமீட்டர் நீளமாக இந்த ஏரி அமைந்துள்ளது. திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன . கேசினி-இயுகென் புறவெளி தேட்டக்கலம் டைட்டனில் கட்ச் லாகுனாவைக் கண்டறிந்தது. இடைவிட்டுத் தோன்றும் ஏரிக்கான அறிகுறிகள் தெரிந்ததால், இந்திய-பாக்கித்தான் எல்லையில் கிரேட் இரான் ஆஃப் கட்ச், சதுப்புநிலம் கண்டறியப்பட்ட பின்னர் 2013 ஆம் ஆண்டு இந்த ஏரிக்கு கட்ச் லாகுனா என்று பெயரிடப்பட்டது. 


</doc>
<doc id="324539" url="https://ta.wikipedia.org/wiki?curid=324539" title="மயிலாடுதுறை சோழீசுவரர் கோயில்">
மயிலாடுதுறை சோழீசுவரர் கோயில்

மயிலாடுதுறை சோழீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டத்தில் மயிலாடுதுறையில் அமைந்துள்ளது. இக்கோயில் ஒரு வைப்புத்தலமாகும். 

இக்கோயிலின் மூலவராக சோழீசுவரர் உள்ளார். பக்தர்களின் வேண்டுகோளை நிறைவேற்றி வைப்பதால் இவர் சொன்னவாறு அறிவார் என்றும் அழைக்கப்படுகிறார். இங்குள்ள இறைவி பரிமள சுகந்தநாயகி என்றும் சௌந்தரநாயகி என்றும் அழைக்கப்படுகிறார்.

விநாயகர், முருகன், சூரியன், சந்திரன், பிரம்மா, தட்சிணாமூர்த்தி, நால்வர், அக்னி, பாதாளசனீசுவரர், துர்க்கை, கஜலட்சுமி, நாகர், நந்தி, சண்டிகேசுவரர் ஆகியோர் உள்ளனர். மகரிஷிகளும் தேவர்களும் சிவனை வழிபட வரும்போது சுயம்புவான சனீசுவரர் அமிர்த கலசத்துடன் அவர்களை வரவேற்றதால் அமிர்தகலச சனீசுவரர் என்றும், பாதாளத்திலிருந்து தோன்றியதால் பாதாள சனீசுவரர் என்றும் அழைக்கப்படுகிறார். சனி தோஷத்தால் பாதிக்கப்பட்ட நளன் பல தலங்களுக்குச் சென்றபின்னர் இங்கு வந்தபோது மூலவர் சிவனை வணங்கியபின் சனீசுவரரை வணங்கியதாகவும் அப்போது அவர் திருநள்ளாறு சென்றால் சனி தோஷம் விலகும் என்றும் கூறியதன் அடிப்படையில் அங்கு சென்று தன் சாபம் நீங்கப் பெற்றதாகக் கூறுவர். 
வைகாசி பௌர்ணமி, மாசி மகம், கார்த்திகை, பிரதோஷம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324542" url="https://ta.wikipedia.org/wiki?curid=324542" title="அபயா லாகசு">
அபயா லாகசு

அபயா லாகசு "(Abaya Lacus)" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் ஐதரோகார்பன் ஏரிகளில் ஒன்றாகும் 

திரவ ஈத்தேனும் மீத்தேனும் சேர்ந்து இந்த ஏரியை உருவாக்குகியுள்ளன. கேசினி விண்வெளி ஆய்வுக்கலம் இந்த ஏரியைக் கண்டறிந்தது. 

73.17°வ மற்றும் 45.55° மே என்ற அடையாள ஆள்கூறுகளில் 65 கிலோமீட்டர் நீளத்திற்கு அபயா லாகசு ஏரி அமைந்துள்ளது. எத்தியோப்பியாவில் உள்ள அபயா ஏரியின் நினைவாக இந்த ஏரிக்கு அபயா லாகசு என்று பெயரிடப்பட்டது.


</doc>
<doc id="324545" url="https://ta.wikipedia.org/wiki?curid=324545" title="பெருஞ்சேரி வாகீசுவரர் கோயில்">
பெருஞ்சேரி வாகீசுவரர் கோயில்

பெருஞ்சேரி வாகீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டத்தில் மயிலாடுதுறை அருகே பெருஞ்சேரி என்னுடமித்தில் அமைந்துள்ளது.

இக்கோயிலின் மூலவராக வாகீசுவரர் உள்ளார். கிழக்கு நோக்கிய நிலையில் உள்ளார். ஆவுடையார் சதுர வடிவில் காணப்படுகிறார். இங்குள்ள இறைவி சுவாதந்தரநாயகி என்று அழைக்கப்படுகிறார். கோயிலின் தல விருட்சம் பன்னீர் மரம் ஆகும்.

கோயில் வாயில் கிழக்கு நோக்கிய நிலையில் உள்ளது. அடுத்து உள்ள திருச்சுற்றில் முதலில் கொடி மரம், நந்தி, பலி பீடம் ஆகியவை காணப்படுகின்றன. மூன்று நிலை ராஜ கோபுரத்தை அடுத்து மற்றொரு மண்டபம் உள்ளது. மண்டபத்தில் வலது புறம் அம்மன் சன்னதி அமைந்துள்ளது. மகாமண்டபத்தை அடுத்து கருவறையில் மூலவர் உள்ளார். விமானம் இந்திர விமான அமைப்பைச் சார்ந்ததாகும். திருச்சுற்றில் சரசுவதி சிவனை பூசிக்கும் சிற்பம் காணப்படுகிறது. தேவக்கோட்டத்தில் விநாயகர், சரசுவதி, தட்சிணாமூர்த்தி, அண்ணாமலையார், பிரம்மா, துர்க்கை ஆகியோர் உள்ளனர். திருச்சுற்றில் மேற்கில் வள்ளி தெய்வானையுடன் கூடிய சுப்பிரமணியரும், கஜலட்சுமியும் உள்ளனர். அருகே வடக்கில் சண்டிகேசுவரர் சன்னதி உள்ளது. வட கிழக்கில் நவக்கிரகங்கள் காணப்படுகின்றன. கிழக்கு திருச்சுற்றில் நான்கு பைரவர் சிலைகள் காணப்படுகின்றன.சிவராத்திரி இக்கோயிலில் சிறப்பாகக் கொண்டாடப்படுகிறது.
சிவனை அழைக்காமல் தக்கன் யாகம் நடத்தியபோது அதில் தேவர்களும், பிரம்மாவும் கலந்துகொண்டனர். பார்வதிதேவி அழைக்காமல் வந்த நிலையில் அவமானப்பட, அதனை அறிந்த சிவன் கோபமடைந்தார். உக்கிரமடைந்த வீரபத்திரர் கோபமடைந்து யாகத்தை அழித்ததுடன் அதில் பங்கேற்ற அனைவரையும் தண்டித்தார். வீரபத்திரனால் பாதிக்கப்பட்ட சரசுவதி தன் கணவரிடம் இந்நிலை குறித்து வருந்திக் கூறினாள். தவத்தால் எதனையும் அடையலாம் என பிரம்மா கருத்து கூற சரசுவதி இங்கு கோயில் கொண்டுள்ள சிவன் முன்பாக தவம் இருந்து தன் குறை நீங்கப் பெற்றாள்.


</doc>
<doc id="324550" url="https://ta.wikipedia.org/wiki?curid=324550" title="வில்லியநல்லூர் காளீசுவரர் கோயில்">
வில்லியநல்லூர் காளீசுவரர் கோயில்

வில்லியநல்லூர் காளீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டத்தில் மயிலாடுதுறை வட்டத்தில் வில்லியநல்லூர் என்னுமிடத்தில் அமைந்துள்ளது.

இக்கோயிலின் மூலவராக காளீசுவரர் உள்ளார். இங்குள்ள இறைவி சிவகாமசுந்தரி என்று அழைக்கப்படுகிறார். இக்கோயிலின் தல மரம் வில்வம் ஆகும்.

தேவகோஷ்டத்தில் கணபதி, தட்சிணாமூர்த்தி, விஷ்ணு, பிரம்மா, துர்க்கை ஆகியோர் உள்ளனர். திருச்சுற்றில் சுப்பிரமணியர் சன்னதியும்,சதுர்முக சண்டிகேசுவரர் சன்னதியும் உள்ளன. சண்டிகேசுவரர் கிருத யுகத்தில் நான்கு முகங்களுடனும், திரேதா யுகத்தில் மூன்று முகங்களுடனும், துவாபர யுகத்தில் இரண்டு முகங்களுடனும், கலி யுகத்தில் ஒரு முகத்துடனும் காணப்படுவார். அந்நிலையில் கலி யுகத்தில் ஒரு முகத்துடன் இருக்க வேண்டியவர் இங்கு நான்கு முகங்களுடன் காணப்படுவது இக்கோயிலின் சிறப்பாகும். இவரை வழிபட்டால் நான்கு தலைமுறைப் பாவங்கள் தம்மை விட்டுச் செல்வதாக பக்தர்கள் நம்புகின்றனர். முதல் யுகத்தில் சிவன் பார்வதி திருமணத்தை திருமணஞ்சேரி என்னுமிடத்தில் விநாயகரே நடத்திவைத்ததாகக் கூறுவர். அவ்வாறு நடத்திவைக்கும்போது இங்கு விநாயகர் வந்துள்ளார்.
பிரதோஷம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324551" url="https://ta.wikipedia.org/wiki?curid=324551" title="போல்செனா லாகசு">
போல்செனா லாகசு

போல்செனா லாகசு "(Bolsena Lacus )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் ஐதரோகார்பன் ஏரிகளில் ஒன்றாகும் . 

திரவ ஈத்தேனும் மீத்தேனும் சேர்ந்து இந்த ஏரியை உருவாக்குகியுள்ளன. கேசினி விண்வெளி ஆய்வுக்கலம் இந்த ஏரியைக் கண்டறிந்தது. 
75.75°வ மற்றும் 10.28° மே என்ற அடையாள ஆள்கூறுகளில் 101 கிலோமீட்டர் நீளத்திற்கு போல்செனா லாகசு ஏரி அமைந்துள்ளது. இத்தாலியில் உள்ள போல்செனா ஏரியின் நினைவாக இந்த ஏரிக்கு போல்செனா லாகசு என்று பெயரிடப்பட்டது. 



</doc>
<doc id="324556" url="https://ta.wikipedia.org/wiki?curid=324556" title="பெயா லாகசு">
பெயா லாகசு

பெயா லாகசு "(Feia Lacus)" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் ஐதரோகார்பன் ஏரிகளில் ஒன்றாகும் கேசினி விண்வெளி ஆய்வுக்கலம் கண்டறிந்து அனுப்பிய தரவுகளின் அடிப்படையில் இந்த ஏரிக்கு 2007 ஆம் ஆண்டு பெயா லாகசு எனப் பெயரிடப்பட்டது.

73.7°வ மற்றும் 64.41° மே என்ற அடையாள ஆள்கூறுகளில் 47 கிலோமீட்டர் நீளத்திற்கு பெயா லாகசு ஏரி அமைந்துள்ளது. பிரேசில் நாடிலுள்ள இலகோவா பெயா ஏரியின் நினைவாக இந்த ஏரிக்கு பெயா லாகசு என்று பெயரிடப்பட்டது. திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன.


</doc>
<doc id="324559" url="https://ta.wikipedia.org/wiki?curid=324559" title="அம்மர் லாகசு">
அம்மர் லாகசு

அம்மர் லாகசு "(Hammar Lacus )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் ஐதரோகார்பன் ஏரிகளில் ஒன்றாகும் 

48.6°வ மற்றும் 308.29° மே என்ற அடையாள ஆள்கூறுகளில் டைட்டனின் மேற்பரப்பில், குறுக்களவில் 200 கிலோமீட்டர் விட்டமும், 18600 கிலோமீட்டர் 2 பரப்பளவும்
கொண்டுள்ளதால் டைட்டனில் உள்ள மூன்றாவது பெரிய ஏரியாக அம்மர் ஏரி கருதப்படுகிறது. திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. ஈரான் நாடிலுள்ள அம்மர் ஏரியின் நினைவாக இந்த ஏரிக்கு அம்மர் லாகசு என்று பெயரிடப்பட்டது. உலகளாவிய வானியல் ஒன்றியம் 2013 ஆம் ஆண்டு டிசம்பர் 3 இல் இப்பெயரை அங்கீகரித்தது. 


</doc>
<doc id="324561" url="https://ta.wikipedia.org/wiki?curid=324561" title="விளத்தொட்டி பிரம்மபுரீசுவரர் கோயில்">
விளத்தொட்டி பிரம்மபுரீசுவரர் கோயில்

விளத்தொட்டி பிரம்மபுரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். 

இக்கோயில் நாகப்பட்டினம் மாவட்டத்தில் திருவிடைமருதூர் வட்டத்தில் திருச்சிற்றம்பலம் அருகில் விளத்தொட்டி என்னுமிடத்தில் அமைந்துள்ளது. இக்கோயில் அப்பரால் பாடப்பெற்ற வைப்புத்தலமாகும்.

இக்கோயிலின் மூலவராக பிரம்மபுரீசுவரர் உள்ளார். இங்குள்ள இறைவி இட்சுரச நாயகி என்று அழைக்கப்படுகிறார். இட்சு என்றால் கரும்பு, ரசம் என்றால் சாறு என்ற வகையில் கரும்புச் சாறு போல பக்தர்களுக்கு நல்ல அருளையும், இனிய வாழ்வினையும் அளிப்பதால் இறைவி அவ்வாறு அழைக்கப்படுகிறார். இக்கோயிலின் தல மரம் வில்வம் ஆகும்.

ஆலயத்தின் நுழைவாயிலைக் கடந்ததும் இரு மண்டபங்கள் தொடர்ந்து காணப்படுகின்றன. மகாமண்டப வாயிலின் இடது புறத்தில் விநாயகர் உள்ளார். ஆபத்து காத்த விநாயகர் என்றழைக்கப்படும் அவ்விநாயகர் சற்று பெரிய அளவில் உள்ளார். அருகே பிரம்மா சிவனை பூசிக்கும் சிற்பம் காணப்படுகிறது. தேவகோஷ்டத்தில் தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். திருச்சுற்றில் விநாயகர், பாலமுருகன், கஜலட்சுமி ஆகியோர் உள்ளனர். மூலவர் சன்னதிக்கு நேர் பின்புறம் பால முருகன் தனிச் சன்னதியில் உள்ளார். பாலமுருகன் தொட்டியில் தவழ்ந்து உறங்கிய தலம் என்ற பெருமையுடையது இக்கோயில். திருச்சுற்றின் வட புறத்தில் சண்டிகேசுவரர் சன்னதி உள்ளது. மகாமண்டபத்தின் இடது புறம் பெருமாள் சன்னதி தனியாக உள்ளது. அச்சன்னதியில் வேணுகோபாலப் பெருமாள், ருக்மணி, சத்யபாமா, கருடாழ்வார் ஆகியோர் உள்ளனர். வலது புறம் நடராஜர், சிவகாமி, மாணிக்கவாசகர் உள்ளனர்.

கார்த்திகை, மகாசிவராத்திரி போன்ற விழாக்கள் இக்கோயிலில் கொண்டாடப்படுகின்றன.


</doc>
<doc id="324564" url="https://ta.wikipedia.org/wiki?curid=324564" title="மாங்குளம் குடைவரை">
மாங்குளம் குடைவரை

மாங்குளம் குடைவரை என்பது, மதுரையில் இருந்து மேலூர் செல்லும் சாலையில் உள்ள கரந்தைப்பட்டி என்னும் இடத்திலிருந்து செல்லும் கிளைச் சாலையில் 8 கிலோமீட்டர் தொலைவில் உள்ள மாங்குளம் என்னும் ஊரில் அமைந்துள்ள குடைவரை ஆகும். இப்பகுதியில் உள்ள அம்மன்பட்டி மலை என்று உள்ளூர் மக்களால் அழைக்கப்படும் மலையிலேயே இக்குடைவரை உள்ளது. இது ஒரு முற்றுப்பெறாத குடைவரை. 

நிலத்தில் இருந்து ஐந்தரை மீட்டருக்கு மேல் உயரமான இடத்தில் இக்குடைவரை உள்ளது. இதன் முகப்பிற்கு முன் ஒடுக்கமான வெளியிடம் உள்ளது. தூண்கள் தெரியக்கூடிய அளவுக்கு குடைவு வேலைகள் இடம்பெற்றிருந்தாலும், பாறையில் இருந்து தூண்களைத் தனிப்படுத்தும் அளவுக்குப் பாறை குடையப்படவில்லை. இதனால், எல்லாத் தூண்களுமே பாறையுடன் ஒட்டியபடியே காணப்படுகின்றன. திட்டப்படி இது முழுவதும் குடையப்பட்டிருந்தால், முகப்பில் இரண்டு முழுத்தூண்களையும், பக்கச் சுவர்களோடு ஒட்டியபடி இரண்டு அரைத்தூண்களையும் கொண்டதாக இக்குடைவரை அமைந்திருக்கும். தூண்கள் மேலும் கீழும் சதுரமாகவும் நடுவில் எண்பட்டைகளைக் கொண்ட வடிவிலும் அமைந்திருப்பதாக சு. இராசவேல், அ. கி. சேஷாத்திரி ஆகியோர் குறிப்பிட்டுள்ளனர். ஆனால், தற்போதைய நிலையில் இது நான்முகத் தூணாகவே உள்ளது என மு. நளினியும், இரா. கலைக்கோவனும் எடுத்துக்காட்டுகின்றனர். தூண்களின் மேல் போதிகைகளும், உத்தரங்களும் அமைந்துள்ளன. இவற்றுக்கு மேல், முகப்பில் கபோதத்துக்கு உரியதாக வெளித் தள்ளி இருக்கும் பாறைப்பகுதி நேர்த்தியாக இருந்தும் கபோதம் முற்றுப்பெறவில்லை. இராசவேலும், சேஷாத்திரியும் பாறையில் ஏற்பட்ட விரிசலினால் பணிகள் கைவிடப்பட்டன என்கின்றனர். ஆனால், நளினியும், கலைக்கோவனும் எல்லாம் நல்ல நிலையில் இருந்தும் பணி இடையில் நிறுத்தப்பட்டதற்கான காரணங்கள் தெரியவில்லை என்கின்றனர்.

இந்த மலைப்பகுதியில் கிறித்துவுக்கு முந்திய காலப்பகுதியைச் சேர்ந்த சமணர் வாழிடங்களும், அக்காலத்துக்குரிய கல்வெட்டுக்களும் காணப்பட்டாலும், குடைவரைக் கோயில் பிற்பட்ட பாண்டியர் காலத்தைச் சேர்ந்தது.



</doc>
<doc id="324565" url="https://ta.wikipedia.org/wiki?curid=324565" title="பிச்சாவரம் பாளையம்">
பிச்சாவரம் பாளையம்

பிச்சாவரம் பாளையம் அல்லது பித்தர்புரம் பாளையம் என்பது தமிழ்நாட்டின் கடலூர் மாவட்டத்தில் இருந்த ஒரு பாளையம் ஆகும். இந்த பிச்சாவரம் பாளையக்காரர்கள் சோழர் மரபில் வந்தவர்கள் என தி. வை. சதாசிவ பண்டாரத்தார் உறுதி செய்துள்ளார். இந்த சமீன்தார்கள் தங்கள் பெயருக்குப் பின்னால் "சோழனார்" என்ற பட்டத்தைப் பூண்டுள்ளனர். இந்த மரபினர் தில்லை நடராசர் கோயிலின் வெள்ளிப்படியில் அமர்ந்து முடிசூட்டிக் கொள்ளும் வழக்கம் தற்போதுவரை உள்ளது. சிதம்பரம் கோயிலின் திறவுகோள் இவர்களின் வசமே இருந்துள்ளது தினமும் காலையில் திரவுகோலை பல்லக்கில் வைத்து அனுப்பும் பழங்கம் 1925 வரை இருந்துள்ளது. பிற்காலத்தில் பிச்சாவரம் அரண்மனை கடன் சிக்கலால் ஏலம் போய் அதன் மரபினர் வறுமை நிலைக்குத் தள்ளப்பட்டனர்.


</doc>
<doc id="324566" url="https://ta.wikipedia.org/wiki?curid=324566" title="ஆனந்ததாண்டவபுரம் பஞ்சவடீசுவரர் கோயில்">
ஆனந்ததாண்டவபுரம் பஞ்சவடீசுவரர் கோயில்

ஆனந்ததாண்டவபுரம் பஞ்சவடீசுவரர் கோயில் நாகப்பட்டினம் மாவட்டத்தில் மயிலாடுதுறை வட்டத்தில் உள்ள சிவன் கோயிலாகும். 

இக்கோயில் நாகப்பட்டினம் மாவட்டத்தில் மயிலாடுதுறைக்கு வடக்கிலும் வைத்தீஸ்வரன்கோயிலுக்குத் தெற்கிலும் திருப்புன்கூருக்குக் கிழக்கிலும், திருவெண்காட்டிற்கு மேற்கிலும் உள்ள ஆனந்ததாண்டவபுரம் என்னுமிடத்தில் அமைந்துள்ளது. இவ்விடம் பாரிஜாதவனம் என்றும் அழைக்கப்படுகிறது.

நடராஜர் ஆனந்தத் தாண்டவம் ஆடிய இடமாதலால் இவ்விடம் ஆனந்த தாண்டவபுரம் என்றழைக்கப்படுகிறது. இக்கோயிலின் மூலவராக பஞ்சவடீசுவரர் உள்ளார். இங்குள்ள பிரஹந்நாயகி என்றும் கல்யாணசுந்தரி என்றும் இரு இறைவிகள் உள்ளனர். பரத்வாஜ முனிவரின் வேண்டுகோளை ஏற்று மணக்கோலத்தில் காட்சி தந்ததால் கல்யாணசுந்தரி என்றழைக்கப்படுகிறார். 

ஜடாநாதர் என்ற பெயரில் அரிந்தெடுத்த கூந்தலை இடது கையில் பிடித்தபடி இறைவன் காட்சி தருகிறார். சப்த கன்னியரின் கௌமாரி வழிபட்ட சிறப்பைப் பெற்றது இக்கோயில். 

கிழக்கு நோக்கிய நிலையில் ராஜ கோபுரம் உள்ளது. அடுத்து பலி பீடம், கொடி மரம், திருச்சுற்று ஆகியவை காணப்படுகின்றன. மண்டபத்தில் இறைவி சன்னதியும், நடராசர் சன்னதியும் தெற்கு நோக்கி அமைந்துள்ளன. மூலவர் சன்னதி கிழக்கு நோக்கிய நிலையில் உள்ளது. திருச்சுற்றின் தெற்கு மூலையில் விநாயகரும், முருகனும் தனி சன்னதிகளில் உள்ளனர். பைரவர், நவக்கிரகர், சனீசுவரர், சந்திரன், துர்க்கை,சூரியன், ஆஞ்சநேயர் ஆகியோர் உள்ளனர். 63 நாயன்மார்களில் ஒருவரான மாணிக்கஞ்சாற நாயனார் அவதரித்த மற்றும் பேறு பெற்ற தலம் இதுவேயாகும்.

பிரதோஷம், சிவராத்திரி போன்ற விழாக்கள் இக்கோயிலில் கொண்டாடப்படுகின்றன. 


</doc>
<doc id="324574" url="https://ta.wikipedia.org/wiki?curid=324574" title="தெற்கு பொய்கைநல்லூர் சொர்ணபுரீசுவரர் கோயில்">
தெற்கு பொய்கைநல்லூர் சொர்ணபுரீசுவரர் கோயில்

தெற்கு பொய்கைநல்லூர் சொர்ணபுரீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

நாகப்பட்டினத்திலிருந்து வேளாங்கண்ணி செல்லும் சாலையில் 7 கிமீ தொலைவில் உள்ள பரவை என்னுமிடத்திற்கு அருகில் உள்ள தெற்கு பொய்கைநல்லூர் என்னுமிடத்தில் அமைந்துள்ளது.

இக்கோயிலின் மூலவராக சொர்ணபுரீசுவரர் உள்ளார். இறைவி பெரியநாயகி ஆவார்.

வள்ளி தெய்வானையுடன் முருகன், விநாயகர் மற்றும் காவல் தெய்வம் செல்லியம்மன் ஆகியோர் இக்கோயிலில் உள்ளனர். இலுப்ப மரக் காடாக இருந்த இடத்தில் கோயில் கட்டுவதற்காக முயற்சிகள் மேற்கொள்ளப்பட்டபோது வள்ளி தெய்வானையுடன் கூடிய முருகன் சிலைகள் கிடைத்தன. அருகில் ஒரு அம்மன் சிலையும் கிடைத்துள்ளது. அவற்றை வைத்து கோயில் கட்டியுள்ளனர்.

காட்டுப்பகுதியில் இக்கோயில் உள்ளதால் அம்மனுக்குக் காவலாக நாகம் இருப்பதாக நம்புகின்றனர். அம்மன் கோயில் கதவுக்கு முன் புறத்தில் நாகம் படுத்திருப்பதாகவும், கோயிலின் பூசாரி கோயில் கதவைத் திறக்கும்போது, மணியொலியைக் கேட்டு நாகம் மறைந்துவிடுவதாகவும் கூறுகின்றனர்.
வைகாசி விசாகத்தின்போது தீ மிதி விழாவும், சிவராத்திரியின்போது சுவாமி புறப்பாடும் இக்கோயிலில் நடைபெறுகின்றன.


</doc>
<doc id="324576" url="https://ta.wikipedia.org/wiki?curid=324576" title="அய்கொளெ">
அய்கொளெ

ஐகொளெ அல்லது அய்கொளெ ("Aihoḷe") கருநாடக மாநிலம், பாகல்கோட் மாவட்டத்தில் உள்ள ஒரு சிற்றூர். இவ்வூர் வரலாற்றுச் சிறப்புபெற்ற பழங்காலக் கோயில்களைக் கொண்டுள்ளது. பெங்களூருவிலிருந்து 510 கிமீ தொலைவில் அமைந்துள்ள அய்கொளெ. கிபி ஐந்தாம் நூற்றாண்டு காலத்திலிருந்து கட்டப்பட்ட 125 (கிட்டத்தட்ட) கற்கோயில்களைக் கொண்டு சாளுக்கிய கட்டிடபாணிக்குச் சான்றாக விளங்குகிறது. இது வடகருநாடகத்தின் முக்கியச் சுற்றுலாத் தலம். மலப்பிரபா ஆற்றின் திசையில் [[ [[பட்டடக்கல்|பட்டடக்கல்லுக்குக்]] கிழக்கே அய்கொளெயும், பட்டடக்கல்லுக்கும் அய்கொளெக்கும் மேற்கில் [[பாதமி]]யும் அமைந்துள்ளன. [[யுனெஸ்கோ]]வின் [[உலகப் பாரம்பரியக் களம்|உலகப் பாரம்பரியக் களமாக]] இவ்வூர் அறிவிக்கப்பட வேண்டும் என்ற கோரிக்கை நிலுவையிலுள்ளது.

தொடக்ககால கல்வெட்டுக்களில் அய்கொளெயின் பெயரானது ”ஆரியபுரம்” எனக் குறிப்பிடப்பட்டுள்ளது. கிபி 450களில் உருவாக்கப்பட்ட அய்கொளெ, சாளுக்கிய அரசர்களின் முதல் தலைநகரமாக இருந்தது. இங்குள்ள 125 பழங்காலக் கோயில்களில் சில, சாளுக்கியக் காலத்து கட்டிடக் கலைஞர்களால் சோதனை முயற்சியாகக் கட்டப்பட்டவை. மெகுட்டி குன்றுகளுக்கருகிலுள்ள மொரெரா அங்கடிகாலுவில் (Morera Angadigalu) வரலாற்றுக்கும் முந்தைய ஆதாரங்கள் அதிகளவில் காணப்பட்டுள்ளன. சாளுக்கிய காலத்துக்கும் முந்தையகாலச் செங்கல் கட்டிடங்கள் இங்கு அகழ்ந்தெடுக்கப்பட்டுள்ளன. வரலாற்று சிறப்புமிக்க அய்கொளெ, ’இந்தியப் பாறை கட்டிடக்கலையின் தொட்டில்’ என அழைக்கப்படுகிறது.

சாளுக்கிய அரசன் [[முதலாம் புலிகேசி]] தனது தலைநகரை அய்கொளெயிலிருந்து அருகிலுள்ள [[பாதமி|பாதாமி]]க்கு மாற்றினான். தற்போது பாதாமி என்றழைக்கப்பட்டும் இவ்வூர் அக்காலத்தில் வாதாபி என்றழைக்கப்பட்டது. அய்கொளெயில் கோயில்கள் அமைப்பதில் கிடைத்த அனுபவங்களைக் கொண்டு சாளுக்கியர்கள் [[பட்டடக்கல்|பட்டடக்கல்லில்]] மேலும் மேம்பட்ட கோயில்களைக் கட்டினர்.

அய்கொளெ கோயில் கட்டிடங்களின் காலம் கிபி 5-6ஆம் நூற்றாண்டுகளில் தொடங்கி 12 ஆம் நூற்றாண்டு வரை நீள்கிறது.

[[Image:Aihole inscription of Ravi Kirti.jpg|thumb|மேகுட்டி கோயில் கவிதை கல்வெட்டு]]
மேகுட்டி கோயிலிலுள்ள [[இரண்டாம் புலிகேசி]]யின் புகழை எடுத்துரைக்கும் கல்வெட்டு ஒன்று மேகுட்டி கோயிலிலுள்ளது. இக்கல்வெட்டு, இரண்டாம் புலிகேசியின் அரசரவைப் புலவர் இரவிகீர்த்தியினதாகும். கிபி 634 காலத்தைச் சேர்ந்த இக் கல்வெட்டு [[சமசுகிருதம்|சமசுகிருத]] மொழியில் பழைய [[கன்னடம்|கன்னட]] எழுத்துருக்களைக்கொண்டு அமைந்துள்ளது. இக்கல்வெட்டு அய்கொளெ கல்வெட்டு என அழைக்கப்படுகிறது. இதில் [[ஹர்ஷவர்தனர்|ஹர்சவர்த்தனரை]] எதிர்த்து அடைந்த வெற்றி, பல்லவர்களை வென்றது, தலைநகரை அய்கொளெயிலிருந்து பாதாமிக்கு மாற்றியது போன்ற இரண்டாம் புலிகேசியின் சாதனைகள் பற்றிய குறிப்புகளும், [[காளிதாசர்]] பற்றிய குறிப்பும் காணப்படுகின்றன.
[[File:Kannada inscription (8th century) at the Lad Khan temple in Aihole.jpg|thumb|right|மானியம் வழங்கப்பட்ட குறிப்புடன் லாட் கான் கோயில் கல்வெட்டு (8 ஆம் நூற்றாண்டு).]]

இரண்டாம் புலிகேசியால் அமைக்கப்பட்ட கல்வெட்டு (634 AD) ஒன்று அய்கொளெ ஜைனக் கோயிலில் உள்ளது. [[மகாபாரதம்|மகாபாரதப் போர்]] மற்றும் [[கலி யுகம்]] குறித்த விவரங்களுக்கு அறிஞர்கள் இக்கல்வெட்டை உறுதுணையாகக் கொள்கின்றனர். இக்கல்வெட்டில் சாளுக்கிய அரசன் [[மங்களேசன்]] காலசூரியர்களை வென்ற குறிப்பு உள்ளது. மேலும் பல்லவர்களுக்கும் வாதாபி சாளுக்கியர்களுக்கும் இடையே இருந்த எதிர்ப்புகள் பற்றிய குறிப்புகளும் இரண்டாம் புலிகேசிக்கும் [[மங்களேசன்|மங்களேசனுக்கும்]] இடையே அரசுரிமை குறித்து நிகழ்ந்த உள்நாட்டுச் சண்டை மற்றும் அச்சண்டையின் விளைவாக முடிவுற்ற மங்களேசன் ஆட்சி பற்றிய குறிப்புகள் காணப்படுகின்றன. 

அய்கொளெயில் கண்டெடுக்கப்பட்ட [[முதலாம் அமோகவர்சன்]] கல்வெட்டில் அவனது புது ஆட்சிமுறை பற்றிய குறிப்புகள் உள்ளன.

[[File:Aihole 5.JPG|thumb|150px|சிவன் சிற்பம், அய்கொளெ]]
[[File:Pillar relief sculpture at the Durga temple in Aihole.jpg|left|thumb|150px|அய்கொளெ துர்க்கா கோயிலில் உள்ள தூண் சிற்பம்]]
[[File:Mantapa (hall) in the Ravana padhi cave temple in Aihole.jpg|thumb|150px|அய்கொளெ இராவணபாடி குகை கோயில் மண்டபம் (ஆறாம் நூற்றாண்டு)]]
பண்டைய [[இந்துக் கோயில் கட்டிடக்கலை]]யின் தொட்டிலாக அய்கொளெ கருதப்படுகிறது. இங்கு 70 க்கும் மேற்பட்ட கோயில்கள் உள்ளன. பல்வேறு பாணிகளில் கலைஞர்கள் கட்டிடங்கள் அமைப்பதற்கு சோதனை முயற்சிகளை மேற்கொண்டதை இங்குள்ள கட்டிடங்கள் காட்டுகின்றன. இங்குள்ள அக்காலக் கலைஞர்கள் அதிமுற்கால குடைவரைக் கோயில்களை உருவாக்கியுள்ளனர் அய்கொளெயில் தொடங்கிய கலைஞர்களின் கட்டுமானத் திறன், முழுவளர்ச்சியடைந்த சாளுக்கிய பாணி கட்டிடக்கலையாக முழுமையடைந்துள்ளது.

சாளுக்கிய நாட்டிற்கு வடக்கிலும் தெற்கிலுமுள்ள நாட்டினரின் கட்டிட அமைப்புகளிலிருந்து, முற்காலச் சாளுக்கியர்கள் தங்களது கட்டிட பாணியை அமைத்துக் கொண்டனர். வட இந்தியபாணி வளைவு கோபுரங்கள், தாங்குபலகைகளுடன் அமைந்த தென்னிந்தியபாணி பூசப்பட்ட சுவர்கள், [[தக்காணப் பீடபூமி]]யின் மேல்மாட அமருமிடங்கள், சரிவு இறவானங்கள், சாய்வு கூரைகள் மற்றும் வேலைப்பாடமைந்த தூண்களும் கூரைகளும் (George Michell,1997) சாளுக்கிய பாணி கட்டிடங்களில் பயன்படுத்தப்பட்டன. காரையில்லாத இணைப்புகள், அகலத்தையும் உயரத்தையும் விட நீளத்திற்கு அளிக்கப்பட்ட முக்கியத்துவம், தட்டையான கூரைகள், சிறந்த சிற்ப வேலைபாடுகளுடைய உட்கூரைகள், கூட்டமாக இன்றி தனித்தனியாக வடிக்கப்பட்ட, தனிப்பட்ட முக்கியத்துவமளிக்கப்பட்ட சில குறிப்பிட வடிவங்கள் ஆகியவை பாதாமி சாளுக்கியக் கட்டிடங்களின் தனித்துவ அமைப்புகளாக உள்ளன. சாளுக்கியகாலச் சிற்பங்களில் காணப்படும் தரமும், அழகுணர்ச்சியும் பிற்கால இந்தியக் கலைப்பாணியில் காணப்படவில்லை (Susan Huntington, 1985).

[[File:Aihole si05-1441.jpg|150px|thumb|right|துர்க்கா கோயில், அய்கொளெ]]
துர்க்கா கோயில் அல்லது கோட்டை கோயில் என்றறியப்படும் () இக்கோயில், அய்கொளெயில் உள்ள கோயில்களில் நன்கறியப்பட்ட கோயிலாகும். புத்தமத சைத்திய அமைப்பில் உள்ள இக்கோயிலின் கருவறை மீது சிறு கோபுரமும், கருவறையைச் சுற்றி தூண்கள் கொண்ட மண்டபமும் அமைந்துள்ளது. கோயில் முழுவதும் அழகான சிற்பங்கள் நிறைந்துள்ளன. இக்கோயிலின் காலம் ஏழு அல்லது எட்டாம் நூற்றாண்டாக இருக்கக்கூடும் எனக் கணிக்கப்படுகிறது. [[இந்தியத் தொல்லியல் ஆய்வகம்|இந்தியத் தொல்லியல் ஆய்வகத்தால்]] இக்கோயில் வளாகத்தில் ஒரு [[
தொல்லியல் அருங்காட்சியகம், ஐஃகோல்|சிற்ப அருங்காட்சியம்]] (Museum and Art Gallery) அமைக்கப்பட்டுள்ளது.

[[File:LadKhanTempleAihole.JPG|thumb|right|லாட்கான் கோயில், அய்கொளெ]]
லாட்கான் கோயில் அய்கொளெயில் உள்ள கோயில்கள் அனைத்திலும் காலத்தால் முந்தையது; ஐந்தாம் நூற்றாண்டைச் சேர்ந்ததாகும்.)
லாட் கான் கோயில் ஒரு கருவறையையும் அதன் முன்பமைந்த இரு மண்டபங்களையும் கொண்டுள்ளது. கருவறைக்குள் [[இலிங்கம்|இலிங்கத்]] திருவுருவம் காணப்படுகிறது. கருவறையின் முன்புள்ள முகப்பு மண்டபத்தில் சிற்ப வேலைப்பாடமைந்த 12 தூண்கள் உள்ளன. முகப்பு மண்டபத்துக்கு முன்புள்ள அவை மண்டபத்தின் தூண்கள், ஒரே மையம் கொண்ட இரு செவ்வகச் சுற்றமைப்பில் அமைந்துள்ளன. கூரைகளில் பூவடிவ வேலைப்பாடுகள் அமைக்கப்பட்டுள்ளன. இதன் ஊராட்சிக் கூட வடிவமைப்பால், துவக்ககால கட்டுமானச் சோதனை முயற்சியாக இக்கோயில் உள்ளதாகக் கருதப்படுகிறது. 

சாளரங்கள் சட்டப்பின்னல் வடிவில் வட இந்தியபாணியில் உள்ளன. இக்கோயில் சாளுக்கிய அரசர்களால் ஐந்தாம் நூற்றாண்டில் கட்டப்பட்டது. இக்கோயிலில் வசித்த லடா கான் என்பவரின் பெயரால் அழைக்கப்படுகிறது. துர்க்கா கோயிலுக்குத் தென்புறம் அமைந்துள்ளது. கருவறையும் அதன் முன்னமைந்துள்ள முகமண்டபம் மற்றும் அவை மண்டபம் இரண்டும் இக்கோயிலின் பின்புறச் சுவற்றில் அமைந்துள்ளன. மேற்கு, தெற்கு, கிழக்குச் சுவர்களில் அழகான வேலைப்பாடைமைந்த கற்சட்டப் பின்னல்கள் அமைக்கப்பட்டுள்ளன. சிவலிங்கம் அமைந்துள்ள கருவறையின் விட்டக்கல்லில் கருடனின் உருவமும், தட்டையான மேற்புறமுடைய நடுச் சதுரக்கூடத்தில் நந்தியும் அமைந்துள்ளன. நந்திக்கு நேர் மேலாக பிற்கால சேர்க்கையாகக் கருதப்படும் (கிபி 450 ) ஒரு [[நாகரம்|நாகர]] வகை கோபுர வடிவமைப்பு சிதிலமடைந்த நிலையில் காணப்படுகிறது.

[[File:Ravana phadi cave temple. Aihole.jpg|thumb|right| இராவணபாடிக் குகைக்கோயில், அய்கொளெ]]
இராவண பாடி குகை, அய்கொளெயில் அமைந்துள்ள மிகப்பழமையான குடைவரைக் கோயிலாகும்(). இக்கோயில் ஹூச்சமல்லி கோயிலுக்கு தென்கிழக்கில் அமைந்துள்ளது. ஆறாம் நூற்றாண்டைச் சேர்ந்த இக்கோயிலில் ஒரு செவ்வக வடிவக் கருவறையும் இரு மண்டபங்களும் உள்ளன. கருவறையில் [[இலிங்கம்]] காணப்படுகிறது. இது [[பாதாமி குடைவரைக் கோவில்கள்|பாதாமி குடைவரைக் கோயில்களை]]விடப் பெரிய கருவறை கொண்ட சைவக் குடைவரைக் கோயில். மூன்று வாயில்களும் சிற்ப வேலைப்பாடுடைய தூண்களும் கொண்ட நடைப்பகுதி ஒன்று கருவறையின் முன் உள்ளது. கோயில் சுவர்களில் நடனமாடும் [[சிவன்]] உள்ளிட்ட பல பெரியளவு உருவங்கள் காணப்படுகின்றன. அய்கொளெயில் உள்ள மூன்று குடைவரைக் கோயில்களில் சிவனுக்குரிய இக்கோயிலே மிகவும் அறியப்பட்டதாக உள்ளது.

[[File:Jyothirlinga Temple, Aihole.JPG|thumb|200px|ஜோதிர்லிங்க கோயில், அய்கொளெ]]
இராவணபாடி கோயிலுக்குத் தென்மேற்கில் சிறிது தொலைவில் ஜோதிர்லிங்க கோயில்கள் அமைந்துள்ளன. இங்கு தட்டையான மேற்கூரையுடன் முன்புறம் நந்தி மண்டபங்களுடன் இரு கோயில்கள் உள்ளன. மற்ற கோயில்களில் கருவறையும் முன்மண்டபங்களும் அமைந்துள்ளன. இரு கோயில்கள் கதம்பநாகர வகைக் கோபுரங்களைக் கொண்டுள்ளன. கல்யாணிச் சாளுக்கியர் காலக் கல்வெட்டுகள் இரு கோயில்களில் காணப்படுகின்றன. ஏனைய கோயில்கள் பாழடைந்த நிலையில் உள்ளன.

குச்சப்பய்ய குடி ("Huchappayya (gudi) temple"), அய்கொளெ கோட்டைக்குத் தென்புறம் [[மலப்பிரபா ஆறு|மலப்பிரபா ஆற்றுக்குச்]] செல்லும் வழியில் அமைந்துள்ளது. ஹூச்சப்பய்ய கோயில் கருவறை மீதுள்ள கோபுரம் நகரா வடிவில் அமைந்துள்ளது. இது சிவனுக்குரிய கோயிலாக உள்ளது. நாகர அமைப்புக் கோபுரம் கொண்ட கருவறை, கூடம், முகமண்டபம் மற்றும் அழகிய சிற்ப வேலைப்பாடுகள் கொண்ட உட்புறத்தையும் கொண்டுள்ளது. முகமண்டபத்திலும் கூடத்திலும் பல பெரிய சதுரவடிவத் தூண்கள் உள்ளன. முகமண்டபத் தூண்களில் ஆணும் பெண்ணும் இணைந்த சிற்பங்களும் மேற்புற உட்கூரையில் நடராசர் உருவமும் செதுக்கப்பட்டுள்ளன. கருவறையின் வெளிச்சுவரில் மூன்று மாடங்களில் நரசிம்மர் உருவம் வடிக்கப்பட்டுள்ளது. இக்கோயிலின் காலம் கிபி எட்டாம் நூற்றாண்டாகும்.

அய்கொளெயின் தென்புறத்தில் மலப்பிரபா ஆற்றங்கரையில் அமைந்துள்ள யேனியர் கோயில் தொகுதியில் (Group of Yeniar Shrines) 12 ஆம் நூற்றாண்டைச் சேர்ந்த எட்டு கோயில்கள் உள்ளன. இக்கோயில்கள் உள்ளறை, கூடம் முகமண்டபம் என்ற அமைப்பைக் கொண்டுள்ளன.

யேனியர் கோயில்களுக்குத் தென்புறத்தில் இராமலிங்க கோயில் தொகுதி ("Ramalinga group of temples") அமைந்துள்ளது. இத்தொகுதியின் முதன்மைக் கோயில் இராமலிங்கம் கோயிலாகும். மூன்று கருவறைகள் கொண்டுள்ள இக்கோயிலில் இரண்டில் சிவலிங்கங்களும் மூன்றாவதில் பார்வதியின் உருவமும் உள்ளது. இக்கோயிலின் காலம் கிபி 11 ஆம் நூற்றாண்டாகும். மேற்கு நோக்கியமைந்த இரு [[கதம்பர் வம்சம்|கதம்பர்]] காலப் பாணிக் கோபுரங்களைக் கொண்டுள்ளது. இக்கோயிலில் ஒரு சிறு மசூதியுள்ளது. (ஆதாரம்: கர்நாடக மாநில அரசிதழ் 1983)
[[File:Aihole Galaganatha temple complex 1.jpg|thumb|right|200px|காளகநாதர் கோயில் தொகுதி]]
காளகநாதர் தொகுதி கோயில்கள் ("Galaganatha group of temples") மலப்பிரபா ஆற்றங்கரையில் ஹூச்சியப்பக் கோயில் தொகுதிக்குத் தென்புறத்தில் அமைந்துள்ளது. 38 கோயில்களைக் கொண்டுள்ள இத்தொகுதியின் முதன்மைக்கோயில் காளகநாதர் ([[சிவன்]]) கோயிலாகும். இக்கோயிலின் கோபுரம் வளைகோட்டமைப்பில் கட்டப்பட்டுள்ளது. நுழைவு வாயிலில் கங்கை மற்றும் யமுனையின் உருவங்கள் அமைக்கப்பட்டுள்ளன. இக்கோயிலின் காலம் கிபி எட்டாம் நூற்றாண்டு என அறியப்பட்டுள்ளது. கூடம், உள்நடை மற்றும் கருவறை கொண்டுள்ள காளகநாதர் கோயில் தவிர இத்தொகுதியின் பெரும்பாலான பிற கோயில்கள் சிதிலமடைந்துள்ளன. திரிகூடாச்சல அமைப்பில் (மூன்று அறைகள்) உள்ள பத்தாம் நூற்றாண்டுக் கோயில் ஒன்றும் இத்தொகுதியில் உள்ளது.

சூரியநாராயணர் கோயிலில் குதிரைகள் இழுக்கும் தேரில், மனைவியர் உஷா, சந்தியாவுடன் சூரியனின் 0.6 மீ உயரச் சிலை அமைந்துள்ளது. இக்கோயில் 7-8 ஆம் நூற்றாண்டைச் சேர்ந்தது. நான்கு தூண்கள் கொண்ட கருவறையின் மேல் நாகர வகைக் கோபுரமும் உட்புறத்தில் இரண்டடி உயர சூரியன் சிலையும் காணப்படுகிறது. லாட்கான் கோயிலுக்கு வடகிழக்கில் இக்கோயிலுள்ளது.

லாட்கான் கோயில்கள் தொகுதிக்கு மேலும் சற்று தென்புறத்தில் சக்ரா குடி ("Chakra Gudi") கோயில் உள்ளது. இக்கோயிலில் ஒரு கூடமும் கருவறையும் உள்ளது. கருவறைமீதான கோபுரம் நாகர பாணியில் அமைந்துள்ளது. இக்கோயிலின் காலம் 9 ஆம் நூற்றாண்டாகக் கணிக்கப்பட்டுள்ளது.

[[File:Hucchimalli temple Aihole.jpg|thumb|right|குச்சிமல்லி குடி, அய்கொளெ]]
குச்சிமல்லி கோயில் அல்லது குச்சிமல்லி குடி ("Huchimalli (gudi) temple") கோயிலில் முதன்மைக் கருவறையையொட்டி அர்த்தமண்டபம் அமைக்கப்பட்டுள்ளது. இது கோயில் கட்டிட அமைப்புகளில் ஏற்பட்ட வளர்ச்சியைக் காட்டுகிறது. இக்கோயில் அய்கொளெ கிராமத்தின் வடக்குப்பகுதியில், பயணியர் மாளிகைக்குப் பின்னால் அமைந்துள்ளது. கோயிலின் வெளிச்சுவர்கள் சட்டப்பின்னல் வடிவச் சாளரங்களைக் கொண்டுள்ளன. கருவறையின் மேற்கோபுரம் நாகர வகையைச் சேர்ந்தது. இக்கோயிலின் எதிர்ப்புறம் சிறிது தொலைவில் சிதிலமடைந்த ஒரு கோயில் காணப்படுகிறது.

அய்கொளெயிலுள்ள மேலும் சில பழமையான இந்துக் கோயில்கள்

[[File:Jain temple aihole.JPG|thumb|right|மேகுட்டி ஜைனக் கோயில்]]
மேகுட்டி ஜைனக் கோயில் ("Meguti Jain temple") ஒரு சிறு குன்றின்மீது அமைந்துள்ளது. (). இக்கோயில் 24 ஆம் தீர்த்தங்கரர் [[மகாவீரர்|மகாவீரருக்கான]] கோயிலாகும். கோயில் உயர மேடையொன்றின்மீது அமைந்துள்ளது. முகமண்டபத்துக்குச் செல்ல படிக்கட்டுகள் அமைக்கப்பட்டுள்ளன. தூண்கள் அமைந்துள்ள முகமண்டபம் பெரியதாக உள்ளது. முதன்மைக் கருவறைக்கு மேல் கூரைமீதமைந்துள்ள மற்றொரு கருவறைக்குச் செல்வதற்கும் படிக்கட்டுகள் உள்ளன. [[இரண்டாம் புலிகேசி]]யின் அவையிலிருந்த புலவர் இரவிகீர்த்தியால் இக்கோயில் கட்டப்பட்டது எனக் கோயில் வெளிச்சுவற்றில் காணப்படும் கிபி 634 ஆம் ஆண்டு கல்வெட்டிலிருந்து அறியப்படுகிறது. காளிதாசர் மற்றும் பாரவி குறித்த குறிப்பும் இக்கல்வெட்டில் உள்ளது. 

இக்கோயிலுக்கு தென்கிழக்கில் சிறிய ஜைனக் குகைக் கோயில் ஒன்றுள்ளது. அங்கு ஐந்தடி உயர பாகுபலி உருவம் கருவறையிலும், பிற தீர்த்தங்கரர்களின் உருவங்கள் சுவற்றிலும் காணப்படுகின்றன.


ஜைனக் குகைக் கோயில் ("Jain cave temple") பட்டடக்கல் அல்லது பாதாமியிலிருந்து அய்கொளேக்குள் நுழையும் பகுதியில் மலப்பிரபா ஆற்றங்கரையில் அமைந்துள்ளது. இக்குகைக்கு அருகிலுள்ள பாறையில் பழைய கன்னட எழுத்துருக்களில் அமைந்த கல்வெட்டுக்கள் காணப்படுகின்றன.

[[File:Jaina and buddha cave temples.JPG|thumb|150px|இரண்டடுக்கு புத்தக் குகைக் கோயில்]]
மேகுட்டிக் கோயில் அமைந்துள்ள குன்றின் மீது அக்கோயிலுக்குச் செல்லும் வழியில் ஆறாம் நூற்றாண்டைச் சேர்ந்த இரண்டடுக்கு புத்தக் குகைக் கோயில் ஒன்று உள்ளது. இக்கோயில் ஒரு பகுதிக் குடைவரைக் கோயிலாக அமைந்திருக்கிறது. .

13.கர்நாடக மாநில அரசிதழ் 1983.



[[பகுப்பு:கர்நாடக மாநிலத்திலுள்ள ஊர்களும் நகரங்களும்]]
[[பகுப்பு:கருநாடகக் கோட்டைகள்]]
[[பகுப்பு:கர்நாடகத் தொல்லியற்களங்கள்]]
[[பகுப்பு:இந்தியத் தொல்லியற்களங்கள்]]

</doc>
<doc id="324580" url="https://ta.wikipedia.org/wiki?curid=324580" title="குளூசிதர்">
குளூசிதர்

குளூசிதர் "(Glucydur)" என்பது வெப்ப விரிவுக் கெழு குறைவாகக் கொண்டுள்ள ஒரு கலப்புலோகத்தின் வர்த்தகப் பெயர் ஆகும். இக்கலப்புலோகம் இயங்கு கடிகாரங்களின் துடிப்பியக்கச் சக்கரம் உள்ளிட்ட பிற பகுதிப்பொருள்களை உருவாக்கப் பயன்படுத்தப்படுகிறது.

பெரிலியம், தாமிரம், இரும்பு போன்ற உலோகங்களைக் கலந்து குளூசிதர் கலப்புலோகம் உருவாக்கப்படுகிறது, பெரிலிய வெண்கலம் என்ற பெயராலும் இக்கலப்புலோகம் அழைக்கப்படுகிறது. குறை வெப்ப விரிவுக் கெழுவுடன் கூடுதலாக 400 பிரைனெல் கடினத்தன்மை அளவு, காந்தமாகாத் தன்மை, மீள் உருவாக்கத் தடை போன்ற சிறப்புப் பண்புகளும் இதன் உயர் பரிமான நிலைப்புத் தன்மைக்கு காரணங்களாகின்றன. அரிமானத்திற்கும் தடை ஏற்படுத்தும் கலப்புலோகமாக குளூசிதர் பயன்படுகிறது. குளூசிதர் தயாரிக்கப்பட்ட அதே காலத்தில் நிவாரோக்சு என்ற மற்றொரு காந்தமாகா பொருளும் தயாரிக்கப்பட்டது. 



</doc>
<doc id="324587" url="https://ta.wikipedia.org/wiki?curid=324587" title="திருநாங்கூர் மதங்கீசுவரர் கோயில்">
திருநாங்கூர் மதங்கீசுவரர் கோயில்

திருநாங்கூர் மதங்கீசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டம் சீர்காழி வட்டத்தில் மங்கைமடம் அருகே திருநாங்கூர் என்னுமிடத்தில் அமைந்துள்ளது.

இக்கோயிலின் மூலவராக மதங்கீசுவரர் உள்ளார். இறைவி மாதங்கீசுவரி ஆவார். கோயிலின் தல மரம் வன்னி ஆகும். கோயிலின் தீர்த்தம் மதங்க தீர்த்தமாகும். திருவெண்காட்டில் சிவன் மாதங்கி திருமணத்தின்போது சிவன் மாதங்கியிடம் எவ்வித சீரும் வாங்காததால், திருமணத்திற்கு வந்திருந்தோர் அதைப் பற்றி குறையாகக் கூறினர். மாதங்கியை தான் மணப்பதால் இருவரும் ஒருவரே என்று சிவன் கூறி நந்தியை சிவலோத்திற்கு அனுப்பி செல்வத்தை எடுத்துவரும்படிக் கூறி, இறைவியிடம் தந்தார். இதை உணர்த்தும் விதமாக இக்கோயிலில் இரு நந்திகள் முன்னும் பின்னுமாகக் காணப்படுகின்றன. மதங்க நந்தி இறைவனைப் பார்த்த நிலையிலும், சுவேத நந்தி மறு பக்கம் திரும்பியிருப்பதைக் காணலாம். பிரதோஷத்தின் போது இரு நந்திகளுக்கும் சிறப்பு பூசை செய்கின்றனர்.

மூலவர் சன்னதியில் மேலுள்ள விமானம் ஏகதள அமைப்பைச் சார்ந்தது. இங்குள்ள விநாயகர் வலஞ்சுழி மாதங்க விநாயகர் எனப்படுகிறார். திருச்சுற்றில் ஆனந்த வடபத்ர காளியம்மன் எட்டு கைகளில் ஆயுதங்களை ஏந்தியபடி ஊஞ்சலில் அமர்ந்த நிலையில் இருக்கிறார். மதங்க முனிவர் சன்னதியும் திருச்சுற்றில் உள்ளது. தேவகோஷ்டத்தில் பிரம்மா அமர்ந்த கோலத்தில் உள்ளார். இறைவி தனி சன்னதியில் உள்ளார்.

வைகாசியில் திருக்கல்யாணம், கார்த்திகை, சிவராத்திரி, மகாசிவராத்திரி, மார்கழி திருவாதிரை போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324592" url="https://ta.wikipedia.org/wiki?curid=324592" title="சாகிப் சிங் வர்மா">
சாகிப் சிங் வர்மா

சாகிப் சிங் வர்மா (Sahib Singh Verma) இந்திய அரசியல்வாதியாகவும், பாரதிய ஜனதா கட்சியின் முன்னாள் மூத்த துணைத் தலைவராகவும் இருந்தவர். சாகி சிங் வர்மா தில்லி மாநிலத்தின் நான்காவது முதலமைச்சராகவும் (1996–1998), இந்திய நாடாளுமன்றத்தின் பதின்மூன்றாவது மக்களவை உறுப்பினராகவும் (1999–2004) பணியாற்றியவர். இந்திய நடுவண் அரசில் தொழிலாளர் நலன் மற்றும் வேலைவாய்ப்புத் துறையின் அமைச்சராகவும் இருந்தவர்.

சாகிப் சிங் வர்மா தில்லி – ஜெய்பூர் நெடுஞ்சாலையில் சாலை விபத்தில் 30 சூன் 2007-இல் இறந்தார்.

சாகிப் சிங் வர்மா ஜாட் இன வேளாண்மைக் குடும்பத்தில், மீர் சிங் – பார்பாய் தேவி இணையருக்கு 15 மார்ச் 1943-இல் தில்லி அருகே முண்டகா எனும் கிராமத்தில் பிறந்தவர்.

சாகிப் சிங் வர்மா இளமையில் ராஷ்டிரிய சுயம்சேவாக் சங்கத்தில் உறுப்பினராகச் சேர்ந்து சமூக – அரசியல் பணிகளில் ஈடுபட்டார்.

முதுகலை பட்டப்படிப்பு முடித்து, அலிகார் முஸ்லீம் பல்கலைக்கழகத்தில் நூலக அறிவியலில் முதுகலை பட்டம் பெற்றவர். பின்னர் தில்லி சாகித் பகத் சிங் கல்லூரியில் நூலகராகப் பணியில் சேர்ந்தார்.

சாகிப் சிங் வர்மா 1977-இல் தில்லி மாநகராட்சி தேர்தலில் ஜனதா கட்சியின் சார்பாக போட்டியிட்டு வென்றவர். பின்னர் பாரதிய ஜனதா கட்சியின் சார்பாக போட்டியிட்டு வென்றவர்.
சாகிப் சிங் வர்மா 1993-இல் மதன் லால் குரானா அமைச்சரவையில் தில்லி மாநில கல்வி மற்றும் வளர்ச்சித் துறை அமைச்சராகப் பணியாற்றியவர். 1996-இல் ஊழல் வழக்கில் மதன் லால் குரான பதவி விலகியதை அடுத்து, சாகிப் சிங் வர்மா தில்லி முதலமைச்சராகப் பதவியேற்றுக் கொண்டார். தில்லியில் வெங்காயத் தட்டுப்பாடு மற்றும் விலை ஏற்றத்தின் காரணமாக சாகிப் சிங் முதலமைச்சர் பதவியிலிருந்து விலகியதை அடுத்து சுஷ்மா சுவராஜ் முதலமைச்சராகப் பதவி ஏற்றார்.

1999-இல் தில்லி புறநகர் தொகுதியிலிருந்து சாகிப் சிங் வர்மா இந்திய நாடாளுமன்ற மக்களவைத் தேர்தலில் இரண்டு இலட்சம் வாக்குகள் வித்தியாசத்தில் வென்றார். தேர்ந்தெடுக்கப்பட்டார்.
2002-இல் அடல் பிகார் வாஜ்பாய் அமைச்சரவையில், இந்திய நடுவண் அரசின் தொழிலாளர் மற்றும் வேலைவாய்ப்புத் துறை அமைச்சராகப் பதவி வகித்தார்.



</doc>
<doc id="324594" url="https://ta.wikipedia.org/wiki?curid=324594" title="கார்கட்வா">
கார்கட்வா

கார்கட்வா "(Kharkatwa )" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். 

2011 ஆம் ஆண்டின் இந்திய மக்கள் தொகைக் கணக்கெடுப்பின்படி காயிர்வா கிராமத்தின் மக்கள்தொகை 958 நபர்கள் ஆகும். இவர்கள் 184 குடும்பங்களாக வாழ்கின்றனர். இம்மக்கள்தொகையில் 50.2% நபர்கள் ஆண்கள் மற்றும் 49.7% நபர்கள் பெண்களாவர். இக்கிராமத்தின் எழுத்தறிவு சதவீதம் 38.2% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 64.2% நபர்கள் ஆண்கள் மற்றும் 35.7% நபர்கள் பெண்களாவர். 20.7% நபர்கள் 6 வயதுக்கு குறைவானவர்களாக உள்ளனர் .


</doc>
<doc id="324599" url="https://ta.wikipedia.org/wiki?curid=324599" title="சீர்காழி காசி விசுவநாதர் கோயில்">
சீர்காழி காசி விசுவநாதர் கோயில்

சீர்காழி காசி விசுவநாதர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டம் சீர்காழியில் அமைந்துள்ளது. கோயில் உள்ள இடம் கைவிழுந்த சேரி என்றும் கைவிளாஞ்சேரி என்றும் அழைக்கப்படுகிறது.

இக்கோயிலின் மூலவராக காசி விசுவநாதர் உள்ளார். இறைவி விசாலாட்சி ஆவார்.

மேற்கு நோக்கிய நிலையில் அமைந்துள்ள கோயில் முகப்பில் மூன்று நிலையில் ராஜ கோபுரம் உள்ளது. ராஜகோபுரத்திற்கு வெளியே வலப்புறத்தில் ஆஞ்சநேயரும், இடது புறம் அரச மரத்து விநாயகரும், ராகுவும், கேதுவும் உள்ளனர்.சிவன் கோயிலாக இருந்தாலும் சாஸ்தாவும் இங்கு காணப்படுகிறார். கைவிடேயப்பர் பூரண, புஷ்கலையுடன் உள்ளார். மூலவர் கிழக்கு நோக்கிய நிலையில் உள்ளார். திருச்சுற்றில் செல்வ விநாயகர், வள்ளி தெய்வானையுடன் கூடிய சுப்பிரமணியர், கமல விநாயகர், துர்க்கையம்மன் ஆகியோர் உள்ளனர். அருகே சண்டிகேசுவரர் சன்னதி உள்ளது. வடகிழக்கு மூலையில் நவக்கிரகங்கள் காணப்படுகின்றன. தேவகோஷ்டத்தில் தென் புறத்தில் தட்சிணாமூர்த்தி உள்ளார். இந்திராணியை கைவிடாது காப்பாற்றிய இடமாதலால் கைவிடேலப்பர் என்று சாஸ்தா அழைக்கப்படுகிறார்.

ஐப்பசி பௌர்ணமியில் அன்னாபிஷேகம், பிரதோஷம், கார்த்திகை, சதுர்த்தி, சிவராத்திரி, நவராத்திரி போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324601" url="https://ta.wikipedia.org/wiki?curid=324601" title="சிட்டாமன்பூர்">
சிட்டாமன்பூர்

சிட்டாமன்பூர் "(Chitamanpur)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி சிட்டாமன்பூர் கிராமத்தின் மக்கள்தொகை 871 நபர்கள் ஆகும். இவர்கள் 125 குடும்பங்களில் வாழ்ந்தனர். இம்மக்கள்தொகையில் 53.61% நபர்கள் ஆண்கள் மற்றும் 46.38% நபர்கள் பெண்களாவர். இந்நகரின் எழுத்தறிவு சதவீதம் 46.38% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 60.14% நபர்கள் ஆண்கள் மற்றும் 39.85% நபர்கள் பெண்களாவர். மக்கள் தொகையில் 21.23% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324603" url="https://ta.wikipedia.org/wiki?curid=324603" title="தாகஃவா">
தாகஃவா

தாகஃவா "(Dakahwa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி தாகஃவா கிராமத்தின் மக்கள்தொகை 969 நபர்கள் ஆகும். இவர்கள் 205 குடும்பங்களில் வாழ்ந்தனர். இம்மக்கள்தொகையில் 52.1% நபர்கள் ஆண்கள் மற்றும் 47.8% நபர்கள் பெண்களாவர். இந்நகரின் எழுத்தறிவு சதவீதம் 31.47% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 67.54% நபர்கள் ஆண்கள் மற்றும் 32.45% நபர்கள் பெண்களாவர். மக்கள் தொகையில் 20% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324606" url="https://ta.wikipedia.org/wiki?curid=324606" title="சௌத்திரி பிரம்ம பிரகாஷ் யாதவ்">
சௌத்திரி பிரம்ம பிரகாஷ் யாதவ்

சௌத்திரி பிரம்ம பிரகாஷ் யாதவ் (Chaudhary Brahm Prakash Yadav) (1918–1993) இந்திய விடுதலை இயக்க வீரர் ஆவார். மகாத்மா காந்தியைப் பின்பற்றி ஒத்துழையாமை இயக்கத்திலும், வெள்ளையனே வெளியேறு இயக்கத்தில் பங்கேற்று சிறை சென்றவர். சௌத்திரி பிரம்ம பிரகாஷ் யாதவ் வடகிழக்கு தில்லி அருகே சகுர்பூர் எனும் கிராமத்தில் விவசாய குடும்பத்தில் பிறந்தவர். 

இந்திய விடுதலைக்குப் பின்னர் இந்திய தேசிய காங்கிரசு கட்சியின் சார்பாக தில்லி மாநில முதலாவது முதலமைச்சராக 1952 முதல் 1955 முடிய பதவி வகித்தார். 
மேலும் இந்திய நடுவன் அரசில் உணவு, வேளான்மை மற்றும் கூட்டுறவு அமைச்சகத்தின் அமைச்சராகவும் பதவி வகித்தவர். சௌத்திரி பிரம்ம பிரகாஷ் யாதவ், இந்தியக் கிராமங்களில் பஞ்சாயத்து ராஜ் வளர்ச்சிகாக ஊராட்சி ஒன்றியங்கள் மற்றும் ஊராட்சிகளுக்கு அதிக அதிகாரம் வழங்கப் போராடியவர். 


 
 


</doc>
<doc id="324607" url="https://ta.wikipedia.org/wiki?curid=324607" title="கந்தன் குடைவரை">
கந்தன் குடைவரை

கந்தன் குடைவரை என்பது, மதுரையின் புறப்பகுதியாக உள்ள நரசிங்கத்தில் நரசிங்கப் பெருமாள் குடைவரையை அடுத்துள்ள ஒரு குடைவரைக் கோயில் ஆகும். இது, சுப்பிரமணியர் குடைவரை, முருகன் குடைவரை போன்ற பெயர்களாலும் அழைக்கப்படுகிறது. இதன் பெயர் காட்டுவது போல் இது முருகனுக்காக அமைக்கப்பட்ட கோயில் ஆகும்.

இது ஒற்றை மண்டபத்தோடு கூடியது. உயரமான இதன் தளத்தை அடைவதற்கு இரண்டு பக்கங்களிலும் இருந்து படிகள் அமைக்கப்பட்டுள்ளன. மண்டபத்தின் முகப்பை அண்டி அமைந்துள்ள தூண்வரிசையில் இரண்டு முழுத்தூண்கள் உள்ளன. இவற்றுக்கு நேராகப் பக்கச் சுவர்களில் ஒட்டியபடி அரைத் தூண்கள் காணப்படுகின்றன. தூண்கள் மேலும் கீழும் சதுரத்தையும் நடுவில் எண்பட்டை அமைப்பையும் கொண்டுள்ளன. சதுரங்களில் தாமரைப் பதக்கங்கள் செதுக்கப்பட்டுள்ளன. அரைத்தூண்களின் பக்கங்களிலும் அரைத் தாமரைப் பதக்கங்கள் காணப்படுகின்றன. தூண்களின் மேல் தரங்க அமைப்புக்கொண்ட போதிகைகள் உத்தரத்தைத் தாங்குவதுபோல் அமைக்கப்பட்டு உள்ளன. 

மண்டபத்தின் பின் சுவரில் கருவறை குடையப்பட்டுள்ளது. கருவறையின் முகப்புச் சுவர் சற்று முன்தள்ளி அமைக்கப்பட்டுள்ளது. கருவறை வாயிலுக்கு முன் உள்ளே செல்வதற்குப் படிகள் உள்ளன. கருவறை முகப்பின் கீழ்ப்பகுதியில் தாங்குதள அமைப்பு உள்ளது. வாயிலின் இரு பக்கங்களிலும் வாயிற்காவலர் சிற்பங்கள் உள்ளன. முருகனின் அடையாளங்களான சேவல், மயில் ஆகியனவும் காணப்படுகின்றன. கருவறையினுள் அதன் பின் சுவரில் தேவயானையுடன் கூடிய முருகனின் சிற்பம் உள்ளது.

குடைவரையின் அமைப்பையும், அங்குள்ள சிற்பங்களின் அமைதியையும் கருத்தில் கொண்டு இது எட்டாம் நூற்றாண்டைச் சேர்ந்ததாக இருக்கலாம் எனக் கருதப்படுகிறது. இக்குடைவரையில் திருப்பணி செய்ததைக் குறிக்கும் கல்வெட்டு 9 ஆம் நூற்றாண்டைச் சேர்ந்தது.


</doc>
<doc id="324611" url="https://ta.wikipedia.org/wiki?curid=324611" title="குருமுக் நிகால் சிங்">
குருமுக் நிகால் சிங்

குருமுக் நிகால் சிங் (Gurmukh Nihal Singh) (, ) இந்திய மாநிலமான இராஜஸ்தானின் முதலாவது ஆளுநராகப் பதவி வகித்தவர்.மேலும் கட்சியின் தில்லி மாநிலத்தின் இரண்டாவது முதலமைச்சராக 1955 முதல் 1956 முடிய பதவி வகித்த இந்திய தேசிய காங்கிரசு கட்சியின் தலைவர்களில் ஒருவராவர்.
சௌத்திரி பிரம்ம பிரகாஷ் யாதவுக்கு அடுத்து தில்லி மாநில முதல்வரான குருமுக் நிகால் சிங் பதவி வகித்த ஒராண்டில், அரசியல் அமைப்பு சட்டத்தில் 69வது திருத்தத்தில், தில்லியானது தேசியத் தலைநகர் பகுதி என அறிவிக்கப்பட்டதால், தில்லி மாநிலத் தகுதியை இழந்தது. எனவே குருமுக் சிங் நிகாலுக்கு இராஜஸ்தான் மாநிலத்தின் ஆளுநராக பதவி வழங்கப்பட்டது. 
குருமுக் நிகால் சிங் பனாரசு இந்து பல்கலைக்கழகம் மற்றும் தில்லி பல்கலைக்கழகங்களில் பயின்றவர். 



</doc>
<doc id="324613" url="https://ta.wikipedia.org/wiki?curid=324613" title="காந்தி தேசிய நினைவு அறக்கட்டளை">
காந்தி தேசிய நினைவு அறக்கட்டளை

மகாத்மா காந்தி தேசிய நினைவு அறக்கட்டளை (Mahatma Gandhi National Memorial Trust) (), மகாத்மா காந்தியின் நினைவை இந்தியா முழுவதும் போற்றுவதற்காக 1949-ஆம் ஆண்டில் அமைக்கப்பட்டது. இந்த அறக்கட்டளையை இந்திய அரசின் நிர்வாகத்தில் உள்ளது.
காந்தி தேசிய நினைவு அறக்கட்டளைக்கான துவக்க நிதியான நூற்றி முப்பது அமெரிக்க டாலர் மதிப்பில் பொது மக்களிடமிருந்து வசூலிக்கப்பட்டது."

இந்த அறக்கட்டளைக்கு பொதுமக்கள் வழங்கிய நிதிக்கு மகாத்மா காந்தியின் உருவப்படம் கொண்ட இரசீதுகள் அச்சடிக்கப்பட்டது. ஆச்சார்ய கிருபளானி கையொப்பமிட்ட இரசீகள் வழங்கப்பட்டது. 

இந்த அறக்கட்டளையின் நிதியின் மூலம் காந்தி பவன், தேசிய காந்தி அருங்காட்சியகம், காந்தி சமிதி, காந்தி அருங்காட்சியகம், மதுரை போன்ற நினைவிடங்கள் மற்றும் அருங்காட்சியகங்களை பராமரிக்கவும், புதிதாக காந்தி நினைவிடங்கள் கட்டவும் நிதியுதவிகள் வழங்கப்படுகிறது. மேலும் காந்திய சிந்தனைகளை மக்களிடம் பரப்பவும் இந்த அறக்கட்டளை நிதியுதவி செய்யப்படுகிறது. 


</doc>
<doc id="324615" url="https://ta.wikipedia.org/wiki?curid=324615" title="தீண்டாமை ஒழிப்பு வெகுஜன இயக்கம்">
தீண்டாமை ஒழிப்பு வெகுஜன இயக்கம்

சாதியத்தை, சாதிய ஒடுக்குமுறையை, தீண்டாமையை எதிர்க்கும் பரந்துபட்ட அமைப்புக்களின் கூட்டமைப்பாக தீண்டாமை ஒழிப்பு வெகுஜன இயக்கம் 1966-1967 ஆம் ஆண்டுகள் காலப்பகுதியில் உருவானது. குறிப்பாக பொதுவுடமைவாதிகளும், பொதுவுடமைக் கொள்கைச் சரா ஜனநாயக முற்போக்காளர்களும் ஒருங்கே இனைந்து செயற்படக்கூடிய தளமாக இந்த இயக்கம் உருவாக்கப்பட்டது. இந்த இயக்கத்தின் முதல் மாநாடு 1967-10-21 அன்று யாழில் நடைபெற்றது. எஸ். ரி. என். நாகரட்ணம் தலைவராகத் தெரிவு செய்யப்பட்டார். 


பொது இடங்களில் தீண்டாமையை ஒழிப்பதில் தீண்டாமை ஒழிப்பு வெகுஜன இயக்கம் முக்கிய பங்காற்றியது. 


</doc>
<doc id="324616" url="https://ta.wikipedia.org/wiki?curid=324616" title="கொண்டிமகளிர்">
கொண்டிமகளிர்

கொண்டிமகளிர் என்பது விலைமகளிரைக் குறிக்கும் பெயராகும். சிறைபிடிக்கப்பட்டபெண்கள், பரத்தையர் என்ற பொருளிலும் வழங்கப்பெறுகின்றது. விலைமகளிர் பற்றிய செய்திகள் சங்க காலத்தில் பரவலாகக் காணப்படுகின்றன. எனினும் மதுரைக்காஞ்சியிலேயே இவர்கள் பற்றிய விரிவான செய்திகளைக் காணமுடிகின்றது. பொருளைக் கொள்ளும் செயலுடையவர்களாக விளங்கிய தன்மையால் கொண்டிமகளிர் எனப்பட்டனர்.

கொண்டிமகளிர் எனும் பெயருக்கு இலக்கியங்களிலே சிலவேறு பொருளும் வழங்கப்பெற்றுள்ளமையை காணலாம்.

சங்ககால போர் நடவடிக்கைகளிலே பகைமன்னர்களின் அந்தப்புரப் பெண்களைக் கைப்பற்றி ஏவல் மகளிராக ஆக்கிக்கொள்வதும் வழக்கமாகக் காணப்பட்டிருக்கின்றது. இவ்வாறு பகையரசிரிடமிருந்து கவர்ந்து கொண்டுவரப்பட்ட மகளிர் கொண்டிமகளிர் என்றே அழைக்கப்பட்டுள்ளனர்.

மதுரைக் காஞ்சியில் கொண்டிமகளிர் பற்றி வேறுவிதமாகக் கூறப்பட்டுள்ளது. கொண்டிமகளிர் என்போர் மாயம் செய்யும் வரைவின் மகளிர் அல்லர். யாருக்கும் அடங்காமல் கொண்டித்தனம் செய்யும் மகளிர். பிறரது நெஞ்சை நடுங்கச் செய்பவர்கள். வானவ மகளிர் மற்றவர் மயங்க ஆடுவர். யாருக்கும் எந்த உடலின்பமும் தர மாட்டார்கள். கொண்டி மகளிர் இசை முழக்கத்துடன் நடனப் பொய்தல் ஆடுவர். இவர்கள் தங்க வளையல் மின்னும்படியும் பூண்டிருக்கும் புதிய அணிகலன்கள் பொலியும்படியும் பலராகக் கூடி விளக்கு வெளிச்சத்தில் விளையாடுவார்கள். வானவ மகளிர் போல் கொண்டிமகளிர் நள்ளிரவில் கூடி விளையாடுவர். யாழில் பண் இசைத்துப் பாடுவர். முழவிசைக்கேற்ப ஆடுவர். ஆழமான நீர்த்துறைகளை அடுத்துக் குவிந்திருக்கும் மணலில் விளையாடுவர். ஆடும் விளையாட்டில் சலிப்பு தோன்றும்போது அதனை விட்டுவிட்டுப் பூப்பறிக்கும் விளையாட்டில் ஈடுபடுவர். நீரில் நனைவதைப் பொருட்படுத்தாமல் குவளை மலர்களைப் பறித்து அதன் காம்புகளை நன்றாக அலசிவிட்டுக் கட்டாக மனைக்குக் கொண்டுசென்று அழகுபடுத்தி வைத்துக்கொண்டு பொய்தல் விளையாட்டு விளையாடுவார்கள். பொய்தல் என்பது பொருள்களை மறைத்தும், ஆள் மறைந்தும் விளையாடும் விளையாட்டு, என்று கூறப்பட்டுள்ளமை கவனிக்கத்தக்கது.

ஆடல், பாடல், அழகு என்பவற்றில் சிறந்து விளங்கிய இவர்கள் எவ்வாறு தங்களை ஒப்பனை செய்து ஆடவர்களை மயக்கினர் என்பதையும் செல்வம் முடியும்வரை தம்மை நாடி வந்தவர்களுக்கு இன்பம் அளித்துவிட்டுச் செல்வம் முடிந்ததும் அவர்கள் மனம் வருந்தும்படி அவர்களிடமிருந்து நீங்கி மீண்டும் தம்மை ஒப்பனை செய்து கொண்டு செல்வமுடைய ஆடவர் ஒருவரை நாடிச் சென்று இன்பம் அளிப்பர் என்று கூறப்படுகின்றனர்.

செல்வத்தைப் பெறும்பொருட்டு அயலில் உள்ள ஆண்களோடு மட்டுமன்றி துர இடங்களிலிருந்து வரும் செல்வம் படைத்த ஆண்களோடும் அவர்களது செல்வம் முடியும் வரை கூடிமகிழ்வர்.

இவர்கள் தம்மை ஒப்பனை செய்து நறுமணமூட்டி வீதி வழியாக செல்கின்ற இளைஞர்களைக் கைகாட்டி அழைப்பர். காமநுகர்ச்சி ஒன்றையே பெரிதாகக் கருதும் ஆடவரும் இவர்களது மாயவலையில் சிக்கி காமத்தில் உழன்று தம் பொருள் யாவற்றையும் இழப்பர்.

மதுரைக் காஞ்சியிலே இவர்களின் வாழ்க்கை பற்றிய வர்ணனைகள் காணப்படுகின்றன. அதில், பழுமரம் தேரும் பறவையின் வாழ்வினைப் போன்றது என்றும், தேனை உண்டு நீங்கும் வண்டின் வாழ்வினைப் போன்றது என்றும் பலவாறு வர்ணிக்கப்பட்டுள்ளது.


</doc>
<doc id="324620" url="https://ta.wikipedia.org/wiki?curid=324620" title="இந்திய இராணுவ நாள்">
இந்திய இராணுவ நாள்

இந்திய இராணுவ நாள் இந்தியாவில் ஜனவரி 15 ம் ஆம் நாள் கடைப்பிடிக்கப்படுகிறது.

இந்திய சுதந்திரத்திற்கு முன்னர் இந்திய இராணுவ தளபதியாக ஆங்கில அதிகாரிகள் இருந்தனர். சுதந்திர இந்தியாவில் இந்தியத் தரைப்படையின் முதல் 
படைத்தலைவராக (commander-in-chief) லெப்டினன்ட் ஜெனரல் கே எம் கரியப்பா 1949-ம் ஆண்டு ஜனவரி 15 ம் தேதி பதவியேற்றார். இதற்கு முன்பு ஆங்கில அதிகாரி ஜெனரல் சர் பிரான்சிஸ் புட்சர் இருந்தார். சர் பிரான்சிஸ் புட்சரிடமிருந்து ஜெனரல் கே எம் கரியப்பா இந்திய இராணுவ தளபதியாக பதவியை ஏற்றார்.

இந்திய ராணுவத்துக்கு இந்தியரே முதல் இந்திய இராணுவ தளபதியாக லெப்டினன்ட் ஜெனரல் கே எம் கரியப்பா பதவியேற்ற ஜனவரி 15 ம் தேதி ஒவ்வொரு ஆண்டும் இந்திய இராணுவ தினமாக கொண்டாடப்பட்டு வருகிறது. இந்த நாளில் ஆண்டுதோறும் இராணுவ வீரர்கள் மற்றும் போர் தியாகிகளுக்கு மரியாதை செய்யப்பட்டு வருகிறது.


</doc>
<doc id="324625" url="https://ta.wikipedia.org/wiki?curid=324625" title="2017 பாட்னா படகு விபத்து">
2017 பாட்னா படகு விபத்து

பாட்னா படகு விபத்து என்பது இந்தியாவின் பீகார் மாநில தலைநகரான பாட்னாவில் கங்கை நதியில் 14 சனவரி, 2017 அன்று படகு கவிழ்ந்து விபத்துக்குள்ளானதைக் குறிப்பதாகும்.

படகு கவிழ்ந்து விபத்துக்குள்ளானதில் குறைந்தபட்சம் 25 பேர் நீரில் மூழ்கி உயிரிழந்தனர் எனக்கருதப்படுகிறது மற்றும் பலர் காணவில்லை. படகு கவிழ்ந்த போது படகு கரையை அடைய இருந்தது.

பீகார் மாநிலத்தில் மகர சங்கராந்தி பண்டிகையை முன்னிட்டு மாநில அரசின் சுற்றுலாத் துறை சார்பில் கங்கை நதித் தீவில் ஏற்பாடு செய்யப்பட்டிருந்த திருவிழாவிற்கு சென்று திரும்பிக் கொண்டிருந்தபோது இந்த விபத்து ஏற்பட்டது. இச்சம்பவம் பாட்னாவின் என்.ஐ.டி கணவாய் பகுதியில் ஏற்பட்டது

படகில் அளவுக்கு அதிகமான நபர்களை ஏற்றியதே விபத்திற்கான காரணமாக கூறப்படுகிறது.

இந்தியப் பிரதமர் தேசிய நிவாரண நிதியிலிருந்து (PMNRF), இறந்தவரின் குடும்பத்தினருக்கு தலா ₹ 2 லட்சமும் மற்றும் சம்பவத்தில் தீவிரமாக காயமடைந்தவருக்கு ₹ 50 ஆயிரம் அறிவிக்கப்பட்டது. பீகார் அரசு உயிரிழந்தவர்களின் உறவினர்களுக்கு ₹ 4 லட்சம் இழப்பீடு வழங்கப்படும் என அறிவித்தது.


</doc>
<doc id="324633" url="https://ta.wikipedia.org/wiki?curid=324633" title="மெனசெம் பெகின்">
மெனசெம் பெகின்

மெனசெம் பெகின் (Menachem Begin 16 ஆகசுடு 1913--9 மார்ச்சு 1992)  இசுரேலிய நாட்டின்  அரசியல்வாதி மற்றும் இசுரேலின் ஆறாவது தலைமை அமைச்சர் ஆவார். இவர் அமைதிக்கான நோபல் பரிசைப் பெற்றவர். 

போலந்தில் பிறந்த மென்செம் பெகின் வார்சா பல்கலைக்கழகத்தில் பயின்றார். மென்செம் பெகின் தொடக்க காலத்திலிருந்து சியோனிசம் என்ற கொள்கையில் கருத்து ஊன்றியவராக இருந்தார். லிக்குட் என்ற அரசியல் கட்சியைத் தொடங்கினார்.

எனவே பாலசுத்தீனத்தில் யூதர்களின் அரசு நிறுவப் போராடிய தீவிர வாத இயக்கியமான சியோனிஸ்ட் அமைப்பில் சேர்ந்தார். பிரிட்டிசு அதிகாரத்துக்கு எதிராகவும் பாலஸ்தீனத்தில் அரபு ஊடுருவல்களுக்கு எதிராகவும் செயல்பட்டார்.

இரண்டாம் உலகப் போரின்போது 1977 இல் தேர்தலில் மெனசெம் பெகின் வெற்றி பெற்று இசுரேலின் தலைமை அமைச்சர் ஆனார். இதனால் 30 ஆண்டு கால தொழிலாளர் கட்சியின் ஆதிக்கம் முடிவுக்கு வந்தது.

எகிப்துடன் போரைத் தவிர்த்து அமைதிக்கான முயற்சிகளை மேற்கொண்டார். அதன் விளைவாக அமைதிக்கான நோபல் பரிசு 1978 ஆம் ஆண்டில் இவருக்கும் அன்வர் சதாத்துக்கும் வழங்கப்பட்டது. 1979 இல் கேம்ப் டேவிட் உடன்படிக்கையில் கையெழுத்திட்டார். 

1981 இல் ஈராக் அரசு அணு ஆயுதங்கள் செய்த காரணத்தால் ஈராக்கின் ஓசிராக் அணு உலையை குண்டு போட்டுத் தகர்க்க உத்தரவிட்டார். இதனை ஒப்பேரா நடவடிக்கை என அழைத்தனர்.


</doc>
<doc id="324634" url="https://ta.wikipedia.org/wiki?curid=324634" title="கிரேக்கன் மேர்">
கிரேக்கன் மேர்

கிரேக்கன் மேர் "(Kraken Mare)" சனியின் நிலவான டைட்டனின் மேற்பரப்பில் அறியப்பட்ட ஒரு பெரிய திரவப் பரப்பாகும். கேசினி விண்வெளி ஆய்வுக்கலம் இதைக் கண்டுபிடித்தது. கிரேக்கன் என்னும் ஒரு பழம்பெரும் கடல் அரக்கன் நினைவாக இப்பரப்பிற்கு 2008 ஆம் ஆண்டில் கிரேக்கன் மேர் என்று பெயரிடப்பட்டது. 

டைட்டனின் வடதுருவத்தில் 400000 கிலோமீட்டர் பரப்பளவில் இத்திரவப் பரப்பு பரவியிருப்பதாகக் கருதப்படுகிறது. அதிகபட்ச ஆழம் 160 மீட்டர் இருக்கலாம் என்றும், மேலோட்டமான சிற்றலைகள் 1.5 சென்டிமீட்டர் உயரத்திற்கு இருப்பதாகவும் அவற்றின் அதிவேக நகர்வு வினாடிக்கு 0.7 மீட்டர் இருக்கிறது என்றும் கண்டறியப்பட்டுள்ளது. திரவ மீத்தேன் நிரம்பியுள்ள ஒரு கடல் என்று கிரேக்கன் மேர் அடையாளப்படுத்தப்படுகிறது. பூமியில் உள்ள காசுபியன் கடலை விட பெரிய அளவில் கிரேக்கன் மேர் இருப்பதாக கூறப்படுகிறது. 

கிரேக்கன் மேர் கடற்பகுதியில் கண்டறியப்பட்ட ஒரு தீவிற்கு மேதா இன்சுலா என்று பெயரிடப்பட்டுள்ளது. டைட்டனின் மேற்பரப்பில் கண்டறியப்பட்ட நீர்ப்பரப்புகளில் இரண்டாவது பெரிய கடலாக கிரேக்கன் மேர் கருதப்படுகிறது. முதலாவது பெரிய கடல்பரப்பு இலிகியா மேர் ஆகும்.
கிரேக்கன் மேர் கடற்பகுதியின் 317°மே, 67°வ என்ற அடையாள ஆள்கூறுகளில் காணப்படும் இந்த இடைகுறுக்கம் 17 கிலோமீட்டர் அகலம் கொண்டு கிப்ரால்டர் நீரிணைப்புக்கு சமமான அளவில் உள்ளதாக கூறப்படுகிறது. கிரேக்கனின் தொண்டை என்றழைக்கபடும் இப்பகுதியில் குறிப்பிடத்தக்க நீரோட்டங்கள் காணப்படுவதாகவும் கூறப்படுகிறது. 
டைட்டனின் சுற்றுப்பாதை ஒழுங்கின்மையால் இங்கே 1மீ உயர அலைகளும் 0.5 மீ / வி வேகத்தில் நீரோட்டங்களும் இருக்கலாம் என நம்பப்படுகிறது. நீர்ச்சுழிகளும் இருப்பதற்கான சாத்தியங்களுண்டு எனவும் கூறப்படுகிறது. 

முன்மொழியப்பட்டுள்ள டைட்டன் சனி பயணத் திட்டத்தின் ஒரு பகுதியாக, ஒரு விண்வெளி ஆய்வு கலம் கிரேக்கன் மேர் கடலின் மேல் பறந்து அதன் இயைபு, ஆழம் மற்றும் எண்ணற்ற மற்ற பண்புகளை ஆய்வு செய்யும் என தெரிவிக்கப்பட்டுள்ளது. 



</doc>
<doc id="324637" url="https://ta.wikipedia.org/wiki?curid=324637" title="மயிலாடுதுறை வதாரண்யேசுவரர் கோயில்">
மயிலாடுதுறை வதாரண்யேசுவரர் கோயில்

மயிலாடுதுறை வதாரண்யேசுவரர் கோயில் நாகப்பட்டினம் மாவட்டத்தில் உள்ள சிவன் கோயிலாகும்.

இக்கோயில் நாகப்பட்டினம் மாவட்டம் மயிலாடுதுறையில் அமைந்துள்ளது. இக்கோயில் வள்ளலார் கோயில் என்றும் அழைக்கப்படுகிறது. இக்கோயிலின் தீர்த்தம் காவிரி ஆகும்.

இக்கோயிலின் மூலவராக வதாரண்யேசுவரர் உள்ளார். இறைவி ஞானாம்பிகை ஆவார்.

சிவன் கோயில்களில் நந்தியை மூலவரான லிங்கத்திருமேனி முன்பு காணமுடியும். இக்கோயிலில் தட்சிணாமூர்த்திக்கு முன்பாக நந்தி காணப்படுகிறது.இந்த தட்சிணாமூர்த்தி மேதா தட்சிணாமூர்த்தி எனப்படுகிறார். காவிரியில் நந்தி நீராடிய இடம் ரிஷப தீர்த்தம் என்றழைக்கப்படுகிறது. ஆற்றின் நடுவே நந்திக் கோயில் உள்ளது.இங்கு நீராடினால் கங்கை, யமுனை, சரஸ்வதி, நர்மதை, தாமிரபரணி ஆகிய ஆறுகளில் நீராடிய பலன் கிடைக்குமென்று நம்புகின்றனர். அவ்வாறே குருசேத்திரம்,பிரயாகை ஆகிய இடங்களில் தானம் செய்த பலனுக்கு நிகர் கிடைக்கும் என்கின்றனர். 
சப்த கன்னியரில் சாமுண்டி வழிபட்ட தலமாகும்.கோயிலின் வடக்கில் ஞான புஷ்கரணி உள்ளது.

முன்பொரு முறை தர்மம் ரிஷப உருவமெடுத்து சிவனை அழைத்துச்சென்ற காலகட்டத்தில் பார்வதி மயில் உருவமெடுத்து சிவனுக்கு பூசை செய்து கொண்டிருந்தார். இந்த அரிய காட்சியை காண பிரம்மா அன்னத்திலும், பெருமாள் கருடன்மீதும், தேவர்கள் குதிரை மீதும் வந்தனர். மற்றவர்களைவிட வேகமாகச் சென்ற ரிஷபத்திற்கு தான் வேகமாகச் செல்கிறோம் என்ற எண்ணம் தோன்றியது. இதை உணர்ந்த சிவன் தன் முடி ஒன்றை எடுத்து அதன்மீது வைத்து அதன் வேகத்தை அடக்கியதாகக் கூறுவர்.இப்பாவத்தைப் போக்க நந்தியை காவிரிக்கரையில் தவம் செய்ய இறைவன் கூறினார். பின்னர் ஞானத்தைப் பெற்ற நந்தி சிவனுடையே இருக்கவேண்டும் என்ற தன் ஆவலைப் வெளிப்படுத்தியது. அவரும் நந்தியின் எண்ணத்தைப் பூர்த்தி செய்தார்.

ஐப்பசியில் துலா மாத விழா, ஐப்பசி அமாவாசை, கார்த்திகை கடைசி வியாழன் போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324640" url="https://ta.wikipedia.org/wiki?curid=324640" title="கரூரா">
கரூரா

கரூரா (Karura, 迦 楼 羅?) என்பது சப்பானிய இந்து-புத்த மதப் புராணங்களில் காணப்படும் மனித உடல் மற்றும் பறவை போன்ற தலை கொண்ட ஒரு தெய்வீக உயிரினம் ஆகும்.

இந்து மதத்தில் உள்ள பிரம்மாண்டமான பறவை இனம் கருடன் ஆகும். (சமசுகிருதம்: Garuḍa[1] गरुड ; பாலி: Garuḷa) சப்பானிய புத்த மதப்பதிப்பை அடிப்படையாகக் கொண்டு கரூரா என ஒலிபெயர்ப்பு செய்யப்பட்டுள்ளது. இதே உயிரினம் konjichō (金翅鳥?, lit. "தங்கச் சிறகுப் பறவை", Skr. suparṇa) எனப் பெயர் மாற்றம் பெற்றுள்ளது.
தீயைச் சுவாசிக்கும் மிகப்பெரிய உயிரினம் என்றும், பாம்புகள் மற்றும் கடல் நாகங்களை உணவாகக் கொள்ளும் என்றும் மலைகளை வாழிடமாகக் கொண்டிருக்கும் என கரூராவைப் பற்றிக் கூறப்படுகிறது.

சப்பானிய அச்சிபூசு (八部衆?, "எண்வகை தேவர்கள் வகை) என்ற பாதுகாப்பு அலகில் இருந்து மாற்றப்பட்ட ஒரு மாற்று இனங்களில் ஒன்று கரூரா எனக் கருதப்படுகிறது.

கோஃபுகுயி i கோவிலில் உள்ள கரூரா சிலை, நாரா (கண் திறப்பு விழாவின் போது வைக்கப்பட்ட எட்டு தேவர் சிலைகளில் ஒன்று, எட்டாம் நூற்றாண்டு காலம், படம்.) ஒரு பிரபலமான உதாரணம் ஆகும். இந்த கரூரா சிலை சீன டாங் வம்சத்தின் பாணியில் கவசம் அணிவிக்கப்பட்டு இறக்கையில்லா கரூராவாக சித்தரிக்கப்பட்டுள்ளது. ஆனால் சிறகுடன் கூடிய மனித உடலும் பறவை தலையும் கொண்டிருப்பதுதான் கரூரா என்று பல்வேறு நூல்களும் சப்பானிய ஆவணங்களும் தெரிவிக்கின்றன. 

சப்பானிய கிகாகு நடனக் கலையில் கரூரா முகமுடி அணிந்து நடனம் ஆடுகிறார்கள்
புதோ-மையோ சிலையின் பின்புறம் உள்ள ஒளிவட்டம் கரூரா ஒளிவட்டம் எனப்படுகிறது.


</doc>
<doc id="324642" url="https://ta.wikipedia.org/wiki?curid=324642" title="பேல்வா கிராமம்">
பேல்வா கிராமம்

பேல்வா "(Belwa)" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும். பாந்தாய் நதிக்கரையில் இக்கிராமம் அமைந்துள்ளது. கரும்பு, மாம்பழம், நெல் ஆகியன இக்கிராமத்தின் சிறப்பு ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி பேல்வா கிராமத்தின் மக்கள்தொகை 5525 நபர்கள் ஆகும். இவர்கள் 995 குடும்பங்களில் வாழ்ந்தனர். இம்மக்கள்தொகையில் 52.27% நபர்கள் ஆண்கள் மற்றும் 47.72% நபர்கள் பெண்களாவர். இந்நகரின் எழுத்தறிவு சதவீதம் 36.6% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 62.53% நபர்கள் ஆண்கள் மற்றும் 37.46% நபர்கள் பெண்களாவர். மக்கள் தொகையில் 21.8% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324645" url="https://ta.wikipedia.org/wiki?curid=324645" title="தாமிங்கா">
தாமிங்கா

தாமிங்கா "(Dhaminha )" என்பது இந்தியாவின் பீகார் மாநிலம் மேற்கு சம்பாரண் மாவட்டத்திலுள்ள ஒரு கிராமம் ஆகும்.

2011 ஆம் ஆண்டின் இந்திய மக்கள் தொகைக் கணக்கெடுப்பின்படி தாமிங்கா கிராமத்தின் மக்கள்தொகை 2456 நபர்கள் ஆகும். இவர்கள் 437 குடும்பங்களில் வாழ்ந்தனர். இம்மக்கள்தொகையில் 52.64% நபர்கள் ஆண்கள் மற்றும் 47.35% நபர்கள் பெண்களாவர். இக்கிராமத்தின் எழுத்தறிவு சதவீதம் 46.29% ஆகும். நாட்டின் சராசரி தேசிய எழுத்தறிவு சதவீதமான 74% என்பதைவிட இது குறைவாகும். எழுத்தறிவு பெற்றவர்களில் 63.23% நபர்கள் ஆண்கள் மற்றும் 36.76% நபர்கள் பெண்களாவர். மக்கள் தொகையில் 20.31% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324648" url="https://ta.wikipedia.org/wiki?curid=324648" title="பிரஞ்சு வெண்கலம்">
பிரஞ்சு வெண்கலம்

பிரஞ்சு வெண்கலம் "(French Bronze)" குறிப்பாக 91% தாமிரம், 2% வெள்ளீயம், 6% துத்தநாகம் 1% ஈயம் ஆகிய உலோகங்களைக் கலந்து உருவாக்கப்படும் ஒரு கலப்புலோகம் ஆகும் .
பிரஞ்சு வெண்கலம் மலிவான துத்தநாகப் படிமங்கள் மற்றும் பிற பொருட்கள் உருவாக்கத்தில் தொடர்பு கொண்ட கலப்புலோகம் ஆகும். அசல் வெண்கலம் போன்றே இவை செய்து முடிக்கப்படுகின்றன. பிரஞ்சு வெண்கலத்தை பழைய நூல்கள் பாக்சு-வெண்கலம் என்றும் அழைத்தன. 
5 பகுதிகள் ஏமடைட்டு தூளும் 8 பகுதிகள் ஈய ஆக்சைடும் கலந்து உருவாக்கப்படுகிறது. தேவைப்படும் நிறச்சாயல் வேறுபாடுகளுக்கு ஏற்ப பகுதிப்பொருட்களின் விகிதங்களை மாற்றிக் கொள்ளலாம். வெண்கலமாக மாற்ற வேண்டிய பொருளின் மீது மென் தூரிகையால் தீட்டி தயார்படுத்திய பின்னர், உலர்ந்ததும் மீண்டும் ஒரு முறை வன் தூரிகையால் வண்ணம் தீட்டி நிறைவு செய்யப்படுகிறது .


</doc>
<doc id="324651" url="https://ta.wikipedia.org/wiki?curid=324651" title="தஞ்சாவூர் சின்ன அரிசிக்காரத்தெரு முருகன் கோயில்">
தஞ்சாவூர் சின்ன அரிசிக்காரத்தெரு முருகன் கோயில்

தஞ்சாவூர் சின்ன அரிசிக்காரத்தெரு முருகன் கோயில் தஞ்சாவூர் நகரில் சின்ன அரிசிக்காரத் தெருவில் அமைந்துள்ளது.

கருவறையில் முருகன் பால தண்டாயுதபாணியாக நின்ற நிலையில் உள்ளார். கருவறைக்கு முன்பாக மயிலும், பலி பீடமும் காணப்படுகின்றன.

ராஜ கோபுரத்தைக் கொண்டு இக்கோயில் அமைந்துள்ளது. ராஜ கோபுரத்தில் நடுவில் முருகன் வள்ளி தெய்வானையுடன் சுதை வடிவில் காணப்படுகின்றனர். ராஜ கோபுரத்தின் அடுத்த தளத்தில் வலது புறம் விநாயகரும், இடது புறம் தண்டாயுதபாணியும் காணப்படுகின்றனர். வாயிலை அடுத்து காணப்படுகின்ற முன் மண்டபத்தில் வலது புறம் உள்ள தூணில் முருகனும், இடது புறம் உள்ள தூணில் விநாயகரும் உள்ளனர். மண்டபத்தின் முன்புறத்தில் வலது புறம் இடும்பனும், இடது புறத்தில் விநாயகரும் உள்ளனர். திருச்சுற்றில் கால பைரவர் சன்னதி, நாக சிற்பம், பக்த ஆஞ்சநேயர் சன்னதி, காசி விசுவநாதர் மற்றும் விசாலாட்சி சன்னதி ஆகியவை காணப்படுகின்றன. காசி விசுவநாதர் மற்றும் விசாலாட்சி சன்னதிக்கு முன்பாக பலி பீடமும் நந்தியும் காணப்படுகின்றன. கருவறை கோஷ்டத்தில் துர்க்கையம்மன் சன்னதியும், தட்சிணாமூர்த்தி சன்னதியும் உள்ளன. தேவகோட்டத்தில் துர்க்கையம்மன் உள்ளார். கோயிலின் இடப்புறம் நவக்கிரக சன்னதி உள்ளது.

தஞ்சாவூரில் உள்ள அறுபடைவீடுகளாக மேலஅலங்கம் முருகன் கோயில் (திருப்பரங்குன்றம்), வடக்கு அலங்கம் முருகன் கோயில் (பழமுதிர்ச்சோலை), குறிச்சித் தெரு முருகன் கோயில் (திருத்தணி), ஆட்டுமந்தை அஞ்சல்காரத்தெரு முருகன் கோயில் (சுவாமிமலை), சின்ன அரிசிக்காரத் தெரு முருகன் கோயில் (பழனி), பூக்காரத்தெரு சுப்பிரமணியசுவாமி கோவில் (திருச்செந்தூர்) ஆகியவற்றைக் கூறுகின்றனர்.

இக்கோயிலின் திருச்சுற்றில் 1903 பிப்ரவரி 10ஆம் நாளைக் கொண்ட கல்வெட்டு ஒன்று காணப்படுகிறது. அக்கல்வெட்டில் ஒரு கால பூசைக்கு விளக்கு ஏற்றுவதற்காக தானம் கொடுக்கப்பட்ட செய்தி குறிப்பிடப்பட்டுள்ளது.


</doc>
<doc id="324653" url="https://ta.wikipedia.org/wiki?curid=324653" title="மேல்பாடி அரிஞ்சய சோழன் பள்ளிப்படை">
மேல்பாடி அரிஞ்சய சோழன் பள்ளிப்படை

அரிஞ்சய சோழன் பள்ளிப்படை அல்லது அவனீச்வரம் கோயில் என்பது அரிஞ்சய சோழனின் பள்ளிப்படையாகும். இதை கட்டியவர் இராசராச சோழன் ஆவார். இது தமிழகத்தின், வேலூர் மாவட்டம், திருவலத்துக்கும் சோளிங்க நல்லுருக்கும் இடையில், "மேல்பாடி"என்ற ஊரில் பொன்னை ஆற்றங்கரையில் கட்டப்பட்ட கற்றளியாகும்.

இந்த பள்ளிப்படைக் கோயில் சிற்ப வேலைப்பாடுகள் நிறைந்த அழகான கோயில் ஆகும். இக்கோயிலில் தன் கண்ணை இறைவனுக்கு காணிக்கையாக கொடுக்கும் கண்ணப்பரை தடுக்கும் சிவன், பிச்சாடனார் போன்ற சிற்பங்கள் உள்ளன. கோயிலின் தெற்குப்புறத்தில் "ஆற்றூர் துஞ்சிய தேவர்க்கு" பள்ளிப்படையாக உடையார் ஸ்ரீ ராஜ ராஜன் எடுபித்த கற்றளி" என்ற வரிகள் கொண்ட கல்வெட்டு உள்ளது.



</doc>
<doc id="324658" url="https://ta.wikipedia.org/wiki?curid=324658" title="கடல் வேதியியல்">
கடல் வேதியியல்

கடல் வேதியியல் "(Ocean chemistry)" என்பது பெருங்கடலில் தாக்கத்தை உண்டாகும் பல்வேறு இயற்கைக் கூறுகளையும் கடல் சூற்றுப்புறங்களையும் ஆய்வு செய்கின்ற ஒரு துறையாகும். கடல் வேதியியல் துறை கடலின் வேதியல் என்ற பெயராலும் அறியப்படுகிறது. கலங்குதிறம் நீரோட்டம், வண்டல் படிவுகள், காரகாடித்தன்மை சுட்டெண்| pH அளவுகள்]], வளிமண்டலம்|வளிமண்டலப்]] பகுதிப்பொருட்கள், உருமாற்றம்சார் நடவடிக்கைகள், சூழலியல் உள்ளிட்ட பல்வேறு கூறுகள் கடல் வேதியியல் துறையில் தாக்கத்தை ஏற்படுத்துகின்றன. மேலும் கடல் வேதியியல் என்பது வேதியியல் மூலக்கூற்றுகளின் பரிமானங்களைப் பற்றி பயில்கின்ற ஒரு துறையாகும். இவ்வுலகிலுள்ள அனைத்து மூலக்கூறுகளையும் கடல் தன்னுள் வெவ்வேறு அளவில் தன்னகத்தே கொண்டுள்ளது.

கடலில் 20 முதல் 70 சதவீதம் வண்ணக் கரிமப் பொருட்கள் கரைந்துள்ளதாக கருதப்படுகிறது. கடலின் திறந்த வெளியில் இந்த அளவு குறைவாகும் ஆறு வெளியேறும் வழியில் இந்த அளவு அதிகமாகவும் காணப்படுகிறது
உயிரினங்களின் கடல் வாழ்க்கையானது உப்பு நீர் சூழல் என்பதைத் தவிர, நிலப்பரப்பில் அவற்றின் உயிர் வேதியியல் வாழ்க்கையை ஒத்தே உள்ளது. கடல் உயிரினங்களின் தகவமைப்புக்கு கிடைக்கும் ஒரே பயன் ஆலசனேற்றம் பெற்ற கரிமச் சேர்மங்கள் மிக நிறைவான ஆதாரமாக இருக்கின்றன என்பதுதான் ஆகும்.

உச்சவிரும்பிகள் செழித்து வாழ்கின்ற அசாதாரணமான கடல் வெப்பம், அழுத்தம், மற்றும் இருள் போன்ற அசாதாரண சூழ்நிலைகளை கடல் அவற்றிற்கு வழங்குகிறது. கடற்படுகையிலுள்ள கருந் திறப்பு, குளிர் கசிவு போன்றவை உள்ளிட்ட இச்சூழலுக்கு உரிய சில எடுத்துக்காட்டுகளாகும். இவற்றுடன் தொடர்புள்ள சூழல்மண்டலம் முழுவதிலுமுள்ள உடன்வாழும் நுண்ணுயிர்களான பாக்டீரியா, ஐதரோகார்பன் சேர்மங்கள் வேதிமுறைத் தொகுப்பு மூலம் உச்ச விரும்பிகளுக்கான ஆற்றலை வழங்குகின்றன. ஒன்று அல்லது அதற்கு மேற்பட்ட கரிம மூலக்கூறுகள் ஊட்டச் சத்துக்களை, கரிமமல்லா மூலக்கூறுகள் அல்லது மீத்தேனின் ஆக்சிசனேற்றம் மூலமாக கரிம வேதிப் பொருளாக மாற்றும் உயிரியற் செயற்பாடு வேதிமுறைத் தொகுப்பு ஆகும். ஒளித்தொகுப்பில் உள்ளது போல இங்கு சூரிய ஒளியை ஆற்றல் மூலமாகப் பயன்படுத்துவது இல்லை.

மனித இனச்சூழல் காரணிகள் காரணமாக அதிகரிக்கும் கார்பன் டையாக்சைடு அளவுகளின் விளைவாக கடல் வேதியியல் பாதிக்கப்படும் சாத்தியம் உள்ளது. புவி வெப்பமடைதல் மற்றும் உவர்நீர் மாற்றங்கள் போன்ற கூறுகளும், கடல் சூழலில் குறிப்பிடும்படியான சூழலியல் விளைவுகளை ஏற்படுத்தும். ஏராளமான சுண்ணாம்புக் காரத்தை கடலில் கொட்டிக் குவிப்பதால் அமிலமாகும் தன்மை திரும்பும். இதனால் வளிமண்டலத்தில் உள்ள கார்பன் டை ஆக்சைடை ஈர்க்கும் திறன் கடலுக்கு அதிகரிக்கும் என்று ஒரு முன்மொழிவு பரிந்துரைக்கிறது.

கேசினி விண்கலம் கொடுத்த தரவுகளைப் பயன்படுத்தி ஒரு கோள் விஞ்ஞானி சனியின் நிலவான என்செலாதசின் கடல் வேதியியலை புவி வேதியியல் மாதிரிகளைப் பயன்படுத்தி ஆய்வு செய்தார். உப்புகள் இருப்பதற்கான அறிகுறிகள் அங்கு திரவக்கடல் இருக்கலாம் என்ற கருத்தை முன்வைத்தது. இக்கோட்பாடு அங்கு உயிரினங்கள் வாழ்வதற்கான சாத்தியங்கள் இருப்பதை அதிகரிக்கிறது அல்லது கரிம வாழ்க்கை தொடங்குவதற்கான முன்னோடி வேதிப்பொருட்களாக அவ்வுப்புகள் இருக்கலாம் என்ற நம்பிக்கையை அளிக்கிறது


</doc>
<doc id="324662" url="https://ta.wikipedia.org/wiki?curid=324662" title="கதிராமங்கலம் காளஹஸ்தீசுவரர் கோயில்">
கதிராமங்கலம் காளஹஸ்தீசுவரர் கோயில்

கதிராமங்கலம் காளஹஸ்தீசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

இக்கோயில் தஞ்சாவூர் மாவட்டம் கதிராமங்கலத்தில் அமைந்துள்ளது. இவ்வூர் கதிர்வேய்ந்த மங்கலம் என்றும் அழைக்கப்படுகிறது. 

இக்கோயிலின் மூலவராக காளஹஸ்தீசுவரர் உள்ளார். இறைவி ஞானாம்பிகை ஆவார். காளஹஸ்தி செல்ல முடியாதவர்கள் இக்கோயிலில் வந்து இறைவனை தரிசித்துவிட்டுச் செல்கின்றனர். அவ்வாறு வரும்போது அங்கு செல்லும் பலன் கிடைப்பதாக நம்புகின்றனர். இவ்வூருக்குத் தென் காளஹஸ்தி என்ற சிறப்புப் பெயரும் உண்டு. 

மிருகண்டு முனிவர் மற்றும் இக்கோயிலைக் கட்டிய குலோத்துங்க சோழனின் சிற்பங்கள் இக்கோயிலில் உள்ளன. சிவமல்லிகாவனம் எனப்பெயர் பெற்ற இக்கோயிலில் சிவமல்லிகாவுக்கு தனி சிலை உள்ளது. அம்மன் சன்னதி தனியாக உள்ளது. 

மகா சிவராத்திரி, மார்கழி திருவாதிரை போன்றவை இக்கோயிலில் நடைபெறும் திருவிழாக்களாகும். 


</doc>
<doc id="324664" url="https://ta.wikipedia.org/wiki?curid=324664" title="பட்டுக்கோட்டை புராதனவனேசுவரர் கோயில்">
பட்டுக்கோட்டை புராதனவனேசுவரர் கோயில்

பட்டுக்கோட்டை புராதனவனேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும்.

இக்கோயில் தஞ்சாவூர் மாவட்டம் பட்டுக்கோட்டையில் அமைந்துள்ளது. இவ்வூர் கதிர்வேய்ந்த மங்கலம் என்றும் அழைக்கப்படுகிறது. இங்கிருந்து 15 கிமீ தொலைவில் திருச்சிற்றம்பலம் என்னுமிடத்தில் வயல்வெளியில் எமன் இருக்கின்றார்.

இக்கோயிலின் மூலவராக புராதனவனேசுவரர் உள்ளார். இறைவி பெரியநாயகி அம்மாள் ஆவார்.

வாழ்க்கையின் ஒரு கூறாக வனவாசம் தேவை என்பதை உணர்த்த சிவபெருமான், தேவியுடன் இந்த பழம்பெரும் வனத்திற்கு வந்து தங்கினார். அவருடன் தேவர்களும், சித்தர்களும், துறவிகளும்கூட வந்தனர். நீண்ட நாள் தியானத்தில் இறைவன் இங்கிருந்தார். அக்காலகட்டத்தில் அசுரர் பலம் அதிகமாக ஆகிவிட அவர்களிடமிருந்து தம்மைக் காப்பாற்றிக்கொள்ள தேவர்களும், ரிஷிகளும் இறைவியிடம் முறையிட்டு வேண்டினர். இறைவி, மன்மதனை அழைத்து இறைவனின் தவத்தைக் கலைக்கலாம் என்று கருத்து கூறினார். மன்மதனும் உலக நன்மைக்காக மலர்க்கணையைத் தொடுத்து இவ்விடம் பூ வனமாகும்படி செய்தார். ஆதலால் இவ்வூர் மதன்பட்டவூர் என்று அழைக்கப்பட்டது. இறைவன் அருளால் மன்மதன் பின்னர் உயிர் பெற்றார். பால் தெளித்து மன்மதன் உயிர் பிறப்பிக்கப்பட்டதால் இவ்விடம் பாலத்தளி எனப்படுகிறது. மன்மதன் எனப்படும் காமனை எரித்ததை நினைவுகூறும் விதமாக காமன் கொட்டல் என்னுமிடத்தில் காமன் விழா நடைபெறுகிறது. இறைவி சன்னதியின் வலப்புறம் உள்ள விநாயகர் செவித்துவாரங்களில் வேண்டுதலை நினைத்து மலரை வைக்கும்போது அது உள்ளே இழுத்துக்கொண்டால் நினைத்தது நிறைவேறும் என பக்தர்கள் நம்புகின்றனர். இவரை பூ விழுங்கும் விநாயகர் என்று கூறுகின்றனர். 
மகா சிவராத்திரி இக்கோயிலில் நடைபெறும் திருவிழாவாகும்.


</doc>
<doc id="324668" url="https://ta.wikipedia.org/wiki?curid=324668" title="வேந்தன்பட்டி நெய் நந்தீசுவரர் கோயில்">
வேந்தன்பட்டி நெய் நந்தீசுவரர் கோயில்

வேந்தன்பட்டி நெய் நந்தீஸ்வரர் கோயில் புதுக்கோட்டை மாவட்டத்தில் உள்ள சிவன் கோயிலாகும்.

தனிப்பெரும் சிறப்புகளை கொண்ட ஐந்து நிலை நாட்டின் ஒர் அங்கமான வேந்தன்பட்டி கிராம நகரத்தார்கள் போற்றும் இக்கோவில் புதுக்கோட்டை மாவட்டம் பொன்னமராவதி தாலுக்காவில் அமைந்துள்ளது. 

இக்கோயிலின் மூலவராக சொக்கலிங்கேசுவரர் உள்ளார். இறைவி மீனாட்சி அம்மன் அம்மாள் ஆவார். கோயிலின் மரம் வன்னி ஆகும். 

கோயிலின் எதிரே நந்தி தீர்த்தம் உள்ளது. மூலவரின் இடப்புறம் அம்மன் சன்னதி உள்ளது. திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர், மகாலட்சுமி, சூரியன், பைரவர், நவக்கிரகங்கள் ஆகியோர் உள்ளனர். வேந்தன்பட்டியில் கச்சேரிக்கூடம் என்னுமிடத்தில் வேப்ப மரம் ஒன்று இருந்தது. அவ்விடத்தில் நெய் நந்தீசுவரர் சுயம்புவாகத் தோன்றியதாகக் கூறுவர். இக்கோயிலில் உள்ள நந்தி நெய்யினால் அபிஷேகம் செய்யும்போது எந்த நெய்யும் கீழே விழாமல் ஈர்த்து விடும் சக்தி உள்ளது. அவ்விடத்தருகே ஈக்களோ, எறும்புகளோ வருவதில்லை. நந்தீசுவரரின் மீது பூசப்பட்ட நெய்யின்மீது ஈக்களோ, எறும்புகளோ அமர்வதுமில்லை. அவ்வாறே இக்கோயிலில் உள்ள நெய்க்கிணற்றில் ஈக்கள் மொய்ப்பதில்லை. இங்குள்ள நந்தியின் கொம்புகளுக்கு நடுவில் இயற்கையாகவே ஒரு சக்கரம் அமைந்துள்ளது. தஞ்சாவூர் நந்தியின் தம்பி என்ற நிலையில் வைத்து, இந்த நந்தியைத் தம்பி நந்தி என்றழைக்கின்றனர். இதுவரை இக்கோயிலில் எட்டு முறை குடமுழுக்கு நடைபெற்றதாகக் கூறுகின்றனர். 

மகா சிவராத்திரி, ஆருத்ரா தரிசனம், ஐப்பசி அன்னாபிஷேகம், சித்ரா பௌர்ணமி, வைகாசி விசாகம், நவராத்திரி, கார்த்திகை, சோம வாரம், தைப்பூசம், பங்குனி உத்திரம் உள்ளிட்ட பல விழாக்கள் இக்கோயிலில் கொண்டாடப்படுகின்றன. 


</doc>
<doc id="324672" url="https://ta.wikipedia.org/wiki?curid=324672" title="மூலங்குடி மீனாட்சி சுந்தரேசுவரர் கோயில்">
மூலங்குடி மீனாட்சி சுந்தரேசுவரர் கோயில்

மூலங்குடி மீனாட்சி சுந்தரேசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் பொன்னமராவதி அருகில் அமைந்துள்ளது. 
இக்கோயிலின் மூலவராக சுந்தரேசுவரர் உள்ளார். இறைவி மீனாட்சி அம்மன் ஆவார். கோயிலின் மரம் வில்வம் ஆகும். 

மூலவருக்கு முன்பு காணப்படுகின்ற நந்தியின் பின்புறமாக நின்று கொண்டு இறைவனைக் காணும்போது சிவனின் நெற்றிக்கண் தெரிவது போல காணப்படும். அவ்வாறே முன்புறம் நின்று பார்க்கும்போது வில்வ மரத்தைக் காணமுடியும். வில்வ மரத்தருகே நின்று பார்க்கும்போது மூலவரின் திருமேனியை அழகாகக் காணலாம். இக்கோயிலில் துர்க்கையம்மனுக்கு தனி சன்னதி உள்ளது. பொதுவாக அனைத்து சிவன் கோயில்களிலும் துர்க்கையம்மன் சன்னதி சிவபெருமானுக்கு இடது புறம் காணப்படும். ஆனால் இக்கோயிலில் வலப்புறம் அமைந்துள்ளது. இங்குள்ள துர்க்கையம்மன் 18 கரங்களில் ஆயுதங்களை ஏந்திய நிலையில் காணப்படுகிறார். 3 சூலை 2017 அன்று இக்கோயிலின் குடமுழுக்கு நடைபெற்றுள்ளது. 2016இல் துர்க்கா ஹோமம் இங்கு நடைபெற்றது. 

மகா சிவராத்திரி, நவராத்திரி, சித்திரா பௌர்ணமி உள்ளிட்ட பல விழாக்கள் இக்கோயிலில் கொண்டாடப்படுகின்றன. 


</doc>
<doc id="324675" url="https://ta.wikipedia.org/wiki?curid=324675" title="இயிங்போ லாகசு">
இயிங்போ லாகசு

இயிங்போ லாகசு "(Jingpo Lacus )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் ஐதரோகார்பன் ஏரிகளில் ஒன்றாகும் இதுவும் இதே அளவில் காணப்படும் ஒண்டாரியோ லாகசும் டைட்டனில் உள்ள மிகப்பெரிய நீர்பரப்புகளாகக் கருதப்படுகின்றன. கிரேக்கன் மேர், இலிகியா மேர், புங்கா மேர் ஆகிய மூன்றும் இவற்றைவிட பெரிய நீர்ப்பரப்புகளாகும். நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கிரேகன் மேர் நீர்பரப்புக்கு மேற்கில் 73° வ 336° மே என்ற அடையாள ஆள்கூறுகளில் தோராயமாக 240 கிலோமீட்டர் நீளம் கொண்டதாக இது காணப்படுகிறது. பூமியில் உள்ள உருசியாவின் ஒனேகா ஏரிக்கு இணையான நீளம் இயிங்போ லாகசு ஏரியின் நீளமாகும். சீனாவிலுள்ள இயிங்போ ஏரியின் நினைவாக இந்த ஏரிக்கு இயிங்போ லாகசு என்று பெயரிடப்பட்டது. 

கேசின் விண்வெளி ஆய்வு விண்கலத்தில் இருந்த பார்வை மற்றும் அகச்சிவப்பு வரைபட கதிர்நிரல் அளவி, 71° வ, 337° மே என்ற அடையாள ஆள்கூறில் இயிங்போ லாகச்சின் 5 µm அகச்சிவப்பு ஒளியை ஒழுங்கு எதிரொளிப்பு ஒளியாக அவதானித்தது. (சில நேரங்களில் இது கிரேக்கன் மேர் தெற்கு கடற்கரையை துல்லியமாக விவரித்தது. எனவே ரேடார் படத்தில் வரையப்பட்ட பெரிய நீர்ப்பரப்பு இருப்பதற்கான கவனிப்பு அனுமானம் உறுதிப்படுத்தப்பட்டது. குளிர்கால 15 ஆண்டுகள் இருளுக்குப் பின்னர் வடதுருவப் பகுதி வெளிப்பட்ட பின்னர் இக்கவனிப்பு மேற்கொள்ளப்பட்டது.



</doc>
<doc id="324678" url="https://ta.wikipedia.org/wiki?curid=324678" title="சாந்தகுமார்">
சாந்தகுமார்

சாந்தகுமார் (Shanta Kumar) (பிறப்பு: 12 செப்டம்பர் 1934) இந்திய மாநிலமான இமாச்சலப் பிரதேசத்தின் முன்னாள் முதலமைச்சரும், இந்திய ஒன்றிய அரசின் அமைச்சராகவும் இருந்தவர். சாந்தகுமார் பாரதிய ஜனதா கட்சியின் இமாச்சலப் பிரதேச மாநிலத் தலைவர்களில் ஒருவரும் ஆவார். 1989, 1998 மற்றும் 1999-ஆம் ஆண்டுகளில் இமாச்சலப் பிரதேசத்தின் காங்கிரா மக்களவைத் தொகுதியிலிருந்து இந்திய நாடாளுமன்ற மக்களவைக்கு மூன்று முறை தேர்ந்தேடுக்கப்பட்டவர்.

ஜெகன்நாத் சர்மா – கௌசல்யா தேவி இணையருக்கு 12 செப்டம்பர் 1934-இல் பிரித்தானிய இந்தியாவின் காங்ரா மாவட்டத்தில், கர்ஜாமுலா எனும் ஊரில் பிறந்தவர் சாந்தகுமார்.

1963-இல் அரசியல் பணி துவக்கிய சாந்தகுமார் முதலில் கர்ஜமூலா கிராமப் பஞ்சாயத்தின் தலைவராகப் பதவி ஏற்றார். பின்னர் பவர்னா பஞ்சாயத்து ஒன்றியத்தின் தலைவராகவும், காங்கிரா மாவட்ட பஞ்சாயத்து குழுவின் தலைவராகவும் (1965 - 1970) பதவி வகித்தார்.

சாந்தகுமார் 1972 முதல் 1985 முடிய இமாச்சலப் பிரதேச சட்டமன்ற உறுப்பினராகத் தொடர்ந்து பதவி வகித்தவர்.
பின்னர் மீண்டும்1992 – 1992 முடிய இமாச்சலப் பிரதேச சட்டமன்ற உறுப்பினராக பதவி வகித்தவர்.
பாரதிய ஜனதா கட்சியின் சார்பாக சாந்தகுமார் இமாச்சலப் பிரதேசத்தின் முதலமைச்சராக 1977 முதல் 1980 முடியவும், பின்னர் 1990 முதல் 1992 முடிய இரண்டு முறை பதவி வகித்தவர். 1980 முதல் 1985 முடிய இமாச்சலப் பிரதேச சட்டமன்ற எதிர்கட்சித் தலைவராக பணியாற்றியவர்.

சாந்தகுமார் காங்கிரா மக்களவைத் தொகுதியிலிருந்து 1989, 1998 மற்றும் 1999 ஆகிய ஆண்டுகளில் நடந்த மக்களவைத் தேர்தல்களில் போட்டியிட்டு இந்திய நாடாளுமன்ற மக்களவை உறுப்பினராகவும், அடல் பிகாரி வாஜ்பாய் அமைச்சரவையில் 1999 முதல் 2004 முடிய ஊரக வளர்ச்சித் துறையில் மூத்த அமைச்சராகவும் பணியாற்றியவர்.

சாந்தகுமார் 2008-இல் இமாச்சலப் பிரதேசத்திலிருந்து, இந்திய நாடாளுமன்ற மாநிலங்களவைக்குத் தேர்ந்தேடுக்கப்பட்டார். 2014-இல் 16வது மக்களவை உறுப்பினராக காங்ரா மக்களவைத் தொகுதியிலிருந்து மீண்டும் தேர்ந்தெடுக்கப்பட்டார்.


</doc>
<doc id="324679" url="https://ta.wikipedia.org/wiki?curid=324679" title="தொண்டைமான் நல்லூர் சிதம்பரேசுவரர் கோயில்">
தொண்டைமான் நல்லூர் சிதம்பரேசுவரர் கோயில்

தொண்டைமான் நல்லூர் சிதம்பரேசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் திருச்சி புதுக்கோட்டை சாலையில் தொண்டைமான் நல்லூர் என்னுமிடத்தில் அமைந்துள்ளது. 
இக்கோயிலின் மூலவராக சிதம்பரேசுவரர் உள்ளார். இறைவி சிவகாமி ஆவார். 

கோயிலின் முகப்பினை அடுத்து சிறிய மண்டபம் உள்ளது. அம்மண்டபத்தில் நந்தி, கொடி மரம், பலி பீடம் காணப்படுகின்றன. அம்மன் சன்னதி தெற்கு நோக்கிய நிலையில் உள்ளது. இக்கோயிலில் விநாயகர், வள்ளி தெய்வானையுடன் கூடிய சுப்பிரமணியர், தட்சிணாமூர்த்தி ஆகியோரும் உள்ளனர். புதுக்கோட்டையை ஆட்சி செய்த தொண்டைமான் விவசாயத்தில் கவனம் செலுத்தி பல நற்காரியங்களைச் செய்தார். மக்களின் குறைகளைத் தீர்த்த வண்ணம் அவர் தொடர்ந்து அவ்வாறான பணிகளில் ஈடுபட்டார். ஒரு முறை நகரைச் சுற்றி வந்தபோது குறைகளைக் கேட்டுக்கொண்டே வந்தார். அப்போது சிலர் வணங்குவதற்குக் கடவுள் இல்லை என்றும், குளிப்பதற்குத் தண்ணீர் இல்லை என்றும், இளைப்பாறுவதற்கு வசதி இல்லை என்றும் தம் ஆதங்கத்தைத் தெரிவித்தனர். அவர்கள் அனைவருமே காசியிலிருந்து புறப்பட்டு ராமேஸ்வரம் நோக்கிச் சென்றுகொண்டிருந்தவர்கள் ஆவார். அவர்களின் குறையைக் கேட்ட மன்னர் முதலில் அவர்களுக்கு உணவையும், பின்னர் பொன்னையும் பொருளையும் தந்தார். அவர்களின் குறையை நிவர்த்தி செய்வதாகக் கூறி தமக்காக ராமேஸ்வரத்தில் பிரார்த்திக்கும்படி கேட்டுக்கொண்டார். உடனே குளம் வெட்டவும், சத்திரம் அமைக்கவும், கோயில் அமைக்கவும் ஆணையிட்டார். அவ்வகையில் இக்கோயில் அமைந்தது. 

பிரதோஷம், சிவராத்திரி உள்ளிட்ட பல விழாக்கள் இக்கோயிலில் கொண்டாடப்படுகின்றன. 


</doc>
<doc id="324682" url="https://ta.wikipedia.org/wiki?curid=324682" title="சூ யூக்வாங்">
சூ யூக்வாங்

சூ யூக்வாங் (Zhou Youguang 13, சனவரி 1906--14, சனவரி 2017) சீன நாட்டின் மொழியறிஞர்,  சீன மொழி வல்லுநர், பொருளியலாளர் மற்றும் வங்கியாளர் என அறியப்படுகிறார். இவர் 111 ஆண்டுகள் வாழ்ந்தவர். 

சீனாவில்  மக்களிடையியே  கல்வி அறிவைப் பரவலாக்கவும் சீன மொழியைக் கற்பதற்கு எளிமையாக்கவும் சீனமொழியைச் சீர்திருத்தம் செய்யவும் சூ யூக்வாங்கை சீன அரசு ஒரு குழுவின் தலைவராக அமர்த்தியது. 

மாண்டரின் சீன மொழியை ரோமன் வடிவத்தில் கொண்டுவந்தார்.  பின்யின் என்ற முறை அமுலுக்கு வர காரண கர்த்தாவாக இருந்தார்.பின்யின் என்பது சீர்தரம் செய்யப்பட்ட மாண்டரின் சீன மொழியின் ஒலிக்கும் முறையை ரோமன் எழுத்துக்களைக் கொண்டு  பயன்படுத்துதல் ஆகும். ரோமன் எழுத்துக்கள் சீன மொழியின் ஒலிப்புகளைத் தருவதற்காக சூ யூக்வாங் பயன்படுத்தினார். பின்யின் முறை சீனமொழியை ஆங்கிலப்படுத்துவதன்று. இந்தத் திருந்திய முறையைச் சீன அரசு 1958 இல் ஏற்றுக்கொண்டது 

1982 இல் சீர்தரத்துக்கான அனைத்துலக நிறுவனம் இந்தச் சீர்திருத்தத்தை ஏற்றுக் கொண்டது.  1986 இல் ஐக்கிய நாட்டு சபையும் 
ஏற்றுக் கொண்டது. 

சூ யூக்வாங் பத்து நூல்கள் அளவுக்கு எழுதினார். அவற்றில் சில சீன அரசினால் தடை செய்யப்பட்டது.
சூ யூக்வாங் நாற்பதுக்கும் மேற்பட்ட நூல்களை எழுதி உள்ளார், அவற்றில் சில சீன அரசாங்கத்தால் தடை செய்யப்பட்டு சில புத்தங்கள் அவருடைய நூறாவது வயதிற்கு பிறகு 2005 ஆம் ஆண்டு வெளியிடப்பட்டுள்ளது.


</doc>
<doc id="324683" url="https://ta.wikipedia.org/wiki?curid=324683" title="பாதரச நைட்ரைடு">
பாதரச நைட்ரைடு

பாதரச நைட்ரைடு "(Mercury nitride)" பாதரச நேர்மின் அயனிகளும் நைட்ரிடோ எதிர்மின் அயனிகளும் சேர்ந்து உருவாகும் வேதியல் சேர்மங்களாகும். Hg3N2, போன்ற விகிதவியல் அளவு இரட்டை பாதரச நைட்ரைடுகள் சரியாக வரையறுக்கப்படவில்லை. சாதாரண நிபந்தனைகளில் குறுகிய கட்டத்தில் இவை நிலைப்புத்தன்மையுடன் உள்ளன. [Hg2N](NO3) என்ற அணைவு வடிவத்தில் ஒரு பாதரச நைட்ரைடு அறியப்பட்டுள்ளது. இந்தச் சிவப்பு நிற திண்மம் வலைக் கட்டமைப்பை ஏற்கிறது, நைட்ரேட்டு ஈந்தணைவிகளால் பிணைக்கப்பட்ட NHg4 நான்முகங்களால் இவ்வலைக் கட்டமைப்பு ஆக்கப்பட்டுள்ளது


</doc>
<doc id="324686" url="https://ta.wikipedia.org/wiki?curid=324686" title="பட்டீஸ்வரம் கோதண்டராமசுவாமி கோயில்">
பட்டீஸ்வரம் கோதண்டராமசுவாமி கோயில்

பட்டீஸ்வரம் கோதண்டராமசுவாமி கோயில் தஞ்சாவூர் மாவட்டத்தில் உள்ள வைணவக் கோயிலாகும். 

இக்கோயில் தஞ்சாவூர் மாவட்டம் கும்பகோணம் வட்டத்தில் பட்டீஸ்வரத்தில் அமைந்துள்ளது. இவ்வூர் கதிர்வேய்ந்த மங்கலம் என்றும் அழைக்கப்படுகிறது. 

 இக்கோயிலின் மூலவராக கோதண்டராமர் உள்ளார். இறைவி சீதை ஆவார். இக்கோயில் மூன்று நிலை ராஜ கோபுரத்தைக் கொண்டு அமைந்துள்ளது. அடுத்து முன் மண்டபம் காணப்படுகிறது. அங்கு கருடாழ்வார், கொடி மரம், மடப்பள்ளி ஆகியவை உள்ளன. இங்குள்ள மண்டபம் வௌவால் நத்தி மண்டப முறைப்படி அமைந்துள்ளது. துவார பாலகர்களாக ஜயன், விஜயன் உள்ளனர். கருவறையில் கோதண்டராமர், சீதை, லட்சுமணர், ஆஞ்சநேயருடன் காணப்படுகிறார். கருவறை கிழக்கு நோக்கி உள்ளது. இக்கோயிலில் ராமானுஜர், மணவாள மாமுனிகள் சன்னதிகள் உள்ளன. 

சாலியர் என்ற மகரிஷி நெசவுத்தொழில் செய்து வந்தார். அத்தொழிலில் பட்டுப்புழுக்களைக் கொன்ற தோஷம் உள்ளதாக அவர் கருதினார். ராமனை வேண்டி தம் தோஷம் நீங்க வழிவகை செய்யும்படி கேட்டுக்கொண்டார். அவருடைய குறையைக் கேட்ட ராமர் இத்தலத்தில் தங்கியிருந்து அவருடைய தோஷத்தைப் போக்கினார். ராமர், ராவணனைக் கொன்றதால் வீர ஹத்தி தோஷமும், பிரம்மஹத்தி தோஷமும், படையினரைக் கொன்றதால் இதர தோஷங்களையும் பெற்றார். ராமேஸ்வரத்தில் பிரம்மஹத்தி தோஷம் நீங்குவதற்காகவும், வேதாரண்யத்தில் வீரஹத்தி தோஷம், சாயஹத்தி தோஷம் நீங்குவதற்காகவும், இதர தோஷம் நீங்குவதற்காகவும் இத்தலத்தில் கோமகமல புஷ்கரணி ஏற்படுத்தி சிவனை வழிபட்டதாகக் கூறுவர். 

ராம நவமி, அனுமன் ஜெயந்தி, மார்கழி மாத வழிபாடு, நவராத்திரி போன்றவை இக்கோயிலில் நடைபெறும் திருவிழாக்களாகும். 

இக்கோயிலில் 11 பிப்ரவரி 1976இல் குடமுழுக்கு நடைபெற்றதற்கான கல்வெட்டு காணப்படுகிறது.


</doc>
<doc id="324696" url="https://ta.wikipedia.org/wiki?curid=324696" title="இலித்தியம் மாலிப்டேட்டு">
இலித்தியம் மாலிப்டேட்டு

இலித்தியம் மாலிப்டேட்டு "(Lithium molybdate)" என்பது LiMoO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். முக்கியமாக இது தொழில்துறை குளிரூட்டிகளில் பல வகையான வினைத்தடுப்பானாக பயன்படுத்தப்படுகிறது.

தொழிற்சாலை மைய குளிரூட்டி அமைப்புகளில் இலித்தியம் புரோமைடை ஈர்க்கும் கருவிகளில் அரிமானத் தடுப்பியாக இலித்தியம் மாலிப்டேட்டு பயன்படுத்தப்படுகிறது. நிறமற்ற ஒளிபுகும் நீர்மமாகவும், வெண்மை நிறப் படிகத் தூளாகவும் இச்சேர்மம் தயாரிக்கப்படுகிறது. இரு வடிவங்களிலும் நச்சுப் பொருளாக இது வகைப்படுத்தப்படவில்லை.

கடுங்குளிர் ஃபோனான் – மினுமினுப்பு உணரிகளில் Li2MoO4 படிகங்கள் பயன்படுகின்றன. இங்கு இவை சில அரிய அணுக்கரு செயல்முறைகளை ஆராய்வதற்குப் பயன்படுகின்றன. குறையிழப்பு மின்கடத்தாப் பண்புகள் காரணமாக Li2MoO4 பீங்கானை வானலை வாங்கிகளில் பயன்படுத்த ஆய்வுகள் மேற்கொள்ளப்பட்டு வருகிறது. இவற்றின் மூலம் மரபார்ந்த சிட்டங்கட்டல் முறைக்குப் பதிலாக அறைவெப்பநிலையில் அடர்த்தல் முறைக்கு சாத்தியமுள்ளதாக நம்பப்படுகிறது


</doc>
<doc id="324700" url="https://ta.wikipedia.org/wiki?curid=324700" title="சினாக்">
சினாக்

சினாக் "(Zinag)" என்பது துத்தநாகம், அலுமினியம், வெள்ளி ஆகிய மூன்று உலோகங்களைப் பயன்படுத்தி தயாரிக்கப்படும் ஒரு கலப்புலோகமாகும். இக்கலப்புலோகத்தின் இயைபு மிகச்சிறந்த எந்திரவியல் மற்றும் அரிமான எதிர்ப்பு பண்புகளைக் கொடுக்கிறது. குறைந்த அடர்த்தி கலப்புலோகமான இச்சேர்மம் இயங்கூர்திப் பரப்புகளில், விண்வெளி மருத்துவம், கட்டுமானத் தொழிற்துறை போன்றை பல்வேறுபட்ட செயல்முறைகளில் பயன்படுத்தப்படுகிறது. வெள்ளி உலோகத்தை இதனுடன் சேர்த்து மீநெகிழ்வுப் பண்புகளை அடையலாம். அளிக்கிறது. இதனால் எந்திரவியல் பண்புகளை இழக்காமல் உருக்குலைகிறது. 

இக்கலப்புலோகத்தின் மூலமாக சினாக்கிசதோ செயன்முறையில் உலோக நுரைகள் தயாரிக்க முடியும். 


</doc>
<doc id="324702" url="https://ta.wikipedia.org/wiki?curid=324702" title="திருவாரூர் யக்ஞேயசுவரர் கோயில்">
திருவாரூர் யக்ஞேயசுவரர் கோயில்

திருவாரூர் யக்ஞேயசுவரர் கோயில் திருவாரூர் மாவட்டத்தில் உள்ள சிவன் கோயிலாகும். 

இக்கோயில் திருவாரூர் மாவட்டத்தில் திருவாரூரில் அமைந்துள்ளது. 

இக்கோயிலின் மூலவராக கிழக்கு நோக்கிய நிலையில் யக்ஞேயசுவரர் உள்ளார். இறைவி உத்ரவேதி தெற்கு நோக்கிய நிலையில் காணப்படுகிறார். சிவனும், பார்வதியும் கைலாசத்தில் வடக்கு திசையில் உள்ளனர். உத்திரம் என்றால் வடக்கு, வேதி என்றால் தேவி என்ற நிலையில் உத்ரதேவியாக இறைவி உள்ளார். திருவாரூர் தியாகராசர் கோயிலுக்கான தீர்த்தமான கமலாலயமே இக்கோயிலின் தீர்த்தம் ஆகும். 

வழக்கமாக கோயில்களின் பிரதான வாயில் மூலவருக்கு எதிரே காணப்படும். ஆனால் இக்கோயிலின் பின் புறத்தில் மேற்குத் திசையில் காணப்படுகிறது. திருச்சுற்றில் பைரவர், சனீசுவரர், சூரியன், சண்டிகேசுவரர் உள்ளனர். அருகில் நவக்கிரக சன்னதி உள்ளது. திருச்சுற்றில் கைலாசநாதர் 16 பட்டைகளுடன் காணப்படுகிறார். ஐந்து தலையைக் கொண்டிருந்த பிரம்மா, சிவனுக்கு இணையாக தன்னை எண்ணிக்கொண்டு கர்வம் அடைந்தார். அவரது கர்வத்தை அடக்கும் நிலையில் சிவன் பிரம்மாவின் ஒரு தலையைக் கொய்தார். தவறை உணர்ந்த பிரம்மா அதனைச் சரிசெய்ய இத்தலத்தைத் தேர்ந்தெடுத்து ருத்ர யாகம் என்ற பெயரில் யாகத்தை நடத்தினார். அவரது வேண்டுகோள் நிறைவேறவே, மீண்டும் படைக்கும் ஆற்றலை சிவன் மூலமாகப் பெற்றார். ஆதலால் இத்தல இறைவன் யக்யேசுவரர் என்றும் யாகநாதர் என்றும் அழைக்கப்படுகிறார். 

சிவராத்திரி, கார்த்திகை போன்றவை இக்கோயிலில் நடைபெறும் திருவிழாக்களாகும். 


</doc>
<doc id="324705" url="https://ta.wikipedia.org/wiki?curid=324705" title="ரங்க்பூர் மாவட்டம்">
ரங்க்பூர் மாவட்டம்

ரங்க்பூர் மாவட்டம் (Rangpur Zila) (, தெற்காசியா நாடான வங்காள தேசத்தின் வடக்குப் புறத்தில், ரங்க்பூர் கோட்டத்தில் அமைந்துள்ளது. isஇம்மாவட்டத்தின் நிர்வாகத் தலைமையிடம் ரங்க்பூர் நகரம் ஆகும்.

2370 சதுர கிலோ மீட்டர் பரப்பளவு கொண்ட ரங்க்பூர் மாவட்டம், வங்காள தேசத்தின் ஏழு கோட்டங்களில் ஒன்றான ரங்க்பூர் கோட்டத்தில் அமைந்தள்ளது. 

ரங்க்பூர் மாவட்டதின் வடக்கில் நீல்பமாரி மாவட்டம், தெற்கில் கைபந்தா மாவட்டம், கிழக்கில் குரிகிராம் மாவட்டம், மற்றும் மேற்கில் தினாஜ்பூர் மாவட்டம் எல்லைகளாக அமைந்துள்ளது.

இம்மாவட்டத்தில் பாயும் டீஸ்டா ஆறு வேளாண்மைக்கு நீர் ஆதாரமாக உள்ளது. இம்மாவட்டத்தின் தட்ப வெப்பம் குறைந்த பட்சம் 11 டிகிரி செல்சியசும், அதிக பட்ச வெப்பம் 32 டிகிரி செல்சியசுமாக உள்ளது. ஆண்டின் சராசரி மழைபொழி 2391 மில்லி மீட்டராக உள்ளது.

அக்பரின் படைத் தலைவரான இராஜ மான் சிங் 1575-இல் ரங்க்பூர் மாவட்டத்தைக் கைப்பற்றி முகலாயப் பேரரசுடன் இணைத்தார். கிழக்கிந்திய கம்பெனி ஆட்சியின் போது ரங்க்பூர் மாவட்டத்திலும் துறவிகளின் கலகம் நடைபெற்றது.

ரங்க்பூர் மாவட்டத்தை நிர்வாக வசதிக்காக எட்டு துணை மாவட்டங்களாக பிரிக்கப்பட்டுள்ளது. அவைகள் பதர்கஞ்ச், கங்காச்சாரம், கௌனியா, மிதாபுக்குர், பீர்கச்சா, பீர்கஞ்ச், ரங்க்பூர் சதர், தாராகஞ்ச் ஆகும்.

2011-ஆம் ஆண்டின் மக்கள் தொகை கணக்கெடுப்பின் படி, ரங்க்பூர் மாவட்டத்தின் மொத்த 28, 81,086 ஆகும். அதில் ஆண்கள் 50.91% ஆகவும், பெண்கள் 49.09% ஆகவும் உள்ளனர். மக்கள் தொகையில் இசுலாமியர்கள் 1,866,178 ஆகவும், இந்துக்கள் 88,966 ஆகவும், கிறித்தவர்கள் 5,182 ஆகவும், பிறர் 2,880 ஆகவும் உள்ளனர். எழுதப் படிக்கத் தெரிந்தவர்கள் 1,189,363 ஆக உள்ளனர். வேளாண் துறையில் 530,298 பேரும், தொழில் துறையில் 61,398 பேரும், சேவைத் துறையில் 254,646 பேரும் பணி செய்கின்றனர். ரங்க்பூர் மாவட்டத்தில் பெரும்பாலோர் ரங்க்புரி மொழி மற்று வங்காள மொழிகளும், சிறுபான்மையோர் சாந்தல் மொழியையும் பேசுகின்றனர். இம்மாவட்டத்தின் முக்கியப் பொருளாதாரம் வேளாண்மையைச் சார்ந்து உள்ளது.

ரங்க்பூர் மாவட்டத்தில் பேகம் ரோகெய பல்கலைக்கழகம், ரங்க்பூர் மருத்துவக் கல்லூரி, கார்மைக்கேல் கல்லூரிரங்க்பூர் இராணுவக் கல்லூரி, பாசறை பொதுப் பள்ளி, ரங்க்பூர் அரசுக் கல்லூரி மற்றும் ரங்க்பூர் காவல்துறை பள்ளி & கல்லூரி மற்றும் ரங்க்பூர் மாவட்டப் பள்ளிகள் உள்ளது. மேலும் இம்மாவட்டத்தில் 282 உயரநிலைப் பள்ளிகளும், 722 அரசு தொடக்கப் பள்ளிகளும், 38 இளையோர் உயர்நிலைப் பள்ளிகளும், 193 அரசு சாரா தொண்டு நிறுவனங்கள் நடத்தும் பள்ளிகளும், 370 இசுலாமிய சமயம் சார்ந்த மதராசா பள்ளிகளும் உள்ளது.

வங்காள தேச நாடாளுமன்றத்தின் ரங்க்பூர் ஒன்று முதல் ஆறு வரையான தொகுதிகள் இம்மாவட்டத்தில் உள்ளது.


 

</doc>
<doc id="324709" url="https://ta.wikipedia.org/wiki?curid=324709" title="ஆங்கரை மருதாந்த நாதேசுவரர் கோயில்">
ஆங்கரை மருதாந்த நாதேசுவரர் கோயில்

ஆங்கரை மருதாந்த நாதேசுவரர் கோயில் திருச்சி மாவட்டத்தில் உள்ள சிவன் கோயிலாகும்.

இக்கோயில் திருச்சி மாவட்டத்தில் லால்குடி வட்டத்தில் அமைந்துள்ளது.

இக்கோயிலின் மூலவராக மருதாந்த நாதேசுவரர் உள்ளார். இறைவி சுந்தர காஞ்சனி ஆவார்.

கிழக்கு நோக்கி அமைந்துள்ள இக்கோயிலில் தட்சிணாமூர்த்தி, விநாயகர், தண்டபாணி, சுப்பிரமணியர், கஜலட்சுமி சன்னதிகள் உள்ளன. ஒரே திருச்சுற்று கொண்ட இக்கோயிலில் துர்க்கையம்மன், சண்டிகேசுவரர், நவக்கிரக சன்னதிகள் உள்ளன. கோயிலின் தெற்கு வாயிலே பயன்பாட்டில் உள்ளது. இறைவி சன்னதி தெற்கு நோக்கிய நிலையில் உள்ளது. இறைவனையும், இறைவியையும் ஒரே சுற்றாகச் சுற்றி வரும் வகையில் சன்னதிகள் அமைந்துள்ளது. 1968இல் இக்கோயிலின் குடமுழுக்கு நடைபெற்றது.

தமிழ்ப்புத்தாண்டு, வைகாசி விசாகம், ஆடிக் கார்த்திகை,விநாயகர் சதுர்த்தி, கந்த சஷ்டி, நவராத்திரி, திருக்கார்த்திகை, பங்குனி உத்திரம் போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324711" url="https://ta.wikipedia.org/wiki?curid=324711" title="திருவேங்கைவாசல் வியாக்ரபுரீசுவரர் கோயில்">
திருவேங்கைவாசல் வியாக்ரபுரீசுவரர் கோயில்

திருவேங்கைவாசல் வியாக்ரபுரீசுவரர் கோயில் புதுக்கோட்டை மாவட்டத்தில் உள்ள சிவன் கோயிலாகும். 

இக்கோயில் புதுக்கோட்டை மாவட்டத்தில் அன்னவாசல் வட்டத்தில் திருவேங்கைவாசல் என்னுமிடத்தில் அமைந்துள்ளது. திருவேங்கைபதி என்றும் இவ்வூர் அழைக்கப்படுகிறது. 

இக்கோயிலின் மூலவராக வியாக்ரபுரீசுவரர் உள்ளார். வியாக்ரம் என்றால் புலி என்று பொருளாகும். இறைவி பார்வதி தேவி ஆவார். கோயிலின் மரம் வன்னி ஆகும். 

மேற்கு நோக்கிய நிலையில் உள்ள மூலவரின் மீது மாலை நேரத்தில் சூரிய ஒளி விழுகிறது. மூலவருக்கு எதிராக கணபதி காணப்படுகிறார். அம்மன் சன்னதி தனியாக உள்ளது. விநாயகர், முருகன், தட்சிணாமூர்த்தி, ராஜ கணபதி, கஜலட்சுமி,பைரவர், பெருமாள், சூரியன், சனீசுவரன் ஆகியோர் இக்கோயிலில் உள்ளனர். தட்சிணாமூர்த்தி அர்த்தநாரீசுவர தட்சிணாமூர்த்தியாக வித்தியாசமான கோலத்தில் உள்ளார். கோயிலின் திருச்சுற்றில் எண்கோண வடிவில் வித்தியாசமான அமைப்பில் முருகன் சன்னதி உள்ளது. முருகன் ஒரு காலை மடித்து, மற்றொரு காலை அமர்ந்துள்ளார். முருகனுக்கு அருகே வேலோ, மயிலோ காணப்படவில்லை. நவக்கிரக சன்னதி இல்லாத இக்கோயிலில் ஒரு சன்னதியில் ஒன்பது விநாயகர்கள் உள்ளனர். சிவன் சன்னதியிலிருந்து தேரடி விநாயகர் சன்னதியையும், முருகன் சன்னதியிலிருந்து கால பைரவர் சன்னதியையும்,பெருமாள் சன்னதியிலிருந்து மகாலட்சுமி சன்னதியையும் காணும் வகையில் சன்னதிகள் அமைந்துள்ளன. 

ஒரு முறை காமதேனு தாமதமாகச் சென்றதால் இந்திரனின் சாபத்திற்கு உள்ளானார். காமதேனு தன்னுடைய சாபம் நீங்குவதற்காக கபில முனிவரிடம் கருத்து கேட்க அவர் இரு காதுகளிலும் கங்கை நீரை நிரப்பி சிவனை வழிபட்டால் சாபம் நீங்கும் என்று கூறினார். இந்த முறையை தொடர்ந்து செய்து வந்த காமதேனுவின் பக்தியை சோதிக்க சிவன் புலி உருவில் வந்து காமதேனுவைக் கொல்லப் போவதாகக் கூறினார். சிவ பூசை முடித்து வந்தபின் தன்னைக் கொல்லலாம் என்று காமதேனு கூறவே, சிவன் காமதேனு மீது பாய்வது போலப் பாய்ந்து சென்று தேவியுடன் காட்சி தந்து சாபத்திற்கு விமோசனம் தந்தார். சாப விமோசனம் அடைந்த காமதேனு தன்னைப் போலவே அனைவருக்கும் அருள வேண்டும் என்று கேட்க, காமதேனுவின் ஆவலை பூர்த்தி செய்தார் சிவபெருமான். 

மகா சிவராத்திரி, மார்கழி திருவாதிரை,திருக்கார்த்திகை, பங்குனி உத்திரம் போன்றவை இக்கோயிலில் நடைபெறும் திருவிழாக்களாகும். 


</doc>
<doc id="324714" url="https://ta.wikipedia.org/wiki?curid=324714" title="இமாம் அபூதாவூத்">
இமாம் அபூதாவூத்

அபூதாவூத் சுலைமான் இப்னு அல் அஸ்ஹத் அல் அஜ்தி அஸ் சிஸ்தானி (Abu Dawud Sulaymān ibn al-Ash‘ath al-Azdi as-Sijistani ), பொதுவாக இமாம் அபூதாவூத் என அழைக்கப்படுகிறார். இவர் பாரசீக இஸ்லாமிய அறிஞர், குறிப்பாக முஹதீத் ( ஹதீஸ் கலை அறிஞர் ) ஆவார். ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இவர் தொகுத்த சுனன் அபூதாவூத் ஹதீஸ் நூல் மிகவும் நம்பகமான ஹதீஸ் தொகுப்பாக கருதப் படுகிறது. .

சிஸ்தான் என்ற ஊரிலே இ.நா 202வது ( கி.பி. 817 ) வருடத்தில் பிறந்தார். சஜஸ்தான் என்ற நகரில் பிறந்தமையால் அபூதாவூத் சஜஸ்தானீ என்று அழைக்கப்படுகிறார். அஷ்அஸ் என்பவர் இவர்களின் தகப்பனாராவார். இவரது இயற்பெயர் சுலைமான்.
இமாம் அபூதாவூத் சிறுவயதிலேயே பத்திசாலியாகவும் திகழ்ந்தார். ஹதீஸ் துறையில் துரிதமாகச் செயல்பட்டதால் அறிஞர்களைச் சந்திக்கும் வாய்ப்பு இமாம் அபூதாவூதிற்குக் கிடைத்தது. ஹதீஸ் துறையிலும் மார்க்கச் சட்டத் துறையிலும் பெரும் பங்கு வகித்தார்.

அவர் மொத்தம் 21 புத்தகங்களை எழுதியுள்ளார். மிக முக்கியமான சில:

தன்னுடைய 18 வது வயதிலே கல்விக்காக பல ஊர்களுக்குப் பயணிக்க ஆரம்பித்தார். ஈராக், கூஃபா, பசுரா , ஷாம், ஜஸீரா, ஹிஜாஸ், எகிப்து, ஹுராஸான், சஜஸ்தான், ரய் ஆகிய ஊர்களுக்குப் பயணம் செய்துள்ளார்.

இமாம் அஹ்மத், அலீ பின் மதீனி, யஹ்யா பின் மயீன், முஹம்மத் பின் பஷ்ஷார் மற்றும் பலர்.
இமாம் திர்மிதி, இமாம் நஸாயீ, இப்னு அபித்துன்யா, அபூ உவானா, இப்ராஹிம் பின் ஹம்தான் மற்றும் பலர்.

இமாம் அபூதாவூத் 73 ஆம் வயதில் பசுரா நகரில் 11 ம் தேதி ஷவ்வால் மாதம் இ.நா 275 ( கி.பி. 888) இல் இறந்தார்.


</doc>
<doc id="324716" url="https://ta.wikipedia.org/wiki?curid=324716" title="எப்பிகிராபியா செய்லானிக்கா">
எப்பிகிராபியா செய்லானிக்கா

எப்பிகிராபியா செய்லானிக்கா (Epigraphia Zeylanica) என்பது, ஒழுங்கற்ற கால இடைவெளிகளில் வெளியிடப்படும், பண்டைய இலங்கையின் கல்வெட்டுக்கள், பிற பதிவுகள் தொடர்பான ஒரு தொடர் வெளியீடு ஆகும். இது ஆங்கில மொழியில் வெளிவருகின்றது. 1904ல் தொடங்கப் பட்ட இந்த வெளியீட்டில் கல்வெட்டுக்கள் தொடர்பிலான தனிக் கட்டுரைகள், குறிப்புக்கள் போன்றவற்றுடன் ஒரே நூலாசிரியரின் நூல்களும் உள்ளடக்கங்களாக அமைந்தன. 20 ஆம் நூற்றாண்டில் இலங்கையில் பண்டைக்கால வரலாற்றுக்கும், பழங்காலக் கல்வெட்டுப் பதிவுகளுக்குமான ஒரு முக்கிய மூலமாகச் செயற்பட்டது. 2001 ஆம் ஆண்டு வரை இதன் 8 தொகுதிகள் வெளிவந்துள்ளன.



</doc>
<doc id="324721" url="https://ta.wikipedia.org/wiki?curid=324721" title="அரவிந்தர் ஆசிரமம்">
அரவிந்தர் ஆசிரமம்

அரவிந்தர் ஆசிரமம் "(Aurobindo Ashram)" இந்தியாவின் குசராத்து மாநிலத்தில் இருக்கும் வடோதரா நகரத்தில் உள்ள தாண்டியா பசாரில் அமைந்துள்ளது. இதுவே தெற்குப் பகுதியில் பிரபலமாக இருந்த முதலாவது ஆசிரமமாகும். 

சிறீ அரவிந்தரின் நினைவுச் சின்னம் இங்கே அமைந்துள்ளது. அனைவரும் தியானம் செய்வதற்காக இவ்வாசிரமம் திறந்தே உள்ளது. இங்கு ஒரு நூலகம்,படிப்பு அறை மற்றும் விற்பனை மையம் முதலியவை உள்ளன. இங்கே அரவிந்தரும் அன்னையும் எழுதிய நூல்கள் அனைத்தும் விற்பனைக்குக் கிடைக்கும்.

1894-1906 காலத்தில் சிறீ அரவிந்தர் பரோடாவில் தங்கியிருந்த சமயத்தில் இப்பங்களாவில் குடியிருந்தார். அப்போது ஆங்கிலப் பேராசிரியராகவும், தற்பொழுது மகாராசா சாயாசிராவ் பல்கலைக்கழகமாக உள்ள பரோடா கல்லூரியின் துணை முதல்வராகவும் இருந்த பரோடாவின் மகாராசா மூன்றாம் எச்.எச். சாயாசி இராவ் கெயிக்வாட்டின் தனிச் செயலராக அரவிந்தர் இருந்தார். பால கங்காதர திலகர், பிபின் சந்திர பால், சகோதரி நிவேதிதை, சகாரம் கணேசு தியுவேசுகர் மற்றும் சில மராத்தி யோகிகள் முதலியவர்கள் இப்பங்களாவை பார்வையிட்டுள்ளனர். அரவிந்தரின் மனைவி மிர்ணாளி தேவி, சகோதரி சரோசினி தேவி மற்றும் இளைய சகோதரரும் பிரபலமான சுதந்திரப் போராட்ட வீரருமான பாரிந்தர் குமார் கோசு முதலியவர்கள் அடிக்கடி இங்கு வந்து செல்வார்கள். இப்பங்களாவில் 23 பெரிய மற்றும் சிறிய அறைகளும், 55000 சதுர அடிகளில் திறந்தவெளியும் இப்பங்களாவைச் சூழ்ந்துள்ளன<ref>Bunglow Details |title = Facebook Site Profile |url=http://sriaurobindoashram.com/Content.aspx?ContentURL=_StaticContent/SriAurobindoAshram/-04%20centers/India/Gujarat/Vadodara/default.htm}} 


</doc>
<doc id="324729" url="https://ta.wikipedia.org/wiki?curid=324729" title="கலாலி, வடோதரா">
கலாலி, வடோதரா

கலாலி "(Kalali)" இந்திய நகரமான வடோதராவிற்கு தென்மேற்கில் அமைந்துள்ள துணைநகரமாகும். விசுவாமித்திரி நதியின் கரையில், வடோதரா இரயில்வே நிலையத்திற்கு 5 கிலோமீட்டர் தொலைவில் இந்நகரம் அமைந்துள்ளது. இப்பகுதியில் உள்ள மக்கள் முக்கியமாக இந்துக்களாக உள்ளனர். கலாலிக்கு அருகில் அகோடா, அட்லாதரா, பில், டால்சட், சபாத் போன்ற பகுதிகள் அருகிலுள்ள பிற நகரங்களாகும். ஒரு தொடக்கப்பள்ளி, சில தனியார் பள்ளிகள், தில்லி பொதுப் பள்ளி, குசராத்து பொதுப் பள்ளி, முதலிய கல்வி நிலையங்கள் இங்கு அமைந்துள்ளன. சிறீ சிராப் அறக்கட்டளை நிர்வகிக்கும் சிறீ இராம கிருட்டிண பரமகம்சர் மருத்துவமனை ஒன்றும் இங்கு அமைந்துள்ளது. சுவாமிநாராயணன் சம்பிரதாயினைச் சேர்ந்த மறைந்த சிறீ கோபாலானந்து சுவாமி கலாலியில் சுவாமிநாராயணன் கோவிலைக் கட்டினார். 


</doc>
<doc id="324733" url="https://ta.wikipedia.org/wiki?curid=324733" title="கோட்டகமைக் கல்வெட்டு">
கோட்டகமைக் கல்வெட்டு

கோட்டகமைக் கல்வெட்டு என்பது இலங்கையின் கேகாலை மாவட்டத்தில் கம்பளைக்கு அண்மையில் உள்ள கோட்டகமை என்னும் இடத்தில் கண்டெடுக்கப்பட்ட ஒரு தமிழ்க் கல்வெட்டு ஆகும். 14 ஆம் நூற்றாண்டைச் சேர்ந்ததாகக் கருதப்படும் இந்தக் கல்வெட்டு அக்காலத்தில் யாழ்ப்பாணத்தை ஆண்ட ஆரியச்சக்கரவர்த்தி வம்ச அரசன் ஒருவன் போரொன்றில் பெற்ற வெற்றியைக் குறிக்க எழுதுவிக்கப்பட்டது.

இக்கல்வெட்டு நான்கு வரிகளைக் கொண்ட ஒரு பாடல் வடிவில் எழுதப்பட்டுள்ளது. இப்பாடல் சிங்கையாரிய மன்னனின் பெருமை பேசுவதாக அமைந்துள்ளது. பாடல் தொடங்குவதற்கு முன் மேல் வரிசையில் "செது" என்னும் யாழ்ப்பாண மன்னர்களின் அடையாளச் சொல் காணப்படுகிறது. இதை, இக்கல்வெட்டு யாழ்ப்பாண அரசனின் ஆணையின்படியே வெட்டப்பட்டது என்பதற்குச் சான்றாகக் காட்டுகின்றனர். கல்வெட்டின் உள்ளடக்கம் அதில் இருக்கும் ஒழுங்கின்படி பின்வருமாறு:

"செது
கங்கணம்வேற்கண்ணினையாற்காட்டினார்
காமர்வளைப்பங்கயக்கைமேற்றிலதம்பாரித்தார்
பொங்கொலிநீர்சிங்கைநகராரியனைச்செரா
வனுரேசர்தங்கள்மடமாதர்தாம்"

இங்கே சொற்களிடையே இடைவெளி இல்லாமலும் அடிகள் முறையாகப் பிரிக்கப்படாமலும் உள்ளது. ஆய்வாளர்கள் இதைப் பின்வருமாறு ஒழுங்குபடுத்தியுள்ளர்கள்:

"சேது
கங்கணம் வேற்கண்ணினையாற் காட்டினார் காமர்வளைப் 
பங்கயக்கை மேற்றிலதம்பாரித்தார் பொங்கொலிநீர்
சிங்கைநகராரியனைச் சேராவனுரேசர்
தங்கள்மடமாதர் தாம்"

"சிங்கையாரியனுக்கு அடங்காத சிங்களத் தலைவர்களுடைய மனைவிமார் கண்ணீர் விட்டுத் தமது நெற்றியில் இருந்த பொட்டை அழித்தனர்" என்பது இதன் பொருள். இது சிங்கையாரியன் சிங்கள நாட்டில் நடந்த போரில் வெற்றி பெற்றதைக் குறித்துக் காட்டுகிறது. சிங்கையாரியன் என்பது 13 ஆம் நூற்றாண்டுக்குப் பின்னர் யாழ்ப்பாணத்தை ஆண்ட அரச வம்சத்தைச் சேர்ந்த அரசர்களுக்கான பொதுப் பெயர் என்பதால், இக்கல்வெட்டில் இருந்து குறிப்பாக எந்த யாழ்ப்பாண அரசன் வெற்றி பெற்றவன் என்பதை அறிய முடியாது.

இக்கல்வெட்டை ஆய்வு செய்த காட்ரிங்டன், எழுத்தமைதியில் அடிப்படையில் அது 15 ஆம் நூற்றாண்டைச் சேர்ந்ததாக இருக்கவேண்டும் என்றும், 6 ஆம் பரக்கிரமபாகுவின் காலத்தில் விசயநகரப் படையெடுப்புக்குப் பின்னர் ஆரியச்சக்கரவர்த்திக்கு இவ்வாறான ஒரு வெற்றி கிடைத்திருக்கக்கூடும் எனவும் கூறுகிறார். எழுத்தமைதியின் அடிப்படையில் காலத்தைக் கணிப்பது துல்லியமானது அல்ல என்றும், 1344 ஐச் சேர்ந்த இலங்காதிலகக் கல்வெட்டும் இது போன்ற எழுத்தமைதி கொண்டதே என்றும் சுட்டிக்காட்டிய பத்மநாதன், இதுவும் 14 ஆம் நூற்றாண்டைச் சேர்ந்ததாக இருக்கலாம் என்று கூறுகிறார்.

14ம் நூற்றாண்டின் நடுப்பகுதியளவில் இலங்கையில் இருந்த அரசுகளில் யாழ்ப்பாண அரசு வலிமை பொருந்தியதாக இருந்தது. அக்காலத்தில் கம்பளை சிங்கள அரசின் தலைமையிடமாக விளங்கியது. உள் பிரச்சினைகளால் சிங்கள அரசு வலிமை குன்றியிருந்ததால், அதன் ஆட்சிப்பகுதி முழுவதிலும் முழுமையான கட்டுப்பாட்டை வைத்திருக்க முடியவில்லை. பராக்கிரமபாகுவின் மருமகன் கம்பளையிலும், முதலமைச்சர் அழகக்கோனார் இறைகமையிலும் இருந்தனர். யாழ்ப்பாண அரசர்கள் இவர்களிடம் இருந்து திறையும் பெற்றுவந்தனர். 1340களை அண்டி ஒரு அரசாகவே செயற்பட்டுவந்த அழகக்கோனார் இப்போது கோட்டே இருக்கும் பகுதியில் ஒரு கோட்டையைக் கட்டி அதைப் பலப்படுத்தினான். ஆயுதங்களையும் படைகளையும் திரட்டிப் போதிய வலிமை பெற்ற பின்னர் திறை கொடுக்க மறுத்து, யாழ்ப்பாணத்தில் இருந்து திறைபெறச் சென்ற தூதுவர்களைப் பிடித்துத் தூக்கில் இட்டான். யாழ்ப்பாண அரசன் சிங்கள அரசின் மேல் போர்ப்பிரகடனம் செய்து, நிலம் வழியாகவும், கடல் வழியாகவும் இரண்டு பிரிவுகளாகப் படைகளை அனுப்பினான். நிலம் வழியாகச் சென்ற படை மாத்தளையை அடைந்தது. சிங்கள அரசன் கம்பளையில் இருந்து தப்பிச் சென்றான். கடல் வழியாக வந்த படைகள் கொழும்பிலும், பாணந்துறையிலும் இறங்கின. சிங்கள நூலான இராசவழி, கடல்வழியாக வந்து இறங்கிய யாழ்ப்பாணப் படைகளை அழகக்கோனாரின் படைகள் எதிர்த்துப் போரிட்டுத் தோல்வியுறச் செய்ததுடன், பாணந்துறையில் நின்ற யாழ்ப்பாணக் கப்பல்களையும் எரித்துவிட்டன என்றும், மக்கள் ஒன்றிணைந்து மாத்தளையில் இருந்த யாழ்ப்பாணப் படைகளையும் தோற்கடித்தனர் என்றும் கூறுகிறது.

கோட்டகமைக் கல்வெட்டின் உள்ளடக்கம் சிங்கள நூல்களின் கூற்றில் ஐயத்தை ஏற்படுத்துகிறது. மேற்குறித்த போரில் சிங்களப் படைகள் பெற்ற வெற்றி இராஜாவளியால் மிகைப்படுத்தப்பட்டது என்றே தெரிகிறது. யாழ்ப்பாணப் படைகள் சில இடங்களிலாவது வெற்றி பெற்றிருக்காவிட்டால் இவ்வாறான கல்வெட்டைப் பொறித்திருக்க முடியாது என்று சில ஆய்வாளர்கள் கூறுகின்றனர். கம்பளைக்கு அருகில் உள்ள ஒரு இடத்தில் யாழ்ப்பாணத்து அரசன் தான் பெற்ற வெற்றியைப் பதிவு செய்திருப்பதால், சிங்கையாரியனின் படைகள் மலைநாட்டுப் பகுதிக்குள் ஊடுருவிக் கம்பளை வரை சென்று அதன் அரசனையும் தோல்வியுறச் செய்திருக்கக்கூடும்.

மடவலை என்னும் இடத்தில் கண்டெடுக்கப்பட்ட சிங்களக் கல்வெட்டொன்று மூன்றாம் விக்கிரமபாகுவுக்கும் மார்த்தாண்டம் பெருமாள் என்பவனுக்கும் இடையில் சிங்களநாட்டில் யாழ்ப்பாண அரசு சார்பில் வரி வசூலிப்பதற்கு ஆட்களை நியமிப்பது தொடர்பான ஒப்பந்தம் பற்றியது. இங்கே குறிப்பிடப்பட்ட மார்த்தாண்டம் பெருமாள், யாழ்ப்பாணத்து இளவரசனான மார்த்தாண்டன் எனத் தெரிகிறது. இவனே பின்னர் மார்த்தாண்ட சிங்கையாரியன் என்னும் பெயரில் யாழ்ப்பாண அரசனானவன். ஒப்பந்தம் செய்யப்பட்ட காலத்தில் தந்தையான வரோதய சிங்கையாரியன் யாழ்ப்பாணத்தின் அரசனாக இருந்தான். இந்த ஒப்பந்தமும், கோட்டகமைக் கல்வெட்டும் முன் குறித்த போரின் தொடர்ச்சியாகவே இடம்பெற்றிருக்க வேண்டும். எனின், கோட்டகமைக் கல்வெட்டில் குறிக்கப்படும் சிங்கையாரியன், வரோதய சிங்கையாரியனே எனலாம்.

இக்கல்வெட்டில் "பொங்கொலிநீர் சிங்கை நகர்" என வரும் தொடரை, சிங்கை நகரும் நல்லூரும் ஒரே நகரம் அல்ல என்று காட்டுவதற்குச் சில ஆய்வாளர்கள் பயன்படுத்துகின்றனர். "பொங்கொலிநீர்" என்னும் சொல் அலை எறிந்து ஒலிக்கும் கடலைக் குறிக்கின்றது என்றும், எனவே சிங்கை நகர் கடற்கரையோரத்தில் இருந்திருக்கவேண்டும் என்றும் அவர்கள் கருதுகின்றனர். நல்லூர் கடலோரம் அமையாததால், நல்லூருக்கு முன்னர் சிங்கை நகர் என்னும் வேறொரு நகரம் யாழ்ப்பாண இராச்சியத்தின் தலைநகரமாக இருந்தது என்பது அவர்கள் கருத்து. எனினும் இதில் ஒருமித்த கருத்து இல்லை.


</doc>
<doc id="324736" url="https://ta.wikipedia.org/wiki?curid=324736" title="கராச்சியா">
கராச்சியா

கராச்சியா "(Karachiya)" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள்தொகைக் கணக்கெடுப்பின் படி கராச்சியா நகரத்தின் மக்கள்தொகை 7,732 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். கராச்சியா நகரத்தின் எழுத்தறிவு சதவீதம் 72% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 61% நபர்கள் பெண்களாவர். கராச்சியா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324739" url="https://ta.wikipedia.org/wiki?curid=324739" title="ஜான் பிளேம்சுடீடு">
ஜான் பிளேம்சுடீடு

ஜான் பிளேம்சுடீடு (John Flamsteed) FRS (19 ஆகத்து 1646 - 31 திசம்பர் 1719) ஓர் ஆங்கிலேய வானியலாளரும் முதல் அரசு வானியலாளரும் ஆவார். இவர் 3000 விண்மீன்களுக்கு மேலாகப் பட்டியலிட்டார்.

பிளேசுடீடு இங்கிலாந்தில் உள்ள டெர்பிசயரின் டென்பையில் பிறந்தார். இவரது தந்தi சுட்டீபன் பிளேம்சுடீடு. இவரது தாயார் மேரிசுபாடுமன். இவர் டெர்பையில் உள்ள இலவசப் பள்ளியில் படித்தார். பிறகு டெர்பையின் புனித பீட்டர் பேராயத்தின் டெர்பை பள்ளியில் கல்விகற்றார். இவரதுப் தந்தயார் இப்பள்ளிக்கு அருகில் அரைவை ஆலை வைத்திருந்தார். அப்போது பெரும்பாலான பள்ளி ஆசிரியர்கள் தூய்மைவாதிகளாக இருந்தனர். அன்றைய இலக்கியம் படிக்க தேவையான இலத்தீனில் பிளேம்சுடீடு நல்ல புலமை பெற்றிருந்தார். வரலாற்றில் ஆர்வம் கொண்டிருந்தார். பள்ளிக்கல்வியை இவர் 1662 மேவில் முடித்துள்ளார்.

இவருக்கு டெர்பை பள்ளி ஆசிரியர் கேம்பிரிட்ஜில் உள்ள இயேசு கல்லூரிக்கு பரிந்துரை செய்திருந்தும் தொடர்ந்த உடல்நலமின்மையால் சில ஆண்டுகள் காலந்தாழ்த்தி சேர வேண்டியதாயிற்று. இந்நிலையில் இவர் தந்தையாரின் வணிகத்துக்கு உதவி செய்துள்ளார். இவரது தந்தையார் இவருக்கு எண்ணியலில் பயிற்சி தந்துள்ளார். பதின்ம எண் பயிற்சியும் அளித்துள்ளார். இது இவருக்கு கணிதவியலிலும் வானியலிலும் மிகுந்த ஆர்வத்தைத் தந்துள்ளது. இவர் 1662 ஜூலையில் பதின்மூன்றாம் நூற்றாண்டு யொகான்னசு தெ சாக்ரொபோசுகோ அவர்களின் "De sphaera mundi"எனும் நூலை ஆர்வமுடன் படிக்கத் தொடங்கியுள்ளார்..இவர் 1662 செப்டம்பர் 12 இல் முதல்சூரிய ஒளிமறைப்பை நோகியுள்ளார். 1663 தொடக்கத்தில் தாமசு பேல் அவர்களின் . "The Art of Dialling" எனும் நூலை படித்தார். இது இவருக்குச் சூரியக்கடிகையில் ஆர்வத்தைத் தூண்டியுள்ளது. இவர் 1663 கோடையில், இவர் விங்கேட் அவர்களின் "Canon" எனும் ந்நுலையும் வில்லியம் ஆகுடிரெடின் "Canon" எனும் நூலையும் தாமசு சுட்டிரப்பின் "Art of Dialling" எனும் நூலையும் படித்துள்ளார். அத்ர்ர்நேரத்தில் தாமசு சுட்டிரீட்டின் "Astronomia Carolina, அல்லது வான்கோள இயக்கங்களுக்கான புதிய கோட்பாடு" எனும் நூலும் கரோலின் அட்டவணைகளும் இவருக்குக் கிடைத்துள்ளது). இவர் தம் சூழலில் இருந்த வானியலாளர்களோடு தொடர்பு வைத்திருந்தார். இவரில் வில்லியம் இலிட்ச்போர்டும் அடங்குவார். இலிட்ச்போர்டின் நூலகத்தில் ஜான் காடுபரியின் வானியல் அட்டவணைகள் உள்ள கணிய நூலும் செருமையா அராக்சு அவர்களின் வானியல் அட்டவணைகளும் இருந்தன. செருமையா தன்22 ஆம் அகவையிலேயே 1641 இல் இறந்துவிட்டார். நியூட்டனைப் போலவே இவரும் செருமையா அராக்சு அவர்களின் நூலைப் பெரிதும் உயர்வாக்க் கருதியுள்ளார்.




</doc>
<doc id="324743" url="https://ta.wikipedia.org/wiki?curid=324743" title="கோபால்கஞ்ச் மாவட்டம், வங்காளதேசம்">
கோபால்கஞ்ச் மாவட்டம், வங்காளதேசம்

கோபால்கஞ்ச் மாவட்டம் (Gopalganj district) () தெற்காசியாவின் தெற்கு வங்காளதேசத்தின் டாக்கா கோட்டத்தில் அமைந்துள்ளது. இம்மாவட்டம் வங்காள தேசத்தின் மாவட்டங்களில் அறுபத்தி நான்கு மாவட்டங்களில் ஒன்றாகும். 1,490 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள் தொகை 11,72,415 ஆகும். இம்மாவட்டத்தின் நிர்வாகத் தலைமையிடம் கோபால்கஞ்ச் நகரம் ஆகும். 
இம்மாவட்டத்தின் வடக்கில் பரித்பூர் மாவட்டம், தெற்கில் பிரோஜ்பூர் மாவட்டம் மற்றும் பேகர்ஹாட் மாவட்டமும், கிழக்கில் மதாரிபூர் மாவட்டம் மற்றும் பரிசால் மாவட்டங்களும் மற்றும் மேற்கில் நராயில் மாவட்டம் எல்லைகளாக உள்ளது. கோபால்கஞ்ச் மாவட்டத்தின் நிர்வாக வசதிக்காக ஐந்து துணை மாவட்டங்களாகப் பிரிக்கப்பட்டுள்ளது. 

1468.74 சதுர கிலோ மீட்டர் பரப்பளவு கொண்ட கோபால்கஞ்ச் மாவட்டத்தை நிர்வாக வசதிக்காக கோபால்கஞ்ச், கோடலிபரா, காசியானி, முக்சுத்பூர் மற்றும் துங்கிபரா என ஐந்து துணை மாவட்டங்களாகப் பிரிக்கப்பட்டுள்ளது. 
மேலும் இம்மாவட்டத்தில் கோபால்கஞ்ச், துங்கிபரா, கோடலிபரா மற்றும் முக்சுத்புர் என நான்கு நகராட்சி மன்றங்களும், அறுபத்தி எட்டு ஊராட்சி ஒன்றியங்களும், 889 கிராமங்களும் உள்ளது. 

2011-ஆம் ஆண்டின் மக்கள் தொகை கணக்கெடுப்பின் படி, கோபால்கஞ்ச் மாவட்டத்தின் மொத்த மக்கள் தொகை 11,72,415 ஆகும் அதில் ஆண்கள் 8,77,868 மற்றும் பெண்கள் 5,94,547 ஆகவும் உள்ளனர். பாலின விகிதம் நூற்ய் ஆண்களுக்கு, 97 பெண்கள் என்ற அளவில் உள்ளது. மக்கள் தொகை அடர்த்தி ஒரு சதுர கிலோ மீட்டருக்கு 798 நபர்கள் வீதம் உள்ளனர். எழுத்தறிவு விகிதம் 58.10% ஆகும். அஞ்சல் சுட்டு எண் 8100 ஆகும். இம்மாவட்டம் மூன்று நாடாளுமன்ற தொகுதிகளைக் கொண்டுள்ளது. ஆண்டு சராசரி மழை அளவு 2105 மில்லி மீட்டராகும். சராசரி தட்ப வெப்பம் 25.50˚ செல்சியஸ் ஆகும். 
மதுமதி, பழைய குமார், ககோர், பாகியார், பில்ருத், காளிகங்கா, தோங்கிகால், திக்னார், பக்டா, குசியாரா, மதுப்பூர், சியால்டா மற்றும் சந்தா ஆறுகள் இம்மாவட்டத்தில் பாய்வதால் நெல், கரும்பு, சணல், எண்ணெய் வித்துக்கள், காய்கறிகள், பழத்தோட்டங்கள் அதிக அளவில் பயிரிடப்படுகிறது.

கோபால்கஞ்ச் மாவட்டம் இருபத்தி ஒன்று கல்லூரிகளையும், 181 உயர்நிலைப் பள்ளிகளையும், 790 துவக்கப் பள்ளிகளையும் கொண்டுள்ளது. பிற முக்கிய கலை, அறிவியல், தொழில் நுட்பம் மற்றும் சமயக் கல்வி மையங்கள்: வங்கபந்து சேக் முஜிபுர் ரகுமான் அறிவியல் மற்றும் தொழில் நுட்ப பல்கலைக்கழகம், வங்கபந்து பல்கலைக்கழக கல்லூரி, கௌஹார்தங்கா மதராசா, சேக் பசிலாதுன்னிசா அரசு பெண்கள் கல்லூரி, ஹாஜி லால் மியா நகரக் கல்லூரி, எஸ். எம். மாடல் அரசு உயர்நிலைப் பள்ளி, சேக் ரஸ்சல் ஆதரவற்றோர் குழந்தைகள் பயிற்சி மற்றும் மறுவாழ்வு மையம், வங்கபந்து ஏழ்மை ஒழிப்பு பயிற்ச்சி வளாகம், சேக் ஹசினா மகளிர் பள்ளி மற்றும் கல்லூரி ஆகும்.

நாட்டின் தலைநகரம் டாக்காவிலிருது ஐந்து மணி நேர பேருந்து பயண தூரத்தில் கோபால்கஞ்ச் உள்ளது. டாக்கா – குல்னா நெடுஞ்சாலை கோபால்கஞ்ச் வழியாக செல்வதால் நாட்டின் பிற மாவட்டங்கள் சாலை வழியாக இணைக்கப்படுகிறது. மேலும் ஆறுகள் வழியாக பெரிய படகுகள் பயணிகளையும், சரக்குகளையும் ஏற்றி செல்கிறது.

கோபால்கஞ்ச் மாவட்டம் 356 தொழுகைப் பள்ளிவாசல்களும், 359 இந்துக் கோயில்களும், 250 கிறித்தவ தேவாலயங்களும் கொண்டுள்ளது.



</doc>
<doc id="324746" url="https://ta.wikipedia.org/wiki?curid=324746" title="ரேனோலி">
ரேனோலி

ரேனோலி "(Ranoli)" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள்தொகைக் கணக்கெடுப்பின் படி ரேனோலி நகரத்தின் மக்கள்தொகை 11,057 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். ரேனோலி நகரத்தின் எழுத்தறிவு சதவீதம் 74% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 60% நபர்கள் ஆண்கள் மற்றும் 40% நபர்கள் பெண்களாவர். கராச்சியா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324749" url="https://ta.wikipedia.org/wiki?curid=324749" title="நந்தேசரி ஐ.என்.ஏ">
நந்தேசரி ஐ.என்.ஏ

நந்தேசரி ஐ.என்.ஏ "(Nandesari INA )" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு நகரமும் தொழிற்சாலைப் பகுதியுமாகும்.

2001 ஆம் ஆண்டின் இந்திய மக்கள்தொகைக் கணக்கெடுப்பின் படி நந்தேசரி ஐ.என்.ஏ நகரத்தின் மக்கள்தொகை 2,815 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். நந்தேசரி ஐ.என்.ஏ நகரத்தின் எழுத்தறிவு சதவீதம் 73% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 78% நபர்கள் ஆண்கள் மற்றும் 67% நபர்கள் பெண்களாவர். நந்தேசரி ஐ.என்.ஏ நகர மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324752" url="https://ta.wikipedia.org/wiki?curid=324752" title="இரால்ப் ஆழ்சர் ஆல்ப்பர்">
இரால்ப் ஆழ்சர் ஆல்ப்பர்

ஆல்ப்பர் பேலோருசியா, விதப்சுக் எனும் இடத்தில் இருந்து புலம்பெயர்ந்த யூதரான சாமுவேல் ஆல்ப்பரின் மகன் ஆவார். இவரது தாயார் உரோசு ஆவார். தாயார் வயிற்றுப் புற்றால் 1938 இல் இறந்துவிட்டார்.எனவே தந்தையார் மறுமணம் செய்துக் கொண்டார். இவர் தியோடோர் உரூசுவெல்ட் உயர்நிலைப்பள்ளிப் படிப்பை தம் 15 ஆம் அகவையில் முடித்தார். இவர் பள்ளி இளம் அலுவலர் பயிற்சிச் சாரணப்படையின் படைமேலராகவும் கட்டளையாளராகவும் விளங்கினார். இவர் பள்ளியில் அரங்கு மேலாளராக இரண்டு ஆண்டுகள் இருந்துள்ளார். இது குடுமப வருவாய்க்குப் பெரிது உதவியுள்ளது. இவர் அப்போது குறுக்கெழுத்துப் பயிற்சியும் பெற்றுள்ளார். 1937 இல், இவர் அமெரிக்க புவி இயற்பியலொன்றியத்தின் இயக்குநருக்குக் குறுக்கெழுத்தாளராகப் பணிபுரிந்துள்ளார்.



</doc>
<doc id="324759" url="https://ta.wikipedia.org/wiki?curid=324759" title="நந்தேசரி">
நந்தேசரி

நந்தேசரி "(Nandesari )" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும்.

2001 ஆம் ஆண்டின் இந்திய மக்கள்தொகைக் கணக்கெடுப்பின் படி நந்தேசரி நகரத்தின் மக்கள்தொகை 7,259 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். நந்தேசரி நகரத்தின் எழுத்தறிவு சதவீதம் 72% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 80% நபர்கள் ஆண்கள் மற்றும் 62% நபர்கள் பெண்களாவர். நந்தேசரி நகரத்தின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.
நந்தேசரி நகரம் வேதிச் தொழிற்சாலைகள் நிறைந்த நகரமாகும். குசராத்தின் முதலாவது கற்காரை சாலைகள் அமைக்கப்பட்ட நகரமாக இது உள்ளது.


</doc>
<doc id="324763" url="https://ta.wikipedia.org/wiki?curid=324763" title="மைமன்சிங் மாவட்டம்">
மைமன்சிங் மாவட்டம்

மைமன்சிங் மாவட்டம் (Mymensingh district) () தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலமையிட நகரம் மைமன்சிங் நகரம் ஆகும். 

இம்மாவட்டத்தின் வடக்கில் இந்தியாவின் மேகாலயா மாநிலத்தின் காரோ மலைகளும், தெற்கில் காஜிப்பூர் மாவட்டமும், கிழக்கில் நேத்திரகோணா மாவட்டம் மற்றும் கிஷோர்கஞ்ச் மாவட்டங்களும், மேற்கில் செர்பூர் மாவட்டம், ஜமால்பூர் மாவட்டம் மற்றும் தங்கயில் மாவட்டம் எல்லைகளாக உள்ளது.

மைமன்சிங் மாவட்டம் 1787-இல் நிறுவப்பட்டது. நிர்வாக வசதிக்காக இம்மாவட்டம் பாலுக்கா, திரிஷால், ஹலுகாட், முக்தாகச்சா, தோபௌரா, புல்பாரியா, கப்பர்கான், கௌரிப்பூர், ஈஸ்வர்கஞ்ச், நந்தாய்ல், புல்பூர், தாரகந்தா என பனிரெண்டு துணை மாவட்டங்களாகப் பிரிக்கப்பட்டுள்ளது

மேலும் வலுக்கா, கௌரிபூர், முக்தாகாச்சா, நந்தயில், புல்பாரியா, ஈஸ்வர்கஞ்ச், புல்பூர், கப்பர்கான், மைமன்சிங் சதர் மற்றும் திரிஷல் என பத்து நகராட்சி மன்றங்கள் உள்ளது. மேலும் மைமன்சிங் மாவட்டத்தில் 146 ஊராட்சி ஒன்றியங்களும், 2,692 கிராமங்களும் கொண்டுள்ளது.

2011-ஆம் ஆண்டின் மக்கள் தொகை கணக்கெடுப்பின் படி, மைமன்சிங் மாவட்ட மக்கள் தொகை 51,10,272 ஆக உள்ளது. அதில் ஆண்கள் 25,39,124 ஆகவும் மற்றும் பெண்கள் 25,71,148 ஆகவும் உள்ளனர். பாலின விகிதம் நூறு ஆண்களுக்கு 99 பெண்கள் என்ற விகிதத்தில் உள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பில் 1163 வீதம் உள்ளனர். எழுத்தறிவு 43.50% ஆகும்.

மைமன்சிங் மாவட்ட அஞ்சல் சுட்டு எண் 2200 ஆகும். இம்மாவட்டத்தில் பதினொன்று நாடாளுமன்ற மக்களவைத் தொகுதிகள் உள்ளது. 

4363.48 சதுர கிலோ மீட்டர் பரப்பளவு கொண்ட மைமன்சிங் மாவட்டத்தின் வடக்கில் காரோ மலைக் காடுகளும், தெற்கில் சமவெளிகளும் கொண்டது. மாவட்டத்தின் சராசரி தட்ப வெப்பம் 12 முதல் 33 ° செல்சியசும், சராசரி ஆண்டு மழைப் பொழி 2,174 மில்லி மீட்டர் ஆகும். இம்மாவட்டத் தலைமையிட நகரமான மைமன்சிங் பழைய பிரம்மபுத்திரா ஆற்றின் கரையில் உள்ளது.

மைமன்சிங் மாவட்டத்தில் பழைய பிரம்மபுத்திரா ஆறு, பனார் ஆறு, தானு ஆறு, கங்ஷா ஆறு, ஜெனாய் ஆறு, தாளேஷ்வரி ஆறு மற்றும் மொஹாரி முதலிய ஆறுகள் பாய்வதால் நெல், சணல், கோதுமை, கரும்பு, தானியங்கள், வெற்றிலை, கத்தரிக்காய், காளிபிளவர், காய்கறிகள் மற்றும் எண்ணெய் வித்துக்கள் பயிரிடப்படுகிறது. 

பிரம்மபுத்திரா ஆற்றின் மேற்கு கரையில் உள்ள மைமன்சிங் நகரத்தில் வங்காள தேச வேளாண்மைப் பல்கலைக்கழகம் உள்ளது. மேலும் ஜாதிய கபி காஜி நஸ்ரூல் இசுலாம் பல்கலைக்கழகம், மைமன்சிங் பொறியியல் கல்லூரி, ஆசிரியர் பயிற்சி கல்லூரி, ஆனந்த மோகன் கல்லூரி மற்றும் இரண்டு மருத்துவக் கல்லூரிகளும் உள்ளது.


</doc>
<doc id="324766" url="https://ta.wikipedia.org/wiki?curid=324766" title="வெங்கனூர் விருத்தகிரீசுவரர் கோயில்">
வெங்கனூர் விருத்தகிரீசுவரர் கோயில்

வெங்கனூர் விருத்தகிரீசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.

இக்கோயில் பெரம்பலூர் மாவட்டத்தில் வேப்பந்தட்டை வட்டத்தில் வெங்கனூர் என்னுமிடத்தில் அமைந்துள்ளது.

இக்கோயிலின் மூலவராக விருத்தகிரீசுவரர் உள்ளார். இறைவி பாலாம்பிகை மற்றும் விருத்தாம்பிகை ஆவார். கோயிலின் மரம் வன்னி ஆகும். மணிமுத்தா நதியின் கிளையான ஸ்வேதா நதி இக்கோயிலின் தீர்த்தமாகும்.

கருவறை பிரணவ மந்திரமான ஓம் என்ற வடிவில் அமைந்துள்ளது. மூலவர் சுயம்புவானவர். திருவுருவத்தையும், அருவுருவத்தையும் ஒரே இடத்திலிருந்து தரிசிக்கின்ற வாய்ப்பு உள்ளது. இக்கோயில் ஒலி எழுப்பும் தூண்களைக் கொண்டுள்ளது. சிவப்பிரகாச சுவாமிகள் இக்கோயிலைப் பாடியுள்ளார்.

பிரதோஷம், பௌர்ணமி, சிவராத்திரி, நவராத்திரி, சோமவார உற்சவம், தை பூசம் போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324769" url="https://ta.wikipedia.org/wiki?curid=324769" title="திருவாலந்துறை சோளீசுவரர் கோயில்">
திருவாலந்துறை சோளீசுவரர் கோயில்

திருவாலந்துறை சோளீசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.

இக்கோயில் பெரம்பலூர் மாவட்டத்தில் திருவாலந்துறை என்னுமிடத்தில் அமைந்துள்ளது. காரியானுதுறை, திருவாலந்துறை, திருமாந்துறை, ஆடுதுறை, திருவட்டத்துறை, திருவரத்துறை, முடவன் துறை என்று துறைகள் சப்தத் துறைகளாக அழைக்கப்படுகின்றன. அவற்றில் இவ்விடமும் ஒன்றாகும்.

இக்கோயிலின் மூலவராக சோளீசுவரர் உள்ளார். இவர் தோளீசுவரர் என்றும் அழைக்கப்படுகிறார். இறைவி பெரியநாயகிஆவார்.

திருமாலும், பிரம்மாவும் தம் ஐயங்களை தீர்த்துக்கொண்ட இடமாக இக்கோயில் கருதப்படுகிறது. சேலம் மாவட்டத்தில் உருவாகின்ற, ஸ்வேதா நதி, நீவா நதி என்றும் அழைக்கப்படும் வெள்ளாறு பரங்கிப்பேட்டையின் அருகே கடலில் கலக்கிறது. தீர்த்த யாத்திரையின்போது அருச்சுனன் தீர்த்தமலை அடிவாரத்தில் சிவ பூசைக்காக ஏற்பாடு செய்தபோது தண்ணீர் தேவைப்பட்டது. கண்ணனின் கருத்துப்படி மலையைத் துளைத்தான். அப்போது மலையிலிருந்து நீர் பெருகியது. பூசை நிறைவேறவே முடிவில் சிவன் அருச்சுனனுக்குக் காட்சி தந்தார்.
பிரதோஷம், சிவராத்திரி போன்றவை இக்கோயிலில் நடைபெறும் திருவிழாக்களாகும்.


</doc>
<doc id="324773" url="https://ta.wikipedia.org/wiki?curid=324773" title="ஆதித்த சோழன் பள்ளிப்படை">
ஆதித்த சோழன் பள்ளிப்படை

ஆதித்த சோழன் பள்ளிப்படை என்பது தற்கால ஆந்திரப் பிரதேசத்தில் சித்தூர் மாவட்டத்தில் புத்தூர் காளஸ்தி செல்லும் பாதையில் காலஸ்திக்கு முன்னதாக அருகில் உள்ள தொண்டமானாற்றூர் (இப்போது தொண்டமானாடு என்று அழைக்கிறார்கள்) பக்கத்தில் உள்ள பொக்கசம்பாளையம் என்ற இடத்தில் உள்ள பள்ளிப்படைக் கற்றளி ஆகும். தொண்டமானாற்றூரில் இறந்த ஆதித்த சோழனின் அஸ்தியை புதைத்து அந்த இடத்தில் அவரது மகன் பராந்தக சோழனால் கட்டப்பட்ட பள்ளிப்படை இதுவாகும். இது தற்காலத்தில் கோதண்ட இராமேசுவரம் என்றும் ஆதித்தீசுவரம் என்றும் அழைக்கப்படுகிறது 

தஞ்சை பெரிய கோவிலை கட்டி கட்டிடக் கலையில் உயர்ந்து நின்ற, பிற்கால சோழர்களின் துவக்கக் கால கட்டிடக் கலைக்கு இந்த கோவில் ஒரு எடுத்துக்காட்டாக உள்ளது.. இப்போதுள்ள கோயிலின் லிங்கமும் கோயில் அடிப்பகுதியும் மட்டுமே தொன்மையானவை. மேல் பகுதி முன்னர் செங்கல்லால் கட்டப்பட்டு பிற்காலத்தில் கருங்கல்லால் மாற்றப்பட்டிருக்கிறது.
ஆதித்த சோழனைத் தேடி...


</doc>
<doc id="324780" url="https://ta.wikipedia.org/wiki?curid=324780" title="ஜெஸ்சூர் மாவட்டம்">
ஜெஸ்சூர் மாவட்டம்

ஜெஸ்சூர் மாவட்டம் (Jessore District) தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் ஜெஸ்சூர் நகரம் ஆகும். வங்கதேசத்தின் தென்மேற்கு பகுதியில் ஜெஸ்சூர் மாவட்டம் உள்ளது.

இம்மாவட்டம் வங்கதேசத்தின் மேற்கில் இந்தியாவின் எல்லைப்பகுதியில் அமைந்துள்ளது. இதன் தெற்கில் குல்னா மாவட்டம் மற்றும் சத்கிரா மாவட்டமும், கிழக்கில் மகுரா மாவட்டம் மற்றும் நராயில் மாவட்டமும், வடக்கில் ஜென்னைதா மாவட்டமும் எல்லைகளாக உள்ளது.

ஜெஸ்சூர் மாவட்டம் 1781-இல் நிறுவப்பட்டது. இம்மாவட்டம் நான்கு நகராட்சிகளையும், எட்டு துணை மாவட்டங்களையும், 92 ஊராட்சி ஒன்றியங்களையும், 1434 கிராமங்களையும் கொண்டுள்ளது.

ஜெஸ்சூர் மாவட்டத்தை நிர்வாக வசதிக்காக பாகெர்பரா, சௌகாச்சா, ஜெஸ்சூர் சதர், ஜிகர்கச்சா, கேசவப்ப்பூர், மணிராம்பூர், அபய்நகர், மற்றும் ஷெர்ஷா என எட்டு துணை மாவட்டங்களைக் கொண்டுள்ளது.

2011-ஆம் ஆண்டின் மக்கள் தொகை கணக்கெடுப்பின் படி, ஜெஸ்சூர் மாவட்டத்தின் மக்கள் தொகை 27,64,547 ஆக உள்ளது. அதில் ஆண்கள் 13,86,293 ஆகவும், பெண்கள் 13,78,254 ஆகவும் உள்ளனர். பாலின விகிதம் நூறு ஆண்களுக்கு 101 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 1,060 வீதம் உள்ளனர். எழுத்தறிவு 56.50% விழுக்காடாக உள்ளது. 85.5% மக்கள் இசுலாமியர்களாகவும், 14.21% மக்கள் இந்துக்களாகவும் உள்ளனர்.
ஜெஸ்சூர் மாவட்டத்தின் அஞ்சல் சுட்டு எண் 7400 ஆகும்.

இம்மாவட்டம் வங்காளதேச நாடாளுமன்றத்திற்கு ஆறு உறுப்பினர்களை தேர்தலில் தேர்ந்தெடுக்கிறது.

இம்மாவட்டத்தில் கபோதாக்கா, வெய்ரப், சித்திரா, ஹோரியோர், பேட்ரபோத்தி, தண்டரா, கோட்லா மற்றும் இசமோதி முதலிய ஆறுகள் பாய்வதால், இம்மாவட்டத்தில் வேளாண்மை செழித்து காணப்படுகிறது. இங்கு நெல், கோதுமை, கரும்பு, தென்னை, வாழை, வெற்றிலை, பருத்தி, சணல் முதலியவைகள் பயிரிடப்படுகிறது.

கொல்கத்தா – டாக்கா நகரங்களை இணைக்கும், இந்தியாவின் அகல இருப்புப் பாதை ஜெஸ்சூர் மாவட்டம் வழியாக செல்கிறது.

இம்மாவட்டதில் ஜெஸ்சூர் அறிவியல் மற்றும் தொழில்நுட்ப பல்கலைக்கழகம், ஜெஸ்சூர் மருத்துவக் கல்லூரி, மைக்கேல் ம்துசூதனன் கல்லூரி, இராணுவ மருத்துவக் கல்லூரி, பொறியியல் கல்லூரிகள், மற்றும் கலை மற்றும் அறிவியல் கல்லூரிகளும் உள்ளது. 

ஜெஸ்சூர் மாவட்டத்தின் ஆண்டு சராசரி தட்ப வெப்பம் 9 முதல் 41° செல்சியசு வெப்பம் காணப்படுகிறது. ஆண்டு சராசரி மழைப் பொழிவு 1537 மில்லி மீட்டராக உள்ளது. 


</doc>
<doc id="324781" url="https://ta.wikipedia.org/wiki?curid=324781" title="இமாம் நஸாயீ">
இமாம் நஸாயீ

இமாம் நஸாயீ (Al-Nasā'ī ) பாரசீக இஸ்லாமிய அறிஞர், குறிப்பாக முஹதீத் ( ஹதீஸ் கலை அறிஞர் ) ஆவார்.. ஆறு முக்கிய ஹதீஸ்கள் தொகுப்புகளான ஸிஹாஹ் ஸித்தாவில் இவர் தொகுத்த அஸ்ஸுனனுஸ் சுஹ்ரா ஹதீஸ் நூல் மிகவும் நம்பகமான ஹதீஸ் தொகுப்பாக கருதப் படுகிறது. . 
நஸா என்ற ஊரில் இ.நா 214 ( கி.பி. 829 ) வருடத்தில் பிறந்தார். நஸா என்ற நகரில் பிறந்தமையால்
அபூ அப்திர் ரஹ்மான் நஸாயீ என்று அழைக்கப்படுகிறார். ஷுஐப் என்பவர் இவர்களின் தகப்பனாராவார். இவரது இயற்பெயர் அஹ்மத்.
இ.நா 230ஆம் ஆண்டு பதினைந்தாவது வயதை அடைந்த போதே குதைபா பின் சயீத் அவர்களிடம் பயிலுவதற்காக பயணம் செய்ய ஆரம்பித்தார்கள். அவரிடம் 14 மாதங்கள் தங்கினார்கள். இவர் எழுதிய அல்அஹாதீசுல் லிஆஃப் (பலகீனமான ஹதீஸ்கள்) என்ற புத்தகம் ஹதீஸ் துறையில் இவர் பெற்றிருந்த பாண்டித்துவத்தைக் காட்டுகிறது.

இது மட்டுமின்றி மார்க்கச் சட்ட வல்லுனராகவும் திகழ்ந்துள்ளார்கள். இவர் காலத்தில் வாழ்ந்த அறிஞர்களை விட இமாம் நஸாயீ அவர்களே மார்க்கச் சட்டத்தை அதிகம் அறிந்தவராக இருந்தார் என இமாம் தாரகுத்னீ அவர்கள் கூறியுள்ளார். எகிப்து நாட்டிலும் ஹிமஸ் நாட்டிலும் மார்க்கத் தீர்ப்பு வழங்கும் பொறுப்பை ஏற்றார்கள்.
ஹுராஸான், ஈராக், ஜஸீரா, ஷாம், ஸஹுர், ஹிஜாஸ், எகிப்து.

குதைபா, இஸ்ஹாக பின் ராஹவைஹி, அஹ்மத் பின் மனீஃ, அலீ பின் ஹஜர், இமாம் அபூதாவூத், இமாம் திர்மிதி, அபூஹாதம், அபூசுர்ஆ, முஹம்மத் பின் யஹ்யா, முஹம்மத் பின் பஷ்ஷார் ஆகியோர். இவர்களில் பெரும்பாலோர் முகம்மது அல்-புகாரி மற்றும் முஸ்லிம் இப்னு ஹஜ்ஜாஜ் ஆகியோரின் ஆசிரியர்கள் ஆவர்.' இப்ராகிம் இப்னு யாகூப் இவரின் ஆசிரியர் ஆவார்.

இப்னு ஹிப்பான், உகைலீ, இப்னு அதீ, அத்தவ்லாபீ, அத்தஹாவீ, அபூஉவானா, அத்தப்ரானி, இப்னு சின்னீ போன்ற பெரும் பெரும் அறிஞர்கள் இமாம் நஸயீ அவர்களிடம் மாணவர்களாகப் பயின்றுள்ளார்கள். இவர்களன்றி இன்னும் பலரும் உள்ளனர்.

அஸ்ஸுனனுஸ் சுஹ்ரா, அஸ்ஸுனனுல் குப்ரா, அல்குனா, அமலுல் யவ்மி வல்லய்லா, அத்தஃப்சீர், அல்லுஅஃபாஉ வல் மத்ரூகீன், தஸ்மியது ஃபுகஹாயில் அம்ஸார், இஷ்ரதுன்னிஸா ஆகியவை உட்பட 15 நூல்களை எழுதியுள்ளார். அவற்றில் 6 நூல்கள் அறிவியலை விளக்கும் ஹதீஸ் நூல்கள்.

இமாம் நஸாயீ 73 ஆம் வயதில் பாலத்தீனத்தில் 13 ம் தேதி சஃபர் மாதம் இ.நா 303 ( கி.பி. 915) இல் இறந்தார்.தாரகுத்னீ போன்ற சில அறிஞர்கள் மக்காவில் இறந்ததாகக் கூறுகின்றனர். 


</doc>
<doc id="324792" url="https://ta.wikipedia.org/wiki?curid=324792" title="நவகாளி மாவட்டம்">
நவகாளி மாவட்டம்

நவகாளி மாவட்டம் (Noakhali district) () தெற்காசியாவின் வங்காளதேசத்தின் அறுபத்தி நான்கு மாவட்டங்களில் ஒன்றாகும். வங்கதேசத்தின் தென்கிழக்கில் அமைந்த இம்மாவட்டம் சிட்டகாங் கோட்டத்தில் உள்ளது. 
4202 சதுர கிலோ மீட்டர் பரப்பு கொண்ட நவகாளி மாவட்டத்தின் வடக்கில் கொமில்லா மாவட்டமும், தெற்கில் வங்காள விரிகுடாவும், கிழக்கில் பெனி மாவட்டம் மற்றும் சிட்டகாங் மாவட்டமும், மேற்கில் லெட்சுமிபூர் மாவட்டம் மற்றும் போலா மாவட்டமும் எல்லைகளாக உள்ளது.

மெகனா அற்றின் வடிநிலத்தின், வங்காள விரிகுடாவின் கடற்கரை கொண்ட இம்மாவட்டம் தொடர்ந்து கடல் அலைகளாலும், புயல் மற்றும் சூறாவளிக் காற்றாலும் ஆண்டு தோறும் பேரிடரை எதிர்கொள்கிறது.

நவகாளி மாவட்டம் ஒன்பது துணை மாவட்டங்கள், எட்டு நகராட்சிகள், 91 ஊராட்சி ஒன்றியங்கள், 937 கிராமங்களைக் கொண்டுள்ளது.

நவகாளி மாவட்டம் நவகாளி சதர், பேகம்கஞ்ச், சத்கில், கம்பெனிகஞ்ச், சென்பாக், ஹாத்தியா, கபீர்ஹத், சோனைமுரி மற்றும் சுபோர்னோ சார் என ஒன்பது துணை மாவட்டங்களைக் கொண்டுள்ளது.

இம்மாவட்டம் ஒரு நகராட்சி மன்றத்திற்கு ஒன்பது தொகுதிகள் வீதம் எட்டு நகராட்சிகளைக் கொண்டுள்ளது. அவைகள்; நவகாளி நகராட்சி, சௌமுஹானி நகராட்சி, சத்கில் நகராட்சி, போசுர்ஹாத் நகராட்சி, சென்பாக் நகராட்சி, கபீர்ஹாத் நகராட்சி மற்றும் சோனைமுரி நகராட்சிகள் ஆகும். 

நவகாளி மாவட்டம் ஆறு நாடாளுமன்றத் தொகுதிகளைக் கொண்டுள்ளது.

2011-ஆம் ஆண்டின் மக்கள் தொகை கணக்கெடுப்பின் படி, நவகாளி மாவட்டத்தின் மக்கள் தொகை 31,08,083 ஆக உள்ளது. அதில் ஆண்கள் 14,85,169 ஆகவும், பெண்கள் 16,22,914 ஆகவும் உள்ளனர். பாலின விகிதம் நூறு ஆண்களுக்கு 92 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 843 நபர்கள் வீதம் உள்ளனர். எழுத்தறிவு விகிதம் 51.30% ஆக உள்ளது. நவகாளி மாவட்டத்தின் அஞ்சல் சுட்டு எண் 3800 ஆகும்.

நவகாளி மாவட்டத்தில் மெக்னா ஆறு, டாகாதியா ஆறு, பெனி ஆறு, முகுரி ஆறு, செலொனெஹா ஆறு, பாபானிகஞ்ச் முதலிய வற்றாத ஆறுகள் பாய்வதால், நெல், சணல், கோதுமை, தென்னை, வெற்றிலை, கடலை, வெங்காயம், வெள்ளைப்பூண்டு, எண்ணெய்வித்துக்கள், பயறுகள் பயிரிடப்படுகிறது.

நவகாளி மாவட்டத்தில் இசுலாமியர் 95.42% ஆகவும், இந்துக்கள் 4.52% ஆகவும், கிறித்தவர்கள் மற்றும் பௌத்தர்கள் 0.05% ஆகவும் உள்ளனர். இம்மாவட்டத்தில் 4159 பள்ளிவாசல்கள், 239 இந்துக் கோயில்கள், 2 பௌத்த விகாரங்கள், 2 கிறித்தவ தேவாலயங்கள் உள்ளது.

நவகாளி மாவட்டத்தில் 289 உயர்நிலைப் பள்ளிகள், 161 மதராசாக்கள், ஐந்து தொழில் நுட்ப பயிற்சி மையங்கள், 35 கல்லூரிகள், ஒரு மருத்துவ உதவியாளர் பயிற்சிப் பள்ளி, ஒரு மருத்துவக் கல்லூரி, ஒரு அறிவியல் மற்றும் தொழில் நுட்ப பல்கலைக்கழகம், ஒரு வேளாண்மைப் பயிற்சி நிறுவனம், ஒரு நெசவுப் பொறியியல் கல்லூரியும் உள்ளது.

நவகாளி மாவட்டத்தின் சராசரி தட்ப வெப்பம் 14.4 முதல் 33.6° செல்சியஸ் வரை உள்ளது. ஆண்டு சராசரி மழைப் பொழிவு 3,302 மில்லி மீட்டராகும். 

1946-ஆம் ஆண்டின் பிற்பகுதியில் தனி நாடு வேண்டி முஸ்லீம் லீக் விடுத்த அறைக்கூவலையடுத்து கிழக்கு வங்காளத்தில் கிளர்ந்து எழுந்த வன்முறை ஆகும். ஆங்கிலேய ஆட்சியிலிருந்து இந்தியா விடுதலை அடைவதற்கு முன்பு 1946, அக்டோபர்- நவம்பர் மாதங்களில் நவகாளி மாவட்டம் மற்றும் சிட்டகாங் மாவட்டங்களில் இந்து சமயத்தினருக்கு எதிராக பெரும் வன்முறை வெடித்தது. மகாத்மா காந்தி நவகாளி படுகொலைகளைத் தடுத்த நிறுத்த நவகாளி மாவட்டத்தின் அறுபது கிராமங்களுக்குப் பயணம் மேற்கொண்டார்.


</doc>
<doc id="324794" url="https://ta.wikipedia.org/wiki?curid=324794" title="வன உயிர் பாதுகாப்புச் சட்டம், 1972">
வன உயிர் பாதுகாப்புச் சட்டம், 1972

வன உயிர் பாதுகாப்புச் சட்டம், 1972 "(Wildlife Protection Act, 1972 )" 1972 இந்தியப் பாராளுமன்றத்தால் இயற்றப்பட்ட ஒரு சட்டமாகும். இச்சட்டம் வன உயிர்களான விலங்குகள், பறவைகள், பூச்சிகள், தாவரங்கள் முதலியவற்றை பாதுகாக்கின்றது. 1972 ஆம் ஆண்டிற்கு முன்னால் இந்தியாவில் ஐந்து தேசியப் பூங்காக்கள் மட்டுமே இருந்தன. மற்ற சீர்திருத்த நடவடிக்கைகளுடன் ஒப்பிடுகையில் இச்சட்டத்தில் நன்கு வரையறுக்கப்பட்ட அட்டவணைப் பட்டியல்கள் உள்ளன. உயிரினங்களை வேட்டையாடுவதும், அழிக்கும் நடவடிக்கையில் ஈடுபடுவதும் தண்டனைக்குறிய குற்றமாகும் என்பதை இச்சட்டம் வலியுறுத்தியது. 

இச்சட்டம் காட்டு விலங்குகள், பறவைகள் மற்றும் தாவரங்களுக்குப் பாதுகாப்பு வழங்குகிறது; இவற்றோடு இணைக்கப்பட்ட துணை நடவடிக்கைகள் அல்லது இடைப்பட்ட பிற நடவடிக்கைகள் ஆகியனவற்றுக்கும் இச்சட்டம் பொருந்தும். சம்மு காசுமீரைத் தவிர இச்சட்டம் இந்தியா முழுவதற்கும் உள்ள அனைத்து மாநிலங்களுக்கும் பொருந்தும் ஒரு சட்டமாகும். சம்மு காசுமீரில் அம்மாநிலத்திற்கென தனி சட்டம் உருவாக்கப்பட்டுள்ளது. 

இச்சட்டத்தில் ஆறு பட்டியல்கள் உள்ளன பட்டியல் I மற்றும் பட்டியல் II முற்றும் பாதுகாக்கப்பட்டவை இப்பட்டியல்களில் உள்ள உயிரினங்களுக்கு ஊறு விளைவிப்போருக்கு இச்சட்டம் கடுமையான தண்டனைகளை வழங்குகின்றது.

பட்டியல் III மற்றும் பட்டியல் IV ல் உள்ள இனங்களுக்கு ஊறு விளைவிப்போருக்கு சற்றுக் குறைவான தண்டனைகள் வழங்கப்படுகிறது. இவையும் பாதுகாக்கப்பட்டவையாகும்.

பட்டியல் V ல் உள்ள விலங்குகள் மட்டும் வேட்டையாட அனுமதிக்கப்படுகின்றன.

பட்டியல் vI ல் உள்ள தாவரங்கள், வளர்க்கத் தடை செய்யப்பட்டுள்ளன.

பிரிவு - 9 வேட்டையாடுதல்

இப்பிரிவின் மூலம் வேட்டையாடுதல் தண்டனைக்குரிய குற்றமாக கருதப்படுகிறது.

வனவிலங்குகளுக்கு ஊறு விளைவிப்பவர்களுக்கு அபராதம் விதிக்கும் பொருட்டு வனத்துறை, காவல்துறை, மத்திய புலனாய்வு பிரிவு, வனஉயிர் குற்றத்துடப்புத்துறை ஆகியோருக்கு அதிகாரம் வழங்குகிறது. ஏப்ரல் 2010 வரை இச்சட்டத்தின் கீழ் புலிகள் மரணம் தொடர்பாக மொத்தம் 16 குற்றவியல் தீர்ப்புகள் வழங்கப்பட்டன.

(அ) கொலை, நச்சாக்குதல், பொறிவைத்தல், அல்லது எந்த காட்டு விலங்கையும் பிடிப்பது, மற்றும் இவ்வாறு செய்வதற்கு மேற்கொள்ளப்படும் ஒவ்வொரு முயற்சியும் வேட்டைக்குள் அடங்கும். 
(ஆ) துணை உட்பிரிவு (அ)வில் குறிப்பிடப்பட்ட நோக்கங்களுக்காக எந்த எந்த காட்டு விலங்கையும் விரட்டுதலும் வேட்டைக்குள் அடங்கும். 
(அ) கம்பளிகள், தோல்கள், மற்றும் மாதிரிகளுக்காக முழுவதுமாக அல்லது பகுதியாக பாடம் செய்தலை குறிக்கிறது. 

(ஆ) மான் கொம்பு, ஆட்டுக் கொம்பு, காண்டாமிருகக் கொம்பு, இறகு, நகம், பல், கத்தூரி, முட்டைகள், கூடுகள் அனைத்தும் அடங்கும். 


"வன உயிர்" விலங்குகள் ஈக்கள், பட்டாம்பூச்சிகள், கணுக்காலிகள், மீன்கள், அந்துப்பூச்சிகள், நீர் மற்றும் நில வாழ்வன உள்ளிட்ட அனைத்தும் அடங்கும். 

இப்பிரிவு வேட்டை என்ற சொல்லுக்கு பொருள் விளக்கம் அளிக்கிறது. வன விலங்குகளை வேட்டையாடுவது தடை செய்யப்பட்டுள்ளது. 

வனவிலங்குகளை உடைமை கொள்ளுதல் மற்றும் உரிமம் பெறுதல் பற்றி இப்பிரிவு விவரிக்கிறது.

இப்பிரிவு, வனவிலங்குகளுக்கு ஊறு விளைவிப்பவர்களுக்கு அபராதம் விதிக்கும் பொருட்டு வனத்துறை, காவல்துறை, மத்திய புலனாய்வு பிரிவு, வனஉயிர் குற்றந்துடைப்புத்துறை ஆகியோருக்கு அதிகாரம் வழங்குகிறது.

1972 முதல் இன்று வரை பல முறை சட்டத்திருத்தங்கள் மேற்கோள்ளப்பட்டுள்ளன (1982, 1986, 1991, 1993, 2002, 2006, 2013)





</doc>
<doc id="324797" url="https://ta.wikipedia.org/wiki?curid=324797" title="ஈயக் குண்டு">
ஈயக் குண்டு

குண்டு என்பது ஈயத்தால் ஆன சிறு-அளவில் உள்ள பந்துகள்/உருண்டைகள் ஆகும். சிதறு துமுக்கிகளில் இவை எறியமாக உபயோகிக்கப்படுகிறது. 

உருக்கிய ஈயம் கோபுரத்தின் உச்சியில் இருந்து ஊற்றப்படும். பெரும்பாலான திரவங்களைப் போல, உருகிய ஈயத்தை உருண்டையான துளிகளாக மேற்பரப்பு இழுவிசை ஆக்குகிறது. கோபுரம் போதுமான உயரம் இருப்பின், வீழ்ச்சியின் போதே ஈயத் துளிகள் கெட்டியாகிவிடும். இவ்வாறு அந்த உருண்டை வடிவை தக்க வைத்துக் கொள்கிறது ஈயம். விழுந்தவுடனே ஈயத்தைக் குளிர்விக்க, கோபுரத்தின் அடியில் தண்ணீர் வைக்கப்பட்டிருக்கும்.

ஈயத்துடன் வெவ்வேறு அலகுகளில் வெள்ளீயம், அந்திமனி, மற்றும் ஆர்சனிக் போன்றவற்றை சேர்த்து கலப்புலோகமாக மாற்றுவதால், ஈய குண்டின் கடினம் மாற்ற இயலும்.

தேவைக்கேற்ப குண்டு பல அளவுகளில் உள்ளன. குண்டின் அளவுகளை எளிதாக கண்டறிய ஒவ்வொரு அளவிற்கும், ஒர் எண் அளிக்கப்பட்டிருக்கிறது.

ஈயக் குண்டுகள் நீர்ப்பறவைகளில் நச்சுத்தன்மையை உண்டாக்குகிறது என்று 1880-களில் ஐக்கிய-அமெரிக்காவில் முதன்முதலாக பதியப்பட்டது. இவை அவற்றின் உடலில் ஊடுருவி, இரைப்பையில் உள்ள அமிலத்தால் சிதைந்து, இரத்த ஓட்டத்தில் கலந்து மரணத்தை உண்டாக்கின. "ஒரு பறவை ஒரேயொரு குண்டை விழுங்கினால், அதன் உயிருக்கு எந்தப் பங்கமும் நேராது, ஆனால் அதன் நோயெதிர்ப்பையும், கருத்தரிப்புத் திறனையும் குறைத்துவிடும். சிறு அளவுகளில் ஆன ஈயம் கூட, அதன் சக்தி சேமிக்கும் திறனைக் குறைத்து, இடம்பெயர்தலை கடினமாக்கிவிடும்.""

காகம், கழுகு போன்ற தோட்டி விலங்குகள், இவ்வாறு இறந்த சடலங்களை உண்ணுகையில், அதன் உடலில் ஈயத்தின் அளவு உயரும். இவ்வாறு இரண்டாம் நிலை நஞ்சுறுதல்  உண்டாகிறது.



</doc>
<doc id="324800" url="https://ta.wikipedia.org/wiki?curid=324800" title="சீதாநதி வனவிலங்கு சரணாலயம்">
சீதாநதி வனவிலங்கு சரணாலயம்

சீதாநதி வனவிலங்கு சரணாலயம் "(Sitanadi Wildlife Sanctuary)" இந்தியாவின் சத்தீசுகர் மாநிலத்தில் உள்ள <nowiki>தம்தரி மாவட்டத்தில்</nowiki> அமைந்துள்ளது . வன விலங்கு ஆர்வலர்களை, சீதாநதி வனவிலங்கு சரணாலயம் ஆண்டு முழுவதும் கவர்ந்திழுக்கும் ஒரு பிரபலமான சரணலாயமாகும். வன உயிர் பாதுகாப்புச் சட்டம் 1972 இன் படி இச்சரணாலயம் 1974 இல் நிறுவப்பட்டது. 556 சதுரகிலோமீட்டர் பரப்பளவில் கடல் மட்டத்திலிருந்து 327 மற்றும் 736 மீட்டர்களுக்கு இடைப்பட்ட உயரத்தில் இச்சரணாலம் அமைந்துள்ளது. சீதாநதி இச்சரணாலாயத்தில் தோன்றி பாய்ந்து தியோகட்டுக்கு அருகில் மகாநதியுடன் இணைகிறது. சீதாநதியின் பெயர் இச்சரணாலயத்திற்குச் சூட்டப்பட்டுள்ளது. சீதாநதி வனவிலங்கு சரணாலயம் அதன் பசுமையான தாவரங்கள் மற்றும் செழித்த பல்வேறு விலங்கினங்களால் அறியப்படுகிறது. தனிப்பட்ட மற்றும் பல்வேறு வகையான சிறப்புகளைப் பெற்ற இச்சரணாலயம் மத்திய இந்தியாவில் சிறந்த வன விலங்கு சரணாலயமாக வெளிப்படுவதற்கு பெரும் சாத்தியங்கள் உள்ளன.


</doc>
<doc id="324801" url="https://ta.wikipedia.org/wiki?curid=324801" title="சிசுட்டமேடிக் பாட்டனி">
சிசுட்டமேடிக் பாட்டனி

சிசுட்டமேடிக் பாட்டனி(Systematic Botany) என்பது அமெரிக்க ஐக்கிய நாடுகளிலில் இருந்து வெளிவரும் அறிவியல் இதழ் ஆகும். இந்த அறிவியல் இதழ், மூன்று மாதத்திற்கு ஒருமுறை, குறிப்பாக தாவர வகைப்பாட்டியல் செய்திகளை மட்டும் வெளியிடுகிறது. அமெரிக்க தாவர வகைப்பாட்டியல் அறிஞர்களால் (American Society of Plant Taxonomists), பன்னடுக்கு சரிபார்ப்பு முறையில்(peer review) அலசி, தாவரவியல் வகைப்பாட்டுச் (systematic botany) செய்திகளை வெளியிடுகிறது. 'இதழ் மேற்கோளிடல் ஆய்வுகளின் படி'(Journal Citation Reports) , இந்த இதழ் 2010 ஆம் ஆண்டு 1.897 தாக்க மதிப்பினை(impact facto) ஏற்படுத்தியது.

இந்த தாவர வகைப்பாட்டியல் ஆய்விதழானது, 1976 ஆம் ஆண்டின் இளவேனிற் காலத்தில், 'டியூக்' பல்கலைக்கழகத்தின் நிதி ஆதரவில் வில்லியம் லூயிசு கல்பர்சன் (William Louis Culberson) என்பவரை முதன்மை இதழாசியராக இருந்து, இந்த இதழ் தொடங்கப்பட்டது ஆகும். தற்போது இந்த இதழின் முதன்மை இதழாசிரியராக, பொய்சு மாநில பல்கலைக் கழகத்தின் யேம்சு எப். சுமித்(James F. Smith, Boise State University) பணி ஆற்றுகிறார்.

1980 ஆம் ஆண்டு முதல் ஒரே பொருள் பற்றிய ஆய்வு; தனிக்கட்டுரைப் (Systematic Botany Monographs) பதிப்புகளையும், இதே பன்னடுக்கு சரிபார்ப்பு முறையில், அமெரிக்க தாவர வகைப்பாட்டியல் அறிஞர் கூட்டுறவு வெளியிட்டு வருகிறது. 

இந்த ஆய்வு இதழ்களை, பல முன்னனி அறிவியல் தரவகங்கள் (Agricola (database), Agris (database), BioOne, PubMed, Scirus, Science Citation Index Expanded) உள்ளடக்க உரைகளாகவும், கட்டுரைச்சுருக்கங்களாகவும் (Abstracting and indexing) உருவாக்கிப் பேணுகின்றன. இவற்றை பல முன்னணி அனைத்துலகப் பல்கலைக் கழகங்கள், தங்கள் மாணவர்களின் ஆய்வுரைகளில் மேற்கோள்களாகவும், அறிவியல் நூலாசிரியர்களும் மேற்கோள்களாகவும் ஏற்கின்றனர்.



</doc>
<doc id="324809" url="https://ta.wikipedia.org/wiki?curid=324809" title="மடவலைக் கல்வெட்டு">
மடவலைக் கல்வெட்டு

மடவலைக் கல்வெட்டு என்பது, இலங்கையின் தென்பகுதியில் உள்ள மடவலை என்னும் இடத்தில் கண்டெடுக்கப்பட்ட ஒரு சிங்களக் கல்வெட்டு. இது கம்பளையில் இருந்து அரசாண்ட மூன்றாம் விக்கிரமபாகுவுக்கும், மார்த்தாண்டம் பெருமாள் என்பவனுக்கும் இடையிலான ஒரு உடன்படிக்கையைக் குறிக்கிறது. இந்த உடன்படிக்கை, விக்கிரமபாகுவின் ஆட்சிக்குட்பட்ட சில இடங்களின் சுங்கநிலைகளில் மார்த்தண்டம் பெருமாள் ஆட்களை நியமிப்பது பற்றியது. இது யாழ்ப்பாண அரசுக்கும், கம்பளை அரசுக்கும் இடையிலான ஒப்பந்தம் எனக் கருதப்படுகிறது.

இந்தக் கல்வெட்டு கம்பளை இராச்சியத்தில் உள்ள சிங்குருவானை, பலவிட்டை, மாத்தளை, தும்பறை, சாகமை துன்ரட்டை ஆகிய பகுதிகளின் சுங்க நிலைகளை மார்த்தாண்டம் பெருமாள் குறிப்பிட்ட சில பிராமணர்களின் பொறுப்பில் விடுவது குறித்து மார்த்தாண்டம் பெருமாளும், மூன்றாம் விக்கிரமபாகுவும் இணங்கிக்கொண்டது பற்றிக் கூறுகிறது. குறித்த பிராமணர்களின் பெயர்கள் கல்வெட்டில் உள்ளனவாயினும் அவை வாசிக்கக்கூடிய அளவுக்குத் தெளிவாக இல்லை.

14 ஆம் நூற்றாண்டின் முற்பகுதியில் இலங்கைத் தீவில் இருந்த இராச்சியங்களில் யாழ்ப்பாண இராச்சியம் பலம் வாய்ந்ததாக இருந்தது. கம்பளை இராச்சியம் யாழ்ப்பாண அரசுக்குத் திறை செலுத்திவந்தது. இராசாவலிய, நிக்காய சங்கிரகய போன்ற சிங்கள நூல்கள், யாழ்ப்பாண அரசின் வரி சேகரிப்பாளர்கள் கம்பளை இராச்சியத்தில் இருந்ததாகக் கூறுகின்றன. இவர்களூடாக யாழ்ப்பாண அரசன் கம்பளை இராச்சியத்தில் வரி பெற்று வந்தான். மடவலைக் கல்வெட்டுக் குறிப்பிடும் உடன்படிக்கை மேற்சொன்ன வரி சேகரிப்புத் தொடர்பான நியமனமே எனலாம். கம்பளை இராச்சியத்தின் அரசனுடன் செய்துகொள்ளப்பட்ட உடன்படிக்கை ஆதலால், உடன்படிக்கையின் மறு தரப்பான மார்த்தாண்டம் பெருமாள் ஒரு அரசனாகவோ அல்லது ஒரு அரசின் பிரதிநிதியாகவோ இருப்பதே பொருத்தம். இக்கல்வெட்டுக் குறித்து ஆய்வு செய்த பரணவிதான, மார்த்தாண்டம் பெருமாள் யாழ்ப்பாண இராச்சியத்தின் அரசர்களுள் ஒருவனாக வைபவமாலை கூறும் மார்த்தாண்ட சிங்கையாரியனாக இருக்கலாம் என்கிறார். மார்த்தாண்டம் பெருமாள் ஒரு அரசன் எனக் கொள்ளத்தக்க வகையில் எவ்வித குறிப்பும் கல்வெட்டில் இல்லாததால், உடன்படிக்கைக் காலத்தில் மார்த்தாண்டன் இன்னும் அரசனாகாத இளவரசனாகவே இருந்திருக்கக்கூடும் என்றும், யாழ்ப்பாண அரசன் வரோதய சிங்கையாரியன் சார்பில் இந்த உடன்படிக்கையை மார்த்தாண்டன் செய்திருக்கலாம் என்றும் பத்மநாதன் கருதுகிறார். இக்காலப் பகுதியில் இடம்பெற்ற யாழ்ப்பாண இராச்சியத்தின் கம்பளைப் படையெடுப்புக்குப் பின்னர் இது இடம்பெற்றிருக்கலாம் என்பதும் அவரது கருத்து.

கம்பளைக்கு எதிராக 1359ல் யாழ்ப்பாணத்து அரசன் மேற்கொண்ட படையெடுப்பு முற்றாகத் தோல்வியுற்றதாகச் சிங்கள நூல்கள் குறிப்பிட்டாலும், மடவலைக் கல்வெட்டும், கோட்டகமைக் கல்வெட்டும் மேற்படி படையெடுப்பு கம்பளை அரசனான மூன்றாம் விக்கிரமபாகுவைப் பணிய வைத்தது என்பதையும், அதன் விளைவாக யாழ்ப்பாண இராச்சியம் இலங்கையில் அதன் முதன்மையான இடத்தைத் தக்கவைத்துக்கொண்டது என்பதையும் காட்டுகின்றன.

இக்கல்வெட்டு கி.பி. 1359 ஐ அண்டிய காலப்பகுதியைச் சேர்ந்தது.


</doc>
<doc id="324821" url="https://ta.wikipedia.org/wiki?curid=324821" title="தாவர வகைப்பாட்டியல்">
தாவர வகைப்பாட்டியல்

தாவர வகைப்பாட்டியல் (Plant taxonomy) அல்லது பாகுபாட்டியல் என்பது தாவர உயிரினங்களைக் கூட்டங்களை, அறிவியல் முறைப்படி, அவற்றின் பொதுவான இயல்புகளைக் கொண்டு பிரித்தல் ஆகும். ஒரு உயிரினக் கூட்டம் (taxa), (கூட்டங்கள்=taxon) வகைப்பாட்டியல் வரிசைமுறையில், ஒரு தனித்துவ இடத்தைப் பெறுகிறது.
இவ்வாறாக உயிரினக் கூட்டங்கள், நேர்முக, இறங்கு, படிப்படியான, அடுக்குவரிசையில், ஒவ்வொரு உயிரின்தோடும் முடிகிறது. இதனால் அனைவரும் ஏற்றுக்கொள்ளத்தக்க, பெயரீட்டுத் தரநிலையானது, (taxonomic rank), வகைப்பாட்டியல் அடுக்குமுறையாக ( taxonomic hierarchy) உருவாகிறது. 

இலத்தீனிய மொழியில் இருந்து, ஆங்கிலம் உள்ளிட்ட பல மேற்கத்திய மொழிகள் பிறந்தன. மேலும், இதற்கு கிரேக்கமும் துணை நின்றன. எனவே, மேற்கத்திய அறிவியல் அறிஞர்கள் தங்களுக்குள்ளே அறிவியல் கருத்துக்களைப் பரிமாற்றம் செய்து கொள்ளவும், கலந்துரையாடலுக்கும் பொதுவான ஒரு முறை தேவைப்பட்டது. இம்முறையால், தங்களுக்குள் துறை சார் அறிவும், அனுபவமும் பகிரப்பட்டு வளரும் என்பதை ஏற்றுக் கொண்டனர். எனவே, அம்மொழிகளில் இருந்து, 'ஒழுங்குமைவு, முறை' என்ற இரு சொற்களைக் கொண்டு, 'வகைப்பாட்டியல்' (Taxonomy)என்ற சொல்லை உருவாக்கினர்.
கார்லசு லின்னேயசு என்ற சுவீடிய உயிரியலாளர், இன்றைய உயிரியல் வகைப்பாட்டியலின் தந்தை என அழைக்கப்படுகிறார். அவரின் வகைப்பாட்டியல் முறை, லின்னேயன் வகைப்பாட்டியல் முறை (Linnaean classification) என அழைக்கப்படுகிறது. அவர் உயிரினங்களை இரு பெயரீட்டு முறையில் (binomial nomenclature) பெயரிட்டு அழைத்தார். அவர் தொடங்கிய வகைப்பாட்டியல் முறைமை, இன்று பல அறிவியல் முனைப்புகளினால் பல மடங்கு வளர்ந்துள்ளது.

தாவர வகைப்பாட்டியல் (Plant taxonomy) என்ற அறிவியல் தாவரங்களை அடையாளமிடுகிறது; கண்டறிகிறது; வருணிக்கிறது; வகைப்படுத்துகிறது; இறுதியாக ஒவ்வொரு தாவரத்திற்கும் பெயரிடுகிறது. இவ்வாறாக, தாவரவியலில் இந்த அறிவியல்முறை முக்கியமானதாகத் திகழ்கிறது. இருப்பினும், ஒரு திட்டமான வரையறைகளுடன், இணக்கமான, பாரம்பரியமாக அனைத்து தாவரவியலாளர்களும் ஏற்றுக்கொண்ட, பின்பற்றும் ஒரேயொரு முறை மட்டுமே நிலைபெறவில்லை.. பல வகைப்பாட்டியல் முறைகள், காலத்தின் வளர்ச்சியில், பிற உயிரியல் வளர்ச்சிகோளோடு இணைந்து, அவ்வப்போது தோன்றி, வகைப்பாட்டியல் நோக்கம் விரிந்து, பல உட்பிரிவுகளாக ஓங்கி வளருகின்றனன. அவற்றினை, இங்கு சுருக்கமாகக் காண்போம்.

வேளாண்மை வேகமாக வளர செய்யப்படும் ஆய்வுகளில், இந்த அறிவியல் துறையே, முதற்படி ஆகும். ஒவ்வொரு காலக்கட்டத்திலும், ஒவ்வொரு வகையான வகைப்படுத்தும் முறையை, தாவரவியல் அறிஞர்கள் பின்பற்றுகின்றனர். இவற்றால் நாளுக்கு நாள் தாவரங்களை நாம் புரிந்து கொள்ளும் திறன் அதிகமாகி, தாவரத்தால் கிடைக்கும் பயன்களைப் பெருமளவில் பெறுகிறோம். இந்த வகையான அறிவியல் வளரும் போது, நமது பொருளாதாரமும், குறுகிய காலத்தில் அதிகமாகும் மக்கள் தொகைப் பெருக்கத்திற்கு ஏற்ப, தாவரங்களை குறுகிய காலத்தில் அறுவடை செய்யமுடிகிறது. 

மரபியில் அடிப்படைகளையும், வேதிப்பண்புகளையும் கொண்ட புதிய வகைப்பாட்டியல் முறைமைகள், பல தாவரத் தரவுத்தளங்களில் பின்பற்றப்படுகின்றன. எனினும், அவை உயரந்து வளர பிற, வகைப்பாட்டியல் முறைமைகளும் காரணிகளாக விளங்குகின்றன. , தாவர வகைப்பாட்டியல் முறைமைகளின் அட்டவணையில் (List of systems of plant taxonomy) அவற்றின் காலக்கோடுகளைக் காணலாம் . அவற்றில் முக்கியமானவைகளுக்கு இங்கு அறிமுக விளக்கம் தரப்படுகிறது. அதன்படி, தாவர பாகுபாட்டியலை இரு பெரும் பிரிவுகளாகப் பிரிக்கலாம்.





1859 ஆம் ஆண்டு இடார்வின் என்ற உயிரியலாளர், "இயற்கைத் தேர்வின் மூலம் இனங்களின் பிறப்பு" என்ற நூலினை வெளியிட்டார். இது பெரும் தாக்கத்தை ஏற்படுத்தி, அதுவரை இருந்த உயிரியக் கொள்கைகளை மாற்றியது. இதன் மூலம், உயிரினங்களின் இயல்புகள், "கடவுளின் படைப்பால் தோன்றிய இயல்புகள்" என்ற லின்னேயசின் கொள்கை, அடியோடு மாறியது.

பல தாவரவியலாளர்கள் தங்களது பெயரால், தனிமுறையில் தாவர வகைப்பாட்டியலை உருவாக்கினர். அவற்றில் சில உட்கூறுகள் முக்கியமானவையாக பின்னர் பன்னாட்டு தாவரவியலாளர்களால் ஏற்றுக் கொள்ளப்பட்டன.

முதன் முதலாக எச்லர் என்ற செருமானிய அறிஞரே, தாவர மரபியல் அடிப்படையில் தாவர வகைப்பாட்டியலை(Blüthendiagramme (1875–1878), "Syllabus" (1876–1890)) உருவாக்கினார். அவருக்கு பின் அதனை தொடர்ந்து, இங்கிலர் ( Engler) மேம்படுத்தினார். 2009 ஆம் ஆண்டு, இதன் புதிய பதிப்பு வந்துள்ளது.இன்றளவும் பாசிகள் முதல் பூக்கும் தாவரங்கள் வரையிலான அனைத்துத் தாவரங்களையும் இம்முறைமை செவ்வனே வகைப்படுத்துகிறது.

சுட்ரசுபர்கர் (Strasburger) என்ற தாவரவியல் பேராசிரியர், பல உயரிய தாவரவியல் விருதுகளைப் பெற்றவர். இவரே முதன்முதலாக, பூக்கும் தாவரங்கள் , பூக்காத் தாவரங்களின், தாவரங்களின் சூற்பை உறையின் இயல்புகளை துல்லியமாக, தனது நூலில் ( Lehrbuch der Botanik für Hochschulen (Textbook of Botany), 1894) விவரித்தவர். இந்நூலில் விவரிக்கப்பட்ட வகைப்பாட்டியல் மாற்றங்கள் இன்றளவும் "ஏபிச்சி முறைமையில்" மேம்படுத்தப்படுகின்றன. 

கிரான்குசிட்டு (Cronquist) 1981 ஆம் ஆண்டு வெளியிடப்பட்டது. இவர் வடஅமெரிக்கத் தாவரவியலாளர். இவர் இரு நூல்களை வெளியிட்டார் . இவர் பூக்கும் தாவரங்களை இருபெரும் பிரிவுகளாகப் பிரித்தார். பிறகு அதன் கீழ், இருவித்திலைத் தாவரங்கள், ஒருவித்திலைத் தாவரங்கள் ஆகிய இரண்டும் அமைகின்றன. இம்முறை இன்றும் பின்பற்றப் படுகின்றன. ஆனால், தற்போதுள்ள முறை, அதன் உட்பிரிவுகளில் தான் வேறுபடுகின்றன. இருவித்திலையில் (Magnoliopsida = dicotyledons) 64 வரிசைகளும், வகுப்பில், 321 குடும்பங்களும் அடக்கப் பெற்றன. ஒருவித்திலையில் (Liliopsida = monocotyledons), 19 வரிசைகளும், வகுப்பில், 65 குடும்பங்களும் அடக்கப் பெற்றன.

பேசே (Bessey)முறைமை, 1915 ஆம் ஆண்டு வெளியிடப் பட்டது. இதில் புறவேறுபாடுகளைக் கொண்ட பழைய முறைமைகளையும் (தாவரவியலாளர்:de Candolle, Bentham and Hooker, Hallier), இடார்வினின் பரிணாமக் கொள்கை அடிப்படையிலான முறைமைகளையும் இணைத்து, புதிய வகைப்பாட்டியல் முறை (தாவரவியலாளர் :Richard Wettstein)உருவாக்கப்பட்டது. இதன்படி, சில தாவர இனங்கள் (உ-ம். Ranales) முழுமையாக நீக்கப்பட்டு, மற்றொரு தாவர இனத்தொகுதியுடன்(உ-ம் Ranunculus) இணைக்கப்பட்டன.

மெல்சியர் (Melchior)~1964 ஆம் ஆண்டு வெளியிடப்பட்டது. இங்கிலர் முறைமை (Syllabus der Pflanzenfamilien (1964)யின் மேம்படுத்தப்பட்ட வடிவமாகவும், பூக்கும் தாவரங்களைக் குறித்து விரிவாகவும் கூறப்பட்டுள்ளதால், உலக தாவரவியல் அறிஞர்கள் கருதுகின்றனர். இதனை அடிப்படையாகக் கொண்டு, பல அறிஞர்கள், பூக்கும் தாவரத் தொகுதியின், உட்பிரிவுகளை உருவாக்கினர். எடுத்துக்காட்டக, தைமெலேசியே (Thymelaeaceae) என்பது டொம்கே (Domke 1934) என்ற அறிஞர் உருவாக்கினார்.

ஏபிச்சி(APG) என்ற ஆங்கில அஃகுப்பெயர் (Angiosperm Phylogeny Group system) பன்னாட்டுப் பூக்கும்தாவரங்களின் தோற்றநெறி குழும முறைமை என்பதைக் குறிக்கிறது. இவர்களே முதல் முறையாக புதிய, மூலக்கூறு அடிப்படையிலான, தாவர வகைப்பாட்டியல் முறைமையை, அனைத்து நாடுகளின் தாவரவியலாளர்களின் ஒத்தகருத்துடன்(consensus) 1998 ஆம் ஆண்டு முதன்முதலில் வெளியிட்டனர். அதன் பிறகு, 2003 ஆம் ஆண்டு ஏபிச்சி-2 என்பதையும், 2009 ஆம் ஆண்டு ஏபிச்சி-3 முறைமையையும், 2016 ஆம் ஆண்டு ஏபிச்சி-4 முறைமையையும் உருவாக்கப் பட்டு, அனைத்து நாடுகளின் தாவரவியல் அறிஞர்களும் பின்பற்றத் தொடங்கியுள்ளனர்.


கண்டறிதல், வகைப்படுத்துதல், விவரித்தல் என்ற மூன்று இலக்குகளே, தாவரவியல் வகைப்படுத்துதலின் முக்கிய இலக்குகள் ஆகும். இந்த மூன்று இலக்குகளுக்குமான வேறுபாடுகளே திரும்ப, திரும்ப மறுசீராய்வு செய்யப் படுகின்றன.






</doc>
<doc id="324823" url="https://ta.wikipedia.org/wiki?curid=324823" title="வாலிகண்டபுரம் வாலீசுவரர் கோயில்">
வாலிகண்டபுரம் வாலீசுவரர் கோயில்

வாலிகண்டபுரம் வாலீசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.

இக்கோயில் பெரம்பலூர் மாவட்டத்தில் வேப்பந்தட்டை வட்டத்தில் வாலிகண்டபுரம் என்னுமிடத்தில் அமைந்துள்ளது. வாலி பூசை செய்த நிலையில் இவ்வூர் வாலிகண்டபுரம் என்றழைக்கப்படுகிறது.

இக்கோயிலின் மூலவராக வாலீசுவரர் உள்ளார். வாலி வழிபட்ட ஈசுவரர் என்ற நிலையில் இவ்வாறு அழைக்கப்படுகிறார். வாலினை நினைவுகூறும் வகையில் திருக்குளத் தூணிலும், ஆங்காங்கே பல இடங்களில் வாலியின் சிற்பங்கள் இக்கோயிலில் காணப்படுகின்றன. அவற்றில் பல வாலி மயமாக உள்ளன என்று கூறலாம். இங்கு வந்து மூலவரை பூசித்த பின்னர் வாலிக்கு எதிராளியின் பலத்தில் பாதி பலம் கிடைத்ததாகக் கூறுகின்றனர். அன்னை வாலாம்பிகை ஆவார். சரவண தீர்த்தம் கோயிலின் தீர்த்தமாக உள்ளது.

ஏழு நிலையுள்ள ராஜ கோபுரம் சிற்பங்களின்றி காணப்படுகின்றன. சகஸ்ர கோபுரம் என்றழைக்கப்படுகின்ற ராஜ கோபுரத்தின் முன்பாக இடப்புறத்தில் நடராசர் மண்டபம் உள்ளது. கிருஷ்ணதேவராயரால் கட்டப்பட்ட இம்மண்டபத்தில் அழகான சிற்பங்கள் உள்ளன.ராஜ கோபுரத்திற்கு எதிராகவும், இந்த மண்டபத்திற்குத் தென் எதிராகவும் உள்ள மண்டபத்தில் பால கணபதி காணப்படுகிறார். ராஜ கோபுரத் தூண்களில் இரு புறம் அரசிகள் காணப்படுகின்றனர். கோபுரத்தின் உட்புறம் வலது பக்கத்தில் ஈசான்ய மூலையில் கோயில் தீர்த்தம் அமைந்துள்ளது. மண்டபத்தில் நந்தி, மூலவரைக் காணும் வகையில் உள்ளார். மூலவரின் எதிரே அடுத்தடுத்து பால நந்தி, வாலிப நந்தி, யவன நந்தி என்றழைக்கப்படுகின்ற மூன்று நந்திகள் உள்ளன. மகாமண்டபத்தில் மேற்கு நோக்கிய நிலையில் பைரவர் உள்ளார். கருவறைக்கு முன்பாக அர்த்த மண்டப வாசலின் அருகில் கணபதி உள்ளார். இரு புறமும் துவாரபாலகர்கள் காணப்படுகின்றனர். மகா மண்டபத்தின் உள்ளே தெற்கு நோக்கிய நிலையில் இறைவியின் சன்னதி உள்ளது. தண்டாயுதபாணி, தட்சிணாமூர்த்தி, ஆகியோர் உள்ளனர். வடமேற்கு மூலையில் கொற்றவை உள்ளார். திருச்சுற்றின் தென் திசையில் ஏழரை அடி உயரத்தில் தண்டாயுதபாணி சற்றே மேற்கு நோக்கி முகம் சாய்ந்த நிலையில் காணப்படுகிறார். தென் புறத்தில் 1008 பாணங்களை உள்ளடக்கிய லிங்கம் காணப்படுகிறது.

அஷ்டமி பூசை இக்கோயிலில் நடைபெறும் திருவிழாவாகும்.


</doc>
<doc id="324827" url="https://ta.wikipedia.org/wiki?curid=324827" title="புழுதிக்கார் (நெல்)">
புழுதிக்கார் (நெல்)

புழுதிக்கார் (" Puzhuthikar") (நெல் குறியீடு: G. Tj. D. I. ("Tj என்பதன் பொருள் தஞ்சாவூர் பயன்பாடு" ) பாரம்பரிய நெல் வகைகளின் வரிசையில் இடம்பெற்றுள்ள இது, மழை நீரை மட்டுமே நம்பியுள்ள புன்செய் நிலத்திற்கு ஏற்ற இரகமாகும். தமிழ்நாட்டின் ஈரோடு மாவட்டத்திலுள்ள மேற்கு மலைத் தொடர் பிராந்தியங்களில் அமைந்துள்ள, மானாவாரி மற்றும் இறவை நிலப் பகுதிகளில் செழித்து வளரக்கூடியதாகும்.

நேரடி நெல் விதைப்பு முறைக்கு ஏற்ற இரகமான புழுதிக்கார், கதிர்கள் மூப்படையும் காலத்தில் எளிதில் சாயும் தன்மையுடையது. சராசரியாக 130 சென்டிமீட்டர்கள் வளரக்கூடிய இதன் நெற்பயிர்கள், 120 - 130 நாட்களில் அறுவடைக்கு வரக்கூடியது. சிவப்பு நிறத்துடன் கூடிய தடித்த (மோட்டா) நெல் இரகமாக உள்ள இது, ஒரு ஏக்கருக்கு 1.5 டன்கள் அளவிற்கு மகசூல் தரக்கூடியது. 




</doc>
<doc id="324830" url="https://ta.wikipedia.org/wiki?curid=324830" title="செட்டிகுளம் ஏகாம்பரேசுவரர் கோயில்">
செட்டிகுளம் ஏகாம்பரேசுவரர் கோயில்

செட்டிகுளம் ஏகாம்பரேசுவரர் கோயில் பெரம்பலூர் மாவட்டத்தில் உள்ள சிவன் கோயிலாகும்.

இக்கோயில் பெரம்பலூர் மாவட்டத்தில் குன்னம் வட்டத்தில் செட்டிகுளம் என்னுமிடத்தில் அமைந்துள்ளது.

இக்கோயிலின் மூலவராக ஏகாம்பரேசுவரர் உள்ளார். இறைவி காமாட்சி அம்மன் ஆவார். பிரம்ம தீர்த்தம் கோயிலின் தீர்த்தமாக உள்ளது. கோயிலின் மரம் வில்வம் ஆகும்.

மூலவர் மீது பங்குனி 19,20, 21 ஆகிய நாள்களில் சூரிய ஒளி விழுகிறது. மூலவரின் இடப்புறம் இறைவி சன்னதி உள்ளது. இறைவி சன்னதியின் கோஷ்டத்தில் லட்சுமி, சரசுவதி உள்ளனர். உள் திருச்சுற்று மண்டபத்தில் இசையினை எழுப்பும் வெவ்வேறான இசையை எழுப்புகின்ற 10 தூண்கள் உள்ளன. ஸ்தபன மண்டபத்தில் வலப்புறம் காணப்படுகின்ற துவாரபாலகரின் அருகே உள்ள ஒரு சிற்பம் யானையும், காளையும் ஒரே தலையைக் கொண்டு எதிர் எதிராக இணைந்து காட்சி தரும் நிலையில் வித்தியாசமாக அமைக்கப்பட்டுள்ளது. உள் திருச்சுற்று மண்டபத்தில் கன்னி மூலையில் வரகுண கணபதி அருகே நாகர் உள்ளார். மேற்குத் திருச்சுற்றில் விநாயகர் சன்னதியும், வள்ளி தெய்வானையுடன் கூடிய சுப்பிரமணியர் சன்னதியும் உள்ளன. அருகே குபேரன் மீன் மீது அமர்ந்த நிலையில் உள்ளார். இந்த சிற்பம் கோயிலின் பிற இடங்களிலும் காணப்படுகின்றன. இக்கோயிலின் அருகிலுள்ள குன்றில் முருகன், ஏகாம்பரேசுவரை நோக்கிய நிலையில் காணப்படுகிறார். திருச்சுற்றில் அறுபத்துமூன்று நாயன்மார்கள், கன்னிமூல கணபதி, காசி விசுவநாதர், நவக்கிரகம், பைரவர், சூரியன் ஆகியோர் உள்ளனர்.

தைப்பூசம் இக்கோயிலில் சிறப்பாக நடைபெறும் திருவிழாவாகும். ஆடிப்பூரம், விநாயகர் சதுர்த்தி, சூரசம்காரம், கார்த்திகை, திருவாதிரை, சிவராத்திரி, சித்ரா பௌர்ணமி உள்ளிட்ட பிற விழாக்களும் கொண்டாடப்படுகின்றன.


</doc>
<doc id="324836" url="https://ta.wikipedia.org/wiki?curid=324836" title="பெரம்பலூர் மதனகோபால சுவாமி கோயில்">
பெரம்பலூர் மதனகோபால சுவாமி கோயில்

பெரம்பலூர் மதனகோபால சுவாமி கோயில் பெரம்பலூர் மாவட்டத்தில் உள்ள வைணவக் கோயிலாகும். 

இக்கோயில் பெரம்பலூர் மாவட்டத்தில் பெரம்பலூரில் அமைந்துள்ளது. வியாக்ரம் என்றால் புலி என்று பொருளாகும். தமிழில் பெரும்புலிவனம் என்றாகி பெரும்புலியூர் என்று மருவி பின்னர் பெரம்பலூர் என்று மாறியதாகக் கூறுவர். 

இக்கோயிலின் மூலவராக மதனகோபால சுவாமி உள்ளார். இறைவி மரகதவல்லித் தாயார் ஆவார். தாயார் தனி சன்னதியில் வலப்புறத்தில் காணப்படுகிறார். புளியங்குளம் இக்கோயிலின் தீர்த்தமாக உள்ளது. கோயிலின் மரங்கள் நந்தியாவட்டை மற்றும் வில்வம் ஆகும். 

ஐந்து நிலை ராஜ கோபுரத்தைக் கொண்டு கோயில் அமைந்துள்ளது. கோயிலுக்கு முன்பாக கருடஸ்தம்பத்தில் அனுமார் காணப்படுகிறார். பலி பீடம், உள்ளது. முகப்பு மண்டபத்தை அடுத்து ஜெய, விஜயர்கள் உள்ளனர். தும்பிக்கை ஆழ்வார் தொடங்கி அனைத்து ஆழ்வார்களும் காணப்படுகின்றனர். ஹயக்ரீவர், பாமா ருக்மணியுடன் வேணுகோபாலர், நரசிம்மர், ஆண்டாள், தன்வந்திரி, ஸ்ரீனிவாசர், அலமேலுமங்கைத் தாயார், சக்கரத்தாழ்வார், யோக நரசிம்மர், கோதண்டராமர், கஜலட்சுமி, கூத்தனூர் சரசுவதி ஆகியோர் உள்ளனர். அனுமார் சன்னதியின் மேல் அவரது தந்தையான வாயுவின் வாகனமான மான் உள்ளது. வியாக்ரபாதர், பஞ்ச பாண்டவர் சன்னதிகள் உள்ளன. புலி வடிவில் வலம் வந்த வியாக்ர ரிஷி புலிக்காலுடன் விமானத்தில் சுதை வடிவிலும், சாபம் நீங்கிய நிலையில் கற்சிலையாக திருச்சுற்றிலும் உள்ளார். வியாக்ர முனிவர் துர்வாசரின் சீடர் ஆவார். ஒரு முறை கவனக்குறைவால் தன் குருவின் கமண்டலத்திலிருந்து நீரை அவர் தட்டி விடவே, துர்வாசர் அவரை புலியாக மாறும்படி சபித்தார். அதற்கான விமோசனத்தைக் கேட்டபோது பஞ்ச பாண்டவர்கள் அப்பகுதிக்கு வரும்போது பீமனின் கதையால் அடிபட்டு சாபம் நிவர்த்தியாகும் என்றார். பின்னர் அவ்வாறே நடைபெற்றது. 

பிரம்மோற்சவம், ராம நவமி, பங்குனி உத்திரம், கிருஷ்ண ஜெயந்தி, தமிழ் வருடப்பிறப்பு, நவராத்திரி, கார்த்திகை, திருவாதிரை, மாசி மகம் உள்ளிட்ட பல விழாக்கள் இங்கு கொண்டாடப்படுகின்றன. 


</doc>
<doc id="324841" url="https://ta.wikipedia.org/wiki?curid=324841" title="யாழ் இந்து மகளிர் ஆரம்ப பாடசாலை">
யாழ் இந்து மகளிர் ஆரம்ப பாடசாலை

இந்து மகளிர் ஆரம்பப் பாடசாலை (Hindu Ladies Primary School) இலங்கையின் யாழ்ப்பாண மாவட்டத்தில் யாழ்ப்பாண நகரில் அமைந்துள்ள பெண்கள் பாடசாலையாகும். யாழ்ப்பாணத்தின் முன்னணி பாடசாலைகளில் ஒன்றாகிய இது யாழ்ப்பாண பெண்பிள்ளைகளின் வசதிக்காக 1979ம் ஆண்டில் உருவாக்கப்பட்டது.

மகளிர்க்கென தனியான கல்லூரி ஒன்றின் தேவையை உணர்ந்த இந்துக் கல்லூரி சபை யாழ் இந்து மகளிர் கல்லூரியை 1943ம் ஆண்டு நிறுவியது. அக் கல்லூரி மாணவர் தொகை ரீதியாக அதன் பருமனிலும் கல்வி வழங்கல் ரீதியாக அதன் தரத்திலும் பெரும் வளர்ச்சி கண்டு வந்தது. 1970களில் ஆரம்பிக்கப்பட்டு நடைமுறைப்படுத்தப்பட்டு வந்த கல்வி மறுசீரமைப்பு ஆரம்பக் கல்வியை சீராக்குவதில் அதிக கவனம் செலுத்தியது. கல்லூரியின் ஒரு பிரிவாக அமைவதை விட ஆரம்பக் கல்வி பிரிவு ஒரு தனியான பாடசாலையாக ஒழுங்கு செய்தல் மூலம் ஆரம்பக் கல்வி மறுசீரமைப்பு மற்றும் சீர்திருத்தம் என்பன செம்மையாக அமுல்படுத்தப்பட முடியும் எனும் ஆலோசனையை கல்வியாளர்கள் முன் வைத்தனர். பாடசாலைப் பருமன் உரியளவில் மட்டுப்படுத்தப்படும் போதே கல்வித்தரம் பேணப்படும். அதன் அடிப்படையில், இந்து மகளிர் கல்லூரியின் ஆரம்ப கல்விப்பிரிவு 01-01-1979 அன்று  யா/யாழ் இந்து மகளிர் ஆரம்பப் பாடசாலை எனும் பெயரில்  இயங்கத் தொடங்கியது.

திருமதி.யோகம்மா ஸ்ரீவிக்கினேஸ்வரா

திருமதி. தனரஞ்சனி துரைசிங்கம்

செல்வி. சூரியவதனி

"அன்பே வாழ்வு" என்ற பாடசாலையின் மகுட வாசகத்தை ஏந்தி, திறந்த புத்தகத்தின் மத்தியிலே வெண்டாமரையில் ஒரு கையிலே ஏட்டினைத் தாங்கி, மறுகையிலே கானம் இசைக்கும் வீணையைத் மீட்டி, கல்விச் செல்வத்திற்கே அதிபதியாகிய சரஸ்வதித் தாய் வீற்றிருந்து அருள்பாலிக்க, ஒருபுறம் விளையாட்டின் மகிமையை உணர்த்தும் ஒலிம்பிக் தீபம் சுடர் விட்டு ஒளிர, மறுபுறம் தொழில்நுட்ப வளர்ச்சி கண்டு மிளிரும் சுருங்கி விட்ட வலைப்பின்னல் உலகத்தின் கோலத்தை காட்டிட, இவற்றுக்கெல்லாம் தலையாக பெயர் வரக்காரணமான எழில் கொஞ்சும் பச்சை வர்ணக்கொடியில் பாடசாலைக் கொடியில் பாடசாலை பெயரைத் தாங்கி அமைந்துள்ளது பாடசாலையின் இலச்சினை.

கல்லூரிக்கு திருமதி. விசாலாட்சி சிவகுருநாதர் அம்மையார் அவர்கள் நன்கொடையாகத் தந்துதவிய அரசடிவீதியில் உள்ள விசாலமான நிலப்பரப்பில் அதன் தென்கிழக்கு முலைப்பகுதியில் கல்லூரி பயன்படுத்தி வந்த 70'*20'(1400 சதுர அடி) அளவு கொண்ட கைப்பணி அறை 1979ம் ஆண்டு இப் பாடசாலைக்கு ஒதுக்கி தரப்பட்டது. 1979ம் ஆண்டு பன்முகப்படுத்தப்பட்ட வரவுசெலவு திட்டத்தின் கீழ் இப் பாடசாலைக்கென ஒதுக்கித்தரப்பட்ட முப்பதாயிரம் (30,000) ரூபாவையும் பின்னர் கிடைத்த முப்பதாயிரம் ரூபாவையும் கொண்டு 50'*25' கொண்ட மேல்மாடி கட்டிடத்தின் தளவறை வேலை நடைபெற்றது. 1981ல் கைப்பணி அறையுடன் தொடர்ச்சியாக இருந்த மனையியல் அறை (1400 சதுர அடி)இப் பாடசாலைக்கு கொடுக்கப்பட்டது. அக்காலப்பகுதியில் மனையியல் அறையில் கல்லூரி மனையியல் வகுப்புக்கள் ஒருபுறமும், இப் பாடசாலையின் இரண்டு வகுப்புக்கள் மறுபுறமும் நடக்க வேண்டிய இக்கட்டான நிலையில் பாடசாலை இயங்கியது. 1979ம் ஆண்டு கட்டிமுடிக்க வேண்டிய 50'*25' மேல்மாடி, 1983.02.21 தான் நிறைவேறியது.

பதிவுகளின்படி இப்பாடசாலைக்கு ஆண்டு தோறும் கட்டிட நெருக்கடி இருந்து கொண்டே வருகின்றது. குறிப்பாகச் சொல்லப்போனால் வகுப்பறை இன்மையால் இரு வகுப்புகளைச் சேர்ந்த மாணவர்களை ஒரே வகுப்பிற்குள் அடக்க வேண்டிய நெருக்கடி நிலைமையும் காணப்பட்டது. பாடசாலையில் அதிகரித்து வரும் மாணவர் தொகைக்கு ஏற்ப கட்டப்படும் கட்டிடங்களின் அளவு அமையாதமையே இந்த இடர் நிலைக்கு காரணம் என்பதையும் குறிப்பிட வேண்டியுள்ளது. அவ்வாறு இருக்கையில் பாடசாலைக்கு இன்றுவரை ஒன்றுகூடல் மண்டபம் இல்லை என்பதும் கவலைக்குரிய ஒன்றே ஆகும்.

இப் பாடசாலைக்கு தளபாடம் எப்போதும் தட்டுப்பாடாகவே இருந்துள்ளது. கல்லூரியில் இருந்து இப்பாடசாலை பிரிக்கப்பட போது அங்குள்ள பாலர் மேசைகளும் கதிரைகளும் தேவைக்குத் தேவை இப் பாடசாலைக்கு தரப்படும் என்று வட்டாரக் கல்வி அதிகாரி அவர்களால் கூறப்பட்ட போதும் கல்லூரியின் தளபாடத் தட்டுப்பாட்டை சமாளிக்க பாலர் மேசை கதிரைகளை பயன்படுத்தி வந்ததால் இப் பாடசாலைக்கு தேவையான தளபாடங்கள் தரப்படவில்லை. இதன் பயனாக 1980ம் ஆண்டு இப் பாடசாலையில் 130 பிள்ளைகள் நிலத்திலேயே படித்து வந்தார்கள். மலசலகூடம் அமைக்க ஒதுங்கியிருந்த பாடசாலை அபிவிருத்திச் சங்க நிதியை கொண்டு 25 பாலர் மேசைகளும், 50 பாலர் கதிரைகளும் வாங்கப்பட்டது. அக்காலப்பகுதியில் கல்வித்திணைக்களங்களும் தளபாடங்கள் தந்துதவி தளபாடத் தட்டுப்பாட்டை சற்று தளர்த்தியது.

1979

வகுப்பு:- தரம் 1 மற்றும் தரம் 2

மாணவர் தொகை-154

1980

வகுப்பு:- தரம் 1-தரம் 3 வரை

மாணவர் தொகை-251

1981

வகுப்பு:- தரம் 1-தரம் 4

மாணவர் தொகை-343

1995

வகுப்பு :-தரம் 1-தரம் 5 வரை

மாணவர் தொகை-775

2004

வகுப்பு :-தரம் 1-தரம் 5 வரை

மாணவர் தொகை-531

2016

வகுப்பு :-தரம் 1-தரம் 5 வரை

மாணவர் தொகை-528

1983 வைகாசி மாதம் அதிபர் மற்றும் திருமதி. நா.சத்தியநாதன், திருமதி.எஸ்.இராமலிங்கம், திருமதி.ஜே.கந்தையா போன்றோரின் முயற்சியால் 1983-05-11 புதன் காலக்கூட்டத்தின் போது பாடசாலை மாணவர் தலைவர்களிற்கு அதிபராலும், வகுப்புத் தலைவர்களிற்கு வகுப்பாசிரியர்களாலும் முதன் முதலாக கழுத்துப்பட்டி அணிவிக்கப்பட்டது.

நவாலியூரைச் சேர்ந்த குழந்தைக் கவிஞர் அமரர் பா.சத்தியசீலன் அவர்களால் பாடசாலைக்கீதம் இயற்றப்பட்டது. 1994ல் பாடசாலைக்குரிய இலச்சினை உருவாக்கப்பட்டது. 1994.10.06 உலக ஆசிரியர் தினத்தின் போது திரு.வைத்திலிங்கம் சண்முகநாதன் என்பவரால் அதிபரிடம் கையளிக்கப்பட்டது. திரு.மு.இராதாகிருஷ்ணன் அவர்கள் இந்த இலச்சினையை வரைந்து உதவினார்.


</doc>
<doc id="324843" url="https://ta.wikipedia.org/wiki?curid=324843" title="இலித்தியம் ஐப்போகுளோரைட்டு">
இலித்தியம் ஐப்போகுளோரைட்டு

இலித்தியம் ஐப்போகுளோரைட்டு "(Lithium hypochlorite)" என்பது LiClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். ஐப்போ குளோரசு அமிலத்தின் இலித்தியம் உப்பாக உருவாகும் இச்சேர்மம் நிறமற்றும் படிக வடிவத்திலும் காணப்படுகிறது. நீச்சல் குளங்களுக்கான கிருமி நாசினியாகவும், சில வேதியியல் வினைகளுக்கு வினைப்பொருளாகவும் இலித்தியம் ஐப்போ குளோரைட்டு பயன்படுத்தப்படுகிறது.
500 மி.கி/கி.கி மருந்தளவு எலிகளுக்கு கொடுக்கப்படும் பொழுது அவை இறப்பதற்கான அறிகுறிகள் தோன்றுகின்றன . குளோரினை அடிப்படையாகக் கொண்ட கிருமிநாசினிகளை குளங்களில் அதிகமாக பயன்படுத்துவதில் சில கருத்து வேறுபாடுகள் எழுந்துள்ளன. சிறிய அளவில் குளோரோபார்ம் போன்ற தீங்கு விளைவிக்கும் உடன் விளைபொருள்கள் விளைவது ஆரோக்கியமானதல்ல. அதேவேளையில் இலித்தியம் ஐப்போகுளோரைட்டு பயன்படுத்தப்பட்ட குளத்தை உபயோகிப்பவர்களிடம் மிகச்சிறிதளவு இலித்தியமும் உட்சென்றதாக அறியப்படவில்லை என்று ஆய்வுகள் தெரிவிக்கின்றன. 



</doc>
<doc id="324848" url="https://ta.wikipedia.org/wiki?curid=324848" title="பாய்வா">
பாய்வா

பாய்வா "(Bajva )" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி பாய்வா நகரத்தின் மக்கள்தொகை 9,118 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். பாய்வா நகரத்தின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 58% நபர்கள் ஆண்கள் மற்றும் 42% நபர்கள் பெண்களாவர். பாய்வா நகர மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324850" url="https://ta.wikipedia.org/wiki?curid=324850" title="காமரசவல்லி கார்க்கோடேசுவரர் கோயில்">
காமரசவல்லி கார்க்கோடேசுவரர் கோயில்

காமரசவல்லி கார்க்கொடேசுவரர் கோயில் அரியலூர் மாவட்டத்தில் காமரசவல்லி என்னுமிடத்திலுள்ள சிவன் கோயிலாகும். 

இக்கோயில் அரியலூர் மாவட்டத்தில் திருமானூர் அருகே காமரசவல்லி என்னுமிடத்தில் அமைந்துள்ளது. காமரசவல்லிக்கு திருநல்லூர், கார்க்கொடீஸ்வரம், சதுர்வேதிமங்கலம், ரதிவரபுரம், காமரதிவல்லி என்ற பெயர்களும் உண்டு. 

இக்கோயிலின் மூலவராக கார்க்கொடேசுவரர் உள்ளார். இறைவி பாலாம்பிகை ஆவார். கிழக்கு பார்த்த நிலையில் இறைவனும், தெற்கு பார்த்த நிலையில் இறைவியும் உள்ளனர். நாகங்களின் அரசரான கார்க்கோடன் இறைவனை வழிபட்ட தலமாகும். 

இக்கோயில் சுந்தர சோழனால் கட்டப்பட்டதாகக் கல்வெட்டுகள் மூலமாக அறியமுடிகிறது. போசள மன்னன் இக்கோயிலின் கட்டுமானப் பணிகளை மேம்படுத்தி உள்ளார். விநாயகர், நந்தி, கார்க்கோடயன் இறைவனுக்கு பூசை செய்த சிற்பம் ஆகிய சிற்பங்கள் உள்ளன. மண்டபத்தூண்களில் அதிகமான சிற்பங்கள் காணப்படுகின்றன. திருச்சுற்றில் விநாயகர், வள்ளி தெய்வானையுடன் கூடிய சுப்பிரமணியர், துர்க்கா, சண்டிகேசுவரர், நவக்கிரகங்கள் உள்ளனர். கோஷ்டத்தில் தட்சிணாமூர்த்தி, அர்த்தநாரீசுவரர், லிங்கோத்பவர், பிரம்மா ஆகியோர் உள்ளனர். நடராஜர் மண்டபம் உள்ளது. நாகர் சிற்பங்களும் காணப்படுகின்றன. 

அபிமன்யுவின் மகனான பரீட்சித்து பிறப்பதற்கு முன்னரே மாலவனின் அருளைப் பெற்றதாகக் கூறுவர். அவர், காட்டில் தவம் செய்து கொண்டிருந்த முனிவரின் கழுத்தில் ஒரு பாம்பை எடுத்துப் போட்டார். கோபமடைந்த முனிவர் ஏழாம் நாளில் பரீட்சித்து சாவார் என சாபமிட்டார். பிற ரிஷிகளின் மூலமாகவும், தன்னுடைய தவ வலிமை மூலமாகவும் சாபத்தைப் பற்றி அறிந்துகொண்டாலும் அதிலிருந்து தப்ப இயலாமல் ஏழாம் நாள் பாம்பு கடித்து இறந்து போனார்.இவரைக் கடித்த பாம்பு கத்திரனின் புதல்வனான கார்க்கோடகன் ஆவார். தன் தந்தை இறந்ததைக் கேள்விப்பட்ட பரீட்சித்துவின் மகன் ஒரு யாகத்தை உண்டாக்கி அனைத்துப் பாம்புகளையும் அதில் இட்டு தீயில் பொசுங்கும்படி செய்தான். இதிலிருந்து தப்பிக்க கார்க்கோடகன் மகாவிஷ்ணுவை அணுக அவர் இத்தலத்திற்கு வந்து இறைவனை வணங்கினால் அவரும் அவருடைய குடும்பமும் காப்பாற்றப்படும் என்று கூறினார். அவர் சொற்படி கேட்டு நடந்து இறைவன் அருளைப் பெற்றார். ஆதலால் இத்தலத்தில் பாம்பு கடித்து எவரும் இறப்பதில்லை என்பர். 

பிரதோஷம், சித்திரை வருடப்பிறப்பு, ஆடிப்பூரம், விநாயகர் சதுர்த்தி, நவராத்திரி, ஐப்பசி அன்னாபிசேகம், திருவாதிரை உள்ளிட்ட விழாக்கள் இங்கு கொண்டாடப்படுகின்றன. 


</doc>
<doc id="324853" url="https://ta.wikipedia.org/wiki?curid=324853" title="ஈழத்து நாட்டார் தெய்வங்கள்">
ஈழத்து நாட்டார் தெய்வங்கள்

இலங்கையின் பண்டைய காலத்துத் தமிழ்ப் பெயர்தான் ஈழம். இலங்கையில் வழிபடப்படுகின்ற நாட்டார் தெய்வங்கள் பற்றி பார்ப்போம் நாட்டார் தெய்வங்கள் என்பது நாட்டுப்புற மக்களான கிராம மக்களால் வழிபடப்படுகின்ற தெய்வங்களாகும். இந்த தெய்வங்களை நாட்டார் தெய்வங்கள் என்றும், சிறு தெய்வங்கள் என்றும் கூறுகின்றனர். இந்த நாட்டார் தெய்வங்களின் வழிபாடு பெருந்தெய்வங்களின் வழிபாடுகளைப் போல் அல்லாமல் மாறுபட்டுள்ளது. இதனை சிறுதெய்வ வழிபாடு என்கின்றனர்.

உலகின் எல்லாப் பகுதிகளிலும் நாகரிகத்தின் உயர் நிலையில் வாழ்பவர்களிைடயிலும், நாகரிகத்தின் கீழ்நிைலயில் உள்ளவர்களிடத்திலும் சடங்குகள் நிகழ்த்தப்பட்டு வருகின்றன. ஒரே சாதி, குலம், இனம் சார்ந்த மக்கள் ஒரே வைகயான சடங்குகைளச் செய்வார்கள். சடங்குகைளச் செய்யாவிட்டால் தமது காரியங்கள் இனிேத நிறைவேறாது என்ற நிலையில் இச் சடங்குகைளச் செய்கின்றார்கள். உண்மையில் சடங்குகள் மக்களை இணைத்து வைப்பன என்றே கூறலாம். இச் சடங்பகுகள் வேறு குழுக்களிடம் இருந்து வேறுபடுத்தவும் உதவுகின்றன. பழந்தமிழர் நுால்களிலும், வேதங்களின் பகுதிகளிலும் இச் சடங்குகள் பற்றிக் கூறப்பட்டுள்ளன. வாழ்க்கையுடன் இணைந்த சடங்குகள் சமயச் சடங்குகள், பிறப்பு சம்மந்தமான சடங்குகள், திருமணச் சடங்குகள், வேளாண்மைச் சடங்குகள், ஈமச்சடங்குகள், பிற சடங்குகள் எனச் சடங்குகள் பலதரப்பட்டனவாகும். 

ஒவ்வொரு சமயியும் நாள்தாேறும் மூன்று நேரங்களிலும் பல சடங்குகளை செய்ய இந்து மதம் வழிவகுக்கின்றது. சமயம் தாேன்றிய பின் அதனுடன் இணைந்து சில சடங்குகள் காணப்பட்டன. அச் சடங்குகள் மந்திரம் சார் சமயச்சடங்குகள் எனப்பட்டன. மேல்நிலையாக்கம் பெற்ற காேயில்களில் நிகழும் சடங்குகள் மந்திரத் தன்மை நிறைந்த சமயச் சடங்குகளாகும். இங்கே பூசகர் சடங்குகைள நடத்துபவராகவும், பக்தர்கள் பாவையாளராகவும் இருப்பர். ஆனால் நாட்டார் தெய்வ வழிபாட்டில் மக்களின் நேரடியான பங்களிப்பிைனைக் காணலாம். நாட்டார் தெய்வ வழிபாட்டின் பாேது பண்டம் எடுத்தல், மடைபரவுதல், துாளிபிடித்தல், கதவுதிறத்தல், சந்தனக்காப்பிடல், பலியிடுதல், கலையாடுதல், சூனியம் வெட்டுதல், கச்சுநேருதல், உருவம் நேர்ந்து விடுதல், குழந்தைப் பேறற்ற பெண்கள் சிறு மரத் தொட்டிகைளச் செய்து நேர்த்திக்கடனாகத் தருதல், தீப்பந்தம் ஏற்றுதல், சொற்பொழிவு போன்றன நிகழ்ந்தேறும். இச் சடங்குகள் நாட்டார் தெய்வ வழிபாட்டுடன் இணைந்தன. இச் சடங்குகள் சிலவற்றோடு வேறு புதிய நடங்குகள், முறைகளும் காணப்படுவது திரெளபதியம்மன் சடங்கிலேயாகும். <br>
ஈழத்தில் கிராமியப் பெண் தெய்வங்கள் சடங்கை அடிப்பைடயாகக் கொண்டு வழிபடப்படுகின்றன. அற்றுள் காளி, மாரி, பேச்சி, , பிடாரி, காெத்தி, சன்னாசி, கண்ணகி, நாச்சிமார், சீதை, திரெளபதி என்பன குறிப்பிடத்தக்கவை. இவற்றுள் திரெளபதி அம்மன் வழிபாடு தமிழகத்தில் இருந்து வந்த தமிழ் மக்களால் கொண்டுவரப்பட்ட வழிபாடாக இருக்கலாம் எனக் கருதப்படுகின்றது. ஏனெனில் திரெளபதி அம்மன் வழிபாடு பல்லவர் காலத்தில் திரெளபதிக்கு ரதக் கோயில் எடுத்து வழிபட்டதிலிருந்து விஜயநகர நாயக்கர் காலத்திலும் இவ் வழிபாடும் இதனாேடு இணைந்த காளியாட்டமும் காணப்பட்டைவயாகும். ஈழத்தில் காணப்படும் திரெளபதி அம்மன் ஆலயங்கள் என்ற வகையில் மட்டக்களப்பு பிரேதசத்திலே தான் கூடுதலாகக் காணப்படுகின்றன. அவ்வாறான ஈலயங்களுள், பாண்டிருப்பு திரெளபதி அம்மன் ஆலயம், ஆரையம்பதி திரெளபதி அம்மன் ஆலயம், புதுார் திரெளபதி ஆலயம், புளியம்தீவு திரெளபதி அம்மன் ஆலயம், மட்டக்குழி திரெளபதி அம்மன் ஆலயம் என்பன குறிப்பிடத்தக்கன. இவற்றை விட புத்தளம் மாவட்டத்தின் உடப்பு என்ற கிராமத்திலுள்ள திரெளபதி அம்மன் ஆலயமமும் சிறந்த ஆலயமாக கருதப்படுகின்றது. இவ்வாறான திரெளபதி அம்மன் ஆலயங்களின் சடங்கை ஆற்றுப்படுத்துவோர் பூசாரி என்றே அழைக்கப்படுவார். ஆனால் பழுகாமம் திரெளபதி அம்மனை ஆற்றுப்படுத்துவோர் நம்பியார் என்றே அழைக்கப்படுவார். <br>
ஈழத்தின் திரெளபதி அம்மன் வழிபாட்டில் பல்வேறு சடங்குகள் மேற்கொள்ளப்படுகின்றன. இவ் வழிபாடு மகாபாரதக் கதையுடன் தொடர்புபட்டது. மகாபாரத பதினெட்டு கைதகைள அடிப்பைடயாகக் கொண்டே திரெளபதி அம்மன் சடங்குகள் மேற்காெள்ளப்படுகின்றன. ஆதலால் பாண்டிருப்பு திரெளபதி அம்மன் ஆலய வரலாறு பற்றியும், அங்கு மேற்கொள்ளப்பட்டு வரும் சடங்குகள் பற்றியும் விரிவாகப் பார்ப்போம். <br>

பாண்டிருப்பு திரெளபதி அம்மன் ஆலயம் ஆனது வட இந்தியாவின் கொங்கு நாட்டில் இருந்து வந்த தாதன் என்பவனால் கட்டப்பட்டது. இந்த ஆலயம் சிங்கள பெளத்த மன்னன் விமலதர்மசூரியன் புனரமைப்புச் செய்தான் என்று பத்ததிகள் என்ற பத்தாசிகள் (பத்ததிகள் என்பது சிறு தெய்வ வழிபாட்டை கூறும் நுாற்தொகுதி ) பாமர மக்களும் மகாபாரதக் கதையை அறிந்துகொள்ளும் நோக்குடன் ஆரம்பிக்கப்பட்ட இந்த ஆலயம், காலப்போக்கில் அதனை நிறைவேற்றியது. பாடல்களும், கூத்துக்கலை மரபும் இப்பிரதேசத்தின் பெருவழக்குப் பெற்றது. இந்த வழிபாட்டின் சிறப்புப் பற்றி தாதன் கல்வெட்டு கூறுவது இங்கு குறிப்பிடத்தக்கதாகும். <br>
" ஆவினங்கற் வாழ அறமுயர்ந்து சாலி எழ <br>
பாவலர் பாடப் பல்லுயிெரல்லாம் வாழ்க <br>
மாதத்தில் மூன்று மழை மட்டுநகர் பெய்து வா " <br>

என்று இக் கல்வெட்டு கூறுவதால் திரெளபதி அம்மன் வழிபாட்டின் சிறப்பை உணர்ந்து கொள்ளலாம். நோய்கைளப் போக்கவும், பிள்ளைப்பேறு வேண்டியும், வேளாண்மை பெருகவும், பட்டி பெருகவும் இவ் வழிபாடு மேற்கொள்ளப்படுகின்றது. இவ் ஆலய வழிபாட்டுச் சடங்குகள் பூசாரியினால் ஆற்றப்படுகின்றன. ஏனைய சடங்குகளில் இருந்து வேறுபட்டது. நாடகத் தன்மை வாய்ந்தது. திரெளபதி, பாண்டவர் விக்கிரகங்கள் கொலைவத்து வழிபடுவது இங்கு வேண்டல்எனப்படும் வந்தனை வழிபாடே நடைபெறுகின்றது. பதினெட்டுதினங்கள் நடைபெறும் இந்த வழிபாட்டில் பெரும்பாலான சடங்குகள் பாண்டவர் வேடம் தரித்து நிற்கும் ஐவர் காெலுவினருக்கே நடைடெபறுகின்றன. மனிதனும் தெய்வமாகலாம் என்பதற்கேற்ப மனிதனை தெய்வமாக வழிபடும் மரபு காணப்படுகின்றது.
இந்த திரெளபதி ஆலயப் பிரதான சடங்குகளாக திருக்கதவு திறத்தல், கொடியேற்றம், சுவாமி எழுந்தருளப்பண்ணல், கலியாணக் கல்வெட்டுதல், பாண்டவர்கள் வனவாசம் செல்லல், அருச்சுனன் வருதலைத் தொடர்ந்து நள்ளிரவு பண்டிமறித்தல், கமலக்கன்னி, அருச்சுனன்தலம், அரவான் கறப்பலி, (அருச்சுனனின் மகன் தீக்குறிப்பு (தீப்பள்ளம்) என்பன இடம்பெறும். ஈழத்தில் அதிகூடிய நீள அகலங்கைளக் கொண்ட தீக்குறி இதுவாகும். பதினெட்டுத் தினங்கள் பக்குவமாய் விரதம் இருந்து பாண்டவர்களுடன் தேவாதிகள் தீயில் இறங்குகின்ற காட்சி கண்கொள்ளாக் காட்சியாகும். பெண் தீமிதிப்பில் ஈடுபடுவதில்லை. ஆண்கேள தீக்குளிப்பார்கள். ஆலயத்திற்கு வந்து நின்று தங்கி, இங்கு நடைபெறுகின்ற சடங்கு வழிபாடுகளில் கொலுவில் நின்று பக்வகுமாய் விரதம் இருந்து அனுட்டிப்பவர்கள் மட்டுமே தீயில் இறங்க முடியும். தீமிதிப்பு நடந்து மறுநாள் தீக்குளிக்கு பால் வார்த்தல் சடங்காக நடைபெறும் போது தெய்வம் ஆடுவோரும் காணப்படுவார். தெய்வமாடுவோர் தம்மை மறந்து ஆடாது பாரம்பரிய நாடகப்பாணியில் ஆடுவது சிறப்புக்குரியதாகும். இந்த தெய்வமாடுதல், உடுக்கடித்தல், சிலம்பொலி, பறையடித்தல் மற்றும் மந்திரங்கள் மூலம் பூசாரியால் மேற்கொள்ளப்படுகின்றன. தெய்வமாடுபவர் ஆலயத்திற்கு வரும் அடியார்களுக்கு அருள்வாக்கச் சொல்லுதல், காப்புக்கட்டுதல் போன்றவைகளும் இடம்பெறும். இவ்வாறான சடங்குகள் யாவும் ஆண்டுதோறும் ஆடி மாதம் இந்த ஆலயத்தில் இடம்பெறுகின்றது. இவ்வாறு ஈழத்தின் முதல் திரெளபதி அம்மன் ஆலயமாக பாண்டிருப்ப திரெளபதி அம்மன் ஆலயச் சடங்குகள் கொடி இறக்கத்துடன் நிறைவேறும்.

கிழக்கில் கண்ணகி வழிபாடு பிரசித்தமானது.இது ஒரு புராதன வழிபாடாகும். திராவிடப்பண்பாட்டில் முக்கியத்துவம் பெற்ற சக்தி வழிபாட்டினையே கிழக்கிலங்கையில் பிரசித்திபெற்ற கண்ணகியம்மன் வழிபாட்டில் காண்கிறோம்.
இத்தெய்வங்களில் கண்ணகை அம்மனுக்கு இலங்கையில் குறிப்பாக கிழக்கிலும் வன்னியிலும் ஆலயங்கள் அமைத்து வருடந்தோறும் பொங்கல் படைத்து குளிர்த்தி பாடி வழிபடுவதைக் காணலாம்.
பூம்புகாரைத் தலைநகராகக்கொண்டு சோழ நாட்டிலே பிறந்து பாண்டியநாட்டிலே அரசியல் புரட்சி செய்து சேரநாட்டிலே தெய்வமாகிய கண்ணகை அம்பாள் சிங்கள மக்கள் மத்தியில் பத்தினித்தெய்யோ என இன்றும் வழிபட்டு வருவதைக் காணலாம்.

கண்டியிலுள் தலதா மாளிகையில் கண்ணகி கோயில் இருப்பதும் கயபாகு மன்னன் இந்தியாவின் சேரநாட்டிலிருந்து கொணர்ந்த சந்தனக்கட்டையாலான விக்கி;ரகமும் சிலம்பும் இன்றுமுள்ளது.
ஈழத்துக் கடைசித் தமிழ் மன்னனின் தலைநகர் கண்டி என்பதுடன் அது கண்ணகி வழிபாட்டின் உறைவிடமுமாகும்.இன்று கண்டியில் நடைபெறும் பெரஹரா பத்தினித்தெய்வமாம் கண்ணகிக்கு எடுக்கப்பட்டவிழாவேயாகும்
மணிமேகலை சிந்தாமணி சிலப்பதிகாரம் வளையாபதி குண்டலகேசி ஆகிய ஜம்பெரும் காப்பியங்களுள் தமிழில் உருவான முதல் பெரும் காப்பியம் சிலப்பதிகாரமாகும்.இதனை இளங்கோவடிகள் சிருஸ்ட்டித்திருந்தார். சிலப்பதிகாரம் ஒரு சர்வசமய சமரச இலக்கியமான தமிழக்காவியமாகும் .<br> 

அரசியல் பிழைத்தோருக்கு அறம் கூற்றுவது ஊஉம் <br> 
உரைசால் பத்தினியை உயர்ந்தோர் ஏத்தலும் <br> 
ஊழ்வினைச் உருத்து வந்து ஊட்டும் என்பதும் <br> 
சூழ்வினைச் சிலம்பு காரணமாக சிலப்பதிகாரம் <br> 

<br> 
இளங்கோவடிகள் மேற்படி மூன்றுஉண்மைகளிலும் தமிழ்ப் பண்பாட்டை நிலைநாட்டியுள்ளார் .
வேறெந்த தமிழ் இலக்கியத்திலும் இல்லாத வகையில் முடியுடை மூவேந்தரையும் அவர்தம் ஆளுகைக்குட்பட்ட தமிழ் நிலத்தையும் சமநோக்கோடு காண்கிறார்.
சங்ககாலத்திலே கன்னிப்பெண்கள் மட்டுமே காலிலே சிலம்பு அணிவது வழக்கம்.ஆனால் சற்று பின்வந்த சிலப்பதிகார காலத்திலே திருமணமான பெண்கள் சிலம்பணிந்தார்கள்.அச்சிலம்பிலே ஒரு சிலம்பு கழன்றாலோ உடைந்தாலோ கழட்டினாலோ அங்கு விபரீதம் நிகழும் என்பது நம்பிக்கை. அவ்வகையிலே கண்ணகையினதும் கோப்பெருந்தேவியினதும் ஒற்றைச்சிலம்புகளே சிலப்பதிகாரமாயின என்று கூறலாம்.
கண்ணகி தமிழரிடையே ஒரு புதுத்தெய்வமாக உருப்பெற்ற கதையை சிலப்பதிகாரம் சுவைபடக்கூறுகிறது.
வானோர் வடிவில் வந்த கோவலனோடு தெய்வ விமானமேறி கண்ணகி வானகம் சென்ற காட்சியைக் கண்ட வேடுவர்கள் அவளைத் தெய்வமாகப் போற்றினார்கள்.
சிறு குடியீரே சிறு குடியீரே ...என்ற சிலப்பதிகார குன்றக்குரவைப் பாடலைப் பாடி வேங்கை மரத்தின் கீழ் எடுத்த முதற் சடங்கு கண்ணகி சடங்காகும்.அதனையொட்டி கண்ணகி சடங்கு முறை வழக்கிற்குவந்தது.

சேரன்செங்கூட்டுவன் இமயத்திலிருந்து கல்லெடுத்துவந்து கங்கையில் நீராட்டி அக்கல்லிலிருந்து கண்ணகியின் சிலை வடித்து தனது தலைநகராம் வஞ்சிமாநகரில் அமைத்த ஆலயத்தில் பிரதிஸ்டை செய்தான்.
இந்த விழாவிற்கு குடகக்கொங்கரும் மாளுவவேந்தனும் கடல்சூழிலங்கை கயவாகு வேந்தனும் வந்திருந்ததாக சிலப்பதிகாரம் கூறிநிற்கிறது.

கிழக்கின் கரிகாலன் மோனத்தவமுனி முத்தமிழ் வித்தகன் இப்புண்ணிய பூமியில் அவதரித்த ஆண்டான 1892 இல்தான் சிலப்பதிகாரமும் முதன்முதலில் அச்சிடப்பட்டது.அதன் பின்பே அதன் புகழ் கற்றவர் மத்தியில் பரம்பியது.
சிலப்பதிகாரம் மானுடப்பெண்ணை தெய்வமகளாகச்செய்து நிற்க வழக்குரைப் பனுவல் தெய்வமகளை மானுடப் பெண்ணாகக் காட்டிச் செல்கின்றது.

கண்ணகி வழிபாட்டின் தோற்றம் பற்றி தமிழ் இலக்கிய நூல்கள் மட்டுமல்ல சிங்கள இலக்கிய நூல்களும் காணப்படுகின்றன.ராஜாவலிய ராஜரத்தினாகார பத்தினிக்கத்தாவ முதலிய சிங்கள நூல்கள் அவை.
வழக்குரைநூல் சிறிய மணிப்பரல் காரணமாகப் பெரிய போரினைக் கிளப்பிவிட்டுத் தமிழனைத் தமிழன் வென்ற செய்தியினை விரித்துச் செல்கின்றது.ஈழநாட்டிற்கும் சோழநாட்டிற்குமிடையே நடந்தேறிய இச் சண்டையில் திழன் தமிழனோடு சமாதானப்பட்டு வாழ்ந்த செய்தியினை ஈற்றில் நமக்குத் தெரிவித்து நம்மை மகிழ்விக்கின்றது.
வழக்குரைநூலில் வருகின்ற அணிகலன்கள் பலவற்றின் பெயர்கள் கிழக்கோடு தொடர்புடையவை.கொப்புவாழி தண்டை காலாழி பீலி உட்கட்டு மேல்வாளி கொப்புவாளி காறை கைக்கட்டு போன்ற நகைகளை அணிகின்ற வழக்கம் இன்றும் நடைமுறையிலிருக்கின்றது.
நாடுகாட்டுப் பரவணி;க் கல்வெட்டில் கண்ணகி வணக்கம் பற்றி முக்கியத்துவம் கொடுக்கப்பட்டிருக்கிறது.
கண்ணகி வணக்கம் இலங்கையின் இரண்டு இனத்தாரிடையே (தமிழர் சிங்களவர்)வளர்க்கப்பட்டு வந்தது. கண்ணகை அம்மன் என்றும் பத்தினி தெய்யோ என்றும் வழங்கப்பட்டுவந்தது.
சிலம்புக்காதை பற்றியபாடல்களை மட்டக்களப்பிலே கண்ணகி வழக்குரை என்றும் திருமலையிலே கோவலன் காதை என்றும் வவுனியாவிலே சிலம்பு கூறல் என்றும் பாடுவர்.
கிழக்கில் காலங்காலமாக வணங்கப்பட்டுவரும் காளி துர்க்கை மாரி பேச்சி முதலிய பெண் தெய்வ வழிபாடுகளில் இறுதியில் வந்து சேர்ந்த தெய்வம் கண்ணகி கண்ணகை என்றும் அழைக்கப்படுவதுண்டு.
இன்று வைகாசி பிறந்துவிட்டால் கிழக்கின் பட்டிதொட்டியெல்லாம் பறையொலி முழங்க குழல்நய ஓசையெழுப்ப வைகாசிப் பொங்கல் நடைபெறுவது வழமையாகிவிட்டது.
கயவாகு காலத்தில் அதாவது கி.பி.2ம் நூற்றாண்டில் கண்ணகி வழிபாடு இலங்கைக்கு அறிமுகம் செய்துவைக்கப்பட்டது. இன்று கிழக்கில் 60க்கு மேற்பட்ட கண்ணகை அம்மன் ஆலயங்கள் இருந்திற்றபோதிலும் முதல் ஆலயம் எங்கு எப்போது கட்டப்பட்டது என்பது தொடர்பில் தெளிவில்லை.
கயவாகு வேந்தனும் இலங்கையில் முதலில் எங்கு கண்ணகிக்கு கோயில் எடுப்பித்தான் என்பதில் ஜயமிருக்கிறது.
அனுராதபுரத்தில் அல்லது யாழ்.கந்தரோடைக்கு அருகிலுள்ள அங்கணாமைக்கடவையில் கட்டப்பட்டது என்று ஆ.முத்துத்தம்பிப்பிள்ளை குறிப்பிடுகிறார்.

மதுரையை எரித்த கண்ணகி சினத்துடன் தென்பகுதியூடாக இலங்கை வந்து வன்னியின் முல்லைத்தீவிலுள்ள வற்றாப்பளை எனுமிடத்தில் குளிர்ந்து சீற்றம் தணிந்ததாக வரலாறு கூறுகிறது.
தனிப்பட்டவர்கள் கண்ணகை ஆலயங்களை சிறிய அளவில்கட்டி வழிபட்டு வந்தனர்.இதனை மட்டக்களப்பு பூர்வ சரித்திரம் என்ற நூலும் சுட்டிநிற்கிறது.
கண்டி அரசன் இரண்டாம் இராசசிங்கன் காலத்தில் (1629-1637) பாடப்பெற்ற தம்பிலுவில் கண்ணகை அம்மன் ஊர்சுற்றுக் காவியத்தில் மட்டக்களப்புப் பிராந்தியத்தில் 30 கண்ணகை அம்மன் ஆலயங்களின் பெயர்கள் குறிப்பிடப்பட்டிருந்தன.அவற்றில் அங்கணாமைக்கடவை (வெளியிலிருந்தும்) முதலூராகக் குறிப்படப்பட்டு;ள்ளது.எனவே அதுவே முதல் ஆலயமாகக் கொள்ளலாம்.
தம்பிலுவில் கண்ணகை அம்மன் ஊர்சுற்றுக் காவியத்தில் கூறப்படாத ஆறு ஊர்களின் பெயர்கள் பட்டிமேட்டுக் கண்ணகியம்மன் காவியத்திற் காணப்படுகின்றன.
பட்டி நகர் தம்பிலுவில் வீரமுனை காரைநகர்
பவுசுபெறு கல்முனை கல்லாறெருவில் மகிளுர்
செட்டிபாளையம் புதுக்குடியிருப்பு
செல்வமுறு மகிழடித்தீவு முதலைக்குடா
அட்ட திக்கும் புகழும் வந்தாறுமூலை நகர்
மட்டவிழ் பூங்குழல் மண்முனைக் கண்ணகையை மனதில் நினைக்க வினை மாறி ஓடிடுமே.
என ஊர்சுற்றுக்காவியம் கூறுகிறது.
நாடுகாட்டுப் பரவணி;க் கல்வெட்டுக்குறிப்புகளின்படி பட்டிமேட்டுக் கண்ணகியம்மன் ஆலயம் 18ம் நூற்றாண்டின் இறுதியில் அல்லது 19ம் நூற்றாண்டின் முதற்கூற்றில் கட்டப்பட்டிருக்கலாம் என ஊகிக்கமுடிகிறது.
கண்ணகி வணக்கம் முதலில் தனிப்பட்ட குடும்பங்களின் சொத்தாக பூசிக்கப்பட்டுவந்த போதிலும் கண்ணகையை வழிபடுவோர் தொகை அதிகமாக கோயில் கட்டி வழிபடத் தொடங்கினர்.அதற்கு அருகிலுள்ள கிராமங்களைச் சேர்ந்த மக்களும் படையெடுக்கத்தொடங்கினர்.
உதாரணமாக செட்டிபாளையம் கண்ணகை அம்மன் ஆலயத்தைக் குறிப்பிடலாம்.இவ்வாலயத்தில் கிரான்குளம் களுதாவளை குருக்கள்மடம் மாங்காடு அம்பிலாந்துறை பழுகாமம் தேத்தாத்தீவு ஆகிய ஏழு ஊர்களைச்சேர்ந்தவர்களுக்கு உரிமை இருந்தது.
சடங்கு நிகழ்வுகள்
கண்ணகி மதுரையை எரித்தது கயவாகு மன்னன் பத்தினிக்கு விழா எடுத்தது சிங்கள மக்கள் பெரஹரா ஊர்வலம் நடாத்தி பத்தினியை வழிபடுவதெல்லாம் ஆடி மாதத்திலாகும்.
ஆனால் தமிழர்கள் இதனைத் தவிர்த்து வைகாசி மாதத்தில் கண்ணகிக்கு சடங்கு செய்துவருகின்றனர்.
வைகாசித்திங்கள் வருவேனென்று வரிசைக்கியைந்து விடைகொடுத்தாரே என குளிர்த்திப் பாடல் கூறுகிறது.
இதில் வைகாசித் திங்கள் என்பதில் இருவேறு கருத்துக்கள்நிலவிவருகின்றன.
ஓன்று வைகாசிப் பூரணையைக்குறிக்கும்.மற்றயது வைகாசிப்பூரணைக்கு அடுத்து வருகின்ற திங்களைக் குறிக்கும்.இவை சடங்குகளின் இறுதித் தினமாகக் கொள்ளப்படுகின்றன.இச்சடங்குகள் வைகாசி மாதத்தில் நடப்பதால் வைகாசிப் பொங்கல் என்றும் வைகாசிச்சடங்கு என்றும் வைகாசிக்குளுத்தி என்றும் அழைக்கப்படுவதுண்டு.
சடங்கு
சடங்கு நடைபெறும் நாட்களின் எண்ணிக்கை ஊருக்கு ஊர் வேறுபடும்.சில ஊர்களில் 5 நாட்கள் சில ஊர்களில் 7 நாட்கள் இன்னும் சில ஊர்களில் 9 நாட்களும் நடைபெற்றுவருகின்றன.
சடங்கின் ஆரம்பநாள் கதவுதிறத்தல் என்று கூறுவர்.மாரியம்மன் காளியம்மன் சடங்கைப் பொறுத்தவரை இது கும்பம் வைத்தல் என அழைக்கப்படும். ஆரம்பநாள் கல்யாணக்கால் வெட்டும் சடங்கு என்றும்' கூறுவர்.அன்று கடல்நீர் எடுத்துவரும்வழியில் ஏலவே பார்த்துவைத்திருந்த இடத்தில் பூவரசு மரம் அல்லது வேம்பு மரக்கிளையை கத்தி பாவிக்காமல்முறித்துஊர்வலமாக வந்து ஆலயத்தில் புடவைகள் சுற்றி நடப்படும்.இது பக்தியுட்டும் நிகழ்வாக சித்திரிக்ப்பட்டுள்ளது.
பின்பு பச்சைகட்டல் என்பது பாரம்பரிய நிகழ்வாகும்.மதுரையில் மாதவி வீட்டில் புகுந்த கண்ணகைக்கு சமையல் செய்து கொடுக்கப்பட்டதைக் குறிக்கும்.அன்று வழக்குரையில் அடைக்கலக்காதை பாடப்பெறும்.இக்கதையிற் கூறப்படும் காய்கறிகளை ஒவ்வொன்றாகச் சொல்ல கட்டாடியார் அவற்றை எடுத்து அம்மன் முன் காணிக்கையாக வைப்பது இதில் முக்கிய அம்சமாகும்.
இறுதிநாள் பகலில் வழக்குரையில் கொலைக்களக்காதை பாடப்பெறும்.கோயில் சோகமயமாகவிருக்கும்.அன்று மதியச்சடங்கு நடைபெறமாட்டாது.மாலையில் வழக்குரைக் காதை பாடுவர்.இறுதியில் குளிர்த்திக் காதை பாடியபின் வைகறைப் பொழுதில் திருக்குளிர்த்தி நடைபெறும்.அதன்போது அவ்வவ் ஊர்களிலுள்ள மக்கள் அனைவரும் ஒன்றுகூடி வழிபடுவது இன்றும் வழக்கிலுள்ளது.
இச்சடங்கு காலகட்டத்தில் கிராமங்களில் மஞ்சள் தட்டக்கூடாது மாவிடிக்கக்கூடாது புலால் உண்ணக்கூடாது இப்படி பலத்த பாரம்பரிய கட்டுப்பாடுகள் உள்ளன.அவை இன்றும் பண்பாடு ரீதியாகக் கடைப்பிடிக்கப்பட்டுவருகின்றமை அம்மனிலுள்ள பயபக்தியைக் காட்டுகிறது எனலாம்.

சிவ மூர்த்தங்கள் அறுபத்துநான்கு ஆகும். அவற்றுள் இருத்து ஐந்து மூர்த்தங்கள் முக்கியமானதாகும். இருத்து ஐந்து சிவ மூர்த்தங்களுள் வைரவர் மூர்த்தமும் ஒன்றாகும். வைரவர் மூர்த்தம் தோன்றிய வரலாறு பற்றி ஆகமங்களும் புராணங்களும் எடுத்துக் கூறியள்ளன. வடுகைலவைரவர், காலவைரவர், மகாவைரவர், உக்கிரவைரவர், சுவர்ணக வைரவர், நரசிம்ம வைரவர், ஞான வைரவர் என வைரவர் மூர்த்தங்களை இலக்கியங்கள் வகைப்படுத்தியுள்ளன. இவற்றுள் ஞான வைரவர் மூர்த்தமே எல்லா ஆலயத்திலும் காணப்படுகின்றது.
பிரமனின் ஆணவத்தை அடக்கும் பொருட்டு சிவனின் அம்சமாக தோன்றியவர். பிரமனின் ஐந்தாவது தலையை தன் நகத்தால் கொய்யப்பட்ட தலை விரலை விட்டு அகலாததால் காசிக்குச் சென்று அருள் பெற்று ஒட்டிய தலையை விரலிலிருந்து அகற்றியவர். காசியிலே காவல் தெய்வமாக எழுந்தழுளியவர். அகோரவடிவத்தவர், பல்வேறு ஆயுதங்கைள ஏந்தியவர். நிர்வாணக் கோலத்தவர். அச்சம்தரும் தோற்றத்தவர். நீலநிற மேனியுைடயவர்.சிலம்பாெலிக்கும் திருவடியுைடயவர். பாம்புடன் கூடிய திரு அரை கொண்டவர். தலைமாலைகள் புரளும் திருமார்பும் சர்ப்பப் பூணுாலும் தரித்தவர். சூலம், மழு, பாசம், தீச்சுடர், கபாலம், உடுக்கு ஏந்திய திருக்கரங்கைள உடையவர். அச்சம் தரும் மூன்று கண்களுடன் தோற்றமளிப்பவர். இரு கோரப் பற்களையும், கோபக்கனல் கொந்தளிக்கும் முகத்தில் அச்சம் தரும் சிரிப்பையும் ஏற்றிருப்பவர். நாயை வாகனமாகக் கொண்டு காட்சி கொடுப்பவர். இராசதம், சாத்வீகம், தாமசம் ஆகிய மூன்று குணங்களுடனும் எழுந்தருளியவர். சங்காரருத்திர மூர்த்தி என்ற சிறப்பு பெயரால் போற்றப்படுபவர். இவ்வாறு வைரவமூர்த்தியின் இலட்சணங்களை ஆகமங்களும் புராணங்களும் வரையறை செய்துள்ளன. 
வைரவ மூர்த்தத்தின் இந்த இலட்சணங்களின் அடிப்படையில் சகல தத்துவங்களையும் அக்கருத்து ஆன்மாக்களை ஈஆடேற்றும் தன்மை கொண்டவையாகும். உலகப்பற்றை விடினும் உடற் பற்றை விடல் கடினமானதாகும். உடற்பற்றிருந்தால் உடைப் பற்றும் இருக்கும். அந்தப் பற்றையும்விடு என்பதே வைரவ மூர்த்த தத்துவமாகும். வினை விழும் போதுதான் உடற்பற்று அழியும் அலைகைள அழிக்கும் கோலம் தன்னுைடைய கோலமாைகயால் தாமத குணத்தை காட்டும் கோர வடிவினராக காட்சி தருகின்றார்.
இவ்வாறான வைரவர் மூர்த்த ஆகமம் சார்ந்த கிரியை முறையிலும், ஆகமம் சாராசடங்கு முறையிலும் வழிபடப்படுகின்றது. போர்த்துக்கேயரின் ஆட்சிக் காலத்தில் சைவக் கோயில்களும் வழிபாடுகளும் அழித்தொழிக்கப்பட்ட காலத்தில் ஈழத்தின் வடக்கு, கிழக்கு, வடமேல் பகுதிகளில் வாழ்ந்த மக்களிடையே இவ் வழிபாடு சிறப்புற்றிருந்தது. இக் காலத்தில் வீடுகளிலும், மரத்தடிகளிலும் சூலங்களை நட்டு மக்கள் வழிபட்டதாக வரலாறுகள் சான்று பகிர்கின்றன. இத்தகைய வழிபாட்டின் வளர்ச்சி நிலையாக இன்றும் யாழ்ப்பாணம், மட்டக்களப்பு, திருகோணமைல ஆகிய பிரதேசங்களில் பல வைரவர் ஆலயங்கள் சிறப்பு பெற்றுக்காணப்படுகின்றன. 
யாழ்ப்பாணத்தில் காணப்படுகின்ற வைரவர் ஆலயங்களுள் கொக்குவில் தலையாழி ஸ்ரீ ஞான வைரவர் ஆலயம் குறிப்பிடத்தக்கது. ஈழத்தின் தலைசிறந்த ஆலயமாகக் காணப்படும் இவ்வாலயத்தில் ஆறுமுகநாவலர் புராணபடனம் செய்து வழிபட்டதாகவும், யோகர் சுவாமிகள் தரிசித்து மகிழ்ந்த தலமாகவும் வரலாறுகள் தெரிவிக்கின்றன. யாழ்ப்பாணம் தெல்லிப்பளை ஞான வைரவர் கோயில் பழமையும் சிறப்பும் புதுமைப் பொலிவும் காெண்ட கோயிலாகும். இந்த ஞான வைரவர் ஆலயம் பசுமையயான மரங்கள் சூழக் கம்பீரமான இராஜ கோபுரத்துடன் கலையழகு மிக்க ஆலயமாகவும் இன்று திகழ்கின்றது. யாழ்ப்பாணம், காரைநகர், திண்ணக்களி வைரவர் ஆலயமும், தினகரன் பிட்டி வைரவர் ஆலயமும் குறிப்பிடத்தக்க வைரவ ஆலயங்களாகும். 

திருகோணமலையில் பாலையூற்று, உவர்மலை, பெருந்தெரு, செங்கலடி ஆகிய இடங்களிலுள்ள ஞானவைரவர் ஆலயங்கள் சிறப்புப்பெற்றவை. கொழும்பு கொட்டாஞ்சேனை ஞானவைரவர் ஆலயம் இப் பிரதேச ஞானவைரவர் ஆலயங்கள் யாழ்ப்பாணப் பிரதேச ஆலயங்கள் போல்லல்லாமல் அலங்கார்த திருவிழாக்களைக் கொண்டனவாக காணப்படுகின்றன. இவ்வாறான ஆலயங்களில் நித்திய பூசைகள்இ விசேடபூசைகள் என்பன நடைெபறுகின்றன. அர்த்தசாமப்பூசையின் போது ஆலயத்தின் திறப்பக்கள் வைரவர் முன் வைக்கப்பட்டு நைவேத்தியம் வைத்துப் பூசைெய்யப்படுவதும் குறிப்பிடத்தக்கதாகும். ஆலயங்களில் இவரைக் குறிக்க சூலம் மட்டும் பிரதிட்டை செய்யப்பட்டிருக்கும். 
வைரவருக்குரிய விரத நாட்கள் சித்திைரப் பரணி, ஐப்பசிப் பரணி, தைமாதத்தில் வரும் முதல் செவ்வாய்க் கிழமை என்பனவாகும். இருநாட்களில் விரதமிருந்து சிவப்புப்பட்டு, சிவப்பு மாலை, வடைமாலையால் மக்கள் வழிபட்டு வைரவரின் அருளைப் பெறுவார். 

இவ்வாறு ஆகமம் சார்ந்த கோயில் வழிபாட்டு முறைகள் இருக்கம் போது ஆகமம் சாராத கோயில்களும் வழிபாட்டுமுறைகளும் இவருக்குண்டு. இவ்வகையில் ஆகமம் சாராத வைரவர் ஆலயங்களில் யாழ்ப்பாணம், கொக்குவில் கிழக்கு கோணாவளை வைரவர் சுவாமி கோயில் சிறப்பக்குரியதாகும். ஏறக்குறைய 150 ஆண்டுகள் பழமை வாய்ந்த ஆலயமாகும். இந்த ஆலயம் தவிர உரும்பிராய் காட்டு வைரவர் கோயில், சங்கானை நிகரை வைரவர் கோயில் இணையிலி வைரவர் கோயில், வன்னியில் துணுக்காய் அணிஞ்சியற்குளம் நரசிம்ம வைரவர் ஆலயம் என்பன குறிப்பிடத்தக்கன. ஆண்டு தோறும் வைகாசி மாதத்தில் நடைபெறும் பொங்கலன்று பண்டம் எடுத்தல், மடைபரவுதல், துாளிபிடித்தல், பரிகலம் அழைத்தல், பலியிடுதல், கலை ஆடுதல், கட்டுச் சொல்லுதல் போன்ற சடங்குகள் பூசாரியொருவரால் மேற்கொள்ளப்படும். 

மட்டக்களப்பு பிரதேசங்களில் அமைந்த வைரவர் கோயில்களில் மட்டக்களப்பு ஸ்ரீ நரசிங்க வைரவர் பெரும் சிறப்புப் பெறுகிறது. விஸ்ணுவின் நரசிங்க அவதாரமும் சிவகுமாரரான வைரவ மூர்த்தமும் ஒன்றாக அமைந்த பெயர் கொண்டு விளங்கும் இவ்வாலயம் விஸ்ணு ஆலய அமைப்பினை ஒத்த சிற்பங்களை உடையதாக உள்ளது. மட்டக்களப்பில் அருள்சநேபுரம்இ தாண்டவன் வெளிஇ பட்டிருப்பு பட்டிப்பளை, பாலமீன்மடு, மட்டக்களப்பு, விவேகானந்தபுரம், கிரான், கிரான்குளம், கூளாவடி போன்ற இடங்களில் பிரசித்தி பெற்ற ஆகமம் சாராத வைரவர் ஆலயங்கள் காணப்படுகின்றன. இவ் விடயங்கள் வீட்டு வாசலில் நிரந்தரமாகேவ வைரவர் பந்தல்கள் அமைக்கப்பட்டிருப்பது சிறப்புக்குரியதாகும். அவ்வாலயங்களில் அைனத்திவலம் கதவுதிறத்தல்இ மடைபரவுதல்இ காவியம் பாடல்இ நுால் கட்டுதல், திருநீநறு போடுதல், தண்ணீர் ஓதிக்கொடுத்தல், கதவு அடைத்தல் போன்ற சடங்குகள் பூசாரிமாரால் மேற்கொள்ளப்படுகின்றன. அத்துடன் வயல்வெளியில் கதிர் கண்ட சடங்கு என்பனவும் இடம் பெறுகின்றன. இப் பிரதேச வழிபாட்டில் ரொட்டி, கரும்பு, பழவைககள், மது என்பனவற்றுடன் பலியிடல் போன்றனவும் இடம்பெறுவது குறிப்பிடத்தக்கதாகும். 

ஈழத்துச் சைவர்கள் யாவரும் எவ்வித பாகுபாடுமின்றி தம் விருப்பம் போல் வைரவ விக்கிரகங்களை ஆகமம் சார்ந்த முறையிலும் ஆகமம் சாராத முறையிலும் அமைத்து வழிபடுகின்றனர். இதனால் இறைவனுடன் தம்மை ஈடுபடுத்திக்கெள்ளவும்இ இறைவன் அந்தப் பக்தன் மீது கருணை கொண்டு அவன்பால் அருள் புரியவும் இவ் வைரவத் தலங்களை வழிபடுகின்றனர். ஆதலால் இவ் வைரவத் தலங்கள் சைவசயத்தின் வளர்ச்சிக்கு பெரிதும் துணை புரிகின்றன என்று கூறலாம்.


</doc>
<doc id="324855" url="https://ta.wikipedia.org/wiki?curid=324855" title="சவகர்நகர் (குசராத்து தூய்மிப்பாலை)">
சவகர்நகர் (குசராத்து தூய்மிப்பாலை)

சவகர்நகர் (குசராத்து தூய்மிப்பாலை)"(Jawaharnagar (Gujarath Refinery))" என்பது இந்தியாவின் குசராத்து மாநிலத்தில் இருக்கும் வடோதரா நகரிலுள்ள ஒரு கணக்கெடுப்பில் உள்ள ஊர் ஆகும் .

2001 ஆம் ஆண்டின் இந்திய மக்கள் தொகைக் கணக்கெடுப்பின்படி பாய்வா நகரத்தின் மக்கள்தொகை 4,666 நபர்கள் ஆகும். இம்மக்கள்தொகையில் 51% நபர்கள் ஆண்கள் மற்றும் 49% நபர்கள் பெண்களாவர். சவகர்நகரின் எழுத்தறிவு சதவீதம் 79% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 83% நபர்கள் ஆண்கள் மற்றும் 75% நபர்கள் பெண்களாவர். சவகர்நகர் மக்கள் தொகையில் 14% நபர்கள் 6 வயதுக்கு கீழ் உள்ளவர்களாகும். 


</doc>
<doc id="324866" url="https://ta.wikipedia.org/wiki?curid=324866" title="அசார்வா">
அசார்வா

அசார்வா "(Asarwa)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு குடியிருப்புப் பகுதியாகும். பழைய அசார்வா, புதிய அசார்வா என்ற இரண்டு பகுதிகளாக இக்குடியிருப்புப் பகுதி பிரிக்கப்பட்டுள்ளது. பழைய அசார்வா ஒரு சிறிய கிராமம் போலவும் பல உற்பத்தித் தொழில்களும். நெசவுத் தொழிலும் நிலைத்திருக்கும் பகுதியாக உள்ளது. புதிய அசார்வாவில் பெரும்பாலும் குடியிருப்பு கட்டடங்கள் கட்டப்பட்டு வளர்ந்து வருகிறது. 

சுற்றுலா பயணிகள் வந்து போகுமிடமாக நிலாகாந்த் மகாதேவ் ஆலயம் என்ற பழைய கோவில் ஒன்று சுற்றுலா தலமாக அமைந்துள்ளது. கிராம வாழ்க்கையின் சிறப்புகளை அசார்வா கிராமத்தை பார்வையிட்டு தெரிந்து கொள்ளலாம். . இரண்டு பெரிய மருத்துவமனைகள், பல் மருத்துவமனை ஒன்று, ஒரு புற்றுநோய் மருத்துவமனை ஆகியவை இங்கே அமைந்துள்ளன.

விமான நிலையத்திலிருந்து 7 கிலோமீட்டர் தொலைவிலும், அகமதாபாத் இரயில்வே நிலையத்திலிருந்து 4 கிலோமீட்டர் தொலைவிலும் அசார்வா குடியிருப்பு அமைந்துள்ளது. அனுமன்சிங் சாலையும், எம்.முகி சாலையும் முக்கியமான இணைப்புச் சாலைகளாக உள்ளன. 


</doc>
<doc id="324869" url="https://ta.wikipedia.org/wiki?curid=324869" title="பதார்க்கா">
பதார்க்கா

பதார்க்கா "(Badarkha)" இந்தியாவின் குசராத் மாநிலத்திலுள்ள அகமதாபாத் மாவட்டத்தில் இருக்கும் ஒரு கிராமமும் குடியிருப்பு பகுதியும் ஆகும். இக்கிராமத்தின் மக்கள் தொகை 10,000 நபர்களுக்கும் அதிகமாக உள்ளது. அகமதாபாத்-தோல்கா நெடுஞ்சாலையில், இக்கிராமம் தோல்காவிலிருந்து 12 கிலோமீட்டர் தொலைவிலும் அகமதாபாத்திலிருந்து 29 கிலோமீட்டர் தொலைவிலும் அமைந்துள்ளது. இக்கிராமத்தில் போக்குவரத்து வசதிக்காக இரண்டு பேருந்து நிலையங்கள் உள்ளன. விவசாயமும், வீட்டு விலங்குகள் பராமரிப்பும் பதார்க்கா கிராமத்தில் முக்கியத் தொழில்களாக உள்ளன. மக்களில் சிலர் அரசுப் பணியில் பணிபுரிபவர்களாக உள்ளனர்.


</doc>
<doc id="324872" url="https://ta.wikipedia.org/wiki?curid=324872" title="மேம்நகர்">
மேம்நகர்

மேம்நகர் "(Memnagar)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு குடியிருப்புப் பகுதியாகும்.

2001 ஆம் ஆண்டின் இந்திய மக்கள் தொகைக் கணக்கெடுப்பின்படி மேம்நகர் நகரத்தின் மக்கள்தொகை 37,290 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். மேம்நகரின் எழுத்தறிவு சதவீதம் 87% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 89% நபர்கள் ஆண்கள் மற்றும் 85% நபர்கள் பெண்களாவர். மேம்நகரின் மக்கள் தொகையில் 8% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324874" url="https://ta.wikipedia.org/wiki?curid=324874" title="ரங்கமதி மாவட்டம்">
ரங்கமதி மாவட்டம்

ரங்கமதி மாவட்டம் (Rangamati district) ( தெற்காசியாவின் வங்கதேசத்தின் தென்கிழக்கில் சிட்டகாங் கோட்டத்தில் உள்ளது. இம்மாவட்டத்தின் நிர்வாகத் தலைமையிடம் ரங்கமதி நகரம் ஆகும். 6,116 சதுர கிலோ மீட்டர் பரப்புளவு கொண்ட ரங்கமதி மாவட்டம் வங்கதேசத்தில் மிகவும் பெரிய மாவட்டமாகும்.

கிழக்கில் மலைப் பகுதிகள் கொண்ட ரங்கமதி மாவட்டத்தின் கிழக்கில் மியான்மர் மற்றும் இந்தியாவும் எல்லையாக உள்ளது. 

ரங்கமதியின் நிலப்பரப்பிற்காக திரிபுரா இராச்சியம் மற்றும் அரக்கான் இராச்சியத்திற்கிடையே அடிக்கடி பிணக்குகள் ஏற்பட்டது. 1566-இல் முகலாயப் பேரரசின் கீழ் ரங்கமதி பகுதி இணைக்கப்பட்டது. 1737-இல் பழங்குடி இனத் தலைவன் செர் மோஸ்தா கான் என்பவர் மொகலாயர்களிடம் அடைக்கலம் அடைந்த பின் சக்மா இன பழங்குடி மக்கள் ரங்கமதி மாவட்டத்தில் குடியேறினர். 1760 -1761-இல் ரங்கமதி பகுதி கிழக்கிந்திய கம்பெனிக்கு குத்தகைக்கு விடப்பட்டது. 

6,116 சதுர கிலோ மீட்டர் பரப்பளவு கொண்ட ரங்கமதி மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 5,95,979 ஆகும். அதில் ஆண்கள் 3,13,076 ஆகவும், பெண்கள் 2,82,903 அகவும் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 97 நபர்கள் வீதம் உள்ளனர். பாலின விகிதம் நூறு ஆண்களுக்கு 111 பெண்கள் வீதம் உள்ளனர். சராசரி எழுத்தறிவு 49.7% ஆக உள்ளது. 

இம்மாவட்டத்தின் மக்கள் தொகையில் வங்காளிகள் மற்றும் வங்காளிகள் அல்லாத 11 வகை மலைவாழ் பழங்குடி மக்கள் வாழ்கின்றனர். பழங்குடி மக்களில் முக்கியமானவர்கள் சக்மா மக்கள், மர்மா மக்கள், தன்சாங்கியா மக்கள், திரிபுரி மக்கள், பன்குவா மக்கள், மிசோ மக்கள், கியாங் மக்கள், முராங் மக்கள் சாக் மக்கள், குமி மக்கள் ஆவார்.

ரங்கமதி மாவட்டம் பத்து துணை மாவட்டங்களைக் கொண்டுள்ளது. அவைகள்: பகாய்ச்சாரி, பர்கல், கவாக்ஹாலி, பெலைச்சாரி, கப்தாய், ஜுரைச்சாரி, லங்காடு, நனியார்ச்சார், ராஜஸ்தாலி மற்றும் ரங்கமதி சதர் ஆகும். 

ரங்கமதி மாவட்டம் 48 ஊராட்சி ஒன்றியங்களும், 162 ஊராட்சிகளும், 1555 கிராமங்களும், ஒரு மாநகராட்சியும் கொண்டது. 

ரங்கமதி மாவட்டத்தின் குறைந்த பட்ச வெப்ப நிலை 12.5° செல்சியஸாகவும், அதிகபட்ச வெப்ப நிலை 36.5° செல்சியசாகவும் உள்ளது. ஆண்டு சராசரி மழை பொழிவு 2673 மில்லி மீட்டராக உள்ளது. 

நீர் வளம் நிறைந்த ரங்கமதி மாவட்டச் சமவெளிகளில் நெல், சணல், உருளைக்கிழங்கு, பருத்தி, சோளம் மற்றும் ஆமணக்கு பயிரிடப்படுகிறது. மா, பலா, வாழை, பைனாப்பிள் பிளாக்பெரி லிட்சி போன்ற பழவகைகளும் பயிரிடப்படுகிறது. மரங்கள், பலாப்பழம், பைனாப்பிள் மற்றும் காட்டுத் தாவரங்கள் ஏற்றுமதி செய்யப்படுகிறது. 

சிட்டகாங் கோட்டத்தில் அமைந்த ரங்கமதி மாவட்டத்தின் வடக்கில் இந்தியாவின் திரிபுரா மாநிலமும், தெற்கில் பந்தர்பன் மாவட்டம், கிழக்கில் இந்தியாவின் மிசோரம் மாநிலம்]] மற்றும் மியான்மர் நாட்டின் சின் மாவட்டமும், மேற்கில் சிட்டகாங் மாவட்டமும் எல்லைகளாக அமைந்துள்ளது.
இதன் பரப்பளவு 6,116 சதுர கிலோ மீட்டர் பரப்பளவு ஆகும். இம்மாவட்டத்தில் கர்ணாபுலி, தேகா, ஹோரினா, கஸ்சாலோங், சுப்லாங்,சிங்கிரி, ரெயின்கியாங் மற்றும் கப்தாய் ஆறுகள் பாய்கிறது.

இம்மாவட்டத்தில் 291 அரசு துவக்கப் பள்ளிகளும், 120 அரசு சாரா துவக்கப் பள்ளிகளும், 22 இளையோர் பள்ளிகளும் ஆறு அரசு உயர்நிலைப் பள்ளிகளும், 45 தனியார் உயர்நிலைப் பள்ளிகளும், இரண்டு அரசுக் கல்லூரிகளும், 13 தனியார் கல்லூரிகளும், 61 மதராசாக்களும், ஏழு தொழில் பள்ளிகளும், ஒரு மருத்துவக் கல்லூரியும், ஒரு அறிவியல் மற்றும் தொழில் நுட்ப பல்கலைக்கழகமும் உள்ளது.


</doc>
<doc id="324877" url="https://ta.wikipedia.org/wiki?curid=324877" title="வேயால்பூர்">
வேயால்பூர்

வேயால்பூர் "(Vejalpur)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்தின் புது மேற்கு மண்டலத்திலுள்ள ஒரு குடியிருப்புப் பகுதியாகும்.

23.006145°வ மற்றும் 72.516488°கி என்ற அடையாள ஆள்கூறுகளில் வேயால்பூர் நகரம் அமைந்துள்ளது. 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி வேயால்பூர் நகரத்தின் மக்கள்தொகை 1,13,304 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். வேயால்பூர் நகரத்தின் எழுத்தறிவு சதவீதம் 80% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 84% நபர்கள் ஆண்கள் மற்றும் 77% நபர்கள் பெண்களாவர். வேயால்பூர் நகரின் மக்கள் தொகையில் 11% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324880" url="https://ta.wikipedia.org/wiki?curid=324880" title="முதலாம் சேனன்">
முதலாம் சேனன்

முதலாம் சேனன், 9 ஆம் நூற்றாண்டில் அனுராதபுரத்தில் இருந்து இலங்கையை ஆண்ட மன்னர்களில் ஒருவர். இவன் இதற்கு முன் ஆட்சியில் இருந்த ஒன்பதாம் அக்கபோதியின் சகோதரன் ஆவான். அக்கபோதி இறந்த பின்னர் கி.பி. 846 இல் அரியணை ஏறிய முதலாம் சேனன் கி. பி. 853 வரை ஆட்சியில் இருந்தான். 

இவன் தனது முன்னோர்களுடைய வழக்கங்களைப் பின்பற்றியும், புதிய நல்ல வழக்கங்களைக் கைக்கொண்டும் நாட்டைச் செவ்வனே ஆண்டுவந்ததாகத் தெரிகிறது. ஆனால், அரியணைக்குப் போட்டியாக இருந்த ஒன்று விட்ட சகோதரனான மகிந்தன் என்பவன் இந்தியாவுக்குச் சென்றிருந்தபோது அவனைக் கொலை செய்வித்து தனக்கு போட்டி இல்லாமல் ஆக்கினான். இவனுக்கு மகிந்தன், கசபன், உதயன் என மூன்று உடன்பிறந்தோர் இருந்தனர். மகிந்தன் துணை அரசானாகப் பணியாற்றி வந்தான். இவனது ஆட்சிக் காலத்தில் உள்நாட்டில் குழப்பம் உருவாகியது. இதனால், வெளிநாட்டில் இருந்தும் பயமுறுத்தல்கள் இருந்துவந்தன. 

இவன் காலத்தில் பாண்டியன் சிறீமாற சிறீவல்லபன் இலங்கை மீது படையெடுத்தான். தனது படைகள் தோல்வியுறுவதைக் கேள்வியுற்ற சேனன் எடுக்கக்கூடிய செல்வங்களையும் எடுத்துக்கொண்டு மலைநாட்டுக்குத் தப்பி ஓடினான். பாண்டியப் படைகளை எதிர்க்கச் சென்ற சேனனின் உடன்பிறந்தானும், துணை அரசனுமான மகிந்தன், சிங்களப் படைகள் பின்வாங்கி ஓடிவிட்டதைக் கண்டு எதிரியிடம் பிடிபட விரும்பாமல் தனது கழுத்தை தானே வாளால் வெட்டிக்கொண்டு தற்கொலை செய்துகொண்டான். இன்னொரு சகோதரன் கசபன் போரில் கொல்லப்பட்டான். அனுராதபுரத்தைக் கைப்பற்றிய பாண்டியனுடன் முதலாம் சேனன் உடன்படிக்கை ஒன்றைச் செய்துகொண்டு தொடர்ந்து நாட்டை ஆண்டான். நாட்டின் வடபகுதி பாண்டியர் வசமானது. 

போர்த் தோல்வியால் இழந்த புகழை மீள்விக்கும் எண்ணம் ஈடேறாமலேயே முதலாம் சேனன் 853 இல் பொலநறுவையில் காலமானான்.



</doc>
<doc id="324881" url="https://ta.wikipedia.org/wiki?curid=324881" title="வேசுட்ரால்">
வேசுட்ரால்

வேசுட்ரால் "(Vastral)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சிப் பகுதியாகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி வேசுட்ரால் நகரத்தின் மக்கள்தொகை 41,925 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். வேசுட்ரால் நகரத்தின் எழுத்தறிவு சதவீதம் 76% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 81% நபர்கள் ஆண்கள் மற்றும் 70% நபர்கள் பெண்களாவர். வேசுட்ரால் நகரின் மக்கள் தொகையில் 13% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324883" url="https://ta.wikipedia.org/wiki?curid=324883" title="வடமராட்சி கிழக்கு">
வடமராட்சி கிழக்கு

யாழ் குடா நாட்டின் வடமுனையின் தென் கிழக்கே எழில் வனப்பு மிக்க வயல் வெளிகளையும், கடலையும் கொண்டுள்ள வடமராட்சி கிழக்கானது மருத நிலமும, நெய்தல் நிலமும் ஒருங்கே சேரப்பட்டுள்ளது. இது மணற்காடு கிராம அலுவலர் பிரிவு தொடக்கம் சுன்டிக்குளம் கிராம அலுவலர் பிரிவு வரையான பதினெட்டு கிராம அலுவலர் பிரிவுகளையும் உள்ளடக்கியது ஆகும். வடமராட்சி கிழக்கானது வடமேற்கே வடமராட்சி வடக்கு பிரதேச செயலர் பிரிவினையும் வடகிழக்கே சமுத்திரத்த்தினையும் தென்கிழக்கே முல்லைக்தீவு மாவட்டத்தையும் தென்மேற்கே பச்சிலைப்பள்ளி பிரதேச செயலகப்பிரிவு மற்றும் தென்மராட்சி பிரதேச செயலகப்பிரிவு ஆகியவற்றினையும் எல்லையாக கொண்டது. வடமராட்சிப்பிரதேச செயலக பிரிவில் அடங்கும் கிராமங்களாக மணற்காடு,குடத்தனை, குடத்தனை வடக்கு, பொற்பதி, அம்பன், நாகர்கோயில் கிழக்கு, நாகர் கோயில் மேற்கு, நாகர்கோயில் தெற்கு, செம்பியன்பற்று வடக்கு, செம்பியன்பற்று தெற்கு, மருதங்கேனி, வத்திராயன், உடுத்துறை, அழியவளை, வெற்றிலைக்கேனி,போக்கறுப்பு, சுண்டிக்குளம் என்பனவாகும். 
வடமராட்சிப்பிரதேசமானது பறவைகளின் சுவர்க்க பூமியாகவும் மணல் மண் வளம் நிறைந்த பகுதியாகவும் வரலாற்றுக்காலத்தில் பூர்வீகக் குடிகளாகிய நாகர்கள் வாழ்ந்த பிரதேசமாகவும் இது சிறப்பு பெறுகின்றது.
இப் பிரதேசமக்களின் வழிபாட்டிற்குரிய ஆலயங்களில் நாகர் கோவில், நாகதம்பிரான் ஆலயம் வரலாற்றுத் தொடர்போடு கூடிய ஆலயமாக விளங்குகின்றது. மேலும் கப்பல் ஏந்திய மாதாகோவில், மண்டலாய்ப்பிள்ளையார் ஆலயம் என்பனவும் பிரசித்தி பெற்ற ஆலயமாய் விளங்குகின்றது.

இலங்கையின் வட மாகாணமானது ஐந்து மாவட்டங்களைக்கொண்டது. இதில் யாழ்ப்பாண மாவட்டமானது 15 பிரதேச செயலகப்பிரிவுகளை உள்ளடக்கியதாகவும் அமையப் பெற்றிருக்கிறது. இதில் வடமராட்சி கிழக்கு பிரதேசமானது தனித்துவமான புவியியல் அமைப்பினைக்கொண்டு விளங்குகின்றது. புவியியல் அமைவு ரீதியில் வடமராட்சி கிழக்கு பிரதேசமானது யாழ் மாவட்டத்தில் ஒர் ஒடுக்கிய நீண்ட வடிவத்தில் அமைவுற்றுள்ளது. வடக்கே வல்லிபுரத்தில் தொடங்கி தெற்கே சுண்டடிக்குளம் வரை ஏறத்தாழ 53 கீ.மீ நீளமும் 2.5 கீ.மீ அகலமும் கொண்டதாக காணப்படிகின்றது. வடக்கே இந்து சமுத்திர பெருங்கடலாலும் தெற்கே தொண்டமானாறு கடல்நீரேரியினாலும் கிழக்கே நன்நீர்தொடுவாயினாலும் சூழப்பட்ட ஒர் பிரதேசமாகக் காணப்படுகின்து. 

இப்பிரதேச செயலாளர் பிரிவில் கிராம சேவகர் எல்லைகள் பெருமளவாக இப்பிரதேசத்தின் பௌதீக மற்றும் பண்பாட்டு விழுமியங்களை அடிப்படையாகக் கொண்டு வகுக்கப்பட்டுள்ளன. இக்கிராம அலுவலர் பிரிவுகளில் குடத்தனை, குடத்தனை வடக்கு, செம்பியன்பற்று தெற்கு ஆகிய மூன்று கிராம அலுவலர் பிரிவுகளில் குடத்தனை குடத்தனை வடக்கு, செம்பியன் பற்று தெற்கு ஆகிய மூன்று கிராம அலுவலர் பிரிவுகளை தவிர ஏனையவை இந்துமா சமுத்துடத்துடன் நேரடியாக தொடர்புபட்டவையாகவும் காணப்படுகின்றது.

வடமராட்சி கிழக்கு பிரதேசத்தின் பாறைத்தொகுதிகள் சுண்ணாம்புக்கற்பாறைத்தொகுதியாகக் காணப்படுகின்றது. இவை மயோசின் கால இறுதிப் பகுதியை சேர்தவை. புவியசைவுகள் காரணமாக கடலிலிருந்து மேலுயர்த்தப்பட்ட அடையல் பாறை வகையைச் சார்ந்தவையாகும். இப்பாறைப்படைகளின் மேல் பல மீற்றர் தடிப்புடைய மண் படை மூடிக்காணப்படுகின்றது. இங்கு காணப்படும் சுண்ணாம்புக்கற்பாறைகளை கட்டடத்தேவைகளுக்கும் பயன்படுத்தலாம். மண அமைப்பை நோக்கின் கடற்கரை சார்ந்து மணல் மண்ணும் தொண்டமனாறு கடல் நீரேரீ சார்ந்து களி மண்ணும் காணப்படுகின்றது. மணல் மண்ணானது சிலிக்கா படிவுகளாக காணப்படுகின்றது. மணற்காடு தொடக்கம் நாகர் கோவிலை அண்டிய சிலிக்கா படிக மணல் கண்ணாடி உற்பத்திக்கு மிகவும் சிறந்தது. இப்பகுதியில் உள்ள மண்ணானது கண்ணாடித்தொழிற்சாலைக்கு தேவையான மூலப்பொருளாக பயன்படுத்தப்படுத்தக்கூடியதாக உள்ளது. மேலும் சூரிய சக்தியில் இருந்து மின்சாரம் பெற்றுக்கொள்ளும் சூரிய கலங்களைத் தயாரிப்பதற்கும் ஏற்ற கணிமமாக இது காணப்படுகின்றது. மணற்காட்டிலுள்ள மணலில் இரும்பு அதிகம் கலந்துள்ளமையால் இது இலகுவில் கட்டியாகும் தன்மை கொண்டதாகும். மேலும் இது கட்டடத்தேவைகளுக்கு பொருத்தமானதாகவும் காணப்படுகின்றது.

வடமராட்சி கிழக்கு பிரதேசமானது அயன் வலயப்பிரதேசத்தில் அமைந்துள்ளது. மேலும் இதன் தரைத்தோற்றமும் அதனைச்சூழவுள்ள கடல் மற்றும் கடல் மற்றும் சார் நீரேரிஇ கண்டல் தாவரங்கள் சவுக்கு மரக்காடுகள் சிறிய நீர் நிலைகள் என்பனவும் இப்பிரதேசத்தின் காலநிலையில் செல்வாக்கு செலுத்தப்படுகின்றன. 
இப்பிரதேசமானது நவம்பர் - பிப்ரவரி மாதத்தில் வட கீழ் பருவக்காற்றின் செல்வாக்குக்குட்பட்ட பகுதியாக உள்ளது. மேலும் பிரதேசத்தின் வருட சராசரி வெப்பநிலையானது 280ஊ ஆக காணப்படுகின்றது. அத்துடன் தென்மேல் பருவக்காற்றின் செல்வாக்கும் ஓரளவு காணப்படுகின்றன. 
முழை வீழ்ச்சியானது பருவப்பெய்ச்சிக் காற்றின் செல்வாக்கினால் தீர்மானிக்கப்படுகின்றது. அதிக மழை வீழ்ச்சி பெறும் மாதங்களாக அக்டோபர் தொடக்கம் பிப்ரவரி வரை காணப்படுகின்றது. இவற்றினைத் தவிர மார்ச் - ஏப்ரல் மாதங்களில் மேற்காவுகை மழையும் அக்டோபர் - நவம்பர் மாதங்களில் சூறாவளியுடன் கூடிய மழை வீழ்ச்சியையும் இப்பிரதேசம் பெறுகின்றது. 
காலநிலையின் சீரற்ற தன்மையினால் இங்கு ஆண்டு ரீதியாக மட்டுமின்றி பருவக்கால ரீதியாகவும் மழை வீழ்ச்சி தளம்பல்கள் ஏற்படுகின்றன. இதனால் பருவந்தவறிய வெள்ளப்பெருக்கு பயிர் அழிவுகள் என்பன வருடாவருடப் ஏற்படுகின்றன. ஏனைய மழை வீழ்ச்சி குறைந்த காலப்பகுதியில் சில பகுதிகளில் அதீத வரட்சியுடன் குடி நீர் தட்டுப்பாடும் காணப்படுகின்றது.

இப்பிரதேசமானது மூன்று பக்கங்களும் கடல் மற்றும் கடல்நீரேரியால் சூழப்பட்டாலும் அதன் நீர் வளமானது அனேகமான பகுதிகளில் நன்னீராகவே காணப்படுகின்றது. இதற்கு காரணம் மழை நீர் பாறைப்படைகளின் மேல் தேங்கி காணப்படுவதனல் ஆகும். மேலும் நிலத்தடி நீரானது குறைந்த ஆழத்திலேயே காணப்படுவதும் இதில் ஒரு சிறப்பம்சமாகும். மேலும் சிலிக்கா தன்மை கொண்ட சேர்ப்பதும் இந்நீர்ப்படையானது நன்னீராகக் காணப்படுவதற்கு ஒரு காரணமாகவும அமைந்துள்ளது. அத்துடன் மேற்ப்பரப்பிலுள்ள குளங்கள் மற்றும் தாவரங்களும் நீர்ப்படையைப் பாதுகாப்பதில் முக்கிய பங்காற்றுகின்றன.

உலகின் பல பகுதிகளில் இயற்கை அனர்த்தங்களினாலும் மனிதனால் ஏற்படும் அனர்த்தங்களினாலும் பௌதீக சமூக பொருளாதார அரசியல் ரீதியான பாதிப்புக்களை ஏற்படுத்துகின்றது. வடமராட்சி கிழக்கு பிரதேசத்தின் புவியியல் அமைவு காரணமாக பல அனர்த்தங்கள் தாக்ககூடிய ஏது நிலை காணப்படுகின்றது. கடலினைலும் கடல் நீரேரியினையும் இரண்டு பக்கங்களிலும் எல்லையாக கொண்டு இவற்றின் மத்தியில் ஒடுங்கிய நிலப்பரப்பாக அமைந்திருப்பதனால் பாரிய அனர்த்த தாக்கத்திற்கு உள்ளாக கூடிய பிரதேசமாக இது காணப்படுகின்றது.

யாழ் மாவட்டத்தில் கேந்திர முக்கியத்துவமாக வாய்ந்ததாக விளங்கும் வடமராட்சி கிழக்கு பிரதேசத்தில் வாழும் மக்களின் பிரதான வாழ்க்கைத்தரமாக மீன் பிடித்தொழில் விளங்குகின்றது.

வடமராட்சி மக்கள் பரம்பரை பரம்பரையாகத் தொன்று தொடக்கம் வாழ்ந்து வந்த அந்த மண்ணில் 1940,1956,1965 காலப்பகுதிகளில் இயற்கை அனர்த்தங்கள் சில ஏற்பட்ட சமயம் சில உயிர் இழப்புக்களுடன் உடமை இழப்புக்களையும் சந்தித்த மக்கள் தமது வாழ்விடங்களில் இருந்தும் சில இடப்பெயர்வுக்கு ஆழாகியிருந்த போதிலும் அதற்கு பிற்பட்ட காலத்தில் ஏற்பட்ட யுத்த அனர்த்தங்கள், சுனாமி அனர்த்தம் என்பனவற்றில் பாரிய உயிர் இழப்புக்கள் தனது சொந்த உழைப்பின் மூலம் சேமித்து தேடிய சொத்துக்களின் இழப்புக்கள் என்பனவற்றுடன் அவர்கள் வசித்து வந்த இடத்தில் இருந்து நகர்ந்து வேறு இடங்களில் சென்று வசிக்க வேண்டிய துர்ப்பாக்கிய நிலைக்கும் ஆளாகியிருந்தனர்.
வடமராட்சி கிழக்குப்பகுதி மக்கள் தங்களுடைய பிரதான தொழிலாக கடற்றொழில், விவசாயம், சீவல்தொழில், வியாபாரம் ஏனைய கைத்தொழில்களுடன் சிலர் அரச உத்தியோகங்களையும் மேற்கொண்டு சந்தோசமாக வாழ்ந்து வந்தனர். இவர்களுடைய வாழ்வில் யுத்த அனர்த்தம், இயற்கை அனர்த்தம்என்பன மாறி மாறி பேரிடியாக வந்தமையால் பாரிய உயிரிழப்புக்கள், தமது சொந்த உழைப்பின் மூலம் சேமித்து தேடிய சொத்துக்களின் இழப்புக்கள் என்பவற்றுடன் அவர்கள் வசித்து வந்த இடத்திலிருந்தும் நகர்ந்து வேறு இடங்களில் சென்று வசிக்க வேண்டிய துர்ப்பாக்கிய நிலைக்கு ஆளாகியிருந்தனர். 

மக்களது தேவைகளை நிறைவேற்றுவதற்காக அமைந்திருந்த சேவை நிலையங்களான உதவி அரசாங்க அதிபர் அலுவலகம், வைத்தியசாலைகள், பாடசாலைகள், பிரதேச சபை, கமநல சேவை நிலையம், கூட்டுறவு நிலையங்கள், தபால் நிலையங்கள் மற்றும் பிரதேச மட்டத்திலான பொது அமைப்புக்கள் என்பன காலத்திற்குக் காலம் மக்களின் இடப்பெயர்வுகளிற்கு ஏற்ப நகர்ந்து தமது இருப்பிடங்களை அமைத்துக் கொள்ள வேண்டிய தேவையும் ஏற்பட்டன. இதனால் பல உடமைகள், சொத்துக்கள் என்பவற்றையும்அவை காலத்திற்குக் காலம் இழக்க வேண்டிய நிலை ஏற்பட்டது.
1987ம் ஆண்டு மக்கள் அனர்த்தத்திற்கு உள்ளாகியிருந்த போதிலும் 14.07.1991இல் வெற்றிலைக்கேணியில் இடம்பெற்ற அனர்த்த இழப்புக்களுடன் இருப்பிடங்களையும் விட்டு நகரவேண்டிய சூழ்நிலை ஏற்பட்டது. இதுவே இப்பிரதேச மக்களின் முதல் இடப்பெயர்வு என்று குறிப்பிட்டுச் சொல்ல முடியும். தமது உடமைகள் அனைத்தையும் விட்டு தமது உயிரை மட்டும் பாதுகாக்கும் நோக்கில் ஓடிச்சென்றவர்களுள் சிலர் உயிரிழந்தனர். சிலர் காயங்களுடன் அயல் கிராமங்களைச் சென்றடைந்தனர். இந்த இடப்பெயர்வில் முழுமையான பாதிப்பைப் பெற்ற கிராமம் வெற்றிலைக்கேணி ஆகும்.அடுத்தபடியாக கட்டைக்காட்டில் ஒரு பகுதியும் ஆழியவளையில் ஒரு பகுதியும் பாதிப்படைந்தன.

இந்த இடப்பெயர்வின் விளைவால் வடமராட்சி கிழக்குப் பிரதேசத்தில் போக்கறுப்பு, முள்ளியான், வெற்றிலைக்கேணி, ஆழியவளை, உடுத்துறை, வத்திராயன் கிராம அலுவலர் பிரிவுகள் மக்கள் எவரும் வசிக்காத சூனியப் பிரதேசங்களாக மாறின. செம்பியன்பற்று, நாகர்கோவில் பகுதிகளில் தற்காலிகக் குடிசைகளிலும், உறவினர் நண்பர் வீடுகளிலும் இடம்பெயர்ந்த மக்கள் வசித்து வந்தனர். உதவி அரசாங்க அதிபர் பணிமனையினால் வழங்கப்பட்டு வந்த இடம்பெயர்ந்தோருக்கான உலர் உணவு நிவாரண உதவியுடன் இந்த மக்களுக்கான தற்காலிகக் குடிசைகள் மற்றும் அத்தியாவசிய தேவைகளை இலங்கை செஞ்சிலுவைச்சங்கத்தின் யாழ்கிளையின் வடமராட்சி கிழக்கு பிரிவினர் ஒழுங்கமைத்து வழங்கும் பணியில் ஈடுபட்டனர். தனிப்பனை, செம்பியன்பற்று வடக்கு, நயினாமுனை, மாமுனை, நாகர்கோவில் தெற்கு, நாகர்கோவில் மேற்கு, நாகர்கோவில் கிழக்கு ஆகிய பகுதிகளில் சுமார் 925 தற்காலிக குடிசைகள் அமைத்து தங்கவிடப்பட்டனர். இலங்கைச் செஞ்சிலுவைச் சங்கத்தில் வடமராட்சி கிழக்குப்பிரிவின் ஆரம்பகாலத் தலைவர் அமரர்.கொ.அ.ஸ்ரனிஸ்லா... அவர்களின் தலைமையிலான நிர்வாகத்தினர் இச்செயற்பாட்டில் ஈடுபட்டு வந்தனர். 
இந்த அனர்த்தம் காரணமாக நித்தியவெட்டையில் இயங்கி வந்த முள்ளியான் மருந்தகம் முற்றாகச் சேதமடைந்ததுடன், அப்பகுதி மக்களின் இடப்பெயர்வுடன் இந்த நிலையத்தின் சேவையானது நிறுத்தப்பட்டது. 

மேலும்,வெற்றிலைக்கேணி பரமேஸ்வரா வித்தியாலயம், வெற்றிலைக்கேணி றோ.க.த.க பாடசாலை, ஆழியவளை சி.சி.த.க வித்தியாலயம் ஆகிய பாடசாலைகள் செம்பியன்பற்று வடக்கு கிராமத்தில் தற்காலிகக் கொட்டகைகள் அமைத்து இயங்கத் தொடங்கின. உடுத்துறை ம.வி, மருதங்கேணி இ.த.க. பாடசாலை ஆகியவற்றின் மாணவர்களும், ஆசிரியர்களும் மேற்படி பாடசாலைகளிலும் செம்பியன்பற்று அ.த.க பாடசாலையிலும் இணைக்கப்பட்டிருந்தனர். இந்த இடப்பெயர்வின் இறுதிக்காலத்தில் யாஃஉடுத்துறை ம.வித்தியாலயம்,யாஃமருதங்கேணி இ.த.க. பாடசாலையிலேயே இணைந்து செயற்பட்டு வந்தது. கல்வி நிர்வாகச் செயற்பாட்டு மையமான வடமராட்சி கிழக்கு கோட்டக் கல்விப்பணிமனை 1993 பிற்பகுதியில்; செம்பியன்பற்று தெற்கில் தனியார் வீடு ஒன்றில் முதன்முதலாக ஆரம்பிக்கப்பட்டு செயற்பட்டு வந்தது. இப்பிரதேசத்தின் முதல் கோட்டக்கல்வி அதிகாரியாக திரு.வை.செல்வராசா அவர்கள் நியமிக்கப்பட்டு இப்பணிமனையில் கடமையாற்றி வந்தார். இவ்வாறு மாணவர்களின் கல்விச்செயற்பாட்டிலும் இந்த இடப்பெயர்வு தாக்கத்தை ஏற்படுத்தி இருந்தபோதிலும், இத்தகைய கஸ்டமான சூழலில் கல்வி கற்ற மாணவர்கள் சிறந்த பெறுபேறுகளைப் பெற்று முன்னணியில் திகழ்ந்திருந்தமை வரவேற்கக்கூடிய விடயமாகும்.

1995 ஐப்பசி, 1996 வைகாசி ஆகிய காலப்பகுதியில் இடம்பெற்ற யுத்த அனர்த்தங்கள் காரணமாக இப்பிரதேசத்தில் அடுத்த இடப்பெயர்வுகள் ஏற்பட்டன. 1991 இல் இடம்பெயர்ந்து தற்காலிகக் குடிசைகளிலும், நண்பர் உறவினர் வீடுகளிலும் வசித்து வந்த குடும்பங்களுள் பெரும்பாலானோரும், ஏனைய கிராமங்களில் நிரந்தரமாக வசித்து வந்த குடும்பங்களுள் ஒரு பகுதியினரும் இந்த இடப்பெயர்வுக்கு ஆளாகி இருந்தனர். 1991 இடப்பெயர்வின் போது வசித்த மக்களுடன் இந்த இடப்பெயர்வுகளின் போது வந்த குடும்பமுமாக சுமார் 2000 குடும்பங்கள் வரையில் இப்பகுதியில் வசித்து வந்ததாக அறியமுடிகின்றது. இப்பகுதியானது பூனைத்தொடுவாய், கற்பாடு, நல்ல தண்ணீர் தொடுவாய் என உப பிரிவுகளாக பிரிக்கப்பட்டு நிரவகிக்கப்பட்டு வந்தது. இப்பகுதியில் 3 பாடசாலைகள், 3 முன்பள்ளிகள் இயங்கி வந்தன. 

அத்துடன் இங்கே கிராமமட்ட அமைப்புக்களும் தெரிவு செய்யப்பட்டு செயற்பட்டு வந்தன. இலங்கை செஞ்சிலுவைச்சங்கத்தின் தற்காலிக வைத்தியசாலையும், நடமாடும் மருத்துவ சேவையும் இயங்கி இப்பிரதேச மக்களுக்கான சுகாதாரசேவையினை வழங்கி வந்தன. இங்கே வசித்து வந்த மக்களுக்கானஇடம்பெயர்ந்தோர் நிவாரணம் கண்டாவளை உதவி அரசாங்க அதிபர் பணிமனையினால் வழங்கப்பட்டு வந்தது. மக்கள் தமது அத்தியாவசிய தேவைக்காக சுண்டிக்குளம் கடனீரேரியைக் கடந்து சென்றே நகர்ப்புறத்தை அடைய முடிந்தது. இதற்கென 3 இறங்குதுறைகள் இந்த நீரேரிப் பகுதியில் அமைக்கப்பட்டு அவர்களுக்கான படகுச் சேவைகள் சுண்டிக்குளம் கடற்றொழிலாளர் கூட்டுறவுச்சங்கத்தின் நெறிப்படுத்தலில் நடைபெற்று வந்தது.

அதன்பின்னர், 2000 ஆம் ஆண்டு சித்திரை மாதம் 26ம் திகதி குடாரப்பு பகுதியில் ஏற்பட்ட யுத்த அனர்த்தம் காரணமாக இப்பிரதேச மக்கள் 4வது தடவையாக இடம்பெயர்ந்தனர். இதன்போது நாகர்கோவில் கிழக்கு, மேற்கு, தெற்கு கிராம அலுவலர் பிரிவுகளில் வசித்து வந்த மக்களும், அம்பன் கிழக்குப்பகுதி மக்களும் மேற்குப்பக்கமாக அமைந்த கிராமங்களிற்கும், பருத்தித்துறைப் பகுதிக்கும் இடம்பெயர்ந்து சென்றனர். செம்பியன்பற்று பகுதியில் வசித்துவந்த மக்களில் ஒரு பகுதியினர் மேற்குப்பக்கமாக நகர்ந்து பருத்தித்துறைப் பகுதிக்கும், பெரும்பாலான மிகுதிப் பகுதியினர் கிழக்குப்பக்கமாக நகர்ந்து சுண்டிக்குளத்திற்கும், அப்பகுதியினூடாக கிளிநொச்சி, முல்லைத்தீவு மாவட்ட பிரதேசங்களிற்கும் இடம்பெயர்ந்து சென்றனர்.

இந்த இடப்பெயர்வுடன் உதவி அரசாங்க அதிபர் பணிமனை, அம்பன் மருந்தகம் பிரதேச சபையின் உப அலுவலகங்கள், பதிவாளர் சேவை அலுவலகங்கள், கமநலசேவை நிலையம், பல நோக்குக் கூட்டுறவுச் சங்க தலைமைப் பணிமனை, உப தபாலகங்கள் என்பன மேற்குப்பக்கமாக நகர்ந்து பருத்தித்துறைப் பகுதியில் இயங்கத் தொடங்கின. வடமராட்சி கிழக்கு பிரதேசத்திற்குரிய அரச, அரச சார்பற்ற சேவை நிலையங்களின் அமைவிடங்கள் யாவும் இப்பிரதேசத்தை விட்டு முற்றாக இடம்பெயர்ந்த சம்பவம் இந்த 2000 ஆம் ஆண்டு இடப்பெயர்வின் போதே ஏற்பட்டது என அறியமுடிகின்றது. இந்த 4வது இடப்பெயர்வுடன் சுமார் 2500 குடும்பங்கள் வரை வசித்து வந்தனர்.

2002ஆம் ஆண்டு மாசி மாதம் நாட்டில் ஏற்பட்ட சமாதானச்சூழலைத் தொடர்ந்து இப்பகுதியைச் சேர்ந்த மக்கள் தமது சொந்த இடங்களுக்கு வந்து மீளக்குடியேறினர். ஆனால் நாகர்கோவில் கிழக்கு, மேற்கு, தெற்கு கிராம அலுவலர் பிரிவுகளில் வசித்து வந்த மக்களும், அம்பன் கிழக்குப்பகுதி மக்களும் மீளக்குடியமர்வதற்கு அனுமதிக்கப்படவில்லை. இப்பகுதிகள் மட்டும் மக்கள் குடியமரமுடியாத சூனியப்பிரதேசமாகவே தொடர்ந்தும் இருந்து வந்தன. இதனால் இப்பிரதேசம் துண்டாடப்பட்ட நிலையில் மேற்குப்பகுதியில் மணற்காடு தொடக்கம் அம்பன் வரை ஒரு பகுதியாகவும், கிழக்குப்பகுதியில் செம்பியன்பற்று வடக்கு தொடக்கம் சுண்டிக்குளம் வரை இன்னொரு பகுதியாகவும் இருந்து வந்தன. மேற்குப் பகுதியில் 5 கிராம அலுவலர் பிரிவுகளும் கிழக்குப் பகுதியில் 10 கிராம அலுவலர் பிரிவுகளும் இயங்கி வந்தன. பருத்தித்துறை – மருதங்கேணி பிரதான வீதி அம்பன் கிராமத்துடன் தொடர்ந்து மூடப்பட்ட நிலையில் இருந்தமையால் பருத்தித்துறையிலிருந்து யு9 பாதையை அடைந்து புதுக்காட்டுச் சந்தி மற்றும் இயக்கச்சி சந்தி என்பவற்றினூடாகவே இப்பிரதேச மக்கள் போக்குவரத்து செய்யக்கூடியதாக இருந்தது. 

மக்களின் மீள்குடியமர்வைத் தொடர்ந்து நிர்வாகச் செயற்பாட்டு மையங்களும் அவற்றிற்குரிய இடங்களில் வந்து இயங்கத் தொடங்கின. மீள்குடியமர்வு இடம்பெற்ற இடங்களில் வைத்தியசேவையானது நடமாடும் சேவையாக சிலகாலம் நடைபெற்ற பின்பு மருதங்கேணி கிராமிய வைத்தியசாலை நெக்கோட் திட்டத்தில் புனரமைக்கப்பட்டு மருதங்கேணி பிரதேச வைத்தியசாலையாகத் தரம் உயர்த்தப்பட்டு இயங்கத் தொடங்கியது. அத்துடன் சுண்டிக்குளம் துஃ145 கிராம அலுவலர் பிரிவு மீண்டும் வடமராட்சி கிழக்கு உதவி அரசாங்க அதிபர் பிரிவுடன் இணைக்கப்பட்டது. இங்கே வசித்து வந்த மக்கள் தமது சொந்த இடங்களில் மீள்குடியமர்ந்தமையால் குடும்ப எண்ணிக்கையில் வீழ்ச்சி ஏற்பட்டது. சுமார் 150 குடும்பங்கள் வரையே அங்கே வசித்து வந்தனர் என அறியமுடிகின்றது.

மீள்குடியமர அனுமதிக்கப்படாத நாகர்கோவில் கிழக்கு, நாகர்கோவில் மேற்கு, நாகர்கோவில் தெற்கு, அம்பன் கிழக்கு பகுதிகளைச் சேர்ந்த மக்கள் இன்னமும் இடம்பெயர்ந்த நிலையில் வடமராட்சி கிழக்கின் ஏனைய கிராமங்களிலும், பருத்தித்துறை பிரதேச செயலர் பிரிவிலும், வன்னிப்பகுதியிலும் நண்பர் உறவினர் வீடுகளில் தங்கி வாழ்ந்து வந்தனர். 
மீள்குடியமர்வு நடைபெற்ற பகுதிகளில் இதுவரை காலமும் தொடர்ந்து வந்த யுத்த அனர்த்தங்கள், இடப்பெயர்வுகள் ஆகியவற்றால் சிதைந்து போன பொருளாதார வசதிகள், உட்கட்டுமானங்கள் யாவும் படிப்படியாக மீளுருவாக்கம் செய்யப்பட அந்த மக்களின் மனங்களும் ஓரளவு ஆறுதலடைந்து வந்தன. 

மக்கள் சமாதான சூழலில் நிம்மதியாகத் தங்களின் வாழ்க்கையை நடாத்திக் கொண்டிருந்த வேளையில் இயற்கை அனர்த்தம் தனது கோரத்தாண்டவத்தை நடாத்திக்காட்டியது. 26.12.2004 அன்று காலைநேரம் சுனாமிப்பேரலை எழுந்து கரையோரக்கிராமங்கள் அனைத்தையும் சில விநாடி நேரத்திலே சின்னாபின்னமாக்கியது. ஏராளமான உயிர்கள் காவு கொள்ளப்பட்டு, பலர் அங்கவீனமாக்கப்பட்டு, உளவியல் ரீதியாக பாதிக்கப்பட்டதுடன் சொத்துக்கள், உடமைகள் யாவும் அந்த சொற்ப நேரத்திலே அழித்து துடைக்கப்பட்ட கோரச்சம்பவத்திற்கு ஆளாகினர். இவர்கள் குடியிருந்த நிலம் எல்லாம் வெறும் வெற்று நிலமாகவே காட்சியளித்தது. 

இந்த அனர்த்தத்தில் உயிர் மீண்டவர்களின் நலன்களைக் கவனிப்பதற்காக மனிதநேயமுள்ள தன்னார்வத் தொண்டு நிறுவனங்கள் பல இப்பிரதேசத்தை நாடி வந்தன. கடலிலிருந்து 300 மீற்றர் வரை சுனாமி வலயம் எனப் பிரகடனப்படுத்தப்பட்டு அதற்கு அப்பால் உள்ள பகுதிகளில் இடைத்தங்கல் வதிவிடங்கள் அமைக்கப்பட்டு மக்கள் குடியமர்த்தப்பட்டனர். இந்த வதிவிடங்களில் வசித்த மக்களுக்கான அத்pயாவசிய தேவைகளை அரச, அரசசார்பற்ற நிறுவனங்கள் வழங்கும் பணியிலே ஈடுபட்டன.

சுனாமி வலயத்தினுள் உள்ள காணியினுள் உரித்துடையோருக்கான காணிக்கச்சேரி நடாத்தப்பட்டு ஒவ்வொருவருக்கும் தலா இருபது பேட்ஸ் அரசகாணிகள் வழங்கப்பட்டு நிரந்தர வீடுகள் அமைத்துக் கொடுக்கும் பணி ஆரம்பிக்கப்பட்டது. வெற்றிலைக்கேணி, முள்ளியான் கிராம அலுவலர் பிரிவுகளில் சுமார் 180 வீடுகள் வரை மக்களுக்குக் கையளிக்கப்பட்ட நிலையிலும், ஏனைய கிராமங்களில் கட்டுமாணப்பணிகள் நடைபெற்றுக் கொண்டிருந்த வேளையிலும் 2006 ஆவணி 11 ஆம் திகதி மீண்டும் இப்பிரதேசத்தில் யுத்த அனர்த்தம் ஏற்பட்டது. இதன்போது யு9 பாதை தடைப்பட்டதுடன், இப்பிரதேச மக்களை மீண்டும் இடம்பெயர வைத்தது. 2000 ஆம் ஆண்டு அனர்த்தத்தைத் தொடர்ந்து இப்பிரதேசம் துண்டாடப்பட்டிருந்த போதிலும் யு9 பாதையூடாக இணைந்திருந்தது. 2006 ஆம் ஆண்டு அனர்த்தத்தில் முகமாலையுடன் யு9 பாதை தடைப்பட்டதால் இப்பிரதேசம் நிரந்தரமாகவே துண்டாடப்பட்டது. 

பலத்த யுத்தச் செயற்பாடுகளினால் உதவி அரசாங்க அதிபர் பணிமனை மற்றும் சமுர்த்தி வங்கி என்பன கண்டாவளையில் இயங்கி வந்த நிலையில் உத்தியோகத்தர்களின் முயற்சியினால் பழைய பணிமனையிலிருந்த தளபாடங்கள், ஆவணங்கள், ஏனைய பொருட்கள் என்பன கொண்டு வரப்பட்டு கண்டாவளையில் இயங்கிய அலுவலகத்தில் சேர்க்கப்பட்டது. உடுத்துறை தொடக்கம் சுண்டிக்குளம் வரையிலான 6 கிராம அலுவலர் பிரிவுகள் இயங்கியதுடன் கணக்கெடுப்பின்படி சுமார் 3000 குடும்பங்கள் வசித்து வந்ததாக அறியப்படுகின்றது. இந்த மக்களுக்கான உதவிகளும் கொடுப்பனவுகளும் கிளிநொச்சி மாவட்டச் செயலகத்தனதும், யாழ் மாவட்டச் செயலகத்தினதும் நெருங்கிய தொடர்பின் காரணமாக வழங்கப்பட்டிருந்தது. 

யுத்த அனர்த்தங்களுக்கு மத்தியிலும் மக்கள் நலனில் அக்கறையோடு சேவையாற்றிய பதில் உதவி அரசாங்க அதிபரினதும், கிராம சேவகர்களினதும், சமுர்த்தி உத்தியோகத்தரிகளினதும், வெளிக்கள உத்தியோகத்தர்களினதும், அலுவலக உத்தியோகத்தர்கள் மற்றும் சிற்றூழியர்கள் அனைவரினதும் தன்னலமற்ற சேவையானது இந்த மக்கள் மனதில் இன்றும் நிலைத்திருக்கின்றது. அத்துடன் இப்பகுதியில் கடமையாற்றிய அதிபர், ஆசிரியர்களும் தமது சேவையை இப்பிரதேச மக்களுக்கு பாரிய அனர்த்தங்களின் போதும் ஆற்றியமையானது குறிப்பிடத்தக்கது. மேலும், மருதங்கேணி வைத்தியசாலையின் பொறுப்பதிகாரி டாக்டர்.ளு.சூரியகுமார் அவர்களுடன் இவ்வைத்தியசாலையில் பணியாற்றிய தாதிகள் மற்றும் ஊழியர்கள் அனைவரும் அனர்த்த காலத்திலும் தங்களது உயிர்களைத் துச்சமென மதித்து மக்களது உயிர்காக்கும் நடவடிக்கையில் ஈடுபட்டதை எவருமே மறக்க முடியாது. 

இதேபோல் அக்காலகட்டத்தில் சேவையாற்றிய சேவை நிலையங்களின் உத்தியோகத்தர்கள், பிரதேச, கிராமமட்ட அமைப்புக்களின் நிர்வாகிகள், ஊழியர்கள் அனைவருமே தமது நலனிலும் பார்க்க இப்பிரதேச மக்களின் நலனில் கூடிய அக்கறைசெலுத்தி சேவையாற்றியிருந்தனர்.
எனினும் இந்த இடப்பெயர்வில் இப்பிரதேச மக்கள் சந்தித்த துன்ப,துயரங்கள் வார்த்தைகளில் சொல்ல முடியாதவை. தமது உயிர்களைப் பாதுகாப்பதற்கு அவர்கள் சந்தித்த அவலங்களை எழுத்து வரிகளில் எவராலும் குறிப்பிடமுடியாது. இடம்பெயர்ந்து சென்றவர்களில் முள்ளிவாய்க்காலில் வசித்த மக்கள் 2009 வைகாசி மாதம் யுத்தம் நிறைவடைந்த பின் நலன்புரி நிலையங்களுக்கு அனுப்பிவைக்கப்பட்டனர். 
பின்னர், யுத்தத்தால் இடம்பெயர்ந்து நண்பர் உறவினர் வீடுகளில் வசித்து வந்த நாகர்கோவில், அம்பன பகுதியைச் சேர்ந்த மக்களுக்கு அரசகாணி பகிர்ந்தளிக்கப்பட்டு வீட்டுத்திட்டமும் வழங்கப்பட்டன. இந்த மக்களுக்கான புனர்வாழ்வு புனரமைப்புப் பணிகள் தற்போதும் நடைபெற்று வருகின்றது. சுண்டிக்குளம் பிரிவும், நாகர்கோவில் தெற்கில் ஒரு பகுதியும் மக்கள் குடியமர்வதற்கு இன்னும் அனுமதிக்கப்படவில்லை. பருத்தித்துறை – மருதங்கேணி வீதி 10 வருடங்களின் பின்னர் 2010 புரட்டாதி மாதம் மக்கள் போக்குவரத்திற்காக திறந்து வைக்கப்பட்டதைத் தொடர்ந்து அப்பாதையூடாக மக்கள் போக்குவரத்தினை மேற்கொள்கின்றனர். வடமராட்சி கிழக்கில் வரலாற்றில் இல்லாத மின்சார வசதி தற்போது கிடைக்கப்பெற்றுள்ளது.முதல் இடப்பெயர்வின் போது நிறுத்தப்பட்ட முள்ளியான் மருந்தகம் புதிதாக நிர்மாணிக்கப்பட்டு மருத்துவசேவையானது30 வருடங்களின் பின் மீள ஆரம்பிக்கப்பட்டுள்ளது.

மேலும், இங்கு பல்நோக்குக் கூட்டுறவுச்சங்கம், சமுர்த்தி வங்கி, மருதங்கேணி பிரதேச வைத்தியசாலை, பிரதேச சபை உபஅலுவலகம், அம்பன் கமநலசேவை நிலையம், பாடசாலைகள், பனை தொன்னை வள அபிவிருத்தி சங்கம், வடமராட்சி கிழக்கு கடற்றொழிலாளர் கூட்டுறவுச்சமாசம், அரச கால்நடை வைத்தியநிலையம், தாளையடி உபதபால் நிலையம், கோட்டக்கல்வி அலுவலகம், எரிபொருள் நிரப்பு நிலையம், உப்பு ஆலை, குளிரூட்டும் நிலையம், பொலிஸ் நிலையம் மற்றும் இலங்கை வங்கி கிளையொன்றும் செயற்பட்டு வருகின்றது.
இப்பிரதேச மக்கள் நீண்டகால போராட்டங்களின் பின்னர் துயரங்கள் பல இருப்பினும் அந்த நிலையிலிருந்து விடுபடும் நோக்கில் மீள்கட்டுமானப்பணிகளில் தங்களை இணைத்துக் கொள்வதன் மூலம் மீண்டெழுந்து நிற்கின்றனர்.

இப்பிரதேசத்தினுள் குடத்தனை கிராம சபை, செம்பியன் பற்று கிராம சபை, என்னும் இரண்டு கிராம சபைகளும், முள்ளிப்பற்று கிராம சபையின் நான்கு வட்டாரங்களும் அமைந்திருந்தன.

குடத்தனை, மணற்காடு தொடக்கம் குராரப்பு வரையான பிரதேசத்தினை நிர்வாகப்பரம்பெல்லையாக கொண்ட குடத்தனை கிராம சபை 1928 ஆம் ஆண்டில் ஆரம்பிக்கப்பட்டுள்ளதாக அறியமுடிகின்யது. ஆரம்பிக்கபட்ட காலத்தில் இக்கிராமசபைப் பிரதேசம் பத்து வட்டாரங்களாக பிரிக்கப்பட்டுள்ளன. பத்து வட்டாரங்களும் பின்வரும் பெயரினைக்கொண்டிருந்தன.

1967 காலப்பகுதியினுள் குடத்தனைக்கரையூர் வட்டாரமானது குடத்தனைக்கரையூர் கரையூர், பொற்பத்தை என இரண்டு வட்டாரங்களாக பிரிக்கப்பட்டு குடத்தனை கிராம சபை பதினொரு வட்டாரங்களைக்கொண்ட கிராம சபையாக இயங்கியது.

குடாரப்பு செம்பியன் பற்று ஊர் எல்லை தொடக்கம் கிழக்கு நோக்கி ஆரியவளை – உலாந்தாக்காடு தென்னந்தோட்டம் கிழக்கு வேலி வரையான பிரதேசத்தை நிர்வாகப்பரப்பெல்லயாகக் கொண்ட செம்பியன்பற்று கிராமசபை 1928 ஆம் ஆரம்பிக்கபட்டது. ஆரம்ப காலத்தில் 09 வட்டாரங்களாக கொண்ட இக்கிராம சபையானது 1967ல் இருந்து 11 வட்டாரங்களைக் கொண்டுள்ளது. அவையாவன

ஓன்பது வட்டாரங்கள் இருந்த போதும் உடுத்துறை வட்டாரம் மூன்று வட்டாரங்களாக பிரிக்கப்பட்டுள்ளது

வடமராட்சி கிழக்கு பிரதேசத்தினுள் அமையாத முள்ளிப்பற்று கிராமசபையின் நான்கு வட்டாரங்கள் வடமராட்சி கிழக்கு பிரதேசத்தினுள் அமைந்திருந்தன. அவையாவன


வடகிழக்கு பிரதேசங்களில் நிலவிய யுத்த சூழலுக்கு முந்திய காலப்பகுதியில் யாழ் மாவட்டத்தில் சுகாதார சேவைகள் மிகச் சிறப்பாக வளர்ச்சியடைந்து இருந்தன. அந்த அடிப்படையில் மருதங்கேணி பிரதேசத்திலும் சுகாதார சேவைக் கட்டமைப்புக்கள் வளமாக இருந்ததை காணக்கூடியதாக உள்ளது. ஆனால் துரதிஷ்டவசமாக கடந்த முப்பது வருட காலப்போர்ச்சூழலில் இப்பிரதேசத்தின் சுகாதாரக் கட்டமைப்புக்கள் யாவும் மிகவும் மோசமாக பாதிக்கப்பட்டுள்ளன. தற்போது இவற்றை மீளக்கட்டியெழுப்பி இப்பிரதேசத்தின் சுகாதார சேவைகளுக்கு புத்துயிர் கொடுக்கும் முயற்சிகள் முன்னெடுக்கப்பட்டு வருகின்றன. 

வடமராட்சி கிழக்கில் இரு தரப்பட்ட மருத்துவ சேவைகள் மக்களுக்காக வழங்கப்பட்டு வருகின்றன. அவற்றில் ஒன்றாக மேலத்தேய மருத்துவ சேவை கீழ் குறிப்பிடப்பட்டுள்ள வைத்திய சாலையின் கீழ் இயங்கி வருகின்றன.

மேலும் இவ்வைத்தியசாலைகளின் மூலம் பல தரப்பட்ட சேவைகளை மக்களிற்கு வளங்கி வருகின்றன.

பிரதேச மக்களிற்கு வழங்கப்படும் மற்றுமொரு சேவையாக சுதேச மருத்துவம் விளங்குகின்றது. இப்பிரதேசத்தில் சுதேச மருத்துவ சேவைகள் மிகவும் மட்டுப்படுத்தப்பட்ட அளவிலேயே வளங்கப்பட்டு வந்துள்ளன. 1999ம் ஆண்டு வரை பருத்தித்துறை பிரதேச சபையின் நிர்வாகத்தின் இலவச ஆயுள்வேத மருந்தகம் நாகர்கோவிலில் இயங்கி வந்தது. இங்கிருந்து மருதங்கேனியில் நடபாடும் சேவைகள் வழங்கப்பட்டன. 2011ம் ஆண்டில் இருந்து பருத்தித்துறை இலவச ஆயுள்வேத மருந்தகத்தில் இருந்து அம்பன் குடத்தனை ஆகிய இடங்களில் நடமாடும் சேவைகள் நடைபெற்று வருகின்றன. தற்போது குடத்தனை வடக்கில் ஆயுள்வேத மத்திய மருந்தகம் இயங்கி வருகின்றன என்பதும் குறிப்பிடத்தக்கது

</doc>
<doc id="324884" url="https://ta.wikipedia.org/wiki?curid=324884" title="சிங்கார்வா">
சிங்கார்வா

சிங்கார்வா "(Singarva)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு கணக்கெடுப்பில் உள்ள ஊராகும் 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி சிங்கார்வா நகரத்தின் மக்கள்தொகை 9,884 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். சிங்கார்வா நகரத்தின் எழுத்தறிவு சதவீதம் 59% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 69% நபர்கள் ஆண்கள் மற்றும் 49% நபர்கள் பெண்களாவர். சிங்கார்வா நகரின் மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324886" url="https://ta.wikipedia.org/wiki?curid=324886" title="லெட்சுமிபூர் மாவட்டம்">
லெட்சுமிபூர் மாவட்டம்

லெட்சுமிபூர் மாவட்டம் (Lakshmipur District) (, தெற்காசியாவின் வங்காள தேசத்தின் தென்கிழக்கில் சிட்டகாங் கோட்டத்தில் அமைந்துள்ளது. இம்மாவட்டத்தின் நிர்வாகத் தலைமையிடம் லெட்சுமிபூர் நகரம் ஆகும். 

1440 சதுர கிலோ மீட்டர் பரப்பளவு கொண்ட இம்மாவட்டம் வடக்கில் சந்திரபூர் மாவட்டம், தெற்கில் போலா மாவட்டம் கிழக்கில் நவகாளி மாவட்டம் மற்றும் கொமில்லா மாவட்டம், மேற்கில் பரிசால் மாவட்டம் மற்றும் போலா மாவட்டம் எல்லைகளாக உள்ளது.

1,440 சதுர கிலோ மீட்டர் பரப்பு கொண்ட லெட்சுமிபூர் மாவட்டத்தில், 202 சதுர கிலோ மீட்டர் பரப்பு மலை க்காடுகளைக் கொண்டது. இம்மாவட்டத்தை நிர்வாக வசதிக்காக ஐந்து துணை மாவட்டங்களாகப் பிரிக்கப்பட்டுள்ளது. அவைகள்:
லெட்சுமிபூர் சதர், ராணிபூர், ராம்கஞ்ச், ராம்கதி மற்றும் கமல்நகர் ஆகும்.

லெட்சுமிபூர் மாவட்டத்தில் ஐம்பத்தி எட்டு ஊராட்சி ஒன்றியங்களும், 547 ஊராட்சி மன்றங்களும் கொண்டுள்ளது.
2011-ஆம் ஆண்டின் மக்கள் தொகை கணக்கெடுப்பின் படி, லெட்சுமிபூர் மாவட்ட மக்கள் தொகை 17,29,188 ஆகும். அதில் ஆண்கள் 8,27,780 ஆகவும், 9,01,408 ஆகவும் உள்ளனர்.
பாலின விகிதம் நூறு பெண்களுக்கு 92 ஆண்கள் வீதம் உள்ளனர். 3,65,339 வீடுகள் உள்ளது. சராசரி எழுத்தறிவு 49.4% ஆகவுள்ளது. 
இம்மாவட்டத்தின் அதிக பட்சமாக 34. 3°செல்சியஸ் வெப்பமும், குறைந்த பட்சமாக 14.4°C வெப்ப நிலையும் கொண்டது. ஆண்டின் சராசரி மழைப் பொழிவு 3,302 மில்லி மீட்டர் ஆகும். மெக்னா ஆறு, தகாதியா ஆறு, கடாகாளி ஆறு, மற்றும் புலுவா ஆறுகள் இங்கு பாய்கிறது. பிரம்மபுத்திரா போன்ற ஆறுகள் நீர் வழி படகுப் போக்குவரத்திற்கு பயன்படுகிறது.

இம்மாவட்டத்தில் நெல், கோதுமை, ஆமணக்கு, சணல், மிளகாய், உருளைக்கிழங்கு சோளம், சோயாபீன்ஸ், நிலக்கடலை, கரும்பு முக்கிய பயிர்கள் ஆகும். மேலும் மா, பழா, வாழையுடன் பப்பாளி, எலுமிச்சம் பழம், கொய்யாப் பழம் மற்றும் தென்னை பயிரிடப்படுகிறது. படகுகள், மாட்டு வண்டிகள் போக்குவரத்திற்கு பயன்படுத்தப்படுகிறது. 



</doc>
<doc id="324888" url="https://ta.wikipedia.org/wiki?curid=324888" title="சார்க்கெய்-ஓகாஃப்">
சார்க்கெய்-ஓகாஃப்

சார்க்கெய்-ஓகாஃப் "(Sarkhej-Okaf)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சி மற்றும் ஒரு நகரம் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி சார்க்கெய்-ஓகாஃப் நகரத்தின் மக்கள்தொகை 23,086 நபர்கள் ஆகும். இம்மக்கள்தொகையில் 52% நபர்கள் ஆண்கள் மற்றும் 48% நபர்கள் பெண்களாவர். சார்க்கெய்-ஓகாஃப் நகரத்தின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 74% நபர்கள் ஆண்கள் மற்றும் 56% நபர்கள் பெண்களாவர். சார்க்கெய்-ஓகாஃப் நகரின் மக்கள் தொகையில் 14% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324894" url="https://ta.wikipedia.org/wiki?curid=324894" title="ஈரெத்தில் கார்பனேட்டு">
ஈரெத்தில் கார்பனேட்டு

ஈரெத்தில் கார்பனேட்டு "(Diethyl carbonate)" என்பது (CHO) அல்லது OC(OCHCH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும் கார்பானிக் அமிலம் மற்றும் எத்தனாலின் கார்பனேட்டு எசுத்தராக இச்சேர்மம் கருதப்படுகிறது. அறை வெப்பநிலையில் (25 பாகை செல்சியசு) ஈரெத்தில் கார்பனேட்டு தெளிவான நீர்மமாகவும் குறைவான தீப்பற்றும் வெப்பநிலையும் கொண்டதாக உள்ளது. 
எரித்ரோமைசின் தசையூடான ஊசியில் ஒரு கரைப்பானாக ஈரெத்தில் கார்பனேட்டு பயன்படுத்தப்படுகிறது. இலித்தியம் மின்கல அடுக்குகளில் மின்பகுளிப் பகுதிப்பொருளாகவும் பயன்படுத்தப்படுகிறது. 

பாசுகீனுடன் எத்தனால் வினைபுரிந்து ஈரெத்தில் கார்பனேட்டு உருவாகிறது. ஐதரசன் குளோரைடு ஒரு உடன் விளைபொருளாக உருவாகிறது. ஏனெனில் குளோரோஃபார்ம் ஆக்சிசனுடன் வினைபுரிந்து பாசுகீனை உருவாக்க முடியும். குளோரோஃபார்மை ஒரு பங்கு எத்தனாலுடன் 100 பங்கு குளோரோஃபார்மை சேர்ப்பதன் மூலம் குளோரோஃபார்மை நிலைப்புறச்செய்ய முடியும். இதனால் ஏதாவது பாசுகீன் உருவாகியிருந்தாலும் அதை ஈரெத்தில் கார்பனேட்டாக மாற்றலாம். 

2CHCHOH + COCl → OC(OCHCH) + 2HCl


</doc>
<doc id="324904" url="https://ta.wikipedia.org/wiki?curid=324904" title="இரண்டாம் சேனன்">
இரண்டாம் சேனன்

இரண்டாம் சேனன் அனுராதபுரத்தில் இருந்து இலங்கையை ஆண்ட மன்னர்களுள் ஒருவன். முதலாம் சேனனின் சகோதரன் கசபனின் மகனான இவன் முதலாம் சேனனுக்குப் பின்னர் ஆட்சிக்கு வந்தான். கி. பி. 853 இல் அரியணை ஏறிய இரண்டாம் சேனன் கி. பி. 887 வரை ஆட்சி செய்தான். 

இளம் வயதிலேயே இவனுடைய வலிமையையும், ஆற்றலையும் கண்ட முதலாம் சேனன் இவனை நாட்டின் தென்பகுதிக்கு ஆளுனன் ஆக்கினான். முதாலாம் சேனன் இறந்ததும், தெற்கிலிருந்து அனுராதபுரத்துக்குப் படைகளுடன் வந்த இரண்டாம் சேனன் தன்னைத் தானே அரசனாக அறிவித்துக்கொண்டான்.

இறை பக்தி உள்ளவனாகவும் அதே நேரம் வலிமை கொண்டவனாகவும், செல்வம் பொருந்தியவனாகவும் அதேவேளை பேராசை அற்றவனாகவும் இருந்ததுடன், அறம் செய்வதில் விருப்பம் உள்ளவனாகவும், நல்லியல்புகளைக் கொண்டவனாகவும், வலிமை பொருந்திய படைகளையும் போர்த்தளவாடங்களையும் உடையவனாகவும், நல்லது கெட்டதைப் பிரித்தறியக் கூடியவனாகவும், விடயங்களைப் பற்றி நுணுகி அறியும் திறன் கொண்டவனாகவும் இரண்டாம் சேனன் இருந்தான் என மகாவம்சம் கூறுகிறது. தன்னுடைய சொத்து, வருமானம் முதலியவற்றைத் தன்னைச் சேர்ந்தவர்களுக்கு வழங்கியவன், நாட்டின் நலன்கருதி ஆட்சியை மட்டும் தன்னிடம் வைத்துக்கொண்டானாம். 

பாண்டியன் சீமாறன் சீவல்லபன், முதலாம் சேனன் காலத்தில் இலங்கைக்குப் படையெடுத்து அனுராதபுரத்தில் இருந்த புத்த சின்னங்களையும், பெருஞ் செல்வத்தையும் எடுத்துச் சென்றதற்கும் பழிவாங்கும் முகமாகவும், அச்செல்வங்களைத் திருப்பிக் கொண்டுவரும் நோக்குடனும், சீவல்லபனுக்கு எதிராக இயங்கிய இளவரசன் ஒருவனுடன் கூட்டுச் சேர்ந்துகொண்டு பாண்டிய நாட்டின் மீது படையெடுக்க முடிவு செய்தான். தளபதி ஒருவன் தலைமையிலான சிங்களப் படைகள் சீவல்லபனைத் தோற்கடித்து, அவனைக் கொன்றதுடன், மதுரையையும் சூறாயாடி, இலங்கையில் இருந்து பாண்டியனால் முன்னம் எடுத்துச் செல்லப்பட்ட செல்வங்களையும், கிடைத்த பிற செல்வங்களையும் எடுத்துக்கொண்டு இலங்கை மீண்டதாக மகாவம்சம் கூறுகிறது. அத்துடன், திருப்பிக் கொண்டுவந்த பொருட்கள் அனைத்தும் உரிய இடங்களில் சேர்க்கப்பட்டதாகவும், நாடு பழைய நிலைக்குக் கொண்டுவரப்பட்டதாகவும் அந்நூல் எடுத்துரைக்கிறது. ஆனால் மகாவம்சத்தின் கூற்று உண்மையல்ல என்றும், போரில் சிங்களப் படைகள் தோற்றுத் திரும்பியதாகவும் வேறு சில ஆய்வாளர்கள் கூறுகிறார்கள்.

இரண்டாம் சேனன், மக்களின் நல்வாழ்வுக்காகவும், புத்த சமயத்தின் வளர்ச்சிக்காகவும் பல அறங்களைச் செய்ததாகத் தெரிகிறது. ஆயிரம் பிராமணர்களுக்கு பெறுமதியான பொருட்களும், பொன்னால் செய்யப்பட்ட பூணூலும் தானமாக வழங்கியது பற்றியும் குறிப்புக்கள் உள்ளன. மேலும், அவனது ஆட்சியின் கீழ் துணை அரசனும், பிற அரச குடும்பத்தினரும் கூட அறச் செயல்களில் ஈடுபட்டனர். பிறருக்கு எடுத்துக்காட்டாக வாழ்ந்ததாக மகாவம்சம் இந்த அரசனைப் புகழ்கிறது. 

இரண்டாம் சேனன் தனது 35 ஆவது ஆட்சியாண்டில் காலமானான். அவ்னுக்குப் பின் அவனது தம்பியான உதயன் அரசனானான்.



</doc>
<doc id="324906" url="https://ta.wikipedia.org/wiki?curid=324906" title="தஞ்சாவூர் கல்யாண வெங்கடேசப் பெருமாள் கோயில்">
தஞ்சாவூர் கல்யாண வெங்கடேசப் பெருமாள் கோயில்

தஞ்சாவூர் கல்யாண வெங்கடேசப் பெருமாள் கோயில் தஞ்சாவூரில் உள்ள வைணவக் கோயிலாகும்.

தஞ்சாவூர் கும்பகோணம் சாலையில் கரந்தட்டாங்குடியை அடுத்துள்ள வெண்ணாற்றங்கரை பகுதியில் இக்கோயில் அமைந்துள்ளது.

இக்கோயிலின் மூலவராக கல்யாண வெங்கடேசப் பெருமாள் உள்ளார்.

 இக்கோயில் சாலையின் வலது புறம் உள்ளது. முதன்மை நுழைவாயில், முன் மண்டபம், மூலவர் கருவறை, விமானம், இறைவி கருவறை, விமானம் என்ற அமைப்பில் உள்ளது. மூலவராக கல்யாண வெங்கடேசப் பெருமாள் உள்ளார். கோயிலின் வலது புறம் மற்றொரு நுழைவாயில் உள்ளது. பெரும்பாலும் முதன்மை நுழைவாயிலையே பக்தர்கள் பயன்படுத்துகின்றனர்.

இக்கோயிலுக்கு அருகில் தஞ்சாவூர் கும்பகோணம் சாலையில் வெண்ணாற்றங்கரை அருகே உள்ள கீழ்க்கண்ட மூன்று கோயில்களும் ஒரே திவ்ய தேசமாக சாலையின் இடது புறம் காணப்படுகின்றன.


</doc>
<doc id="324908" url="https://ta.wikipedia.org/wiki?curid=324908" title="லாக்டிக் அமில O-கார்பாக்சிநீரிலி">
லாக்டிக் அமில O-கார்பாக்சிநீரிலி

லாக்டிக் அமில O-கார்பாக்சிநீரிலி "(Lactic acid O-carboxyanhydride)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். லாக்-ஆகாநீ (lac-OCA) என்று சுருக்கக் குறியிட்டு இதை எழுதலாம். 

பாலி(லாக்டிக் அமிலம்) தயாரித்தலில் இச்சேர்மம் ஒற்றைப் படிக்குச் சமமான லாக்டிக் அமிலம் அல்லது லாக்டைடு ஆகப் பயன்படுத்தப்படுகிறது. இந்த ஒற்றைப்படி வளைய திறப்பு பலபடியாதல் வினையில் ஈடுபடும்பொழுது அதற்குச் சமமான கார்பனீராக்சைடு வாயு வெளியிடப்படுகிறது. பலபடியில் இணைக்கப்பட்டுள்ள ஒவ்வொரு லாக்டிக் அமில அலகிற்கும் சமமான வாயு வெளியிடப்படுகிறது

லாக்டிக் அமிலம் அல்லது அவ்வமிலத்தின் உப்புகளில் ஒன்றுடன் பாசுகீன் அல்லது இதற்குச் சமமான ஒன்றைச் சேர்த்து சூடுபடுத்துவதால், (உதாரணம்: டைபாசுகீன்) இச்சேர்மத்தைத் தாயரிக்கமுடியும்.


</doc>
<doc id="324911" url="https://ta.wikipedia.org/wiki?curid=324911" title="கேமிலோ டோரஸ் ரிஸ்ட்ரிபோ">
கேமிலோ டோரஸ் ரிஸ்ட்ரிபோ

கேமிலோ டோரஸ் ரிஸ்ட்ரிபோ (Camilo Torres Restrepo 3, பிப்பிரவரி 1929--15 பிப்பிரவரி 1966) என்பவர் கொலம்பியாவின் சோசலிசவாதி, மற்றும் உரோமன் கத்தோலிக்க பாதிரியார் ஆவார். இவர் தேசிய விடுதலைப்படை கொரில்லா இயக்கத்தில் உறுப்பினராக இருந்தார். கத்தோலிக்க மத நெறியைப் பரப்பும் செயலில் பாதிரியாராக இருந்த கேமிலோ புரட்சிகர மார்க்சியக் கொள்கையில் ஈடுபட்டார்.

கொலம்பியாவின் தலைநகரான பொகொடாவில் செல்வந்தர் குடும்பத்தில் பிறந்த கேமிலொ அநீதி, ஊழல் மற்றும் பொருளாதார் ஏற்றத்
தாழ்வு ஆகியவற்றுக்கு எதிராகப் போராடத் தொடங்கினார். 

இவர் கொலம்பியா தேசிய பல்கலைக்கழகத்தில் ஆசிரியர் பணியில் இருந்தபோது சமூகவியல் பிரிவைத் தொடங்கினார் 
அதன் விளைவாக மாணவர்கள் போராட்டத்திலும் பின்னர் அரசியல் போராட்டத்திலும் கலந்து கொண்டார். அரசோடும் மத நிறுவனத்தோடும் இவர் போராடும் நிலை உருவானது. கல்லூரி வேலையைத் துறந்து கொரில்லா இயக்கத்தில் இணைந்தார் 
கொலம்பிய அரசுப் படைகளுடன் ஏற்பட்ட  போரில் இவர் கொல்லப் பட்டார்.


</doc>
<doc id="324912" url="https://ta.wikipedia.org/wiki?curid=324912" title="தஞ்சாவூர் தளிகேசுவரர் கோயில்">
தஞ்சாவூர் தளிகேசுவரர் கோயில்

தஞ்சாவூர் தளிகேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூருக்கு அருகே வெண்ணாற்றங்கரையில் அமைந்துள்ளது.

இக்கோயிலில் உள்ள இறைவன் தளிகேசுவரர் ஆவார். இறைவி சுகுந்த குந்தலாம்பிகை என்றழைக்கப்படுகிறார்.

கோயிலின் முன்பு குளம் உள்ளது. குளம் அதிக நாட்களாக பராமரிப்பின்றி உள்ளது. அதற்கடுத்தபடியாக ராஜகோபுரம் காணப்படுகிறது. மூலவர் சன்னதியின் இடது புறம் இறைவி சன்னதி உள்ளது. மூலவர் சன்னதிக்கு முன்பாக நந்தி, பலிபீடமும், அடுத்து இரு புறமும் துவாரபாலகர்களும் காணப்படுகின்றனர். மூலவர் சன்னதிக்கு முன்பாக வலப்புறம் விநாயகர் உள்ளார். திருச்சுற்றில் இரு விநாயகர்கள், லிங்கத்திருமேனி, கஜேசுவரி, பாணங்கள், நாகர்கள் காணப்படுகின்றனர். அருகே சண்டிகேசுவரர் சன்னதி உள்ளது. தேவகோஷ்டத்தில் தட்சிணாமூர்த்தியும் துர்க்கையும் உள்ளனர். மூலவர் விமானத்தில் ஆனையுரித்தேவர், பைரவர், தட்சிணாமூர்த்தி, காளி, மகாவிஷ்ணு, பிரம்மா ஆகியோர் சுதை வடிவில் காணப்படுகின்றனர். கோயிலின் வலப்புறம் காணப்படுகின்ற மற்றொரு வாயிலில் கோபுரம் உள்ளது. இந்த வாயிலையே பெரும்பாலும் பயன்படுத்துகின்றனர்.

குடமுழுக்கிற்கான ஏற்பாடுகள் தற்போது (ஜனவரி 2017)நடைபெற்று வருகின்றன.


</doc>
<doc id="324915" url="https://ta.wikipedia.org/wiki?curid=324915" title="கூடலூர் சொக்கநாதர் கோயில்">
கூடலூர் சொக்கநாதர் கோயில்

கூடலூர் சொக்கநாதர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும். இந்தக் கோயில் தஞ்சாவூர்-கும்பகோணம் சாலையில் தஞ்சாவூருக்கு அருகே வெண்ணாற்றங்கரையில் கூடலூர் என்னுமிடத்தில் அமைந்துள்ளது.

இக்கோயிலில் உள்ள இறைவன் சொக்கநாதர் ஆவார். இறைவி மீனாட்சி என்றழைக்கப்படுகிறார்.

மூலவர் மேற்கு நோக்கியும், அம்மன் தெற்கு நோக்கியும் உள்ளனர். மூலவர் சன்னதிக்கு முன்பாக வலப்புறம் விநாயகர் உள்ளார். அருகே நந்தியும், பலிபீடமும் உள்ளன. வெளிச்சுற்றில் வள்ளி தெய்வானையுடன் கூடிய சுப்பிரமணியர், கன்னி மூல விநாயகர், பாலசுப்பிரமணியர் ஆகியோர் உள்ளனர். சூரியன், சனீசுவரர், பைரவர், நாகம் ஆகியோர் உள்ளனர். மூலவருக்கு இடது புறம் தட்சிணாமூர்த்தி உள்ளார். திருச்சுற்றில், மூலவர் சன்னதிக்கு வலது புறத்தில் நடராஜர் மண்டபம் உள்ளது. இக்கோயில் கரந்தை சப்தஸ்தானத்தோடு தொடர்புடைய கோயில்களில் ஒன்றாகும்.

கரந்தட்டாங்குடி சப்தஸ்தானத்தோடு தொடர்புடைய கோயில்களில் இக்கோயில்களும் ஒன்றாகும். கரந்தட்டாங்குடி சப்தஸ்தானம் என்பதானது கரந்தட்டாங்குடி, வெண்ணாற்றாங்கரை தஞ்சபுரீசுவரர் கோயில், திட்டை வசிஷ்டேசுவரர் கோயில், கூடலூர் சொக்கநாதர் கோயில், கடகடப்பை ராஜராஜேசுவரர் கோயில், புன்னைநல்லூர் கைலாசநாதர் கோயில், பூமால்ராவுத்தர் தெருவிலுள்ள வைத்தியநாதேசுவரர் கோயில் ஆகிய கோயில்களை உள்ளடக்கியதாகும். கரந்தட்டாங்குடி வசிஷ்டேஸ்வரர் கோயிலில் கிளம்புகின்ற கண்ணாடிப் பல்லக்கு மிகவும் விமரிசையாக அலங்கரிக்கப்பட்டு பிற பல்லக்குகளுடன் அனைத்து சப்தஸ்தானங்களுக்கும் சென்றுவிட்டு இறுதியில் கரந்தட்டாங்குடியை வந்தடையும். பல ஆண்டுகளாக நடைபெற்றுவந்த கரந்தட்டாங்குடி சப்தஸ்தானம் சில ஆண்டுகளாக நடைபெறவில்லை.

அநபாய சோழன் ஆட்சியின்போது பஞ்சம் வந்ததாகவும், அதனை நீக்குவதற்காக தஞ்சாவூர் பிரகதீஸ்வரர் முன்பு வழிபட்டு நின்றபோது, கூடலூருக்குப் போகும்படி இறைவனின் ஆணை கிடைக்கவே, மதுரைக்குச் சென்று அங்கிருந்த பாண்டிய மன்னனைக் கலந்து ஆலோசித்தான்.அவனுடைய குறையைத் தீர்க்கும் வகையில் மதுரை சொக்கநாதர் ஆனி மாதம் உத்திர நாளில் இங்கு வந்து அருள் தந்தார்.

இக்கோயிலில் சித்திரை தமிழ் வருடப்பிறப்பும், சித்ரா பௌர்ணமியும் சிறப்பாகக் கொண்டாடப்படுகின்ற விழாக்களாகும். இங்குள்ள பைரவருக்கு ஒவ்வொரு அஷ்டமியிலும் சூரிய அஸ்தமனத்திற்குப் பின் சிறப்புப் புசைகள் நடைபெறுகின்றன. ஆனித்திருமஞ்சனம் நடைபெறுகின்ற பஞ்ச ஆதித்ய தலங்களும் இக்கோயிலும் ஒன்றாகும்.வைகாசி, மாசி மாதங்களில் மாலை வேளையில் சூரிய ஒளி மூலவரின் மீது விழுவதைக் காணலாம். 


</doc>
<doc id="324918" url="https://ta.wikipedia.org/wiki?curid=324918" title="மும்மெத்திலீன் கார்பனேட்டு">
மும்மெத்திலீன் கார்பனேட்டு

மும்மெத்திலீன் கார்பனேட்டு "(Trimethylene carbonate)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 1,3-புரோப்பைலீன் கார்பனேட்டு என்ற பெயராலும் இச்சேர்மம் அழைக்கப்படுகிறது. இது ஒரு 6 உறுப்பினர் வளைய கார்பனேட்டு எசுத்தர் வகைச் சேர்மமாகும். நிறமற்ற திண்மமான இச்சேர்மம் சூடுபடுத்தும் போது பல்மும்மெத்தில் கார்பனேட்டாக மாற்றமடைகிறது. இத்தகைய பலபடிகள் உயிரிமருத்துவ பயன்பாடுகளைக் கொண்டுள்ளன. புரோப்பைலீன் கார்பனேட்டு இதனுடைய மாற்றிய வழிபொருளாகும். நிறமற்ற நீர்மமான இச்சேர்மம் தன்னிச்சையாக பலபடியாவதில்லை. 

1,3-புரோப்பேண்டையால் மற்றும் எத்தில் குளோரோபார்மேட்டு (பாசுகீன் பதிலி) வினைபுரிந்து அல்லது ஆக்சிடேன் மற்றும் கார்பன் டை ஆக்சைடு உடன் பொருத்தமான ஒரு வினையூக்கி வினைபுரிவதால் மும்மெத்திலீன் கார்பனேட்டு தயாரிக்கப்படுகிறது:

இந்த வளைய கார்பனேட்டு வளைய திறப்பு பலபடியாக்க வினையில் ஈடுபட்டு பல்(மும்மெத்திலீன் கார்பனேட்டு) உருவாகிறது, இந்தப் பலபடி வர்த்தக முக்கியத்துவம் உள்ள சேர்மமாகவும், உயிரிமருத்துவப் பயன்கள் கொண்டதாகவும் எளிதில் உயிரினச் சிதைவு அடையக்கூடியதாகவும் உள்ளது


</doc>
<doc id="324922" url="https://ta.wikipedia.org/wiki?curid=324922" title="கடகடப்பை ராஜராஜேசுவரர் கோயில்">
கடகடப்பை ராஜராஜேசுவரர் கோயில்

கடகடப்பை ராஜராஜேசுவரர் கோயில் தமிழ்நாட்டின் தஞ்சாவூரில் அமைந்துள்ள சிவன் கோயிலாகும்.

இந்தக் கோயில் தஞ்சாவூர்-கும்பகோணம் சாலையில் குருங்களூர் வட்டத்தில் குருங்களூர் என்னுமிடத்திற்கருகே கடகடப்பை அக்கிரகாரத்தில் ரயில்வே கேட் அருகில் உள்ளது.

இக்கோயிலில் உள்ள இறைவன் ராஜராஜேசுவரர் ஆவார். இறைவி ஆனந்தவல்லி என்றழைக்கப்படுகிறார்.

மிகவும் சிறிய கோயிலாக உள்ள இக்கோயிலில் , இறைவி. நுழைவாயிலை அடுத்து சிறிய மண்டபம் போன்ற அமைப்பு உள்ளது. மூலவர் சன்னதியின் வலப்புறம் நாகரும், விநாயகரும், இடப்புறம் வள்ளி தெய்வானையுடன் முருகனும் உள்ளனர். மூலவர் சன்னதிக்கு எதிரே நந்தியும், பலிபீடமும் உள்ளன. மூலவருக்கு இடது புறமாக இறைவியின் சன்னதி உள்ளது. இறைவியின் சன்னதிக்கு வலது புறம் தட்சிணாமூர்த்தியும், இடது புறம் தட்சிணாமூர்த்தியும் உள்ளனர். அருகே சூரியன் காணப்படுகிறார். லிங்கம் போன்ற அமைப்பில் பாணம் இருக்கும் இடத்தில் சூரியன் வித்தியாசமான நிலையில் காணப்படுகிறார்.

இக்கோயில் கரந்தட்டாங்குடி சப்தஸ்தானத்தோடு தொடர்புடைய கோயில்களில் ஒன்றாகும். கரந்தட்டாங்குடி சப்தஸ்தானம் என்பதானது கரந்தட்டாங்குடி, வெண்ணாற்றாங்கரை தஞ்சபுரீசுவரர் கோயில், திட்டை வசிஷ்டேசுவரர் கோயில், கூடலூர் சொக்கநாதர் கோயில், கடகடப்பை ராஜராஜேசுவரர் கோயில், புன்னைநல்லூர் கைலாசநாதர் கோயில், பூமால்ராவுத்தர் தெருவிலுள்ள வைத்தியநாதேசுவரர் கோயில் ஆகிய கோயில்களை உள்ளடக்கியதாகும். கரந்தட்டாங்குடி வசிஷ்டேஸ்வரர் கோயிலில் கிளம்புகின்ற கண்ணாடிப் பல்லக்கு மிகவும் விமரிசையாக அலங்கரிக்கப்பட்டு பிற பல்லக்குகளுடன் அனைத்து சப்தஸ்தானங்களுக்கும் சென்றுவிட்டு இறுதியில் கரந்தட்டாங்குடியை வந்தடையும். பல ஆண்டுகளாக நடைபெற்றுவந்த கரந்தட்டாங்குடி சப்தஸ்தானம் சில ஆண்டுகளாக நடைபெறவில்லை.

இக்கோயிலில் 2 செப்டம்பர் 1990 அன்று குடமுழுக்கு ஆனதற்கான கல்வெட்டு காணப்படுகிறது.


</doc>
<doc id="324925" url="https://ta.wikipedia.org/wiki?curid=324925" title="இராமோல்">
இராமோல்

இராமோல் "(Ramol)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு நகராட்சியும் நகரமும் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி இராமோல் நகரத்தின் மக்கள்தொகை 27,539 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இராமோல் நகரத்தின் எழுத்தறிவு சதவீதம் 65% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 71% நபர்கள் ஆண்கள் மற்றும் 57% நபர்கள் பெண்களாவர். இராமோல் நகரின் மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324927" url="https://ta.wikipedia.org/wiki?curid=324927" title="மகார்பா">
மகார்பா

மகார்பா "(Makarba)" என்பது இந்தியாவின் குசராத் மாநிலத்தில் இருக்கும் அகமதாபாத் மாவட்டத்திலுள்ள ஒரு கணக்கெடுப்பில் உள்ள ஊர் ஆகும். 

2001 ஆம் ஆண்டின் இந்திய மக்கள் தொகைக் கணக்கெடுப்பின்படி மகார்பா நகரத்தின் மக்கள்தொகை 18,090 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். மகார்பா நகரத்தின் எழுத்தறிவு சதவீதம் 60% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 69% நபர்கள் ஆண்கள் மற்றும் 51% நபர்கள் பெண்களாவர். மகார்பா நகரின் மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும்.


</doc>
<doc id="324929" url="https://ta.wikipedia.org/wiki?curid=324929" title="டாக்கா மாவட்டம்">
டாக்கா மாவட்டம்

டாக்கா மாவட்டம் (Dhaka District) (, தெற்காசியாவின் வங்காளதேச நாட்டின் தலைநகர் டாக்கா அமைந்ததும், வங்கதேசத்தின் அறுபத்தி நான்கு மாவட்டங்களில் ஒன்றாகும். இம்மாவட்டம் டாக்கா கோட்டத்தில் மத்திய வங்காள தேசத்தில் உள்ளது. வங்காள தேசத்தில் மக்கள் தொகை அடர்த்தி மிக்க மாவட்டம் ஆகும். இம்மாவட்டத்தின் நிர்வாகத் தலைமையிடம் டாக்கா நகரம் ஆகும். மெல்லிய பருத்தி நூலாலான மஸ்லின் துணிகளுக்கு டாக்கா பெயர் பெற்றது.

1463 சதுர கிலோ மீட்டர் பரப்பு கொண்ட டாக்கா மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,20,43,977 ஆக உள்ளது. அதில் ஆண்கள் 65,55,792 ஆகவும், பெண்கள் 54,88,185 ஆகவும் உள்ளனர். பாலின விகிதம் 100 பெண்களுக்கு 119 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டருக்கு 8229 நபர்கள் வீதம் உள்ளனர். சராசரி எழுத்தறிவு 70.5% ஆக உள்ளது.

டாக்கா மாவட்டத்தின் ஊரகப் பகுதியில் ஐந்து துணை மாவட்டங்கள், நகரப் பகுதிகளில் நாற்பத்தி ஒன்று துணை மாவட்டங்கள், எண்பத்தி ஆறு ஊராட்சி ஒன்றியங்கள், 1999 கிராமங்கள் மற்றும் ஒரு மாநகராட்சி கொண்டது. 92 தொகுதிகளைக் கொண்ட டாக்கா மாநகராட்சி உள்ளாட்சித் துறையில் செயல்படுகிறது. 

டாக்கா மாவட்டம் வடக்கில் காஜிப்பூர் மாவட்டம் மற்றும் தங்கையில் மாவட்டமும், தெற்கில் முன்ஷிகஞ்ச் மாவட்டம் மற்றும் இராஜ்பாரி மாவட்டமும், கிழக்கில் நாராயணன்கஞ்ச் மாவட்டமும், மேற்கில் மணிகஞ்ச் மாவட்டமும் எல்லைகளாகக் கொண்டது.

பத்மா ஆறு, தாலேஷ்வரி ஆறு, இச்சாமதி ஆறு, சீதாலட்சிய ஆறு, புரிகங்கா ஆறு மற்றும் பல சிறு ஆறுகள் டாக்கா மாவட்டத்தில் பாய்கிறது.
டாக்கா மாவட்டத்தின் ஆண்டு சராசரி மழைப் பொழிவு 1931 மில்லி மீட்டராகும். குறைந்த பட்ச வெப்பம் 11.5° செல்சியசாகவும்; அதிக பட்ச வெப்ப நிலை 34.5° செல்சியசாகவும் உள்ளது.

டாக்கா மாவட்டத்தில் 12,000 பள்ளிவாசல்களும், 3012 இந்துக் கோயில்களும், 530 கிறித்தவ தேவாலயங்களும், 174 பௌத்த விகாரங்களும் உள்ளது. 

வங்காள தேசத்தின் பெரிய வணிக மையமாக டாக்கா விளங்குகிறது. பருத்தி துணி ஆலைகள், சணல் ஆலைகள் அதிகம் கொண்ட இம்மாவட்டம், பருத்தித் துணிகள் மற்றும் ஆயத்த ஆடைகளை வெளிநாடுகளுக்கு ஏற்றுமதி செய்கிறது.


</doc>
<doc id="324934" url="https://ta.wikipedia.org/wiki?curid=324934" title="ஜான் வெய்ன்ரைட் எவான்சு">
ஜான் வெய்ன்ரைட் எவான்சு

ஜான் வெய்ன்ரைட் எவான்சு (John Wainwright Evans) (மே 14, 1909- அக்தோபர் 31, 1999) ஒரு சூரிய வானியலாளர். இவர் நியூயார்க் நகரில் பிறந்தார். இவர் தன் வாழ்நாள் முழுவதும் ஒளியியலைப் பயன்படுத்திச் சூரிய ஆய்வில் ஈடுபட்டார். இப்பணி இவருக்கு பல விருதுகளை ஈட்டித் தந்தது. சாக்கிரமெந்தோ பீக் எனும் இடத்திலுள்ள எவான்சு சூரிய ஏந்து இவர் பெயரில் வழங்குகிறது. Evans died in a murder–suicide with his wife in 1999.

எவான்சு 1932 இல் சுவார்த்மோர் கல்லூரியில்கணிதவியலில் பட்டம் பெற்றார். இவர் பென்சில்வேனியா பல்கலைக்கழக வானியல் துறையில் சிலகாலம் பணியாற்றிய பிறகு, 1936 இல் ஆர்வார்டு பல்கலைக்கழகத்தில்முதுவல் பட்டம் பெற்றார். இவர்1938 இல் இவருக்கு ஆர்வார்டு பல்கலைக்கழகம் வானியலில் முனைவர் பட்டம் அளித்த்து.

எவான்சு பின்னர் மின்னசோட்டா பல்கலைக்கழகத்திலும் மில்சு கல்லூரியிலும் ஓராண்டு காலம் பணிபுரிந்தார். கலிபோர்னியாவில் உள்ல ஓக்லாந்தில் கல்விகற்பிக்கும்போது சபோத் வான்காணகத்திலும் பணி செய்தார். அப்போது உதவிப் பேராசிரியராகவும் அமர்த்தப்பட்டார். அங்கு இவர் தனியாக, ஆனால் சற்ரே கால்ந்தாழ்த்தி இலியோத் வடிப்பியைக் கண்டறிந்தார். எவான்சு 1942 இல் உரோசெசுட்டர் பல்கலைக்கழகத்தின் ஒளியியல் நிறுவனத்துக்கு இடம்பெயர்ந்தார் அங்கு இவர் படைத் துறைக்கான பணியில் ஈடுபட்டு ஒளியியல் அமைப்புகளை உருவாக்கினார்.

இவர் 1946 இல் இருந்து 1952 வரை உயர்குத்துயர வான்காணக உதவிக் கண்காணிப்பாளராக கொலராடோ வில் பவுள்டரிலும் கிளைமேக்சிலும் இருந்துள்ளார். இவர் 1952 இல் ஐக்கிய அமெரிக்கவான்படையின் நியூமெக்சிகோ, சாக்கிரமெந்தோ பீக்கில் உள்ள புதிய மேல்காற்றுமண்டல வானாராய்ச்சி காணகத்தின் முதல் இயக்குநராக ஆனார். இவ்வமைப்பு 1976 இல் தேசிய அறிவியல் அறக்கட்டளை கட்டுபாட்டுக்கு வந்த்தும், தேசியச் சூரிய வான்காணகமாகப் பெயர் மாற்றப்பட்டுள்ளது. இந்த வான்காணக இயக்குநராக, வான்காணகம் இருந்த இட்த்துக்கும் அஞ்சலகத்துக்கும் சமுதாய மையத்துக்கும் சூரியக் கரும்புள்ளி, நியூமெக்சிகோ என்ற பெயரை இவர் தேர்வு செய்தார்.

தேசிய சூரிய காணகத்தில் எவான்சு பணிபுரியும்போது, இவருக்குப் பின்வரும் விருதுகள் அளிக்கப்பட்டன.

எவான்சு தன் பணியில் இருந்து 1974 இல் ஓய்வு பெற்றார். ஓய்வுபெற்றதும் இவருக்கு ஜார்ஜ் எல்லேரி ஃஏல் பரிசு அமெரிக்க வானியல் கழகத்தின் சூரிய இயற்பியல் பிரிவால் 1982 இல் வழங்கப்பட்டது.மேலும் இவருக்கு 1987 இல் அமெரிக்க ஒளியியல் கழகத்தால் டேவிட் இரிச்சர்சன் பதக்கம் வழங்கப்பட்டது. இதுஇவரது பயன்முறை ஒளியியலில் சிறந்த பணியாற்றியதற்காக வழங்கப்பட்ட்து. இவரது பெயர் 1987 இல் எவான்சு சூரிய ஏந்து அமைப்புக்கு இடப்பட்டது.

எவான்சு நியூமெக்சிகோவில் உள்ள சாந்தா ஃபே எனும் இடத்தில் 1999 அக்தோபர் 31 இல் தன் 89 அகவை மனைவி பெட்டி அவர்களுடன் இறந்தார். இது எதிர்ப்பாளரின் கொலையா அல்லது தற்கொலையா தெரியவில்லை.

எவான்சு பல வானியல் நூல்களையும் ஆய்வுக் கட்டுரைகளையும் எழுதியுள்ளார்.



</doc>
<doc id="324936" url="https://ta.wikipedia.org/wiki?curid=324936" title="நாக்குரு லாகுனா">
நாக்குரு லாகுனா

நாக்குரு லாகுனா "(Nakuru Lacuna )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் இடைவிட்டுத் தோன்றுகின்ற பெரிய ஏரியாகும் . 65.81° வ மற்றும் 94° மே என்ற அடையாள ஆள்கூறுகளில் தோராயமாக 175 கிலோமீட்டர் நீளம் கொண்டதாக இந்த ஏரி காணப்படுகிறது. நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள கென்யாவின் நாக்குரு ஏரியின் நினைவாக டைட்டனின் இந்த ஏரிக்கு நாக்குரு லாகுனா என்று 2013 ஆம் ஆண்டு பெயரிடப்பட்டது . டைட்டனில் உள்ள ஆறாவது மிகப்பெரிய ஐதரோகார்பன் ஏரி இதுவாகும்.


</doc>
<doc id="324939" url="https://ta.wikipedia.org/wiki?curid=324939" title="கொமில்லா மாவட்டம்">
கொமில்லா மாவட்டம்

கொமில்லா மாவட்டம் (Comilla district) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். வங்கதேசத்தின் தென்கிழக்கில் அமைந்த இம்மாவட்டம், டாக்கா நகரத்திலிருந்து நூறு கிலோ மீட்டர் தொலைவில் சிட்டகாங் கோட்டத்தில் உள்ளது. இதன் நிர்வாகத் தலைமையிடம் கொமில்லா நகரம் ஆகும்.

வங்காளதேசத்தின் தென்கிழக்கில் அமைந்த கொமில்லா மாவட்டம் 3,085 சதுர கிலோ மீட்டர் பரப்பளவு கொண்டது. இம்மாவட்டத்தின் வடக்கில் பிரம்மன்பாரியா மாவட்டம் மற்றும் நாராயணன்கஞ்ச் மாவட்டம், தெற்கில் நவகாளி மாவட்டம் மற்றும் பெனி மாவட்டம், மேற்கில் இந்தியாவின் திரிபுரா மாநிலம் மற்றும் சந்த்பூர் மாவட்டம் எல்லைகளாக அமைந்துள்ளது.

இம்மாவட்டத்தின் குறைபட்ச வெப்ப நிலை 34.3 பாகை செல்சியசும், அதிகபட்ச வெப்பநிலை 34.3 பாகை செல்சியசுமாக உள்ளது. ஆண்டு சராசரி மழைப் பொழி 2551 மில்லி மீட்டராக உள்ளது. இம்மாவட்டத்தில் மெக்னா ஆறு, கும்தி ஆறு மற்றும் தகாதியா ஆறுகள் பாய்கிறது.

கொமில்லா மாவட்டம் பதினேழு துணை மாவட்டங்களாகப் பிரிக்கப்பட்டுள்ளது. மேலும் இம்மாவட்டம் பதினெட்டு தொகுதிகள் கொண்ட ஒரு நகராட்சி மன்றமும், நூற்றி எண்பது ஊராட்சி ஒன்றியங்களையும், 3624 கிராமங்களையும் கொண்டுள்ளது. 

2011-ஆம் ஆண்டின் மக்கள் தொகை கணக்கெடுப்பின் படி, கொமில்லா மாவட்ட மக்கள் தொகை 53,87,288 ஆகும்.

கொமில்லா மாவட்டம் வேளாண்மைப் பொருளாதாரத்தை அடிப்படையாகக் கொண்டுள்ளது. கதர் துணிகள் நெய்வதைக் குடிசைத் தொழிலாக கொண்டுள்ளது. 



</doc>
<doc id="324941" url="https://ta.wikipedia.org/wiki?curid=324941" title="சோட்டோனெரா லாகசு">
சோட்டோனெரா லாகசு

சோட்டோனெரா லாகசு "(Sotonera Lacus)" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 76.75° வ மற்றும் 17.49° மே என்ற அடையாள ஆள்கூறுகளில் தோராயமாக 63 கிலோமீட்டர் நீளம் கொண்டதாக டைடனின் வடதுருவத்தின் மையத்தில் இந்த ஏரி காணப்படுகிறது. டைட்டனின் பெரிய ஏரிகள் யாவும் இதன் வடதுருவ மண்டலத்தில் காணப்படுகின்றன. 

நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள எசுப்பானியாவின் சோட்டோனெரா ஏரியின் நினைவாக டைட்டனின் இந்த ஏரிக்கு சோட்டோனெரா லாகசு என்று 2007 ஆம் ஆண்டு பெயரிடப்பட்டது


</doc>
<doc id="324942" url="https://ta.wikipedia.org/wiki?curid=324942" title="ஐந்தாம் கசபன்">
ஐந்தாம் கசபன்

ஐந்தாம் கசபன், அனுராதபுரத்தைத் தலைநகராகக் கொண்டு இலங்கையை ஆட்சிபுரிந்த சிங்கள அரசர்களுள் ஒருவன். நான்காம் கசபனுக்குப் பின்னர் இவன் அரசனானான். மன்னன் உதயனின் அரசியாக இருந்து பின்னர் நான்காம் கசபனை மணந்து இரண்டாம் முறை அரசியான திசா மூலம் நான்காம் கசபனுக்குப் பிறந்தவனே ஐந்தாம் கசபன். கி.பி. 914 இல் அரசுகட்டிலேறிய இவன் கி.பி. 923 வரை ஆட்சிபுரிந்தான்.

இவன் இறை பக்தியுள்ளவனும், புத்திக்கூர்மை உள்ளவனுமான அரசனாகக் கருதப்படுகிறான். திரிபிடகங்களை நன்கு கற்றவனும், சிறந்த கல்விமானுமான ஐந்தாம் கசபன், "தாம்பிய அத்துவ கெட்டப்பாதய" என்னும் நூலையும் எழுதியுள்ளான். இது தவிர வேறும் சில புத்த மதம் சார்ந்த நூல்களையும் இவன் எழுதியுள்ளதாகத் தெரிகிறது. இவன் ஒரு கவிஞனாகவும் விளங்கினான். பெரும் செல்வந்தனான இவனது ஆட்சிக் காலத்தில் மக்களுக்கு இன்னல்கள் ஏற்படாமல் பார்த்துக்கொண்டான். இந்த மன்னன் புத்த மதத்துக்கும் பெரும் தொண்டு ஆற்றியுள்ளான். மிரிசவெட்டி விகாரையில் அடிக்கடி புத்தமதச் சொற்பொழிவுகளுக்கு ஒழுங்கு செய்ததுடன், தகுதியில்லாத பிக்குகளை நீக்கியும் உள்ளான். 

தமிழ்நாட்டில் சோழருக்கும், பாண்டியருக்கும் ஏற்பட்ட போரில், கசபனின் நண்பனான பாண்டிய மன்னனின் வேண்டுகோளுக்கு இணங்க அவனுக்கு ஆதரவாக ஐந்தாம் கசபன் படைகளை அனுப்பினான். இரண்டு படைகளையும் நடத்திச் சென்ற பாண்டியன், சோழரை வெற்றிகொள்ள முடியாத நிலையில், தனது எண்ணத்தைக் கைவிட்டுத் திரும்பிவிட்டான். சிங்களப் படைகளின் தளபதி தொற்று நோய் வாய்ப்பட்டு இறந்தான். சிங்களப் படையினர் பலரும் அதே நோயினால் உயிரிழந்தனர். இறந்த தளபதியின் இடத்துக்கு அவனுடைய மகனுக்குத் தளபதி பதவியை ஐந்தாம் கசபன் வழங்கினான்.



</doc>
<doc id="324946" url="https://ta.wikipedia.org/wiki?curid=324946" title="நிகோலாய் சுதெபனோவிச் செர்னிக்">
நிகோலாய் சுதெபனோவிச் செர்னிக்

நிகோலாய் சுதெபனோவிச் செர்னிக் (Nikolay Stepanovich Chernykh) () (அக்தோபர் 6, 1931- மே 26, 2004) ஒரு சோவியத் ஒன்றிய வானியலாளரும் உருசிய வானியலாளரும் ஆவார்.

இவர் உசுமான் எனும் உருசிய நகரில் பிறந்தார் இது அன்றைய வொரோனேழ் ஒப்லாசுத்திலும் இன்றைய இலிபெத்சுக் ஒப்லாசுத்திலும் உள்லது. இவர் வானியலிலும் சூரியக் குடும்ப சிறு வான்பொருள்களின் இயக்கவியலிலும் சிறப்பாக தேர்ச்சி பெற்றுள்ளார், இவர் 1963 முதல் உக்கிரைனில் உள்ள கிரீமிய வானியற்பியல் காணகத்தில் பனிபுரிந்தார்.

இவர் இரண்டு பருவமுறை வால்வெள்ளிகளைக் கண்டுபிடித்தார். அவை 74பி/சுமிர்னோவா செர்னிக், 101பி/செர்னிக் என்பனவாகும்.இவர் ஏராளமான குறுங்கோள்களைக் கண்டுபிடிதுள்ளார். இவற்றில் குறிப்பாக 2867 சுட்டின்சும் திரோயான் குறுங்கோள் 2207 அந்தெனாரும் அடங்கும். இவர் தன் மனைவி இலியூத்மிளா செர்னிக்குடன் (Людмила Ивановна Черных) பணிபுரிந்துள்ளார். குறுங்கோள் 2325 செர்னிக் 1979 இல் செக் வானியலாலர் அந்தோனின் மிர்கோசு அவர்களால் கண்டுபிடிக்கப்பட்டு இவர்கள் பெயர் இடப்பட்டது.

 எல்.ஐ. செர்னிக் உடன்



</doc>
<doc id="324948" url="https://ta.wikipedia.org/wiki?curid=324948" title="இலதோகா லாகசு">
இலதோகா லாகசு

இலதோகா லாகசு "(Ladoga Lacus)" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 74.8° வ மற்றும் 26.1° மே என்ற அடையாள ஆள்கூறுகளில் தோராயமாக 110 கிலோமீட்டர் நீளம் கொண்டதாக டைடனின் வடதுருவத்தில் இந்த ஏரி காணப்படுகிறது.நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் 2004 ஆம் ஆண்டில் இந்த ஏரியைக் கண்டுபிடித்தது. பூமியில் உள்ள உருசியாவின் இலதோகா ஏரியின் நினைவாக டைட்டனின் இந்த ஏரிக்கு இலதோகா லாகசு என்று பெயரிடப்பட்டது .


</doc>
<doc id="324952" url="https://ta.wikipedia.org/wiki?curid=324952" title="மேக்காய் லாகசு">
மேக்காய் லாகசு

மேக்காய் லாகசு "(Mackay Lacus )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 78.32° வ மற்றும் 97.53° மே என்ற அடையாள ஆள்கூறுகளில் தோராயமாக 180 கிலோமீட்டர் நீளம் கொண்டதாக டைடனின் வடதுருவத்தில் இந்த ஏரி காணப்படுகிறது நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள மேற்கு ஆசுத்திரேலியாவின் மேக்காய் ஏரியின் நினைவாக டைட்டனின் இந்த ஏரிக்கு மேக்காய் லாகசு என்று பெயரிடப்பட்டது .


</doc>
<doc id="324955" url="https://ta.wikipedia.org/wiki?curid=324955" title="நிக்கொலாய் பரபாசொவ்">
நிக்கொலாய் பரபாசொவ்

நிக்கொலாய் பாவ்லோவிச் பரபாசொவ் ("Nikolay Pavlovich Barabashov", மார்ச்சு 30, 1894, கார்க்கோவ், கார்க்கொவ் அரசு, உருசியப் பேரரசு - ஏப்பிரல் 29, 1971) ஒரு சோவியத் ஒன்றிய வானியலாளரும் உருசிய வானியலாளரும் ஆவார்.

இவர் உக்கிரைனில் உள்ள கார்க்கிவ் பல்கலைக்கழகத்தில் 1919 இல் பட்டம் பெற்றார்; கார்க்கிவ் வான்காணக இயக்குநராக 1930 இல் பணியாற்றினார்; இவர் 1934 இல் கார்க்கிவ் பல்கலைக்கழகப் பேராசிரியர் ஆனார், 1934; இவர் 1943 முதல் 1946 வரை கார்க்கிவ் பல்கலைக்கழக் காப்பாளர் (Rector) ஆக இருந்தார். இவர் 1948 இல் உக்கிரைனிய சோவியத் அறிவியல் கல்விக்கழகத்தில் உறுப்பினர் ஆனார்.

இவரும் 1961 இல் எடுக்கப்பட்ட நிலாவின் சேய்மைப்புற ஒளிப்படங்களின் ஆசிரியர் ஆவார். இது "நிலாவின் மறுபக்க நிலப்படம்" எனப்பட்டது. செவ்வாயில் உள்ள பரபாசொவ் குழிப்பள்ளம் 1973 இல் இவரது பெயர் இடப்பட்டுள்ளது. சோவியத் வானியலாளர் நிகோலாய் சுதெபனோவிச் செர்னிக்கால் கண்டுபிடிக்கப்பட்ட 2883பரபாசொவ் எனும் சிறுகோளுக்கு 1978 இல் இவரது பெயர் இடப்பட்டுள்ளது.




</doc>
<doc id="324961" url="https://ta.wikipedia.org/wiki?curid=324961" title="அமிலக் காப்புறை">
அமிலக் காப்புறை

அமிலக் காப்புறை "( Acid mantle)" என்பது மனித தோலின் மேற்புறத்தில் காணப்படும் மிகநுண்ணிய சற்று அமிலத்தன்மை கொண்ட மென்படலமாகும் . பாக்டீரியா , வைரசு மற்றும் தோலில் ஊடுருவிச் செல்லும் சாத்தியமுள்ள எல்லா நுண்ணுயிரிகளையும் இப்படலம் தடுத்து நிறுத்துகிறது. தோலில் காணப்படும் கொழுப்புச் சுரப்பிகள் இப்படலத்தைச் சுரக்கின்றன. தோலின் pH 4.5 மற்றும் 6.2 என்ற அளவில் சற்று அமிலத்தன்மையுடன் இருக்கும். இரத்தத்தின் pH 7.4 என்ற அளவில் காரத்தன்மையுடன் உள்ளது. தோலின் கார அமிலத் தன்மைக்கு ஏற்ப தகவமைத்துக் கொண்ட நோயுண்டாக்கும் பாக்டீரியாவால் உட்புறத் திசுக்களைச் சென்றடைய இயல்கிறது. பின்னர் அது குறைவான தகவமைப்புள்ள சூழலின் மீது எதிர்ப்பை காட்டத் தொடங்குகிறது. வெளிப்புற அமிலத்தன்மையும், உட்புற காரத்தன்மையும் நோயுண்டாக்கும் பாக்டீரியாக்களை எதிர்த்து உடலைப் பாதுகாக்கிறது. 


</doc>
<doc id="324963" url="https://ta.wikipedia.org/wiki?curid=324963" title="முகம்மது நபி நிகழ்த்திய அற்புதங்கள்">
முகம்மது நபி நிகழ்த்திய அற்புதங்கள்

முகம்மது நபி (ஸல்) அவர்கள் நிகழ்த்திய அற்புதங்கள் 
என்பது இஸ்லாமிய நம்பிக்கையின்படி தனது வாழ்நாளில் முகம்மது நபியால் நிகழ்த்தப்பட்ட இயற்கைக்கு மீறிய நிகழ்வுகளாகும். இவற்றில் பெரும்பாலான அற்புதங்கள் குர்ஆனில் அல்லது ஹதீஸ்கள் மூலம் எடுத்து காட்டப்படுகின்றன. 

முகம்மது நபியின் அற்புதங்கள், உணவை அதிகரிக்க வைத்தல், மறைந்திருக்கும் நீரை வெளிப்படுத்தல், மறைவானவை குறித்த அறிவு, தீர்க்கதரிசனங்கள், மருத்துவ சிகிச்சைமுறைகள், இயற்கை நிகழ்வுகள் மீதான ஆற்றல் எனப் பரந்த அளவில் அமைந்திருந்தன. 

வரலாற்றாசிரியர் டெனிஸ் கிரில் கூற்று படி, அல் குர்ஆன் மூலம் மட்டுமே தெளிவாக முகம்மது நபியின் அற்புதங்களை விவரிக்க முடியாது. எனினும், பல அற்புதங்கள் குர்ஆனில் கூறப்பட்டு பின் அதனுடைய மேலதிகத் தகவல்கள் ஹதீஸ்கள் மூலம் விவரிக்கப்பட்டுள்ளன. 
ஹதீஸ்கள் முகம்மது நபியின் அற்புதங்கள் விளக்குவதில் இன்றியமையாததாக உள்ளது. 


பள்ளிவாசல் சென்று அங்கிருந்து விண்ணுலகம் சென்ற இரவுப் பயணம்) 











</doc>
<doc id="324968" url="https://ta.wikipedia.org/wiki?curid=324968" title="காக்ஸ் பஜார் மாவட்டம்">
காக்ஸ் பஜார் மாவட்டம்

காக்ஸ் பஜார் மாவட்டம் (Cox's Bazar) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் உள்ளது. சிட்டகாங் நகரத்திலிருந்து 150 கிலோ மீட்டர் தொலைவில் தெற்கில் காக்ஸ் பஜார் மாவட்டம் உள்ளது. வங்காள தேசத்தின் தென்கிழக்கில் வங்காள விரிகுடாவின் வடக்கில் அமைந்த இம்மாவட்டத்தின் நிர்வாகத் தலைமையிடம் நகரம் காக்ஸ் பஜார் நகரம் ஆகும். காக்ஸ் பஜார் நகரத்தின் பரப்பளவு 6.85 சதுர கிலோ மீட்டராகும்.பிரித்தானிய இந்தியாவில் படைத் தலைவராக இருந்த "கேப்டன் ஹிரம் காக்ஸ்" (இறப்பு:1798) என்பவரின் பெயரால் இந்நகரத்திற்கு பெயர் காக்ஸ் பஜார் என பெயர் சூட்டப்பட்டது. இதற்கு முன்னர் காக்ஸ் பஜார் நகரத்தின் பெயர் "பனோவா" (மஞ்சள் பூ) என இருந்தது. காக்ஸ் பஜார் மீன் பிடி துறைமுகமாகும். உலகின் இயற்கையான நூற்றி இருபது கிலோ மீட்டர் நீளமுடைய கடற்கரை கொண்டதும், சுற்றுலாத் தலாமாகவும் காக்ஸ் பஜார் விளங்குகிறது. 

காக்ஸ் பஜார் மாவட்டம் 2491.86 சதுர கிலோ மீட்டர் பரப்பளவு கொண்டது. இதன் வடக்கில் சிட்டகாங் மாவட்டம், தெற்கிலும், மேற்கிலும் வங்காள விரிகுடா, கிழக்கில் பந்தர்பன் மாவட்டம் எல்லைகளாக உள்ளது. இம்மாவட்டத்தின் முக்கிய ஆறுகளாகவும், கால்வாய்களாகவும் மாதாமுகுரி ஆறு, பக்காளி ஆறு, ரேஜு கால் ஆறு, நப் கால் ஆறு, மகேஷ்காளி கால்வாய் மற்றும் குதுப்தியா கால்வாய்கள் உள்ளது. இம்மாவட்டம் 1984-இல் புதிதாக உருவாக்கப்பட்டது. 

காக்ஸ் பஜார் மாவட்டம் நிர்வாக வசதிக்காக எட்டு துணை மாவட்டங்களாகப் பிரிக்கப்பட்டுள்ளது. அவைகள்: சக்காரியா, காக்ஸ் பஜார் சதர், குடுப்தியா, மகேஷ்காளி, ராமு, தேக்னாப், உக்கியா, பெகுவா என்பனவாகும். மேலும் இம்மாவட்டம் 71 ஊராட்சி ஒன்றியங்களும், 989 கிராமங்களையும் கொண்டுள்ளது. 

2491.85 சதுர கிலோ மீட்டர் பரப்பு கொண்ட டாக்கா மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 22,89,990 ஆக உள்ளது. அதில் ஆண்கள் 11,69,604 ஆகவும், பெண்கள் 11,20,386 ஆகவும் உள்ளனர். பாலின விகிதம் 104 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 919 நபர்கள் வீதம் வாழ்கின்றனர். சராசரி எழுத்தறிவு 39.3% ஆக உள்ளது. 4,15,954 வீடுகளும் உள்ளது. 

காக்ஸ் பஜார் மாவட்டத்தின் குறைந்த வெப்பநிலை 16.1° செல்சியாகவும், அதிக வெப்பநிலை 32.8° செல்சியஸாகவும் உள்ளது. ஆண்டு சராசரி மழைப் பொழி 4285 மில்லி மீட்டராகும். 

காக்ஸ் பஜார் மாவட்டத்தின் முக்கிய வருவாய் சுற்றுலாத் துறை, வேளாண்மை மற்றும் மீன் பிடித்தல் மூலம் கிடைக்கிறது. 

காக்ஸ் பஜார் உள்ளூர் வானூர்தி நிலையம் வெளிநாட்டு மற்றும் உள்நாட்டு சுற்றுலாப் பயணிகளின் போக்குவரத்திற்கு உதவுகிறது. நீர் வழி 
தடங்கள் மூலம் படகு போக்குவரத்து அதிக அளவில் உள்ளூர் மக்களால் பயன்படுத்தப்படுகிறது.




</doc>
<doc id="324970" url="https://ta.wikipedia.org/wiki?curid=324970" title="குணால் காஞ்சாவாலா">
குணால் காஞ்சாவாலா

குணால் காஞ்சாவாலா (பிறப்பு:14 ஏப்ரல் 1972), இந்தி மொழிப் பின்னணிப் பாடகர். இவர் கன்னடம், பெங்காலி, மராத்தி ஆகிய மொழிகளிலும் பாடியுள்ளார். இந்தியில் மர்டர் என்ற திரைப்படத்தில் "பீஜே ஷாந்த் தேரே" என்ற பாடலும், கன்னடத்தில் ஆகாஷ் என்ற திரைப்படத்தில் "நீனே நீனே" என்ற பாடலும் இவர் பாடியவற்றில் புகழ் பெற்றவை. இவர் ஜீ சினி விருது பெற்றுள்ளார்.


</doc>
<doc id="324972" url="https://ta.wikipedia.org/wiki?curid=324972" title="பின்வழி குண்டேற்றுதல்">
பின்வழி குண்டேற்றுதல்

பின்வழி குண்டேற்றுதல் அல்லது குழலாசன குண்டேற்றம் என்பது தோட்டாப்பொதி அல்லது எறிகணையை, குழலின் பின்புறத்தில் இருக்கும் அறையினுள் புகுத்தப்படும் குண்டேற்ற முறை ஆகும். இவ்வகையில் குண்டேற்றப்படும் சுடுகலன்கள் பின்வழி-குண்டேற்ற துப்பாக்கி/பீரங்கி என்று அறியப்படும்.

பெரும் அளவில் உற்பத்தியாகும் நவ்வென சுடுகலன்கள் பின்வழி-குண்டேற்றப்படுபவை தான் (வாய்வழியாக குண்டேற்றப்படும் மோர்ட்டர் மட்டும் விதிவிலக்கு).

நீண்ட குழாய்க்குள் எறியத்தை,(அதிலும் மரையிடுதலால் ஏற்பட்ட சுருளையான பள்ளங்கள் இருக்கும் குழலுள்) திணிப்பதைவிட, துப்பாக்கி/பீரங்கியின் பின்புறத்தில் சீக்கிரமாக குண்டேற்றலாம். குறைவான மீள்குண்டேற்ற நேரம் தான் பின்வழி குண்டேற்றுதலின் சாதகம் ஆகும். 

 பர்கண்டியில் 14-ஆம் நூற்றாண்டில் தான் பின்வழி குண்டேற்றம் வந்தது, ஆனால் 19-ஆம் நூற்றாண்டில் தான் இது நன்கு மேம்படுத்தப்பட்டது. 

கொல்லர்களுக்கு சுடுகலனின் பின்பகுதியை அடைப்பது தான் மிகப்பெரும் சவாலாக இருந்தது. சிறு துப்பாக்கிகளில் இப்பிரச்சினை, வெடிப்பொதி பயன்பாட்டால் தீர்வு கிடைத்தது. எறிகனையை சுடும் பீரங்கிகளில் திருகடைப்பால் தீர்வு கிடைத்தது.



</doc>
<doc id="324974" url="https://ta.wikipedia.org/wiki?curid=324974" title="சிட்டகாங் மாவட்டம்">
சிட்டகாங் மாவட்டம்

சிட்டகாங் மாவட்டம் (Chittagong District) (, தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் சிட்டகாங் கோட்டத்தில் உள்ளது. வங்காளதேசத்தின் தென்கிழக்கில் அமைந்த இம்மாவட்டத்தின் நிர்வாகத் தலைமையிடம் சிட்டகாங் நகரம் ஒரு மாநகராட்சியும் ஆகும். இம்மாவட்டத்தின் பெரும் பகுதி வங்காள விரிகுடாவின் கிழக்கிலும், சிறு பகுதி மேற்கிலும் அமைந்துள்ளது.

இயற்கை துறைமுகமான சிட்டகாங் துறைமுகம், வங்காளதேசத்தின் இரண்டாவது பெரிய துறைமுகமாகும். 

சிட்டகாங் மாவட்டம் பதினான்கு துணை மாவட்டங்களாகப் பிரிக்கப்பட்டுள்ளது. இம்மாவட்டம் இருபத்தி ஆறு காவல் நிலையங்களும், 1,267 கிராமங்களும் கொண்டுள்ளது.

5282.92 சதுர கிலோ மீட்டர் பரப்பு கொண்ட சிட்டகாங் மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 76,16,352 ஆக உள்ளது. அதில் ஆண்கள் 38,38,854 ஆகவும், பெண்கள் 37,77,498 ஆகவும் உள்ளனர். பாலின விகிதம் 100 பெண்களுக்கு 102 ஆண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1,442 நபர்கள் வீதம் வாழ்கின்றனர். சராசரி எழுத்தறிவு 58.9% ஆக உள்ளது. 
வேளாண்மை, மீன் பிடித்தல், ஏற்றுமதி மற்றும் இறக்குமதி இம்மாவட்டத்தின் முக்கியப் பொருளாதாரம் ஆகும். 

சிட்டகாங் மாவட்டத்தில் 13148 பள்ளிவாசல்களும், 1025 இந்துக் கோயில்களும், 535 பௌத்த விகாரங்களும் மற்றும் 192 கிறித்தவ தேவாலயங்களும் உள்ளது.



</doc>
<doc id="324983" url="https://ta.wikipedia.org/wiki?curid=324983" title="ராஜசாகி மாவட்டம்">
ராஜசாகி மாவட்டம்

ராஜசாகி மாவட்டம் (Rajshahi District) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் ராஜசாகி கோட்டத்தில் உள்ளது. இம்மாவட்டத்தின் நிர்வாகத் தலைமையிடம் நகரம் ராஜசாகி ஒரு பெருநகர மாநகராட்சியும் ஆகும்.

ராஜசாகி மாவட்டத்தின் வடக்கில் நவகோன் மாவட்டமும், கிழக்கில் நத்தோர் மாவட்டமும், தெற்கில் நவாப்கஞ்ச் மாவட்டம் மற்றும் பத்மா ஆறும், மேற்கில் இந்தியாவின் மேற்கு வங்காளமும் எல்லைகளாக அமைந்துள்ளது. 

இம்மாவட்டத்தில் 146 கிலோ மீட்டர் நீளத்திற்கு பத்மா ஆறு, மகாநந்தா ஆறு, போரல் ஆறு மற்றும் நரோத் ஆறுகள் பாய்கிறது. 

ராஜசாகி மாவட்டம் பதின்மூன்று துணை மாவட்டங்களைக் கொண்டது. அவைகள்: பகா, சார்காட், துர்காப்ப்பூர், கோதகரி, மோகன்பூர், பாபா, புதியா, தாகூர், போவ்லியா, மதிகர், ராஜ்பரா மற்றும் ஷா மக்தம் ஆகும். இம்மாவட்டத்தில் ஒரு பெருநகர மாநகராட்சியும், 14 நகராட்சிகளும், 71 ஊராட்சி ஒன்றியங்களும், 1727 கிராமங்களும் கொண்டுள்ளது.

1270 கிலோ மீட்டர் நீளம் கொண்ட 96 தார்ச் சாலைகள், 546 கிலோ மீட்டர் நீளம் கொண்ட 108 சாதாரண சாலைகள் மற்றும் 63 கிலோ மீட்டர் நீளம் கொண்ட இருப்புப் பாதைகள் மாவட்டத்தின் மற்றும் நாட்டின் பிற நகரங்களுடன் இணைக்கிறது. 

ராஜசாகி பெருநகரத்தை பட்டு நகரம் என்று அழைக்கப்படுகிறது. வங்காளதேசத்தின் தேசிய பட்டு வாரியம் ராஜசாகி நகரத்தில் உள்ளது. ராஜசாகி மாவட்டம் மாம்பழங்களுக்கும், பட்டுச் சேலைகளுக்கும் புகழ் பெற்றது. 

2425.37 சதுர கிலோ மீட்டர் பரப்பு கொண்ட ராஜசாகி மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 25,95,197 ஆக உள்ளது. அதில் ஆண்கள் 13,09,890 ஆகவும், பெண்கள் 12,85,307 ஆகவும் உள்ளனர். பாலின விகிதம் 102 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 1070 நபர்கள் வீதம் வாழ்கின்றனர். சராசரி எழுத்தறிவு 53.00% ஆக உள்ளது. இம்மாவட்டத்தின் அஞ்சல் சுட்டு எண் 6000 ஆகும். இம்மாவட்டம் ஆறு வங்காளதேச நாடாளுமன்றத் தொகுதிகளைக் கொண்டுள்ளது.

இம்மாவட்டத்தில் மாம்பழம், நெல், சணல், கரும்பு, பருப்பு வகைகள், கோதுமை, புகையிலை, வெற்றிலை, நிலக்கடலை வேளாண்மை நன்கு நடைபெறுகிறது.


</doc>
<doc id="324987" url="https://ta.wikipedia.org/wiki?curid=324987" title="அராலி வண்ணப்புரம் சிவன் கோவில்">
அராலி வண்ணப்புரம் சிவன் கோவில்

ஈழவள நாட்டின் உத்தர பாகத்திலே யாழ்ப்பாண நகரத்தின் மேற்றிசைக்கண் பண்தொட்டுப் பலவகைச் சிறப்புடனும் நீர்வளம், நிலவளம் மலிந்தும், செஞ்சலிகள் நிறையப் பெற்றதும், மூர்த்தி, தலம், தீர்த்தம் ஒருங்கே அமையப் பெற்றதுமாய் விளங்கும் அராலிக் கிராமத்தின் மத்தியிலே, வண்ணப்புரம் என்னும் இடத்தில் ஸ்ரீ விசாலாக்ஷி அம்பாள் சமேத விஸ்வநாதேஸ்வரர் தேவஸ்தானம் அமைந்திருக்கிறது. 

இத் தேவஸ்தானத்திலே விநாயகப்பெருமான், விஸ்வநாதேஸ்வரர், விசாலாக்ஷி அம்பாள், சதாசிவேஸ்வரர், கயவல்லி மகாவல்லி சமேத சுப்பிரமணியர், சனீஸ்வரர், தட்ஷணாமூர்த்தி, சந்தானகோபாலர், நவக்கிரகமூர்த்திகள், நந்தி பலி பீடம், வைரவர், சண்டேசுரர் முதலிய தெய்வாம்ச மூர்த்தங்கள் இற்றைக்குப் பல  ஆண்டுகளுக்கு முன் பிரதிஷ்டை செய்யப் பெற்று அன்பர்கள் அடியார்கள் யாவருக்கும் அருள்பாலித்துக் கொண்டிருக்கிறார்கள்.

ஐந்து பிரிவுகளை உள்ளடக்கிய அராலிக் கிராமத்தின் மத்தியிலே ஈசானம், தற்புருஷம், அகோரம், வாமதேவம், சத்தியோயாதம் என்னும் ஐந்து திருமுகங்களுடன் படைத்தல், காத்தல், அழித்தல், அருளல், மறைத்தல் என்னும் ஐந்தொழில்களையும் புரிந்துகொண்டு  ஸ்ரீ விசாலாக்ஷி அம்பாள் சமேத விஸ்வநாதேஸ்வரர் வீற்றிருக்கின்றார். பரிவார மூர்த்தங்கள் அவரைச் சுற்றிவர அவரவர்க்கு ஆகம ரீதியாக வகுக்கப்பட்ட இடங்களில் வீற்றிருக்கின்றனர்.அங்கே நித்திய 
நைமித்திய கருமங்கள் யாவும் காலத்துக்கு காலம் ஆகம முறைப்படி தவறாது நடைபெற்று வருகின்றன. ஆலயத்தின் தெற்கு திசையில் விசாலமான தீர்த்தக்கேணி அமைந்துள்ளது. பொதுவாக உலக மக்கள் யாவருக்கும், சிறப்பாக அராலி, வட்டுக்கோட்டை கிராம மக்களுக்கும் வழிபாடு செய்வதற்கேற்ற சிவஸ்தலம் இவ்வாலயம் என்றால் மிகையாகாது.

இத்தேவஸ்தானம் அக்காலத்தில் வண்ணாம் புலம் சிவன் கோவில், அராலி சிவன் கோவில், அராலி விசுவநாதசுவாமி கோவில், கொட்டைக்காட்டு சிவன் கோவில் என வழங்கி வந்தமையால் பழைய உறுதிச் சாதனங்களிலோ, கையெழுத்துப் பிரதிகளிலோ மேற்கூறிய ஏதாவதொரு பெயர் காணப்படலாம். தற்பொழுது அராலி வண்ணப்புரம் விசாலாக்ஷி அம்பாள் சமேத விஸ்வநாதேஸ்வரர் தேவஸ்தானம் என வழங்கப்பெற்று வருகின்றது.

யாழ்ப்பாண வண்ணார்பண்ணை வைத்திலிங்கச் செட்டியாரும், பிரம்மஸ்ரீ நா. விஸ்வநாத சாஸ்திரிகளும் காசிக்குச் சென்று சிவலிங்கம் கொண்டு வந்து,யாழ்ப்பாணத்தில் வந்து  செட்டியார்  ,விரும்பிய லிங்கம் ஒன்றை சாஸ்திரிகளை  எடுக்கச் சொல்ல, அவர் சிறிதாக  இருந்த சிவலிங்கத்தை எடுத்தார். பின் இரு சிவலிங்கத்தையும் நிறுத்துப் பார்த்தபோது சிறிதாக  இருந்த சிவலிங்கமே பாரமாய் இருந்தது கண்டு பிடிக்கப்பட்டது. இதில் இருந்து செட்டியார் எடுத்த லிங்கம் செல்வத்தைக்கொடுப்பது என்றும், சாஸ்திரியார் எடுத்த லிங்கம் மோட்சத்தைக்குறிப்பது என்றும் கூறினாராம். இதற்குச்  சாட்சியாக வண்ணைவைத்தீஸ்வரன் கோவிலுக்கு தருமசாதனம் செய்யப்பட்ட நிலம் ஏராளமாக யாழ்ப்பாணத்தில் காணப்படுகின்றது. மோட்சத்தை கொடுக்கவல்ல லிங்கத்தை சாஸ்திரியார்  எடுத்து இங்கு கொண்டுவந்து பிரதிஷ்டை செய்தார். மற்றைய லிங்கம் வண்ணார்பண்ணையில் செட்டியாரவர்களால்   பிரதிஷ்டை செய்விக்கப்பெற்றது. இருவருக்கும் நெருங்கிய ஒற்றுமை உண்டு. வண்ணார்பண்ணைச் சிவனும், வண்ணபுரம் சிவனும் ஒரேகாலத்தில் பிரதிஷ்டை செய்யப் பெற்றன.

இத் தேவஸ்தானம் இன்றைக்குப் பல ஆண்டுகளுக்கு முன் அராலி மேற்கிலிருந்து காலஞ்சென்ற சந்திரசேகர ஐயர் இராமலிங்க ஐயர் என்பவர் அவ்வூர் பரமர் விநாயகரிடத்தில் 1713ஆம் ஆண்டு ஐப்பசி மாதம் 08 ஆம் திகதி அறுதி வாங்கிய ஓலை உறுதிப்படி அராலி தெற்கும் மேற்கும் இறையிலிருக்கும் வண்ணாம் புலம் என்னும் காணியிலும், குறித்த இராமலிங்க ஐயரின் சகோதரர்களாலும், அப்பரம்பரையினாலும் வாங்கி விடப்பட்ட காணியிலும், சிதம்பர உடையார் என்பவராலும் சந்ததியனராலும் வாங்கி விடப்பட்ட காணியிலும் குறித்த இராமலிங்க ஐயரின் பேரனாகிய நா. விஸ்வநாதசாஸ்திரியார் அவர்களால் 1796 ஆம் ஆண்டு சித்திரை மாதம் 5 ஆம் திகதி சங்குஸ்தாபனம் (அஸ்திவாரம்) செய்யப்பெற்று ஊர்ப் பொதுத் தருமமாகக் கோவில் கட்டுவித்துக் காசியிலிருந்து சிவலிங்கம் கொண்டு வந்து 1843 ஆம் ஆண்டு ஆனி மாதம் 24 ஆம் திகதி பிரதிஸ்டை செய்யப்பெற்று விசுவநாதசுவாமி கோவில் என்னும் பெயருடன் அக்காலத்தில் வழங்கி வந்தமை அறியக்கூடியதாக இருக்கின்றது. 

இன்றைக்கு நூற்றைம்பது வருடங்களுக்கு முன் அதாவது கோவில் ஆரம்பகாலத்தில் விநாயகர் கோவில், விசுவநாத சுவாமி கோவில், விசாலாட்சி அம்பாள் கோவில், சுப்பிரமணியர் கோவில், வைரவர் கோவில் என்பனவும் பின்பு காலத்துக்கு காலம் இன்று வரையில் (பல வருடங்கள் முன் பின்னாக ) சதாசிவேஸ்வரன் கோவில், சனீஷ்வரன் கோவில், சண்டேசுவரர் கோவில், சந்தானகோபாலர் கோவில், தட்சணாமூர்த்தி கோவில், நவக்கிரக கோவில் முதலியனவும் கட்டப்பெற்று அந்தந்த மூர்த்திகள் பிரதிஸ்டை செய்யப் பெற்றிருக்கின்றன.

உற்சவ மூர்த்தங்களாக விநாயகர், கெளரியம்பாள் சமேத சந்திரசேகரர், அல்லியங்கோதா சமேத சோமாஸ்கந்தர், கயவல்லி மகவல்லி சமேத சுப்பிரமணியர், சிவகாமசவுந்தரியம்பாள் சமேத சிதம்பரேஸ்வரர், (ஸ்ரீ நடராஜப் பெருமான் ) சண்டேசுவரர் முதலிய தெய்வாம்ச மூர்த்தங்களும் பிரதிஸ்டை செய்யப்பெற்று  அவரவர்க்குரிய திருவிழா நாட்களில் வீதிவலம் வந்து அன்பர்களுக்கு அருள்பாலித்துக் கொண்டிருக்கிறார்கள்.

தினசரி மூன்று காலப்பூசைகளும் வெள்ளிக்கிழமை தோறும் பஜனை வழிபாடுகளும், மாதாந்த விசேஷ தினங்களும், நவராத்திரி, திருவெம்பாவை, நடராஜர் அபிஷேக தினங்கள் ஆறும், ஆனி உத்தர தினத்தை தீர்த்தமாகக் கொண்டு முன்பு 9 நாட்கள் கொடியேற்றத்  திருவிழாக்களும் நடைபெற்று வருகின்றது.

ஆரம்ப காலந் தொடங்கி சிதம்பார உடையார், ஆறுமுக உடையார், விசுவநாதர், ஆறுமுகம், சு. இராமலிங்கம் என்பவர்களால் முறையே 
பரிபாலிக்கப்பெற்று வந்தது. 1974 ஆம் ஆண்டு  பிற்பகுதி தொடக்கம் "ஆலய பரிபாலனசபை" பொறுப்பேற்று இன்றுவரை பரிபாலித்து வருகின்றது.

கோவில்  திருப்பணிகள் காலத்துக்கு காலம் தேவைக்கேற்ப பொதுமக்களின் பொருள் கொண்டு நடைபெற்று வருகின்றது. 1964 இல் சகல கோவிற் திருத்தங்களும், 1978 இல் மணிக்கோபுரம் ஒன்றும், 1984, 1895 இல் சகல கோவிற் திருத்தங்களும் 1990 இல் நடராஜர் 
கோவிலும், 2008 ஆம் ஆண்டு அன்னதான மடமும், அண்மையில் 2015 ஆம் ஆண்டில் விசாலமான தேர்முட்டியும் குறிப்பிடத்தக்க பெருந்திருப்பணிகளாக நிறைவேறியிருக்கின்றன.

இத்தேவஸ்தானத்திற்கு எத்தனையோ அன்பர்கள் காணிகள், வளவுகள் தருமசாதனம் செய்திருக்கிறார்கள். திருப்பணிகளைத் தனித்தும் பொருள் சேகரித்தும் நிறைவேற்றியுள்ளனர்.

முதன் முதல் ஆரம்பம் 1864 ஆம் ஆண்டு தொடங்கி நடைபெற்று, 1888-1898 நிறுத்தப்பட்டு, பின்பும் 1915 வரை நடைபெற்றது. பின்பும் சில காலம் நிறுத்தப்பட்டு இருந்தது. 1926 இல் நடைபெற்ற கும்பாபிஷேகத்தின் பின் இரண்டு, மூன்று வருடம் நடைபெற்று பின்பு நிறுத்தப்பட்டது. 1965 ஆம் ஆண்டு நடைபெற்ற கும்பாபிஷேகத்தின் 1966 தொடக்கம் திருவிழா ஆரம்பித்து நடைபெற்று வந்தது. 1984-1987 நிறுத்தப்பட்டு, 1988 தொடக்கம் தொடர்ச்சியாக திருவிழா நடைபெற்று வருகின்றது.

1856 ஆம் ஆண்டு நடைபெற்ற விக்னேஷ்வரப் பிரதிஷ்டையின் பொது கோவில் ஆதீனகர்த்தாவும் பிரதிஸ்டோற்சவ ஆசாரியருமாகிய ச. கங்காதரக்குருக்கள் (செல்லையாக்குருக்கள்) அவர்களால் நாவலர் பெருமான் (ஆறுமுக நாவலர்) அழைக்கப்பட்டு வந்து தரிசனம் செய்த நாவலர், விநாயகர், விசுவநாதசுவாமி, விசாலட்சி அம்பாள் மூவர் பேரிலும் மூன்று விருத்தப் பாமாலை சூட்டி வணங்கினார். 

கோவில் ஆரம்ப காலந்தொடக்கம் இன்றுவரையும் நா. விஸ்வநாதசாஸ்திரியார் மரபினர்களே வம்சாவழி முறையாகப் பூசையைச் செய்துகொண்டு வருகிறார்கள். அக்காலத்தில் 1878 இல், 
என்போர் பூசர்களாயிருந்தனர். இவர்கள் யாவரும் நா. விஸ்வநாத சாத்திரியார் மரபினரேயாகும். இவர்களும் இவர்கள் மரபினரிற் சிலரும் காலம் செல்லச் செல்ல பூசையைக் கைவிட வேண்டியவர்களாகிப் பிற இடங்களுக்குச் சென்றனர். சிலர் தற்போது வேறிடங்களில் இருக்கின்றனர்.

தற்போது கோயிற் பூசை 12 மாதங்களும் க. கணேசக்குருக்கள், க. சுப்பிரமணியக்குருக்கள் மரபினரால் செய்யப்பெற்று வருகின்றது. கடந்த இரண்டு வருடங்களாக க. சுப்பிரமணியக்குருக்கள் அவர்களின் மகன் பிரம்மஸ்ரீ .சி. சிவகணேஷக்குருக்கள் அவர்களே இக்கோவிலில் பூசை செய்து வருகின்றார் என்பது குறிப்பிடத்தக்கது. 

இன்றைக்கு 200 வருடங்களுக்கு மேல் அமைக்கப்பெற்ற மடம் ஓன்று ஸ்ரீ விசாலாட்சி அம்பாள் வாசலுக்கு தென்பாகத்தில் உள்ள திருக்குளத்திற்கு அப்பால் அமைந்திருக்கின்றது. இம்மடம் கோவில் ஆரம்பத்திற்கு முன் அமைக்கப்பட்டது. அக்காலத்தில் இம்மாதத்தில் புராணபடனங்கள் படிப்பதும், இம்மடத்தில் தான், நா. விஸ்வநாதசாஸ்திரிகள் சிவபூசை செய்து புராணங்கள் படிப்பதும், புராணபடனங்கள் கேட்பதற்கு ஊர்மக்கள் 
வந்துபோவதென்பதும் வழக்கமாக இருந்தது. அவ்வாறு கேட்க வந்தவர்களில் சிதம்பர உடையாரும் ஒருவராவர். புராணபடனங் கேட்க வந்தவர்களுக்கு விஸ்வநாதசாஸ்திரியார் இவ்விடத்தில் ஓர் சிவாலயம் அமைக்க வேண்டுமெனக் கூறிய போது சிதம்பர உடையார் முன்வந்து நிலம் தருமசாதனம் செய்து அத்துடன் ஆக வேண்டிய உதவிகளும்  செய்தார். விஸ்வநாதசாஸ்திரியார் அப்போது தங்கள் நிலத்துடன் அவரின் நிலத்தையும் சேர்த்து அவ்விடத்தில் ஊர்பொதுத்தருமமாக கோவிலைக் கட்டுவித்து சிவப்பிரதிஷ்டை செய்தார். இம்மடம் தற்போது வைரவர் மடம் எனப் பெயர் வழங்கி வருகிறது. வருடாவருடம் ஆனி மாதத்தில் வைரவர் பொங்கல் திருநாள் இம்மடத்தில் விசேடமாக நடைபெற்று வருகின்றது.

இக்கோவிலை தாபித்தவரான விஸ்வநாத சாஸ்திரிகள், இவ் வண்ணப்புரத்தைப் பற்றி நூறு பாடல்கள் கொண்ட ஓர் அந்தாதி பாடியுள்ளார். இது அச்சில் வரவில்லை. வண்ணப்புரம் சிறப்புகள் யாவும் இதிலடங்கியிருக்கிறது. விசுவநாதசுவாமி பேரில் ஊஞ்சற் பாடல் 10 உம் இவராலே பாடப்பெற்றன.


</doc>
<doc id="324988" url="https://ta.wikipedia.org/wiki?curid=324988" title="பிரோஜ்பூர் மாவட்டம்">
பிரோஜ்பூர் மாவட்டம்

பிரோஜ்பூர் மாவட்டம், (Pirojpur District) () தெற்காசியாவின் வங்காளதேச நாட்டின் தென்மேற்கில் அமைந்துள்ளது. வங்கதேசத்தின் அறுபத்தி நான்கு மாவடடங்களில் ஒன்றாகும். இம்மாவட்டம் பரிசால் கோட்டத்தில் உள்ளது. இம்மாவட்டத்தின் நிர்வாகத் தலைமையிடம் பிரோஜ்பூர் நகரம் ஆகும். இம்மாவட்டத்தின் மேற்கு எல்லையாக சுந்தரவனக்காடுகள் உள்ளது.

1307.61 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி மக்கள் தொகை 1,113,257 ஆக உள்ளது. அதில் ஆண்கள் 548,228 ஆகவும், பெண்கள் 565,029 ஆகவும் உள்ளனர். மக்கள் தொகையில் இசுலாமியரக்ள் 495,050 ஆகவும், இந்துக்கள் 85,393 ஆகவும், கிறித்தவர்கள் 19,757 ஆகவும், பௌத்தர்கள் 100,499 ஆகவும், பிறர் 9,449 ஆக உள்ளனர். வேளாண் தொழிலார்கள் 150,283 ஆகவும், தொழிற்சாலையில் பணிபுரியும் தொழிலாளர்கள 29,091 ஆகவும், சேவைத் துறையில் 113,676 பேரும் உள்ளனர்.

பிரோஜ்பூர் மாவட்டத்தின் வடக்கில் கோபால்கஞ்ச் மாவட்டமும், தெற்கில் பர்குனா மாவட்டமும், கிழக்கில் ஜாலோகதி மற்றும் பர்குனா மாவட்டங்களும், மேற்கில் பேகெர்ஹத் மாவட்டமும், சுந்தரவனக் காடுகளும் எல்லைகளாகக் கொண்டுள்ளது.

பிரோஜ்பூர் மாவட்டம் ஏழு துணை மாவட்டங்களும், நான்கு நகராட்சி மன்றங்களும், 51 ஊராட்சி ஒன்றியங்களும், 648 கிராமங்களும் கொண்டது. 

இம்மாவட்டத்தில் தாமோதர் ஆறு, பலேஷ்வர் ஆறு, கோச்சா ஆறு, பொனா ஆறு, கொச்சகாளி ஆறு, காளிகங்கா ஆறு மற்றும் சாந்தா ஆறு பாய்கிறது. 

இம்மாவட்டத்தின் ஹுலர் ஹத் எனுமிடத்தில் உள்ள காளிகங்கா ஆற்றின் படித்துறையிலிருந்து டாக்கா வரை பயணிக்க இயந்திரப் படகுகள் உள்ளது. மேலும் நாட்டின் பிற இடங்களுக்குப் பயணிக்க பேருந்துகள் உள்ளது.

இம்மாவட்டம் வேளாண்மை மூலம் 50.82%, வேளாண்மை அல்லாத தொழில் மூலம் 5.75%, வணிகம் மூலம் 18.71%, போக்குவரத்து மற்றும் செய்தித் தொடர்பு மூலம் 2.16%, சேவைத்துறைகள் மூலம் 7.69%, கட்டுமானப் பணிகள் மூலம் 1.36%, சமயச் சேவைகள் மூலம் 1.61%, பிற வகைகளில் 11.05% வருவாய் ஈட்டுகிறது.

இம்மாவட்டத்தில் நெல், சணல், கரும்பு, கோதுமை, வாழை, தென்னை, வெற்றிலை மற்றும் பாக்கு வேளாண்மை சிறப்பாக உள்ளது.


</doc>
<doc id="324992" url="https://ta.wikipedia.org/wiki?curid=324992" title="டெட்ராநைட்ரேட்டோஅலுமினேட்டு">
டெட்ராநைட்ரேட்டோஅலுமினேட்டு

டெட்ராநைட்ரேட்டோஅலுமினேட்டு "(Tetranitratoaluminate)" என்பது [Al(NO)] என்ற மூலக்கூற்று வாய்ப்பாடு கொண்ட அலுமினியம் மற்றும் நைட்ரேட்டு தொகுதிகளின் எதிர்மின் அயனியாகும். இந்த அயனி உருவாக்கும் உப்புகள் டெட்ராநைட்ரேட்டோஅலுமினேட்டுகள் எனப்படுகின்றன . இலேசான தனிமத்தின் நைட்ரேட்டு அணைவுச் சேர்மமாக இருப்பது வழக்கத்துக்கு மாறான ஒன்றாகும்.

அலுமினியம் டெட்ராநைட்ரேட்டோபோரேட்டில் போரானை பதிலீடு செய்யும்போது அலுமினியம் மேலும் அதிகமான நைட்ரேட்டுகளை ஒருங்கிணைக்கிறது. இதன் விளைவாக பென்டா நைட்ரேட்டோஅலுமினேட்டு, எக்சா நைட்ரேட்டோஅலுமினேட்டு அயனிகள் உருவாகின்றன.
நைட்ரேட்டுகளுக்குப் பதிலாக பெர்குளோரேட்டுகளைப் பதிலீடு செய்தால் டெட்ராபெர்குளோரேட்டோஅலுமினேட்டு அயனிகள் உருவாகின்றன. 

நீரேற்றம் பெற்ற அலுமினியம் நைட்ரேட்டு, டைநைட்ரசன் பென்டாக்சைடுடன் வினைபுரிந்து நைட்ரோனியம் உப்பை [NO2]+[Al(NO3)4]− உருவாக்குகிறது. 
அலுமினியம் குளோரைடுடன் நேரயனியின் குளோரைடு உப்பைச் சேர்த்து அதனுடன் தூய திரவ டைநைட்ரசன் டெட்ராக்சைடு அல்லது நைட்ரோமெத்தேனில் கரைந்த டைநைட்ரசன் டெட்ராக்சைடு சேர்த்து சூடுபடுத்தி தயாரிக்கப்படுகிறது. திரவ நைட்ரசனின் வெப்பநிலையில் வினை தொடங்கி பின்னர் சூடாக்கப்படுகிறது. அடர் சிவப்பில் நைட்ரோசில் குளோரைடு உடன் விளைபொருளாக உருவாகிறது.கரைப்பானும் உடன்விளைபொருளும் ஆவியாக்கப்படுகின்றன. இதேமுறையில் டெட்ராமெத்திலமோனியம் உப்பையும் உருவாக்க முடியும் 

டெட்ராநைட்ரேட்டோஅலுமினேட்டு தொகுதியில் இரண்டு ஈரணு நைட்ரேட்ட்டு தொகுதிகள் உள்ளன. இவை அலுமினியத்தைச் சுற்றி ஒரு சதுரமாக இணைந்துள்ளன. இவற்றுடன் சதுரத்திலிருந்து மேலும் இரண்டு ஒற்றையணு நைட்ரேட்டுகள் ஒர் ஆக்சிசனுடன் மேலும் கீழுமாக செங்குத்தில் இணைந்துள்ளன . 
டெட்ராநைட்ரேட்டோஅலுமினேட்டு உப்புகள் முற்றிலுமாக நிலைப்புத்தன்மையுடன் இருப்பதில்லை. அவை அலும்னியம் ஆக்சி-நைட்ரேட்டுகளாகவும் நைட்ரேட்டுகளாகவும் சிதைவடைகின்றன ref name="Jones2007a"/>. 
நைட்ரோனியம் டெட்ராநைட்ரேட்டோஅலுமினேட்டு பதங்கமாதலின் போது நீரற்ற அலுமினியம் நைட்ரேட்டு உருவாகிறது . 

நைட்ரோனியம் டெட்ராநைட்ரேட்டோஅலுமினேட்டு, நைட்ரிக் அமிலமும் டைநைட்ரசன் பென்டாக்சைடும் கலந்த கலைவியில் கரைந்து எக்சாநைட்ரேட்டோஅலுமினேட்டு அணைவுச் சேர்மம் உருவாகிறது. தண்ணீரில் இது நைட்ரேட்டு குழுக்களை ஆறு தண்ணீர் மூலக்கூறுகளால் இடப்பெயர்ச்சி செய்து எக்சா அக்குவா அணைவாக மாற்ரப்படுகிறது. 

டெட்ராயீத்தைல் அமோனியம் டெட்ராநைட்ரேட்டோஅலுமினேட்டுடன் கூடிய நைட்ரோனியம் டெட்ராநைட்ரேட்டோஅலுமினேட்டு முதலில் கண்டறியப்பட்டது . 
1-ஈத்தைல்-4,5-டைமெத்தில்-டெட்ரசோனியம் டெட்ராநைட்ரேட்டோஅலுமினேட்டு என்பது ஓர் ஆக்சிசன் சம அயனித் திரவமாகும் . ஈரப்பதம் இல்லாத நிலையில் இந்த திரவ உப்பு நிலைப்புத்தன்மையுடன் காணப்படுகிறது. மெத்தில் நைட்ரேட்டில் இது கரைகிறது. -46° வெப்பநிலையில் இது கண்ணாடியாக இறுகுகிறது. 75° வெப்பநிலையில் மெல்ல சிதைவடைகிறது. 200° வெப்பநிலையில் ஆக்சிசன் இல்லாமலேயும் தீப்பற்றி எரிந்து அலுமினா, நைட்ரசன், தண்ணீர், கார்பனோராக்சைடுகளைத் தருகிறது. ஐதரசீனை விட சிறப்பாகச் செயல்படும் என்பதால் இராக்கெட் எரிபொருளாகவும் இதைப் பயன்படுத்துகிறார்கள் .

ருபீடியம் சீசியமும் கூட உப்புக்களை உருவாக்குகின்றன ref name="Jones2007c"/>. 

டெட்ராமெத்தில் அமோனியம்டெட்ராநைட்ரேட்டோ அலுமினேட்டு a=12.195Å, b=9.639Å c=12.908Å, α=90° β=110.41° γ=90° அளவுகளில் ஒற்றைச்சரிவு படிகங்களாக உருவாகிறது. ஓர் அலகு கூடு வாய்ப்பாடிற்கு 349.14 வாய்ப்பாட்டு எடையும், நான்கு அலகு கூட்டிற்கு 1422Å3 வாய்ப்பாட்டு எடையும் கணக்கிடப்பட்ட அடர்த்தி 1.631கி/செ.மீ3 அளவும் கொண்டுள்ளது . 


</doc>
<doc id="324994" url="https://ta.wikipedia.org/wiki?curid=324994" title="கொய்டெர் லாகசு">
கொய்டெர் லாகசு

கொய்டெர் லாகசு "(Koitere Lacus )" என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 79.4° வ மற்றும் 36.14° மே என்ற அடையாள ஆள்கூறுகளில் டைடனின் வடதுருவத்தில் டைட்டனின் பெரும்பாலான ஏரிகள் உள்ள இடத்தில் இந்த ஏரி காணப்படுகிறது நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள பின்லாந்து நாடிலுள்ள கொய்டெர் ஏரியின் நினைவாக டைட்டனின் இந்த ஏரிக்கு கொய்டெர் லாகசு என்று பெயரிடப்பட்டது .


</doc>
<doc id="324997" url="https://ta.wikipedia.org/wiki?curid=324997" title="உள்ளாவூர் அகத்தீசுவரர் கோயில்">
உள்ளாவூர் அகத்தீசுவரர் கோயில்

உள்ளாவூர் அகத்தீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் வாலாஜாபாத் வட்டத்தில் உள்ளாவூர் என்னுமிடத்தில் அமைந்துள்ளது. இவ்வூர் அகஸ்தீஸ்வரபுரம் என்று முன்னர் அழைக்கப்பட்டது.

இக்கோயிலின் மூலவர் அகத்தீசுவரர் உள்ளார். இறைவி அகிலாண்டேசுவரி ஆவார். சரங்கொண்றை மரம் இக்கோயிலின் தல தரமாக உள்ளது. தீர்த்தமாக தாமரைக்குளம் உள்ளது.

பாண்டியர்கள் பல கோயில்களைக் கட்டுவித்தும், புதுப்பித்தும் உள்ளனர். இக்கோயில் அவர்களால் கட்டப்பட்டதாகும். அவர்களது ஆட்சிக்காலத்தில் கட்டப்பட்டது என்பதை உணர்த்தும் வகையில் பல இடங்களில் மீன் சிற்பங்கள் காணப்படுகின்றன. கோயில் முகப்பில் சித்தி விநாயகர் காணப்படுகிறார். திருச்சுற்றில் சண்டிகேசுவரர் காணப்படுகிறார். மூலவர் கருவறைக்கு முன்பு இரு புறமும் துவார பாலகர்கள் உள்ளனர். வலது புறத்தில் முருகன் 12 கைகளுடன் காணப்படுகிறார். இடது புறத்தில் அம்மன் சன்னதி காணப்படுகிறது. மூலவருக்கு எதிரில் நந்தி உள்ளது. அருகே நவக்கிரக சன்னதி உள்ளது. அகத்தியருக்கு சிவன் காட்சி தந்த பெருமையுடைய தலமாகும். அவர் இறைவனை நேரில் காண்பதற்காக அமர்ந்த நிலையில் இங்கு தவம் செய்துள்ளார்.

பிரதோஷம், பௌர்ணமி, சிவராத்திரி, பங்குனி உத்திர திருக்கல்யாணம் உள்ளிட்ட விழாக்கள் இங்கு கொண்டாடப்படுகின்றன.


</doc>
<doc id="324999" url="https://ta.wikipedia.org/wiki?curid=324999" title="முயூக்கெல் லாகசு">
முயூக்கெல் லாகசு

முயூக்கெல் லாகசு "(Müggel Lacus") என்பது சனி கோளின் மிகப்பெரிய துணைக்கோளான டைட்டன் நிலவில் காணப்படும் எண்ணற்ற ஐதரோகார்பன் ஏரிகளில் இதுவும் ஒரு ஏரியாகும் . 84.44° வ மற்றும் 3203.5° மே என்ற அடையாள ஆள்கூறுகளில் டைடனின் உலகத்தில் இந்த ஏரி காணப்படுகிறது
நீர்ம ஐதரோகார்பன்களான திரவ ஈத்தேனும் மீத்தேனும் சேர்ந்து 170 கிலோமீட்டர் விட்டத்தில் இந்த ஏரியை உருவாக்கியுள்ளன. கேசின் விண்வெளி ஆய்வு விண்கலம் இந்த ஏரியைக் கண்டுபிடித்தது. பூமியில் உள்ள செருமனி நாட்டிலுள்ள பெர்லினின் முயூக்கெல்சீ ஏரியின் நினைவாக டைட்டனின் இந்த ஏரிக்கு முயூக்கெல் லாகசு பெயரிடப்பட்டது. 2013 ஆம் ஆண்டு திசம்பர் 3 இல் உலகளாவிய வானியல் ஒன்றியம் இப்பெயரை அங்கீகரித்தது


</doc>
<doc id="325002" url="https://ta.wikipedia.org/wiki?curid=325002" title="கல்லுருண்டை (நெல்)">
கல்லுருண்டை (நெல்)

கல்லுருண்டை பாரம்பரிய நெல் வகையைச்சார்ந்த இது, தமிழகத்தின் நாகப்பட்டினம் மாவட்டப் பகுதிகளில் விளையக்கூடிய நெல் இரகமாகும். 126 சென்டிமீட்டர் உயரம் வரையில் வளரக்கூடிய இதன் நெற்பயிர், 120 நாட்களில் அறுவடைக்கு வரக்கூடியது. களிகலப்பு மண் வகைக்கு ஏற்ற, மற்றும் நன்கு வளரக்கூடிய இந்த கல்லுருண்டையின் நெற்பயிர், வறட்சி, பூச்சி மற்றும் உப்புத் தன்மையை எதிர்க்கும் ஆற்றல் கொண்ட நெல் இரகமாகும். கல்லுருண்டை நெல்லின் தானியமணி, கருப்பு நிற மங்கிய கோடுகளுடன் காணப்படும், மஞ்சள் நிறமுடைய நெல்லாகும். மேலும் இதன் நெல் மணி சற்று தடித்தும் (மோட்டா) வெளிறிய மஞ்சள் நிறமுடன் உள்ளது. 

இந்த நெல்லின் அரிசியில் இட்லி, தோசையும், மற்றும் பிற உணவு வகைகளுக்கும் ஏற்றதாக உள்ளது. மேலும் இந்த நெற்பயிரிலிருந்து கிடைக்கக்கூடிய வைக்கோல், கூரை வேய்தலுக்குப் பயன்படுகின்றது.

குறுகியகாலப் பயிரான கல்லுருண்டை, தாளடி, பிசாணம் எனப்படும் பின்சம்பா (பட்டம்) பருவகாலமான செப்டம்பர் 15 முதல், - பிப்ரவரி 14 முடிய உள்ள இடைப்பட்ட காலத்திலும், மற்றும் நவரை பட்டம் எனப்படும் டிசம்பர் 15 முதல், - மார்ச் 14 முடிய, இந்த இரகத்திற்கு ஏற்ற பருவங்களாகும்.




</doc>
<doc id="325003" url="https://ta.wikipedia.org/wiki?curid=325003" title="சின்னவெண்மணி பீமேசுவரர் கோயில்">
சின்னவெண்மணி பீமேசுவரர் கோயில்

சின்னவெண்மணி பீமேசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் மதுராந்தகம் வட்டத்தில் ஜமீன் எண்டத்தூர் அருகில் சின்னவெண்மணி என்னுமிடத்தில் அமைந்துள்ளது.

இக்கோயிலின் மூலவர் பீமேசுவரர் உள்ளார். இறைவி ஆனந்தவல்லி ஆவார். வில்வம் இக்கோயிலின் தல தரமாக உள்ளது. பஞ்ச பாண்டவர்களில் ஒருவரான பீமன் இக்கோயில் மூலவரை வணங்கியுள்ளார்.இங்குள்ள குபேர லிங்கத்தில் மாமுனிவர் முக்தியடைந்ததாகக் கூறுவர்.

மூலவ்ர் கிழக்கு நோக்கிய நிலையில் உள்ளார்.அவர் மீது ஆறு மாதங்களுக்கு ஒரு முறை புரட்டாசி மாதத்தில் பௌர்ணமிக்கு முன் இரண்டு நாளும் பின் இரண்டு நாளும் காலையில் சூரிய ஒளி விழுகிறது. அவ்வாறே பங்குனி உத்திரத்திற்கு முன் இரண்டு நாளும் பின் இரண்டு நாளும் விழுகிறது. கோயிலின் இடது புறம் அம்மன் சன்னதி உள்ளது. அருகே குபேரலிங்கம் உள்ளது. இங்குள்ள நவக்கிரகங்கள் பிற கோயில்களிலிருந்து சற்றே வேறுபட்ட நிலையில், மேற்கு நோக்கிய நிலையில் சூரியன் அமைந்துள்ள வகையில், காணப்படுகிறது. அம்மனுக்கு வெளிச்சத்தைத் தருவதற்காக இவ்வாறு அமைக்கப்பட்டுள்ளதாகக் கூறுகின்றனர். குருவும் ராகுவும் தெற்கிலும், சூரியனும் புதனும் மேற்கிலும், சந்திரன் கிழக்கிலும், அங்காரகனும், கேதுவும் வடக்கிலும், சனீசுவரர் கிழக்கிலும் அமைந்துள்ளனர். இந்த சன்னதிகளின் கீழே ஆறு ஓடுவதாகக் கூறுகின்றனர். திருச்சுற்றில் விநாயகர், அய்யப்பன், வள்ளி தெய்வானையுடன் கூடிய சுப்பிரமணியர், கஜலட்சுமி ஆகீயோர் உள்ளனர்.அருகே சண்டிகேசுவரர் சன்னதி உள்ளது. நுழைவாயில் மண்டபத்திலும், அம்மன் சன்னதியிலும் நிலாவும், பாம்பும் காணப்படுகின்றன. அம்மனின் பார்வையில் கோயில் குளம் காணப்படுகிறது.

இக்கோயிலின் நான்கு புறங்களிலும் கோயில்கள் அமைந்துள்ளன. வடக்கில் தர்மாபுரத்தில் குந்தியால் வணங்கப்பட்ட குந்தீசுவரர் கோயில், வட கிழக்கில் திருவாதூரில் தருமரால் வணங்கப்பட்ட தர்மேசுவரர் கோயில், தெற்கில் பெரிய வெண்மணியில் விஜயேவரர் கோயில், நாகமலையில் நகுலனால் வணங்கப்பட்ட நகுலேசுவரர் கோயில், தேவனூரில் சகாதேவனால் பூசிக்கப்பட்ட சகாதேவீசுவரர் கோயில்கள் உள்ளன.

பிரதோஷம், பௌர்ணமி, கார்த்திகை, சிவராத்திரி, பங்குனி உத்திரம் உள்ளிட்ட விழாக்கள் இங்கு கொண்டாடப்படுகின்றன.


</doc>
<doc id="325006" url="https://ta.wikipedia.org/wiki?curid=325006" title="மெத்தக்ரைலேட்டு">
மெத்தக்ரைலேட்டு

மெத்தக்ரைலேட்டு "(Methacrylate)" என்பது மெத்தக்ரைலிக் அமிலத்தின் வழிப்பொருட்கள் என்பதைக் குறிக்கிறது. இவ்வழிப்பொருட்கள் தாய் அமிலம் (CH2C(CH3)CO2H) சார்ந்த உப்புகள் (உதாரரணம்: CH2C(CH3)CO2−Na+) எசுத்தர்கள் (உதாரணம்: CH2C(CH3)CO2CH3) அல்லது மெத்தில் மெத்தக்ரைலேட்டு மற்றும் இவ்வினத்தைச் சேர்ந்த பலபடிகளை உள்ளடக்கியதாகும் . 

நெகிழிப்பலபடிகளில் மெத்தக்ரைலேட்டுகள் பொதுவான ஒற்றைப்படிகளாக கருதப்படுகின்றன. இவை அக்ரைலேட்டு பலபடிகளாக உருவாகின்றன. இவற்றில் உள்ள இரட்டைப் பிணைப்புகள் வினைத்திறம் மிக்கவை என்பதால் மெத்தக்ரைலெட்டுகள் எளிதாக பலபடிகளாக உருவாகின்றன. ஒற்றைப்படி பிசினாக மெத்தக்ரைலெட்டுகள் சிலவகை கண்ணாடி பழுதுபார்க்கும் கருவிகளில் பயன்படுகின்றன. மற்றும் எலும்பு மூட்டு அறுவை சிகிச்சையிலும் இது பயன்படுத்தப்படுகிறது. மெத்தக்ரைலேட்டு என்ற சொல் பொதுவாக அக்ரைலேட்டு மற்றும் மெத்தக்ரைலேட்டுகளைக் குறிப்பிட பயன்படுத்தப்படுகிறது. 


</doc>
<doc id="325008" url="https://ta.wikipedia.org/wiki?curid=325008" title="சின்னக் காஞ்சிபுரம் பிரம்மபுரீசுவரர் கோயில்">
சின்னக் காஞ்சிபுரம் பிரம்மபுரீசுவரர் கோயில்

சின்னக் காஞ்சிபுரம் பிரம்மபுரீசுவரர் கோயில் தமிழ்நாட்டில் காஞ்சீபுரம் மாவட்டத்தில் உள்ள சிவன் கோயிலாகும்.

இக்கோயில் காஞ்சீபுரம் மாவட்டத்தில் சின்னக் காஞ்சிபுரம் என்னுமிடத்தில் அமைந்துள்ளது.

இக்கோயிலின் மூலவராக பிரம்மபுரீசுவரர் உள்ளார். இறைவி ஆனந்தவல்லி ஆவார். பிரம்ம தீர்த்தம் கோயிலின் தீர்த்தமாகும்.பிரம்மா சிவனிடம் உயிர்களைப் படைக்கும் ஆற்றலைத் தனக்கு வழங்கும்படி வேண்டினார். அதற்காக ஒரு யாகத்தை நடத்தினார். கருத்து வேறுபாட்டின் காரணமாக பிரம்மாவின் மனைவியான சரசுவதி யாகத்தில் கலந்துகொள்ளவில்லை. ஆகையால் காயத்ரியையும், சாவித்ரியையும் படைத்து யாகத்தைத் தொடர்ந்தார். அதையறிந்த சரசுவதி ஒரு நதியாக மாறி யாகத்தினை நடத்தவிடாமல் தடுத்தார். இதிலிருந்து தப்பிக்க சிவனிடம் பிரம்மா உத்தியைக் கேட்க சிவன் ஒரு அணையைப் போல நதியின் குறுக்கே படுத்தார். சரசுவதி தவறை உணர்ந்தார். பிரம்மாவின் வேண்டுகோள் நிறைவேறியது. பிரம்மா வணங்கிய ஈசுவரராகையால் பிரம்மபுரீசுவரர் என மூலவர் அழைக்கப்படுகிறார்.

மூலவர் கிழக்கு நோக்கிய நிலையில் உள்ளார். மூலவர் சன்னதியின் விமானம் கஜபிருஷ்ட அமைப்பில் உள்ளது. சிவன் சன்னதிக்கும் அம்மன் சன்னதிக்கும் இடையில் முருகன் சன்னதி உள்ளதால் சோமாஸ்கந்த அமைப்பிலுள்ள கோயிலாக இக்கோயிலைக் கூறுவர்.ஆனந்த தட்சிணாமூர்த்தி, சந்திரசேகர கணபதி, சுவாமிநாதர், துர்க்கை, ஆஞ்சநேயர் சன்னதிகள் இக்கோயிலில் உள்ளன. திருசசுற்றில் ஆதிசங்கரரின் திருப்பாதங்கள் காணப்படுகின்றன.

நவராத்திரி, ஐப்பசி அன்னாபிசேகம், சிவராத்திரி உள்ளிட்ட விழாக்கள் இங்கு கொண்டாடப்படுகின்றன.


</doc>
<doc id="325014" url="https://ta.wikipedia.org/wiki?curid=325014" title="நான்காம் கசபன்">
நான்காம் கசபன்

நான்காம் கசபன் ("Kassapa IV of Anuradhapura"), அனுராதபுரத்தில் இருந்து இலங்கையை ஆண்ட அரசர்களுள் ஒருவன். இவன் இரண்டாம் உதயனுக்குக்குப் பின் அரசுரிமை பெற்றான். இவன் இரண்டாம் உதயனின் தமையனும், முன்னாள் அரசனுமான இரண்டாம் சேனனின் மகன் ஆவான். கி.பி. 898 இல் அரியணை ஏறிய இவன் கி. பி. 914 வரை ஆட்சியில் இருந்தான். இவன் தனது சிறிய தகப்பன் இரண்டாம் உதயனின் அரசியான திசாவை மணந்துகொண்டு அவளை மீண்டும் தலைமை அரசியாக்கினான். இதனால் திசா இருமுறை முடிசூடிய அரசி என மகாவம்சத்தில் குறிப்பிடப்படுகிறாள். 

இவன், அனுராதபுரத்திலிருந்த மகா விகாரை, அபயகிரி விகாரை போன்றவற்றுக்கும், மகியங்கனை விகாரைக்கும் பல திருப்பணிகளைச் செய்துள்ளதுடன் நிலக்கொடைகளையும் அளித்துள்ளான். இவனுடைய காலத்தில், அரச குடும்பத்தினர் பலரும், அமைச்சர்களும் புத்த மத நிறுவனங்களுக்குத் திருப்பணிகளைச் செய்துள்ளனர். இவ்வாறு திருப்பணிகளைச் செய்தவர்களில் அமைச்சர் சோழராஜா, முதன்மை எழுத்தர் சேனன், படைத் தலைவன் இலங்க சேனன் ஆகியோரின் பெயர்கள் குறிப்பிடப்பட்டுள்ளன. குறிப்பாக இலங்க சேனன் புத்த மத நிறுவனங்களுக்குச் செய்த பணிகள் குறித்து மகாவம்சம் விதந்துரைக்கிறது.

நான்காம் கசபன் காலத்தில் துணையரசனாக இருந்த கசபனின் (பின்னாளின் ஐந்தாம் கசபன் என்னும் பெயரில் அரசனானவன்) மகனும் ரோகணத்தின் ஆளுனராக இருந்தவனுமான மகிந்தன் அனுராதபுரத்தைக் கைப்பற்றுவதற்காகப் படையுடன் வந்து குழப்பம் விளைவித்ததாகத் தெரிகிறது. அவனது தந்தை கசபனை அனுப்பி மகிந்தனை அமைதிப்படுத்திய அரசன், அவனுக்குத் தன் மகளை மணமுடித்து வைத்து அவனை அடக்கினான்.

ஏறத்தாழ 17 ஆண்டுகள் ஆட்சியில் இருந்த இம்மன்னன் 904 ஆம் ஆண்டு காலமான பின்னர் ஐந்தாம் கசபன் ஆட்சிக்கு வந்தான்.



</doc>
<doc id="325022" url="https://ta.wikipedia.org/wiki?curid=325022" title="ஒன்பதாம் அக்கபோதி">
ஒன்பதாம் அக்கபோதி

ஒன்பதாம் அக்கபோதி, அனுராதபுரத்தில் இருந்து இலங்கையை ஆண்ட மன்னர்களில் ஒருவன். மன்னன் மூன்றாம் தப்புலனின் மகனான இவன், தந்தை காலமான பின்னர் அரசனானான். கி. பி 831ல் அரியணை ஏறிய ஒன்பதாம் அக்கபோதி 833 வரை ஆட்சியில் இருந்தான். 

மூன்றாம் தப்புலன் ஆட்சியில் இருந்தபோது ஆட்சி உரிமையைத் தன்னுடைய மகனுக்குக் கொடுப்பதற்காக, தமையனின் மகனான மகிந்தனை ஆளுனன் ஆக்கவில்லை. இதனால் மனமுடைந்த மகிந்தன் தன்னுடைய சகோதரர்களுடன் இந்தியாவுக்குச் சென்று விட்டான். அரசன் இறந்ததைக் கேள்வியுற்றதும் மகிந்தனும் அவனது சகோதரர்களும் படை திரட்டிக்கொண்டு இலங்கையுட் புகுந்தனர். இதை அறிந்த ஒன்பதாம் அக்கபோதி ஒரு பெரிய படையை அனுப்பி அவர்களைத் தோற்கடித்ததுடன் மகிந்தனதும் அவனது சகோதரர்களதும் தலைகளை வெட்டுவித்தான். 

நாட்டில் இருந்த மூன்று புத்த பீடங்களினதும் குறைகளை அறிந்து அவற்றை நீக்கி வைப்பதில் அக்கபோதி அக்கறை காட்டினான். இவற்றின் மூலம் நாட்டில் குற்றங்கள் பெருகாமல் தடுக்க முடியும் என்பது அவனது கருத்தாக இருந்தது. அக்காலத்தில் சிறிய விகாரைகளில் இருந்த புத்த பிக்குகள் காலைக் கஞ்சிக்காகப் பெரிய விகாரைகளுக்குச் செல்லவேண்டி இருந்தது. இதையறிந்த அக்கபோதி, சிறிய விகாரைகளுக்கு வருமானம் தரக்கூடிய ஊர்களைக் கொடையாக அளித்து, பிக்குகள் தத்தமது விகாரைகளிலேயே உணவு பெற ஒழுங்கு செய்தான். இம்மன்னன் பறையறைவித்து எல்லாப் பிச்சைக்காரரையும் ஓரிடத்துக்கு வருமாறு செய்து அவர்களுக்குத் தேவையான உதவிகளைச் செய்ததாகவும் மகாவம்சம் கூறுகிறது.

இவன் நீண்டகாலம் ஆட்சியில் இருக்கவில்லை. மூன்று ஆண்டுகளுக்கும் குறைவாகவே ஆட்சியில் இருந்த பின்னர் இவன் காலமானான். இவனுக்குப் பின்னர் இவனது தம்பி முதலாம் சேனன் ஆட்சியில் அமர்ந்தான்.



</doc>
<doc id="325028" url="https://ta.wikipedia.org/wiki?curid=325028" title="யோகான் இரிட்டர் வான் அப்போல்சர்">
யோகான் இரிட்டர் வான் அப்போல்சர்

யோகான் இரிட்டர் வான் அப்போல்சர் (Johann Ritter von Oppolzer) (4 ஆகத்து 1808 - 16 ஏப்பிரல் 1871) ஓர் ஆத்திரிய மருத்துவர். இவர் ஆத்திரியப் பேரரசின் புகீமியாவைச் சார்ந்த செசுக்கியே புதேயோவைசு மாவட்டத்தில் உள்ள நோவே கிரேடியில் பிறந்தார். இவர் வானியலாளர் தியோடோர் வான் அப்போல்சரின் (1841–1886) தந்தையார் ஆவார்.

இவர் 1835 இல் பிரேகு பல்கலைக்கழகத்தில் மருத்துவ முனைவர் பட்டம் பெற்றார். பிறகு 1841 முதல் பிரேகு பல்கலைக்கழகத்தில் இலிப்சிகிலும் 1848 முதல் இலிப்சிகிலும் 1850 முதல் வியன்னாவிலும் பேராசிரியராகப் பணிபுரிந்தார். அங்கு இவர் 1869/61 இல் கல்விக் காப்பாளராகவும் பணிபுரிந்தார். இவர் 1863 இல் சுவீடன் அரசு அறிவியல் கல்விக்கழகத்தின் உறுப்பினராகத் தேர்வு செய்யப்பட்டார்.
அப்போல்சர் மருதுவம் மேற்கொள்ளும் முன் முழுமையான நோய்நாடலை விரும்பினார். இவர் மூக்கியல் வல்லுநர் ஆடம் பொலிட்சரின் மீது சீரிய தக்கம் செலுத்தியுள்ளார்.




</doc>
<doc id="325032" url="https://ta.wikipedia.org/wiki?curid=325032" title="போலா மாவட்டம்">
போலா மாவட்டம்

போலா மாவட்டம் (Bhola District) (ப் தெற்காசியாவின் தென்மத்திய வங்காளதே நாட்டில் அமைந்த அறுபத்தி நான்கு மாவட்டங்களில் ஒன்றாகும். பரிசால் வருவாய்க் கோட்டத்தில் 3403.48 சதுர கிலோ மீட்டர் பரப்பளவு கொண்ட போலா மாவட்டத்தில் போலா தீவு எனும் பெரிய தீவுப் பகுதியும் உள்ளடக்கியது. இம்மாவட்டத்தின் நிர்வாகத் தலைமையிடம் போலா நகரம் ஆகும்.

போலா மாவட்டத்தின் வடக்கில் லெட்சுமிபூர் மாவட்டம் மற்றும் பரிசால் மாவட்டமும், தெற்கில் வங்காள விரிகுடாவும், கிழக்கில் லெட்சுமிபூர் மாவட்டம், நவகாளி மாவட்டம் மற்றும் மெக்னா ஆறும், மேற்கில் பதுவாகாளி மாவட்டம் மற்றும் தேதுலியா மாவட்டங்களும் எல்லைகளாகக் கொண்டது. இம்மாவட்டத்தின் கச்சியா எனுமிடத்தில் கிடைக்கும் இயற்கை எரிவாயுவைக் கொண்டு மின்சாரம் உற்பத்தி செய்யப்படுகிறது.

இம்மாவட்டத்தின் தீவுக்கூட்டங்களின் பெயர்கள்: போலா தீவு, மன்புரா தீவு, தல் சார் தீவு மற்றும் குக்ரி முக்ரி தீவுகள் ஆகும்.

போலா மாவட்டம் ஏழு துணை மாவட்டங்களாக பிரிக்கப்பட்டுள்ளது. அவைகள்: போலா சதர், புர்கானுத்தீன், தாஜுமுத்தீன், லால்மோகன், சார் பஸ்சான் மற்றும் மன்புரா ஆகும். மேலும் 68 ஊராட்சி ஒன்றியங்களும், 438 கிராமங்களும் கொண்டள்ளது.

இம்மாவட்டம் வங்காளதேசத்திற்கு நாடாளுமன்றத்திற்கு நான்கு உறுப்பினர்களைத் தேர்ந்தெடுக்கிறது.

3403.48 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் தற்காலிக மக்கள் தொகை கணக்கெடுப்பின் படி மக்கள் தொகை 17,76,795bஆக உள்ளது. அதில் ஆண்கள் 8,84,069 ஆகவும், பெண்கள் 8,92,726 ஆகவும் உள்ளனர். பாலின விகிதம் 99 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 522 நபர்கள் வீதம் வாழ்கின்றனர். சராசரி எழுத்தறிவு 43.2% ஆக உள்ளது.

போலா மாவட்டத்தில் மூன்று அரசுக் கல்லூரிகள் உள்ளது. 
மேலும் போலா அரசு உயர்நிலைப் பள்ளி, போலா அரசு மகளிர் உயர்நிலைப் பள்ளி, தாளிகௌர் நகர் உயர்நிலைப் பள்ளி, கரீம் கஞ்ச் உயர்நிலைப் பள்ளி, புர்கானுத்தீன் அப்து ஜப்பார் கல்லூரி, புர்கானுத்தீன் மகளிர் கல்லூரி, புர்கானுத்தீன் கமில் மதராசா கல்லூரி, தௌத்கான் அபு அப்துல்லா பட்டப் படிப்பு கல்லூரி, போலா தொழில்நுட்ப கல்லூரிகள் உள்ளது.

போலா மாவட்டத்தில் மெக்னா ஆறு, தெதுலியா ஆறு இல்ஷா ஆறு, பொலியா ஆறு, ஷாபஜ்பூர் கால்வாய்கள் ஓடுகிறது.

இம்மாவட்டத்தில் நெல், சணல், உருளைக்கிழங்கு, வெங்காயம், வெள்ளைப்பூண்டு, மிளகாய், நிலக்கடலை, கடுகு, வாழை, வெற்றிலை, பாக்கு முக்கியப் பயிர்கள் ஆகும். 

போலா தீவு சிறந்த சுற்றுலா தலமாக உள்ளது.


</doc>
<doc id="325033" url="https://ta.wikipedia.org/wiki?curid=325033" title="விழுபளை ஸ்ரீ மீனாட்சி அம்பாள் ஆலயம்">
விழுபளை ஸ்ரீ மீனாட்சி அம்பாள் ஆலயம்

வில்லு -குளத்தை அடிப்படையாகக் கொண்ட விவசாய சமூகமாக அக்கால மக்கள் வாழ்க்கை காணப்பட்டது.விழுபளை என்பதில் பெரிய விழுவளையை நோக்கும் போது அங்கு குளமும் அதனைச் சுற்றி பாரிய வயல் வெளியும் அதனை ஊடறுத்து -பெரிய நீர் பாயும் வாய்க்காலும் அமைந்துள்ளது.இந்த வாய்க்கால் விடத்தற்பளை,கரம்பகம் ,ஒட்டுவளி,வயல் வெளிகள் ஊடாக பெரிய விழுவளையை ஊடறுத்து பின்பு வளைந்து இராமியன் மயானத்துக்கு அருகாக வளைந்து வில்லு அமைப்பை போன்று உள்ளது.இது நாகர்கோவில் அருகில் உள்ள மருதங்கேணி உப்பாற்றில் சங்கமமாகின்றது.வில்-குளம் ,வளை என்பது வாய்க்கால் என்று காலப்போக்கில் "விழுவளை " "சிறுவளை "என்றும் இரு பிரிவுகளாகியது.இதில் சிறு விழுவளையிலே கண்ணகை அம்மன் ஆலயம் உள்ளது.

எழுதுமட்டுவாழ் சந்தியில் இருந்து நாகர்கோவில் வீதியூடாக 3 கி.மீ சென்றால் விழுபளைச் சந்தியில் v.c கிணறு உள்ளது.இங்கு இருந்து உலாந்தா தெருவினுடாக மேற்கே சென்று பின்பு தெற்குப்புறமாக 200மீற்றர் தூரத்தில் அம்பாள் ஆலயம் அமைந்துள்ளது.அங்கு தான் கண்ணகிக்கு ஒரு கோவில் அமைத்துள்ளனர். 

ஜயவருடம் 2014.07.04 ஆந் திகதி வெள்ளிக்கிழமை அம்பாளின் மஹா கும்பாபிஷேகப் விழா சுட்டிபுரம் தேவஸ்தான பிரதமகுரு குமாரசுவாமிக் குருக்கள் அவர்களும் எமது ஆலய குருவான சிவஸ்ரீ  தில்லையம்பலக்குருக்கள் அவர்களாலும் ஏனைய குருமார்களும் இணைந்து அடியவர்களின் பெருமுயற்சியால் மஹா கும்பாபிஷேகப் பெருவிழா நடைபெறுள்ளது.அதன் தொடர்ச்சியாக 45 நாட்கள் மண்டலாபிஷேகம் நடைபெற்று இறுதிநாள் சங்காபிஷேக நிகழ்வு (17.08.2014 ஞாயிற்றுக்கிழமை) அன்று நடைபெற்றது.

ஆலய அமைவிடம் காடும்-காடு சார்ந்த பகுதியாகவும் அமையப்பெற்று முல்லை நிலப்பண்புகள் மிகுந்த பகுதியாக உள்ள போதும் ஆலயத்தின் வாசல் பகுதியில் குஞ்சு விழுவளை வயல்வெளி உள்ளது.இது மருத நிலத்திற்குரிய பண்பாகும்.இதிலிருந்து ஆலய அமைவிடத்தில் முல்லை நிலப்பண்பும்,மருத நிலப் பண்பும் ஒருங்கே அமைந்துள்ளமை குறிப்பிடத்தக்கதாகும்.ஆலய அமைவிடத்தின் நிலப்பகுதி மணற்பாங்கானதாகும்.இங்குள்ள உள்வீதிக்கும்-வெளி விதிக்கும் இடையே சோலைக் காடுகள் காணப்படுகின்றன.இக் காட்டினுள் நீண்ட நெடுமரங்களும்,செடி -கொடிகளும் நிறைவாகக் காணப்படுகின்றது .அப்புதர்களிடையே காட்டு மிருகங்கள்,பாம்புகள்,விச ஜந்துகளும் காணப்பட்டன.தற்போது பெரு விருட்சங்களை விட்டு சிறு செடிகொடிகளையும்,புதர்களையும் ஆலய தொண்டர்களால் துப்பரவு செய்யப்பட்டுள்ளமை குறிப்பிடத்தக்கதாகும்.அத்துடன் தற்போது ஆலய பரிபாலனசபையினரால் உள்வீதியைச்   சுற்றி சுமார் 10 அடி உயரமான சுவர்களையும் தெற்கு பக்கத்திலும்,வடக்கு பக்கத்திலும் இரும்பு கதவுகளையும்  அமைத்துள்ளனர்.

சைவமும் தமிழும் தழைத்தோங்கும் ஈழவளநாடு தஷிண கைலாயம் என்றும் இந்து மகா சமுத்திரத்தின் முத்து என்றும் இரத்தின துவீபம் எனவும் சிறப்பித்துக் கூறப்படுகின்றது .இத்தகைய பிரசித்தி வாய்ந்த ஈழமணித் திருநாட்டில் வரலாற்றுக்கு முற்பட்ட காலத்திலிருந்தே இந்து சமயம் வேரூன்றி வளர்ந்து வருகின்றது .இதனாலேயே ஈழத்தை "சிவபூமி" எனத் திருமூலர் போற்றிக் கூறியுள்ளமையைக் காணலாம்.
இந்தியாவிலே சேர நாட்டரசனான சேரன் செங்குட்டுவன் இமய மலையிலிருந்து கருங்கல் எடுத்து வந்து கண்ணகிக்கு சிலை செய்து வழிபாடு ஆரம்பிக்கப்பட்டதை ஐம்பெரும் காப்பியங்களில் ஒன்றான சிலப்பதிகாரம் செப்புகின்றது.சேரன் செங்குட்டுவன் கண்ணகிக்கு சிலை அமைத்து எடுத்த விழாவில்"கடல் சூழ் இலங்கைக் கயபாகு வேந்தனும் கலந்துகொண்டான் "என்றும் அவன் இலங்கைக்கு மீண்டபொழுது கண்ணகி சிலையையும் கொண்டுவந்து இலங்கையிலே அனுராதபுரத்திலே வைத்து வழிபட்டதாக சான்றுகள் பகிர்கின்றன.இதனைத் தொடர்ந்தே இலங்கையின் வடக்கு கிழக்கு பகுதியெங்கும் கண்ணகி வழிபாடு ஆதி பராசக்திக்கு நிகராக பத்தினித் தெய்வமாக வழிபாடியற்றப்பட்டு வருகின்றது.
தெய்வீகத்தன்மையும் திருவருட்சிறப்பும் கொண்ட திருத்தலங்களில் உறைந்துள்ள தெய்வங்களின் அருள் நிறைந்த அற்புதங்கள் நம் நாட்டு ஆலயச் சிறப்புக்கும் பக்தி மேம்பாட்டிற்கும் உறுதுணையாகின்றது.
இந்தயாழ்ப்பாண மாவட்டத்தில் தென்மராட்சி பிரதேசத்தின் கிழக்கு திசையிலே எழுதுமட்டுவாழ் பிரதேசத்தில் ஏ 9(கண்டி)பிரதான வீதிக்கு 2மைல் தொலைவில் பலர் புகழும் விழுபளை என்னும் பழம் பதியிலே அருள்மிகு கண்ணகை என வழங்கும் ஸ்ரீமீனாட்சி அம்பாள் எழுந்தருளி அருள் பாலித்து கொண்டிருக்கிறாள் .அம்பாள் மிகவும் பழமை வாய்ந்த சக்தி ஆகும்.தம்மை நாடி வருகின்ற அடியார்களுக்கும்,நம்பிக்கை உடையவர்களுக்கும் என்றும் அருள் பொழிவாள் விழுபளை கண்ணகி அம்பாள் தாயே சக்தியின் வடிவமே என்று மனம் குளிர எமது மூதாதையர் தொட்டு இற்றைவரை வழிபாடு செய்து வருகின்றனர்.தாயின் பெருமைகளை நாம் கூற முடியாது.மாபெரும் சக்தியாக கிழக்கு பக்கம் நோக்கியபடியே கருணை மழை பொழியும் அருட்கடாட்சமானது இக் கிராம மக்கள் செய்த பூர்வ ஜென்ம புண்ணியம் என்று கூறின் மிகையாகாது.
இவ்வாறு பெருமையோடு விளங்குகின்ற இவ்வாலயம் இற்றைக்கு 200வருடங்களுக்கு மேற்பட்ட பழமை வாய்ந்தது.மண் குடிசையிலே கண்ணகை அம்பாள் என்னும் பெயர் வழக்கத்தோடு மக்களால் பெரும்பக்தியோடு வணங்கப்பெற்று வந்துள்ளது. அன்பர்களுக்கு துன்பம் நேர்கையில் பல அற்புதங்கள் நிகழ்த்திய வரலாறுகள் செவிவழியாக பலவுண்டு . இப்பிரதேச மக்கள் தமக்கு ஏற்படுகின்ற நோய்களை நீக்கும்படி கண்ணகைத்தாயின் தயவினை வேண்டித் தொழுக்கின்றனர்.அருட்கடலாகி கருணாகதியாக நோய் துயரில் இருந்து மக்களை விடுவித்து மழை வளம் கொடுத்து பயிர்வளம் செழித்து மகிழ்வோடு இருக்கும் வரம் அளிப்பாள்.
இவ்வாலயத்தில் அலங்காரத் திருவிழாக்கள் மிகச் சிறப்பாக நடைபெற்று வந்துள்ளது.விசேட மேளக்கச்சேரிகள் ,நாட்டிய தாரகைகளின் நடனக் கச்சேரிகள்,வான வேடிக்கைகள் போட்டி போட்டு இரவு முழுவதும் நடைபெற்றிருக்கின்றது.அதிகாலையிலே அம்பாள் காராம்பசு,சிங்கம்,அன்னப்பட்சி வாகனங்களிலும் முத்துச் சப்பறத்திலும் வீதியுலா வரும் காட்சி மிகவும் பக்திப்பரவசத்துடன் கண் கொள்ளாக் காட்சியாக அமைந்திருக்கும்.தேர் உற்சவத்தன்று பல்லாயிரக்கணக்கான அடியார்கள் கலந்து கொண்டு அம்பாளின் அருட்கடாட்ச்சத்தைப் பெற்றுச் செல்வர்.
மேற்படி இவ்வாலயம் நெடுங்காலமாக தர்மகர்த்தாக்களான வேலுப்பிள்ளை தெய்வானை,சுந்தரம் பொன்னம்மா ஆகியோரின் வழித்தோன்றல்களால் நிர்வகிக்கக்கப்பட்டு வந்துள்ளது.இப்போதும் அவர்களின் மூத்த மகளான அருளம்பலம் அருந்தவநாயகி (பவளம்) அவர்களே தர்மகர்த்தாவாகச் செயற்பட்டு வருகின்றார்.சைவ ஆச்சாரியார்களாலும்,அந்தணர்களாலும் காலத்துக்கு காலம் நித்திய நைமித்திய பூஜைகள் நடைபெற்று வந்துள்ளது.
இச் சபையின் அயராத முயற்சியாலும் அம்பாள் அடியார்களின் பேராதரவினாலும் கர்ப்பக்கிரகம் முதலாக கொடித்தம்பம் வரையான ஐந்து மண்டபங்களையும் ,அத்துடன் மடைப்பள்ளியாக மண்டபம்,வசந்தமண்டபம்,ஆகியவற்றையும் கட்டி முடித்து 1989ஆம் ஆண்டு தைத் திங்கள் 28ஆம் நாள் இவ்வாலயத்தில் புனராவர்த்தன மஹா கும்பாபிஷேகம் சிவஸ்ரீ மு.பராமசாமிக்குருக்கள் தலைமையில் மிகச் சிறப்பாக நடந்தேறியது. தொடர்ந்து சங்காபிஷேகம்,மகோற்சவம்,நித்திய,நைமித்திய பூசைகள் எதுவித இடையூறுறின்றி இனிதே நடைபெற்றுள்ளது.1997ஆம் ஆண்டில் உயர் திரு க.குலசேகரம்பிள்ளை அவர்கள் கடும் சுகவீனம் உற்று இருந்தமையால் ஆலய பரிபாலன சபையின் தலைவராக ஓய்வு பெற்ற ஆசிரியர் திரு சி .விநாயகமூர்த்தி அவர்கள் ஏற்றுக் கொண்டு தொடர்ச்சியாக செயற்பாடுகளை சிறப்புடன் முன்னெடுத்து வந்தார்.
இவ்வாறான காலகட்டத்தில் 2000ஆம் ஆண்டு எமது நாட்டில் ஏற்பட்ட உள்நாட்டு யுத்தத்தின் காரணமாக அனைவரும் இடம்பெயர வேண்டிய சூழ்நிலை ஏற்பட்டது பத்து வருடங்களுக்கு2011 பின் ஆம் ஆண்டில் போர்ச்சூழல் நீங்கி மீள் குடியேற்றம் ஆரம்பமான போது அம்பாள் அடியார்கள் ஆவலுடன் வந்து பார்த்த போது கர்ப்பக்கிரகம் தவிர அனைத்து மண்டபங்களும் முழுமையாக சேதமடைந்ததுடன் ஆலய பொருட்களும் சூறையாடப்பட்டிருந்ததை காணக்கூடியதாக இருந்தது.இதனால் மனமுடைந்த அம்பாள் அடியார்கள் தர்மகர்த்தா குடும்பத்தினர்,ஆலயச் சிவாச்சாரியார் ,ஆகியோர் இவ்வாலயத்தை புனருத்தாரணம் செய்ய வேண்டும் என்ற நோக்குடன் ஆலய பரிபாலன சபை ஒன்று ஆரம்பிக்கப்பட வேண்டும் என அழைப்பு விடுத்தனர்.

இதன் பயனாக 2012ஆம் ஆண்டு சட்டத்தரணி திரு த.வேலாயுதம் அவர்களின் தலைமையில் 21பேர் உறுப்பினராக கொண்ட ஆலய பரிபாலன சபை உருவாக்கப்பட்டது .இச்சபையானது துரிதமாகச் செயற்பட்டு கேள்வி கோரல் மூலம் பொருத்தமான கட்டிட ஒப்பந்தகாரரிடம் நிர்மாண வேலைகளை ஒப்படைத்தனர்.ஒப்பந்தக்காரரும் ஒரு வருடத்தில் ஆலயத்தைப்புனரமைத்து வழங்கியுள்ளனர்.இங்கு வாழும் அம்பாளின் அடியார்களும்,புலம்பெயர்ந்து மேலைத்தேய நாடுகளில் வாழும் அம்பாளின் பக்தர்களும் வழங்கிய பங்களிப்பின் விளைவாக இன்று காட்சி தந்து கொண்டிருக்கும் பஞ்ச தள இராஜகோபுரத்துடன் கூடிய ஆலயம் பூரணமாகக் கட்டி முடிக்கப்பட்டுள்ளது . ஜய வருஷம் ஆனித்திங்கள் 20ஆம் நாள் (04.07.2014) வெள்ளிக்கிழமை காலை உத்தர நட்சத்திரமும் ஸப்தமி திதியும் கூடிய 09.31மணி முதல் 10.19மணி வரையுள்ள சுப முகூர்த்த சுப வேளையில் மஹா கும்பாபிஷேகம் சிறப்பாக நடந்தேறியுள்ளது.

ஆலய தல விருட்சமான நாவல்மரப்பொந்தில் பெரிய செட்டிநாகம் ஒன்று நீண்ட காலமாக இருந்து வந்துள்ளது. இதனுடைய சோடிப் பாம்பு தேரினுள் இருந்தமை குறிப்பிடத்தக்கது.கோவில் குலநாகம் ஆலயத்தை கள்வர் கயவர்களிடம் இருந்து பாதுகாத்து வந்தது.கி.பி 2000ஆம் ஆண்டு இடம்பெற்ற அனர்த்தத்தினால் ஆலயத்தின் வசந்தமண்டபம்,சந்தனமண்டபம்,தம்பமண்டபம்,மடப்பள்ளி என்பவைகள் சேதமுற்ற போதும் ஆலயத்தின் பிரதான கர்ப்பக்கிரகம் அர்த்த மண்டபம் என்பவைகளுக்கு எவ்வித சேதாரமும் இல்லை.பின்பு 2009இல் மீள்குடியேற்றம் செய்யப்பட்ட போது மக்கள் அங்கே சென்று பார்த்த போது மூலஸ்தானம் உட்பட சகல விக்கிரகங்களும் அங்கே காணப்பட்டன.ஒருசில எழுந்தருளிகள் காணாமல் போய்விட்டன.அதனை அறிந்த அடியவர்கள் அங்கே சென்று பார்த்த போது கோயில் குலநாகம் அங்குள்ளவர்களுக்கு படம் விரித்து காட்சி கொடுத்தது.ஒருசில நாட்களில் யாழ்ப்பாணத்தில் ஒரு வர்த்தகரிடம் இருந்து இவ் எழுந்தருளி மூர்த்தங்கள் மீட்கப்பட்டமை குறிப்பிடத்தக்கது .

சந்தன மண்டபம் என்றால் சந்தனக்கல்லும் அதனை அரைத்து நெற்றியில் பொட்டாகப் போடுவதற்கு மருத மரத்தில் வெட்டப்பட்ட மருதம் குற்றியும் நீரும் காணப்படும்.இதனை அரைத்து போடும் அடியவர்கள் நெற்றியில் போடுவதுடன் ஆக்கி,தேமல்,பூச்சிக்கடிகளுக்கு அதனை மருந்தாக போட்டுவிடுவார்கள்.எல்லாம் அம்பாள் அருளால் மாறிவிடும்.சந்தன மண்டபத்திலும் அதன் விளிம்புகள் வெண் வைரக்கற்களால் வரிசைப்படுத்தப்பட்டு இருக்கும்.அதற்கு அப்பால் தம்ப கொட்டகை கொடிமரம்-நந்தி பலிபீடம் அமைந்த மண்டபம் காணப்படும்.பீட அமைவிடம் தவிர ஏனைய பகுதிகள் மண்தரையாகவே காணப்பட்டது.மண்டபம் கிடுகினால் அழகுற வேயப்பட்டிருக்கும்.சந்தன மண்டபத்தில் சிங்கவாகனம்,அன்னவாகனம்,காராம்பசு போன்ற வாகனங்கள் வைக்கப்பட்டிருக்கும்.மண்டப தளம் நன்கு பசுவினுடைய சாணியும்-புற்று மண்ணும் முருக்கம் இலைச்சாறும் கலந்து மெழுகி இருப்பார்கள்.

கண்ணகி அம்பாள் ஆலய வாசல் கிழக்கு நோக்கி அமையப்பெற்றுள்ளமை போல இங்குள்ள வைரவர் ஆலயமும் கிழக்கின் நோக்கி அமையப் பெற்றுள்ளது.இன்றும் அவ்வாறே உள்ளது.முதல் முதல் வைரவர் ஆலயமே இருந்ததாகவும் அவ்வாலயச் சூழலிலே கண்ணகி வற்றாப்பளை நோக்கிச் செல்லும்போது ஓய்வெடுத்ததாகவும் கர்ணபரம்பரைக் கதையாகக் கூறுவர்.இப்பொழுது வைரவருக்கு பூயை நடைபெற்றதன் பின்பு  தான் அம்பாளுக்கு பூயைகள் நடைபெறுவது வழமையானதாகும்.

ஆலயத்திற்கு என்று அப்பொழுது தீர்த்த கிணறு கிடையாது.தீர்த்த குளமே இருக்கும்.இது மிகப் புனிதமானது.இத் தீர்த்தக் குளத்தில் இருந்தே அம்பாளுக்கும் அபிஷேகத் தீர்த்தமோ ஏனைய மடப்பள்ளி அன்னதான தேவைக்கு நீரினை வாளிகள் மூலம் அள்ளி எடுப்பர்.இக்குளத்து நீர் மகத்துவமானது.பல அடியவர்களது நோய் நொடிகளை நீக்குவதை காணலாம்.பேய் பிசாசு பிடித்தவர்கள்,வைத்தியசாலைகளில் கைவிடப்பட்டவர்கள் எனப்பலர் இங்கு வந்து தீர்த்தத்தில் நீராடி அம்பாளை வழிபட்டு பூசாரியிடம் விபூதி போடுவித்து முடிந்ததும் நோய் நீங்கிவிடும்.

சுமார் ஒரு நூற்றாண்டுக்கு முன்பு சிறிய குடிசையிலே இருந்த இந்த ஆலயம் இன்றைய நிலையில் பஞ்சதள இராஜ கோபுரத்துடன் காட்சியளிக்கின்றது."கோபுர தரிசனம் கோடி புண்ணியம்" என்பர் நம் சமய ஞானிகள்.இந்தக் கோபுரத்தை பார்த்தால் கலை நுணுக்கத்துடனான வண்ண ஓவியங்கள் புத்தம் புது பூக்கள் கோர்த்த மாலையாக உள்ளது.பஞ்சதள இராஜகோபுரம் ஐந்து கலங்களுடன் காணப்படுகின்றது.இதனைப் பார்க்கும் போது அழகாக ஜொலிக்கின்றது.உலகத்தில் உள்ள வர்ணப்  பூக்களை கொட்டிக் குவித்து கோபுரம் செய்வது போல பக்திப் பரவசத்தோடு பவித்திரமான அழகு என்னே ! ஒழுங்கு ,சிறப்பு ,வனப்பு மனது மயங்கி நிற்கிறது.

இக்கோபுரம் இந்து மதத்திற்கு உரிய இராஜகோபுரம் ,கட்டட சிற்ப சாஸ்திரங்கள் பொதிந்து நிற்கின்றது.ஒவ்வொரு சிறிய சிற்பமும் கலை நுணுக்கத்தின் உரைப்போடும் உற்சாகத்தோடும் செய்யப்பட்டு இருக்கின்றது.அம்பாளின் பல்வேறு திருக்காட்சிகள்,திருவிளையாடல்கள் இக் கோபுரத்தில் காணப்படுகின்றன.

</doc>
<doc id="325035" url="https://ta.wikipedia.org/wiki?curid=325035" title="ஏ2 பால்">
ஏ2 பால்

ஏ2 பால் ("A2 Milk") என்பது A2 வகை பீட்டா கேசின் அதிகம் கொண்ட பசுவின் பால் ஆகும். பீட்டா கேசின் என்பது பசுவின் பாலில் உள்ள ஒரு முக்கிய புரதம். இதில் A1 மற்றும் A2  என இரு வகைகள் உண்டு. A1 வகை பீட்டா கேசின் ஐரோப்பியப் பசுக்களின் பாலிலும் A2 வகை பீட்டா கேசின் இந்தியத் துணைக்கண்டப் பசுக்களின் பாலில் அதிகம் காணப்படுகிறது.

பீட்டா கேசின் புரதச்சங்கிலியில் 67 ஆம் இடத்தில் புரோலின் இருந்தால் அது A1 என்றும் ஹிஸ்டிடின் இருந்தால் அது A2 வகை என்றும் அழைக்கப்படும். பல ஆயிரம் ஆண்டுகளுக்கு முன் பசுவினங்களில் ஏற்பட்ட மரபணுத் திடீர்மாற்றத்தின் விளைவாக இந்த இரு பிரிவுகள் ஏற்பட்டுள்ளதாக அறிவியாலர் நம்புகின்றனர். 


</doc>
<doc id="325036" url="https://ta.wikipedia.org/wiki?curid=325036" title="பரிசால் மாவட்டம்">
பரிசால் மாவட்டம்

பரிசால் மாவட்டம் (Barisal district) () தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் பரிசால் கோட்டத்தில் உள்ளது. வங்காளதேசத்தின் தென்மத்தியில் அமைந்த இம்மாவட்டத்தின் நிர்வாகத் தலைமையிடம் பரிசால் நகரம் ஆகும். 

1797-இல் நிறுவப்பட்ட பரிசால் மாவட்டத்தின் பழைய பெயர் பேக்கர்கஞ்ச் ஆகும். 
பரிசால் மாவட்டத்தின் வடக்கில் மதாரிபூர், ஷரியத்பூர், சந்திரப்பூர் மற்றும் லெட்சுமிபூர் மாவட்டத்தின் பகுதிகளும், தெற்கில் பதுவாகாளி, பர்குணா மற்றும் ஜலோகதி மாவட்டங்களும், கிழக்கில் போலா மாவட்டம் மற்றும் லெட்சுமிபூர் மாவட்டம், மேற்கில் கோபால்கஞ்ச் மாவட்டம், பிரோஜ்பூர் மாவட்டம் மற்றும் ஜாலோகதி மாவட்டமும் எல்லைகளாக அமைந்துள்ளது.

பரிசால் மாவட்டத்தின் அதிக படச வெப்ப நிலை 35.1° செல்சியஸ் ஆகவும், குறைந்த பட்ச வெப்ப நிலை 12.1° செல்சியஸ் ஆகவும், ஆண்டு சராசரி மழைப் பொழிவு 1955 மில்லி மீட்டராக உள்ளது.

பரிசால் மாவட்டம் பத்து துணை மாவட்டங்களையும், எண்பத்தி ஆறு ஒன்றியக் குழுக்களையும், 1175 கிராமங்களையும் கொண்டுள்ளது.

2784.52 சதுர கிலோ மீட்டர் பரப்பு கொண்ட பரிசால் மாவட்டத்தின் 2011-ஆம் ஆண்டின் தற்காலிக மக்கள் தொகை கணக்கெடுப்பின் படி மக்கள் தொகை 23,24,310 ஆக உள்ளது. அதில் ஆண்கள் 11,37,210 ஆகவும், பெண்கள் 11,87,100 ஆகவும் உள்ளனர். பாலின விகிதம் 96 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 835 நபர்கள் வீதம் வாழ்கின்றனர். சராசரி எழுத்தறிவு 61.2 % ஆக உள்ளது.

பரிசால் மாவட்டத்தில் சேர்-இ-வங்காள மருத்துவக் கல்லூரி, பரிசால் பல்கலைக்கழகம், பரிசால் அரசு மருத்துவக் கல்லூரி, அரசு மகளிர் கல்லூரி முதலிய கல்வி நிறுவனங்கள் உள்ளது.

பரிசால் மாவட்டத்தில் மெக்னா ஆறு, இலிஷா கிட்டான்கோலா, ஏரியல் கா, தேதுலியா, பிஸ்காளி, ஹில்சா, பேக்கர்கஞ்ச், சாந்தா, கலபதோர், ராம்கஞ்ச் கொஜாலியா முதலி ஆறுகள் பாய்கிறது.

எனவே இங்கு வேளாண்மைத் தொழில் வளம் கொழிக்கிறது. நெல், சணல், கரும்பு, வெங்காயம், கொய்யா, வெற்றிலை, மா, பழா, வாழை மற்றும் எண்ணெய் வித்துக்கள் அதிகம் பயிரிடப்படுகிறது. 
மீன் பிடித் தொழிலும் சிறந்து விளங்குகிறது.


</doc>
<doc id="325039" url="https://ta.wikipedia.org/wiki?curid=325039" title="பென்டைல் பியூட்டைரேட்டு">
பென்டைல் பியூட்டைரேட்டு

பென்டைல் பியூட்டைரேட்டு "(Pentyl butyrate)" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். பென்டைல் பியூட்டனோயேட்டு, அமைல் பியூட்டைரேட்டு என்ற பெயர்களாலும் பென்டைல் பியூட்டைரேட்டு அழைக்கப்படுகிறது. கந்தக அமில வினையூக்கியின் முன்னிலையில் பென்டனால் பியூட்டைரிக் அமிலத்துடன் வினைபுரிவதால் இந்த எசுத்தர் உருவாகிறது . பழைய பேரிக்காய் அல்லது ஆப்பிரிகாட் பழத்தின் நறுமணத்தை பென்டைல் பியூட்டைரேட்டு பெற்றுள்ளது. சிகரெட்டுகளில் கூடுகைப் பொருளாகவும் இதைப் பயன்படுத்துகிறார்கள். 


</doc>
<doc id="325041" url="https://ta.wikipedia.org/wiki?curid=325041" title="கரணவாய் உச்சில் புவனேஸ்வரி அம்மன் ஆலயம்">
கரணவாய் உச்சில் புவனேஸ்வரி அம்மன் ஆலயம்

யாழ் மாவட்டத்தில் பல்வேறு கிராமங்கள் இந்துப் பண்பாட்டு அம்சம்களைத் தன்னகத்தே கொண்டு விளங்குகின்றது. இக்கிராமங்களில் பருத்திதுறை என்னும் பிரிவில் கரவெட்டி என்னும் பிரதேசம் அமைந்துள்ளது. கரவெட்டி பிரதேசம் பல பகுதிகளை தன்னகத்தே கொண்டுள்ளது. இக்கரவெட்டி பிரதேசத்திலேயே கரணவாய் என்னும் பகுதி உள்ளடங்குகின்றது. இப்பகுதி அதிகமான வயல்களையும், அதிகமான ஆலயங்களையும் தன்னகத்தே கொண்டு விளங்குகிறது.

இப்பிரதேசம் ஆரம்பத்தில் நான்கு கிராமசேவகர் பிரிவைக் கொண்டு அமைந்தது. தற்காலத்தில் அது ஒன்பது பிரிவுகள் ஆக்கப்பட்டு உள்ளது. இப்பிரதேசத்தில் அரசாங்கத்தின் முக்கிய அலுவலகங்கள், கல்விக்கூடங்கள், இந்து சமைய நிறுவனங்கள், பல்வேறு தொழில்நிறுவனங்கள் போன்ற இன்னோரன்ன அம்சம்கள் காணப்படுகின்றன.

இக்கிராம மக்கள் கடவுள் நம்பிக்கை உடையவர்களாக காணப்படுகின்றனர். அவ்வகையில் கரணவாய் சிறப்பு பெறுகிறது. கோயில்கள் பல நிறைந்த இடமாக இக் கிராமம் காணப்படுகிறது. அவ்வகையில் இப்பிரதேசத்தில் சிவன்கோவில், அம்மன்கோவில், விநாயகர்கோவில், முருகன்கோவில் என்பவற்றுடன்க் கிராமியத் தெய்வங்களான கண்ணகி, ஜயனார், வைரவர், நாச்சிமார், பெரியதம்பிரான், நாகதம்பிரான், காளி என்பவற்றுக்கு தனிதனி கோயில்களும் காணப்படுகின்றன.

இங்கு வாழும் மக்கள் அதிகமாக வழிபாட்டில் சிறந்த ஈடுபாடு உடையவர்களாக வாழ்ந்து வருகிறார்கள். இதை அவ்விடத்தில் அமைந்து உள்ள ஆலயங்கள் மூலம் உணரலாம். இப்பிரதேச மக்கள் அம்மனை முதன்மை படுத்தி வழிபாடு இயற்றியமைக்கு பல காரணங்கள் இருந்துள்ளன. அம்மனை வழிபடுவதன் மூலம் நிலவளம், விளைச்சல் பெருகும், வாழ்க்கை நலம், அறிவுப் பேறு என்பவற்றை நாட்டுக்கும் மக்களுக்கும் அருளும் தெய்வமாக இந்துக்கள் கருதினர். இவ்வகையில் உச்சில் அம்மன் ஆலயம் சிறப்புப் பெறுகிறது.

இக்கோயில் வயல்களால் சூழப்பட்டு உள்ளது. உச்சில் அம்மன் கோயிலுக்கு வடகிழக்காக வற்றாத நீர்ச்சுனையாகிய மாணிககவளை தீர்த்தக்கேணி உள்ளது. இவ்வாலயத்திற்கு வடக்குப் புறமாக அறநெறிப் பாடசாலை ஒன்றும், கலா மன்றம் ஒன்றும், வாசகசாலை ஒன்றும் காணப்படுகிறது. இவை இவ்வாலயப் பரிபாலன சபையால் தோற்றவிக்கப்பட்டது. இக்கோயிலுக்கு அருகே கரவை கரவை வெல்லன் பிள்ளையார் ஆலயம் அமைந்துள்ளதுள்ளது. அம்மனுக்கு நேரெதிராக வயல்தாண்டி முருகன் ஆலயம் அமைந்துள்ளது. கரணவாயிலே யா/வேதாரணீஸ்வர வித்தியாலயம், யா/விக்னேஸ்வராக்கல்லூரி என்பன அமைந்துள்ளது. அதைவிட ஜனசக்தி, வேதாரணீஸ்வரா எனும் இரண்டு நூலகம் காணப்படுவதும் குறிப்பிடத்தக்கது.
இவ் வாறாக இவ் ஆலயத்தின் அமைவிடம் பற்றி கூறலாம்.

ஈழத்திருநாட்டின் சிரமென விளங்கும் யாழ்ப்பாணத்தின் வடமராட்சிப் பகுதியில் மறைவல்ல சைவக்குமார் பரம்பரையினரும் மக்களும் மருவி வாழ்கின்ற கருணையம்பதியில் மருதநில மத்தியிலே அமைந்துள்ள புவனேஸ்வரி அம்பாள் ஆலயம் புதுமைமிக்கது. புவனேஸ்வரியும் அவள் வண்ணமாய் கண்ணகியும் வீற்றீருந்து அருள் புரிவது புதுமையிலும் புதுமை. இதனருகே அமைந்துள்ள வற்றாத நீர்ச்சுனையாகிய மாணிக்கவளை என அழைக்கப்படும் குளம் ஆலயத்திற்கு மெருகை ஊட்டுகிறது.

அவ்வகையிலே கரணவாய் உச்சில் புவனேஸ்வரியம்மன் என்பதன் பெயர் விளக்கத்தை நோக்கின் யாழ்ப்பாணத்தை சங்கிலி மன்னன் ஆண்ட காலத்திலே சைவக்குருமார் பரம்பரை இவ்விடம் இருக்கவில்லை. அதனால் சங்கிலி மன்னன் 1520ம் ஆண்டளவிலே சைவக்குருமார் பரம்பரையை இவ்விடம் கொண்டு வர விரும்பினான். அவனது விருப்பதிற்கிணங்க சரபோஜி மகராஜா என்பவன் இந்தியாவிலிருந்த மூன்று சைவக்குரு பரம்பரையை யாழ்ப்பாணம் அனுப்பி வைத்தான். அதில் ஒரு குரும்பம் வரணியில் இருந்தது. மற்றையவர்கள் திருகோணமலை, மட்டக்களப்பில் இருந்தனர்.

இதில் வரணியில் இருந்த குடும்பம் இவ்விடத்தில் வந்து குடியேறினர். அப்போது உடுப்பிட்டிக் கிராமத்திலே உடையவர், முதலியார் என்றழைக்கப்பட்டவர்கள் இந்தச் சைவக்குருமார் பரம்பரைக்கு அவர்கள் இருந்த காணியை சொந்தமாக எழுதிக் கொடுத்தனர். அந்தச்சைவப் பரம்பரையானது கர்ணபரம்பரை என அழைக்கப்பட்டது. கர்ணபரம்பரை என்பதில் கர்ண என்பது கணக்குப்பார்த்தல் எனப்பொருள்படும். அதாவது சரபோஜி மகராஜா காலத்திலிருந்து அவர்கள் கணக்குப் பார்க்கும் தொழிலையே செய்து வந்துள்ளனர் என்பது குறிப்பிடத்தக்கது. இது இவ்வாறிருக்க, உடுப்பிட்டி உடையார் காணியை சைவக்குரு பரம்பரைக்கு எழுதிக் கொடுக்கும் போது காணிக்கு என்ன பெயர் இடலாம் என யோசித்தனர். பின்னர் கர்ணபரம்பரையாக சைவக்குருமார் பரம்பரை இருந்ததால் அவ்விடத்திற்கு கர்ணவாய் எனப்பெயரிட்டனர். இக் கர்ணவாய் என்பதே காலப்போக்கில் திரிபடைந்து கருணையாவாக மாறி தற்போது கரணவாயாக மாறியது.

இவ்வாறாக கரணவாய் பகுதியிலே வயல்கள் சூழ்ந்த இடமாகிய இவ்வாலயம் அமைந்த சூழலில் உள்ள வயல்கள் உச்சில் என்றழைத்தனர். அவ்வாறான உச்சில் வயல்கட்கருகில் இப்புவனேஸ்வரி அம்மன் ஆலயம் அமைந்திருந்ததால் கரணவாய் உச்சில் புவனேஸ்வரி அம்மன் ஆலயம் எனப்பெயர் ஏற்பட்டது.

இந்து மதத்தின் அம்மன்வழிபாடு மிகப்பழைய காலம் தொட்டே நடைபெற்று வருகிறது. புதைபொருளாய்வுகளும் சரித்திர வரலாறுகளும் சமய தத்துவ நூல்களும் இதற்கு ஆதாரமாகின்றது. இருபதாம் நூற்றாண்டில் நிகழ்த்தப்பட்ட சிந்துவெளிப் புதைபொருள் ஆராட்சியின் மூலம் சக்தி வழிபாட்டின் தொன்மையை அறியமுடிகிறது. ஹப்பாவில் கண்டெடுக்கப்பட்ட கருவுயிர்க்கும் இலட்சனை, சக்தி வழிபாட்டை குறிப்பதாக அறிஞர் கூறுவர். இவ் வழிபாடு பூமியை தரைப் பெண்ணாகக் காணும் தன்மையை எடுத்துகாட்டுகிறது. இக்காரணம் இன்றும் இந்துமக்கள் உள்ளங்களில் இருந்து விலகவில்லை.

பூமியை பூமாதேவி என அழைப்பர். பூமி மக்களின் வாழ்வுக்கு வளம் ஊட்டுகிறது. உயிர் வாழ்வை உரமூட்டுகிறது. குழந்தைக்கு பால் ஊட்டி வளர்ப்பவள் தாய். எனவே பூமியும் தாயும் ஒன்றெனக் குறிக்கலாம். உடல் உயிருக்கு வாழும் சக்தியைக் கொடுக்கும். பூமியும் தாயும்(சக்தி) பெண்ணெறே கண்டனர். எனவே சக்தி என்றால் பெண்ணைக்குறிக்கும். இவ்வாறு இந்து மதத்தில் பெண்மை வழிபாடு அமைந்துள்ளது.

ஹரப்பா காலத்திற்கும் குப்தர் காலத்திற்கும் இடையில் சக்தி வழிபாடு கருத்தூன்றி இருந்ததேயன்றி சிறப்பான வழர்ச்சி பெறவில்லை. சக்தி என்ற கருத்து மக்களிடையே நிலையூன்றி இருந்தது. இக் கருத்தை ஆதரிக்குமாற் போல இருக்கு வேதம் துணைநின்றது. சக்தியை இயக்குசக்தி, இயங்குசக்தி என வகைப்படுத்தலாம். இயங்குசக்தியும் இயக்குசக்தியுமாயுள்ள தெய்வம் சூரியன். அவனுக்குரியது சாவித்திரி மந்திரம் அல்லது காயத்திரி மந்திரம் ஆகும். சவிதா என்னும் சொல்லுக்கு இயக்குபவன் என்பது பொருள். உலகை இயக்குபவன் ஆதலால் இயக்குசக்தி சூரியனிடம் உண்டு. அவனை இயக்குகின்றவள் உஷையும் அக்கினியும் ஆகும். உஷை தாய் என்றும் அக்கினி காதலி எனவும் போற்றப்பட்டனர்.வேத காலத்திலும் சக்திவழிபாடு இடம்பெற்று இருந்தது. இந்நிலையில் ஆகமங்கள் தோற்றம் பெற்றன. ஆகமங்கள் உருவம் அமைத்து வழிபடும் நிலையை ஊக்குவித்தன. உருவங்களில் சக்திக்குரிய இடப்பாகத்தையும் வரையறுக்க தவறவில்லை. அர்த்தநாரீஸ்வரர் உருவம் சக்திக்குரிய சமபங்கம் கொடுத்த தன்மையை முன் வைக்கின்றது. சிவனுக்குரிய நிலையை உருவ அமைதியை எடுத்துகாட்டும் இருபத்தெட்டு ஆகமங்கள் தோன்றின. இவை சிவனால் அருளப்பட்டதாக கூறப்படுகின்றது. சக்திக்குரிய ஆகமங்கள் இருபத்தேழு தோற்றம் பெற்றன. இவை சக்தியால் அருளப்பட்டதாக கூறப்படுகின்றது. சிவனுக்கு நவசக்திகள் உண்டு.அவை வாமா, ஜேஸ்ட்டா, ரெளத்திரி, காளி, கல்விகரணி, பலவிகரணி, சர்வபூதமணி எனப்படும். இக்காரணத்தால் 9 எண்வரக்கூடிய 27 ஆகமங்கள் தோற்றம் பெற்றது.

சிவனுக்கு சமமான நிலையில் சக்திஅமையும் போது அது பராசக்தி எனப்போற்றப்படுகின்றது. சக்தி இன்றேல் சிவமில்லை, சிவமின்றேல் சக்தியில்லை என்னும் கருத்து வளர்ச்சியினூடு புறச்சமயங்களின் தாக்குதலால் சக்திக்கு தனி உரிமை கொடுக்கவேண்டிய நிலைக்குத் தள்ளப்பட்ட நிலைக்குத் தள்ளப்பட்ட நிலையாலும் புராணங்களின் செல்வாக்கு நிலையாலும் சாக்தம் என்ற மதம் உருவாகியது. சாக்தமதம் சக்தி ஆதாரம். சிவம் ஆதேயம் எனக்கூறி சைவக் கொள்கையிலிருந்து விலகியது. பெண்ணுக்கு முதன்மை கொடுக்கும் மதமே சாக்தம் ஆகும். சைவம் தத்துவநிலையில் சக்திக்கு இடம் கொடுத்தது. முதன்மை வேறுபாடே இருமதத்திற்கும் வித்தியாசம். பிருங்கி முன்வர் சிவத்தையன்றிச் சக்தியை வழிபடுவதில்லை. என்னும் கொள்கையைப் புராணங்கள் எடுத்துக்காட்டிப் பிரிவினையை வேரறுத்த வரலாறு உண்டு. அம்மையே சிவனைப் பூசித்த வரலாறும் உண்டு. இவை யாவும் சிவனையும் சக்தியையும் இணைத்துள்ளன.

சாக்த சமயம் அம்மன் வழிபாட்டை புதிய நிலையில் வகுத்துக்காட்டின. அம்மாள் வழிபாட்டிற்கு மிக முக்கியமானது கோடுகளாலான யாத்திர வழிபாடாகும். அவ்வழிபாட்டின் பலியிடுதலையும் குறிப்பிடுகின்றன. சக்தி வழிபாட்டில் யாத்திர வழிபாட்டை "சிறீசக்கர பூசை என்பர். இதனை ஸ்ரீவித்யோ பாசனை என்றும் குறிப்பிடுவது வழக்கம். இது 3 வகைப்படும். அதில் பூப்பிரஸ்தார யந்திரமே இலங்கையில் காணப்படுகிறது. பொன்னம்பலவாணேசர் கோவில் ராஜராஜேசர் முன்னிலையிலும் நயினை நாகபூசனி அம்பாள் முன்னிலையிலும் முன்னேஸ்வர ஆலயத்தில் வடிவாம்பிகை முன்னிலையிலும் சக்கர யந்திரத்தில் எழுதப்பட்ட மந்திரங்களை உபாசிக்கும் போது அது பயன்கொடுப்பதில் பெருமையுள்ளதாகிறது. இவ் வழிபாட்டின் அடிப்படையில் சிவனாலயங்களிலும் விக்கிரகங்களின் கீழ் யந்திரம் வைத்து மருந்து சார்த்தப்படுகிறது.

 கற்றகக்கா கழனியெலாங் கவினுடனே சூழ்ந்திலங்க
மங்கள வடிவினனாகிய சிவனின் அருட்செயல்களுள் படைத்தல் தொழிலுமொன்று. இப்படைப்பு தொழிலுக்கு உபகாரியம் பராசக்தியின் தோற்றங்களுள் முதன்மையானது புவனேஸ்வரியாகும். அவ்வாறான புவனேஸ்வரி அம்மை எழுந்தருளிருக்கும் இடம் புவனெஸ்வரிபீடம் எனக்கூறப்படுகிறது.

ஈழத்திருநாட்டின் சிகரமென விளங்கும் யாழ்ப்பாணத்தின் வடமராட்சிப் பகுதியில் மறைவல்ல சைவக்குருமார் பரம்பரையினரும், மக்களும் மருவி வாழ்கின்ற கருணையம்பதியில் மருதநில மத்தியிலே அமைந்துள்ள புவனேஸ்வரி அம்பாள் அருள் வண்ணம் கனியும் ஆலயம் புதுமைமிக்கது. புவனேஸ்வரியும் அவள் வண்ணமாய் கண்ணகியும் வீற்றிருந்து அருள்புரிவது புதுமையிலும் புதுமை. இதன் அருகே அமைந்துள்ள வற்றாத நீர்ச்சுனையாகிய மாணிக்கவளை என அழைக்கப்படும் குளம் ஆலயத்தின் அழகை மெருகூட்டுகிறது.

இவ்வாலயம் ஏறத்தாள 1870 ம் ஆண்டளவில் மாவிலங்கை மரநிழலிலே தென்னங்கீற்றுக் கொட்டிலிலே சைவமரபினரான பொன்னுஞானியார் என்னும் பெருமகனால் ஆரம்பித்து வைக்கப்பட்டதாயும், 1910 -1912 ம் ஆண்டு காலத்தில் பொளிந்த சுண்ணாம்புக்கல்லினால் மண்டபங்கள் நிர்மாணிக்கப்பட்டு வளர்ச்சியுற்றதாக அறியமுடிகிறது. மேலும் இவ்வாலய வரலாறுகளை விரிவாக ஆராயுமிடத்து 1870 இல் பொன்னு ஞானியார் என்பவர் புவனேஸ்வரி அம்பாளை ஒரு கற்பீடத்திலே பாவனை செய்து மாவிலங்கை மரநிழலிலே தென்னங்கீற்றுக் கொட்டிலமைத்து வழிபட்டு வந்தார் எனக்கூறப்படுகிறது. அவரின் உற்ற நண்பனாக விழங்கும் நாவித சமூகத்தலைமகன் திரு.வைரவியார் என்பவர் அம்பாளின் அருளை அறிந்து தனக்கு பிள்ளைச் செல்வம் வேண்டிப் புவனேஸ்வரி அம்பாளுக்கு ஒரு விக்கிரகத்தை செய்விக்க நேர்த்தி வைத்ததாகவும் தனது எண்ணம் ஈடேறவே நேர்த்திகடனை நிறைவேற்ற ஏற்பாடு செய்யலானார். இவரது எண்ணப்படி இந்தியாவிலே கருங்கல்லாலான விக்கிரகம் உருவாக்கப்பட்டு தற்போது இந்நிலத்தின் உரிமைக்காரரும் சிவாகம அறிவு நிறைந்தவருமான சிவசிறீ சோமசுந்தரக்குருக்களை சந்தித்து உரையாடியுள்ளார். குருக்கள் மட்டுவிலை பிறப்பிடமாகவும் கரணவாயைப் புகுவிடமாகவும் கொண்டவராய் இருந்தார் . இவர் மட்டுவில் பண்டித்தலைச்சி கண்ணகை அம்பாளின் நிறைந்த பக்தி கோண்டமையை வெளிப்படுத்தி கண்ணகை அம்மனை இங்கு பிரதிஸ்டை செய்ய எண்ணிக் கொண்டிருப்பதாக கூறினார். இவர்களின் உரையாடலை தொடர்ந்து குருக்களின் ஏற்பாட்டிலே புவனேஸ்வரி அம்பாள், கண்ணகை அம்பாள் சிலைகள் இந்தியாவிலே தேர்ச்சி மிக்க சிப்பிகளால் கருங்கல்லில் வடிக்கப்பட்டது. விக்கிரகங்களை எங்கே பிரதிஸ்டை செய்வதென குழம்பிய வைரவியாருக்கும், குருக்களுக்கும், பொன்னுஞானியாருக்கும் கண்ணகை அம்மன் தனித்தனியே கனவில் வந்து மாணிக்கவளை நீர்த்தடாகத்தினருகே காணப்படும் ஆலமரத்தடியே ஆகும் எனக்கூறினார். அதனால் புவனேஸ்வரி அம்பாளை மாவிலங்கை மரநிழலிலே பிரதிஸ்டை செய்யுமாறு தெரிவித்ததாக அறிய முடிகிறது. இதற்கமைய மாவிலங்கைக்கருகே ஒரு சிறிய மடாலயத்தை அமைத்து புவனேஸ்வரி அம்பாளையும் குளத்தருகே ஆலமர நிழலிலே ஒரு சிறிய கோட்டிலமைத்து கண்ணகி அம்மனையும் பிரதிஸ்டை செய்து வழிபட்டு வந்தனர்.

கண்ணகி அம்பாளின் கருணையும் அருளும் கண்ட கரணவாய் தெற்கு திரு.கந்தையா பொன்னம்பலம் என்பவரும் அவரது சகோதரரும் கல்லினால் கற்பக்கிரகம், அர்த்த மண்டபம் முதலியவற்றை நிறுவினர். இக்கட்டிடத்தில் கண்ணகை அம்பாளைப் பிரதிஸ்டை செய்ய எண்ணிய சிறீலசிறீ சோமசுந்தரக்குருக்களும், புவனேஸ்வரி அம்பாளை பிரதிஸ்டை செய்ய வேண்டுமென்ற அவ்வூர் வைரவியாருக்கும் கண்ணகி கனவில் வந்து தனக்குகந்த இடம் நீர்த்தடாகம் என்றார். மாணிக்கவளை குளக்கரையிலே அருணர் குடும்பத்தினரும் இணைந்து கண்ணகி ஆலயம் அமைத்து பூஜா கருமங்களும் நிகழ்ந்து வருகிறது. இதற்கு வைகாசி விசாக தினத்திலே விசேட பொங்கல் மடைபோட்டும் பூஜிக்கப்படுகிறது.

பக்தியும் சிரத்தையும் கோண்ட சோமசுந்தரக் குருக்களால் தொடக்கி வைக்கப்பட்ட பெரும்பணி வளர்ச்சி கண்டது. கரவையம்பதி, கருணையம்பதி ஆகிய கிராமங்களின் மத்தியில் ஆலயம் அமைந்து இருப்பதாலும் கழனிகள் சூழப்பெற்று இருப்பதாலும் ஆலயம் பொலிவு பெற்றது.
கர்ப்பக்கிரகத்தை அடுத்து மகா மண்டபம், திருத்த மண்டபம், மணிக்கூண்டுக்கோபுரம், முன்வாயில் கோபுரம் ஆகியன திரு.த.கா.முருகேசு அவர்களினாலும் அவரைச் சேர்ந்தோர்களினாலும் அமைக்கப்பட்டன. வசந்த மாண்டபம் சப்பறத்திருவிழா உபயகாரர்களினாலும் அமைக்கப்பட்டது. ஏனைய உபயகாரர்களினாலும் ஏனைய அடியார்களது முயற்சியினாலும் மிகுதி கட்டிடவேலைகள் படிப்படியாக அமைத்தி முடிக்கப்பட்டன.
இவ்வாலயத்திலே மிக்க உரிமையும் கருசனையும் கொண்டவரான கரணவாய் குருமாரிலே மூத்த குருவான சோமசுந்தரக்குருக்கள் அம்பாளின் பிரதிஸ்டை முதலான கிரியைகளை நிறைவேற்றி நித்திய, நைமித்திய கிரியைகளை ஆற்றிவரும் காலத்தில் எதிர்பாராத விதமாக மனோவியாதியால் பீடிக்கப்பட்டதால் ஆலயக்கடமைகளை செவ்வனே நிறைவேற்றும் பொருட்டு சொக்கநாதக்குருக்கள், விஸ்வநாதக்குருக்கள் ஆகிய இருவரும் அமர்த்தப்பட்டார்கள். அக் காலத்திலே ஆலயப்பணிகளை செவ்வனே நிர்வகிக்க வேண்டிய தேவை உணரப்பட்டமையால் குருக்களின் நெருங்கிய உறவினரான உயர்திரு. சு.கைலாயபிள்ளை சட்டம்பியார் தலைமையிலே ஒரு பரிபாலன சபை உருவாக்கப்பட்டது. ஆலய கடமைகளை நிறைவேற்ற ஆலயஸ்தாபகர்த்தா பொன்னுஞானியாரும் அவரைத் தொடர்ந்து மகன் குமாரசாமிப்பிள்ளையும் கடமை புரிந்தார்கள்.

இந்த காலத்திலே ஆலய பரிபாலனத்தை ஆலயத்தின் நில உரிமையாளரும், திருப்பணிகளை மேற்கொண்டவர்களும் ஒரு சிறிய குழுவாக செயற்பட்டமையால் பரிபாலனத்தின் பொருட்டு தலைவரது அறிவுரையுடனேயே ஆலய நித்திய,நைமித்திய கடமைகள் சிறப்பாக நடைபெற்று வந்தன. ஆலயத்தின் பரிபாலனத்தை மிக எளிமையான முறையிலேயே நாடாத்த வசதியாக இப்பகுதியில் மக்களின் இயல்பை கருத்தில் கொண்டு பத்து குளுக்களை அமைத்து அவர்களின் உதவியிடன் வைகாசி விசாகப் பூரணையிலே தீர்த்தோற்டவத்தை கொண்ட 10 நாள் உபயகாரர் பொறுப்பேற்று நடத்தினர். பரிபாலநத்தின் உதவியுடன் சப்பறம் .தேர் , சகடை முதலான ஊர்திகளும் குதிரை , சிங்கம் முதலான வாகனங்களும் ஆலயத்துக்கு தருவிக்கப்பட்டன.இதைவிட இக்காலத்திலே சுற்றுமதில் , மடப்பள்ளி , களஞ்சியம், வசந்தமண்டபம் முதலானவை நிர்வகிக்கப்பட்டது . மேலும் இக் காலத்தில் திருவூஞ்சல் பதிகம் ஒன்றும் ஆக்கப்பட்டது. அந்த காலத்தில் அம்பாளின் விக்கிரகம் தோற்றப் பொலிவின்றி இருந்த்ததால் 1950 ஆம் ஆண்டிலே புதிய விக்கிரகம் ஒன்று இந்தியாவிலிருந்து கொண்டுவரப்பட்டு ஸ்தாபிக்கப்பட்டது. பழைய விக்கிரகத்தை ம்கா மண்டபத்தில் ஸ்தாபித்தனர். மேலும் கரவெட்டியைச் சேர்ந்த ஜயம்பிள்ளை உபாத்தியாரினதும் தாளபியன் இராமலிங்கம் குடும்பத்தினரதும் உதவியுடம் எழுந்தருளி விநாயகர், கண்ணகை அம்பாள் விக்கிரகம்கள் உருவாக்கப்பட்டு பிரதிஸ்டை செய்யப்பட்டு பூசிக்கப்பட்டது.
மேலும் இவ்வாலயம் பொலிவுறும் காலத்தில் செவ்வந்திநாதகுரு நோய்வாய்ப்பட்டு சிவபாதமடைய இவரது புதல்வரான விஸ்வநாதகுருக்களும் உறுதுணையாக அம்பாளின் பணிகளை ஆற்றி வந்தனர். 1993 புரட்டாதி முதல் சதாசிவகுருக்களது உதவியிடன் கனகசபேசக்குருக்கள் பிரதம குருவாக இருந்து அம்பாளின் பணிகளை சிறப்பாக ஆற்றினார்.1976 ம் ஆண்டில் புவனேஸ்வரி அம்பாளுக்கும் ஏனைய கடவுளருக்கும் அஸ்டபந்தன மகாகும்பாபிசேஷம் நடைபெற்றது. 1979 ஆடி மாதமளவில் கோவிலுக்குள் கள்வர் புகுந்து மூலமூர்த்தியின் யந்திரத்தை திருடும் நோக்குடன் மூலமூர்த்தியை கிள்ளி எடுக்க முற்பட்டனர். அப்போது அம்பாளின் உருவம் சேதமடைந்ததுடன் கள்வரின் முயற்சி பலிக்காது போய் விட்டது. அம்பாளின் விக்கிரகம் சேதமானமையால் உடனும் வழிபாட்டிற்கு ஏதுவாக மகாமண்டபத்தில் இருந்த புவனேஸ்வரி அம்பாள் திருவுருவம் மூலஸ்தானத்தில் பிரதிஸ்டை செய்யப்பட்டு வழிபாடியற்றப்பட்டது. இதே காலத்திலே அம்பாளுடன் சப்பறத்திலே விநாயகரையும் , முருகனையும் திருவுலாக் கொண்டுவர எண்ணி சப்பறத் திருவிழா உபயகாரரின் உதவியுடன் வள்ளி தெய்வானை சமேத சிறீசுப்பிரமணிய சுவாமியின் எழுந்தருளி விக்கிரகம் உருவாக்கப்பட்டு பிரதிஸ்டை செய்யப்பட்டது.

தொடர்ந்து வந்த நாட்களில் ஆலய பரிபாலனத்தை மறுசீரமைக்க எண்ணிய பொதுமக்கள் தலமைப் பொறுப்பை இவ்வூர் வாசகரும் , ஓய்வுபெற்ற பாடசாலை அதிபருமான உயர்திரு.சபா.செல்வநாயகம் அவர்களிடம் ஒப்படைத்தனர். அவர் 1986.05.31 ம் திகதி அன்று தனது கடமைகளை பொறுப்பேற்றதைத் தொடர்ந்து பண்டிதர் கை.நமசிவாயக்குருக்கள் மற்றும் கல்விமான்களின் ஆலோசனையுடன் ஆலயத்தின் திருவிழா உபயகாரர்களின் ஒத்துழைப்புடனும் ஆலய பரிபாலனத்திற்கான யாப்பினை வரைந்து போதுச் சபையைக் கூட்டி பரிபாலனத்தை நடத்திவந்தார் . ஊர் மக்களிடம் நிதி திரட்டி அதன் மூலம் 1989.09.14 ம் திகதி அம்பாளுக்கும் ஏனைய பரிவார மூர்த்திகட்கும் கும்பாபிசேகம் ந்டத்தப்பட்டது. மேலும் இவ் ஆலயத்திற்கு வலுவூட்டும் முகமாக 1989.03.27 முதல் இந்து கலாசார அமைப்பின் விதிமுறைக்கமைய பதிவு செய்யப்பட்டதுடன் சமைய சமூக பணிகளையும் ஆற்றியது. அதன் மூலம் ஒரு கலை கலாசார அரங்கை அமைக்க முற்பட்டனர். அதன் பெறுபேறாக 1970 களில் திருவாளர்கள் வி.செ.சுவாமிநாதன், இ.செல்வநாதன், மகேஸ்வரராசா முதலானோர் அத்திபாரமிட்டு தொடக்கி வைத்த கலைக்கூடம் பூரணப்படுத்தப்பட்டு ஆலயத்தின் நுழைவாயிலில் பொலிவுற காட்சியளிக்கப்பட்டது.

பரிபாலன சபையின் சமூகப்பணியாகிய சமய அறிவுப்போட்டி, பண்ணிசை வகுப்பு, பிரதி வெள்ளி தோறும் பஜனை குழுவின் பாராயணம் முதலானவை மேற்கொள்ளப்பட்டது. 1991ஆம் ஆண்டளவில் இவ்வூர்வாசியும் தொழிலத்பருமான திருவாளர் கி.சடாட்சரநாதன் அவர்களின் நேர்த்திக் கடனாக ஒரு அழகிய சித்திரத்தேர் அமைக்கப்பட்டது. மேலும் இக்காலத்திலே பரிபாலனசபை மேற்கொண்ட முயற்சிகளது பேறாக தெற்கு, மேற்கு வீதிகள் விஸ்தரிக்கப்பட்டது. தவிர ஆலயத்தின் பரிவார மூர்த்தியாக விநாயகரை இவ்வூர்வாசியும் புனருத்தாரண சபை தலைவருமான திருவாளர் இராசநாயகம் அவர்கள் தமது மாமனாரின் நேர்த்தியை நிறை வேற்றுமுகமாக கோவிலமைத்து 1990.04.03 அன்று பிரதிஸ்டை செய்வித்து வைத்தார். தவிர ஆலயத்திற்கு வேண்டிய தளபாடங்கள் தட்டுமுட்டுக்கள் புதிதாக சேர்க்கப்பட்டன.
இந்தக்காலத்தில் அம்பாள் வழிபாட்டிலே மகளிடை முதன்மைப்படுத்த எண்ணிய தலைவர் பெண்களை உள்ளடக்கிய வழிபடுவோர் சபையை 1992இன் நடுப்பகுதியில் அமைத்து அவர்களது ஒத்துழைப்புடன் 1992 கார்த்திகை மாதம் பூரணை தினத்தில் ஆரம்பித்து வைத்த விளக்குப்பூசை தொடர்ந்தும் பிரதிபூரணை தோறும் சிறப்பாக நடந்து வருகிறது. இந்த வழிபாட்டில் பல்லாயிரம் சுமங்கலிகள் சுகவாழ்வு வாழ்வதுடன் பல கன்னியர் மணவாழ்வு பெற்று சீரும் சிறப்புடன் வாழ்கின்றனர். ஆடிப்பூர தினத்திலே அருகிலுள்ள சிவன் கோயிலிலிருந்ஹு பாற்காவடி எடுத்து அம்பாளுக்கு சிறப்பு வழிபாடு செய்வார். இன்று நவராத்திரி, சிவராத்திரி, கௌரிவிரதம், கந்தசஷ்டி, திருவெம்பாவை முதலான விழாக்கள் அம்பாளுக்கு சிறப்பாக கொண்டாடப்பட்டது. இந்த வழிபடுவோர் சபையின் எண்ணப்படி அம்பாளின் மகோற்சவ காலங்களில் இரதோற்சவ தினத்திலே ஆனந்தக்காவடிகள் புடைசூழ தேரின் ஒரு வடத்தை பெண்கள் பற்றியிழுத்து வீதி உலா வருவது கண்கொள்ளாக் காட்சியாகும்.
பரிபாலன சபைத்தலைவர் அமரர்.செல்வநாயகம் நோய்வாய்ப்பட்டு சிவபதம் அடைந்ததனால் பரிபாலன சபைத்தலவராக திரு.ச.சோமசுந்தரம்(ஜே.பி) 1998.03.30 ல் நியமிக்கப்பட்டார். இவரது விடாமுயற்சியால் ஆலயத்தின் மேம்பாடு கர்தி ஆலயயாப்பு மீளாய்வு செய்யப்பட்டது. இதன்படி கட்டுக்கோப்பு விதிமுறைகள் தயாரிக்கப்பட்டு 1990.09.25 முதல் கல்லச்சுப் பிரதியாக வெளியிடப்பட்டது. இந்த ஆலய பரிபாலன சபைத்தலைவரின்படி 208கிலோகிராம் எடையுள்ள கண்டாமணி பொருத்தப்பட்டு பிரதிஸ்டை செய்யப்பட்டது. மேலும் தேருக்கான பாதுகாப்புக் கொட்டகை, கொடித்தம்பம், யாகசாலை, வைரவர் கோயில் முதலியவற்றை நிறுவி மகா கும்பாவிஷேகம் நிறைவுற்றதும் மகோற்சவமும் நடந்தேறியது.

இவ்வாறு கருணையம்பதி உச்சிலம்மன்பதி ஆலய வரலாற்றை மேற்குறிப்பிட்டவாறு காணக்குடியதாகவுள்ளது.

அடுத்தநிலையில் அம்மன் வழிபாட்டில் பலியிடுதல் சிறப்பானதொன்று. கர்ப்பூராதி ஸ்தோத்திரம் என்னும் நூலில் செம்மறியாடு, ஒட்டகம், பூனை, எருமை முதலியவற்றை பலியிடும்படி கூறப்படுகிறது. உண்மையில் இவைகளைப் பலியிடுதல் அல்ல. இவைகளின் குணங்கள் மனிதனிடத்தில் உள்ளன. அக்கெட்ட குணங்களை மனிதன் பலியிட வேண்டும். அங்கேயே நல்லொளி தெரியும். ஒளியைத் தாங்கியுள்ள தீபம் அம்பாள் எனப் போற்றப்பட்டு திருவிளக்கு வழிபாடும் அம்பாளுக்கே ஆயிற்று.

பராசக்தியாகிய அம்பாள் அறக்கருணை மூலமும் மறக்கருணை மூலமும் அருள்செய்ய வல்லவள். அதாவது அன்பின் மூலமும் தண்டித்தல் மூலமும் அருள் செய்வாள். அம்பாள் வழிபாட்டை புராணங்கள் விரிவுபடுத்தின. தேவி பாகவதம் அம்பாளுக்கு முதன்மை கொடுத்து அம்பாளின் பல்வேறு மூர்த்தங்களையும் அவற்றுக்குரிய மந்திரங்களையும் சிறப்பித்தன. பராசக்தியின் வெவ்வேறு தோற்றங்களாக கௌரிமனோன்மணி, சாமுண்டீஸ்வரி, துர்க்கை, மகமாரி என்பவற்றை குறிப்பிடலாம். இவற்றுள் மகமாரி மாரகாசுரனை சங்காரம் செய்ததால் அப்பெயர் பெற்றாள் என காரணாகமம் கூறுகின்றது. இவளது தலையைச் சுற்றிலும் அக்கினிச் சுவாலைகள் தோன்றும். கபாலம், சக்தி, பாசம், உடுக்கு என்னும் நான்கு ஆயுதங்களை இவள் ஏந்தி நிற்பாள். இந்த அடிப்படையை கொண்ட முத்துமாரி வழிபாடும் தோன்றி இருக்கலாம்.

குப்தர் காலத்தில் சக்திக்குரிய கோயில்கள் உண்டு. சந்திரகுப்தனுடைய நாணயத்தில் சிங்கத்தின் மீது அம்மன் எழுந்தருளியிருக்கும் நிலை பொறிக்கப்பட்டுள்ளது. குப்த மன்னரே பெண் தெய்வங்கட்கு விக்கிரம் அமைக்கும் பாணியை தோற்றுவித்தனர். அதன் சாயலாக தமிழ் நாட்டில் பெண் தெய்வங்களுக்கு விக்கிரகம் அமைத்தல் முறை பின்பற்றப்பட்ட பின் வந்த காலங்களில் பெரிய மண்டலங்களுடன் கூடிய ஆலயங்கள் தோற்றம் பெறலாயின.

காளிதாச மகாகவியும் சக்திமீது பல பாடல்களை பாடியுள்ளார். இதிகாச புராணத்தில் தாட்சாயினி, பார்வதி பற்றிய கருத்துக்கள் உண்டு. சிவ புராணத்தில் உமை தன்னை பிரமமாகவும், பேரொளியாகவும் பரந்த இவ்வுலகமாகவும் காரண காரியமாகவும் எல்லாமாகவும் இருப்பதாகவும் கூறுகின்றது. மார்க்கண்டேய புராணம் சக்தியின் பெருமைகள், வடிவங்கள் பற்றிக் குறிப்பிடுகின்றது. மேலும் புராணங்களது குறிப்பின்படி சிவன், பிரம்மா, விஷ்ணு எனும் 3 தெய்வங்களினதும் பேரொளியிலிருந்து சக்தி தோற்றம் பெற்றாள் எனக் குறிப்பிடுகின்றது.

தென் இந்திய வரலாற்றுக்காலங்களில் சங்ககாலத்திலிருந்து சக்தி வழிபாடு சிறப்படைந்திருந்தது. பாலை நில மக்கள் கொற்றவையை வழிபட்டிருந்தனர். அக்கால நூலின் "ஓங்கு புகழ் காமர்ச்செல்வி" எனவும் திருமுருகாற்றுப்படை வெற்றிவேல் போர்க்கொற்றவை எனவும் குறிப்பிடுகின்றது.

மணிமேகலை, சிவப்பதிகாரம் போன்ற நூல்களில் சக்தியானவள் காளி, மகாசரஸ்வதி, மகாலட்சுமி, துர்க்கை என்ற பெயர்கள் உண்டு. காரைக்காலம்மையார் சிவனைப் போற்றி பாடும்போது சக்தியினையும் போற்றிப் பாடியிருந்தமை குறித்தற்குரியது.

பல்லவர் காலப்பகுதியில் சக்திவழிபாடு சைவத்துடன் இணைந்து வளர்ந்துள்ளதைப் பின்வரும் சான்றுகள் ஆதாரப்படுத்துகிறது. " அம்மையே அப்பா இப்பிலாமணியே.. மங்கயர்க்கரசி.., பிடியதனுருவுமை.., மாதர்ப்பிறைக்கண்ணியானை..," இதைவிட சங்கரரது பிரபஞ்சசாரம், சௌந்தர்யலகரி போன்ற நூல்களிலே சக்தி போற்றப்படுகின்றன.

கரணவாய் மருதநில மத்தியிலே அமைந்துள்ள உச்சிற்புவனேஸ்வரி அம்மன் ஆலயத்திலே தினமும் பக்த அடியார்கள் வந்து புவனேஸ்வரியம்மன் மீது நம்பிக்கை வைத்து வழிபட்டு வருவது வழக்கமான செயலாகும்.இங்கு இரண்டுகால பூசைகள் நடைபெறுகிறது. இங்கு மக்கள் அதிகாலைப் பூசையின்போது தமது கடமைகளுக்கு செல்வதற்கு முன்பாக கடமைகள் இடையூறின்றி நடந்திடும் பொருட்டு இப்புவேஸ்வரி அம்மனை வழிபட்டு செல்கிறார்கள்.

சிறு குழந்தைகளின் நோய் தீர்க்கும் பொருட்டு சிவாச்சாரியாரால் நூல் முழுவதும் வழங்கும் அடியார்கள் தமது நினைத்த காரிய சித்தித்தற் பிரகாரம் அம்மனை வேண்டி பால்காவடிகளும், பறவைகாவடிகளும், ஆனந்தகாவடிகளும் இடம்பெறுகிறது. நேர்திக்கடன்பொருட்டு மக்கள் அன்னதானம் வழங்குவதும் சிறப்பு நிகழ்ச்சியாகும். தண்ணீர்பந்தல் அமைத்து தாகசாந்தி தீர்த்தும், பொங்கல் செய்வதும், மடை பரப்புவதும், அர்ச்சனை அபிசேகம் செய்வதும் மக்களுக்கு உச்சில் புவனேஸ்வரி அம்மன் மீது உள்ள அன்பையும் நம்பிக்கையையும் காட்டும்.

மேலும் உச்சிற் புவனேஸ்வரி அம்மனுக்கு பலர் பல நேர்த்திக்கடன்களை வைத்து அது நிறைவேற ஆலயத்துக்கு கட்டடங்களையும் அமைத்துக் கொடுத்தனர். அவ்வகையிலே இவ்வம்மனை முதல் முதலிலே கொட்டிலமைத்து வழிபட்டுவந்த பொன்னுஞானியாரது உற்ற நண்பரானநாவித சமூகத்தலைமகன் திரு.வைரவியார் என்பவர் அம்மாளின் அருளை அறிந்து தனக்கு பிள்ளைச்செல்வம் வேண்டிப் புவனேஸ்வரி அம்மாளுக்கு ஒரு விக்கிரகத்தை செய்விக்க நேர்த்தி வைத்ததாயும் அவ்வெண்ணம் ஈடேறவே நேர்த்திக்கடனை நிறைவேற்றுவதற்கு ஏற்பாடுசெய்தார். இவரது எண்ணப்படி இந்தியாவிலே கருங்கல்லான விக்கிரகம் உருவாக்கப்பட்டு தற்போது ஸ்தாபிக்கப்பட்டுள்ளமை குறிப்பிடத்தக்கது. அதைவிட பன்றித்தலைச்சி கண்ணகை அம்மன் திருவுருவையும் இங்கு நிறுவ ஆசைப்பட்டு அதையும் இந்தியாவிலிருந்து வரவழைத்து ஸ்தாபித்ததாக கூறப்படுகிறது.

மேலும் இவ்வம்பாளின் கருணையையும் அருளையும் கண்ட கரணவாய் தெற்கு திரு.கந்தையா பொன்னம்பலம் என்பவரும் அவரது சகோதரர்களும் கல்லினால் கர்ப்பக்கிரகம், அர்த்த மண்டபம் முதலியவற்றை நிறுவினர். 1991ஆம் ஆண்டு அவ்வூர்வாசியும் தொழிலதிபருமான திருவாளர் கி.சடாச்சரநாதன் அவர்களின் நேர்த்திகடனாக ஒரு அழகிய சித்திரத்தேர் அமைக்கப்பட்டது. இவ்வூர்வாசியும் புனருத்தாரன சபைத்தலைவருமான திருவாளர் இராசநாயகம் அவர்கள் தனது மாமனாரது நேர்த்தியை நிறைவேற்றும் பொருட்டு கோவிலமைத்து 1990.04.30 அன்று பிரதிஸ்டை செய்வித்து வைத்தார். இவற்றை விட புலம்பெயர்நாடுகளில் உள்ளவர்களும் தமது நேர்த்திக் கடன்களை நிறைவேற்றும் பொருட்டு பல பணிகளை ஆற்றினர். அவ்வகையிலே கனடா வாசியான கரணவாயை ஊராக கொண்ட திரு.மனோகரன் நேர்த்திக்காக கொடிஸ்தம்பமும், கனடா வாசியான திரு.குகன் அவரது பிள்ளையின் நிவர்த்திக் கடனாக வைரவர் கோவிலையும் அமைத்துக் கொடுத்தனர்.

1992ஆம் ஆண்டின் நடுப்பகுதியில் தோற்றுவிக்கப்பட்ட பெண்களை முதன்மைப் படுத்தும் வழிபடுவோர் சபை பல பெண்களுக்கு சுகவாழ்வை கொடுத்துள்ளது. 1992 கார்த்திகைஇ மாதம் பூரணை தினத்தில்ல் ஆரம்பித்து இன்றுவரையும் மாதம் தோறும் வரும் பூரணை தினத்திலே திரு விளக்குப்பூசை நடை பெற்றுவருகிறது. இதில் பல்லாயிரம் சுமங்கலிகள் சுகவாழ்வு பெறுகின்றனர். கன்னியர் மணவாழ்வு பெற்று சீரும் சிறப்புடன் வாழ்கின்றனர். இங்கு யாழ்ப்பாணம் தென்மராட்சி பகுதிகளிலிருந்து கூட திருமணமாகாத பெண்கள் வந்து விளக்கேற்றி பலனை பெற்றுள்ளனர். எவ்வளவோ காலமாக திருமணமாகதவர்களும் இவ்விளக்கும் பூசைக்கு வந்து விளக்கேற்றி திருமணம் செய்து மகிழ்வோடு வாழ்கின்றனர். இந்நம்பிக்கையானது வடமராட்சி மக்களிடையே நிலவிவருவது குறிப்பிடத்தக்கது.

பல்லவர் காலத்தின் பின்பும் சக்திவழிபாடு சிறப்புற்றிருந்தது. சோழர் காலத்தில் சக்திக்குரிய தலங்கள் அமைக்கப்பட்டன. சோழர்கள் ராஜராஜேஸ்வரியையும், பாண்டியர் நாயக்கர் மீனாட்சியையும் வழிபட்டிருந்தனர். நாயக்கர் காலத்தில் மதுரை மீனாட்சி கோயில் முழுமையாக அமைவுபெற்றிருந்தது. குமரகுருபரர் சகலகலாவல்லிமாலையையும் அபிராமிப்பட்டர் அபிராமி அந்தாதியையும் சக்திமீது பாடினர்.

கஜபாகு மன்னர் காலத்தில் கிராமிய வழிபாட்டின் அம்சமாக கண்ணகி வழிபாடு தோற்றபெற முத்துமாரி அம்மன் வழிபாடும் கிராமிய வழிபாட்டில் தன் இடத்தை எடுத்துக்கொண்டது. இம்முத்துமாரி காத்தவராயனின் தாயாகவும் காணப்பட்டாள். இவளுக்கு கரகமெடுத்து நேர்த்திக்கடனை கிராமிய மக்கள் நிறைவேற்றினர். இவள் முத்துமாலையை கோபத்தால் வீசியபோது அம்பாள் நோய் தோன்றியதெனவும் குளிர்த்தி, கரகம் முதலிய நேர்த்திக்கடன்களை நிறைவேற்றியதால் நோய்தீர்ந்தது எனவும் கர்ணபரம்பரைக் கதையொன்று கூறும்.

பிரதேசத்துக்கு பிரதேசம் கிராமத்திற்கு கிராமம் அம்மன் வழிபாடு சிறப்புப்பெற்றது. பொதுவாக மக்கள் கரகம்,காவடி, குளிர்த்தி என்பவற்றால் வழிபாட்டை நிறைவேற்றுகின்றனர். மேற்கூறிய பெண்தெய்வ ஆலயங்கள் சீரும் சிறப்பும் பெற்று ஆகமமுறைப்படியாக பெரிய ஆலயங்களாக உருப்பெற்றன.

இந்தியாவின் வட நாட்டிலேயே மிகுதியான செல்வாக்கை சக்தி வழிபாடு பெற்றுள்ளது. அச்செல்வாக்கு தென் நாட்டிலும் வலுப்பெற்றுள்ளது. உதாரணமாக நவராத்திரியை தென்னாடு பெற்றுக்கொண்டது. தசரா என்னும் விஜயதசமி பண்டிகையை கொண்டாடுவது சான்றாகிறது. வட நாட்டில் வாழ்ந்த காளிதாசர், விவேகானந்தர், இராமகிருஷ்ணர் போன்றோர் அம்பாள் உபாசகர்களே. குமரகுருபரர், அபிராமிபட்டர் போன்றோரும் தென்நாட்டு அம்பாள் உபாசகரே. " தனம் தரும் கல்வி தரும்..." என அபிராமிப்பட்டர் கூறியுள்ளார். இவ்வாறான சக்திக்குரிய சிறந்த விரதமாக நவராத்திரியையும், கணவனைப்பெற கார்த்தியாயினி விரதமும் கன்னிப்பெண்கள் அனுஷ்ட்டிப்பர். கேதாரகௌரி விரதம் உமை சிவனை அடைந்த வரலாற்றைக் கூறுகிறது எனலாம்.

20ம் நூற்றாண்டிலே அம்பாள் வழிபாடு சிறப்பாக வளர்ச்சி பெற்றுள்ளதைக் காணலாம். வீடுகள், பாடசாலைகள், வேலத்தளம் என்பவற்றில் நடராத்திரி கொண்டாடப்படுகிறது. இவ்வாறு வரலாற்று நோக்கிலே அம்மன் வாழிபாட்டினைப் பற்றிக்கூறலாம்.

 
வைகாசி திருவிழாவுடன் ,1992ம் ஆண்டு முதல் பூரம் நட்ச்சத்திர தினங்களில் விளக்கு பூசையும் சிறப்பாக நடத்தப்பட்டது. ஆடிபி பூரா தினத்திலே பக்கத்தில் உள்ள சிவன் கோவிலில் இருந்து பால் காவடி எடுத்து அம்மனுக்கு சிறப்பு வழிபாடு செய்வர். நவராத்திரி,சிவராத்திரி , கந்தசஸ்ட்டி, திருவெம்பாவை உள்ளிட்ட முக்கிய விழாக்கள் அம்மனுக்கு சிறப்பாக கொண்டாடப்படுகிறது.

http://www.dinamalar.com/nri/details.asp?id=5034&lang=ta

.சி.க சிற்றம்பலம் : ஈழத்து இந்துசமய வரலாறு - பாகம் 1,
யாழ் பல்கலைக்கழகம்,

</doc>
<doc id="325042" url="https://ta.wikipedia.org/wiki?curid=325042" title="நான்காம் தப்புலன்">
நான்காம் தப்புலன்

நான்காம் தப்புலன், அனுராதபுரத்தில் இருந்து இலங்கையை ஆண்ட மன்னர்களுள் ஒருவன். இவனது தந்தையான ஐந்தாம் கசபன் இறந்த பின்னர் இவன் அரசனானான். கி.பி. 923 இல் அரியணை ஏறிய இவன் கி.பி. 924 வரை குறுகிய காலமே பதவியில் இருந்தான். இவன் ஆட்சியில் இருந்தபோது மிரிசவெட்டி விகாரைக்கு ஒரு ஊரைக் கொடையாகக் கொடுத்தான். பொதுவாக இவன் முன்னோர்களைப் பின்பற்றியே ஆட்சி நடத்தினான். முன்னர் செய்த பாவங்களினால் நீண்டகாலம் இவ்வுலக வாழ்க்கையை அவனால் அனுபவிக்க முடியவில்லை எனக்கூறும் மகாவம்சம் இப்பாவங்கள் குறித்த விபரங்களைத் தரவில்லை.

ஏழு மாதங்கள் மட்டுமே ஆட்சியில் இருந்த நான்காம் தப்புலன் காலமான பின்னர் அதே பெயர் கொண்டவனும், துணை அரசனாக இருந்தவனுமான ஐந்தாம் திப்புலன் அரசனானான்.



</doc>
<doc id="325046" url="https://ta.wikipedia.org/wiki?curid=325046" title="ஐந்தாம் தப்புலன்">
ஐந்தாம் தப்புலன்

ஐந்தாம் தப்புலன், அனுராதபுரத்தில் இருந்து இலங்கையை ஆண்ட சிங்கள மன்னர்களில் ஒருவன். நான்காம் தப்புலன் காலமான பின்னர் இவன் அரியணையில் அமர்ந்தான். கி.பி. 924 இல் அரசனான இவன் கி.பி. 935 வரை ஆட்சி நடத்தினான்.

இவன் காலத்தில் சோழர்களுக்குப் பயந்த பாண்டிய மன்னன் இலங்கைக்கு வந்தான். அவனை வரவேற்று நகருக்கு வெளியே அவன் தங்குவதற்கு இடமும், பிற வசதிகளையும் ஐந்தாம் திப்புலன் செய்து கொடுத்ததாகவும், பாண்டியன் தன்னுடைய நாட்டைத் திரும்பப் பெறுவதற்கு உதவ அவன் எண்ணியிருந்ததாகவும் மகாவம்சம் கூறுகிறது. இந்த நேரத்தில், ஏதோ காரணத்தால் இலங்கையில் இளவரசர்களிடையே பெரும் சச்சரவுகள் உருவாகின. இலங்கையில் தங்கியிருப்பதில் பயன் எதுவும் இல்லை என்று கண்ட பாண்டியன், சேரநாட்டுக்குச் சென்றுவிட்டான்.

சச்சரவுகள் ஓய்ந்த பின்னர், மன்னன் மகாமேகவண்ணவில் இருந்த போதியகத்தின் பேணலுக்காக ஒரு ஊரைக் கொடையாகக் கொடுத்தான். தனது முன்னோர்களைப் பின்பற்றி நாட்டை ஆண்டுவந்த ஐந்தாம் தப்புலன் தனது 12 ஆவது ஆட்சியாண்டில் காலமானான், அவனைத் தொடர்ந்து துணை அரசனாக இருந்த உதயன் அரசனானான். 



</doc>
<doc id="325048" url="https://ta.wikipedia.org/wiki?curid=325048" title="இலைமன் சுட்டிராங் சுபிட்சர்">
இலைமன் சுட்டிராங் சுபிட்சர்

இலைமன் சுட்டிராங் சுபிட்சர் (Lyman Strong Spitzer, Jr.) (ஜூன் 26, 1914 – மார்ச்சு 31, 1997) ஓர் அமெரிக்கக் கோட்பாட்டு இயற்பியலாளரும் வானியலாளரும் மலையேறியும் ஆவார். இவர் அறிவியலாளராக, விண்மீன்கள் உருவாக்கம் மின்ம இயற்பியல் ஆய்வுகளில் ஈடுபட்டார். இவர் 1946 இல் விண்வெளியில் இயங்கும் தொலைநோக்கிகளை உருவாக்குவதில் ஈடுபட்டார். இவர் he உடுக்கணங்காணி எனும் மின்மக் கருவியை உருவாக்கினார். நாசாவின் இந்தக் கருவி சுபிட்சர் விண்வெளித் தொலைநோக்கி எனப்படுகிறது. மலையேறியாக டொனால்டு மார்ட்டனுடன் தோர் மலையை முதன்முதலாக ஏறினார்.

சுபிட்சர் ஒகியோவில் உள்ள தொலிடோவில் ப்ரெசுபைடேரியக் குடும்பத்தில் பிறந்தார். இவரது தந்தை இலைமன் சுட்டிராங் சுபிட்சர் ஆவார். இவரது தாயார் பிரம்பேக் எனப்படு பிளாஞ்சிகேரி ஆவார். தந்தைவழி பாட்டியால் இவர் புதுமைப்புனைவாளர் எலி விட்னெவின் உறவினர். சுபிட்சர் ஓகியோ, தொலிடோவில் உள்ள சுகாட் உயர்நிலைப் பள்ளியில் படித்தார். பின்னர் 1929 இல் பிலிப்சு கல்விக்கழகத்தில் பயின்றார்.அதன் பிறகு, யேல் கல்லூரியில் சேர்ந்து 1935 இல் பை—பீட்டா-கப்பா பட்டம் பெற்றார். அப்போது இவர் மண்டையோடு எலும்பு அமைப்பின் உறுப்பினராக இருந்துள்ளார். இவர் கேம்பிரிட்ஜ் பல்கலைக்கழகத்தில் ஓராண்டூ பயிலும்போது ஆர்த்தர் எடிங்டனாலும் இளைஞர் சுப்பிரமணியன் சந்திரசேகராலும் பெரிதும் கவரப்பட்டுள்ளார். பின் ஐக்கிய அமெரிகவுக்கு மீண்டு, பிரின்சுடன் பல்கலைக்கழகத்தில் 1935 இல் கலை முதுவர் பட்டமும் 1938 இல் முனைவர் பட்டமும் பெற்றுள்ளார். under the direction of Henry Norris Russell.

சுபிட்சரும் டொனால்டு மார்ட்டனும் 1965 இல் கனடா, நுனாவட் மாவட்டப் , பாஃபின் தீவில் அமைந்த ஆயூட்டக் தேசியப் பூங்காவில் உள்ள 1675 மீ உயரத் தோர் மலையை முதன்முதலாக ஏறிச் சாதனை படைத்தனர் . அமெரிக்க ஆல்பைன் குழு உறுப்பினரான சுபிட்சர் "இலைமன் சுபிட்சர் மலையேற்ற முன்னேற்ற விருது" எனும் விருதை உருவாக்கினார். இந்த விருது ஒவ்வோராண்டும் மலையேற்றத்தில் முனைந்து வெற்றியீட்டும் வீரர்களுக்கு 12,000 அமெரிக்க டாலர் மதிப்புள்ள பரிசை வழங்குகிறது.

இவர் யேல் பல்கலைக்கழகத்தில் சிறிதுகாலம் துறைப்புல உறுப்பினராக இருந்தபோது போர்க்கால அறிவியல் பணியாக சோனார் உருவாக்கப் பணியில் ஈடுபட நேர்ந்துள்ளது. இவர் 1947 இல், தன் 33 ஆம் அகவையில், என்றி நோரிசு இரசலுக்குப் பிறகு பிரின்சுடன் வான்காணக இயக்குநரானார். இதற்கு இவரும் மார்ட்டின் சுவார்சு சைல்டும் கூட்டாக 1070 வரை தலைமையேற்றனர் .

இவர் பிரின்சுடன் பல்கலைக்கழகத்தின் அன்றைய நாள் பணிமுடிந்த்தும் 1997 மார்ச்சு 31 இல் திடீரென இறந்துள்ளார். இவர் பிரின்சுடன் கல்லறையிலேயே அடக்கம் செய்யப்பட்டார். இவரது மனைவி தோரியன் கானடே சுபிட்சரும் நான்கு பிள்ளைகளும் பத்து பேரப்பிள்ளைகளும் உள்ளனர். இவரது நான்கு பிள்ளைகளில் ஒருவரான நரம்புயிரியல் வல்லுனராகிய நிகோலசு சுபிட்சர் இப்போது சாண்டீகோவில் உள்ள கலிபோர்னியா பல்கலைக்கழகத்தின் நரம்புயிரியல்துறைப் பேராசிரியராகவும் துணைத்தலைவராகவும் உள்ளார்.

விருதுகள்

இவரது பெயர் இடப்பட்டவை



</doc>
<doc id="325051" url="https://ta.wikipedia.org/wiki?curid=325051" title="இரண்டாம் உதயன்">
இரண்டாம் உதயன்

இரண்டாம் உதயன் என்பவன், அனுராதபுரத்தில் இருந்து இலங்கையை ஆண்ட மன்னர்களில் ஒருவன். இவன், அரசனாக இருந்த ஐந்தாம் தப்புலனின் மறைவுக்குப் பின் அரசனானான். கி.பி. 935 இல் அரியணை ஏறிய இரண்டாம் உதயன், கி.பி 938 வரை ஆட்சி நடத்தினான்.

இவன் சேனன் என்பவனைத் துணை அரசன் ஆக்கினான். அரசனது அதிருப்திக்கு உள்ளாகி அரசனால் தமக்குத் தீங்கு விளையக்கூடும் என்று எண்ணிய சில அமைச்சர்கள், புத்தமதச் சாதுக்கள் தமது தவவாழ்வை மேற்கொள்ளும் தபோவனங்களுக்குச் சென்று மறைந்து வாழ்ந்தனர். இதை அறிந்த அரசனும், துணையரசனும் அங்கு சென்று அவர்களைப் பிடித்து அவர்களது தலைகளைச் சீவிக் கொலை செய்தனர். இது அங்கு வாழ்ந்த சாதுக்களைக் கோபமுறச் செய்தது. அதனால் அவர்கள் அவ்விடத்தை விட்டு நீங்கி ரோகணத்துக்குச் சென்றுவிட்டனர். இதனால் கோபமுற்ற நாட்டு மக்களும், போர் வீரர்களும் கிளர்ந்து எழுந்தனர். அவர்கள் அரசனின் நடவடிக்கைக்கு உதவிய அமைச்சர்களைப் பிடித்துக் கொண்டு அபயகிரி விகாரையில் இருந்த "இரத்தினப்பாசாதம்" என்னும் உயரமான கட்டிடத்தில் ஏறி, அவர்களது தலைகளைச் சீவிச் சாளரம் வழியாக வெளியில் எறிந்தனர். இதைக் கேள்வியுற்ற துணையரசனும், அவனது நண்பனும் ரோரணத்துக்குத் தப்பியோடினர். அங்கே சாதுக்களைச் சந்தித்துத் தமது பிழைக்கு மன்னிப்புப் பெற்றுக்கொண்டதுடன் நாட்டிலிருந்த மூன்று புத்த பீடங்களின் துணையுடன் அவர்களை மீண்டும் அனுராதபுரத்துக்கு அழைத்து வந்தனர். அரசனும் அவர்களை நேரில் வரவேற்று மன்னிப்புப் பெற்றுக்கொண்டான்.

அதன் பின்னர் அரசன் தனது முன்னோர்களைப் பின்பற்றி நற்பணிகளைச் செய்து நாட்டை ஆண்டுவந்தான். மூன்றாவது ஆட்சியாண்டில் இரண்டாம் உதயன் இறக்கவே, துணை அரசன் சேனன் ஆட்சிபீடம் ஏறினான்.



</doc>
<doc id="325055" url="https://ta.wikipedia.org/wiki?curid=325055" title="மேக்சு வுல்ஃப்">
மேக்சு வுல்ஃப்

மேக்சிமிலான் பிரான்சு ஜோசப் கார்னீலியசு வுல்ஃப் (Maximilian Franz Joseph Cornelius Wolf) (ஜூன் 21, 1863 – அக்தோபர் 3, 1932) ஒரு செருமானிய வானியலாளர்;வானொளிப்படவியல் முன்னோடி. இவர் 1902 இல் இருந்து தன் இறப்புவரை ஐடெல்பர்கு பல்கலைக்கழகத்தின் வானியல் துறையின் தலைவரும் ஐடெல்பர்குகோனிசுடக் அரசு வான்காணகத்தின் இயக்குநரும் ஆக இருந்தார்.

இவர் 1863 ஜூன் 21 இல் செருமனியில் ஐடெல்பர்கில் பிறந்தார். இவரது தந்தை புகழ்வாய்ந்த மருத்துவ முனைவர் மரு. பிரான்சு வுல்ஃப் ஆவார். இவரது தந்தையார் இவருக்கு அறிவியலில் ஆர்வம் ஊட்டி, தம் வீட்டுத் தோட்டத்திலேயே ஒரு வான்காணகத்தை அமைத்துத் தந்தார்.Iஇங்குதான் வுல்ஃப் முதல் வானியல் கண்டுபிடிப்பாக ஒரு வால்வெள்ளியை 1884 இல் கண்டறிந்தார். இது வால்வெள்ளி 14பி/வுல்ஃப் எனப் பெயர் இடப்பட்டது.

இவர் நகரில் இருந்த உலகப் புகழ்பெற்ற பல்களைக்கழகத்தில் சேர்ந்தார். இவருக்கு ஐடெல்பர்கு பல்கலைக்கழகம் 1888 இல் அவரது 25 ஆம் அகவையில் முனைவர் பட்டம் அளித்தது. இவர் சுட்டாகொல்மில் ஓராண்டு முதுவர் பட்ட்த்துக்குப் பயின்றார். இது மட்டுமே இவர் தன் வாழ்நாளில் வெளிநிறுவனத்தில் பயின்ற காலமாகும். இவர் ஐடெல்பர்கு பல்கலைக்கழகத்துக்கு மீண்டு, அங்கு 1890 இல் தரப்பட்ட தனியார்-தகைமையை ஏற்ருக் கொண்டார்.வானியலில் மக்களுக்கு விரிவுரைகள் நிகழ்த்தும் இவர் வேறு நிறுவன்ங்களில் இருந்து வந்த பதவிகளை ஏற்கவில்லை. இவர் 1902 இல் வானியல் துறையின் தலைவராகவும் ஐடெல்பர்கு கோனிசுடக் வான்காணகத்தின் இயக்குநராகவும் அமர்த்தப்பட்டார். இந்த இருபதவிகளிலும் இவர் இறந்த 1932 வரை இருந்தார்.




</doc>
<doc id="325059" url="https://ta.wikipedia.org/wiki?curid=325059" title="சில்ஹெட் மாவட்டம்">
சில்ஹெட் மாவட்டம்

சில்ஹெட் மாவட்டம் (Sylhet district) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். நாட்டின் வடகிழக்கில் அமைந்த இம்மாவட்டம் சில்ஹெட் கோட்டத்தில் உள்ள நான்கு மாவட்டங்களில் ஒன்றாகும். இம்மாவட்டத்தின் நிர்வாகத் தலைமையிடம் சில்ஹெட் நகரம் ஒரு மாநகராட்சியும் ஆகும்.

சில்ஹெட் மாவட்டத்தின் வடக்கில் இந்தியாவின் காசியா-ஜெயந்தியா மலைத் தொடர்களும், தெற்கில் மௌலிபஜார் மாவட்டம், கிழக்கில் இந்தியாவின் அசாம் மாநிலத்தின் கசார் மாவட்டம் மற்றும் கரீம்கஞ்சு மாவட்டம், மேற்கில் சுனாம்கஞ்ச் மாவட்டம் எல்லைகளாக கொண்டுள்ளது.

சில்ஹெட் மாவட்டம் பனிரெண்டு துணை மாவட்டங்களாகப் பிரிக்கப்பட்டுள்ளது. மேலும் இம்மாவட்டம் ஒரு மாநகராட்சியும், நான்கு நகராட்சிகளும், 102 ஒன்றியங்களும், 3206 கிராமங்களும் கொண்டுள்ளது.

1332 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதியான முடிவு அறிவிக்கப்படவில்லை) மக்கள் தொகை 34,34,188 ஆக உள்ளது. அதில் ஆண்கள் 17,26,965 ஆகவும், பெண்கள் 17,07,223 ஆகவும் உள்ளனர். பாலின விகிதம் 101 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 995 நபர்கள் வீதம் வாழ்கின்றனர். சராசரி எழுத்தறிவு 51.2 % ஆக உள்ளது.

இம்மாவட்டம் 6,754 மசூதிகளும், 453 இந்துக் கோயில்களும், 96 கிறித்தவ தேவாலயங்களும், நான்கு பௌத்த விகாரங்களும் கொண்டுள்ளது. 

இம்மாவட்டத்தின் சராசரி ஆண்டு மழைப் பொழிவு 3334 மில்லி மீட்டராகும். 236.42 சதுர கிலோ மீட்டர் பரப்பில் காப்புக் காடுகள் கொண்டுள்ளது. மணிபுரி, காசியா, சக்மா, திரிபுரா, பத்ரா, சவ்தால், கரோ, லுசாய் போன்ற முக்கிய பழங்குடி இன மக்கள் இம்மாவட்டத்தில் வாழ்கின்றனர்.
சுர்மா, குஷிரா, சோனை, பியாயின், பக்ரா, நவா, சாவ்லா, மொனு, தமாலியா, பரதால், ஜூரி, கொயின், சுதாங், மதப்பூர் போன்ற ஆறுகள் இம்மாவட்டத்தில் பாய்கிறது. 


</doc>
<doc id="325064" url="https://ta.wikipedia.org/wiki?curid=325064" title="பர்குனா மாவட்டம்">
பர்குனா மாவட்டம்

பர்குனா மாவட்டம் (Barguna) ( தெற்காசியாவின் வங்காளதேச நாட்டின் அறுபத்தி நான்கு மாவட்டங்களில் ஒன்றாகும். இம்மாவட்டம் பரிசால் கோட்டத்தில் உள்ளது. நாட்டின் தெற்கில் அமைந்த இம்மாவட்டத்தின் நிர்வாகத் தலைமையிடம் பர்குனா நகரம் ஆகும். 

1831.31 சதுர கிலோ மீட்டர் பரப்பு கொண்ட இம்மாவட்டட்தின் வடக்கில் ஜல்கத்தி மாவட்டம், பரிசால் மாவட்டம், பிரோஜ்பூர் மாவட்டம் மற்றும் பதுவாகாளி மாவட்டங்களும், தெற்கில் வங்காள விரிகுடாவும், மேற்கில் பிரோஜ்பூர் மாவட்டம் மற்றும் பேகர்ஹத் மாவட்டமும் எல்லைகளாக அமைந்துள்ளது.
மாவட்டத்தின் முக்கிய ஆறுகள் பைரா ஆறு, பிஷ்காளி ஆறு, பலேஷ்வர் ஆறுகளாகும்.

பர்குனா மாவட்டம் ஆறு துணை மாவட்டங்களைக் கொண்டது. அவைகள்: அம்தாலி, பாம்னா, பர்குனா சதர், பேடாகி, பதர்கட்டா மற்றும் தல்தாலி ஆகும்.

இம்மாவட்டத்தின் பொருளாதாரம் வேளாண்மையைச் சார்ந்து உள்ளது. இங்கு நெல், பருப்பு வகைகள், சணல், கரும்பு, வாழை, வெற்றிலை, பாக்கு பயிரிடப்படுகிறது. இம்மாவட்டம் வங்காள விரிகுடா கடற்கரை கொண்டிருப்பதால் மீன் பிடித்தொழில் நன்கு உள்ளது.
மூங்கில் கூடை முடைதல், நெசவு, நகைகள் செய்தல், இரும்புச் சாமான்கள் செய்தல், தையல் வேலை, தச்சு வேலை போன்றவைகள் குடிசைத் தொழிலாக உள்ளது.

1831.31 சதுர கிலோ மீட்டர் பரப்பு கொண்ட மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி (இறுதி முடிவு அறிவிக்கப்படவில்லை) மக்கள் தொகை 8,92,781 ஆக உள்ளது. அதில் ஆண்கள் 4,37,413 ஆகவும், பெண்கள் 4,55,368 ஆகவும் உள்ளனர். பாலின விகிதம் 96 ஆண்ககளுக்கு 100 பெண்கள் வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டர் பரப்பளவில் 488 நபர்கள் வீதம் வாழ்கின்றனர். சராசரி எழுத்தறிவு 57.6 % ஆக உள்ளது.

இம்மாவட்டத்தில் 3485 மசூதிகளும், 43 இந்துக் கோயில்களும், ஐந்து கிறித்தவ தேவாலாயங்களும், ஒரு பௌத்த விகாரமும் உள்ளது. 


 

</doc>
<doc id="325066" url="https://ta.wikipedia.org/wiki?curid=325066" title="மூன்றாம் சேனன்">
மூன்றாம் சேனன்

மூன்றாம் சேனன் என்பவன், அனுராதபுரத்தில் இருந்து இலங்கையை ஆண்ட சிங்கள அரசர்களுள் ஒருவன். இரண்டாம் உதயன் காலமான பின்னர் இவன் அரசுரிமை பெற்றான். கி.பி. 938 இல் அரியணை ஏறிய மூன்றாம் சேனன் கி.பி. 948 வரை அரசு புரிந்தான்.

துணை அரசனாக இருந்தபோது சாதுக்களதும், மக்களினதும் கோபத்துக்கு ஆளாகியிருந்த போதிலும், இவன் ஒரு மதிநுட்பம் வாய்ந்த அரசன் என்று மகாவம்சம் கூறுகிறது. இவன் பதவி ஏற்றதும் பல்வேறு அறச்செயல்களில் ஈடுபட்டான். தானும் மத அனுட்டானங்களில் ஈடுபட்டான். மதகுருமாருக்கான உறைவிடங்களைக் கட்டிக் கொடுத்ததுடன், அவர்களுக்கான பிற வசதிகளையும் செய்து கொடுத்தான். இலங்கை முழுவதிலும் இருந்த பழைய விகாரைகளைத் திருத்தினான். முன்னோர்கள் செய்த திருப்பணிகளைப் பேணுவதற்கான ஒழுங்குகளையும் செய்ததுடன், விகாரைகளுக்குப் படிமங்களையும் ஓவியங்களையும் வழங்கினான். புத்த சமய விழாக்களையும் ஒழுங்காக நடத்தினான். பாசனத்துக்கான குளங்களைத் திருத்தி வேளாண்மையை மேம்படுத்த உதவினான். 

தனது ஒன்பதாவது ஆட்சியாண்டில் மூன்றாம் சேனன் இவ்வுலக வாழ்வை நீத்தான். இவனுக்குப் பின் இவனது நண்பனும், துணை அரசனுமான உதயன் அரசனானான்.



</doc>
<doc id="325067" url="https://ta.wikipedia.org/wiki?curid=325067" title="மரியா மிட்செல்">
மரியா மிட்செல்

மரியா மிட்செல் (Maria Mitchell) [pronounced "mə-RYE-ə"] (ஆகத்து 1, 1818 – ஜூன் 28, 1889) ஓர் அமெரிக்க வானியலாளர் ஆவார். இவர், 1847 இல் தொலைநோக்கியைப் பயன்படுத்தி,ஒரு வால்வெள்ளியைக் கண்டுபிடித்தார். இது பிறகு, "செல்வி மிட்செல் வால்வெள்ளி" என பெயர் இடப்பட்டது. இந்த கண்டுபிடிப்புக்காக இவர் பொற்பதக்கப் பரிசைப் பெற்றார். இப்பரிசு டென்மார்க் அரசர் நான்காம் பிரெடெரிக் அவர்களால் இவருக்கு வழங்கப்பட்டது. இப்பதக்கத்தின் மீது "Non Frustra Signorum Obitus Speculamur et Ortus" என இலத்தீனில் பொறிக்கப்பட்டுள்ளது ( Georgics by Virgil (Book I, line 257 இல் இருந்து) (English: "Not in vain do we watch the setting and rising of the stars"). Mitchell was the first American woman to work as a professional astronomer.

பத்து பிள்ளைகளில் ஒருவராக இவர் குவேக்கர் சமயத்தில் வளர்க்கப்பட்டு, பின்னர் இவர் கிறித்துவ ஒருமைவாதவியத்துக்கு மாறியுள்ளார்.

மரியா மிட்செல் மச்ச்சூசட், நாந்துகெட்டில் பிறந்தார்.இவர்பீட்டர் பவுல்கருக்கும் மேரிபவுல்கருக்கும் பேரப் பிள்ளை ஆவார். இவரது முதல் ஒன்றுவீட்ட உறவினர் பெஞ்சமின் பிராங்ளினுக்கு நான்காம் தலைமுறையினர் ஆகிறார். இவருக்கு ஒன்பது அண்ண்ந்தங்கைகள் உண்டு. இவரது பெற்றோராகிய வில்லியம் மிட்செலும் இலிடியா கோல்மன் மிட்செலும் குவேக்கர் சமயத்தவர்கள்.இவர் பெண்சம்மையற்ற சமுதாய அமைப்பில் பிறந்தார். என்றாலும் இவரது பெற்றோர் ஆன், பெண் மகவுகள் அனைவரையும் நன்கு படிக்க வைத்தனர். குவேக்கர் சமயத்தின் சிறப்பு ஆணுக்கும் பெண்ணுக்கும் கல்வித் தரத்தைச் சமமாக வழங்குதலே. 





</doc>
<doc id="325069" url="https://ta.wikipedia.org/wiki?curid=325069" title="பி. கே. நாயர்">
பி. கே. நாயர்

பி. கே. நாயர் ("Paramesh Krishnan Nair", 6 ஏப்பிரல் 1933 - 4 மார்ச்சு 2016) என்பவர் ஆயிரக்கணக்கான திரைப்படங்களைப் பாதுகாத்து ஆவணப்படுத்தியவர். இவர் திரைப்பட வரலாற்றாளர் மற்றும் திரைப்பட விழா ஆலோசகராகவும் கருதப்படுகிறார்.

திருவனந்தபுரத்தில் பிறந்த நாயர் கேரளப் பல்கலைக் கழகத்தில் அறிவியல் கற்றார். அனந்தசயனம், பக்த பிரகலாதா போன்ற புராணத் திரைப்படங்கள் பார்ப்பதில் ஆர்வம் ஏற்பட்டு இளம் அகவை முதல் திரைப்பட ஆர்வம் கொண்டார். கல்லூரிப் படிப்பை முடித்தவுடன் திரைப்படம் எப்படி உருவாக்குகிறார்கள் என்பதை அறிந்து கொள்ள மும்பைக்குச் சென்றார்.

மெகபூப் படப்பிடிப்பு நிலையத்தில் சேர்ந்தார். ரிசிகேசு முகர்சியின் படங்களில் அவரும் இணைந்து பணியாற்றினார். புனேயில் அரசுத் திரைப்படக் கல்லூரி தொடங்கிய நிலையில் பி.கே.நாயர் அங்கு சேர்ந்தார். 1964 இல் இந்திய திரைப்பட ஆவணக் காப்பகம் தொடங்கப்பட்டது. இந்தக் காப்பகத்தில் நாயர் உதவி இயக்குநராக 1965 இல் பணியில் சேர்ந்தார். 1991 இல் ஒய்வு பெற்றார். 12000 திரைப்படங்களைத் தேடிக் கண்டுபிடித்து ஆவணப்படுத்தினார். அவற்றில் 8000 இந்திய மொழிப் படங்களும் மீதம் அயல் நாட்டுப் படங்களும் அடக்கம். திரைப்படச் சுருள்களை மிகுந்த கவனத்துடன் பாதுகாத்து அவற்றை ஆவணப்படுத்தினார்.

1913 இல் தாதாசாகெப் பால்கே உருவாக்கிய ராஜா ஹரிச்சந்திரா என்னும் திரைப்படச் சுருள்களைப் பெரு முயற்சி செய்து கண்டுபிடித்து மறு பிரதி எடுத்து ஆவணப் படுத்தினார். அதுபோல கலியாமர்தான், ஜமாய் பாபு ஆகிய படங்களும் டிவிடி யாக மாற்றப்பட்டன.

சத்தியஜித் ரே நினைவு விருது 2008 இல் நாயருக்கு வழங்கப்பட்டது. இவரது வாழ்க்கைப் பற்றிய ஓர் ஆவணப்படம் செல்லுலாய்ட் மனிதர் என்ற பெயரில் சிவேந்திர சிங் துங்கர்பூர் என்பவரால் உருவாக்கப்பட்டு இத்தாலியிலும் இந்தியாவிலும் திரையிடப்பட்டது. இந்தப் படத்திற்கு 2 தேசிய விருதுகள் கிடைத்தன.


</doc>
<doc id="325075" url="https://ta.wikipedia.org/wiki?curid=325075" title="மாலிப்டினம் ஈராக்சைடு">
மாலிப்டினம் ஈராக்சைடு

மாலிப்டினம் ஈராக்சைடு "(Molybdenum dioxide)" என்பது MoO என்ற மூலக்கூற்று வாய்ப்பாடு கொண்ட கனிம வேதியியல் சேர்மம் ஆகும். மாலிப்டினம் டையாக்சைடு என்ற பெயராலும் இது அழைக்கப்படுகிறது. ஊதா நிற திண்மமான இச்சேர்மம் ஓர் உலோகக் கடத்தியாகும். ஒற்றைச்சரிவு செல்லில் படிகமாகும் மாலிப்டினம் ஈராக்சைடு, உருக்குலைந்த உரூத்தைல் (TiO2) படிகக் கட்டமைப்பைக் கொண்டுள்ளது. தைட்டானியம் டை ஆக்சைடில் (TiO2) ஆக்சைடு எதிர்மின் அயனிகள் நெருங்கிப் பொதிந்துள்ளன. தைட்டானியம் அணுக்கள் பாதிக்கு மேலான எண்முக துகள்வெளிகளை ஆக்ரமித்துள்ளன. மாங்கனீசு டை ஆக்சைடில் (MoO2) எண்முகங்கள் உருக்குலைந்துள்ளன. மாலிப்டினம் அணுக்கள் மையத்தில் இருப்பதில்லை. அவை Mo – Mo இடைவெளியை குறைவு நீளமென நிலைமாற்றிக் கொள்ளவும் Mo – Mo பிணைப்புக்கும் முனைகின்றன. குட்டையான Mo – Mo இடைவெளி 251 பைக்கோமீட்டர் ஆகும். இது உலோகத்திலுள்ள Mo – Mo 272.5 பைக்கோமீட்டர் என்ற இடைவெளியைவிடக் குறைவு ஆகும். ஓர் ஒற்றைப் பிணைப்புக்கு எதிர்நோக்கும் தேவையான பிணைப்பு நீளத்திற்கு இது குறைவாகும். பிணைப்பு சிக்கலானதாகவும் சில மாலிப்டின எலக்ட்ரான்கள் கடத்தல் பட்டையில் உள்ளடங்காமல் உலோகக் கடத்துத் திறனில் பங்கு கொள்கின்றன. 


2 MoO3 + Mo → 3 MoO2

அயோடினைப் பயன்படுத்தி மாலிப்டின ஈராக்சைடின் ஒற்றைப் படிகங்களை உருவாக்கலாம். அயோடின் மாலிப்டின ஈராக்சைடினை மறுதலையாக ஆவியாகும் வேதியினமான MoO2I2 ஆக மாற்றுகிறது .

மாலிப்டினம் ஆக்சைடு தொழில்நுட்ப மாலிடினம் ஆக்சைடின் ஆக்கக் கூறாக உள்ளது. MoS2:வைத் தயாரிக்கும் தொழிற்சாலை செயன்முறையில் தொழில்நுட்ப மாலிப்டினம் ஆக்சைடு உருவாகிறது .

2 MoS2 + 7O2 → 2MoO3 + 4SO2
MoS2 + 6MoO3 → 7MoO2 + 2SO2
2 MoO2 + O2 → 2MoO3

MoO2 ஆல்ககால்களில் ஐதரசன் நீக்கம் செய்கிறது . ஐதரோகார்பன்களை மீள் உருவாகம் செய்கிறது. உயிரிடீசலாகவும் பயன்படுகிரது . கிராபைட்டு மீது இதைப் படிய வைத்து மாலிப்டினம் மீநுண் கம்பிகள் தயாரிக்கப்படுகின்றன .

இச்சேர்மத்தின் கனிமவியல் வடிவம் துகாரினோவிட் அரிதாகக் காணப்படுகிறது. 


</doc>
<doc id="325077" url="https://ta.wikipedia.org/wiki?curid=325077" title="மேரி சோமர்வில்லி">
மேரி சோமர்வில்லி

மேரி பேர்பாக்சு சோமர்வில்லி (Mary Fairfax Somerville) (26 திசம்பர் 1780 – 28 நவம்பர் 1872) ஓர் இசுகாட்டிய அறிவியல் எழுத்தாளரும் பலதுறை வல்லுநரும் ஆவார். இவர் காலத்தில் அறிவியலில் பெண்கள் பங்கேற்க மறுக்கப்பட்டனர். இவர் வானியலும் கணிதவியலும் பயின்றார். இவரே அரசு வானியல் கழகத்தின் முதன்முதலாக பெண் உறுப்பினராகக் கரோலின் எர்ழ்செலுடன் கூட்டாகத் தேர்வு பெற்றவர் .

இவர் சர் வில்லியம் பேர்பாக்சின் மகள் ஆவார்.தன் தந்தை வழியாக பல தகைசான்ற பேர்பாக்சு குட்ம்பங்களின் சிங்கம். தன் தாய்வழியாக பல புகழ்மிக்க இசுகாட்டியக் குடும்பங்களுடன் உறவுள்ளவர். இவர் இசுகாட்டிய எல்லையில் உள்ள யேத்பர்கு, மன்சே நகரில்தன் தாயின் தங்கை வீட்டில் பிறந்தார். தாயின் தங்கையின் கணவர் அமைச்சரான முனைவர் [[தாமசு சோமர்வில்லி (1741–1830). தாமசு சோமர்வில்லி "My Own Life and Times" எனும் நூலின் ஆசிரியர். இவரது இளம்பருவ வீடு பிபேயில் அமைந்த பர்ண்டிசுலாந்து வீடாகும். கடர்பயணத்திலிருந்து வந்த இவரது தந்தையார் பத்து அகவையிலும் இவரது காட்டுமிராண்டி இயல்பைப் பார்த்து முசேல்பர்கு உண்டுறை பள்ளிக்குப் பயிற்சிக்காக அனுப்பியுள்ளார். அங்கிருந்து ஓரளவு படிக்கவும் எழுதவும் கொஞ்சம் பிஎர்ஞ்சு மொழியும் கற்று வீடு திரும்பினார்; அப்போது இவர் எளிய கணக்குகளைப் போடலானார்.




[[பகுப்பு:1780 பிறப்புகள்]]
[[பகுப்பு:1872 இறப்புகள்]]
[[பகுப்பு:பிரித்தானிய வானியலாளர்கள்]]
[[பகுப்பு:இசுகாட்டிய வானியலாளர்கள்]]
[[பகுப்பு:இசுகாட்டியக் கணிதவியலாளர்கள்]]
[[பகுப்பு:பெண் கணிதவியலாளர்கள்]]
[[பகுப்பு:பெண் வானியலாளர்கள்]]

</doc>
