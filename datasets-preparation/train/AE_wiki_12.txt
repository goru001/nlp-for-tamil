<doc id="384239" url="https://ta.wikipedia.org/wiki?curid=384239" title="அச்சாணிக்கு எதிராக அளவிடும் முறை">
அச்சாணிக்கு எதிராக அளவிடும் முறை

அச்சாணிக்கு எதிராக அளவிடும் முறை மங்கோலிய பீடபூமியில் வாழ்ந்த மங்கோலியர்கள் மற்றும் பிற பழங்குடியினரால் பயன்படுத்தப்படும் எதிரி குடிமக்களில் யார் தலையை வெட்டுவது என்பதை தீர்மானிக்கும் ஒரு வழிமுறையாக இருந்தது.

செங்கிஸ் கான் 1202ல் ஜமுக்காவின் பழங்குடியினர் கூட்டணிக்கு எதிராக இந்த கொடூரமான முறையைப் பயன்படுத்தினர். அனைத்து ஆண் கைதிகளும் ஒரு வண்டிச் சக்கரம் அருகே நடக்க வேண்டிய கட்டாயப்படுத்தப்பட்டது. அச்சாணியை (அச்சு முனையில் செருகப்படுகிற ஒரு முள்) விட அவர்களின் தலை உயரமாக இருந்தால், அவை உடனடியாகத் துண்டிக்கப்பட்டன. வண்டிச் சக்கரமானது யுர்ட் மற்றும் பிற பொருட்களைக் கொண்டு செல்ல பயன்படுத்தப்படும் ஒரு பெரிய சக்கரம் ஆகும். இந்த முறை பழங்குடிகளுக்கு இடையே நடைபெறும் பொதுவான பழிவாங்கல் தாக்குதல்களுக்கு எதிராக முன்னதாகவே பயன்படுத்தப்பட்டது. ஒரு பழங்குடி ஒரு தாக்குதலை நடத்தியிருந்தால், விரைவில் ஒரு பழிவாங்கும் தாக்குதல் நடக்கும் சாத்தியம் எப்பொழுதும் இருந்தது. வயதான ஆண்களை நீக்குவதன் மூலம், பல நூற்றாண்டுகளாக அவநம்பிக்கையிலும், கொள்ளையுடனும், இடைவிடாத மோதல்களிலிருந்த பழங்குடியினரிடமிருந்து ஒரு பதில்தாக்குதலுக்கு குறைவான வாய்ப்பு இருந்தது.

Gabriel, Richard A. (2004) "Subotai the Valiant: Genghis Khan's greatest general" Greenwood Publishing 

கம்மின்ஸ், ஜோசப் (2006) "History's Great Untold Stories: Obscure events of lasting importance", Murdoch Books, 


</doc>
<doc id="384254" url="https://ta.wikipedia.org/wiki?curid=384254" title="டொலுய்">
டொலுய்

டொலுய், ("Tolui", டொலுய், டுலுயி, , , டொலுய் கான் (1191–1232) செங்கிஸ் கான் மற்றும் போர்டேயின் நான்காவது மகன் ஆவார். 1227ல் அவரது தந்தை இறந்தபோது அவரது உளூஸ் அல்லது மரபுவழி பிராந்தியமானது மங்கோலியத் தாயகத்தைக் கொண்டிருந்தது, மற்றும் ஒகோடி பெரிய கானாக பதவியேற்கும்வரை ஒரு நிர்வாகியாகப் பணியாற்றினார். அதற்கு முன் அவர் சின், சியா மற்றும் குவாரசமிய யுத்தங்களில் சிறப்பாகப் பங்கெடுத்தார், மேலும் மெர்வ் மற்றும் நிசாபூர் நகரங்களைக் கைப்பற்றுவதில் முக்கியப் பங்காற்றினார். அவர் மங்கோலியா மற்றும் இல்கான் பேரரசர்கள் பெரும்பாலானோரின் நேரடி மூதாதையர் ஆவார்.


</doc>
<doc id="384256" url="https://ta.wikipedia.org/wiki?curid=384256" title="வடிவேலு (நட்டுவனார்)">
வடிவேலு (நட்டுவனார்)

தஞ்சை வடிவேலு (1810–1845) என்பவர் தமிழ்நாட்டைச் சேர்ந்த பிரபலமான பரத நாட்டிய ஆசிரியர் ஆவார். கோயிலில் இருந்த நாட்டியக் கலையை அரங்கக் கலையாக்கிய பெருமை கொண்ட தஞ்சை நால்வருள் இவரும் ஒருவராவார். இவர் திருவாங்கூர் சமஸ்தானத்தில் ஆஸ்தான வித்வானாக இருந்தவர். இவரே கேரளத்தில் ஆடப்படும் மோகினியாட்டத்தை உருவாக்கியவர்.

தஞ்சை மராட்டிய மன்னர் இரண்டாம் துளஜா (1763-1787) காலம் முதல் அவைக் கலைஞர்களாக இருந்து இசை, நாட்டியப் பணியினை ஆற்றி வந்தார்களின் மரபில் வந்தவர். தஞ்சை நாட்டிய ஆசிரியர் சுப்பராயனின் நான்காவது மகனானக வடிவேலு 1810 ஆம் ஆண்டு பிறந்தார். இவரின் உடன் பிறந்தவர்களான பொன்னையா, சின்னையா, சிவானந்தம் ஆகியோரும் புகழ்வாய்ந்த நட்டுவாங்கனாராக விளங்கினர்.

சகோதரர்கள் நால்வரும் முத்துசுவாமி தீட்சிதரிடம் இசை கற்றக, தஞ்சை சரபோஜி மன்னர் ஏற்பாடு செய்தார். இசைப் பயிற்சியோடு தமிழ், தெலுங்கு, வடமொழிகளிலும் பயிற்சி பெற்றனர். இச்சகோதரர்களின் இசை அரங்கேற்றம் மராட்டிய அரசவையில் சரபோஜி மன்னன் முன்பு நடைபெற்றது.
வடிவேலு திருவாங்கூர் மன்னரின் அரசவை வித்வானாக இருந்தார்.<ref name="https://ta.wikisource.org/wiki/%E0%AE%AA%E0%AE%95%E0%AF%8D%E0%AE%95%E0%AE%AE%E0%AF%8D:%E0%AE%A4%E0%AE%9E%E0%AF%8D%E0%AE%9A%E0%AF%88_%E0%AE%AE%E0%AE%B0%E0%AE%BE%E0%AE%9F%E0%AF%8D%E0%AE%9F%E0%AE%BF%E0%AE%AF_%E0%AE%AE%E0%AE%A9%E0%AF%8D%E0%AE%A9%E0%AE%B0%E0%AF%8D_%E0%AE%95%E0%AE%BE%E0%AE%B2_%E0%AE%85%E0%AE%B0%E0%AE%9A%E0%AE%BF%E0%AE%AF%E0%AE%B2%E0%AF%81%E0%AE%AE%E0%AF%8D_%E0%AE%9A%E0%AE%AE%E0%AF%81%E0%AE%A4%E0%AE%BE%E0%AE%AF_%E0%AE%B5%E0%AE%BE%E0%AE%B4%E0%AF%8D%E0%AE%95%E0%AF%8D%E0%AE%95%E0%AF%88%E0%AE%AF%E0%AF%81%E0%AE%AE%E0%AF%8D.pdf/248"></ref> அப்பொது கேரளத்தில் மோகினியாட்டம் என்னும் புதிய நடன முறையை அவர் உருவாக்கினார். மன்னரின் ஆதரவுடன் உருவாக்கப்பட்ட மோகினி ஆட்டத்தில்தான் முதன்முறையாக கேரளத்தில் நடனத்தில் பெண்கள் பங்கேற்கும் புதிய மரபும், திருப்பம் உண்டானது. அதுவரை ஆண்கள் மட்டும் ஆடிவந்த கதகளி ஆட்டமே கேரளத்தின் பாரம்பரிய நடனமாக இருந்தது.


</doc>
<doc id="384272" url="https://ta.wikipedia.org/wiki?curid=384272" title="ஆனைவாரி ஆனந்தன்">
ஆனைவாரி ஆனந்தன்

ஆனைவாரி ஆனந்தன்(Anaivari Anandhan) தமிழ் கவிஞர் எழுத்தாளர் மற்றும் ஆங்கில மொழி பெயர்ப்பாளர் ஆவார்.

வாழ்க்கை குறிப்பு

பெயர் : இரா.ஆனந்தன்

பெற்றோர் : அ. இராமானுஜம், அஞ்சலையம்மாள். பிறப்பு : IO.02.1950 பிறந்த ஊர் தென்னாற்காடு மாவட்டம் (இன்று கடலூர்) சிதம்பரம் வட்டம் .(இன்று புவனகிரி) ஆனைவாரி எனும் சிற்றூர்.
சாதி : வன்னியர் குல சத்திரியர் (படையாட்சி, மழவராயர் )

கவிஞர், எழுத்தாளர் ,பத்திரிகையாளர், மொழிபெயர்ப்பாளர், ஓய்வுப்பெற்ற அரசு அலுவலர் என பன்முக திறன் கொண்டவர். 

கல்வி:

தமிழ் , ஆங்கில மொழிகளில் முதுகலை பட்டங்கள், இளநிலை அறிவியல் பட்டம், ஓமியோபதி மருத்துவம், 

சித்த மருத்துவ வரலாற்று ஆய்வில் முனைவர் பட்டம் (P. H. D)

எழுதியுள்ள நூல்கள்

புதினம்
ஒரு கவிஞன் முனிவனாகிறான்

இலக்கிய ஆய்வு
1. தமிழர் நெஞ்சில் பாவேந்தர்
2. பாவேந்தரின் இசையமுது
3. ஆங்கிலக் கவிஞர்களும் பாரதியும்
4. கண்ணதாசனின் தைப்பாவை
5 அண்ணாவின் நிலையும் நினைப்பும்
அறிவியல் படைப்புகள்

தொகுப்பு
சிறந்த எழுத்தாளர், படைப்பாளரன இவர் கவிக்குயில் என்ற மாத இதழை நடத்தி வருகிறர்.சென்னை மற்றும் புதுச்சேரி வானொலி நிலையங்களில் ஆனைவாரியாரின் இலக்கிய உரைகள் 1981 முதல் 20-க்கும் மேற்பட்டவை ஒலி பரப்பாகி உள்ளன.

விருதுகள்: 2017 ஆம் ஆண்டுக்கான தமிழ்நாடு அரசின் மொழிபெயர்ப்பாளர் விருது 05-04-2018 அன்று முதலமைச்சரால் வழங்கப்பட்டது.


</doc>
<doc id="384274" url="https://ta.wikipedia.org/wiki?curid=384274" title="பாரவி">
பாரவி

பாரவி (Bharavi) (IAST: Bhāravi, ) கிபி ஆறாம் நூற்றாண்டில் வாழ்ந்த சமசுகிருத மொழி கவிஞர் ஆவார். கிபி 634ம் ஆண்டின் சாளுக்கிய கல்வெட்டுக் குறிப்பில், கவி பாரவி "கிராதார்ஜுனியம்" எனும் காவியத்தை படைத்தவன் எனக் குறித்துள்ளது.பாரவி, தென்னிந்தியாவின் மேலைக் கங்கர் மன்னர் கொங்கணி வர்மன்-I மற்றும் பல்லவ மன்னர் சிம்மவிஷ்ணு காலத்தில் வாழ்ந்த புகழ்பெற்ற சமசுகிருத மொழி கவிஞர் ஆவார்.

கவிஞர் பாரவி தென்னிந்தியாவைச் சேர்ந்தவர் எனக்கருதப்படுகிறது. சமசுகிருத மொழியில் பாரவி என்பதற்கு "கதிரவன் ஒளி" எனப்பொருளாகும். 

மகாபாரத்தின் வன பருவத்தில், அத்தியாயம் 38 முதல் 41 முடிய , சிவனிடமிருந்து பாசுபதம் எனும் ஆயுதம் பெற, அருச்சுனன் செய்த கடும் தவம், வேடன் வேடம் பூண்ட சிவனுக்கும், அர்ஜுனனுக்கும் இடையே நடந்த போர்கள், உரையாடல்கள், வரங்கள் குறித்து, கவிஞர் பாரவி, 18 காண்டங்கள் கொண்ட கிராதார்ஜுனியம் எனும் சமசுகிருத காவியத்தில் சிறப்பாக விளக்குகிறார். 


</doc>
<doc id="384275" url="https://ta.wikipedia.org/wiki?curid=384275" title="கிராதார்ஜுனியம்">
கிராதார்ஜுனியம்

கிராதார்ஜுனியம் (Kirātārjunīya) (, (மலைவேடனும்), அருச்சுனனும்), கிபி ஆறாம் நூற்றாண்டில் தென்னிந்தியாவில் வாழ்ந்த சமசுகிருத மொழி கவிஞர் பாரவியால் எழுதப்பட்ட சமசுகிருத மொழி காவியம் ஆகும். இக்காவியம் 18 காண்டங்கள் கொண்ட பெருங்காப்பியமாகும். 

மகாபாரத இதிகாசத்தின் வன பருவத்தில் அருச்சுனன் சிவபெருமானிடமிருந்து பாசுபத அஸ்திரம் எனும் தெய்வீக ஆயுதத்தைப் பெறும் நிகழ்வை , பாரவி 18 காண்டங்களில் கிராதார்ஜுனியம் எனும் சமசுகிருத பெருங் காவியமாக பாடியுள்ளார். கிராதார்ஜுனியம், அருச்சுனனின் வீரதீரச் செயலை வெளிப்படுத்துகிறது. கிராதார்ஜுனியம், சமசுகிருத மொழியின் ஆறு பெருங்காப்பியங்களில் ஒன்றாகும். 




</doc>
<doc id="384282" url="https://ta.wikipedia.org/wiki?curid=384282" title="விநாயகர் (பக்தித் தொடர்)">
விநாயகர் (பக்தித் தொடர்)

விநாயகர் என்பது சன் தொலைக்காட்சியில் திங்கள் முதல் சனிக்கிழமை வரை இரவு 07.00 மணிக்கு ஒளிபரப்பாகி, அக்டோபர் 22, 2018 ஆம் ஆண்டு முதல் திங்கள் முதல் சனி வரை மாலை 6:30 மணிக்கு ஒளிபரப்பான பக்தித்தொடர் ஆகும். இது சோனி டிவியில் ஒளிபரப்பாகும் "விக்னஹர்தா கணேஷ்" என்ற இந்தி தொடரின் தமிழாக்கம் ஆகும்.

இத்தொடர் இந்துக்கடவுள் விநாயகரை மையமாகக் கொண்ட தொடர் ஆகும். இது விநாயகர் பற்றி நாம் அறியாத பல கதைகளைக் கூறுகிறது.

பார்வதி தேவி தமக்கு ஒரு பிள்ளை வேண்டும் என்று சிவபெருமானிடம் வேண்டினார். அவருக்கு சிவபெருமான் ஆசி வழங்கினார். அவர் அறிவுறுத்தல்படி பார்வதி தம் சகோதரர் திருமாலை நோக்கி பல காலங்கள் புண்ணிய விரதம் என்னும் கடுந்தவம் மேற்கொண்டார். இறுதியாக திருமால் தோன்றி அவர் விருப்பப்படி அவருக்கு மும்மூர்த்திகளின் அம்சத்துடன் ஒரு பிள்ளை பிறக்கும் என வரமருளினார். 

கஜாசுரன் என்ற அசுரன் சிவபெருமானை நோக்கி தவம் புரிந்து அவரைத் தன் வயிற்றினுள் அடக்கி வைக்கும் வரத்தைப் பெற்றான். பிறகு அவன் தேவர்களை சிறை பிடித்தான். திருமகள் வழங்கிய சந்தனத்தின் மூலம் பார்வதி ஒரு சிறுவனின் சிலையை உருவாக்கினார். திருமாலின் தாமரை மலர் பட்டவுடன் அவன் உயிர்பெற்றான். இதனால் பார்வதி மகிழ்ச்சி அடைந்தார். தேவியர்கள் அனைவரும் வந்து அச்சிறுவனை வாழ்த்தினர். அவனைக் காண சனீசுவரன் ஆவல் கொண்டார். அவரது தீய பார்வை சிறுவன் மீது படுகிறது. இதையறிந்த பார்வதி தேவி கோபம் கொண்டு துர்க்கையாக மாறி சூலாயுதத்தால் சனீசுவரனின் காலைத் தாக்கினார். பிறகு அவர் தம் மகனின் முகத்தைக் கண்டு சாந்தமடைந்தார்.

நந்திதேவர் திருமாலின் அருளுடன் கஜாசுரனைத் தாக்கினார். இதன்மூலம் விடுதலையான சிவபெருமான் கஜாசுரனை வதம் செய்தார். பிறகு அவர் தாம் பலகாலமாகப் பிரிந்திருந்த பார்வதியைக் காணச் சென்றார். இதையறிந்த பார்வதி ஆவலுடன் சிவபெருமான் வருகைக்காக தயாராகிக் கொண்டிருந்தார். அப்போது அங்கு சிவகணங்கள் யாரும் இல்லாததால் பார்வதி தம் மகனுக்கு சக்திகள் வழங்கி அவனைக் காவலுக்கு நிறுத்தினார். அவரிடம் தாம் ஒருவரையும் உள்ளே அனுமதிக்க மாட்டேன் என்று அச்சிறுவன் வாக்களித்தான்.

பார்வதியின் மகன் சிவபெருமானை உள்ளே செல்ல அனுமதிக்கவில்லை. பிறகு பூதகணங்கள், தேவர்கள், எமதர்மன் என பலரும் பார்வதியின் மகனிடம் போரிட்டு தோற்றனர். இறுதியில் திருமால் மற்றும் பிரம்மர் இருவரும் அச்சிறுவனிடம் சமாதானம் பேசினர். ஆனால் அவன் பிடிவாதமாக இருந்தான். இதனால் கோபமடைந்த சிவபெருமான் தம் திரிசூலத்தைக் கொண்டு அச்சிறுவனின் தலையைக் கொய்தார். பிறகு அச்சிறுவன் பார்வதியின் புதல்வன் என்று அறிந்ததும் தேவர்கள் அதிர்ச்சி அடைந்தனர். 

அங்கு வந்த பார்வதி தம் மகன் இறந்து கிடப்பதைக் கண்டு கதறி அழுதார். பிறகு கோபம் கொண்ட பார்வதி தமது அம்சங்களான தச மகா வித்யாக்களை அழைத்தார். அவர்கள் தேவர்களை அழித்துக் கொண்டிருந்தனர். இறுதியில் சிவபெருமான் தாம் பார்விதியின் பிள்ளையை உயிர்ப்பிப்பதாக வாக்களிக்கிறார். இதையடுத்து பார்வதி சாந்தமானார். பிறகு அங்க வந்த காசிப முனிவர் தாம் சிவனுக்கு அளித்த சாபத்தைப் பற்றிக் கூறுகிறார். முன்னொரு காலத்தில் சிவபெருமான் தம்மிடம் வரம் பெற்ற அரக்கர்களைக் காப்பதற்காக சூரிய தேவன் மீது திரிசூலத்தை எய்தார். இதனால் கோபமடைந்த அவரது தந்தை காசிப முனிவர் சிவபெருமானின் மகனும் ஒரு நாள் இவ்வாறு திரிசூலத்தால் கொல்லப்படுவான் என்று சாபம் விடுத்தார். அச்சாபத்தின் விளைவே நடந்த நிகழ்வுகள் என்பது தெரிய வருகிறது.

பிறகு சிவபெருமான் வடக்கில் தலை வைத்து படுத்திருக்கும் சிசுவின் தலையைக் கொண்டு வருமாறு தேவர்களிடம் கூறுகிறார். அவர்கள் ஒரு யானையின் தலையைக் கொண்டு வந்தனர். அஸ்வினி குமாரர்கள் அந்தத் தலையை விநாயகருக்குப் பொருத்தினர். பிறகு சிவபெருமான் அவருக்கு உயிர் தந்தார். 





</doc>
<doc id="384289" url="https://ta.wikipedia.org/wiki?curid=384289" title="ஸ்ரீராம் (நடிகர்)">
ஸ்ரீராம் (நடிகர்)

ஸ்ரீராம் என்னும் மதுரை ஸ்ரீராமுலு நாயுடு என்பவர் தமிழ்த் திரைப்பட நடிகராவார். இவர் மொத்தம் 23 படங்களில் நடித்துள்ளார்.
இவர் மதுரையில் பிறந்து வளர்ந்த பட்டதாரி, திரைப்படங்களில் நடிக்கவேண்டும் என்ற ஆசையில் சென்னை வந்தார். ஜெமினி ஸ்டுடியோவில் வாய்ப்புக் கேட்டுப் போனார். அங்கு முதலில் கூட்டத்தோடு கூட்டமாக நடிக்கும் வசனம் ஏதும் இல்லாத துணை நடிகராகத்தான் வாய்ப்புகள் வந்தன. அவற்றில் ஒன்று ஜெமினியின் பிரம்மாண்ட காவியமாகிய சந்திரலேகாவில் குதிரை வீரனாக அவர் நடித்தார். 

சந்திரலேகா படம் தயாரிப்பில் இருக்கும்போது எழுத்தாளர், இயக்குநர் கே. வேம்புவுடன் ஸ்ரீராமுக்கு அறிமுகம் கிடைத்தது. சந்திரலேகா வெளியான அதே ஆண்டில் வேம்பு கதை, வசனம் எழுதி இயக்க, மெட்ராஸ் டாக்கீஸ் சௌந்தரராஜன் தயாரித்து வெளியிட்ட மதனமாலா (1948) படத்தில் ஓர் ராஜகுமாரனாக நடிக்கும் வாய்ப்புக் கிடைத்தது. அதைத் தொடர்ந்து நவஜீவனம், சம்சாரம், மலைக்கள்ளன் படத்தில் எதிர் நாயகனாகவும், பழனி படத்தின் சிவாஜி கணேசனின் தம்பியாகவும் நடிதாதார். கடைசியாக அவர் நடித்தப்படம் மர்ம வீரன் ஆகும் இப்படத்தை ஸ்ரீராமே தயாரித்து நடித்தார் இப்படம் தோல்வியைத் தழுவ பெரும் பொருள் இழப்புக்கு ஆளானார்.


</doc>
<doc id="384290" url="https://ta.wikipedia.org/wiki?curid=384290" title="கட்சி தாவல் தடை சட்டம், 1985">
கட்சி தாவல் தடை சட்டம், 1985

கட்சி தாவல் தடை சட்டம், 1985, இந்திய அரசியலமைப்பு சட்டத்தில், 52வது திருத்தத்தின் படி, பத்தாவது அட்டவணையில் சேர்க்கப்பட்டது. 






கட்சி தாவல் தடைச் சட்ட திருத்த மசோதா 2013ன் படி, ஒரு அரசியல் கட்சியின் நாடாளுமன்ற உறுப்பினர்கள் அல்லது மாநிலங்களின் சட்டமன்ற உறுப்பினர்கள் தாங்கள் சார்ந்திருக்கும் கட்சியிலிருந்து விலகி வேறு அரசியல் கட்சிக்கு மாறினால் அவர்களின் பதவி பறிக்கப்பட்டுவிடும். 

கட்சி தாவல் தடைச் சட்டம் திருத்த வரைவு நகலின் படி, மொத்தம் உள்ள நாடாளுமன்ற உறுப்பினர்களில் அல்லது சட்டமன்ற உறுப்பினர்களில் 10 சதவிகிதம் பேருக்கே அமைச்சர் பதவி வழங்க முடியும் என சட்ட திருத்தம் செய்யப்பட்டுள்ளது. கோவா, மேகாலாயா, மணிப்பூர், நாகாலாந்து போன்ற சிறிய மாநிலங்களுக்கும் மட்டும் இச்சட்ட திருத்தத்தில் விதிவிலக்கு வழங்கப்பட்டுள்ளது. 





</doc>
<doc id="384292" url="https://ta.wikipedia.org/wiki?curid=384292" title="ஆனன் ஆறு">
ஆனன் ஆறு

ஆனன்(, ) மங்கோலியா மற்றும் உருசியாவில் ஓடுகின்ற நதி ஆகும். இது 818 கிமீ நீளம் மற்றும் 94,010 சதுர கிமீ பரப்பளவில் படுகையையும் கொண்டுள்ளது. இது கென்டீ மலைகளின் கிழக்கு அடிவாரத்தில் உருவாகிறது. இது 298 கிமீ தூரத்திற்கு மங்கோலியாவுக்குள் ஓடுகிறது. இது இங்கோடா நதியுடன் இணைந்து சில்கா நதியை உருவாக்குகிறது. 

ஆனன்-சில்கா-அமுர் நீர் அமைப்பு உலகின் பத்து நீண்ட ஆறுகளில் ஒன்றாகும், இது 818 கி.மீ. + 560 கி.மீ. + 2,874 கி.மீ. நீளமுடையது.

மேல் ஆனன் என்பது செங்கிஸ் கான் பிறந்து வளர்ந்த இடமாகக் கூறப்படும் பகுதிகளில் ஒன்றாகும்.

"மங்கோலியர்களின் இரகசிய வரலாறு" இவ்வாறு தொடங்குகிறது: ""போர்டே சோனோ" இவ்வுலகத்திற்கு வந்தான்(நீல-சாம்பல் ஓநாயாக) அவன் விதி கடவுளின் எண்ணப்படி இருந்தது. அவரது மனைவி ஒரு "குவா மரல்" (அழகான தரிசு பெண்மான்). அவர்கள் உள்நாட்டு கடல் வழியாகப் பயணம் செய்தனர். அவர்கள் ஆனன் ஆறு உற்பத்தியாகும் இடத்தில் புர்கான் கல்துன் பார்வையில் படும்படி முகாமிட்டபோது, அவர்களது முதல் மகன் பாத் திசகன் பிறந்தான்". 



</doc>
<doc id="384294" url="https://ta.wikipedia.org/wiki?curid=384294" title="கடுக்காமுனை">
கடுக்காமுனை

கடுக்காமுனை ஒரு கிராமத்தின் பெயர். இந்த கிராமமானது இலங்கையின் கிழக்கு மாகாணத்தில் மட்டக்களப்பு மாவட்டத்தில் மண்முனை தென் மேற்கு, படுவான்கரை பிரதேசத்தில் அமைந்துள்ளது. 

இந்த கிராமத்தில் முற்றிலும் தமிழர்களே வாழ்கின்றனர். இங்கு மூன்று சைவ ஆலயங்களும், ஒரு பாடசாலையும் ( கடுக்காமுனை வாணி வித்தியாலயம்) அமைந்துள்ளது.

மட்டக்களப்பு மாவட்டதில் உள்ள பெரிய குளங்களில் கடுக்காமுனை வில்லுக்குளமும் ஒன்று. இந்த குளத்தில் தேக்கி வைக்கப்படும் நீர் விவசாயத்துக்கு மட்டுமின்றி, மக்களின் அன்றாட தேவைகளுக்கும் பயனுள்ளதாக உள்ளது.

கடுக்காமுனை என்று பெயர் வந்ததற்கு காரணம். முன்னை காலங்களில் இங்கு கடுக்காய் மரங்கள் அதிகமாக இருந்தால் இந்த பெயர் வந்ததாக சொல்லப்படுகின்றது. ஆனால் இன்றளவு இங்கு கடுக்காய் மரங்களை பார்க்க முடியாது. மக்கள் இங்கு குடியேறிய காலங்களில் காடுகளை அழித்து நிலங்கள் பிடித்தன, அதனால் இந்த மரங்கள் முற்றாக இருந்திருக்கலாம் என நம்பப்படுகின்றது.

</doc>
<doc id="384296" url="https://ta.wikipedia.org/wiki?curid=384296" title="குறுல்த்தாய்">
குறுல்த்தாய்

குறுல்த்தாய் (மங்கோலியம்: Хуралдай, "குரல்தை"; துருக்கியம்: "குருல்தய்") பண்டைய துர்க் தலைவர்கள் மற்றும் கான்களின் அரசியல் மற்றும் இராணுவக் குழுவாக இருந்தது, பின்னர் மங்கோலிய மக்களால் பின்பற்றப்பட்டது. இந்த வார்த்தையின் வேர் "குர்/க்ஹுர்" (கூடு/விவாதி) மற்றும் துருக்கிய மொழியில் அரசியல் "கூட்டம்" அல்லது "சட்டமன்றம்" என்ற பொருளுடைய "குருல்/க்ஹுரல்" என்ற வார்த்தைகளை உருவாக்குகிறது. குருல்தய், "குரல்தை," "குருல்தை"," "அல்லது "குரல்தான்" என்றால் "ஒரு கூட்டம்", அல்லது இன்னும் இலக்கியரீதியாக, "ஒன்றுசேர்தல்". இந்த வார்த்தையின் அடியானது, "விருந்து" மற்றும் "திருமணம்" என்று பொருள்படும் துருக்கிய வார்த்தைகளான "க்ஹுரிம்/க்ஹுரும்" உடன் பொருந்துகிறது, பொதுவாக ஸ்டெப்பி எனப்படும் புல்வெளிகளில் பெரிய பண்டிகை கூட்டங்களைக் குறிப்பிடப் பயன்படுத்தப்பட்டது ஆனால் நவீன காலத்தில் திருமணத்தைக் குறிக்க முக்கியமாக பயன்படுத்தப்படுகிறது. 

இந்த வார்த்தை முதல் முறையாக மங்கோலியர்களின் இரகசிய வரலாற்றின் கடைசி 282 வது பத்தியில் "யெக் குரில்தா" (நவீன மங்கோலியம்: இக் குரல்தை, சொல்லர்த்தமாக: பெரிய குரல்தை) என்று தோன்றியது. மங்கோலிய குடும்பங்கள் இந்த நிகழ்ச்சிக்கு வருகைபுரிவதன் மூலம் வாக்களித்தனர்; வருகைபுரியாத குடும்பங்கள் குறுல்த்தாய் கூட்டுவதற்கான காரணத்திற்கு ஒரு வாக்கு எதிராக வாக்களித்ததாக கருதப்பட்டது. புதிய கான் தேர்ந்தெடுக்கப்பட்ட பிறகு, ஒரு விரிவான முடிசூட்டு நடைமுறை பின்பற்றப்பட்டது. 15 ஆம் நூற்றாண்டின் ஜெர்மன் சுற்றுலா பயணியான ஜொஹான் ஷில்ட்பெர்கர் ஒரு புதிய கோல்டன் ஹோர்டே கான் நிறுவலை பின்வருமாறு விவரித்தார்( quoted in ):
உருசிய இளவரசர்கள் மற்றும் போயர்கள், சாராயில் புதிய கானைத் தேர்ந்தெடுப்பதற்கு காத்திருக்க வேண்டியிருந்தது, புதிய கான்கள் மீண்டும் தங்கள் யர்லிக்குகளை (காப்புரிமைகள்) வெளியிட்டார்கள், இந்த கான் குதர்மியாக் சடங்குகளைக் கண்டனர் என்பதில் சந்தேகமே இல்லை, இச்சடங்குகள் அதிகரித்து 14 ஆம் நூற்றாண்டின் மத்தியகாலத்தில், ஹோர்டேயில் ஏற்பட்ட பிரச்சனையின் போது, அடிக்கடி தொடர்ச்சியாகவும் பயனற்றதாகவும் ஆகி, "அர்த்தமற்று சுற்றி ஓடுதல்" என்று பொருள்படக்கூடிய உருசிய வார்த்தையான "кутерьма" (குதர்மா) உருவாகக் காரணமாயின".


</doc>
<doc id="384303" url="https://ta.wikipedia.org/wiki?curid=384303" title="நாட்டார்மங்கலம்">
நாட்டார்மங்கலம்

நாட்டார்மங்கலம்

கடலூர் மாவட்டம் காட்டுமன்னார்கோவில் சட்டமன்ற தொகுதிக்குட்பட்ட ஊராட்சி நாட்டார்மங்கலம். கடலூர் மாவட்டத்தில் உள்ள மாதிரி கிராமங்களில் ஒன்றாக இக்கிராமம் தேர்ந்தெடுக்கப்பட்டுள்ளது. நாட்டார்மங்கலத்தின் வடக்குப்பகுதியில் இருந்து வீராணம் ஏரியின் எல்லை விரிந்திருக்கிறது.


</doc>
<doc id="384306" url="https://ta.wikipedia.org/wiki?curid=384306" title="சகதை கான்">
சகதை கான்

சகதை கான் (, "திசகடை"; , "சகேடை"; ; பாரசீகம்: , "ஜோக்ஹடை" , 22 திசம்பர் 1183 – 1 July 1242) செங்கிஸ் கானின் இரண்டாவது மகன் ஆவார். இவர் கி.பி. 1226லிருந்து-கி.பி. 1242 வரை சகதை கானேட்டின் கான் ஆக பதவி வகித்தார். சகதை மொழி மற்றும் சகதை மக்கள் இவருக்குப்பின் பெயரிடப்பட்டனர். தனது தந்தையின் மரணத்திற்குப் பிறகு ஐந்து மத்திய ஆசிய நாடுகளில் பெரும்பாலானவற்றை பெற்றார். செங்கிஸ் கான் உருவாக்கிய சட்டமான யசாவின் செயலாக்கத்தை மேற்பார்வை செய்ய இவர் செங்கிஸ் கானால் நியமிக்கப்பட்டார், இருப்பினும் அது செங்கிஸ் கான் மங்கோலியப் பேரரசின் முடிசூட்டப்பட்ட கானாக இருந்தவரை மட்டுமே நீடித்தது. இவரது பேரரசானது மங்கோலியப் பேரரசில் இருந்து பிரிக்கப்பட்டு சகதை கானேடாகப் பெயர் பெற்றது. சூச்சியை பெரிய கானாக ஏற்றுக் கொள்ளாத காரணத்தால் இவர் ஒரு மூர்க்கனாகவும் மற்றும் சற்றே நிதானமானவராக உறவினர்களாலும் கருதப்பட்டார். இவரது உறவினர்களில் இந்த பிரச்சினையைப் பற்றி இவர் மிகவும் கடினமாகக் குரல் கொடுத்தார். சகதை ஒரு எளிய மற்றும் ஆற்றல் மிக்க கவர்னராகத் தோன்றுகிறார், ஒருவேளை கடினமானவராகவும், அருவருப்பானவராகவும் இருந்திருக்கலாம். கடுமையான குடிப்பழக்கத்திற்கு அடிமையாயிருந்தார். எவ்வாறாயினும், சகதை தனது தந்தையின் போர்வீரன் போன்ற சுறுசுறுப்புடன் இருந்தார். ஒரு ராச்சியமாக பலவகைப்பட்ட மக்கள் மத்தியில் ஒழுங்கை நிலைநாட்டுவதில் எப்போதும் வெற்றி கண்டார்.

1232-ல் புகாராவில் பிரிவு காணப்பட்ட போது இவர் உடனடியாக கண்டிப்புடன் நடந்து கொண்டு தனது நாட்டை ஆபத்தில் இருந்து காப்பாற்றினார். எல்லா வகையிலும் இவர் ஒரு பழைய மங்கோலியனாகவே இருந்தார். யசா சட்டங்களை பின்பற்றினார். அந்நேரத்தில் அவரது பகுதிகளில் தோன்றிய புது மற்றும் வளர்ந்து வந்த மதமான இஸ்லாமிற்கு சிறிதளவே கரிசனம் காட்டினார். ஆனால் இவர் கண்டிப்பாக சமய சகிப்புத் தன்மையுடன் இருந்திருக்க வேண்டும். திரான்சோக்சியானாவிற்கான மந்திரியாக இவர் ஒரு முஸ்லிமை நியமித்தார் என பதிவுகள் உள்ளன. அந்த முஸ்லிமின் பெயர் ஜுமிலட்-உல்-முல்க் அல்லது கரசர் நெவியன். மசூதிகள் மற்றும் கல்லூரிகள் இவரது ஆட்சிக்காலத்தில் நிறுவப்பட்டன. அந்நேரத்தில் நெசுத்தோரியர்களால் கிறித்தவ மதம் பின்பற்றப்பட்டது. அவர்கள் இவருக்கு நல்ல பரிச்சயமானவர்களாக இருந்திருக்க வேண்டும். எனினும் இவர் கிறித்தவ மதம் பக்கம் சாய வில்லை.

சகதையின் தலைநகரம் அல்மலிக்கில் அமைந்திருந்தது. இது அவரது நாட்டின் கிழக்கு கோடி பகுதியில் மேல் இலி பள்ளத்தாக்கில் தற்காலக் குல்ஜா நகரத்தின் அருகில் அமைந்திருந்தது. புகாரா அல்லது சமர்கந்தில் தன் தலைநகரை அமைக்காமல் தொலைதூரத்தில் தலை நகரை அமைத்ததற்கு ஒரு காரணமும் இருந்திருக்கலாம். இவரது மங்கோலிய பழங்குடி ஆண்கள் மற்றும் இவரது ஆட்சிக்கு உறுதுணையாக இருந்த இவரை பின்பற்றுபவர்கள் புல்வெளி வாழ்க்கையை மிகவும் விரும்பினர். அவர்களது பார்வையில் வீடுகள் மற்றும் பட்டணங்களில் வாழ்பவர்கள் சிதைந்த மற்றும் ஆண் தன்மையற்ற இனம்: அவர்களது முதலாளிகள் சொகுசாக வாழ்வதற்காக நிலத்தை தூர்வார்பவர்கள், மாடு போல உழைக்கும் அடிமைகள். சுதந்திர மனிதனாக வாழாத ஒரு கானுக்கு பழங்குடியின ஆண்கள் பணி புரிய மாட்டார்கள். சகதை மற்றும் அவருக்குப் பின் வந்தவர்கள் இதனை புரிந்து கொண்டிருக்கலாம். இவரது பிந்தைய வழித்தோன்றல்களான மிர்சா முகம்மது ஹைதர் துக்லத் போன்றோரால் இது விளக்கப்பட்டுள்ளது: அவர்களது சொந்த மக்களின் ஆதரவை தக்கவைக்க அவர்களுடன் ஒரு நாடோடி வாழ்க்கை வாழ வேண்டும் என்பதே சிறந்ததாக இருக்கும்.

16 வருடம் ஆட்சி செய்த பிறகு சகதை 1242ல் இறந்தார். அதே வருடத்தில் ஒகோடியும் கரகோரத்தில் இறந்தார். மங்கோலிய பேரரசின் நான்கு தலைமை பிரிவுகளில் இரண்டு பிரிவுகளுக்கு தலைவர்கள் இல்லாமல் போனது. இதன் காரணமாக செங்கிஸ்கானின் வழித்தோன்றல்கள் தலைமைப் பதவிக்கு போட்டி போட ஆரம்பித்தனர். ஒகோடியின் விதவை தோரேசின் கதுன் பிரதிநிதியாக நியமிக்கப்பட்டார். இதன் காரணமாக சிறிது காலத்திற்கு பிரச்சினை இல்லாமல் இருந்தது. ஆனால் நீண்ட கால பிரச்சினைகள் எதிரெதிர் குடும்பங்களுக்குள் உருவாயின. மங்கோலியப் பேரரசின் அடுத்த கான் யார் என்ற கேள்வி பல நிகழ்வுகளுக்குள் பிரிக்க முடியாத அளவுக்கு பின்னிப் பிணைந்திருந்தது. குறிப்பாக சகதை கானேட்டின் கிழக்குப் பகுதியில்.

தான் இறக்கும் முன்னர் சகதை தனது ராஜ்யத்தை எவ்வாறு பிரித்துக் கொடுத்தார் என்பது பற்றி சிறிதளவு தெரியவருகிறது. தனது நாட்டை தன் வழித்தோன்றல்களுக்கு பாரம்பரிய முறைப்படி பிரித்து கொடுத்ததாக எங்குமே குறிப்பிடப்பட்டதாக தெரியவில்லை. இவர் இறந்த போது இவருக்கு ஒரு பெரிய குடும்பம் இருந்ததாக பதியப்பட்டுள்ளது. ஆனால் இவர் இறந்த பிறகு இவரது விதவை எபுஸ்குன் பிரதிநிதியாக நியமிக்கப் பட்டு இவரது பேரன் மற்றும் சிறுவனாகிய காரா ஹுலாகு ஆட்சியாளராக நியமிக்கப்பட்டார்.

1221 இல் பாமியான் முற்றுகையின்போது சகதையின் மகன் முத்துகன் கொல்லப்பட்டான்.

துருக்கிஸ்தான், திரான்சோக்சியானா மற்றும் அருகில் இருந்த பகுதிகள் இவரது வழித்தோன்றல்களால் நேரடியாக கட்டுப்படுத்தப்பட்டன. ஆனால் கஷ்கர், யர்கந்த், கோடன், அக்சு மற்றும் தியான் சான் மலைகளின் தெற்கு சரிவுகள் அல்லது மற்றொரு முறையில் கூற வேண்டுமானால் தியான் சான் கோட்டின் தெற்கு பகுதியில் இருந்த மாகாணம் இவரது வழித்தோன்றல்களால் கட்டுப்படுத்தப்படவில்லை. அப்பகுதிகள் கிழக்கு துருக்கிஸ்தான் என்று அழைக்கப்பட்டன. மிர்சா முஹம்மத் ஹைதர் துக்லத்தின் கூற்றுப்படி இந்த மாகாணம் சகதையால் அவரது இறப்பின் போது துக்லத் இனம் அல்லது குடும்பத்திற்கு கொடுக்கப்பட்டது. அம்மக்கள் தூய மங்கோலிய வழித்தோன்றல்களாக கருதப்பட்டனர். மங்கோலியர்களிலேயே உயர்குடி பிரிவாகவும் இருந்தனர். இவ்வாறாக சகதை காலத்திலிருந்தே துக்லத்துகள் கிழக்கு துருக்கிஸ்தானின் பல்வேறு மாவட்டங்களுக்கு பரம்பரை தலைவர்களாகவோ அல்லது "அமிர்களாகவே" ஆக்கப்பட்டனர். இந்த நிகழ்வின் காரணமாகத்தான் சகதையின் ஆட்சிப்பகுதிகள் பிற்காலத்தில் நிரந்தரமாக இரண்டாக ஆயின.

பைதர் சகதையின் இரண்டாவது மகன் ஆவார். 1235-1241 காலகட்டத்தில் தனது அண்ணன் மகன் புரியுடன் பைதர் ஐரோப்பிய படையெடுப்பில் (மங்கோலியாவில் இப்படையெடுப்பு "பெரிய சிறுவர்களின் படையெடுப்பு" என்று அழைக்கப்பட்டது) கலந்து கொண்டார். இவர் போலந்திற்கு எதிராக ஒதுக்கப்பட்ட மங்கோலிய ராணுவத்தில் கதானுடன் இணைந்து சண்டையிட்டார். இவருடன் ஓர்டா கானும் இருந்திருக்கலாம் என்று கருதப்படுகிறது.

மே 1241 இன் ஆரம்பத்தில் இவர்கள் மோராவியாவுக்குள் நுழைந்தனர். பின்னர் புர்னோ வழியாக ஹங்கேரியில் இருந்த படுவின் பெரிய ராணுவத்துடன் இணைவதற்காக சென்றனர். போலந்து, சிலேசியா மற்றும் மோராவியா ஆகிய அனைத்து இடங்களிலுமே அழிவானது ஒரே மாதிரியாகத்தான் இருந்தது.

1247 இல் குயுக் கான் மங்கோலியப் பேரரசின் கானாக தேர்ந்தெடுக்கப்பட்ட பொழுது பைதர் அந்தத் தேர்ந்தெடுப்பில் கலந்து கொண்டார்.

மவுசி சகதையின் இரண்டாவது மகன் ஆவார். இவர் படு கானின் மருமகன் ஆவார்.

ஜியோவானி டா பியன் டெல் கர்பினி தனது "நாம் தாதர்கள் என்று அழைக்கும் மங்கோலியர்களின் வரலாறு" (இஸ்டோரியா மங்கலோரம்) எனும் நூலில் மவுசியை பற்றி குறிப்பிட்டுள்ளார். கர்பினியின் நூலில் மவுசி கோமன்களின் (குமன்கள்) நிலத்தில் நீப்போ ஆற்றின் இடது கரையில் இருந்த பகுதியை ஆண்டார் என்று குறிப்பிடப்பட்டுள்ளது. வலது கரையில் இருந்த கோரென்காவுக்கு (குரேம்சா) இவர் மூத்தவர் ஆவார்.

பாபர் தான் எழுதிய நூலான பாபர் நாமாவின் அத்தியாயம் 1 பக்கம் 19 இல் தனது தாய் வழி தாத்தா யுனஸ் கானின் வம்சாவளியை பின்வருமாறு குறிப்பிட்டுள்ளார்:


</doc>
<doc id="384309" url="https://ta.wikipedia.org/wiki?curid=384309" title="பக்தியார் கில்ஜி">
பக்தியார் கில்ஜி

பக்தியார் கில்ஜி (Muhammad bin Bakhtiyar Khilji) (இறப்பு: 1206), ஆப்கானித்தானில் பிறந்த துருக்கி இனத்தவர் ஆவார்.தில்லி சுல்தான் குத்புத்தீன் ஐபக்கின் ஒரு பெரும் படையின் தலைவர் ஆவார். 

ஆப்கானித்தானின் துருக்கிய படைத் தலைவரான பக்தியார் கில்ஜி, 1193ல் தில்லி சுல்தான் குத்புத்தீன் ஐபக்கின் ஒரு சிறு படைப்பிரிவுக்கு தளபதியாக இருந்தார்.

பின்னர் அயோத்தி நவாப், பக்தியார் கில்ஜிக்கு தற்கால மிர்சாப்பூரின் ஆளுநராக நியமித்தார். வலிமை மிக்கப் படைகளை திரட்டிக் கொண்டு, மிர்சாப்பூரின் அருகில் உள்ள பகுதிகளை கைப்பற்றினார்.

பக்தியார் கில்ஜி 1193ல், தற்கால பிகார் மாநிலத்தில் இருந்த நாளந்தா பல்கலைக்கழகம் மற்றும் விக்கிரமசீலாவின் கல்விக் கூடங்களை தீயிட்டு எரித்தார். Bakhtiyar Khilji. 

1203ல் பிகாரை கைப்பற்றிய பின்னர், வங்காளத்தை ஆண்ட சென் பேரரசர் இலக்குமன சென் மீது படையெடுத்து, அதன் தலைநகரான நவதீபத்தை கைப்பற்றினார். 
பின்னர் தற்கால மேற்கு வங்காளத்தின் தேவகோட், கௌர் போன்ற நகரங்களைக் கைப்பற்றினார்.

பக்தியார் கில்ஜி, 1206ல் இந்தியாவையும், திபெத்தையும் இணைக்கும் பட்டுப் பாதையை கைப்பற்ற, ஆயிரக்கணக்கான போர் வீரர்களுடன், திபெத்தின் சும்பி பீடபூமி மீது போர் தொடுத்தார். போரில் திபெத்திய போர் வீரர்களுடன் தோற்ற பக்தியார் கில்ஜி, நூறு படை வீரர்களுடன் மட்டும் வங்காளத்தின் தேவகோட் நகரத்திற்கு திரும்பினார். பக்தியார் கில்ஜி, தேவகோட் நகரத்தில் தங்கியிருந்த போது, அலி மர்தன் எனும் வங்காள படைத் தலைவரால் கொலை செய்யப்பட்டார். 




</doc>
<doc id="384310" url="https://ta.wikipedia.org/wiki?curid=384310" title="கென்டீ மலைகள்">
கென்டீ மலைகள்

கென்டீ மலைகள் () வடக்கு மங்கோலியாவின் டோவ் மற்றும் கென்டீ மாகாணங்களில் உள்ள ஒரு மலைத்தொடராகும். இத்தொடர் "கான் கென்டீ பாதுகாக்கப்பட்ட பகுதி" உடன் மேற்பொருந்துகிறது மற்றும் செங்கிஸ் கானின் பிறப்புடன் தொடர்புடைய மங்கோலியாவின் புனித மலையான "புர்கான் கல்துன்" மலையை உள்ளடக்கியுள்ளது.இது பண்டைய கால சீனாவில் லங்ஜுக்சு மலைகள் (狼居胥山, lángjūxù shān) என்றழைக்கப்பட்டது.


</doc>
<doc id="384327" url="https://ta.wikipedia.org/wiki?curid=384327" title="எஸ். வி. ராஜதுரை">
எஸ். வி. ராஜதுரை

எஸ். வி. ராஜதுரை ("S. V. Rajadurai") தமிழ்நாட்டைச் சேர்ந்த ஒரு மார்க்சிய சிந்தனையாளரும், எழுத்தாளரும் ஆவார். மார்க்சியம், பெரியாரியம், அம்பேத்கரியம் தமிழக அரசியல் பற்றிய பல நூல்களையும் கட்டுரைகளையும் தமிழிலும் ஆங்கிலத்திலும் எழுதியுள்ளார். இவர் சிறுகதைகளையும் கவிதைகளையும் தமிழாக்கம் செய்துள்ளார்.

ஏறத்தாழ கால் நூற்றாண்டு காலம் மனித உரிமை இயக்கத்தில் களப்பணி பணியாளராக செயலாற்றிய ராஜதுரை அவர்கள் பாரதிதாசன் பல்கலைக்கழகத்தில் பெரியார் உயர் ஆய்வு மையத்தின் தலைவராக நியமிக்கப்பட்டு குறிப்பிடத்தக்க பணியை செய்தவர்.

இவரது கம்யூனிஸ்ட் கட்சி அறிக்கையின் தமிழாக்கம் ஓர் ஆய்வு நூலாக வெளிவந்திருக்கிறது. இவர் வ. கீதா உடன் இணைந்து மார்கிசிய, பெரியாரியத்துக்கான முக்கிய நூல்களை எழுதியுள்ளார்.


</doc>
<doc id="384328" url="https://ta.wikipedia.org/wiki?curid=384328" title="பேரி பேரிசு">
பேரி பேரிசு

பேரி கிளார்க் பேரிசு ("Barry Clark Barish", பிறப்பு: சனவரி 27, 1936) என்பவர் அமெரிக்க செயல்முறை இயற்பியலாளரும், நோபல் விருதாளரும் ஆவார். ஈர்ப்பு அலைகளின் ஆய்வில் இவரது பங்களிப்பு பெரிதும் போற்றப்படுகிறது.

2017 இல் இவருக்கு இராய்னர் வெய்சு, கிப் தோர்ன் ஆகியோருடன் இணைந்து "லைகோ உணர்கருவி மற்றும் ஈர்ப்பு அலைகளில் மேற்கொண்ட தீர்மானிக்கத்தகுந்த பங்களிப்புகளுக்காக" இயற்பியலுக்கான நோபல் பரிசு வழங்கப்பட்டது.

பேரிசு போலந்த்தில் இருந்து ஐக்கிய அமெரிக்காவிற்குப் புலம்பெயர்ந்த யூதக் குடும்பம் ஒன்றில் நெப்ராஸ்கா மாநிலத்தில் பிறந்தார்.

கலிபோர்னியா பல்கலைக்கழகம் (பெர்க்லி)யில் 1957 இல் இயற்பியலில் இளங்கலைப் பட்டம் பெற்றார். 1962 இல் முனைவர் பட்டம் பெற்றார். 1963 இல் கால்ட்டெக் தொழில்நுட்பக் கழகத்தில் துகள் இயற்பியல் துறையில் பணியாற்றினார். அங்கு அவர் துணைப் பேராசிரியராகவும், இயற்பியல் பேராசிரியராகவும் பணியாற்றினார்.



</doc>
<doc id="384337" url="https://ta.wikipedia.org/wiki?curid=384337" title="தோரேசின் கதுன்">
தோரேசின் கதுன்

டோரேஜின் கதுன் (இன்னொரு பெயர் துரகினா) ஒரு பெரிய கதுன் மற்றும் 1241ல் அவரது கணவர் ஒகோடி கானின் இறப்பிலிருந்து 1246ம் ஆண்டு அவரது மூத்த மகன் குயுக் கான் தேர்ந்தெடுக்கப்படும் வரை மங்கோலியப் பேரரசின் பிரதிநிதியாக இருந்தார். 
நைமன் பழங்குடியினரில் பிறந்த டோரேஜின் முதலில் மெர்கிட்களின் ஒரு தலைவனான குடுவுக்கு மனைவியாகக் கொடுக்கப்பட்டார். ஆனால் ரசித்-அல்-தின் ஹமதனி இவரது முதல் கணவர் மெர்கிட்டுகளின் டெய்ர் உசுன் என்று பெயரிட்டுள்ளார். 1204 ஆம் ஆண்டில் செங்கிஸ் கான் மெர்கிட்களை வெற்றி பெற்றபோது, அவர் டோரேஜினை ஒகோடிக்கு இரண்டாவது மனைவியாகக் கொடுத்தார். ஓகோடிக்கு முதல் மனைவிக்குக் குழந்தைகள் இல்லாத போதும், டோரேஜின் அவருக்கு ஐந்து மகன்களைப் பெற்றெடுத்தார்.

ஓகோடியின் அனைத்து மனைவிகளையும் ஆளுமையில் இவர் மறைத்து, நீதிமன்ற அதிகாரிகள் மத்தியில் படிப்படியாக தனது செல்வாக்கை அதிகரித்தார். ஆனால் டோரேஜினுக்கு ஓகோடியின் அதிகாரிகளுடனும் மற்றும் நிர்வாகத்தை மையப்படுத்தி வரி சுமைகளை குறைக்கும் கொள்கையிலும் கோபம் இருந்தது. டோரேஜின் வடக்கு சீனாவில் தாவோயிச மதச் சட்டங்களை மறுபதிப்பு செய்வதற்கு உதவி செய்தார். டோரேஜினின் செல்வாக்கினால், ஒகோடி சீனாவில் வரி வசூலிப்பாளராக அப்த்-உர்-ரஹ்மானை நியமித்தார்.

ஒகோடி 1241ல் இறந்த உடனேயே, முதன் முதலில் அதிகாரம் ஓகோடிக்கு உரிமையான செங்கிஸ்கான் மனைவியர்களில் ஒருவரான மொகேவுக்குச் சென்றது. ஜகாடேய் மற்றும் அவரது மகன்களின் ஆதரவுடன் டோரேஜின் 1242ம் வருட இளவேனிற்காலத்தில் பெரிய கதுனாக, பிரதிநிதியாக முழு அதிகாரத்தையும் பெற்றார் தனது இறந்த கணவரின் மந்திரிகளை பதவி நீக்கம் செய்து தனது சொந்த ஆட்களை பதவியில் அமர்த்தினார், அவர்களில் முக்கியமானவர் மங்கோலியர்களின் மத்திய ஆசியப் போரில் பிடிக்கப்பட்ட தஜிக் அல்லது பெர்சிய கைதி ஃபாத்திமா. இவர் மசத் நகர சியா இசுலாமிய சன்னிதியை மங்கோலியாவிற்கு நாடுகடத்திய ஒரு சியா இசுலாமியராவார்.

தோரேசின் தன் கணவர் ஓகோடியின் முக்கிய அதிகாரிகள் பலரைக் கைது செய்ய முயன்றார். இவரது கணவரின் தலைமைச் செயலாளர் சின்கை இதில் முக்கியமானவர் ஆவர். நிர்வாகி மகமுத் யலவச் வடக்கு சீனாவில் உள்ள தன் மகன் கோடெனிடம் தஞ்சமடைந்தார். துர்க்கிஸ்தான் நிர்வாகியான மசூத் பேக் ரஷ்யாவில் இருந்த படு கானிடம் தப்பியோடினார். டோரேஜின் ஜகாடேயின் விதவையை எதிர்த்த ஈரானிலிருந்த கொர்கசைக் கைது செய்து அவரிடம் ஒப்படைத்தார். ஜகாடேய் கானேடின் கானான காரா ஹுலாகு அவருக்கு மரண தண்டனை விதித்தார். டோரேஜின் ஒயிரட்டுகளின் அர்குன் அகாவை பெர்சிய கவர்னராக நியமித்தார். 

தோரேசின் வட சீனாவில் பொது நிர்வாகத்தின் பொறுப்பாளராக அப்த்-உர்-ரஹ்மானை பதவியில் அமர்த்தினார் மற்றும் ஃபாத்திமா மங்கோலிய நீதிமன்றத்தில் இன்னும் சக்திவாய்ந்தவராக ஆனார். இந்த நடவடிக்கைகள் மங்கோலிய பிரபுக்களை வருவாய்க்கான மிரட்டல் கோரிக்கைகளுக்கு வெறித்தனமாக வழிநடத்தியது. 

சீனாவில் இருந்த ஓகோடியின் தளபதிகளுடன் டோரேஜின் நட்புறவு கொண்டிருந்தார். மங்கோலியாவிற்கும் சாங் துருப்புக்களுக்கும் இடையிலான மோதல்கள் செங்டு பகுதிகளில் நடந்தன. சமாதான பேச்சுவார்த்தைக்கு டோரேஜின் தூதர்களை அனுப்பினார், ஆனால் சாங் அவர்களை சிறைவைத்தனர். மங்கோலியர்கள் ஹங்சோவைக் கைப்பற்றி, 1242ல் சிச்சுவான் மீது படையெடுத்தனர். இவர் சாங் வம்சத்தைத் தாக்குவதற்கு சங் ரோ மற்றும் சகனுக்கு ஆணையிட்டார். சாங் பிரதேசத்தை அவர்கள் தாக்கியபோது, சாங் அமைச்சரவை போர்நிறுத்தத்திற்கு ஒரு குழுவை அனுப்பியது. மங்கோலியர்கள் அந்தக் கோரிக்கையை ஏற்றுக்கொண்ட பிறகு சகன் மற்றும் சங் ரோ வடக்கிற்குத் திரும்பினர்.

ஒகோடி ஆட்சியின்போது, ரும் செல்ஜுக்குகள் நட்பிற்குத் தூது அனுப்பினர். சோர்மகனுக்கு மிதமான கப்பம் அனுப்பினர். ஆயினும், இரண்டாம் கய்குசரா ஆட்சியின் கீழ், மங்கோலியர்கள் சுல்தானை நேரில் மங்கோலியாவுக்கு செல்வதற்கும், பணயக்கைதிகளைக் கொடுப்பதற்கும் மற்றும் மங்கோலியா தருகச்சியை (வரி வசூல் செய்பவர்கள்) ஏற்பதற்கும் அழுத்தம் கொடுத்தனர். 1240ல் மங்கோலியத் தாக்குதல்கள் தொடங்கின. செல்ஜுக் சுல்தான் கய்குசரா அவர்களை சந்திக்க ஒரு பெரிய இராணுவத்தை கூட்டிவந்தார். சிசிலிய ஆர்மீனியாவின் அரசர் 1400 குதிரை ஈட்டி வீரர்களையும், நிக்காவின் பேரரசர் 400 குதிரை ஈட்டி வீரர்களையும் அனுப்ப வேண்டியிருந்தது. இரு ஆட்சியாளர்களும் சுல்தானை கய்சேரி என்ற இடத்தில் சந்தித்து விவரங்களை பேச்சுவார்த்தை நடத்தினர். திரபிசோந்தின் கம்பீரமான கொம்னெனோஸ் 200 வீரர்களையும், அதே சமயத்தில் அலெப்போவின் இளம் அயூப்பிய இளவரசர் 1000 குதிரை வீரர்களையும் வழங்கினார். இவை தவிர, கய்குசரா செல்ஜுக் இராணுவம் மற்றும் ஒழுங்காக ஒருங்கிணைக்கப்படாத துருக்கியர் அடங்கிய குதிரைப்படைக்குத் தலைமை தாங்கினார், எனினும் இரு படைகளும் பாபா இசக் கிளர்ச்சியால் பலவீனமடைந்திருந்தன. இருப்பினும், மங்கோலியத் தளபதி பைஜூ மற்றும் அவரது ஜார்ஜிய துணைப்படை 1243ல் நடந்த கோஸ் டக் போரில் இவர்களை நொறுக்கினர். இந்தப் போருக்குப் பின், ரும் சுல்தானகம், திரபிசோந்தின் பேரரசு மற்றும் ஆர்மீனிய சிற்றரசு ஆகியவை விரைவில் தங்கள் விசுவாசத்தை ஒவ்வொருவராக மங்கோலியப் பேரரசை ஆண்ட டோரேஜின் கதுனிடம் அறிவித்தனர்.

மங்கோலிய துருப்புகள் தளபதி பைஜுவின் தலைமையில் ஈராக்கிய அப்பாசிட்கள் மற்றும் சிரிய அயூப்பிட்களின் படைகளை 1244-46 வரை ஆட்சி செய்தனர்.

இவர் பாரம்பரியமாக ஆண்களால் மட்டுமே வழிநடத்தப்பட்ட ஒரு சமுதாயத்தில் அதிகாரத்தில் இருந்தார். சாம்ராஜ்யத்திற்குள் பல போட்டியிடும் சக்திகள் மற்றும் செங்கிஸ் கானின் வம்சாவளியைச் சேர்ந்த குடும்பத்தினரை சமநிலைப்படுத்தவும் செய்தார், 5 ஆண்டுகளுக்கும் மேலாக, பேரரசை ஆட்சி செய்தது மட்டுமின்றி, இவரது மகன் குயுக்கின் பெரிய கானாக முடிசூட்டுதலுக்கு ஏற்ற அரங்கத்தையும் அமைத்தார் . டோரேஜினின் ஆட்சியின் போது, வெளிநாட்டுப் பிரமுகர்கள் பேரரசின் தொலைதூரப் பகுதிகளிலிருந்து இவரது தலைநகரான கரகோரம் அல்லது இவரது நாடோடி ஏகாதிபத்திய முகாமுக்கு வருகை புரிந்தனர். பாக்தாத்தில் உள்ள அப்பாசியக் கலிபகப் பிரதிநிதிகளைப் போலவே துருக்கியிலிருந்து செல்ஜுக் சுல்தானும் வருகை புரிந்தார். ஜார்ஜியாவின் சிம்மாசனத்திற்கு உரிமை கோரிய இருவர்: இறந்த மன்னரின் முறையற்ற மகன் தாவீது உலு, அதே மன்னரின் நியாயமான மகன் தாவீது நரின். மிக உயர்ந்த தரமான ஐரோப்பிய பிரதிநிதியானவர் அலெக்சாந்தர் நெவ்ஸ்கியின் தந்தையும், விளாடிமிர் மற்றும் சுஸ்டலின் இளவரசருமான யரோஸ்லாவ் விசேவோலோடோவிச் ஆவார், எனினும் இவர் டோரேஜின் கதுனுடன் உணவு உண்ட பின்னர் மர்மமான முறையில் இறந்துவிட்டார்.

மங்கோலியர்கள் பலதாரமணத்தைப் பின்பற்றினர். ஒகோடி கானுக்குப் பிடித்த மகன் கொஜு ஆவார், இவர் மற்றொரு மனைவியின் மூலம் பிறந்த மகன் ஆவார், கொஜுவின் மகன் சிரமுன், மேலும் 1237ம் ஆண்டில் அவரது தந்தை திடீரென சீனாவில் இறந்தபின், சிரமுன்னை கொஜுவின் பதவியை ஏற்கும்படி ஒகோடி பரிந்துரைத்தார். ஆனால் கொஜு டோரேஜினின் மகனாக இருப்பதாக சில ஆதாரங்கள் குறிப்பிடுகின்றன, மேலும் சிறுவயது சிரமுன் வெற்றி பெறுவதை டோரேஜின் விரும்பவில்லை. டோரேஜின் குயுக்குக்கு ஆதரவாக இவ்விருப்பத்தை எதிர்த்தார், ஆனால் டோரேஜினுக்கு கிடைத்த மகத்தான செல்வாக்கு இருந்த போதிலும், அவரது தேர்வுகளை மாற்றி ஓகோடியை இணங்கச் செய்ய இவரால் முடியவில்லை. ஆனாலும், இவளது இலக்குகளை தந்திரமான முறையில் அடைந்தாள். சிறிய கான்கள் இவரை பிரதிநிதியாக இவரது கணவரின் இறப்பிற்குப் பிறகு நியமித்தபோது, இவர் தனது விருப்பப்பட்டவர்களை ஏகாதிபத்திய குடும்பத்தில் உயர் பதவிகளுக்கு நியமித்தார், அவரது மகன் குயுக்கை உயர்த்துவதற்கான ஒரு வெற்றிகரமான திட்டமாக இதை உபயோகித்தார். செங்கிஸ் கானின் இளைய சகோதரர் தெமுகே ஒச்சிகன், அவரது ஆட்களைத் திரட்டி, அரியணையை கைப்பற்ற முயன்றார், குயுக் உடனடியாக அவரை சந்திக்க வந்தார். டோரேஜின் குறுல்த்தாய் நடைபெறுவதை தனது மகன் குயுக்குக்கு பெரும்பான்மை கிடைக்கும் வரை தடுத்து வைத்திருந்தார். 1246ல் டோரேஜின் தனது மகன் குயுக்குக்கு அதிகாரத்தை அளித்தார். பிறகு தோரேசின் ஒகோடி பரிசாகப் பெற்ற நிலங்களுக்கு மேற்கில் எமில் ஆற்றினருகில் ஓய்வு பெற்றார்.

குயுக்கை ககானாகத் தேர்ந்தெடுப்பதில் அவரது பங்கு இருந்தபோதிலும், டோரேஜினுக்கும் அவரது மகனுக்கும் இடையேயான உறவு இறுதியில் சரிந்தது. குயுக்கின் சகோதரர் கோடென் அவரது உடல்நலத்தை சேதப்படுத்த மாந்திரீகம் பயன்படுத்தியதாக ஃபாத்திமாவை குற்றம் சாட்டினார்;
சில மாதங்களுக்குப் பிறகு கோடென் இறந்தபோது, குயுக் தனது தாயை, ஃபாத்திமாவை மரண தண்டனைக்கு உட்படுத்த ஒப்படைக்க வலியுறுத்தினார். டோரேஜின் தன் மகன் குயுக்கிடம் ஃபாத்திமாவை விடுவிக்க தற்கொலை செய்து கொள்வதாக அச்சுறுத்தினார். குயுக்கின் ஆட்கள் ஃபாத்திமாவைக் கைப்பற்றி, அவளுடைய அனைத்து உடற்துளைகளையும் தையல் போட்டு, தண்ணீருக்குள் மூழ்கடித்தனர்; ஏகாதிபத்திய குடும்பத்திலிருந்த டோரேஜினின் ஆதரவாளர்கள் ஒரே சமயத்தில் சுத்திகரிக்கப்பட்டனர். ஃபாத்திமா இறந்து 18 மாத காலத்திற்குள், டோரேஜின் தற்போதுவரை விவரிக்கப்படாத சூழ்நிலையில் இறந்தார்.



</doc>
<doc id="384342" url="https://ta.wikipedia.org/wiki?curid=384342" title="குயுக் கான்">
குயுக் கான்

குயுக் (அல்லது குயுக்; , "") ("c". மார்ச் 19, 1206 – ஏப்ரல் 20, 1248) மங்கோலியப் பேரரசின் மூன்றாவது பெரிய கான், ஒகோடி கானின் மூத்த மகனும் செங்கிஸ் கானின் பேரனும் ஆவார். இவர் 1246 முதல் 1248 வரை ஆட்சி செய்தார்.

குயுக்குக்கு இராணுவ பயிற்சி செங்கிஸ் கான் மற்றும் ஒகோடி கான் ஆகியோரின் கீழ் ஒரு அதிகாரியாக கிடைத்தது. இவர் மெர்கிட் வம்சத்தின் ஓகுல் கைமிசை மணந்தார். 1233 ஆம் ஆண்டில், குயுக், அவரது தாயாரின் உறவினரான அல்சிடை மற்றும் மங்கோலியத் தளபதி டாங்குடு ஆகியோருடன் சேர்ந்து, எதிர்ப்பாளரான ஜின் அதிகாரி புக்சியன் வன்னுவின் டோங்சியா அரசை சில மாதங்களில் வெற்றிகொண்டனர். டொலுய் இறந்த பிறகு, ஒகோடி டொலுயின் விதவையான சோர்க்காக்டனியை, அவரது மகன் குயுக்கை மணம்புரியுமாறு முன்மொழிந்தார். சோர்க்காக்டனி தனக்குத் தன் மகன்களே பிரதானமானவர்கள் என்று மறுத்துவிட்டார்.


</doc>
<doc id="384362" url="https://ta.wikipedia.org/wiki?curid=384362" title="சாம்பல் வால் டாட்லர்">
சாம்பல் வால் டாட்லர்

சாம்பல் வால் டாட்லர் அல்லது பாலினேசியன் டாட்லர் (grey-tailed tattler அல்லது Polynesian tattler, "Tringa brevipes" (முன்னர் "Heteroscelus brevipes") என்பது டிரிங்கா பேரினத்தைச் சேர்ந்த ஒரு சிறு கரையோரப் பறவை ஆகும். இதன் ஆங்கிலப் பெயரான டாட்லர்ஸ் (tattlers) என்பது அதன் சத்தமான அழைப்பைக் குறிக்கிறது. இதன் மரபணுப் பெயரான டிரிங்கா ("Tringa)" என்பது புதிய லத்தீனில் ஆற்று உள்ளானைக் குறிப்பிட ஆல்ட்ரோடோட்லியால் 1599 பழைய லத்தீனை அடிப்படையாக்க் கொண்டு இடப்பட்டது. பிரிவிபிஸ் ("brevipes)" என்ற சொல் லத்தீனின் "brevis " என்ற சொல்லில் இருந்து எடுக்கப்பட்டது இதற்கு "குறுகிய", மற்றும் பாதம், "கால்" என்பது பொருளாகும்.

இந்த டாட்லர் பறவைகள் வடகிழக்கு சைபீரியாவில் இனப்பெருக்கம் செய்கின்றன. இவை இனப்பெருக்கத்துக்குப் பிறகு, தென்கிழக்கு ஆசியா முதல் ஆத்திரேலியாவரை இடம் பெயர்கின்றன. இப்பறவை இதுவரை இந்தியாவில் தென்பட்டதில்லை இந்நிலையில் முதன்முதலில் தமிழ்நாட்டின், பழவேற்காட்டில் 2017 செப்டம்பர் 30 காணப்பட்டதாக அடையாளம் கணப்பட்டுள்ளது.
இவை நீளமான இறகுகள், வால், கறுப்பு நிறத்தில் நேரான அலகு, மஞ்சள் நிறக் குட்டைக் கால்களைக் கொண்டு இருக்கும் இந்தப் பறவைகள், கடல் பகுதிகளில் தென்படக் கூடியது. கணுக்காலிகள், பூச்சிகள், மீன்கள் போன்றவை இவற்றின் முக்கிய உணவு ஆகும்.


</doc>
<doc id="384365" url="https://ta.wikipedia.org/wiki?curid=384365" title="கரும்பு இனப்பெருக்க ஆராய்ச்சி நிறுவனம்">
கரும்பு இனப்பெருக்க ஆராய்ச்சி நிறுவனம்

கரும்பு இனப்பெருக்க ஆராய்ச்சி நிறுவனம் (Sugarcane Breeding Research Institute) என்பது தமிழ்நாட்டின், கோயமுத்தூரில் உள்ள மத்திய ஆராய்ச்சி நிறுவனமாகும். இது 1912 இல் நிறுவப்பட்டது மற்றும் இந்திய வேளாண் ஆராய்ச்சிக் குழுமத்துடன் இணைக்கப்பட்டது. இது கரும்பு உற்பத்தியை பெருக்கும் ஆராய்ச்சிகளை ஊக்குவிக்கும்விதமாக நிறுவப்பட்டது. மேலும் நாட்டின் ஒரே கரும்பு ஆராய்ச்சி நிறுவனம் இது ஆகும்.

கரும்பு இனப்பெருக்கம் ஆராய்ச்சி நிறுவனமானது 1912 ஆம் ஆண்டில் பிரித்தானிய ஆட்சிக்காலத்தில் நிறுவப்பட்டது. இந்நிறுவனம் அப்போதைய பிரித்தானிய அரசாங்கத்தின் வேளாண் துறையின் நிதியுதவியுடன், சென்னை மாகாணத்தின் கீழ் கரும்பு ஆராய்ச்சி மையமாக நிறுவப்பட்டது. 1932 இல், ஒரு புதிய மையமானது கர்னலில் வேளாண் ஆராய்சிக் கழகத்தின் நிதியுதவியுடன் துவக்கப்பட்டது. 1962 ஆம் ஆண்டு கண்ணூரில், கரும்புக்கான ஒரு புதிய ஆராய்ச்சி மையமானது உலகளாவிய கரும்பு வித்து சேகரிப்புக்காக நிறுவப்பட்டது இடம் பெற்றது. 1969 இல் இந்த நிறுவனம் இந்திய வேளாண் ஆராய்சிக் குழுமத்துடன் இணைக்கப்பட்டது. 1999 இல், பாலக்காடு, அகாலியில் ஒரு புதிய ஆராய்ச்சி மையமாக செயல்பட்டத் துவங்கியது.

இந்தியாவின் கரும்பு சாகுபடி பரப்பளவில் 90% அதிகமாக பயிரிடப்படும் கரும்புவகைகள் இந்நிறுவனத்தால் அறிமுகப்படுத்தப்பட்டது ஆகும். இந்த நிறுவனம் கரும்புகளின் மிதவெப்ப வகையை மேம்படுத்த முதல் முயற்சியில் கலப்பின ஒட்டுரகக் கரும்பு ஆராய்சியில் ஈடுபட்டது. 1918 இல் ஆற்றோரம் வளர்ந்து நிற்கும் நாணல்களையும், நாட்டுக் கரும்பையும் கலப்பினமாகக்கொண்டு கோ 205 என்ற பெயரில் ஓர் ஒட்டுரகக் கரும்பை உருவாக்கினார்கள் இது கரும்பு மகசூலில் 50 சதவிகித்த்தை அதிகரித்தது. இந்த புதிய கரும்பு வகைகள் கியூபா மற்றும் அமெரிக்காவிற்கு ஏற்றுமதி செய்யப்பட்டன.

மத்திய அரசாங்கம் தனது 103 தேசிய வேளாண் ஆராய்ச்சி மையங்களுள் ஒரே பயிருக்காக இருவேரு இடங்களில் செயல்படும் 43 நிறுவனங்களை மூட நிதி ஆயோக் பரிந்துரைத்துள்ளது, இதில் தமிழ்நாட்டிலுள்ள மூன்று தேசிய விவசாய ஆராய்ச்சி நிறுவனங்களை மூட உத்தேசித்துள்ளதாகவும் தெரிகிறது. சென்னையிலுள்ள மத்திய உவர்நீர் மீன் வளர்ப்பு ஆராய்ச்சி மையத்தினை கொச்சியில் செயல்படும் நிறுவனத்துடன் இணைக்க உள்ளதாகவும் நவம்பர் 2017ல் செய்தி வந்ததையடுத்து தமிழக விவசாயிகள் சார்பில் கடும் எதிர்ப்பு எழுந்துள்ளது. 


</doc>
<doc id="384367" url="https://ta.wikipedia.org/wiki?curid=384367" title="தாஜ் அருங்காட்சியகம், ஆக்ரா">
தாஜ் அருங்காட்சியகம், ஆக்ரா

தாஜ் அருங்காட்சியகம் (Taj Museum), இந்திய மாநிலமான உத்தரப் பிரதேசத்தின், ஆக்ரா நகரத்தில், தாஜ் மகால் வளாகத்தின் மேற்கில் உள்ள ஜல் மஹால் கட்டிடத்தின் தரை தளத்தில் இந்தியத் தொல்லியல் ஆய்வகத்தால் 1982ஆம் ஆண்டில் நிறுவப்பட்டது.

தாஜ் அருங்காட்சியகம் மூன்று கலைக் கூடங்களைக் கொண்டது. இக்கலைக் கூடங்களில் 121 தொல்பொருட்கள் காட்சிப்படுத்தியுள்ளனர். முகலாயர் காலத்திய சிறு ஓவியங்கள், கையெழுத்துப் பிரதிகள், அரச கட்டளைகள், சித்திர மொழிகளின் மாதிரிகள், போர்க் கருவிகள், பாத்திரங்கள், தாஜ் மகாலின் கட்டிட வரைபடங்கள், ஓவியங்கள், பளிங்குத் தூண்கள் முதலியன் தாஜ் அருங்காட்சியகத்தில் காட்சிபடுத்தப்பட்டுள்ளது.

அருங்காட்சியகத்தின் நடு ஹாலில், யாணையின் தந்தத்திலான ஷாஜகான் மற்றும் மும்தாஜின் ஆகியோரின் சிற்பங்களும், ஓவியங்களும் மற்றும் ஆக்ரா கோட்டையின் மாதிரிகளும் உள்ளது.

பிர்தௌசி எழுதிய ஷா நாமா நூலில் உள்ள ஓவியங்களும், 1612ல் ஷாஜகான் கையொப்பமிட்ட அரச முத்திரையும் இவ்வருங்காட்சியகத்தில் உள்ளது.



</doc>
<doc id="384370" url="https://ta.wikipedia.org/wiki?curid=384370" title="பவோலி">
பவோலி

பவோலி அல்லது படிக்கிணறு (Baoli அல்லது Stepwell) என்பது படிக்கட்டு வடிவக் கிணறுகள் அல்லது குளங்கள் ஆகும். இவை பொதுவாக மேற்கு இந்தியாவிலும், பாக்கித்தான்வரையும் மற்றும் தெற்காசியாவின் மற்ற வறண்ட பகுதியிலும் பரந்து காணப்படுகின்றன.

வறட்சி காலத்தில் மக்களின் தண்ணீர் தேவைக்காக இந்தக் கிணறுகள் அன்றைய மன்னர்களால் உருவாக்கப்பட்டன. இக்கிணறுகளில் நீரை அடைவதற்குப் படிக்கட்டுகள் மூலமாகக் கீழிறங்கி செல்ல வேண்டும், இவை ஓரளவு ஆழமுள்ள கிணறுகளாகவும், அதைச் சுற்றிலும் படிக்கட்டுகளை அமைத்திருக்கிறார்கள். இப்படியான கிணறுகள் குடிநீருக்கென்று தனியாகவும், குளிப்பதற்கென்று தனியாகவும் அமைக்கப்பட்டிருக்கின்றன. பெரும்பாலும் இப்படிப்பட்ட கிணறுகள் கோயில்கள், பள்ளிவாசல்கள் ஆகியவற்றுக்கு அருகில் அமைக்கப்பட்டன. சில கிணறுகளின் மேலே வழிப்போக்கர்கள் போன்றோர் தங்கிச் செல்வதற்காக அறைகளும் கட்டப்பட்டிருந்தன.
மழைக்காலத்தில் நீரைச் சேமித்துவைக்கும் வகையில் அமைக்கப்பும், கிணற்றில் நீரை அடைவதற்கான படிகள், படிகளில் விசாலமான அறைகள் என மூன்று முக்கிய அம்சங்களைக் கொண்டுள்ளன. இந்தக் கிணறுகள் பெருமளவு செங்கற்களைக் கொண்டு கட்டப்பட்டுள்ளன. இவற்றில் படிக்கட்டுகள் சுமார் 50 அடி ஆழத்தைக் கொண்டிருக்கின்றன. இந்த படிக்கட்டுக் கிணறுகள் வட்டம், செவ்வகம், எண் கோணம் போன்ற பல்வேறு வடிவங்களில் கட்டப்பட்டிருக்கின்றன. இவை முகலாய கட்டிடப் பாணியுடன், ஆங்கிலேய கட்டிடப் பாணியும் கொண்டு கட்டப்பட்டவை. இக்கிணறுகள் "ஜெனானா" எனும் பெண்களுக்கான பகுதியும், "மர்தானா" எனும் ஆண்களுக்கான பகுதியும் கொண்டதாக உள்ளன. 

இப்படியான பெருமைகளைக் கொண்ட இவை, தற்காலத்தில் பராமரிப்பு இல்லாமல் குப்பைகள் நிறைந்த இடமாக மாறியுள்ளன. இந்தக் கிணற்றைப் போன்று தில்லி உள்ளிட்ட சில வட மாநிலப் பகுதிகளில் உள்ள கிணறுகள் நல்ல பராமரிப்பிலும் உள்ளன.


</doc>
<doc id="384372" url="https://ta.wikipedia.org/wiki?curid=384372" title="இந்திய விடுதலைப் போராட்ட அருங்காட்சியகம்">
இந்திய விடுதலைப் போராட்ட அருங்காட்சியகம்

இந்திய விடுதலைப் போராட்ட அருங்காட்சியகம் (Swatantrata Sangram Sanghralaya), இந்தியாவின் தலைநகமான தில்லி செங்கோட்டையில் அமைந்துள்ளது. இதனை இந்தியத் தொல்லியல் ஆய்வகம் பராமரிக்கிறது.

இந்திய விடுதலைப் போராட்ட களங்களையும், வீரர்களையும், தலைவர்களையும் மையப்படுத்தி இவ்வருங்காட்சியகம் அமைக்கப்பட்டுள்ளது. அவைகள் பின்வருமாறு;

இவ்வருங்காட்சியகம் இந்திய விடுதலைப் போராட்டங்கள், அதன் வரலாறு மற்றும் நிகழ்வுகள் குறித்தான புகைப்படங்கள், ஆவணங்கள், ஓவியங்கள், வண்ண அச்சுப்பிரதிகள் மற்றும் துப்பாக்கிகள், வாட்கள், கைத்துப்பாக்கிகள், கேடயங்கள், பதக்கங்கள் மற்றும் சிற்பங்களைக் கொண்டு இந்திய விடுதலை இயக்கத்தினை விளக்கும் வகையில் உள்ளது.



</doc>
<doc id="384374" url="https://ta.wikipedia.org/wiki?curid=384374" title="ஒகுல் கைமிஸ்">
ஒகுல் கைமிஸ்

ஒகுல் கைமிஸ் (இறப்பு 1251) குயுக் கானின் முதன்மை மனைவியாவார். 1248 இல் கணவன் இறந்த பின்னர் மங்கோலியப் பேரரசை ஆட்சி செய்தார். இவர் மெர்கிட் பழங்குடியினரின் சந்ததியாவார். இருப்பினும், ஹெச்.ஹெச்.ஹோவொர்த் அவர் ஒரு ஒயிரட்டாக இருக்கலாம் என்று நம்புகிறார்.

1216-19 ஆம் ஆண்டில் அவரது குலத்தின் கிளர்ச்சியை ஒடுக்கிய பிறகு செங்கிஸ் கான் இவரை குயுக்குக்கு மனைவியாக வழங்கினார். ஒகுல் கைமிஸ் குயுக்குக்கு கோஜா மற்றும் நகு என்ற இரண்டு மகன்களைப் பெற்றெடுத்தார். இவரது கணவர் துருக்கிஸ்தானின் கும்-செங்கிரில் இறந்த போது, தனது கணவரின் ஒர்டோவை ஓகோடிக்குப் பரிசாக வழங்கப்பட்ட நிலமான எமில் ஆறு-கோபக் பகுதியில் 1248ம் ஆண்டு வைத்து இருந்தார். குயுக்கின் தலைமை அதிகாரிகளான, சின்கை, கதக் மற்றும் பாலா, ஒகுல் ஆட்சியாளராக பணியாற்ற உதவினர். இவர் மங்கோலிய சாமன்களுடன் தனது நேரத்தை செலவிட்டார் மற்றும் இவரது மாமியார் டோரேஜினின் அரசியல் திறமைகளின்றி இருந்தார். அவரது மகன்கள், நகு மற்றும் கோஜா, மற்றும் ஓகோடியின் பேரன் சிரமுன் ஆகியோர், அரியணைக்குத் தங்கள் உரிமையை நிலைநாட்ட முயன்றபோது, ஜகாடேய் வம்ச கான்கள் மற்றும் யெசு மோங்கே ஆகியோர் ஒகுல் கைமிசுக்கு தங்கள் ஆதரவைத் தெரிவித்தனர்.


</doc>
<doc id="384375" url="https://ta.wikipedia.org/wiki?curid=384375" title="மோங்கே கான்">
மோங்கே கான்

மோங்கே (; ; ஜனவரி 11, 1209 – ஆகஸ்ட் 11, 1259) ஜூலை 1, 1251 முதல் ஆகஸ்ட் 11, 1259 வரை ஆட்சி செய்த மங்கோலியப் பேரரசின் 4வது பெரிய கான் ஆவார். இவர் டொலுயியின் வம்சத்தில் முதல் ககான் ஆவார், மற்றும் தனது ஆட்சியின் போது பேரரசு நிர்வாகத்தை மேம்படுத்துவதற்கு கணிசமான சீர்திருத்தங்களை செய்தார். மோங்கேயின் ஆட்சியில் மங்கோலியர்கள் ஈராக், சிரியா மற்றும் நன்சோவா அரசு ஆகியவற்றைக் கைப்பற்றினர்.


</doc>
<doc id="384376" url="https://ta.wikipedia.org/wiki?curid=384376" title="அரிக் போகே">
அரிக் போகே

அரிக் போகே (1219க்குப் பிறகு–1266), அவரது பெயரின் கூறுகள் அரிக்ஹ், அரிக் மற்றும் புக்ஹா, புகா (; Chinese: 阿里不哥) என்று கூட உச்சரிக்கப்படுகின்றன, செங்கிஸ் கானின் பேரனும் டொலுயின் ஏழாவது மற்றும் இளைய மகனும் ஆவார். இவரது சகோதரர் மோங்கே கானின் இறப்புக்குப் பிறகு பெரிய கான் எனும் பட்டத்தைப் பெற்றுக் கொண்டு, மங்கோலிய சாம்ராஜ்ஜியத்தின் தலைவராக இவருடைய சகோதரர்கள் குப்லாய் கான் மற்றும் ஹுலாகு (பொதுவாக ஹூலாகு கான்) மங்கோலியத் தாயகத்தில் இல்லாத பொழுது அரிக் போகே பதவியேற்றார். 1260ல் குப்லாய் தேர்தலில் போட்டியிட்டபோது, போட்டியிடக்கூடிய பிரிவுகள் உடன்படவில்லை, இரு தரப்பினரும், குப்லாய் மற்றும் ஆரிக் போக் ஆகியோரை சிம்மாசனத்திற்குத் தேர்ந்தெடுத்தனர், இதன் விளைவாக மங்கோலியப் பேரரசைப் பிரித்த டொலுயிட் உள்நாட்டுப் போர் உருவானது. அரிக் போகேவிற்கு மங்கோலிய சாம்ராஜ்யத்தின் பாரம்பரியவாதிகள் ஆதரவளித்தனர், அவருடைய சகோதரர் குப்லாய்க்கு வடக்கு சீனா மற்றும் மஞ்சுரியாவின் மூத்த இளவரசர்கள் ஆதரவளித்தனர்.

</doc>
<doc id="384377" url="https://ta.wikipedia.org/wiki?curid=384377" title="பிளேர் பிரேவர்மேன்">
பிளேர் பிரேவர்மேன்

பிளேர் பிரேவர்மேன் (Blair Braverman 1988) என்பவர் அமெரிக்க   வீர தீரப் பெண் செயல்பாட்டாளர், எழுத்தாளர், நூலாசிரியர் ஆவார். பெண்ணிய கருத்துக்களையும் வீரதீரச் செயல்கள் ஆற்றுவது பற்றியும் இதழ்களில் கட்டுரைகள் எழுதி வருகிறார்.
தி அமெரிக்கன் லைப் என்ற வானொலி நிகழ்ச்சியில் 2015இல் கலந்து கொண்டவர்..
பதினெட்டு அகவைப்  பெண்ணாக இருக்கும்போது கலிபோர்னியாவை விட்டு ஆர்க்டிக் நார்வே  சென்று பனி மலை நாய்களை ஓட்ட கற்றுக் கொண்டார். அலாஸ்கா பனிப் பகுதிகளில் சுற்றுலா வழிகாட்டியாக இருந்தார். 


</doc>
<doc id="384378" url="https://ta.wikipedia.org/wiki?curid=384378" title="தெமுர் கான்">
தெமுர் கான்

தெமுர் ஒல்ஜெய்டு கான் (), பிறப்புப் பெயர் தெமுர் ("திமுர்" என்றும் உச்சரிக்கப்படுகிறது, , அக்டோபர் 15, 1265 – பிப்ரவரி 10, 1307), செங்சோங் (யுவானின் பேரரசர் செங்சோங்; ) என்ற கோவில் பெயராலும் அழைக்கப்படுகிற இவர் மே 10, 1294 முதல் பிப்ரவரி 10, 1307 வரை ஆட்சி செய்த யுவான் வம்சத்தின் இரண்டாம் பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் ஆறாவது மாபெரும் கான் என கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. இவர் யுவானின் திறமையான ஆட்சியாளராக இருந்தார், இவருடைய ஆட்சி அடுத்த சில தசாப்தங்களுக்கு அதிகாரத்தின் வடிவங்களை நிறுவியது. இவருடைய பெயருக்கு மங்கோலிய மொழியில் "ஆசிர்வதிக்கப்பட்ட இரும்பு கான்" என்று பொருள்.


</doc>
<doc id="384396" url="https://ta.wikipedia.org/wiki?curid=384396" title="குலுக் கான்">
குலுக் கான்

குலுக் கான் ("Külüg Khan", மொங்கோலியம்: ஹுலுக் கான், Хөлөг хаан, குலுக் கயன்), பிறப்புப் பெயர் கயிஷன் ("கயிசன்" என்றும் உச்சரிக்கப்படுகிறது, , "சுவர்" என்று அர்த்தம்), வுசோங் (யுவானின் பேரரசர் வுசோங் என்ற கோவில் பெயராலும் அழைக்கப்படுகிறார், ) (ஆகஸ்ட் 4, 1281 – ஜனவரி 27, 1311), யுவான் வம்சத்தின் பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் ஏழாவது மாபெரும் கான் என கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. மங்கோலிய மொழியில் அவரது பெயர் "போர்வீரன் கான் அல்லது நல்ல குதிரையையுடைய கான்" என்று பொருள்.


</doc>
<doc id="384399" url="https://ta.wikipedia.org/wiki?curid=384399" title="டோலி மின்ஹாஸ்">
டோலி மின்ஹாஸ்

டோலி மின்ஹாஸ் என்பவர் ஒரு இந்திய நடிகையும் முன்னாள் மாடலும் ஆவார். இவர் 1988ஆம் ஆண்டு மிஸ் இந்தியா பட்டம் வென்றதன் மூலம் பரவலாக அறியப்பட்டார். இவர் இந்தி, பஞ்சாபி மற்றும் கன்னட திரைப்படங்களில் நடித்துள்ளார். மேலும் இந்தி தொலைக்காட்சி தொடர்களிலும் நடித்துள்ளார். தற்போது இவர் தில் ஸே தில் தக் என்ற தொடரில் "அம்பிகா புருஷோத்தம் பானுஷாலி" என்ற பாட்டி கதாபாத்திரத்தில் நடித்து வருகிறார்.

இவர் பஞ்சாப் நாட்டில் உள்ள சண்டிகர் நகரில் பிறந்து வளர்ந்தவர் ஆவார். மிஸ் இந்தியா பட்டம் வென்ற பிறகு இவருக்கு பட வாய்ப்புகள் குவிந்தன. 1991ஆம் ஆண்டு தஸ்டூர் என்ற இந்தி படத்தின் மூலம் வெள்ளித்திரை உலகில் அறிமுகமானார், பிறகு அப்படத்தின் இயக்குநரான அனில் மட்டூவை காதலித்து மணந்துகொண்டார். பிறகு அவர் பல படங்களிலும் இந்தி தொடர்களிலும் நடித்தார்.

</doc>
<doc id="384400" url="https://ta.wikipedia.org/wiki?curid=384400" title="புயந்து கான்">
புயந்து கான்

புயந்து கான் (மொங்கோலியம்: Буянт хаан), பிறப்புப் பெயர் அயுர்பர்வதா, ரென்சோங் (யுவானின் பேரரசர் ரென்சோங்) (சீன மொழி: 元仁宗, ஏப்ரல் 9, 1285 – மார்ச் 1, 1320) என்ற கோயில் பெயராலும் அழைக்கப்படும் இவர், யுவான் வம்சத்தின் 4வது பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 8வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. மங்கோலிய மொழியில் அவரது பெயருக்கு "ஆசிர்வதிக்கப்பட்ட / நல்ல கான்" என்று பொருள். இவரது பெயரான "அயுர்பர்பத" சமஸ்கிருத கலவையான "அயுர்-பர்வத" என்பதிலிருந்து வந்தது, அதாவது "நீண்ட ஆயுள் மலை" என்று பொருள்படுவதாகும், இது பேரரசர் வுசோங்கின் பெயரான கைசனிலிருந்து (சீனா மொழியில் "மலைகளும் கடல்களும்" என்று பொருள்) மாறுபட்டுள்ளது.


</doc>
<doc id="384402" url="https://ta.wikipedia.org/wiki?curid=384402" title="ஜெஜீன் கான்">
ஜெஜீன் கான்

ஜெஜீன் கான் (மொங்கோலியம்: "Шидэбал Гэгээн хаан", "சிதேபால் கெகெகென் கயன்"), பிறப்புப் பெயர் சிதிபாலா, யிங்சோங் (யுவானின் பேரரசர் யிங்சோங், சீனம்: 元英宗, பிப்ரவரி 22, 1302 – செப்டம்பர் 4, 1323) என்ற கோயில் பெயராலும் அழைக்கப்படும் இவர், யுவான் வம்சத்தின் பேரரசராக ஆட்சி புரிய புயந்து கானின் பின்வந்தவர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 9ஆவது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாகப் பெயரளவில் மட்டுமே இப்பெயர் அவருக்கு இருந்தது. இவருடைய பெயருக்கு மங்கோலிய மொழியில் "அறிவொளி / பிரகாசமான கான்" என்று பொருளாகும்.


</doc>
<doc id="384403" url="https://ta.wikipedia.org/wiki?curid=384403" title="எசுன் தெமுர் கான்">
எசுன் தெமுர் கான்

எசுன் தெமுர் (மொங்கோலியம்: Есөн Төмөр; சீன கோயில் பெயர்: டைடிங்டி; சீனம்: 元泰定帝, நவம்பர் 28, 1293 – ஆகஸ்ட் 15, 1328) குப்லாய் கானின் ஒரு கொள்ளுப் பேரனும் மற்றும் யுவான் வம்சத்தின் பேரரசராக 1323 முதல் 1328 வரை ஆட்சி செய்தவரும் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 10வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. இவர் மங்கோலியப் பாரம்பரியத்தின் மீது பற்றுக் கொண்டிருந்தார். இவருடைய பெயருக்கு மங்கோலிய மொழியில் "ஒன்பது இரும்பு கான்" என்று பொருளாகும்.


</doc>
<doc id="384404" url="https://ta.wikipedia.org/wiki?curid=384404" title="ராஜ்குமார் (இந்தி நடிகர்)">
ராஜ்குமார் (இந்தி நடிகர்)

ராஜ்குமார் ("Raaj Kumar", 8 அக்டோபர் 1926 - 3 சூலை 1996) இந்தித் திரைப்பட நடிகர் ஆவார். 1940 களின் பிற்பகுதியில் மும்பையில் காவல்துறை துணை அதிகாரியாகப் பணியாற்றி, பின்னர் திரைப்படங்களில் நடிக்க ஆரம்பித்தார். 1952 இல் ரங்கீலி என்ற திரைப்படத்தில் முதன் முதலாய் தோன்றினார். ஆஸ்கார் விருதுக்கு பரிந்துரைக்கப்பட்ட 1957 திரைப்படம் மதர் இந்தியாவில் முக்கிய வேடத்தில் நடித்தார். மேலும் நான்கு தசாப்தங்களுக்கு மேலாக வாழ்க்கைத் துறையில் 70 க்கும் மேற்பட்ட இந்தி படங்களில் நடித்தார்.

ராஜ்குமார் ஒரு காசுமீர் பண்டிதக் குடும்பத்தில் பலுச்சிசுத்தானம் மாநிலத்தில்"லோராளாய் "என்ற இடத்தில் 1926 அக்டோபர் 8 இல் பிறந்தார். தற்போது இவ்வூர் பாகிஸ்தானில் உள்ளது. இந்திய பிரிவினையை ஒட்டி மும்பைக்கு இவரது குடும்பம் இடம் பெயர்ந்தது, அங்கு அவர் மும்பை காவல்துறை துணை அதிகாரியாகப் பணி புரிந்தார்.

மும்பையில் உதவி - இன்ஸ்பெக்டர் வேலையி லிருந்து விலகி சினிமாவில் 1952 முதல் நடிக்க ஆரம்பித்தார் .பல படங்களில் கதாநாயகர்க ளில் ஒருவராகவே நடித்தார் . மதர் இந்தியா படத்தில் நர்கீசின் கணவராகவும் , தில் ஏக் மந்திர் படத்தில் புற்று நோய் நோயாளியாகவும் நடித்தது இன்றும் பேசப்படுகிறது . பைகாம் படத்தில் திலீப் குமாருடனும் ,சுனில் தத் , சசிகபூர் ,பால் ராஜ் சஹானி போன்றோருடன் நடித்துள்ளார் இவ்வாறு சுமார் 70 படங்களில் நடித்துள்ளார் ..

ராஜ்குமார் ஜெனிபர் (காயத்திரி) என்ற ஆங்கிலோ-இந்தியப் பெண்ணைத் திருமணம் புரிந்தார். இவர்களுக்கு புரு ராஜ்குமார் (நடிகர்), பனினி, வஸ்தாவிக்தா (நடிகை) என 3 பிள்ளைகள் உள்ளனர்.

3 சூலை 1996 இல் 69 வயதில் அவர் தொண்டை புற்றுநோயால் இறந்தார்.


</doc>
<doc id="384410" url="https://ta.wikipedia.org/wiki?curid=384410" title="டேவிட் தேவதாசு">
டேவிட் தேவதாசு

டேவிட் தேவதாசு இந்திய எழுத்தாளரும், இதழாளரும், விமர்சகரும், ஆவணப்படத் தயாரிப்பாளருமாவார்.
இவர் காசுமீர் பிரச்சனை பற்றிய "எதிர்காலத்தைத் தேடி (In search of Future)" என்னும் நூல் ஆசிரியர் ஆவார். இவர் பத்திரிக்கைத் துறையில் முப்பதாண்டுகால அனுபமுடையவர். இந்தியா டுடே, தி நியூ இந்தியன் எக்சுபிரசு, கல்ஃப் நியூசு, இந்துசுதான் டைம்சு மற்றும் தி எகனாமிக் டைம்ஸ் பத்திரிக்கைகளின் நிருபருமாவார். இவர் 2005ல் சமியா மிலியா இசுலாமியப் பல்கலைக்கழகத்தின் கவுரவப் பேராசிரியராகவும், நேரு நினைவு அருங்காட்சியகம் மற்றும் நூலகத்தின் மூத்த உறுப்பினராகவும் (2009-2014) பணியாற்றியுள்ளார். பின்னர் சம்மு காசுமீரின் முக்கிய ஆங்கில நாளிதழின் ஆசிரியராகவும் காசுமீர் அவன்டிபூரில் உள்ள இசுலாமிய அறிவியல் மற்றும் தொழில்நுட்பப் பல்கலைக்கழகத்தின் பேராசிரியராகவும் பணியாற்றி வருகிறார்.

எதிர்காலத்தைத் தேடி -காசுமீரத்தின் கதை(2007)


</doc>
<doc id="384420" url="https://ta.wikipedia.org/wiki?curid=384420" title="ராஜ்ஸ்ரீ (இந்தி நடிகை)">
ராஜ்ஸ்ரீ (இந்தி நடிகை)

ராஜ்ஸ்ரீ ("Rajshree", இந்தி: राजश्री, பிறப்பு: அக்டோபர் 8, 1944) என்பவர் இந்திய பாலிவுட் நடிகை ஆவார். ஜன்வர், பிரம்மச்சாரி போன்ற திரைப்படங்களில் நடித்துப் புகழ் பெற்றவர். 

ராஜ்ஸ்ரீ திரைப்படத் தயாரிப்பாளரும், இயக்குநருமான வி. சாந்தாராம், நடிகை ஜெயசிறி ஆகியோரின் மகளாவார். அமெரிக்காவிற்குப் படப்பிடிப்பு ஒன்றிற்காக சென்றிருந்த போது அங்கு அமெரிக்க மாணவரான கிரெக் சாப்மேன் என்பவரை சந்தித்து காதல் கொண்டார். இவர்கள் மூன்றாண்டுகளின் பின்னர் திருமணம் செய்தனர். அதன் பின்னர் அவர் அமெரிக்காவுக்குக் குடி பெயர்ந்து கணவருடனும், ஒரு மகளுடனும் லாசு ஏஞ்சலசில் வசித்து வருகிறார். அங்கு அவர் ஒரு ஆடை வணிக நிறுவனத்தை வெற்றிகரமாக நடத்தி வருகிறார். அதே வேளையில் திரைப்படத் தொழிலிலும் பணியாற்றி வருகிறார். சில படங்களைத் தயாரித்துள்ளார்.

ராஜ்ஸ்ரீ தன் பத்தாவது வயதில் "சுபா கா தாரா" என்ற திரைப்படத்தில் நடித்தார். தன் தந்தை இயக்கிய " கீத் கயா பத்ரோன் நே" என்ற படத்தில் ஜிதேந்திராவுடன் இணைந்து நடித்தார் . 
இவர் சம்மி கபூருடன் இணைந்து நடித்த பிரம்மச்சாரி இருவருக்கும் 1968 இல் விருது வாங்கி தந்தது.


</doc>
<doc id="384425" url="https://ta.wikipedia.org/wiki?curid=384425" title="சிறிய தவிட்டுப் புறா">
சிறிய தவிட்டுப் புறா

தமிழில் :சிறிய தவிட்டுப் புறா சிரிக்கும் புறா
ஆங்கிலப்பெயர் :Little Brown Dove 

அறிவியல் பெயர் :Streptopelia senegalensis

27 செ.மீ. - வெளிர் சிவப்புத் தோய்ந்த பழுப்பும், சாம்பல் நிறமான உடலைக் கொண்டது. கழுத்தின் பக்கங்களில் கருப்பும் செம்பழுப்புமான கட்ட அமைப்புக் கொண்டது. மார்பு இளஞ் சிவப்புத் தோய்ந்த பழுப்பாகவும், வயிறு வெண்மையாகவும் இருக்கும்.

தமிழகமெங்கும் திருகுகள்ளி, சப்பாத்திக்கள்ளி ஆகியன வேலியாகவும் புதராகவும் வளர்ந்திருக்கும் விவசாய நிலங்களைச் சார்ந்து பிற புறாக்களோடு சேர்ந்து திரியும். 
அறுவடையான நிலங்களில் தானியங்களையும் புல் பூண்டின் விதைகளையும் இளந்தளிர்களையும் உணவாகத் தேடித் தின்னும் கூரூரூ.. கூரூஉஉ என்றோ குரு ரூ ரூ என்றோ குரல் கொடுக்கும்.
ஆண்டு முழுவதும் இனப்பெருக்கம் செய்வது உண்டெனினும் சிறப்பான பருவம் ஜனவரி முதல் அக்டோபர் வரை கள்ளிப்புதர்களில் குச்சிகள், இலைதடைகளைக் கொண்டு தட்டமைப்பில் கூடு வைத்து 2 முட்டைகள் இடும்.


</doc>
<doc id="384429" url="https://ta.wikipedia.org/wiki?curid=384429" title="புள்ளிப் புறா">
புள்ளிப் புறா

புள்ளிப் புறா என்பது ஆங்கிலத்தில் (Spotted Dove ) என்று அறியப்படுகிறது இது இந்தியத் துணைக்கண்டம் மற்றும் தென்கிழக்காசியாவில் காணப்படுகிறது, சிறிய நீண்ட வாலை கொண்ட சிற்றினம் ஆகும்.

தமிழில் :புள்ளிப் புறா

ஆங்கிலப்பெயர் :Spotted Dove 
அறிவியல் பெயர் :streptopelia chinensis

30 செ.மீ. - கருப்பும் வௌ;ளையுமான சதுரங்கள் பலகையை ஒத்த புள்ளிகளைப் பின் கழுத்தில் கொண்ட இதன் உடலின் மேற்பகுதி இளஞ்சிவப்புக் கலந்த பழுப்பாகவும் சாம்பல் நிறமாகவும் இருக்கும். மார்பு இளஞ்சிவப்பாகவும் வயிறு, வாலடி, வால் கீழ் இறகுகள் வெள்ளையாகவும் இருக்கும்.

நீர் வளமிக்க காடுகளையும் விளைநிலங்களையும் ஈரமிக்க இலையுதிர் காடுகளையும் சார்ந்து இணையாகவோ சிறு கூட்டமாகவோ திரியும்.

காட்டுப்பாதைகளிலும் அறுவடை முடிந்த வயல்களிலும் தானியங்களையும் புல்விதைகளையும் உணவாகப் பொறுக்கித் தின்னும். இனப்பெருக்கப் பருவம் நெருங்கும் போது உயர இருந்து இறக்கை மடக்கிக் கீழே குப்புற விழும் பழக்கம் கொண்டது. க்ரூக்ரூக் எனக் குரல் கொடுக்கும். இக்குரல் ஒலி வட்டாரத்திற்கு வட்டாரம் மக்களின் வட்டார மொழி போலச் சிறிதளவு வேறுபடுவது உண்டு.
ஆண்டு முழுவதும் மரங்களில் தாழ்வான கிளைகளிடையே தட்டுப் போல கூடமைத்து 2 முட்டைகள் இடும். மக்கள் வாழும் பங்களாக்களின் மாடிச்சுவர் பிதுக்கம். இறவாரம், கோப்பு ஆகியவற்றிலும் கூடும் அமைக்கும்.


</doc>
<doc id="384433" url="https://ta.wikipedia.org/wiki?curid=384433" title="சாம்பல் நெற்றிப் புறா">
சாம்பல் நெற்றிப் புறா

சாம்பல் நெற்றிப் புறா தெற்கு மறும் தென்கிழக்கு ஆசியாவில் காணப்படும் ஒரு சிற்றினம் ஆகும்.

தமிழில் :சாம்பல் நெற்றிப் புறா

ஆங்கிலப்பெயர் :Pompadour Green– Pigeon 
அறிவியல் பெயர் :Treron pompadora

28 செ.மீ. - சாம்பல் நிறத்தலையும், நெற்றியும் செம்பழுப்பு நிற முதுகும் பசுமை தோய்ந்த மார்பும் ஆலிவ் பழுப்பான வாலிறகுகளும் கொண்டது. பெண் பறவையின் முதுகு செம்பழுப்புக்குப் பதிலாக ஆலிவ் தோய்ந்த பச்சையாக இருக்கும்.

மேற்குத் தொடர்ச்சி மலை சார்ந்த பகுதிகளில் சமதரை முதல் 1200 மீ வரை பசுங்காடுகளைச் சார்ந்து மரங்கள் பழுக்கும் பருவத்திற்கேற்ப இருப்பை மாற்றிக்கொண்டு திரியக் காணலாம்.காபித் தோட்டங்களில் காணப்படும் இது அங்கு அமைந்துள்ள சுண்ணாம்பு பூசப்பட்ட பங்களாக்களின் சுவர்களில் முட்டி மோதி இறப்பது அடிக்கடி நிகழ்வதாகத் தெரிவிக்கப்பட்டுள்ளது.
10 முதல் 12 வரையான குழுவாக அத்தி, ஆல், சூரை முதலான மரங்களில் பழங்களைத் தேடித் தின்னும். காலையிலும் மாலையில் அடைவதற்கு முன்னும் காடுகளின் எல்லையில் நிற்கும் பெரிய மரங்களின் இலைகளற்ற நுனிக்கொம்புகளில் கூட்டமாக அமர்ந்து இனிய சீழ்க்கைக் குரல் கொடுக்கும் பழக்கம் கொண்டது.
டிசம்பர் முதல் மார்ச் முடிய நடுத்தரமான மரங்களில் குச்சிகளால் மேடை அமைப்பில் கூடமைத்து 2 முட்டைகள் இடும்.


</doc>
<doc id="384435" url="https://ta.wikipedia.org/wiki?curid=384435" title="பன்னாட்டு அணு ஆயுத ஒழிப்பு பிரசார குழு">
பன்னாட்டு அணு ஆயுத ஒழிப்பு பிரசார குழு

சர்வதேச அணு ஆயுத ஒழிப்பு பிரசார குழு சுருக்கமாக ஐகேன் (International Campaign to Abolish Nuclear Weapons (சுருக்கமாக ICAN, என உச்சரிக்கப்படுகிறது /ˈaɪkæn/ EYE-kan) என்பது உலகளாவிய அமைப்பாகும். இது அணு ஆயுதங்கள்மீதான தடை ஒப்பந்தத்தை முழுமையாக கடைப்பிடிக்கவும், முழுமையான செயல்படுத்தவும் செயல்பட்டு வருகிறது. ஐகேன் அமைப்பு 2007 ஆம் ஆண்டு துவங்கப்பட்டது. இவ்வமைப்பின் தலைமையகம் ஜெனிவாவில் உள்ளது. நூற்றுக்கணக்கான தொண்டு நிறுவனங்களின் கூட்டணியான இவ்வமைப்பு, 2017 ஆண்டுவாக்கில் 101 நாடுகளில் செயல்பட்டு வருகிறது. 

அணுஆயுத ஒழிப்புக்காக போராடி வரும் இந்த அமைப்புக்கு 2017 ஆண்டு அமைதிக்கான நோபல் பரிசு வழங்கப்பட்டுள்ளது. "அணு ஆயுதங்கள் மீதான, `ஒப்பந்த தடையை உருவாக்க சிறப்பான களப்பணி ஆற்றியமைக்காக இந்த விருது"
எனக் குறிப்பிடப்பட்டுள்ளது.

இந்த அமைப்பு துவக்கப்பட்டதில் இருந்து அணுஆயுத போரினால் ஏற்படும் விளைவுகளையும், துயரங்களையும் தொடர் பரப்புரை வழியாக விழிப்புணர்வு ஏற்படுத்தியும், ஆணுஆயுத எதிர்ப்பு நடவடிக்கைகளிலும், அணு ஆயுத சோதனை நடத்துவதற்கும் எதிர்ப்பு தெரிவித்து வருகிறது.
மேலும் அமெரிக்கா, வடகொரியா, ஈரான் ஆகிய நாடுகள் அணு ஆயுத உற்பத்தியை குறைத்ததில் இந்த அமைப்பின் பங்கு குறிப்பிடத்தக்கது. 2017 சூலை மாதம், ஐகேன் அளித்த அழுத்தத்தின் காரணமாக, 122 நாடுகள், படிப்படியாக அணு ஆயுதங்களை குறைத்து, தடை செய்யும் ஐ.நாவின் ஒப்பந்தத்தை எடுத்துக்கொண்டன. ஆனால், அணு ஆயுதங்களை வைத்துள்ளதாக அறியப்படும், இங்கிலாந்து, அமெரிக்கா உள்ளிட்ட 9 நாடுகள் இந்த ஒப்பந்தத்தில் கையெழுத்திடவில்லை என்பது குறிப்பிடத்தக்கது.


</doc>
<doc id="384440" url="https://ta.wikipedia.org/wiki?curid=384440" title="எசுகெய்">
எசுகெய்

எசுகெய் பகதூர் அல்லது எசுகெய் (நவீன மொங்கோலியம்: Есүхэй баатар, "யெசுகெய் பாடர்"; இறப்பு 1171), கமக் மங்கோலியக் கூட்டமைப்பின் முக்கிய தலைவராகவும், தெமுஜினின் (பின்னாளில் செங்கிஸ் கான் என அறியப்பட்டவர்) தந்தையாகவும் அறியப்படுபவர். இவர் போர்சிசின் குடும்பத்தில் பிறந்தார், இவருடைய பெயருக்கு "ஒன்பது போல" என்று அர்த்தம், அதாவது அவர் மங்கோலியர்களின் அதிர்ஷ்ட எண்ணான ஒன்பது இலக்கத்தின் மிகச்சிறந்த குணங்களைப் பெற்றுள்ளார் என்று அர்த்தம். 

எசுகெய் ஜின் வம்சத்தால் ககானாக அறிவிக்கப்பட்ட காபூல் கானின் இரண்டாவது மகனான பர்டன் பாகதூரின் மகன் ஆவார். காபூல் கான், முதன் முதலில் மங்கோலியர்கள் அனைவரையும் ஒன்றிணைக்க முயற்சி செய்த கைடுவின் பேரன் ஆவார். யெசுகெய் தனது முதல் மனைவி சோச்சிகல் மூலம் இரு குழந்தைகளைப் பெற்றார்: பெக்டெர் மற்றும் பெல்குடெய். "மங்கோலியர்களின் இரகசிய வரலாறு" பதிவின்படி இளம் தெமுஜின் அவரது சகோதரர் பெக்டெரை வேட்டையாடும்போது கொன்றார். ஆனால் அவரது மற்றொரு ஒன்றுவிட்ட சகோதரன், பெல்குடெய், ஒரு நல்ல நண்பனாக இருந்தார், பின்னர் செங்கிஸ் கானுக்குக் கீழ் ஒரு தளபதியாகப் பணியாற்றினார். எசுகெய்யின் இரண்டாவது மற்றும் தலைமை மனைவி ஹோயேலுன், ஓலகோனுட் வன மக்களின் ஒரு மகள் ஆவார். ஹோயேலுனை அவரது புதிய கணவர் சிலேடுவிடமிருந்து, எசுகெய் அவரது மூத்த சகோதரர் நெகுன் டைஜி மற்றும் இளைய சகோதரர் டரிடை ஒட்சிஜின் உதவியுடன் கடத்தினார்.



</doc>
<doc id="384443" url="https://ta.wikipedia.org/wiki?curid=384443" title="அல்டேர்னி பறவை ஆய்வகம்">
அல்டேர்னி பறவை ஆய்வகம்

அல்டேர்னி பறவை ஆய்வகம் "(Alderney Bird Observatory)" என்பது ஆங்கிலக் கால்வாயில் அமைந்துள்ள அல்டேர்னி திவில் இருக்கின்ற பறவை ஆய்வகம் ஆகும். பறவைக் குடிபெயர்வு மற்றும் தீவின் கடற்பறவை குடியேற்றங்களைப் பற்றிய ஆய்வுகளை மேற்கொள்வதற்காக அல்டேர்னி வனவிலங்கு அறக்கட்டளை மூலமாக மார்ச் 2016 ஆம் ஆண்டில் இந்த ஆய்வகம் நிறுவப்பட்டது 

இரண்டு ஆண்டுகளுக்குள் பிரித்தானியா மற்றும் அயர்லாந்தில் 19 வது அங்கீகாரம் பெற்ற பறவை ஆய்வமாக அல்டேர்னி பறவை ஆய்வகத்தை மாற்ற திட்டமிடப்பட்டுள்ளது. பிரித்தானிய ஒலிபரப்புக் கூட்டுத்தாபனம் அல்டேர்னி பறவை ஆய்வகம் தொடர்பான ஒரு நிகழ்ச்சியை 2016 ஆம் ஆண்டு மே மாதம் ஒலி பரப்பியது. 


</doc>
<doc id="384454" url="https://ta.wikipedia.org/wiki?curid=384454" title="நிகோலாய் இமானுவேல்">
நிகோலாய் இமானுவேல்

நிகோலாய் மார்க்கோவிச் இமானுவேல் "(Nikolay Markovich Emanuel)" (உருசியம்: Николай Маркович Эмануэль) என்பவர் அக்டோபர் 1, 1915 - டிசம்பர் 7, 1984 வரையிலான காலத்தில் வாழ்ந்த ஒரு உருசிய வேதியியலாளர் ஆவார். வேதி வினைவேகவியல் மற்றும் வேதி வினைகளின் விசையியல் ஆகிய பிரிவுகளில் இவர் முக்கிய நிபுணராக இருந்தார். 1944 முதல் மாசுகோ மாநில பல்கலைக்கழகத்தில் விரிவுரையாளாராக பணிபுரிந்த இவர், 1950 ஆம் ஆண்டில் முழுமையாக ஒரு பேராசிரியராக நியமிக்கப்பட்டார். 1958 ஆம் ஆண்டில் பல்கலைக் கழகத்துடன் இணைந்த அறிவியல் கழகத்தில் உறுப்பினராக இருந்தார். 1966 ஆம் ஆண்டில் சோவியத் அறிவியல் கழகத்தில் முழு உறுப்பினரானார். 1974 இல் இவர் இராயல் சுவீடிய அறிவியல் கழகத்தில் ஒரு வெளிநாட்டு உறுப்பினராக தேர்ந்தெடுக்கப்பட்டார். மரணத்திற்குப் பின்னர் மாசுகோவில் அடக்கம் செய்யப்பட்டார்.


</doc>
<doc id="384459" url="https://ta.wikipedia.org/wiki?curid=384459" title="பெரிய பச்சைப் புறா">
பெரிய பச்சைப் புறா

பெரிய பச்சைப் புறா காடுகளில் வாழும் ஒரு பெரிய புறா இனமாகும். இதன் விலங்கியல் பெயர் Ducula aenea ஆகும்.

தமிழில் :பெரிய பச்சைப் புறா

ஆங்கிலப்பெயர் :Green Imperial – Pigeon
அறிவியல் பெயர் :Ducula aenea

43 செ.மீ. - புறாக்களுள் உருவில் பெரியது. உடலும் வாலும் வெண்கல நிறம் தோய்ந்த பசுமையாகவும் தலை வெளிர் சிவப்புத் தோய்ந்த சாம்பல் நிறமாகவும் இருக்கும். வாலடி செம்பழுப்பாகவும் கால்கள் சிவப்பாகவும் இருக்கும்.

மேற்கு, கிழக்குத் தொடர்ச்சி மலைசார்ந்த மாவட்டங்களில் பசுங்காடுகள், இலையுதிர; காடுகள் ஆகியவற்றில் சமவெளி முதல் 300 மீ வரை பழமரங்கள் பழுக்கும் பருவத்தில் கேற்பத் திரியக் காணலாம். மற்ற புறாக்களைப் போலப் பெருங் கூட்டமாகத் திரள்வதில்லை.
உப்பு மண் தின்னவும் தண்ணீர் குடிக்கவும் தரையில் இறங்கும். இனப்பெருக்கப் பருவத்தில் ஆண், பனங்காடையைப் போல உயர எழுந்து பறந்து பின் குப்புற வீழ்ந்து மீண்டும் உயர எழுந்து பெண்ணிடம் காதல் ஆட்டம் காட்டும். பழங்களையே முன்னதைப்போல உண்ணும் இது சாதிக்காயை விரும்பித் தேடித்தின்னும். வூக், வூக், வூர் எனக் குரல் எடுத்துக் கூவும். 
மார்ச் முதல் ஜுன் வரை காடுகளில் உள்ள நடுத்தர மரங்களில் ஏனோ தானோ எனக் கூடமைத்து ஒரு முட்டையிடும்.


</doc>
<doc id="384460" url="https://ta.wikipedia.org/wiki?curid=384460" title="மந்திப் புறா">
மந்திப் புறா

மந்திப் புறா தென்கிழக்கு ஆசியாவில் பரவலாக காணப்படும் ஒரு சிற்றினம் ஆகும்.

தமிழில் :மந்திப் புறா

ஆங்கிலப்பெயர் :Mountain Imperial – Pigeon
அறிவியல் பெயர் :Ducula badia
43 செ.மீ. - ஆலிவ் பழுப்பு நிறங் கொண்ட உடலும் வெளிர்சாம்பல் நிறத்தலையும் மார்பும் கொண்டது. 
வடகிழக்கு இந்தியாவின் மலைப் பகுதிகளிலும் தென்மேற்கு இந்தியாவின் மலைப் பகுதிகளும் மட்டுமே காணப்படும் இது இந்தியாவின் இடைப்பட்ட பகுதிகளில் காணப்படுவதில்லை. மேற்குத் தமிழ்நாட்டில் மலைத்தொடர் சார்ந்த பசுங்காடுகளில் 2000 மீ. ஊயரம் வரை காணலாம்.
15 முதல் 20 வரையான குழுவாகப் பெரிய மரங்களில் இலை தழைகளிடையே மறைந்து இரை தேடும். பழங்களையே முக்கிய உணவாகக் கொள்ளும் இது சாதிக்காயை முழுவதுமாக அப்படியே விழுங்கும் பழக்க முடையது. காலையிலும் பிற்பகலிலும் உயரக்கிளைகளில் அமர்ந்து வெயில் காயும் இது இருட்டுவதற்கு முன்பே அடையும் இடம் செல்லும். கஉயுக்கோ க்உயூக்கோ என குரல் கொடுக்கும். 
ஜனவரி முதல் மே வரை சிறிய மங்களிலும் அவற்றில் சுற்றி வளர்ந்திருக்கும் பெரிய கொடிகளிடையும் கூடமைத்து ஒரு முட்டையிடும்.


</doc>
<doc id="384465" url="https://ta.wikipedia.org/wiki?curid=384465" title="பராபர் குகைகள்">
பராபர் குகைகள்

பராபர் குகைகள், இந்தியக் குடைவரைக் கட்டடங்களில் மிகவும் பழமையானதாகும். பராபர் குகைக் குடைவரை அமைப்புகள் மௌரியப் பேரரசின் காலத்தில் அசோகர் மற்றும் தசரத மௌரியர் ஆட்சிக் காலத்தில் அமைக்கப்பட்டது.

ஏழு குகைத் தொகுதிகளுடைய பராபர் குகைகள், பிகார் மாநிலத்தின் ஜகானாபாத் மாவட்டத்தில், "முக்தம்பூர்" மலைப்பகுதியில் அமைந்துள்ளது. கயை நகரத்திலிருந்து வடக்கே 24 கிமீ தொலைவில், பராபர் மற்றும் நாகர்ஜுனி மலைகளில் அமைந்துள்ளது.

பராபர் மலை மற்றும் நாகர்ஜுனி மலைகளில் அமைந்த பராபர் குகைகளில் நான்கு பராபர் மலையிலும்; மூன்று நாகர்ஜுனி மலையிலும் அமைந்துள்ளது.

பராபர் குகைகளின் குடைவரைகளை பௌத்த பிக்குகள், சமணத் துறவிகள் மற்றும் ஆசிவகர்கள் பயன்படுத்தினர்.
தற்போது பராபர் குகைகளில் பல இந்துசமயக் கடவுளர்களின் சிற்பங்களும் உள்ளது.




</doc>
<doc id="384466" url="https://ta.wikipedia.org/wiki?curid=384466" title="நாயன்மார்கட்டு நாயன்மார் குருபூசை மடம்">
நாயன்மார்கட்டு நாயன்மார் குருபூசை மடம்

சிங்கையாரியச் சக்கரவர்த்திகளினால் அரசாட்சி செய்யப்பட்ட யாழ்ப்பாண இராச்சியத்தின் தலைநகராக விளங்கிய நல்லூரின் கிழக்கு எல்லையாக விளங்கிய பழமையான ஊர் நாயன்மார்கட்டு ஆகும். நாயன்மாருக்கு குருபூசை மடங்கட்டி செய்த அரும்பணியினால் நாயன்மார்கட்டு என பெயர் பெற்றது வரலாறு.

நாயன்மார்கட்டுப் பிராந்தியத்தின் பண்பாட்டுத் தொன்மையில் மடத்து வளவு அல்லது மடத்து வாசல் எனக் குறிப்பிடப்படும் பகுதி மிகப் பிரகானமானது ஆகும். இராசகுமாரன் வளவிற்கு நேர் கிழக்கே நாயன்மார்கட்டுக் திருக்களத்திற்கு வடபுறத்தே, அதன் அருகாமையில் அமைந்துள்ள நிலப்பரப்பே மடத்து வளவு அல்லது "மடத்து வாசல்" என அழைக்கப்படுவதனைக் காணலாம். இங்கு அறுபத்துமூவர் நாயன்மார் குருபூசை மடம் இருந்த்தாக மரபுகள் எடுத்துக் காட்டுகின்றன. இக் குருபூசை மடத்துடன் இணைந்த வகையிலேயே "சரஸ்வதி மஹால்" என்று அழைக்கப்பட்ட புரதான நூலகமொன்று நாயன்மார்கட்டில் அமைந்திருந்தது என்பதும் மரபுகள் வாயிலாக அறிந்த கொள்ளமுடியும். 

நாயன்மார்கட்டு நாயன்மார் குருபூசை மடம் தொடர்பாக யாழ்ப்பாணச் சரித்திரம் எனும் நூலில் நூலாசிரியர் ஆ. முத்துத்தம்பிப்பிள்ளை பின்வருமாறு பதிவு செய்கின்றார். “குணபூஷண சிங்கையாரியச் சக்கரவர்த்தியின் உத்தரவிற்கமைய அவனது மந்திரி அறுபத்துமூன்று நாயன்மார்க்கும் ஒருமடாலயம் அமைப்பித்தான். அறுபத்து மூவர் மடமிருந்தவிடம் நாயன்மார்கட்டென வழங்குகின்றது.”

நாயன்மாரை அறிமுகம் செய்து வைத்தவர் சுந்தரமூர்த்தி நாயனார். அவர் பாடிய நாயன்மார் 60 பேர். 63 பேர் அல்ல. சுவாமிமலைக்குப் படி 60. ஆண்டுகள் 60. மனிதனுக்கு விழா செய்வதும் 60 வது ஆண்டு. ஒரு நாளைக்கு நாழிகை 60. ஒரு நாழிகைக்கு வினாடி 60. ஒரு வினாடிக்கு நொடி 60. இப்படி 60 என்றுதான் கணக்கு வரும். 63 என்று வராது. சுந்தரமூர்த்தி நாயனார் சிவபெருமான் அடி எடுத்துக் கொடுக்கப் பாடிய நாயன்மார் 60 பேர்தான். சுந்தரமூர்த்தி நாயனார் மறைவுக்குப் பின் 100 ஆண்டுகள் கழித்து நம்பியாண்டார் நம்பி அடிகள் சுந்தரமூர்த்தி நாயனார் பாடிய 60 நாயன்மாரைக் கொஞ்சம் விரிவாகப் பாடுகின்றார். அப்போது 60 நாயன்மாரைப் பாடி, அந்த 60 நாயன்மாரைப் பாடிக் கொடுத்த சுந்தரர், அவரைப் பெற்றுக் கொடுத்த அப்பா (சடையனார்), அம்மா (இசைஞானியார்) ஆகியோரைச் சேர்த்து 63 ஆக ஆக்கினார்.

ஆ. முத்துத்தம்பிப்பிள்ளை யாழ்ப்பாணச் சரித்திரம், இரண்டாம் பதிப்பு, 1915, பக். 27, 28

நாயன்மார்கட்டு


</doc>
<doc id="384472" url="https://ta.wikipedia.org/wiki?curid=384472" title="வாலியா மன்னதால் ஹம்சா">
வாலியா மன்னதால் ஹம்சா

வாலியா மன்னதால் ஹம்சா (Valiya Mannathal Hamza) என்பவர் இந்தியாவின் கேரள மாநிலத்தைச் சேர்ந்த ஓர் அறிவியலாளர் ஆவார். அமேசான் ஆற்றுக்கு அடியில் 6000 கிலோமீட்டர் தொலைவு நீளமாகவும் 4000 மீட்டர் ஆழத்திலும்,  ஹம்சா ஆறு என்ற ஒர் ஆறு ஓடுவதை இவரும் எலிசபெத் தவரஸ் பிமெண்டல் என்பவரும் கண்டுபிடித்தார்கள்.

வாலியா மன்னதால் ஹம்சா 1960 களில் கேரள மாநிலத்தில் படித்துப் பட்டம் பெற்றார். 1966 இல் ஐதராபாத்தில் புவியியல் ஆய்வு நிறுவனம் ஒன்றில் அறிவியல் உதவியாளர் பணியில் சேர்ந்தார்.  கனடாவில் உள்ள மேற்கு ஒண்டாரியோ பல்கலைக் கழகத்தில் ஆய்வுப் பட்டம் பெற்று பின்னர் 1974 இல் பிரேசில் சென்றார்.


</doc>
<doc id="384473" url="https://ta.wikipedia.org/wiki?curid=384473" title="செவ்விறகுக் கொண்டைக் குயில்">
செவ்விறகுக் கொண்டைக் குயில்

செவ்விறகுக் கொண்டைக் குயில் தென்கிழக்கு ஆசியா மற்றும் தெற்கு ஆசியாவில் காணப்படும் ஒரு சிற்றினம் ஆகும், இது கண்ணாடி போன்ற 
மேற்புற உடலமைப்பை கொண்டது.

தமிழில் :செவ்விறகுக் கொண்டைக் குயில்

ஆங்கிலப்பெயர் :Red-winged Crested Cuckoo
அறிவியல் பெயர் :Clamator coromandus

47 செ.மீ. - சுடலைக் குயிலினைப் போன்ற தோற்றம் உடைய இதன் இறக்கைகள் செம்பகத்தின் இறக்கைகளைப் போலச் செம்பழுப்பு நிறமானது. முதுகு பளபளப்பான கருப்பு, மோவாய், தொண்டை, மேல்மார்பு ஆகியன துருச் சிவப்பு: கீழ் மார்பும், வயிறு வெண்மை.
குளிர்காலத்தில் தமிழ்நாட்டுக்கு வலசை வருவது. கிழக்குக் கடற்கரை மாவட்டங்கள் வழியாக இலங்கைக்கு வலசை போகும் இதனைக் கோடிக்கரையில் கண்டதான குறிப்பு உள்ளது. காவிரி ஆற்றங்கரையில் காணப்பட்ட குறிப்பும் உள்ளது. இங்கு வலசை வரும்போது மௌனம் காப்பது இதன் வருகை மற்றும் காணப்படும் இடங்கள் ஆகியன பற்றிய முழுவிவரங்களும் முறையாகத் தொகுக்கப்படவில்லை. 
தனித்தும் சிறு குழுவாகவும் உயர்மரக் கிளைகளிடையே காணப்படும். கம்பளிப் பூச்சிகளைத் தேடி உணவாகக் கொள்ளும் இது தரைக்கு வருவதில்லை.


</doc>
<doc id="384480" url="https://ta.wikipedia.org/wiki?curid=384480" title="சம்பா சாகுபடி">
சம்பா சாகுபடி

சம்பா பருவம் அல்லது ஆடிப்பட்டம், அல்லது மானாவாரி சாகுபடி (Kharif crops) என்பவை ஏப்ரல் முதல் அக்டோபர் வரையிலான காலக்கட்டத்தில் மழைக்காலத்தின் போது தெற்காசியாவில் பயிரிடப்பட்டு அறுவடை செய்யப்படும் தாவரங்களை பயிர்செய்யும் காலம் ஆகும். 

சம்பா பயிர்கள் பொதுவாக தென்மேற்கு பருவக்காற்று பருவத்தில், ஆடி மாதம் முதல் மழைக்காலத்தின் தொடக்கத்தில் விதைக்கப்படுகின்றன. இந்தியாவில் சம்பா பருவ பயிரிடும் காலம் மாநிலங்களுக்கு மாநிலம் வேறுபடுகிறது. சம்பா பயிர் காலம் மே மாததத் துவக்கத்தில் துவங்கி, ஜனவரி மாத முடிவில் முடிவடைவதாக கூறப்பட்டாலும், பொதுவாக சூன் மாதம் தொடங்கி, அக்டோபர் மாதம் முடிவடைவதாக கருதப்படுகிறது. உலர் பருவத்தில் பயிரிடப்படும் குறுவை சாகுபடிக்கு மாறாக சம்பா சாகுபடி பருவம் உள்ளது. இந்த சாகுபடி காலங்களை குறிப்பிடும் சொற்கலான "கரீஃப்" மற்றும் ராபி ஆகியவை இந்திய துணைக்கண்டத்துக்கு முகலாயர்களின் வந்தபோது வந்து அவை பரவலாக பயன்படுத்தப்பட்டு வருகின்றன. "கரிஃப்" என்றால் அரபு மொழியில் "இலையுதிர்" என்று பொருள். இந்த காலக் கட்டமானது இந்தியத் துணை கண்டத்தில் இலையுதிர்கால / குளிர்காலத்தின் தொடக்கத்தோடு இணைந்திருப்பதால், அது "கரிஃப் காலம்" என்று அழைக்கப்படுகிறது.

சம்பா பயிர்கள் தென்மேற்கு பருவமழை காலத்தின் போது தென்னிந்திய மாநிலமான கேரளத்தில் மே மாத இறுதியில் முதல் மழைகளின் துவக்கத்தில் பொதுவாக விதைக்கப்படுகின்றன. வட இந்தியாவின் பருவ மழைக் காலத்தில் மாறுபடுவதால், வட இந்திய மாநிலங்களில் சூலை வரையும் விதைக்கப்படுகிறது.

இந்த மானாவரி பயிர்களானது மழைநீர் அளவையும், அந்த மழை பெய்யும் காலத்தையும் நம்பியுள்ளன. மிகக் குறைந்த மழை அல்லது அளவுக்கு அதிகமான மழையளவு அல்லது காலம் தவறிய மழை போன்றவை விவசாயிகளில் முழு ஆண்டு முயற்சியையும் வீணாக்கும் வாய்ப்பு உள்ளது.





</doc>
<doc id="384483" url="https://ta.wikipedia.org/wiki?curid=384483" title="குறுவை சாகுபடி">
குறுவை சாகுபடி

குறுவை பயிர்கள் அல்லது ராபி பயிர்கள் (Rabi crops அல்லது Rabi harvest) என்பது தெற்காசியாவில் குளிர் காலத்தில் துவங்கி இலையுதிர் காலத்தில் அறுவடை செய்யப்படும் பயிர்களைக் குறிப்பிடுவது ஆகும். இந்தியத் துணைக்கண்டத்தில் இந்த பயிர் பருவத்தைக் குறிப்பிடும் "ராபி" என்னும் சொல் அரபி மொழியில்இருந்து வந்தது. ராபி என்றால் அரபு மொழியில் "இளவேனிற்காலம்" என்பதாகும். இந்தச் சொல் இந்திய துணைக்கண்டத்தில் பயன்படுத்தப்படுகிறது, இது ("குளிர்கால பயிர்" என்றும் அழைக்கப்படுகிறது).

பருவ மழைகள் முடிந்தவுடன், குறுவைப் பயிர்கள் நவம்பர் மாத நடுவில் விதைக்கப்படுகின்றன, ஏப்ரல் / மே மாதத்தில் அறுவடை செய்யப்படுகின்றன. இந்தப் பயிர்கள் மழையில் ஊறிய தரையில் அல்லது நீர்ப்பாசனம் மூலம் வளர்க்கப்படுகின்றன. குளிர்காலத்தில் பெய்யும் கனமழை குறுவைப் பயிர்களை அழித்துவிடும் ஆனால் அது சம்பா பயிர்களுக்கு நல்லது. 

இந்தியாவின் பிரதான குறுவை பயிர் கோதுமையைத், தொடர்ந்து வாற்கோதுமை, கடுகு, எள், பட்டாணி போன்றவை ஆகும்.

குறுவை, சம்பா ஆகிய இரு பருவங்களிலும் பல பயிர்கள் பயிரிடப்படுகின்றன. இந்தியாவில் உற்பத்தி செய்யப்படும் விவசாய பயிர்களானது இந்த இரண்டு பருவ காலங்களில் விளைவிக்கப்படுபவையே மிகுதியானவை.





</doc>
<doc id="384489" url="https://ta.wikipedia.org/wiki?curid=384489" title="பங்குனிப் பட்டம்">
பங்குனிப் பட்டம்

பங்குனிப் பட்டம் அல்லது ஜயத் பயிர் பருவம் ( Zaid crops) என்பது இந்தியத் துணை கண்டத்தில், வேளாண்மைக்கு பருவ மழைக்காலத்திற்கு காத்திருக்க வேண்டிய தேவை இல்லாத பாசன வசதி உள்ள நிலங்களில் பயிரிப்படும் பட்டமாகும். ஆடிப்பட்டம் மற்றும் மாசிப்பட்டம் போன்றவை முதன்மையாக பருவ மழையை நம்பிய சாகுபடி காலமாகும். ஆனால் இந்தப் பங்குனிப் பட்டமானது மழையற்ற மார்ச் முதல் சூன் வரையிலான குறுகிய காலத்தில் விளைவிக்கப்படும் பயிர்கள் ஆகும். இந்த பயிர் பருவக் காலத்தை இந்தியத் துணைக் கண்டத்தில் ஜயத் பயிர் பருவம் என்று அழைக்கப்படுகிறது. இப்பருவத்தில் நீண்டகாலம் பூக்கும் சூடான வறண்ட வானிலை தேவைப்படும் பயிர்கள் பயிரிடப்படுகின்றன. குறிப்பாக இந்தப் பட்டத்தில் பழங்கள், காய்கறிகள் போன்றவை பெரும்பாலும் பயிரிடப்படுகின்றன.




</doc>
<doc id="384498" url="https://ta.wikipedia.org/wiki?curid=384498" title="இதயம் (நிறுவனம்)">
இதயம் (நிறுவனம்)

இதயம் () என்பது நல்லெண்ணெய் உற்பத்தி செய்யும் நிறுவனத்தின் பெயர். இந்நிறுவனத்தை 1986ஆம் ஆண்டு வி.வி.வி. இராஜேந்திரன் துவக்கினார். தற்போது அவரது மகன்கள் வி.இரா. முத்து, வி.இரா. சத்தியம், வி.இரா தென்றல் ஆகியோர் ஏற்று நடத்தி வருகின்றனர். வி.இரா. முத்து, நிறுவனத்தின் தற்போதைய தலைமை நிர்வாக மேலாளர்.

1988ஆம் ஆண்டில் 2600 டன் எண்ணெய் உற்பத்தி செய்த இந்நிறுவனம், 2000ஆம் ஆண்டில் 11000 டன்னாகவும், 2001ஆம் ஆண்டில் 12,284 டன்னாகவும் உற்பத்தி செய்துள்ளது. 1988இல் ரூ.1.68 கோடியாக இருந்த வருவாய் 2001ஆம் ஆண்டில் ரூ.7.88 கோடியாக அதிகரித்துள்ளது.


</doc>
<doc id="384502" url="https://ta.wikipedia.org/wiki?curid=384502" title="அம்பிகை, சமணம்">
அம்பிகை, சமணம்

அம்பிகை (Ambika), ( சமண சமயத்தில் யட்சினி எனும் பெண் பரிவார தேவதையாவார். அம்பிகை, 22வது தீர்த்தங்கரரான நேமிநாதரின் காவல் தேவதை ஆவார். சமண சமயத்தில் அம்பிகையை "அம்பை" , "அம்பா" , "குஷ்மாந்தினி" மற்றும் "அம்ர குஷ்மாந்தினி" என்றும் அழைப்பர். 

கர்நாடகா மாநிலத்தின் ஆவேரி மாவட்டத்தில் உள்ள கரஜாகி கிராமத்தில், அம்பிகையின் சிற்பம் கண்டுபிடிக்கப்பட்டுள்ளது. இச்சிற்பம் சக ஆண்டு, கிபி 1251ல் நிறுவப்பட்டதாக, தேவநாகரி எழுத்தில் குறிக்கப்பட்டுள்ளது.

சமண சமய மரபின் படி, தங்க நிற அம்பிகையின் வாகனம் சிங்கம் ஆகும். நான்கு கைகளைக் கொண்ட அம்பிகை, தனது இரண்டு வலது கைகளில் ஒன்றில் மாம்பழத்தையும், மற்றொன்றில் மாமரத்தையும் தாங்கியுள்ளார். மேலும் தனது இரண்டு இடக்கைகளின் ஒன்றில் லகானையும், மற்றொன்றில் தனது இரண்டு மகன்களையும் தாங்கியுள்ளார்.





</doc>
<doc id="384503" url="https://ta.wikipedia.org/wiki?curid=384503" title="கழுகுமலை சமணர் படுகைகள்">
கழுகுமலை சமணர் படுகைகள்

கழுகுமலை சமணர் படுக்கைகள் (Kalugumalai Jain beds), தமிழ்நாடு மாநிலத்தின் தூத்துக்குடி மாவட்டத்தில் கழுகுமலை எனும் ஊரில் அமைந்துள்ளது. இச்சமணர் படுகைகள் கோவில்பட்டிலிருந்து 22 கீமீ தொலைவில் கழுகுமலை பேரூராட்சியில் உள்ளது.

இச்சமணக் கல் படுக்கைகள் குடைவரை கட்டிட அமைப்பில், பாண்டிய மன்னன் பராந்தக நெடுஞ்சடையன் காலத்தில் (கிபி 768-800) அமைக்கப்பட்டதாக கருதப்படுகிறது. இங்கு திகம்பர சமணத் துறவிகள் தங்கி, சமண சமயத்தை பரப்பினர்.

இச்சமணப் படுக்கைகளுக்கு அருகில் கிபி 8ம் நூற்றாண்டின் சிவன் கோயில், கழுகுமலை வெட்டுவான் கோயில் மற்றும் கழுகுமலை முருகன் கோயில் அமைந்துள்ளது.

இச்சமண படுகைகளில் மகாவீரர், பாகுபலி, பார்சுவநாதர் போன்ற 150 தீர்த்தங்கரர்களின் சிற்பங்கள் செதுக்கப்பட்டுள்ளது. கழுகுமலை சமணர் படுகைகள், தமிழகத் தொல்லியல் துறை பராமரிக்கிறது.



</doc>
<doc id="384515" url="https://ta.wikipedia.org/wiki?curid=384515" title="கழுகுமலை முருகன் கோயில்">
கழுகுமலை முருகன் கோயில்

கழுகுமலை முருகன் கோயில் அல்லது கழுகாசலமூர்த்தி கோயில், தமிழ்நாட்டின், தூத்துக்குடி மாவட்டத்தில், கோவில்பட்டி - சங்கரன்கோவில் சாலையில் கழுகுமலையில் அமைந்த முருகனுக்கு அர்பணிக்கப்பட்ட குடைவரைக் கோயிலாகும். இம்முருகன் கோயில் கோவில்பட்டியிலிருந்து 22 கிமீ தொலைவில் உள்ளது. அருணகிரிநாதர் தமது திருப்புகழில் கழகுமலை முருகனைப் பாடியுள்ளார். 
கழுகுமலை முருகன் கோயில் எதிரே எட்டயாபுரம் சமஸ்தான மன்னரின் சிறு அரண்மனை அமைந்துள்ளது. 

முருகன் மேற்கு முகமாக வீற்றிருக்கும் மூன்று தலங்களில், இத்தலத்தை ராஜயோக தலம் என்று கச்சியப்பரால் போற்றப்பட்டுள்ளது.

இக்கோயில் மூலவரான முருகன் வள்ளி மற்றும் தெய்வானையுடன் அருள்பாளிக்கிறார். 

இம்முருகன் கோயில் அருகில் கழுகுமலை வெட்டுவான் கோயில் மற்றும் கழுகுமலை சமணர் படுகைகள் உள்ளது. 



</doc>
<doc id="384524" url="https://ta.wikipedia.org/wiki?curid=384524" title="மாநிலப் பட்டியலிலுள்ள அதிகாரங்கள்">
மாநிலப் பட்டியலிலுள்ள அதிகாரங்கள்

இந்திய அரசியலமைப்புச் சட்டம் பிரிவு ஏழின் கீழ் ஒன்றிய அரசு, மாநில அரசின் அதிகாரவரம்புகள் குறித்து பட்டியலிடப்பட்டுள்ளது இதன்படி ஒன்றிய அரசின் கீழ் இருக்கும் துறைகளின் அதிகாரங்கள் முடிவுகளை மாநில அரசோ, மாநில அரசின் கீழ் துறைகளின் அதிகாரங்கள் முடிவுகளை ஒன்றிய அரசோ திருத்தம் கொண்டு வர முடியாது. மூன்றாவதாக பொதுப்பட்டியலில் இருக்கும் துறைகளின் முடிவுகளை மாநில அரசும் ஒன்றிய அரசும் சேர்ந்து எடுக்கும்.




</doc>
<doc id="384533" url="https://ta.wikipedia.org/wiki?curid=384533" title="ரகிபக் கான்">
ரகிபக் கான்

‘’’யுவானின் தியான்சுன் பேரரசர்’’’ (சீனம்: 元天順帝), என்று அழைக்கப்படும் ரகிபக் (அரிகபக்), யெசுன் தெமுரின் மகனாகப் பிறந்தார், இவர் 1328 ஆம் ஆண்டில் சங்டுவில் யுவான் வம்சத்தின் அரியணையில் அமர்ந்து சில காலம் ஆட்சி புரிந்தார். இவரது தந்தை யெசுன் தெமுர் கானுக்கு (அல்லது பேரரசர் டைடிங்) அடுத்தபடியாக யுவான் வம்சத்தின் ஏழாவது ஆட்சியாளராக இருக்க வேண்டியவர், இவரது போட்டியாளரால் ஆட்சிக்கவிழ்கப்பட்டு பதவி நீக்கம் செய்யப்பட்டார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 11வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது.

ரகிபக் யெசுன் தெமுரின் மூத்த மகன் ஆவார். இவரது தாயார் பபுகன் கதுன், கொங்கிராட் வம்சத்திலிருந்து வந்தவர். பபுகன் கதுன் ஏகாதிபத்திய குடும்பத்தில் திருமணம் மூலம் அதிகாரத்தைப் பெற்றார். இவர் 1324 ஆம் ஆண்டு குழந்தைப் பருவத்தில் இளவரசராக ஆனார். 1328 ஆம் ஆண்டு ஆகஸ்டில், சங்டு நகரில் யெசுன் தெமுர் திடீரென இறந்தபோது தவ்லத் ஷா என்கிற சக்திவாய்ந்த முஸ்லீம் அதிகாரியால் அடுத்த மாதத்திலேயே 
ரகிபக் பதவிபெற்றார். 

இருப்பினும், யெசுன் தெமுரின் திடீர் மரணம் முக்கிய எதிரிகளின் கிளர்ச்சியைத் தூண்டியது, அவர்கள் தவ்லத் ஷா உட்பட யெசுன் தெமுரின் உதவியாளர்கள் பலர் பதவியில் ஏகபோக உரிமை கொண்டாடுவதைக் கண்டு அதிருப்தி அடைந்திருந்தனர். இதில் தவ்லத் ஷா மங்கோலியாவில் ஜினோங் ஆகப் பதவி வகித்தவர் ஆவார். எட்டாவது மாதத்தில், டடுவில் நிறுத்தி வைக்கப்பட்டிருந்த மங்கோலியாராக்கப்பட்ட கிப்சக் தளபதி எல் தெமுர், ஒரு ஆட்சி கவிழ்ப்பை தொடங்கி, கயிசனின் மகனுக்கு பேரரசராகப் பதவி கொடுக்க வலியுறுத்தினார். ரகிபக் அரியணை ஏறிய அதே மாதத்தில் துக் தெமுர் டடுவிற்கு வரவேற்கப்பட்டார். 

இரண்டு தலைநகரங்களின் போர் என்றழைக்கப்பட்ட உள்நாட்டுப் போர் விரைவில் வெடித்தது. ரகிபக்கின் இராணுவம் பல இடங்களில் சீனப் பெரும் சுவரை உடைத்து டடு மீது முன்னேறியது; ஆனால் எல் தெமுரின் படைகளால் கடுமையாக தோற்கடிக்கப்பட்டது. அந்த நேரத்தில், ரகிபக்கின் இராணுவத்தின் பெரும்பகுதி சீனப் பெரும் சுவர் பகுதியில் போரிட்ட நேரத்தில், அடுத்த நாளே சங்டு மன்றம் சரணடைவதற்கு நிர்பந்திக்கப்பட்டது. தவ்லத் ஷாவும் மற்றும் முன்னணி விசுவாசிகளும் கைது செய்யப்பட்டனர், சரணடைந்த பின்னர் டடுவிலிருந்த படையால் கொல்லப்பட்டனர்; ரகிபக் பின்னர் மறைந்துவிட்டதாக கூறப்படுகிறது, ஆனால் கொலை செய்யப்பட்டது இதிலிருந்து தெளிவாகத் தெரிகிறது.

வரலாற்று ஆதாரங்களின் பற்றாக்குறை மற்றும் அவற்றின் பன்மொழித்தன்மையின் காரணமாக, ரகிபக்கின் பெயரில் நிறைய வேறுபாடுகள் உள்ளன. திபெத்திய '’ரெட் அனல்ஸ்’’ (ஹு லான் டெப் தேர்) அவரை “ர க்யி பக்” என்று அழைக்கிறது. பிற்கால மங்கோலிய வரலாற்றுக்கூறுகளான "எர்டெனி-யின் டோப்சி" மற்றும் ‘’அல்டான் டோப்சி’’ போன்றவை இவரை ரட்ஜிபய் அல்லது ரஜிபய் என உச்சரிக்கின்றன. ‘’யுவான் வரலாறு’’ இவரை அ-சு-ஜி-பா (阿速吉八) எனக் குறிக்கிறது, ஆனால் இது அ-ல-ஜி-பா (阿剌吉八) என்பதன் வெளிப்படையான எழுத்துக்கூட்டுப் பிழையாக இருக்கலாம். மங்கோலிய மொழியில் ஆரம்பத்தில் உள்ள "அ", "ர்" உடன் தொடங்கும் வார்த்தையைத் தடுக்கிறது. இது ஒரு நவீன மங்கோலிய ஓவியர் டிஎஸ்.மண்டிர் தன்னுடைய பெயரை "அசிட்கேபே" (Ашидхэв) என்று விளக்குவது போல் உள்ளது. சீனாவில் இவர் இவரது சகாப்த பெயரான தியான்சுன் பேரரசர் என்றும் அழைக்கப்படுகிறார். 



</doc>
<doc id="384534" url="https://ta.wikipedia.org/wiki?curid=384534" title="திருப்பரங்குன்றம் சமணக் குகைகள்">
திருப்பரங்குன்றம் சமணக் குகைகள்

திருப்பரங்குன்றம் சமணக் குகைகள் அல்லது உமை ஆண்டார் கோயில், தமிழ்நாட்டின், மதுரை மாநகராட்சிப் பகுதியான திருப்பரங்குன்றம் மலையின் தென் பகுதியில் மலையைக் குடைந்து அமைக்கப்பட்ட சமண குடைவரையாகும். இக்குகைப் பகுதியில் மயில்களும், மந்திகளும் அதிக அளவில் காணப்படுகிறது. 

இக்குடைவரையானது கிமு முதல் நூற்றாண்டில் திகம்பர சமணத் துறவிகளுக்காக அமைக்கப்பட்டது. கிபி ஏழாம் நூற்றாண்டின் நடுப்பகுதியில், தமிழ் நாட்டில் பக்தி இயக்கம் வளர்ந்த நிலையில், சமணம் தளர்ச்சியடைந்து, சைவம் மற்றும் வைணவ சமயங்கள் வளர்ச்சியடைந்த போது, திருப்பரங்குன்றம் மலையின் தென் பகுதியில், கிமு முதல் நூற்றாண்டில், முற்கால பாண்டியர்கள் காலத்தில் உருவான இச்சமணக் குடைவரையானது, கிபி எட்டாம் நூற்றாண்டில், சமண – சைவ சமயப் பிணக்குகளின் போது, இச்சமணக் குடைவரை சிதைக்கப்பட்டு, உமை ஆண்டார் கோயிலாக மாற்றப்பட்டது. 
13ம் நூற்றாண்டின் பிற்கால பாண்டிய மன்னரான மாறவர்மன் சுந்தர பாண்டியன் (1216-1238) ஆட்சிக் காலத்திய இக்குகையின் தமிழ் பிராமி கல்வெட்டுகள், இச்சமணக் குகைகளை, சைவ சமயப் புரவலரான பிரசன்ன தேவன் என்பவர், சுந்தர பாண்டீஸ்வரர் கோயிலாக மாற்றி அமைத்தார் எனக் கூறுகிறது. 

கிபி எட்டாம் நுற்றாண்டில் இக்குடைவரையின் உள் மைய மண்டபத்தின் நடுவில் நடராஜர் – சிவகாமி சிற்பங்களும், அதன் மேல்புறத்தின் பக்கவாட்டுகளில் கணபதி மற்றும் முருகன் சிற்பங்களும், இடப்புறத்தில் முருகன் வள்ளி, தெய்வானையுடன் காட்சியளிக்கும் சிற்பங்களும் உள்ளது. மேலும் குகையின் இடப்பக்கச் சுவரில் தமிழ் பிராமி எழுத்துக்கள் பொறிக்கப்பட்டுள்ளது. 

குகையின் வலப்புற சிறிய இருட்டான குகையில் அர்த்தநாரீஸ்வரர் சிற்பம் தனியாக காணப்படுகிறது. 
குகையின் வெளிப்புற மலையில் இடப்புறத்தில் பைரவர் சிற்பமும், வலப்புறத்தில் சைவ சமயக் குரவர்களான திருஞானசம்பந்தர், திருநாவுக்கரசர் சிற்பங்களின் நடுவில் சைவ சமயப் புரவலரான பிரசன்ன தேவனின் சிற்பமும் உள்ளது. 
இந்தியத் தொல்லியல் ஆய்வகம், 1958ம் ஆண்டில் இச்சமணக் குகைகளை, தேசிய முக்கியத்துவம் வாய்ந்த பழங்கால நினைவுச் சின்னமாக அறிவித்து, பராமரித்து வருகிறது. 




</doc>
<doc id="384554" url="https://ta.wikipedia.org/wiki?curid=384554" title="சக்தி (தொலைக்காட்சித் தொடர்)">
சக்தி (தொலைக்காட்சித் தொடர்)

சக்தி என்பது கலர்ஸ் தொலைக்காட்சியில் மே 30, 2016 முதல் ஒளிபரப்பாகும் தொலைக்காட்ச்சி தொடர் ஆகும். இந்த தொடரில் விவான் டிசெனா, ருபினா திலைக், ரோஷ்னி சஹோடா, லக்ஷ்ய ஹன்டா போன்ற பலர் நடிக்கிறார்கள். இத்தொடர் சௌமியா மற்றும் ப்ரீத்தி ஆகிய இரு சகோதரிகளின் வாழ்வை மையமாகக் கொண்டது.

இந்த தொடர் 'நிஸ்ட்' தொலைக்காட்சியில் 'வானவில்' என்ற பெயரில் மொழிமாற்றம் செய்யப்பட்டு சூலை 19, 2017 முதல் பெப்ரவரி 17, 2018 வரை ஒளிபரப்பாகி பாதியில் நிறுத்தப்பட்டது. நவம்பர் 2, 2018 முதல் பாலிமர் தொலைக்காட்சியில் 'சக்தி' என்ற பெயரில் மொழிமாற்றம் செய்யப்பட்டு திங்கள் முதல் வெள்ளி வரை இரவு 7:30 மணிக்கு ஒளிபரப்பாகின்றது.




</doc>
<doc id="384556" url="https://ta.wikipedia.org/wiki?curid=384556" title="நுண் நாடு">
நுண் நாடு

நுண் நாடு (micronation) என்பது சில சமயம் மாதிரி நாடு அல்லது புதிய நாடு திட்டம், என்று அழைக்கப்படுவது, தன்னை இறையாண்மை கொண்ட தேசம் அல்லது நாடாக கூறிக்கொள்வது ஆகும். ஆனால் இதற்கு உலக அரசாங்கங்கள் அல்லது முக்கிய சர்வதேச அமைப்புகளின் அங்கீகரிக்காரம் கிடையாது. 

பல நுண் நாடுகள் நாணயங்கள், கொடிகள், அஞ்சல் தலை, கடவுச் சீட்டுகளே, பதக்கங்கள் மற்றும் பிற பொருட்களை வெளியிட்டுள்ளன. இந்த பொருட்கள் அந்த சொந்த சமூகத்திற்கு வெளியே அரிதாகவே ஏற்றுக் கொள்ளப்படுகின்றன, ஆனால் ஆர்வமுள்ளவர்களிடமிருந்து பணம் திரட்ட அல்லது புதுமையானவற்றை சேகரிப்பவர்களுக்கு விற்கப்படலாம்.

19 ஆம் நூற்றாண்டின் ஆரம்பத்திலிருந்து நுண் நாடுகள் குறித்து தகவல்கள் அறியப்படுகிறது. இணையதளத்தின் வருகையானது பல புதிய நுண் நாடுகளை உருவாக்க வழிகளை வகுத்தது. அதன் உறுப்பினர்கள் உலகம் முழுவதிலும் சிதறி பெரும்பாலும் மின்னணு சாதனங்கள் வழியாக தொடர்பு கொள்கின்றனர். பெரும்பாலும் தங்கள் நாடுகளை "நாடோடி நாடுகள்" என்று அழைக்கிறனர். இத்தகைய இணைய நுண் நாடுகளுக்கு இடையிலான வேறுபாடுகள், பிற வகையான சமூக வலைப்பின்னல் குழுக்கள் மற்றும் பங்களிப்பு விளையாட்டு (Role-playing game) போன்று வேறுபாடுகளை பெரும்பாலும் வரையறுப்பது கடினமாக உள்ளது.

அந்த பொருளை விவரிக்கும் "நுண் நாடு" என்ற சொல் 1970 களுக்கு பிற்பட்டது ஆகும். சிலர் இறைமை மிக்க தேசிய நாடுகளே "நுண் நாடுகள்" என்று குறிப்பிடுகின்றனர்.

இதை ஆங்கிலத்தில் குறிப்பிடும் சொல்லான மைக்ரோநேசன் ('micronation') என்பதற்கு "சிறிய நாடு" என்று பொருள். இது 1970 களின் நடுப்பகுதியில் தோன்றிய ஒரு சொல் ஆகும், அக்காலகட்டத்தில் அநேகமாக ஆயிரக் கணக்கான சிறிய அங்கீகாரமற்ற இதுபோன்ற நாடுகளை குறிப்பிட உருவானது.


</doc>
<doc id="384568" url="https://ta.wikipedia.org/wiki?curid=384568" title="சுஹாசினி (தொலைக்காட்சித் தொடர்)">
சுஹாசினி (தொலைக்காட்சித் தொடர்)

சுஹானி ஸி ஏக் லட்கி என்பது ஸ்டார் பிளஸ் ஒளிபரப்பான தொலைக்காட்சித் தொடர் ஆகும். இந்த தொடர் சூன் 9, 2014 முதல் மே 21, 2017 வரை ஒளிபரப்பாகி 1,013 அத்தியாங்களுடன் நிறைவு பெற்றது. இத்தொடர் சுஹாசினி மற்றும் சவுமியா ஆகிய இரு தோழிகளின் வாழ்க்கையில் யுவராஜ் என்ற பையன் வரும்பொழுது ஏற்படும் நிகழ்வுகளை மையமாகக் கொண்டது ஆகும்.

இந்த தொடர் விஜய் சூப்பர் தொலைக்காட்சியில் அக்டோபர் 9, 2017 முதல் திங்கள் முதல் வெள்ளி வரை பிற்பகல் 12.30 மணிக்கு தமிழ் மொழியில் சுஹாசினி என்ற பெயரில் மொழிமாற்றம் செய்யப்பட்டு ஒளிபரப்பாகி பாதியில் நிறுத்தப்பட்டது. 




</doc>
<doc id="384602" url="https://ta.wikipedia.org/wiki?curid=384602" title="2017 பிபா 17-வயதுக்குட்பட்டோருக்கான உலகக்கோப்பை">
2017 பிபா 17-வயதுக்குட்பட்டோருக்கான உலகக்கோப்பை

2017 பிபா U-17 உலகக் கோப்பை போட்டி என்பது 17 வது முறையாக நடத்தப்படும் பிபா U-17 உலகக் கோப்பை போட்டியாகும், மேலும் இது இரண்டாண்டுகளுக்கு ஒருமுறை நடத்தப்படும் 17 வயதுக்குட்பட்ட பல்வேறு நாடுகளை சார்ந்த தேசிய அணிகள் போட்டியிடும் ஒரு சர்வதேச ஆண்களுக்கான கால்பந்தாட்ட போட்டியாகும். இந்த முறை போட்டியை நடத்தும் உரிமையை இந்தியாவிற்குக் டிசம்பர் 5, 2013 ஆம் ஆண்டு வழங்கப்பட்டது. இந்தப் போட்டி 6 அக்டோபர் 2017 ஆம் தேதி தொடங்கி 28 அக்டோபர் 2017 தேதி வரை நடைபெறும். இதுவே இந்தியாவில் முதல் முறையாக நடத்தப்படும் எந்தவொரு சர்வதேச கால்பந்தாட்ட போட்டியாகும்.

2017 பிபா U-17 உலகக்கோப்பையை நடத்துவதற்க்கான தேர்வில் கலந்துகொள்வதற்கான விண்ணப்பம் 28 மே 2013 ஆம் தேதி அன்று அஜர்பைஜான், இந்தியா, அயர்லாந்து குடியரசு மற்றும் உஸ்பெகிஸ்தான் ஆகிய நான்கு நாடுகள் சமர்பித்தன. இதற்க்கான முடிவை பிபா 15 நவம்பர் 2013 ஆம் தேதி அன்று வெளியிட்டது. அந்த குறிப்பில் இந்தியா போட்டி நடத்துவதற்க்கான உரிமையை வென்றதாக அறிவிக்கப்பட்டிருந்தது. 

போட்டி நடத்தும் நாடு எனபதன் அடிப்படையில் இந்தியா முதல் முறையாக 2017 பிபா U-17 உலகக்கோப்பை போட்டியில் விளையாட வாய்ப்பை பெற்றது. இந்தப் போட்டியில் இந்தியா தவிர்த்து 23 அணிகள் உலகக்கோப்பை போட்டியில் விளையாட தகுதிச் சுற்றுப் போட்டிகள் மூலம் தேர்ந்தெடுக்கப்பட்டுள்ளது. 

இந்தியாவுடன் சேர்த்து முதல் முறையாக உலகக்கோப்பை போட்டியில் விளையாட இந்த முறை நியூ கடலோனியா மற்றும் நைஜர் நாடுகள் தகுதி பெற்றுள்ளன்.

இந்த போட்டிகளுக்காக தேர்ந்தெடுக்கப்பட்ட ஆறு இடங்களுக்கு பிபா U-17 உலகக் கோப்பைக்கு முன்னதாக அரங்கங்கள் பெரும் புனரமைப்பு செய்யப்பட்டது. அனைத்து விளையாட்டு அரங்குகளுக்கும் புதிய இருக்கைகள், புதிய உடைமாற்றும் அறைகள், ரசிகர்கள் ஆபத்துகாலத்தில் தப்பிக்க புதிய வழிகள் மற்றும் புதிய பயிற்சி மைதானங்கள் என்று புனரமைப்பு செய்யப்பட்டுள்ளது.

உள்ளூர் அமைப்பாளர்களின் குழு இயக்குனர் ஜாவியர் செபி இவ்வாறு கூறுகிறார், மெதுவாக தொடங்கிய புனரமைப்பு வேலைகள், பின்னர் வேகம் எடுத்து என்றார். மேலும் "கடந்த இரு ஆண்டுகள் எடுத்துக் கொண்ட ஒரு நீண்ட செயல்முறை ஆகும், இந்தியாவில் இது போன்ற விஷயங்களை ஆரம்பிக்க நேரம் எடுக்கிறது ஆனால் செயல்படுத்தும் வேகம் எடுத்தவுடன் விரைவாக செய்து முடிக்கப்படும். அதனால் 
திட்டங்களை செயல் படுத்துவதில் நான் எப்போதும் இந்தியாவை ஒரு மிகச் சிறந்து நாடு என்று கூறுவேன் என்றார்" 

2016 AFC U-16 சாம்பியன்ஷிப் போட்டியின் போது கோவாவில் 2016 செப்டம்பர் 27 ஆம் தேதி அன்று நடைபெற்ற விழாவில் அதிகாரப்பூர்வ சின்னம் வெளியிடப்பட்டது. பிபாவின் செய்தி வெளியீட்டின் படி இந்த சின்னம் "போட்டி நடத்தும் நாட்டின் பன்முகத்தன்மை கொண்ட கலாச்சாரங்களின் கொண்டாட்டமாக வடிவமைக்கப்பட்டது, இந்திய பெருங்கடலின் முக்கிய கூறுகள், ஆல மரம், காத்தாடி மற்றும் நட்சத்திர தீவு கொண்டதாக வடிவமைக்கப்பட்டது, இது அசோக சக்கர்த்தின் விளக்கமாகும், அசோக சக்ரம் இந்திய தேசிய அடையாளத்தின் ஒரு பகுதியாகும்." 

2017 பிபா U-17 உலக கோப்பைக்கான நுழைவுச் சீட்டு விற்பனை தில்லியில் ஒரு விழாவில் மே 16, 2017 அன்று சிறப்பு விருந்தினர் கார்ல்ஸ் பியொல்லால் தொடங்கிவைக்கப்பட்டது. பொது டிக்கட்டுகள் விற்பனை அதிகாரபூர்வமாக 17 மே 2017 அன்று 19:11 மணிக்கு தொடங்கியது. இது 1911 ஆம் ஆண்டில் நடைபெற்ற (IFA Shield) கால்பந்துப் போட்டியில் முதல் முறையாக மோகன் பகான் அணி கிழக்கு யாக்சயர் ரெஜிமன்ட் அணியுடன் வெற்றி பெற்றதான் நினைவுகொள்ளும் வகையில் தொடங்கபட்டது. 

<nowiki>*</nowiki>பாதுகாப்பை உறுதி செய்யும் பொருட்டு இருக்கைகள் எண்ணிக்கை 29,000 மட்டும் பிபாவால் அனுமதிக்கப்பட்டுள்ளது 
2017 பிபா U-17 உலகக்கோப்பை போட்டியில் கலந்துகொள்ளும் ஒவ்வொரு அணியிலும் தலா 21 வீரர்கள் கொண்ட அணியாக இருக்கும். இதில் பங்குபெரும் ஒவ்வொரு தேசிய நாடும் தங்களுது அணியில் விளையாடும் வீரர்கம்ளின் பட்டியலை 21 செப்டம்பர் 2017 குள் வெளியிட வேண்டும். 24ங்கு அணிகளையும் சேர்த்து மொத்தம் 504 வீரர்கள் இந்தப் போட்டியில் பங்குபெருவர். 26 செப்டம்பர் 2017 ஆம் தேதி அன்று பிபா அனைத்து அணிகளின் வீரர்கள் குறித்த விபரங்களை அதிகார பூர்வமாக வெளியிட்டது. 

ஒவ்வொரு குழுவில் இருந்தும் சிறந்த முதல் இரண்டு இடங்களைப் பிடிக்கும் இரண்டு அணிகள் மற்றும் குழுவில் சிறந்த மூன்றாம் அணிகள் என்ற முதல் நான்கு இடங்களைப் பிடிக்கும் நான்கு அணிகள் மொத்தம் 16 அணிகள் அடுத்தச் சுற்று (சுற்று 16) ஆட்டத்திற்கு தகுதி பெரும். குழுவில் உள்ள ஒவ்வொரு அணியின் நிலை பின்வரும் முறைகளை பயன்படுத்தி வரிசைப்படுத்தப் படுகிறது (ஒழுங்குபடுத்துதலுக்கான கட்டுரை 17.7) 

குழுவிற்குள் நடக்கும் அனைத்துப் போட்டிகளில் ஒரு அணியால், 

மூன்றாம் இடம் பிடித்த முதல் நான்கு அணிகள் கீழ்கண்ட விதிகளின் படி தேர்ந்தெடுக்கப்படும். (ஒழுங்குப்படுத்துதலுக்கான விதிகளின் கட்டுரை 17.7):


கீழ்கண்ட விருதுகள் இறுதிப் போட்டியின் முடிவில் வழங்கப்பட்டது. 

28 அக்டோபர் 2017 ஆம் தேதி நடந்து முடிந்திருக்கும் பிஃபா 17 வயதுக்குடபட்டோருக்கான உலகக்கோப்பை கால்பந்துப் போட்டி பல புதிய சாதனைகளை படைத்திருக்கிறது. 

கவனிக்கவும்: தடிமனான பெயர்கள் இருக்கும் வீரர்கள் இன்னும் போட்டியில் உள்ளனர்.







பிஃபா 2017 - 17 வயதுக்குட்பட்டோருக்கான உலகக்கோப்பை ஊடகம் மற்றும் ஒளிபரப்பும் உரிமையை 21 செப்டம்பர் 2017 ஆம் தேதி வெளியிட்டது. இந்தியாவிற்க்கான ஒளிபரப்பும் உரிமையை சோனி டென் (Sony TEN) மற்றும் சோனி ஈஸ்பின் (Sony ESPN) பெற்றது.அமெரிக்காவில் Fox Sports 2 தொலைக்காட்சியும் மற்றும் ஐக்கிய இராச்சியத்தில் Eurosport தொலைக்காட்சியும் பெற்றுள்ளது.


</doc>
<doc id="384603" url="https://ta.wikipedia.org/wiki?curid=384603" title="குரு தத்">
குரு தத்

வசந்த் குமார் சிவசங்கர் படுகோனே (9 ஜூலை 1925 - 10 அக்டோபர் 1964), என்றறியப்பட்ட குருதத் ஒரு இந்திய திரைப்பட இயக்குனர், தயாரிப்பாளர் மற்றும் நடிகர் ஆவார். 1950 மற்றும் 1960 களின் பியாஸ்ஸா, ககாஸ் கே பூல் , சாஹிப் பீபி அவுர் குலாம், சௌத்வின் கா சாண்ட் போன்ற படங்கள் எல்லா சினிமா படங்களிலும் எப்போதுமே மென்மையான 100 படங்கள் வரிசையில் இடம் பெற்றுள்ளன .ஒழுங்காக வகுத்துக்கொள்ளாத வாழ்கை நெறியினால் எல்லாவற்றையும் இழந்து தற்கொலை செய்து கொண்டார் 

குருதத் தின் இயற்பெயர், வசந்தகுமார் சிவசங்கர் படுகோனே. தந்தை சிவசங்கர் ராவ் படுகோனே விற்கும் தாய் வசந்தி படுகோனேவிற்கும் மைசூரில் 1925 ஜூலை 9 இல் பிறந்தார் . தந்தை பள்ளியில் தலைமை ஆசிரியர் ஆகவும் ,தாய் குடும்பத்தை பராமரித்தும் வந்தார் .தாயார் கொஞ்சம் எழுத்தாற்றல் மிக்கவர் .இவருடன் ஆத்மராம் ,தேவிதாஸ் ஆகியோர் உடன் பிறந்தவர்கள் .உடன் பிறந்த தங்கை லலிதா லாஜ்மி . லலிதா மகள் கல்பனா லாஜ்மி என்ற சினிமா பட இயக்குனர் என்பது குறிப்பிட தக்கது . சிறு வயதில் பெற்றோருடன் பிணக்கு கொண்டு கல்கத்தா விற்கு சென்று ஆரம்ப கல்வியை அங்கேயே கற்றார். சிறந்த மாணவராகத் திகழ்ந்தாலும் பொருளாதார நிலை காரணமாக கல்லூரி செல்ல முடியவில்லை.
16 வயதில் வருடம் 75 ரூபாய் உதவித் தொகை பெற்று, இசைக் கலைஞர் ரவிசங்கரின் அண்ணன் அல்மோராவில் நடத்தி வந்த இந்தியப் பண்பாட்டு மையத்தில் நடனம், நாட்டியம், சங்கீதம் ஆகியவற்றில் 5 வருடங்கள் பயிற்சி பெற்றார்.

1944 இல் தொலைபேசி ஆபரேட்டர் வேலை கிடைத்ததை உதறி தள்ளினார் .. 1944-ல் புனேயில் உள்ள பிரபாத் சினிமா தயாரிப்பு நிறுவனத்தில் ஒப்பந்த அடிப்படையில் சேர்ந்தார். சிறிய வேடங்களில் நடித்ததுடன் உதவி இயக்குநராகவும், நடன இயக்குநராகவும் பணிபுரிந்தார். அந்த காலகட்டத்தில் தேவ் ஆனந்த், ரஹ்மான் ஆகியோரின் நட்பு இவருக்குக் கிடைத்தது.
‘1947 இல்லஸ்டிரேடட் வீக்லி ஆஃப் இந்தியா’ பத்திரிகையில் சிறு கதைகள் எழுதினார். அந்த சமயத்தில்தான் புகழ்பெற்ற ‘ப்யாஸா’ pyasaa திரைப்படத்தின் கதையை எழுதினார். கஷ்மகஷ் என்ற பெயரில் இவர் எழுதிய இந்தக் கதை திரைப்படத்துக்காக ‘ப்யாஸா’ என்று மாற்றி அமைக்கப்பட்டது.
ஜானி வாக்கர், வஹீதா ரஹ்மான் உள்ளிட்ட பல பிரபலங்களை அறிமுகப்படுத்திய பெருமை பெற்றவர். 1957-ல் வெளிவந்து அபார வெற்றி பெற்ற ‘ப்யாஸா’ இவரது மாஸ்டர்பீஸ் என்று புகழப்பட்டது. இவரது திரைப்படங்கள் சர்வதேச அளவில் புகழ்பெற்றன. 50-க்கும் குறைவான திரைப்பட ங்களையே தயாரித்தாலும் இவை பாலிவுட்டின் பொற்காலத் திரைப்படங்களாகக் கருதப்படுகின்றன. இவரது ‘ப்யாஸா’ மற்றும் ‘காகஸ் கே ஃபூல்’ திரைப்படங்கள் அமெரிக்காவின் டைம்ஸ் மற்றும் சைட் அண்ட் சவுண்ட் ஆகிய இதழ்கள் தனித்தனியே வெளியிட்ட சிறந்த 100 படங்கள் பட்டியலிலும் இடம்பெற்றன.
1959-ல் வெளிவந்த இவரது ‘காகஸ் கே ஃபூல்’ திரைப்படம் தோல்வியைத் தழுவியது. அதன் பிறகு படங்களை இயக்கவில்லை. 

புகழ்பெற்ற பின்னணி பாடகி கீதா தத்தை மூன்றாண்டுகளாய் காதலித்து வந்தார் . நிச்சயதார்த்தம் நடந்த நிலையிலும் கீதா வின் குடும்ப எதிர்ப்பு இருந்து வந்தது .1953 ஆம் ஆண்டில்கீதாராய்சவுதரியை மணந்தார், 

குருதத் ஒரு மகிழ்ச்சியற்ற திருமண வாழ்க்கையை கொண்டிருந்தார். , சினிமாவேலை சம்பந்தமாக ஒரு கடுமையான ஒழுக்கநெறியாளர் இருந்தார், ஆனால் அவருடைய தனிப்பட்ட வாழ்க்கையில் முற்றிலும் ஒழுங்கற்ற வாழ்க்கை வாழ்ந்தார் . திருமணத்திற்கு முன்னரே வஹீதா ரஹ்மானுடன் தொடர்பில் இருந்ததும் இவரது திருமணம் தடைபட்ட தற்கு ஒரு காரணம் ஆகும் .திருமணத்திற்கு பின்பும் இந்த தொடர்பு நீடித்ததால் தான் ,மனைவி கீதா இவரை விட்டு நீங்கினார் .மித மிஞ்சிய புகை பிடித்தலும் , மிதமிஞ்சிய குடிப்பழக்கமும் இவரது ஆயுளை குறைக்க செய்தது . எவ்வளவு நெருக்கமான நண்டராக இருந்தாலும் ,சொந்த விஷயங்களை ஒரு போதும் வெளியிடாதவர் குருதத் . சொந்த வாழ்வில் பல துயரங்களால் அவதியுற்ற இவர் ஒன்றிரண்டு முறை தற்கொலை முயற்சியில் ஈடுபட்டார்.ஒருமுறை இவரை காப்பாற்றியது இவரது நண்பர், தேவ் ஆனந்த். இந்தியாவின் துன்பவியல் சினிமாக்களின் நாயகனாக அறியப்படுபவரான குருதத், 1964-ல் 39-ம் வயதில் தற்கொலை செய்துகொண்டார். இருவரும் இறந்த பின் இவர்களின் பிள்ளைகள் தருண் ,அருண் ,நினா குரு தத்தின் சகோதரர் ஆத்மராம் வீட்டிலும் ,கீதா தத்தின் சகோதரர் வீட்டிலும் வளர்ந்தனர்


</doc>
<doc id="384604" url="https://ta.wikipedia.org/wiki?curid=384604" title="ஃபிளை இன் ஆயின்மெண்ட்">
ஃபிளை இன் ஆயின்மெண்ட்

ஆங்கிலத்தில் ஃபிளை இன் ஆயின்மெண்ட் (fly in the ointment) என்பது ஒரு மரபுத்தொடர் ஆகும். குறிப்பாக இந்த மரபுத் தொடரானது "மகிழ்ச்சியான தருணத்தில் யாராவது எரிச்சல்படுத்துவது" பற்றி குறிப்பிடுவது ஆகும். எ.கா.
இந்தச் சொற்றொடரின் ஆரம்பகாலப் பயன்பாடு பைபிளில் பிரசங்கி 10:1-ம் வசனத்தில், தென்படுகிறது:
பழங் காலத்தில் மருத்துவர்கள் பெரிய பாத்திரம் அளவுக்கு மருத்துவக் களிம்புகளைச் சேமித்து வைத்திருப்பார்கள். சிகிச்சைக்கு வருபவர்களுக்கு அதிலிருந்து தேவையான அளவுக்குக் களிம்பை எடுத்துத் தருவார்கள். எத்தனையோ ஆயிரம் பேரைக் குணப்படுத்தும் களிம்பைக் கொண்ட அந்த பாத்திரத்தில் ஒரு சிறிய ஈ விழுந்துவிடும். அதனால், அந்த மொத்தக் களிம்புமே கெட்டுப் போய் பயனற்றதாகிவிடும். இவ்வாறு களிம்பில் ஈ விழுந்துவிடுவதிலிருந்து மேற்கண்ட சொற்றொடர் பிறந்தது. 



</doc>
<doc id="384611" url="https://ta.wikipedia.org/wiki?curid=384611" title="அரசு அருங்காட்சியகம், மதுரா">
அரசு அருங்காட்சியகம், மதுரா

அரசு அருங்காட்சியகம், மதுரா அல்லது மதுரா அருங்காட்சியகம் (Government Museum, Mathura),இந்தியாவின் முதல் தொல்பொருள் அருங்காட்சியகம் ஆகும். இவ்வருங்காட்சியகம், இந்தியாவின் உத்தரப் பிரதேச மாநிலத்தின் மதுரா நகரத்தில் 1874ல் நிறுவப்பட்டது. 

மதுரா அருங்காட்சியகத்தில் கலைநயத்துடன் கூடிய சுடுமட்பாணைகள், சிற்பங்கள், ஓவியங்கள் மற்றும் பண்டைய நாணயங்கள் மற்றும் பிரித்தானிய தொல்லியல் அறிஞர் அலெக்சாண்டர் கன்னிங்காம் கண்டுபிடித்த தொல்பொருட்கள் இவ்வருங்காட்சியகத்தில் காட்சிப்படுத்தப்பட்டுள்ளது. 
கிமு 3ம் நூற்றாண்டு முதல் கிபி 12ம் நூற்றாண்டு முடிய இந்தியத் துணைக் கண்டத்தை ஆண்ட இந்தோ கிரேக்கர்கள், குசானர்கள் மற்றும் குப்தர்களின் காலத்திய புத்தர் மற்றும் பிற பௌத்த சிற்பங்கள், நாணயங்கள் இவ்வருங்காட்சியகத்தை பெருமை கொள்ளச் செய்கிறது. .




</doc>
<doc id="384621" url="https://ta.wikipedia.org/wiki?curid=384621" title="டி. எஸ். ஜெயா">
டி. எஸ். ஜெயா

டி. எஸ். ஜெயா ஒரு தென்னிந்திய திரைப்பட நடிகையும் பாடகியும் ஆவார். 1937 தொடங்கி 1956 வரை தமிழ்த் திரைப்படங்களில் நடித்துள்ளார். இவரது பெயர் "ஜெயாள்" எனவும் சில இசைத்தட்டுகளில் குறிப்பிடப்பட்டுள்ளது.


</doc>
<doc id="384637" url="https://ta.wikipedia.org/wiki?curid=384637" title="கங்கா பிரசாத்">
கங்கா பிரசாத்

கங்கா பிரசாத் ஒரு இந்திய அரசியல்வாதியும், மேகாலயா மாநிலத்தின் முன்னாள் ஆளுநரும் ஆவார்.

1994-ம் ஆண்டு பீகார் மாநில மேலவை உறுப்பினராக தேர்ந்தெடுக்கப்பட்ட கங்கா பிரசாத் அவர்கள் 18 வருடங்கள் அதன் உறுப்பினராக தொடர்ந்தார். செப்டம்பர் 30, 2017 அன்று மேகாலயா மாநிலத்தின் ஆளுனராக இந்தியக் குடியரசுத்தலைவர் ராம் நாத் கோவிந்தனால் நியமிக்கப்பட்டார்..


</doc>
<doc id="384638" url="https://ta.wikipedia.org/wiki?curid=384638" title="விவிலிய முன் அறிவிப்பு">
விவிலிய முன் அறிவிப்பு

விவிலிய முன் அறிவிப்பு (வேதாகமத் தீர்க்கதரிசனங்கள் அல்லது விவிலிய இறைவாக்குகள்) ("Bible prophecy" அல்லது "biblical prophecy") என்பது கிறித்தவ மறைநூலான விவிலியத்தில் முன் அறிவிப்பாளர்கள் (தீர்க்கதரிசிகள், இறைவாக்கினர்) மூலம் மனிதர்களிடம் கடவுள் கூறியவை பற்றிய பகுதிகளாகும். வேதாகம முன்னறிவிப்பாளர்கள் கடவுளிடமிருந்து வெளிப்பாடுகளைப் பெற்றனர் என யூதர்களும் கிறிஸ்தவர்களும் பொதுவாக நம்புவர்.

எபிரேய வேதாகமத்தில் (ஈப்ரு பைபிள்) இறைவாக்கினர் இசுரயேலர்களைத் தங்கள் பாவங்களிலிருந்தும் சிலை வழிபாடுகளிலிருந்தும் மனந்திரும்பும்படி அடிக்கடி எச்சரிக்கின்றனர். மனந்திரும்புதல் வெகுமதிகளையும், திரும்பாதிருத்தல் தீமையையும் தருவிக்கும் என்பது எச்சரிப்பாகும். ஆசீர்வாதம் மற்றும் பேரழிவுகளுக்கு தெய்வமே 
காரணம் காட்டப்படுகிறார்.  வேதாகம இறைவாக்குகளை நம்புகிறவர்களின்படி அவைகளில் பெரும்பாலானவை, அந்தப் பகுதிகளுக்குப்பின் வரும் பகுதிகளிலேயே நிறைவேறியுள்ளன.

யூத, கிறிஸ்தவ மதங்களில், வேதாகமத்தின் பல பகுதிகள் வரவிருக்கின்ற மெசியாவைப் பற்றிய இறைவாக்குகளாகக் கருதப்படுகின்றன. மெசியாவைப் பற்றிய இந்த இறைவாக்குகளை கிறிஸ்து இயேசு நிறைவேற்றிவிட்டார் எனக் கிறிஸ்தவர்கள் கருதுகின்றனர். அதேவேளையில், யூதகுருசார் யூதமதத்தார் யூத மெசியாவின் வருகைக்கும் யூத அறுதிவிளைவியலின் ("Jewish eschatology") மற்ற அடையாளங்களின் நிறைவேறுதலுக்கும் இன்னமும் காத்திருக்கின்றனர். பெரும்பாலான கிறிஸ்தவர்கள் மெசியாவைப்பற்றிய பல இறைவாக்குகள் கிறிஸ்துவின் இரண்டாம் வருகையின்போதே நிறைவேறும் என எண்ணுகின்றனர். ஆனால் சில கிறிஸ்தவர்கள் (Full Preterists) மெசியாவைப் பற்றிய இறைவாக்குகள் அனைத்தும் ஏற்கனவே நிறைவேறிவிட்டதாக நம்புகின்றனர். யூதகுருசார் யூத மதம் மெசியா முதலாவது வருவதையும், மெசியாவின் ஆட்சி யுகம் தோன்றுவதையும் வேறுபிரிப்பதில்லை.

"இறுதிக்காலம்" அல்லது "கடைசி நாட்கள்" என்பது அதிகம் கலந்தாய்வு செய்யப்படும் மற்றொரு விஷயமாகும், குறிப்பாக, யோவானுக்கு வெளிப்படுத்தின விஷேசத்தின்படியானவை இதில் அடங்கும்.


</doc>
<doc id="384642" url="https://ta.wikipedia.org/wiki?curid=384642" title="ராஜோன் கி பாவோலி">
ராஜோன் கி பாவோலி

ராஜோன் கி பாவோலி (Rajon Ki Baoli) "ராஜன் கி பெயின்" என்றும் அழைக்கப்படுவது தில்லியின் மெஹரால்லி தொல்பொருள் பூங்காவில் உள்ள ஒரு புகழ்பெற்ற படிக்கிணறு ஆகும்.


</doc>
<doc id="384653" url="https://ta.wikipedia.org/wiki?curid=384653" title="செங்குயில்">
செங்குயில்

செங்குயில் இந்திய துணைகண்டத்திலும் தென் ஆசியாவிலும் காணப்படும் ஒரு சிறிய வகை குயிலினமாகும்.

தமிழில் :செங்குயில்

ஆங்கிலப்பெயர் :Banded Bay Cuckoo
அறிவியல் பெயர் :Cacomantis sonnerattii

24 செ.மீ. - செம்பழுப்பான உடலில் பழுப்புநிறக் குறுக்குக் கோடுகளைக் கொண்ட இதன் உடலில் அடிப்பாகம் வெண்மையான பழுப்புக் குறுக்குக் கோடுகள் கொண்டது. வெளிர் செம்பழுப்பான வாலில் வெள்ளையும் கருப்புமான திட்டுக்கள் இதனை அடையாளங் காண உதவும்.

அடர்ந்த மரங்கள் கொண்ட காடுகள், தோப்புகள், இலையுதிர்க்காடுகள், விளைநிலங்களை அடுத்த தோட்டங்கள் ஆகியவற்றில் ஆங்காங்கே காணலாம். தமிழ்நாட்டின் மேற்கு மாவட்டங்களிலேயே சிறப்பாகக் காணப்படும்.
இது உயரமரக் கிளைகளில் கம்பளிப்பூச்சசி, வண்டு ஆகியனவற்றை இரையாகத் தேடித்திரிவது, குளிர்காலத்தில் மௌனம் சாதிப்பதால் இதன் இருப்பைக் கண்டுகொள்வது கடினம். கோடையில் வீஃடி. டீ…டி எனத் தொடங்கும் குரல் கொடுப்பதைக் காலை மாலைகளில் கேட்கலாம். மேக மூட்டமான நாட்களில் பகல்முழுவதும் குரல் கொடுத்தபடி இருக்கம்.

பிப்ரவரி முதல் ஆகஸ்ட் முடிய கொண்டைக் கருவி மஞ்சள் சிட்டு, சிலம்பன் முதலிய பறவைகள் இனப்பெருக்கம் செய்யும் பருவத்தில் அவற்றின் கூடுகளில் முட்டையிட்டுச் செல்லும்.



</doc>
<doc id="384655" url="https://ta.wikipedia.org/wiki?curid=384655" title="சக்களத்திக் குயில்">
சக்களத்திக் குயில்

தமிழில் :சக்களத்திக் குயில்

ஆங்கிலப்பெயர் :Indian Flaintive cuckoo
அறிவியல் பெயர் :Cacomantis passerinus

23 செ.மீ. - மெலிந்த இதன் உடல் கரும்சாம்பல் நிறமும் பழுப்புமாக இருக்க, தொண்டையும் மார்பும் சாம்பல் நிறமாகவும், வயிறு, வெளிர் சாம்பல் நிறமாகவும் இருக்கும். கருப்புவாலின் முனை வெள்ளை வாலின் ஓர இறகுகள் வெள்ளைப்பட்டைகள் கொண்டவை.
தனித்து உயர்மரக்கிளைகளில் கம்பளிப்பூச்சி முதலியவற்றை இரை தேடும் இதனை மரங்களடர்ந்த காட்டுப் பகுதிகளில் முன்னதைவிடப் பரவலாகக் காணலாம். குளிர் காலத்தில் மௌனமாக இருக்கும். இதன் இருப்பு விவரங்கள் சரியாக கணிக்கப்படாததாகவே உள்ளது.

இனப்பெருக்கத்தில் பீபிப்பீ பீ எனவும் பீ பிப்பீ பிப்பீ என மெல்லத் தொடங்கி ஸ்ருதியைக் கூட்டியபடி தொடர்ந்து பாடும். நிலவு வெளிச்சம் இல்லாத இரவிலும் இதன் குரலைக்கேட்கலாம். தோற்றத்தில் குயில் கீச்சானை.ஒத்ததால் பிரித்து அறிவது கடினம். தையல்சிட்டு, தேன்சிட்டு, கதிர்க்குருவி போன்ற சிறு பறவைகளின் கூட்டில் ஜீன் முதல் செப்டம்பர் முடிய முட்டை இட்டுச் செல்லும்.


</doc>
<doc id="384664" url="https://ta.wikipedia.org/wiki?curid=384664" title="வைணவ அடியார்கள்">
வைணவ அடியார்கள்

வைணவ அடியார்கள்‎ திருமாலையும், அவரது அவதாரங்களையும் போற்றி பாடி பக்தி செலுத்திய ஆழ்வார்கள் முதல் வேளுக்குடி கிருஷ்ணன் வரையிலான வைணவ அடியார்களின் பட்டியல். 




</doc>
<doc id="384667" url="https://ta.wikipedia.org/wiki?curid=384667" title="ஆரக்கிள்">
ஆரக்கிள்

ஆரக்களிள் என்பது பழங்கால கிரேக்கத்தில் இருந்த ஒரு நபர் அல்லது முகமை ஆகும். இவர்கள் முக்காலத்தையும் உணர்ந்தவர்கள் என கருதப்பட்டனர். அவர்களின் முன்னறிவு சக்தியினால் தங்கள் எதிர்காலம் குறித்து பலர் ஆலோசனையைக் கேட்டதாகக் கருதப்படுகிறது. 

ஆரக்கிள் என்பது இலத்தீன் மொழி வினைச்சொலான ōrāre என்பதில் இருந்து வந்தது. இதன் பொருள் பேசுதல் என்பதாகும். இது பூசாரிகள் கூறும் ஆருடத்தைக் குறிப்பிடுவது. காலப்போக்கில், ஆரக்கிள் என்ற சொல்லானது ஆரக்கிள் இருக்கும் இடத்தையும் குறிக்கக்கூடியதாகவும் ஆனது. ஆரக்கிள் உரைகளை கிரேக்க மொழியில் குர்செஷ் (χρησμοί) என்று அழைக்கப்பட்டது.

ஆரக்கிள்களால் கடவுளிடம் நேரடியாக பேசியதாக கருதப்பட்டனர். நாடி வந்தவர்களுக்கான கேள்விகளை கடவுளிடம் எழுப்பி, அவரிடமிருந்து பதில்களைப் பெற்று வந்தவர்களிடம் சொல்வதுதான் ஆரக்கிளின் பணி. அவர்களுக்கு பறவைகள், விலங்குகள், மற்றும் பல்வேறு முறைகள் வழியாக கடவுளால் அறிவிக்கப்படும் அறிகுறிகளைப் புரிந்துகொள்ளும் ஆற்றல் உள்ளவர்களாக கருதப்பட்டனர்.

பழங்கால கிரேக்கத்தின் மிக முக்கியமான ஆரக்கிள்கள் பிய்த்தியா, டெல்பியில் உள்ள அப்போலோவின் பூசாரி, மற்றும் எயிரோஸில் உள்ள டோடோனாவில் சியுசு, டோனியின் ஆரக்கிள் போன்றவை ஆகும். அப்பல்லோவின் மற்ற கோவில்கள் ஆசியா மைனரின் கடற்கரையிலுள்ள தெத்மியாவில் கொரிந்தியிலும் பெலொபனேசியிலுள்ள பாஸ்ஸிலும் அமைந்திருந்தன. 
மற்றும் டிஜோஸ் தீவுகள் மற்றும் ஏஜியன் கடலில் ஏகினா தீவுகளில் ஆகிய இடங்களிலும் இருந்தன.

சிபிலின் ஆரக்கிள்ஸ் என்பது கிரேக்க ஹெக்செமட்டரில் எழுதப்பட்ட ஆரக்கிள் ஒலிப்புகளின் தொகுப்பாகும்.


</doc>
<doc id="384683" url="https://ta.wikipedia.org/wiki?curid=384683" title="ஜயாது கான்">
ஜயாது கான்

ஜயாது கான் (மொங்கோலியம்: Заяат хаан, ஜயயடு கயன், 1304–1332), இயற்பெயர் துக் தெமுர், வென்சோங் (யுவானின் வென்சோங் பேரரசர், சீனம்: 元文宗, 16 பிப்ரவரி 1304 – 2 செப்டம்பர் 1332) என்கிற கோயில் பெயராலும் அழைக்கப்படுகிற இவர், யுவான் வம்சத்தின் ஒரு பேரரசர் ஆவார். சீனாவின் பேரரசர் தவிர, இவர் மங்கோலியப் பேரரசு அல்லது மங்கோலியர்களின் 12வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. 

13 அக்டோபர் 1328 ஆம் ஆண்டு முதல் 3 ஏப்ரல் 1329 ஆம் ஆண்டு வரையான காலப்பகுதியில் இவர் ஆட்சி செய்தார். இவரது சகோதரர் குடுக்டு கான் குசலாவுக்கு ஆதரவாகப் பதவியைக் கைவிட்டுவிட்டு, பின் மீண்டும் 8 செப்டம்பர் 1329 முதல் 2 செப்டம்பர் 1332 வரை குடுக்டு கான் குசலா மரணம் அடைந்தபின்னர் பதவிவகித்தார். 

இவரது தந்தையின் விசுவாசமான கலகக்காரர்கள் காரணமாக, துக் தெமுர் கயிசன் வழித்தோன்றல்களை மீண்டும் பதவியில் அமர்த்தினார்; ஆனால் இவரது மூத்த சகோதரர் குசலாவின் குடும்பத்தைத் துன்புறுத்தி, பின்னர் அதற்காக வருத்தம் கொண்டார். இவரது பெயருக்கு மங்கோலியா மொழியில் “ஆசீர்வதிக்கப்பட்ட/அதிர்ஷ்டமான கான்” என்று பொருள்.

துக் தெமுர் ஆட்சியில் பல கலாச்சார நிகழ்ச்சிகள் தழைத்தோங்கின, இவரும் கவிதை எழுதுதல், ஓவியம் வரைதல், மற்றும் தரமான நூல்களை வாசித்தல் போன்றவற்றைச் செய்தார். இவரது மிகவும் திறமையான கவிதை மற்றும் கைப்பிரதி எடுத்துக்காட்டுகள் இன்றளவும் உள்ளன. இவர் ‘’தி இம்பீரியல் டைனஸ்டீஸ் கிரான்ட் இன்ஸ்டிடியூசன்ஸ் ஃபார் மேனேஜிங் த வேர்ல்ட்’’ என்ற தொகுப்பைத் தொகுக்க ஆணையிட்டு மேற்பார்வையும் செய்தார்; இந்த உரை தயாரிப்பு மூலம், இவர் தனது ஆட்சியை புதிய தொடக்கமாக அறிவித்தார், இது நிர்வாக நடைமுறைகள் மற்றும் கடந்தகால விதிகள் ஆகியவற்றின் பங்குகளை எடுத்துக் கொண்டு, மங்கோலிய வம்ச ஆட்சி முறையில் ஒரு புதிய அத்தியாயத்தை எதிர்நோக்கியது. ஆனால் இவருடைய ஆட்சி சிறிது காலமே இருந்தது, இவருடைய நிர்வாகமானது, 1328 ஆம் ஆண்டில் இவருக்கு பதவி கிடைக்க உதவிய கிப்சக்கியரான எல் தெமுர் மற்றும் மெர்கிட் இனத்தைச் சேர்ந்த பயன் போன்ற சக்தி வாய்ந்த அமைச்சர்களின் கைகளில் இருந்தது.

இவர் கயிசன் (குலுக் கான் அல்லது பேரரசர் வுசோங்) மற்றும் ஒரு தங்குடு இனப் பெண்ணின் இரண்டாவது மகன், குசலாவின் இளைய சகோதரர் ஆவார். இவரது தந்தை கயிசன் திடீரென இறந்துவிட இவரது இளைய சகோதரர் அயுர்பர்வதா 1311 இல் தலைமையேற்றப்பட்டபோது, இவர் மற்றும் இவரது சகோதரர் ஆகியோர் கொங்கிராட் இன கதுன்களின் மூலம் பிறக்காத காரணத்தால் இவரது பாட்டி டகி மற்றும் தெமுதெர் முதலான கொங்கிராட் பிரிவு உறுப்பினர்களால் மத்திய அரசாங்கத்திலிருந்து அகற்றப்பட்டனர். அயுர்பர்வதாவின் மகன் ஷிதிபாலா 1320 ஆம் ஆண்டில் அரியணை ஏறிய பிறகு, துக் தெமுர் ஹைனானுக்கு அனுப்பப்பட்டார். ஷிதிபாலா படுகொலை செய்யப்பட்டு எசுன் தெமுர் கான் புதிய ஆட்சியாளராக பொறுப்பேற்றபோது, துக் தெமுரின் நிலைமையில் முன்னேற்றம் ஏற்பட்டது. இவருக்கு ஹுவாயின் இளவரசர் () என்ற பட்டம் வழங்கப்பட்டு, ஜியான்கங்குக்கு (தற்கால நஞ்ஜிங்) இடமாற்றப்பட்டு பின் ஜியாங்லிங்குக்கு இடமாற்றப்பட்டார். இந்த நேரத்தில் இவர் பரந்த அளவிலான அறிவார்ந்த மற்றும் கலை நலன்களை வெளிக்காட்டினார், மற்றும் சுற்றிலும் பல புகழ்பெற்ற சீன எழுத்தாளர்கள் மற்றும் கலைஞர்களுடன் காணப்பட்டார். கயிசன் குலுக் கானின் துன்புறுத்தப்பட்ட மகன்களாக, துக் தெமுர் மற்றும் குசலா ஆகிய இருவரும் போர்ஜிஜின் இளவரசர்களிடையே பரிவுணர்வைப் பெற்றிருந்தனர், மேலும் முக்கியமாக, பல்வேறு அரசியல் ஒழித்துக்கட்டல்களில் தப்பிப்பிழைத்த இவர்களது தந்தையின் ஆதரவாளர்கள் பலரின் தியாகமிகு விசுவாசத்தையும் பெற்றிருந்தனர். 

1328 ஆம் ஆண்டில் சங்டுவில் யெசுன் தெமுர் கானின் இறப்பு, கயிசனின் வழிவந்தோர் மேலே வர வாய்ப்பளித்தது. ஆனால் முக்கியமாக எல் தெமுரின் அரசியல் புத்திசாலித்தனம் காரணமாக, அவரது கிப்சக் குடும்பம் கயிசனின் ஆட்சியில் உச்சத்தைத் தொட்டது. அவர் சங்டு அரசவையை அகற்றுவதற்காக தலைநகர் கன்பலிக்கில் (டடு, தற்கால பெய்ஜிங்) ஒரு சதித்திட்டத்தைச் செயல்படுத்தினார். அவரும் அவரது பரிவாரங்களும் யெசுன் தெமுரின் விசுவாசிகளுக்கு மத்தியில் மகத்தான நில ரீதியிலான மற்றும் பொருளாதார ரீதியிலான நன்மைகளை அனுபவித்தனர். துக் தெமுர், கன்பலிக்கிற்கு எல் தெமுரினால் திரும்ப அழைக்கப்பட்டார், ஏனெனில் அவருடைய செல்வாக்குடைய சகோதரர் குசலா தூரத்திலிருந்த மத்திய ஆசியாவில் தங்கியிருந்தார். செப்டம்பர் மாதம் கன்பலிக்கில் புதிய ஆட்சியாளராக அவர் நியமிக்கப்பட்டார், அதே சமயத்தில் யெசுன் தெமுரின் மகன் ரகிபக் சங்டுவில் அவரது தந்தையின் விசுவாசமான சேவகனான தவ்லத் ஷாவால் அரியணையில் ஏறினார்.

ரகிபக்கின் படைகள் பல இடங்களில் சீனப் பெருஞ்சுவரைக் கடந்து, கன்பலிக்கின் புறநகர்ப்பகுதி வரை ஊடுருவின. ஆயினும், எல் தெமுரால் போரின் போக்கை அவரது பக்கம் மாற்ற முடிந்தது. மஞ்சூரியா (லியாவோடோங்) மற்றும் கிழக்கு மங்கோலியாவிலிருந்த மீட்பாளர்கள், விசுவாசிகள் மீது ஒரு ஆச்சரியமான தாக்குதலைத் தொடங்கினர். செங்கிஸ்கானின் சகோதரர்களின் சந்ததியினரான புகா தெமுர் மற்றும் ஒர்லுக் தெமுர் ஆகியோரின் கட்டளையின் கீழ் அவர்களின் இராணுவம், சங்டுவை 14 நவம்பர் அன்று சுற்றி வளைத்தது. அந்நேரத்தில் பெரும்பான்மையான விசுவாசிகள் சீனப் பெருஞ்சுவரினருகே சண்டையிட்டுக் கொண்டிருந்தனர். அடுத்த நாளில் சங்டுவில் இருந்த விசுவாசிகள் சரணடைந்தனர், மேலும் தவ்லத் ஷா மற்றும் முன்னணி விசுவாசிகள் கைது செய்யப்பட்டு, பின்னர் தூக்கிலிடப்பட்டனர். ரகிபக் காணாமல் போனதாகக் கூறப்படுகிறது. சங்டு சரணடைந்த நிலையில், கயிசனின் ஏகாதிபத்திய வழிமுறையை மீண்டும் நிலைநிறுத்த வழி ஏற்பட்டது, ஆயினும் 1332 வரை விசுவாசிகளின் போராட்டம் தொடர்ந்தது. 

அதே சமயத்தில், இவரது மூத்த சகோதரர் குடுக்டு கான் குசலா மங்கோலியா மற்றும் சகடை கனேட்டில் இளவரசர்கள், தளபதிகள் ஆதரவைப் பெற்று பெரும் இராணுவ இருப்புடன் கரகோரத்திற்குள் நுழைந்தார். குறைபாடுகளை உணர்ந்த, துக் தெமுர் தனது பதவியை ராஜினாமா செய்து அவரது சகோதரரை அழைத்தார். சகடை வம்ச கான் எல்ஜிஜிடே உடன் இணைந்து, குசலா பதிலுக்கு 27 பிப்ரவரி 1329 அன்று கரகோரத்தில் தன்னைத்தானே அரியணையில் அமர்த்திக்கொண்டார். எல் தெமுர் மங்கோலியாவில் குசலாவிற்கு ஏகாதிபத்திய முத்திரையைக் கொண்டு வந்தார், அவரை வரவேற்பதற்காக டடுவின் விருப்பத்தை தெரிவித்தார், மேலும் துக் தெமுர் வாரிசாக ஆக்கப்பட்டார். ஒரு வாய்வழி பாரம்பரியக்கதையின் படி, எல் தெமுர் முகாமுக்கு வந்தபோது குசலாவின் சேவகர்கள் அவரை அவமரியாதை செய்தனர், இதனால் அவருக்கு பயமும் கோபமும் ஏற்பட்டது. ஆனால் குசலா எல் தெமுருக்கு நன்றியைத் தெரிவித்து, தர்கன் டைஷி என்ற பட்டத்துடன் செயலகத்தின் வலதுசாரி பெரிய சபை உறுப்பினராக அவரை நியமித்தார். குசலா செயலகம், இராணுவ அலுவல்கள் பணியகம், மற்றும் தணிக்கை ஆகியவற்றில் முக்கியமான பதவிகளுக்கு தனது சொந்த விசுவாசிகளை நியமிக்கத் தொடங்கினார். 

டடுவுக்கு செல்லும் வழியில், ஆகஸ்டு 26 அன்று குசலா சங்டு அருகில் உள்ள ஒங்குசடில் துக் தெமுருடன் சந்தித்தார். துக் தெமுருருடன் விருந்துண்டு 4 நாட்களே ஆன நிலையில், அவர் திடீரென்று இறந்துவிட்டார் அல்லது எல் தெமுரின் விஷத்தினால் கொல்லப்பட்டதாகக் கருதப்படுகிறது. ஏனெனில் எல் தெமுர் குசலாவின் ஆதரவாளர்களான, சகடை கானேடு மற்றும் மங்கோலியாவின் இளவரசர்கள் மற்றும் அதிகாரிகளிடம் அதிகாரத்தை இழந்துவிடுவோமே என்ற பயத்தில் இவ்வாறு செய்திருக்கலாம் என்று கூறப்படுகிறது. செப்டம்பர் 8, 1329 இல் துக் தெமுர் மீண்டும் அரியணைக்கு திரும்பினார். விசுவாசிகளுக்கு எதிராக அவரது சதி மற்றும் வெற்றி, மற்றும் குசலாவின் மரணம் மங்கோலியாவிலிருந்த வேட்பாளர்களின் அதிகாரத்தை படிப்படியாக அகற்றியது. 

துக் தெமுரின் நிர்வாகம் அதன் எதிரிகளுக்கு எதிராக ஒரு இரத்தம் தேய்ந்த அழிவை நடத்தியது. யெசுன் தெமுரின் பின்வந்தவரான ரகிபக்கை ஆதரிக்கும் முன்னணி ஆதரவாளர்கள் கொல்லப்பட்டது மற்றும் நாடுகடத்தப்பட்டது மட்டுமல்லாமல் அவர்களது சொத்துக்களும் பறிமுதல் செய்யப்பட்டன. யெசுன் தெமுர் மற்றும் ரகிபக்கின் இறந்தபின் அளிக்கப்படும் கௌரவப் பெயர்களை துக் தெமுர் மறுத்தார், மேலும் யெசுன் தெமுரின் தந்தை கம்மலாவின் வரைப்பட்டிகையை உள்ளடக்கிய ஏகாதிபத்திய ஆலயத்தின் அறை அழிக்கப்பட்டது. எல் தெமுர் குசலாவுக்கு ஆதரவான அதிகாரிகளை ஒழித்துக்கட்டி போர்ப்பிரபுகளுக்கு அதிகாரத்தை வழங்கினார்.

துக் தெமுர் பதவிபெற்றது மிகவும் வெளிப்படையாக முறையற்றது என்பதால், பிரபுக்கள் மற்றும் அதிகாரத்துவத்திலிருந்து ஆதரவு திரட்டுவதற்கு இழிவான தாராளவாதம் மற்றும் தாராளமான விருதுகளை நம்பியிருக்க வேண்டும் என்பது முந்தைய ஆட்சியை விட அவரது ஆட்சிக்கு மிக முக்கியமானதாக இருந்தது. இவரது நான்கு வருட ஆட்சியில், இருபத்து நான்கு சுதேச தலைப்புகள் வழங்கப்பட்டன, அவற்றுள் ஒன்பது முதல் தரவரிசையில் இருந்தன. இந்த ஒன்பது முதல்-தரவரிசை இளவரசர்களில் ஏழு பேர் குப்லாய் கானின் சந்ததியினர் கூட கிடையாது. 1329 ல் மீண்டும் ஏகாதிபத்திய மானியங்கள் மீண்டும் கொடுக்கப்பட்டது மட்டுமல்லாமல், சங்டு விசுவாசிகளிடமிருந்து கைப்பற்றப்பட்ட அனைத்து சொத்துக்களும் இளவரசர்களுக்கும், மன்னனாக பதவிபெற உதவி செய்த அதிகாரிகளுக்கும் வழங்கப்பட்டன; மொத்தத்தில், 125 தனிப்பட்ட சொத்துகள் கைமாறியுள்ளன என்று மதிப்பிடப்பட்டுள்ளது.

மற்ற மங்கோலிய கானேடுகளிடமிருந்து அவர்களது பெயரளவிலான ராஜாதிராஜன் என்பதற்கு அங்கீகாரம் பெறவும் நடவடிக்கை எடுக்கப்பட்டது. கோல்டன் ஹோர்டே, சகடை கானேடு மற்றும் இல்கானேடு ஆகியோருக்கு ஆடம்பர பரிசுகளுடன் துக் தெமுர் மூன்று இளவரசர்களை அனுப்பினார். மேலும் முகலியின் வம்சத்தவரான நைமந்தையை குசலாவை கடுமையாக ஆதரித்த எல்ஜிஜிடேயிடம், அவருடைய கோபத்தைத் தீர்ப்பதற்காக அரச முத்திரைகளையும் பரிசுகளையும் வழங்கி அனுப்பி வைத்தார். இருப்பினும், துக் தெமுர் வெற்றி குறித்து சாதகமான பதில்களைக் கண்டார். இதனால், துக் தெமுருக்கு மங்கோலிய உலகின் மீது மேலாதிக்கத்தை மீண்டும் நிலைநாட்டவும், மூன்று மேற்கத்திய கானேடுகளுடன் நெருங்கிய உறவை பேணுவதற்கும் முடிந்தது.

ஜயாது கான் துக் தெமுரின் நான்கு ஆண்டு கால ஆட்சியில் எல் தெமுர் மற்றும் மெர்கிட் இன பயன் ஆகியோர் ஆதிக்கம் செலுத்தினர். மீண்டும் பதவியைப் பிடிக்க பிரதான காரணமாக இருந்தவர்கள், யுவான் காலத்தில் முன்னெப்போதும் இல்லாத அளவுக்கு அதிகாரம் மற்றும் கௌரவம் பெற்றனர். அவர்கள் அதிகாரத்துவத்திலும் இராணுவத்திலும் தங்கள் சக்தி தளங்களை உருவாக்கினார்கள், மற்றும் அவர்களது பாத்திரம் துக் தெமுரை மறைத்தது. துக் தெமுர் அவரது தந்தையின் முன்னாள் அமைச்சர்களைக் கௌரவித்தார், அவர்களுக்கு மரியாதைக்குரிய பட்டங்களை வழங்கினார், மற்றும் அயுர்பர்வதாவால் துன்புறுத்தப்பட்ட சன்போ மற்றும் டோக்டோவுக்கான மரியாதைகளை மீண்டும் அளித்தார். மீண்டும் பதவி பெற உதவியவர்களுக்கு இவரது நிர்வாகத்தில் முக்கியத்துவம் வாய்ந்த பதவிகளில் பலவற்றை வழங்கினர். முஸ்லிம்களில் சிலர் மாகாணங்களில் பதவிகளை வகித்தனர், எனினும், அவர்கள் மத்திய அரசாங்கத்தில் எந்த நிலையிலும் இல்லை.

1330 ஆம் ஆண்டின் பிற்பகுதியில் பேரரசர் தனது அமைச்சர்களால் நிறைவேற்றப்பட்ட, வானத்திற்கு செய்யப்பட்ட பெரும் சடங்குகளைச் செய்தார். இதற்குப் பின் பொது மன்னிப்பு வழங்கப்பட்டது, மேலும் ஜனவரி 1331 இல் வாரிசாக தனது இளைய மகனான அரட்னடராவை பிரகடனப்படுத்தினார். துக் தெமுரின் மனைவி பூதசிறி காழ்ப்புணர்ச்சி காரணமாக குசலாவின் விதவையான பாபுஷாவை ஒரு திருநங்கை மூலமாக படுகொலை செய்தார். பின்னர் தனது மகன் அரசாள வேண்டும் என்பதற்காக குசலாவின் மகனான டோகோன் தெமுரை கொரியாவுக்கு நாடு கடத்தினார்; ஆனால் அரட்னடரா வாரிசு என்ற பதவிக்கு வந்து ஒரு மாதம் கழித்து இறந்தார். அவரது மகனின் இந்த திடீர் மரணம் துக் தெமுரின் அதிகாரத்தைத் தக்க வைக்கும் திட்டத்துக்கு தடங்கலாக அமைந்தது. ஜயாது கான் துக் தெமுர் தனது மற்றொரு மகனான குணாதராவை (குலாதனா) எல் தெமுருடன் வாழவும், எல் தெமுரை குணாதராவின் தந்தையாக பாவித்து, அவரது பெயரை எல் டெகுஸ் எனவும் மாற்றினார்.

1330 ல் மட்டும் அரசாங்கத்தின் வரவு-செலவுத் திட்ட பற்றாக்குறை கடுமையாக அதிகரித்து, 2.3 மில்லியன் டிங் என்ற அளவை அடைந்தது. துக் தெமுரின் சபை ஏகாதிபத்திய மானியங்கள், புத்த சடங்குகள் மற்றும் அரண்மனை செலவுகள் போன்றவற்றை குறைக்க முயற்சித்தது. இந்த நடவடிக்கைகள் மூலம், அவர்கள் வரவு செலவுத் திட்ட பற்றாக்குறையை சமாளிக்கக்கூடிய அளவுக்குள் வைத்திருக்க முடிந்தது, போதுமான தானிய இருப்புகளையும் வைத்திருக்க முடிந்தது. 

விசுவாசிகளுக்கு எதிரான போரின் கூடுதலான செலவுகள் மற்றும் சிறுபான்மையினரின் கிளர்ச்சிகளை அடக்குதல், மற்றும் இயற்கை பேரழிவுகள் துக் தெமுரின் அரசாங்கத்தின் வளங்கள் மீது கடுமையாக வரிவிதிக்கும் நிலைக்குத் தள்ளியது. யுனானில் நடந்த யுத்தத்தின் வெற்றி சந்தேகமாக 
இருந்த போதிலும், ஏகாதிபத்திய தளபதி அரட்னசிறி 100,000 படைவீரர்களைக் கொண்ட இராணுவத்தைச் சேகரித்து லொலோஸ் மற்றும் பிற மலையகத் துருப்புக்களை தோற்கடித்து, அவர்களின் இரு தலைவர்களையும் கொன்றார். அவர் கிளர்ச்சியை ஒடுக்கி, யுனான் மற்றும் சிச்சுவானை அமைதிபடுத்தியதாகத் தெரிகிறது. யுனானில் உள்ள கிளர்ச்சியாளர்களின் தலைவர்களில் ஒருவரான லோ யு, மலைகளுக்கு தப்பி ஓடினார்; அவர் தனது மக்களை ஒரு குழுவாகச் சேகரித்து, அவர்களை அறுபது சிறிய கட்சிகளாகப் பிரித்து, சன்யுவன் நாட்டைக் கைப்பற்றி, அங்கு பயங்கரமான பேரழிவைச் ஏற்படுத்தினார். அவர்களுக்கு எதிராக ஒரு படை அணிவகுத்துச் சென்றது, துக் தெமுரின் இராணுவம் அவர்களின் தலைமை கோட்டையைத் தாக்கியது. இளவரசன் டுகலின் மூன்று மகன்கள் மற்றும் இரு சகோதரர்கள் சிறைபிடிக்கப்பட்டனர், ஒரு மூன்றாவது சகோதரர் ஏகாதிபத்திய இராணுவத்தின் கைகளில் வீழ்ந்து விடாமல் தண்ணீரில் மூழ்கினார். டுகலின் கட்சிக்காரர்கள் மார்ச் 1332 இல் தங்கள் போரைக் கைவிட்டனர். இந்த போர்களுக்கு 630,000 டிங் காகிதப்பணம் செலவானது. ஆடம்பர வாழ்க்கையை விரும்பிய துக் தெமுர், இந்த தொலைதூரப் போரில் எந்தவொரு ஆர்வத்தையும் காட்டவில்லை. பேரரசரின் இந்த நடத்தை கடும் அதிருப்திக்கு காரணமாக அமைந்தது. 1307 ஆம் ஆண்டில் சிம்மாசனத்தை எடுத்துக் கொள்ள முயன்ற ஆனந்தாவின் மகன் யெலு தெமுர், சீனாவில் லாமா மதத்தின் தலைவர்களுடன் இணைந்து, அவரை இடமாற்றம் செய்ய ஒரு சதித்திட்டம் உருவாக்கினார்; ஆனால் இது கண்டுபிடிக்கப்பட்டு, அவர்கள் தண்டிக்கப்பட்டனர். 

சீன மொழி மற்றும் வரலாற்றைப் பற்றி துக் தெமுர் நன்கு அறிந்திருந்தார். மேலும் இவர் ஒரு நம்பகமான கவிஞர், சித்திரமொழியாளர் மற்றும் ஓவியர் ஆவார். இவரது உண்மையான அதிகாரம் எல் தெமுருக்கு உட்பட்டிருந்த நிலையில், துக் தெமுர் அவருடைய கலாச்சார பங்களிப்புக்காக அறியப்படுகிறார். யுவானின் மதிப்பிற்குரிய தலைவனாக தன்னை முன்னிலைப்படுத்திய துக் தெமுர், கன்ஃபூசியனிசத்தை கௌரவிப்பதற்கும், சீன கலாச்சார மதிப்புகளை ஊக்குவிப்பதற்கும் பல நடவடிக்கைகளை மேற்கொண்டார். 1330 ஆம் ஆண்டில், பல கன்ஃபூசியஸ் முனிவர்களுக்கும் தலைவர்களுக்கும் புகழ்பெற்ற பட்டங்களை வழங்கினார், மேலும் இவர் புறநகர் காணிக்கைகளை () கடவுளுக்குப் படைத்தார், இதனால் இந்த முக்கியமான பாரம்பரிய சீன அரசுச் சடங்கைச் செய்த முதல் யுவான் பேரரசர் ஆனார். கன்ஃபூசிய அறநெறியை ஊக்குவிக்க, அரசவையானது ஒவ்வொரு ஆண்டும் தெய்வீக பக்தி மற்றும் கற்பில் சிறந்த பல ஆண்கள் மற்றும் பெண்களை கௌரவப்படுத்தியது. 

சீனர்கள் மங்கோலிய அதாவது கன்ஃயூசியம் அல்லாத பழக்கவழக்கங்களைப் பின்பற்றுவதைத் தடுக்க, 1330 ஆம் ஆண்டில் அரசாங்கம், எந்த ஆண்கள் அவர்களது சொந்தக் குடும்பத்தின் விதிமுறைகளை மீறிய விதத்தில், விதவையான மாற்றாந்தாய் அல்லது மைத்துனியை மனைவியாக மணம்புரிகிறார்களோ அவர்கள் தண்டிக்கப்படுவார்கள் என ஆணை பிறப்பித்தது. இதற்கிடையில், மங்கோலியர்கள் மற்றும் முஸ்லிம்கள் சீனச் சடங்குகளை பின்பற்றும்படி ஊக்குவிக்க, இந்த இரண்டு இனக் குழுக்களும் 1329 இல் சீனப் பழக்கவழக்கமான இறந்த பெற்றோருக்கான மூன்று ஆண்டுகால துயர சம்பவத்தை பின்பற்ற அனுமதிக்கப்பட்டனர். இவர் ஜு ஜீயின் நியோ-கன்ஃபூசியத்தை ஆதரித்தார் அதேநேரத்தில் புத்தமதத்திலும் தன்னை அர்ப்பணித்துக் கொண்டார். புத்த பைலின் கோயிலில் மாஸ்டர் சாவோசோவின் ஸ்தூப நிர்மாணத்தை மேற்பார்வை செய்தார்.

சீனவைப் பற்றி கற்பதை ஆதரிக்க இவரது மிக உறுதியான முயற்சியானது, அகாடமி ஆப் த பெவிலியன் ஆப் த ஸ்டார் ஆப் லிட்டரேச்சரைத் () தொடங்கியதாகும். இது முதன்முதலாக 1329 ஆம் ஆண்டின் இளவேனிற்காலத்தில் நிறுவப்பட்டது. மேலும் இது "மங்கோலிய ஏகாதிபத்திய ஸ்தாபனத்திற்கு கன்ஃபூசியஸின் உயர்ந்த கலாச்சாரத்தை பரிமாற்றுவதற்கான பல பணிகளை" மேற்கொள்வதற்கு வடிவமைக்கப்பட்டது ஆகும். இந்த பணிகள் கன்ஃபூசியத்தின் தரமான படைப்புகள் மற்றும் சீன வரலாற்றை சக்கரவர்த்திக்கு சோதனையுடன் விளக்குதல்; முக்கியமான தலைவர்களின் வழித் தோன்றல்கள் மற்றும் "கேசிக்"கின் இளைய உறுப்பினர்கள் ஆகியோரின் கல்வி; புத்தகங்களை சேகரித்தல், தொகுத்தல் மற்றும் ஒருங்கிணைத்தல்; மற்றும் ஏகாதிபத்திய சேகரிப்பிலுள்ள ஓவியங்கள் மற்றும் நேர்த்திக்கான படைப்புகளின் மதிப்பீடு மற்றும் வகைப்படுத்தல்கள். இந்த அகாடமியில் வெற்றிகரமாகப் பணியாற்றிய 113 அதிகாரிகளில், பல புகழ்பெற்ற சீன எழுத்தாளர்கள், மற்றும் அந்நேரத்தில் சீனாவைப் பற்றிய கல்வியில் சிறந்த விளங்கிய மங்கோலிய மற்றும் முஸ்லிம் அறிஞர்கள் இருந்தனர். இலக்கிய, கலை, மற்றும் கல்வி நடவடிக்கைகளைச் செய்ய பல திறமையாளர்கள் ஒரே அரசு துறையில் இருந்தது யுவான் வம்சத்தில் மட்டுமல்ல, சீன வரலாற்றில் கூட முன்னெப்போதும் இல்லாததாகும்.

பல புத்தகங்களை தொகுத்து வெளியிடும் பொறுப்பு அகாடமிக்கு இருந்தது. ஆனால் அதன் மிக முக்கியமான சாதனை அதன் "ஜிங்சி டடியன்" (, "உலகத்தை நிர்வகிப்பதற்கான பெரிய புத்தகம்") என்ற பரந்த நிறுவன சங்கிரஹத் தொகுப்பாகும். டங் மற்றும் சாங் வம்சத்தின் "ஹுயியவோ" (, "நிறுவனங்களின் விரிவான அத்தியாவசியங்கள்") முறையின்படி, இந்த முக்கியமான வேலைகளில் யுவானின் உத்தியோகபூர்வ ஆவணங்கள் மற்றும் சட்டங்களை ஒன்றிணைத்து மற்றும் ஒழுங்குபடுத்தியதற்கான நோக்கம் யுவான் ஆட்சி முந்தைய சீன வம்சங்களைப் போலவே சரியானது என்பதைக் காட்டுவதற்கேயாகும். 1330 ம் ஆண்டு மே மாதம் துவங்கிய இந்த லட்சிய திட்டம் பதின்மூன்று மாதங்களில் நிறைவுற்றது. இது பின்னர் மிங் வம்சத்தின் தொடக்கத்தில் தொகுக்கப்பட்ட யுவான்ஷியின் (யுவான் வரலாறு) பல்வேறு நூல்களுக்கு அடிப்படையானது.

அதிகாரத்துவத்தில் எல் தெமுரின் ஆதிக்கம் இருந்தது என்பதால், அவரது சர்வாதிகார ஆட்சி சாம்ராஜ்யத்தின் வீழ்ச்சியை தெளிவாகக் குறித்தது, ஒட்டுமொத்த அரசாங்கத்தின் மீதான அகாடமி ஆப் த பெவிலியன் ஆப் த ஸ்டார் ஆப் லிட்டரேச்சரின் உண்மையான தாக்கம் மட்டுப்படுத்தப்பட்டது. துக் தெமுரின் மரணத்திற்கு ஆறு மாதங்களுக்கு முன்பு எல் தெமுர் 1332 ஆம் ஆண்டின் முற்பகுதியில் அகாடமியின் கட்டுப்பாட்டைக் கைப்பற்றினார். துக் தெமுரின் மரணத்திற்கு பிறகு அகாடமி முடிவுக்கு வந்தது. எல் டெகுஸ் உயிருடன் இருந்தபோதிலும், துக் தெமுர் மரணப்படுக்கையில் மூத்த சகோதரரான குசலாவிற்கு தான் கொடுத்த துன்பங்களை எண்ணி வருந்தினார். மேலும் டோகோன் தெமுரை மன்னனாக்கும் தன் எண்ணத்தையும் வெளிப்படுத்தினார். ஜயாது கான் துக் தெமுர் 2 செப்டம்பர் 1332 அன்று இறந்தார், பின்னர் ஆறே வயதான குசலாவின் இரண்டாவது மகன் ரிஞ்சின்பால், எல் தெமுரினால் மன்னனாக்கப்பட்டார். ஏனெனில் டோகோன் தெமுர் மத்திய அரசாங்கத்திலிருந்து தொலைவில் இருந்தார்.



</doc>
<doc id="384684" url="https://ta.wikipedia.org/wiki?curid=384684" title="குமாரபாலன்">
குமாரபாலன்

குமாரபாலன் (Kumarapala (Chaulukya dynasty) (ஆட்சிக்காலம்:கிபி 1143 - 1172), தற்கால குஜராத் மற்றும் அதனைச் சுற்றியுள்ள பகுதிகளை ஆண்ட சாளுக்கிய குலத்தின் கிளையான சோலாங்கி குலத்தினன் ஆவார். இவரது நாட்டின் தலைநகரம் தற்கால பதான் ஆகும். 

மன்னர் சித்தராஜன் ஜெய்சிங்கின் மறைவிற்கு பட்டமேறிய குமாரபாலன்]] 1143–1172 முடிய 29 ஆண்டுகள் சோலங்கி குலப் பேரரசனாக விளங்கினான். சமண சமய குருமார்களை ஆதரித்து, தீர்த்தங்கரர்களுக்கு தில்வாரா கோயில் எழுப்பினான். சமண அறிஞரும் ஆச்சாரியருமான ஹேமசந்திரரை ஆதரித்தார்.

அலாவுதீன் கில்சியால் இடிக்கப்பட்ட சோமநாதபுரம் சிவன் கோயிலை மீண்டும் கட்டி எழுப்பினான். இவனுடைய காலத்தில் குஜராத் செல்வச் செழிப்புடன் விளங்கியது.

குமாரபாலன், பரமாரப் பேரரசர் வல்லாளனை வென்று மால்வா பகுதியை தனது பேரரசுடன் இணைத்தார்.

தற்கால இராஜஸ்தானின் ரந்தம்பூரின் சௌகான் குல மன்னர் அர்னோராஜனை வென்று, அவர் மகளை குமாரபாலன் மணந்தார். பின்னர் இராசபுத்திரர்களிடமிருந்து அபு மலையை வென்றார்.
சோலாங்கிப் பேரரசில் இருந்த சௌராட்டிரா பகுதி மக்கள், மன்னர் குமாரபாலனுக்கு எதிராக நடத்திய புரட்சியை ஒடுக்கி, தனது மகன் சோமவர்மனை சௌராஷ்டிராப் பகுதியின் ஆளுநராக நியமித்தார். 

குமாரபாலன் தனது சோலாங்கிப் பேரரசை கிழக்கில் விதிஷா முதல் மேற்கில் சௌராஷ்டிரம் வரையிலும்; வடக்கே சித்தோர்கார் முதல் தெற்கில் நர்மதை ஆறு வரை விரிவாக்கினான்.




</doc>
<doc id="384700" url="https://ta.wikipedia.org/wiki?curid=384700" title="மெசியாவின் கழுதை">
மெசியாவின் கழுதை

யூத மரபில், மெசியாவின் கழுதை ("The Messiah's Donkey", எபிரேயம்: חמורו של משיח) என்பது கடைசி நாட்களில் உலகத்தை மீட்க மெசியா ஏறிவரும் கழுதையைக் குறிக்கிறது. தற்கால எபிரேயத்தில், “மெசியாவின் கழுதை” என்னும் சொற்றொடர் ஒரு ‘அழுக்கு/கீழ்த்தர வேலையை’ மற்றவருக்குப் பதிலாகச் செய்கிற ஒருவரைக் குறிக்கிறது.

இந்த நம்பிக்கையின் தோற்றமூலத்தை செக்கரியா 9:9இல் காணலாம் "... மகளே சீயோன்! மகிழ்ந்து களிகூரு; மகளே எருசலேம்! ஆர்ப்பரி. இதோ! உன் அரசர் உன்னிடம் வருகிறார். அவர் நீதியுள்ளவர்; வெற்றிவேந்தர்; எளிமையுள்ளவர்; கழுதையின்மேல், கழுதைக் குட்டியாகிய மறியின்மேல் ஏறி வருகிறவர்." இந்த வசனத்தில் குறிப்பிடப்பட்டுள்ள 'அரசர்' மெசியாவைக் குறிப்பதாக யூதமத மரபில் சஸல் (Chazal) எனப்படும் இறைமனிதர்களால் விளக்கப்பட்டுள்ளது.

பாபிலோனிய தல்மூத்-இல் (சனகதரின் - யூத தலைமை சங்கம் 98a) இந்த வசனத்தைப் பற்றிய விவரணையில் பாரசீக அரசர் செவார் (Shevor) பற்றிய ஒரு கதை கூறப்படுகிறது. அதில் அவர் இறைவாக்கினர்களில் (Amoraim) ஒருவரான சாமுவேலைக் இப்படியாக வினவுகிறார்: "<br>
உங்களுடைய மெசியா எதற்காக குதிரையின்மீது ஏறிவரவில்லை? அவரிடம் இல்லை என்றால், மிக வேகமான என்னுடைய குதிரைகளிலிருந்து ஒன்றை நான் மகிழ்வோடே அளிக்க விரும்புவேன்!"
அரசரி பரிகாசத்திற்கு பதிலாக சாமுவேல் பதிலளித்தது: "ஒரு நூறு வண்ணங்களில் நிறமுடைய குதிரை உங்களிடம் உள்ளதா?" [ஏனெனில், மெசியாவின் கழுதை அப்படிப்பட்டதாக இருக்கும்].

கிறிஸ்தவ வேதாகமத்தின் புதிய ஏற்பாட்டில் (மாற்கு 11:1-11) இயேசு ஒலிவ மலையை நெருங்கியபோது, அவர் தன்னுடைய சீடர்களில் இருவரை அருகிலிருந்த கிராமத்திலிருந்து ஒரு கழுதையைக் கூட்டிக்கொண்டுவர அனுப்பியதாக கூறப்பட்டுள்ளது. அவர்கள் அழைத்துக்கொண்டு வந்தபின், இயேசு அந்த கழுதையின்மீது ஏறி தன்னை கரகோஷம் எழுப்பி வரவேற்ற மக்கள் கூட்டம் நடுவே எருசலேம் நகரத்த்துக்குள் கடந்துசென்றார். கிறிஸ்தவ மதம்சார் மரபின்படி இதுவே செக்கரியா 9:9இல் கூறப்பட்ட இறைவாக்கின் நிறைவேறுதலாகும்.

சில இசுலாமிய வரலாற்றாசிரியர்கள், கல்வியாளர்களின்படி உமர் இபுன் அல்-கத்தாப் ஒரு வேலையாளுடனும் ஒரு கழுதையுடனும் தனியே பயணித்தபோது மெசியாவின் கழுதையைப்பற்றிய முன் அறிவிப்பு நடந்தேறியது. அவர் எருசலேம் நகரத்தை வந்தடைந்தபோது, ஸோப்ரோனியஸ் அவரைக் கண்டு வாழ்த்துகிறார். உலகிலேயே மிகவும் வலிமைவாய்ந்த மக்கள்களில் ஒருவரான இசுலாமியர்களின் கலீபா கழுதையின்மீது ஏறிவந்தது இவரைக் கட்டாயம் வியக்கவைத்திருக்கும். இது செக்கரியா 9:9 இல் “...உன் அரசர் வருகிறார்’ என்ற முன் அறிவிப்பின் நிறைவேறுதலானது


</doc>
<doc id="384716" url="https://ta.wikipedia.org/wiki?curid=384716" title="நரசிங் மேத்தா">
நரசிங் மேத்தா

நரசிங் மேத்தா (Narsinh Mehta) (1414–1481), வைணவ சமயக் கவிஞரும், கிருஷ்ண பக்தரும் ஆவார். 
குஜராத்தி மொழி இலக்கியத்தின் வளர்ச்சிக்கு முன்னோடியாக திகழ்ந்த நரசிங் மேத்தா பாடிய வைஷ்ணவ ஜன தோ எனும் பாடல் மகாத்மா காந்திக்கு மிகவும் விருப்பமான ஒன்றாகும்.
பிருந்தாவனம் சென்று கிருஷ்ணரின் ராசலீலைகள் குறித்து 22,000 கீர்த்தனைகள் குஜராத்தி மொழியில் 
இயற்றியுள்ளார். தற்கால குஜராத் பகுதிகளில் கிருஷ்ண பக்தியை பரப்பினார்.







</doc>
<doc id="384719" url="https://ta.wikipedia.org/wiki?curid=384719" title="கூகை ஆந்தை">
கூகை ஆந்தை

கூகை ஆந்தை ("barn owl", "Tyto alba") என்பது Tytonidae குடும்பத்தைச் சேர்ந்த ஆந்தை வகை ஆகும்.

36 செ.மீ. - வட்ட வடிவமான இதன் முகத்தினைச் சுற்றி விறைத்து நிற்கும் பலவகை நிறங்கள் கொண்ட தூவிகள் இருக்கும். சாம்பல் நிற உடலில் கருப்பு காணலாம். மார்பும் வயிறும் ஆழ்ந்த பழுப்புப் புள்ளிகளோடு பட்டு நிறத்தை ஒத்த வெண்மையாக இருக்கம்.
தமிழகம் எங்கும், பழைய கோட்டைகள், பாழடைந்த வீடுகள், புழக்கத்தில் இல்லாத கிணறு ஆகியவற்றில் பகலில் பதுங்கி இருந்து தாங்கம் ஆற்றல் இதன் கண்களுக்கு இல்லாததால் காக்கை முதலிய பறவைகள் தாக்கும்போது தன்னைக் காத்துக் கொள்ள இயலாதாக உள்ளது. சிட்டுக்குருவி, எலி, சுண்டெலி, ஆகியவற்றை உணவாகக்கொள்ளும் இது உழவர்களுக்கு உற்ற தோழன் என்ற பெருமையைப் பெறுகின்றது. பறக்கும்போது இறக்கைகளிலிருந்து ஒலி எழுவதில்லை. இதனால் எதிர்பாராது இரவில் இதனை எதிர்ப்படுவோர் அஞ்சி இதனை "சாக்குருவி" என அழைக்கின்றனர். பலவகைக் குரல்களில் உரக்கக் கத்தும். இதன் குரல் கரகரப்பாக வைவதுபோல அமையும்.

ஆண்டு முழுவதும் மரங்களின் பொந்துகளிலும் பாழடைந்த கட்டிடங்களிலும் 4 முதல் 7 முட்டைகள் இடும். தோற்றத்தில் இதனை ஒத்த புல்கூகை Grass Owl, T.capensis மேற்குத் தொடர்ச்சி மலைசார்ந்த பகுதிகளில் புல் உயரமாக வளர்ந்திருக்கும் காடுகளில் காணப்படுகிறது. தரையில் புல்லிடையே பகலில் பதுங்கியிருந்த இரவில் எலி முதலியவற்றை வேட்டையாடும் மரங்களை நாடிச்செல்லும் பழக்கம் இல்லாதது.



</doc>
<doc id="384727" url="https://ta.wikipedia.org/wiki?curid=384727" title="அடாலஜ் படிக்கிணறு">
அடாலஜ் படிக்கிணறு

அடாலஜ் படிக்கிணறு (Adalaj Stepwell) (, , , ), குஜராத் மாநிலத்தின் அகமதாபாத் நகரத்திலிருந்து வடக்கே 18 கிமீ தொலைவிலும்; மாநிலத் தலைநகரம் காந்திநகரிலிருந்து 5 கிமீ தொலைவிலும் உள்ள அடாலஜ் கிராமத்தில் உள்ளது. இக்கிணற்றின் தூண்கள், பக்கவாட்டுச் சுவர்கள் மற்றும் படிகளில் இலைகள், பறவைகள், மீன்கள் போன்ற அழகிய வேலைப்பாடுகளுடன் கூடிய சிற்பங்கள் செதுக்கப்பட்டுள்ளது. 

அடாலஜ் படிக்கிணற்றை வகேலா வம்ச மன்னரான வீர் சிங் வகேலாவின் நினைவாக அவரது மனைவி ருத்தாபாய் 1499ல் கட்டினார். இந்தப் படிக்கிணறு இந்து - இஸ்லாமியக் கட்டிடக் கலைக்கு ஒரு எடுத்துக்காட்டாக விளங்குகிறது.

குடிநீர் மற்றும் சமையலுக்கு பயன்படும் இப்படிக்கிணற்றின் கரையில் இந்துக்களின் திருவிழாக்களுக்களும், புனிதச் சடங்குகளும் மேற்கொள்ளப்பட்டது.வணிகப் பாதையில் அமைந்த இப்படிகிணற்றின் அருகில் வணிகர்களின் குதிரைகள், ஒட்டகங்கள், கழுதைகள் மற்றும் பணியாட்கள் தங்கி நீரைப் பருகி ஓய்வெடுத்துச் செல்வர். 

சோலாங்கி கட்டிடக் கலையில், ஐந்து தளங்களுடன் கூடிய ஆழமான இப்படிக்கிணறு எண்கோண வடிவில், மணற்கற்களால் கட்டப்பட்டது. ஒவ்வொரு தளமும், அழகிய சிற்பங்களால் செதுக்கப்பட்ட தூண்கள் கொண்டது. இப்படிகிணற்றில், மழைக் காலங்களில் நீரை சேமித்து, நீர் பற்றாக்குறை காலங்களில் இக்கிணற்றிலிருந்து நீரை பயன்படுத்துவர். 






</doc>
<doc id="384731" url="https://ta.wikipedia.org/wiki?curid=384731" title="இராணுவ மருத்துவக் கல்லூரி (இந்தியா)">
இராணுவ மருத்துவக் கல்லூரி (இந்தியா)

இராணுவ மருத்துவக் கல்லூரி Armed Forces Medical College (AFMC) மகாராஷ்டிர மாநிலத்தின் புனேவில் இந்திய இராணுவத்தால் நிர்வகிக்கப்படும் ஒரு மருத்துவக்கல்லூரியாகும். 1948-ம் ஆண்டு இரண்டாம் உலகப்போருக்குப் பின் பி சி ராய் குழுவின் பரிந்துரையின் பேரில் நிறுவப்பட்ட ஒரு கல்லூரியாகும்.


</doc>
<doc id="384734" url="https://ta.wikipedia.org/wiki?curid=384734" title="சௌமியா சுவாமிநாதன்">
சௌமியா சுவாமிநாதன்

சௌமியா சுவாமிநாதன் ஒரு இந்திய குழந்தைநல மற்றும் காச நோய் ஆராய்ச்சி மருத்துவர் ஆவார். இவர் அக்டோபர் 3, 2017 அன்று உலக சுகாதார அமைப்பின் திட்டங்களுக்கான துணை இயக்குனராக நியமிக்கப்பட்டார். இதற்கு முன்பு இவர் இந்திய அரசின் சுகாதாரம் மற்றும் குடும்பநல அமைச்சகத்தின் செயலாளராகவும், இந்திய மருத்துவ ஆராய்ச்சி சபையின் இயக்குனராகவும் பணியாற்றினார்.


</doc>
<doc id="384735" url="https://ta.wikipedia.org/wiki?curid=384735" title="சமந்தா இரத்தினம்">
சமந்தா இரத்தினம்

சமந்தா இரத்தினம் ("Samantha Ratnam", சமந்தா ரட்ணம், பிறப்பு: 1977) ஆத்திரேலிய சமூக சேவையாளரும், அரசியல்வாதியும் ஆவார். இவர் ஆத்திரேலியா, விக்டோரியா மாநில பசுமைக் கட்சியின் தலைவரும் ஆவார். இவர் விக்டோரியா சட்டமன்ற உறுப்பினரும், முன்னாள் மோர்லாந்து நகரசபை முதல்வரும் ஆவார்.

இங்கிலாந்தில் இலங்கைத் தமிழ் பெற்றோருக்கு இரட்டைக் குழந்தைகளில் ஒருவராக 1977 ஆம் ஆண்டில் பிறந்த சமந்தா இலங்கையில் வளர்ந்தார். சமந்தாவின் குடும்பத்தினர் 1983 கறுப்பு யூலை இனக்கலவரத்தில் பாதிக்கப்பட்டு ஐரோப்பா, மற்றும் கனடா சென்று, இறுதியாக ஆத்திரேலியாவில் குடிபுகுந்தனர். இவரது பெற்றோர் யாழ்ப்பாணம், மானிப்பாயைச் சேர்ந்த மேதர் குடும்பத்தைச் சேர்ந்தவர்கள்.

சமந்தா மெல்பேர்ண் பல்கலைக்கழகத்தில் பயின்று இளங்கலைப் பட்டத்தையும், பின்னர் சமூக சேவையில் இளங்கலை சிறப்புப் பட்டத்தையும் பெற்றார். 2015 ஆம் ஆண்டில் அதே பல்கலைக்கழகத்தில் இளைஞர் சமூகவியலில் முனைவர் பட்டம் பெற்றார்.

சமந்தா ரட்ணம் அகதிகள் நலத்திட்டங்களுக்காக பல்வேறு அமைப்புகளில் பணிபுரிந்துள்ளார்.

2012 ஆம் ஆண்டில் மோர்லாந்து நகரசபைக்கான தேர்தலில் சமந்தா பசுமைக் கட்சியில் போட்டியிட்டு வெற்றி பெற்றார். 2016 ஆம் ஆண்டில் நடந்த தேர்தலில் 55% வாக்குகளைப் பெற்று மீண்டும் தெரிவானார்.

2016 ஆம் ஆண்டில் மோர்லாந்து நகரசபைத் தலைவராக நகரசபை உறுப்பினர்களால் தேர்ந்தெடுக்கப்பட்டார்.

பழங்குடிகளை அவமதிக்கும் வகையில் சனவரி 26 ஆத்திரேலியா நாளில் குடியுரிமை வழங்கும் நிகழ்வுகளை நகரசபைகள் நிறுத்தவேண்டும் என்ற கோரிக்கை எழுந்த போது, அதற்கு ஆதரவாக சமந்தா தனது மோர்லாந்து நகரசபையில் தீர்மானம் கொண்டுவந்து நிறைவேற்றினார். 2017 அக்டோபர் 11 இல் தனது நகரசபைப் பதவியைத் துறந்தார்.

2016 ஆம் ஆண்டில் நடைபெற்ற ஆத்திரேலிய நடுவண் தேர்தலில் பசுமைக் கட்சியின் சார்பாக வில்சு தேர்தல் தொகுதியில் சமந்தா போட்டியிட்டார். வில்சு தொகுதியில் பசுமைக் கட்சிக்கு 10% அதிக வாக்குகள் கிடைத்திருந்தாலும், தொழிற் கட்சியைச் சேர்ந்த பீட்டர் காலில் 4.88 % அதிகப்படியான வாக்குகளால் வெற்றி பெற்றார்.

ஆத்திரேலிய விக்டோரியா மாநில பசுமைக் கட்சியின் தலைவர் கெர்க் பார்பர் அரசியலில் இருந்து இளைப்பாறுவதாக அறிவித்ததை அடுத்து, சமந்தா ரட்ணம் அக்கட்சியின் தலைவராக 2017 அக்டோபர் 12 அன்று அறிவிக்கப்பட்டார். விக்டோரியா மாநில சட்டமன்றத்தில் கிரெக் பார்பரின் இடத்திற்கு சமந்தா தேர்ந்தெடுக்கப்பட்டார்.



</doc>
<doc id="384744" url="https://ta.wikipedia.org/wiki?curid=384744" title="வே. இ. பாக்கியநாதன்">
வே. இ. பாக்கியநாதன்

கலாநிதி வே. இ. பாக்கியநாதன் அவர்களின் ஈழத்தின் அறியப்பெற்ற நூலகவியலாளர், கல்வியாளர், எழுத்தாளார். தெகிவளை தொழில்நுட்பக் கல்லூரி உப அதிபராகவும் பணியாற்றியுள்ளார்.



</doc>
<doc id="384751" url="https://ta.wikipedia.org/wiki?curid=384751" title="பன்னாட்டுப் பெண் குழந்தைகள் நாள்">
பன்னாட்டுப் பெண் குழந்தைகள் நாள்

பன்னாட்டுப் பெண் குழந்தைகள் நாள் ("International Day of the Girl Child", "Day of the Girl", "International Day of the Girl") என்பது ஐக்கிய நாடுகள் சபை அறிவித்த ஒரு பன்னாட்டு நினைவு நாள் ஆகும். பெண் குழந்தைகளுக்கான உரிமைகளையும் சுதந்திரத்தையும் பாதுகாக்கப்பட வேண்டிய அவசியத்தை உணர்த்த அக்டோபர் 11 ஆம் நாளை பன்னாட்டு பெண் குழந்தைகள் தினமாக ஐநா 2011 ஆம் ஆண்டில் அறிவித்தது. இந்த நாள் கனடாவினால் தீர்மானிக்கப்பட்டு பிற நாடுகளால் முன்மொழியப்பட்டு உலகமே ஏற்றுக்கொண்டது. இந்நாளில் உலகமெங்கும் பெண் குழந்தைகள் பாதுகாப்பு குறித்தான விழிப்புணர்வு பரப்புரைகள் மேற்கொள்ளப்படுகிறது.

பாலின சமத்துவம், சகல துறைகளிலும் சமத்துவமான வாய்ப்பு, கல்வி உரிமை, பாதுகாப்பு, அங்கீகாரம், வளர்ச்சியை அதிகரித்தல், வன்முறைகளை களைதல் போன்றனவற்றிற்கு சமூகம் ஒத்துழைப்புக் கொடுத்து இந்தப்பெண் குழந்தைகள் நினைத்ததை சாதிக்க உறுதுணையாக நின்று, இவர்கள் பின்னாளில் சாதனைப்பெண்களாக மிளிர வைக்கும் அவசியத்தை நினைவுகூரும் நாள்.

பெண் குழந்தைகள் பிறப்பு என்பது பெற்றோருக்கு ஏற்படும் பொருளாதார சுமை என்கின்ற கருத்தியலை மாற்றியமைக்கவும் இவ்வுலகில் உயிர்கள் ஒவ்வொன்றும் தோன்றவும் சுதந்திரமாய் வாழவும் இயற்கையான உரிமைகள் உள்ளன் என்பதை உணர்த்தவும் இந்நாளில் பல நடவடிக்கைகளை தன்னார்வ அமைப்புகள் மக்கள் நல அரசகள் உலகம் முழுவதும் முன்னெடுக்கப்படுகிறது.




</doc>
<doc id="384752" url="https://ta.wikipedia.org/wiki?curid=384752" title="சாம்பவர்">
சாம்பவர்



</doc>
<doc id="384755" url="https://ta.wikipedia.org/wiki?curid=384755" title="ஐசானியேசுவர சிவன் கோவில்">
ஐசானியேசுவர சிவன் கோவில்

ஐசானியேசுவர சிவன் கோவில், இந்தியாவின் ஒடிசாவின் தலைநகரான புவனேசுவரில் அமைந்துள்ள ஒரு சிவன் கோவில் ஆகும். இது கி.பி. 13ஆம் நூற்றாண்டில் கட்டப்பட்டது. இது புவனேசுவரின் பழைய நகரில் உள்ள மாநகர சபை வைத்தியசாலைக்கு அண்மையில் அமைந்துள்ளது. இக்கோவிலில் மூலவர் கிழக்கு நோக்கியுள்ளார். இங்கு மகா சிவராத்திரி, மகர சங்கராந்தி, ருத்திராபிடேகம், ஜலாபிடேகம் முதலியன முக்கிய விழாக்களாக அமைகின்றன. 

= மேற்கோள்கள் =


</doc>
<doc id="384759" url="https://ta.wikipedia.org/wiki?curid=384759" title="முட்டல் ஏரி">
முட்டல் ஏரி

முட்டல் ஏரி, தமிழ்நாட்டின் சேலம் மாவட்டத்தில் ஆத்தூர் வட்டத்தில் அமைந்துள்ள ஓர் ஏரியாகும்.
ஆத்தூரில் இருந்து, 5 கி.மீ., தொலைவில், கல்லாநத்தம் ஊராட்சி, கல்வராயன்மலை அடிவாரத்தில் முட்டல் கிராமம் உள்ளது. இது முட்டல் மலையிலிருந்து அருவியாக ஒடி பின் ஏரியில் சென்றடைகிறது. இந்நீரின் மூலம் பல ஏக்கர் விவசாய நிலங்கள் பாசனவசதி பெற்கிறது.அங்கு செல்ல, டவுன் பஸ் வசதி உள்ளது. அங்குள்ள முட்டல் ஏரி மற்றும் வனப்பகுதிகளில், புள்ளிமான், காட்டெருமை, காட்டுப்பன்றி, மயில் உள்ளிட்ட வனவிலங்கு, பறவைகள், நீர்வீழ்ச்சிகள் உள்ளன.

2016ல், சுற்றுலா பயணிகள் தங்க, மூங்கில் குடில்கள் கொண்ட தங்கும் விடுதிகள், படகு சவாரி அமைக்கப்பட்டன. முட்டல் ஏரி ஆழப்படுத்தாததால், தற்போது சொட்டு தண்ணீர் கூட இல்லாமல் வறண்டு கிடக்கிறது. சுற்றுலா பயணிகள் வருகை இல்லாததால், மூங்கில் உள்ளிட்ட குடில்கள், படகுகள் பயனற்ற நிலையில் உள்ளது.

அமைவிடம் முட்டல் ஏரி அமைவிடம்


</doc>
<doc id="384777" url="https://ta.wikipedia.org/wiki?curid=384777" title="எம். என். எத்திராஜ்">
எம். என். எத்திராஜ்

எத்திராஜ் வண்ணார் அல்லது எம்.எத்திராஜுலு ("M.Ethirajulu", செப்டம்பர் 19, 1919 – செப்டம்பர் 18, 1970) சலவைத் தொழிலாளர் சங்கத்தில் முக்கிய தலைவராகப் பணியாற்றியவர். வண்ணார் சமூகத்தில் தமிழ்நாடு சட்டமன்ற மேலவைக்குத் தெரிவு செய்யப்பட்ட முதலாவது உறுப்பினர். வண்ணார் சமூகத்தை சுயமரியாதை இயக்கத்துடன் இணைப்பதற்கான முயற்சியில் அவர் மிகவும் மறக்கமுடியாதவராக இருக்கிறார்.

எம்.என்.எத்திராஜ் பரங்கிப்பேட்டை அருகில், மாணிக்கம்-நாவம்மாள் தம்பதியருக்கு மூத்த மகனாக மிகவும் ஏழைக் குடும்பத்தில் பிறந்தார். தங்கள் குடும்ப தொழிலில் ஈடுபடுவதை விரும்பாததால், கல்வி கற்க மிகவும் விருப்பப்பட்டார். அவரது உறவினர் "சாமியார்" என்பவர் அவரைக் கடலூர் அழைத்து வந்து உதவினார். 1937 ஆம் ஆண்டு சென்னை உயர்நிலைப் பள்ளியில் பள்ளிப்படிப்பை முடித்தார்.

அனைத்து இந்திய சலவைத் தொழிலாளர் மாநாடு சென்னையில் கே. காமராஜ் முன்னிலையில் நடைபெற்றது. 1969 ஆம் ஆண்டு டோபி பேரணி நடத்தப்பட்ட போது எத்திராஜ் கைது செய்யப்பட்டார். தமிழ்நாடு காங்கிரஸ் பொதுக்கூட்டத்தில் மேலவைக்கு யாரை அனுப்ப வேண்டும் என்பதில் கடுமையான போட்டி இருந்தது. அப்போது காமராஜ் அவர்களால் எத்திராஜ் தேர்வு செய்யப்பட்டார். தங்கள் சமூகம் தாழ்த்தப்பட்டோர் பட்டியலில் சேர்க்க வேண்டுமென்று, தமிழ்நாடு வந்த இந்திரா காந்திக்கு எதிராக கருப்பு கொடி காட்டப்பட்டது. 1970 ஆம் ஆண்டு தென் ஆற்காடு காங்கிரசு அலுவலகத்தில் காவல்துறை மூலம் எத்திராஜ் தாக்கப்பட்டார். மூன்றாவது முறையாக சட்டசபை உறுப்பினராகும் வாய்ப்பு பெற்றார். அனைத்து இந்திய டோபி சங்கம், தமிழ்நாடு வண்ணார் சங்கம் எனப் பல அமைப்புகளைத் தொடங்கினார். தென் ஆற்காடு பாரத் சேவா சமாஜ் அணி உறுப்பினராகவும் இருந்தார். மிகவும் பிற்படுத்தப்பட்ட மக்களின் குழு உறுப்பினராகவும் இருந்தார். மேலும் "சலவை மணி" இதழ் ஆசிரியராக இருந்தார். அவர் சேர்ந்த சமூகம் கன்னியாகுமரி மற்றும் செங்கோட்டை மாவட்டத்தில் தாழ்த்தப்பட்ட சமுதாயமாக இருந்தது. மற்ற மாவட்டத்தில் மிகவும் பிற்பட்ட சமுதாயமாக இருந்தது. இதை அவர் தமிழக அரசின் பார்வைக்குக் கொண்டு வந்தார். தன்னுடைய சமூகத்தை அனைத்து மாவட்டத்திலும் தாழ்த்தப்பட்டோர் பட்டியிலில் சேர்க்க வற்புறுத்தினர். மாநில அளவில் சமுதாய மாநாடுகளை அமைத்து அரசின் பார்வைக்கு அவர் சார்ந்த சமூகத்தின் நிலைமையை திரும்ப பார்க்க செய்தார். சலவை சோடா மிக குறைந்த விலையில் கிடைக்க மத்திய அரசை தொடர்புகொண்டு பெற்றுத்தந்தார்.

மூன்றாவது முறையாக சட்டப்பேரவை உறுப்பினராக இருக்கும் போது உடல் நிலை சரியில்லாமல் அவதிப்பட்டார். 1970 ஆம் ஆண்டு மாரடைப்பு மூலம் அவர் உயிர் பிரிந்தது. அவரது மறைவிற்கு காமராசர், மு. கருணாநிதி உட்பட பல அரசியல் தலைவர்கள் கலந்து கொண்டனர். அஞ்சலிக் கூட்டம் நடைபெற்றது. காங்கிரஸ் கட்சியின் மூத்த தலைவர் ஜி. கே. மூப்பனார் சென்னை திருவெற்றியூரில் அவருடைய சிலையைத் திறந்து வைத்தார்.


</doc>
<doc id="384780" url="https://ta.wikipedia.org/wiki?curid=384780" title="இந்திய வாசனைத் திரவியங்கள்">
இந்திய வாசனைத் திரவியங்கள்

வாசனைத் திரவியங்கள், இந்த்யா மற்றும் பிற ஆசிய நாடுகளில், 2000 கி.மு முதலே பயண்படுத்தியதாக குறிப்புகள் உள்ளன. . இதற்கு உதாரணமாக இராமாயணத்தில், கிராம்பும், லவங்க பட்டையும் பயன்படுத்தியதாக குறிப்பிட்டுள்ளது. 

இந்தியாவில், இந்த வாசனைத் திரவியங்கள் பல் உணவுகளில் பல காரணங்களுக்காக பயன்படுத்தப்படும். சுவையான குழம்பு வகைகள் முதல் இனிப்பு வகைகள் வரை இவை பயன்படுத்தப் படுகிறது. இவை முழுமையாகவோ, பொடியாகவோ, வருத்ததாகவோ அல்லது வெட்டியதாகவோ உணவுகளில் சேர்க்கப்படுகிறது. சில சம்யங்களில் உணவின் பரிமாற்றத் தோற்றத்தை மேம்படுத்தும் அழகு பொருளாகவும், பல சமயங்களில் உணவுடன் கலந்த மருந்தாகவும் உபயோகப்படுத்தப் படுகிறது. 

இந்திய நாட்டில் பயன்படுத்தப்படும் வாசனைத் திரவியங்களின் பட்டியல் கீழே 


</doc>
<doc id="384784" url="https://ta.wikipedia.org/wiki?curid=384784" title="கௌசல்யா ஹார்ட்">
கௌசல்யா ஹார்ட்

கௌசல்யா ஹார்ட் யுசி பெர்க்லி பல்கலைக்கழகத்தைச் சேர்ந்த ஒரு தமிழறிஞர் ஆவார். இவர் சங்கத் தமிழ் இலக்கியங்களை ஆங்கிலத்தில் மொழிபெயர்த்தமைக்காகவும், பல தமிழ் பாடநூல்களை எழுதியுள்ளமைக்காகவும் நன்கு அறியப்படுகிறார். 

கௌசல்யா ஹார்ட் தமிழ்நாட்டின் மதுரையில் 1930-ல் பிறந்தார். தன்னுடைய முதுகலைப் படிப்பை அண்ணாமலைப் பல்கலைக்கழகத்தில் 1962-ல் முடித்த இவர் அயல் நாட்டைச் சேர்ந்த மற்றொரு தமிழ் அறிஞரான ஜார்ஜ் எல். ஹார்ட்(George L. Hart) என்பவரை மணம்புரிந்தார்..

இவர் எழுதிய 'தொடங்குனர்களுக்கான தமிழ்' எனப் பொருள்படும் 'Tamil for Beginners' என்கிற பாடபுத்தகம் பல பல்கலைக் கழகங்களில் பரவலாகப் பயன்படுத்தப்படுகிறது. மேலும் இவர் பல தமிழ் நாடகங்களையும் இயற்றியுள்ளார். இவர் தமிழ் இலக்கியம், குறிப்பாக தமிழ் இராமாயணம் மற்றும் முற்கால கிறித்தவ இலக்கியக் கூறுகள் ஆகிய தலைப்புகளில் பல ஆய்வுத்தாள்களும் இயற்றியுள்ளார்.



</doc>
<doc id="384791" url="https://ta.wikipedia.org/wiki?curid=384791" title="தில்லிப் பெரும் புகைமூட்டம்">
தில்லிப் பெரும் புகைமூட்டம்

தில்லிப் பெரும் புகை மூட்டம் (Smog in Delhi) என்பது 2016-ஆம் ஆண்டு நவம்பர்த் திங்கள் ஒன்றாம் தேதியில் இருந்து ஒன்பதாம் தேதி வரை காற்று மாசுபாட்டின் காரணமாக தில்லியிலும் அதன் சுற்றுப்பகுதிகளிலும் ஏற்பட்ட புகைமூட்டத்தைக் குறிக்கும் . இச்சமயத்தில் காற்று மாசுபாடானது PM2.5 மற்றும் PM10 போன்ற அதிகப்படியான அளவுகளில் இருந்தன . 1999-ஆம் ஆண்டில் இருந்து எடுக்கப்பட்ட அளவீடுகளில் இதுவே அதிகமான மாசுபாடு ஆகும் .

இந்தப் பெரும் புகை மூட்டத்தினால் பொதுப் போக்குவரத்து அதிகமாகப் பாதிக்கப்பட்டது. குறிப்பாக இரும்புவழிப் போக்குவரத்து, விமானப் போக்குவரத்து ஆகியவற்றை இயக்குவதில் இடையூறுகள் ஏற்பட்டன.

தற்போதுவரை எடுக்கப்பட்ட ஆய்வுகளின் முடிவின் மூலம் குளிர்மையான காலநிலையாலும், காற்றின் மந்தநிலையினாலும் இதற்கான வாய்ப்பு ஏற்பட்டிருக்கலாம் எனக் கருதப்படுகிறது. மேலும் அரிதாள் கட்டையை எரித்தல், குப்பைகளை எரித்தல் , சாலை மாசு, தொழிற்சாலைக் கழிவுகள், வண்டிப் புகை, மின் உற்பத்தி நிலையம் போன்றவைகள் தான் தில்லியில் ஏற்பட்ட பெரும் புகை மூட்டத்திற்கு காரணமாகப் பார்க்கப்படுகிறது. 

காற்று மாசுபாடானது PM2.5 மற்றும் PM10 போன்ற அதிகப்படியான அளவுகளில் இருந்தன.

இந்தச் சமயத்தில் புது தில்லியின் வெப்பநிலையானது 15 முதல் 29 டிகிரி செல்சியசாக இருந்தது. (~66 டிகிரி பாரன்ஃகைட்)

புது தில்லி அரசு, ஒவ்வாமை, ஈழை நோய், கண் எரிச்சல், ஈழை நோய் போன்ற நோய்களுக்கான சுகாதார ஆலோசனைகளை வழங்கியது. 

காற்றில் அதிக அளவு மாசு கலந்திருப்பது கண்டறியப்பட்டதனால் மத்திய அரசினால் ,சுகாதார அவசரகாலம் அறிவிக்கப்பட்டது. அன்றைய தினம்பள்ளிக்கூடங்கள் , கல்லூரிகள், மத்திய மற்றும் மாநில அரசு அலுவலகங்களுக்கு விடுமுறை அறிவிக்கப்பட்டது. 

பெரும் புகைமூட்டச் சமயத்தில் தான் இலங்கைத் துடுப்பாட்ட அணியின் இந்தியச் சுற்றுப் பயணம் 2017-2018 முன்றாவது துடுப்பாட்டப் பொட்டியின் இரண்டாவது நாள் போட்டி புது தில்லியில் நடந்து கொன்டிருந்தது. அப்போது இலங்கை வீரர்கள் விளையாடுவதை நிறுத்திவிட்டு முகமூடி அணிந்தனர். அந்த அணியைச் சேர்ந்த லகிரு கமேஜ் தன்னால் இயல்பாக சுவாசிக்க முடியவில்லை எனத் தெரிவித்தார்.இலங்டை அணியின் பயிற்சியாளரான நிக் போதாஸ் , புது தில்லி மைதானத்தின் கடுமையான மாசு காரணமாக சுரங்கா லக்மலுக்கு கடுமையான வாந்தி ஏற்பட்டதாகத் தெரிவித்தார். பின் இந்த ஆட்டமானது 12.32 முதல் 12.49 வரை நிறுத்தப்பட்டது.

புதுதில்லியின் முதலமைச்சராக இருந்த அரவிந்த் கெஜ்ரிவால் பின்வரும் அறிவுத்தல்களை வழங்கினார்.

புகைமூட்டத்தைக் குறைக்க பின்வரும் தற்காலிக நடவடிக்கைகளை தில்லி அரசு மேற்கொன்டது. தில்லியில் உள்ள அரசு, அரசு உதவிபெறும், தனியார் பள்ளிகள் அனைத்திற்கும் அடுத்த முன்று நாட்கள் விடுமுறை தினமாக அறிவிக்கப்பட்டது. சுகாதாரத்துறை அமைச்சரகம் இலைகள் எரிக்கப்படுவதைக் கண்காணிப்பதற்காக செயலி ஒன்றை அறிமுகம் செய்தது. சாலைகளில் உள்ள மாசுகளை நீக்கும் பணியானது நவம்பர் 10 முதல் துவங்கத் திட்டமிடப்பட்டது. அனைத்து சாலைகளிலும் வரும் நாட்களில் நீர் தெளிக்கப்படும் எனத் தெரிவிக்கப்பட்டது. பொதுமக்கள் இயன்றவரை வெளியில் செல்வதைத் தவிர்க்க அறிவுறுத்தப்பட்டனர். நிலக்கரியை எரிபொருளாகக் கொண்டு இயங்கும் பதர்பூர் அனல்மின் நிலையம் தற்காலிகமாக நிறுத்தி வைக்கப்பட்டது. பட்டாசு விற்பனை தில்லியில் தடை செய்யப்பட்டது. சாலைகளில் நீர் தெளிக்கும் பணி நடைபெற்றது. கட்டிடங்கள் கட்டுவதும் இடிப்பதும் தற்காலிகமாகத் தடை செய்யப்பட்டது.


</doc>
<doc id="384804" url="https://ta.wikipedia.org/wiki?curid=384804" title="கே. எல். வி. வசந்தா">
கே. எல். வி. வசந்தா

கே. எல். வி. வசந்தா (1923 - 2008) என்பவர் தமிழகத் திரைப்பட நடிகையாவார். இவர் 17 திரைப்படங்களில் நடித்துள்ளார்.

இவர் 1923 ஆம் ஆண்டு குன்றத்தூரில் பிறந்தவர். இவர் சிறு வயதிலேயே வாய்ப்பாட்டு, நடனம் ஆகியவற்றைக் கற்றுத் தேர்ந்தார். பிற்காலத்தில் நடிகையானபோது தனது வேடங்களுக்கான பாடல்களை அவரே சொந்தமாக பாடி நடித்தார். இவர் 1934 இல் பவளக்கொடி படத்தில் சிறு கதாபாத்திரத்தில் அறிமுகமாகி, 1939-ல் வெளியாகிய வெற்றிப்படமான ரம்பையின் காதல் படத்தின் கதாநாயகியாகப் புகழ்பெற்றார்.


</doc>
<doc id="384810" url="https://ta.wikipedia.org/wiki?curid=384810" title="ஒட்டலிவிளை">
ஒட்டலிவிளை

ஒட்டலிவிளை எனும் ஊர் கன்னியாகுமரி மாவட்டத்தில் கல்குளம் தாலுகாவை சார்ந்த பகுதி ஆகும். செங்கோடி, கூடன்விளாகம், முதலாறு ஆகியவை அருகில் உள்ள ஊர்களாகும்.
" ஒட்டல் " என்பதற்கு 'குளம்' என்பது அர்த்தமாகும். இவ்வூர் குளத்தங்கரையை ஒட்டி உருவானதால் இப்பெயர் பெற்றது.

இவ்வூர் மக்கள் அனைவரும் கிறிஸ்தவ சாம்பவர் சமூகத்தை சார்ந்தவர்கள்.
ஊர் நடுவே இரட்சணிய சேனை ஆலயம் அமைந்துள்ளது.
இவ்வூரில் தோராயமாக 500 பேர் வசித்து வருகிறார்கள்.

</doc>
<doc id="384811" url="https://ta.wikipedia.org/wiki?curid=384811" title="மதுரா சிங்கத் தூண்">
மதுரா சிங்கத் தூண்

மதுரா சிங்கத் தூண் (Mathura lion capital), கிபி முதல் நூற்றாண்டின் துவக்க காலத்தில், பரத கண்டத்தின் மதுரா பகுதிகளை ஆண்ட இந்தோ சிதிய மன்னர்கள் நிறுவிய இந்த மணற்கல் சிங்கத் தூணை, தற்கால இந்தியாவின் உத்தரப் பிரதேச மாநிலத்தின் மதுரா நகரத்தில் 1869ம் ஆண்டில் கண்டு பிடிக்கப்பட்டது. இச்சிங்கத்தூணில் பிராகிருதத்தின் கரோஷ்டி எழுத்துமுறையில் கல்வெட்டுக் குறிப்புகள் உள்ளது. 

இந்தோ சிதிய மன்னர் முகி என்பவரின் நினைவாக இச்சிங்கத் தூண் நிறுவப்பட்டதாகும். இச்சிங்கத் தூணில் இந்தோ சிதிய மன்னர்களின் வழித்தோன்றல்களின் பெயர்கள் குறிப்பிடப்பட்டுள்ளது. 

இச்சிங்க தூணில் உள்ள கல்வெட்டுக் குறிப்புகள், மகாசம்ஹிகா புத்தப் பிரிவை எதிர்க்கும் சர்வாஸ்திவாத பௌத்தத்தை இந்தோ சிதிய மன்னர்கள் ஆதரித்தாக குறிப்பிடுகிறது. தற்போது இச்சிங்கத் தூண் பிரித்தானிய அருங்காட்சியகத்தில் உள்ளது.




</doc>
<doc id="384813" url="https://ta.wikipedia.org/wiki?curid=384813" title="அமிர்தவர்சினி படிக்கிணறு">
அமிர்தவர்சினி படிக்கிணறு

Amritavarshini Vav 
அமிர்தவர்சினி படிக்கிணறு (Amritavarshini Vav or Panchkuva Stepwell or Katkhuni Vav), இந்தியாவின் குஜராத் மாநிலத்தின் அகமதாபாத் நகரத்தில் உள்ள படிக்கிணறாகும். இது பாதுகாக்கபப்ட்ட சின்னங்களில் ஒன்றாக உள்ளது. 

அமிர்தவர்சினி படிக்கிணறு, குஜராத் ஆளுநரின் தலைமை அமைச்சராக இருந்த "இரகுநாத் தாஸ்" என்பவரால் கிபி 1723ல் கட்டி முடிக்கப்பட்டது.

இந்து மற்றும் இசுலாமியக் கட்டிடக்கலைகளுடன் கலந்து கட்டப்பட்ட இந்த படிக்கிணறு, ஆங்கில எழுத்தான "எல்" வடிவத்தில் நிறுவப்பட்டதாகும். 50 அடி ஆழம் கொண்ட இந்த படிக்கிணறு, மூன்று தளங்களுடன் கூடியது. இக்கிணறு 2004ல் சீரமைக்கப்பட்டது. 


 


</doc>
<doc id="384814" url="https://ta.wikipedia.org/wiki?curid=384814" title="தலைநகரம் சண்டிகர் கட்டிட வளாகம்">
தலைநகரம் சண்டிகர் கட்டிட வளாகம்

தலைநகரம் சண்டிகர் கட்டிட வளாகம் (Chandigarh Capitol Complex), இந்தியாவின் பஞ்சாப் மற்றும் அரியானா மாநிலங்களின் தலைநகரான சண்டிகர் நகரத்தின் செக்டார் ஒன்றில் அமைந்த அரசுக் கட்டிடங்களின் வளாகம் ஆகும். இவ்வளாகம், கட்டிடக்கலை அறிஞரான லெ கொபூசியே என்பவரால் 1953ல் வடிவமைக்கப்பட்டது. இக்கட்டிட வளாகம், 2016ல் யுனெஸ்கோ நிறுவனம் உலகப் பாரம்பரியக் களங்களில் ஒன்றாக அறிவித்துள்ளது. 

நூறு ஏக்கர் பரப்பளவில் கட்டப்பட்ட அரசுக் கட்டிட வளாகம், சட்டமன்ற அரண்மனை, செயலகக் கட்டிடம் மற்றும், பஞ்சாப் மற்றும் அரியானா உயர் நீதிமன்றம், திறந்த கை நினைவுச்சின்னம் மற்றும் ஒரு ஏரியும் கொண்டதாகும்.


</doc>
<doc id="384830" url="https://ta.wikipedia.org/wiki?curid=384830" title="மன்னர் அளகைக்கோன்">
மன்னர் அளகைக்கோன்

இலங்கையின் ஒரு பகுதியை ஆண்ட தமிழ் மன்னன் அளகைக்கோன், தமிழ்நாட்டில் கோனார்கள் அதிகமாக வாழ்ந்த தஞ்சாவூரில் 700 ஆண்டுகளுக்கு முன் வாழ்ந்த தமிழனான அளகைக்கோன் என்பவர் இலங்கை சென்று மூன்றாம் விக்கிரமவாகு என்ற மன்னரிடம் மந்திரியாக இருந்து, தனது வீரத்தால் கொஞ்சம் கொஞ்சமாக முன்னேறி கம்பனை என்ற இடத்தில் ஐவர் கோட்டையை கட்டி அப்பகுதியை ஆண்டது மட்டுமல்லாது இலங்கையின் சக்கரவர்த்தியாகவும் உயர்ந்தார்.

கி.பி.1344-ல் இலங்கை வந்த இபின்பட்டுடோ என்ற யாத்திரிகர் தன் பயண நூலில் அளகைக்கோன் பற்றி குறிப்பிட்டுள்ளார்.


</doc>
<doc id="384840" url="https://ta.wikipedia.org/wiki?curid=384840" title="புரோகுராட்டி">
புரோகுராட்டி

புரோகுராட்டி (Procuratie) (இத்தாலியம், "procuracies") என்பது வெனிசு நகரின் செயின்ட் மார்க்ஸ் சதுக்கத்தில் முன்று இணைப்புகள் கொண்ட ஒரு கட்டடம் ஆகும். இவை செயின்ட் மார்க்கின் கடிகார கோபுரத்துடன் இணைக்கப்பட்டவை. இது வரலாற்றுச் சிறப்புமிக்க கட்டிட கட்டுமானப் பாணியின் வடிவம் ஆகும். இந்த கட்டடத் தன் இறுதி வடிவை நெப்போலியனின் ஆக்கிரமிப்பின்போது பெற்றது. இந்தக் கட்டிடம், வெனிஸ் நகரின் மிக நீளமான (500 அடி) கட்டிடம் என்ற பெயரைப் பெற்றது. 

இதன் சதுர வளாகத்தின் வடக்குப் பகுதியில் உள்ள புர்காரிட்டி வெக்கீச்சின் கட்டிடமே பழமையானது. இது பன்னிரெண்டாவது நூற்றாண்டில் இரண்டு மாடி அமைப்பாக கட்டப்பட்டது. சான் மார்கோவின் சாரார் பகுதியானது அலுவலகங்கள் மற்றும் குடியிருப்புகள் ஆகியவற்றைக் கொண்டது. இவை பதினாறாம் நூற்றாண்டில் தீக்கிரையான பிறகு கோடூசியின் மூன்று மாடி வடிவமைப்பானது அதன் கோதிக் கட்டிடக்கலையின் பாரம்பரியம் மீட்கப்பட்டது.

சதுக்கத்தின் தெற்குப் பக்கத்தில், புரோக்கரிடி நியூவ் கட்டடப் பணிகள் 1586 ஆம் ஆண்டில் வின்சென்சோ ஸ்கமோசியால் மிகவும் தீவிரமாக செந்நெறிக்காலக் கட்டிடக்கலை பாணியில் தொடங்கியது, இதன் பணிகள் 1640 ஆம் ஆண்டில் லொங்கெனாவால் நிறைவு செய்யப்பட்டது. இது அலுவலகங்களுக்கு அதிக இடம் ஒதுக்கும் வகையில் வடிவமைக்கப்பட்டுள்ளது.

இரு கட்டிடங்களும் முதலில் சதுக்கத்தின் மேற்குப் பகுதியில் சிறகுகளைக் கொண்டிருந்தன, அவை சிறிய தேவாலயத்தால் மட்டுமே பிரிக்கப்பட்டிருந்தன. சுமார் 1810 ஆம் ஆண்டில், சிறகுகள் மற்றும் தேவாலயம் போன்றவை இடிக்கப்பட்டு மூன்றாம் கட்டமாக நெப்போலியோனிக் விங் ஆப் தி புரோக்கரேடிஸ் கட்டப்பட்டது. இது ஒரு நியோகிளாசிக்கல் முறையில் குசீப் மரியா சோலி என்பரால் வடிவமைக்கப்பட்டது.

இக்கட்டடம் சுமார் 500 ஆண்டுகளாக இத்தாலிய அரச குடும்பத்தினர், அரசியல்வாதிகள் ஆகியோரின் கட்டுப்பாட்டில் இருந்தது. இந்நிலையில் கட்டிடத்தை புனரமைத்து பொதுமக்கள் பார்ப்பதற்கு அனுமதிக்க இத்தாலிய அரசு முடிவெடுத்துள்ளது. இதன் புணரமைப்புப் பணிகளை 2020 ஆம் ஆண்டுக்குள் முடிந்து, பொது மக்களின் பார்வைக்குத் திறக்கப்படும் என்று எதிர்பார்க்கப்படுகிறது. இனி இந்தக் கட்டிடம், கலை நிகழ்ச்சிகள், ஓவியக் காட்சிகள், கருத்தரங்குகள், அரசு நலத் திட்டங்களுக்காகப் பயன்படவிருக்கிறது. இதற்காக பிரிட்த்தானியக் கட்டிடக் கலைஞர் சர் டேவிட் சிப்பர்ஃபீல்ட், இந்தக் கட்டிடத்தைப் புனரமைக்க உள்ளார்.


</doc>
<doc id="384843" url="https://ta.wikipedia.org/wiki?curid=384843" title="சுபர்சுவநாதர்">
சுபர்சுவநாதர்

சுபர்சுவநாதர் (Suparśvanātha) (, சமண சமயத்தின் 7வது தீர்த்தங்கரர் ஆவார். மன்னர் பிரதிஸ்தருக்கும், இராணி பிரிதிவிக்கும் வாரணாசியில் பிறந்தவர். சுபர்சுவநாதர் கர்மத் தளைகளிலிருந்து விடுபட்டு, ஞானம் அடைந்து, 20 லட்சம் பூர்வ ஆண்டுகள் வாழ்ந்து, இறுதியாக ஜார்க்கண்ட் மாநிலத்தின் சிகார்ஜியில் முக்தி அடைந்தார். 




</doc>
<doc id="384844" url="https://ta.wikipedia.org/wiki?curid=384844" title="காசினிக்கீரை">
காசினிக்கீரை

இக்கீரைக்கு குளிர்ச்சியான தட்பவெப்பநிலை அவசியமாகும். மலைப்பிரதேசம்,குளிர்ச்சி பகுதிகளான கொடைக்கானல், ஏற்காடு, சேர்வராயன் மலைப்பகுதிகளில் அதிகமாகப் பயிரிடப்படுகின்றது.மேலும் நல்ல குளிர்ச்சியான தோப்புப் பகுதிகளிலும் இக்கீரையை பயிரிடலாம். காசினிக்கீரையின் தாவரவியல் பெயர் 'சிக்கோரியம் இன்டிபஸ்' [Chicorium intybus] என்பதாகும். காபி பொடியில் கலக்கப்படும் சிக்கரி இச்செடியில் இருந்து தான் எடுக்கப்படுகிறது.

மருத்துவப் பயன்கள்:


</doc>
<doc id="384848" url="https://ta.wikipedia.org/wiki?curid=384848" title="குமுட்டி">
குமுட்டி

இது தரையில் படர்ந்து வளரும் கொடித்தாவரமாகும். இது பெரும்பாலும் நெல் வயல்களில் கோடை அறுவடைக்குப்பின் செழித்து வளரும். இதன் காய் கோவைக்காயைப் போல இருக்கும். இதன் கீரையை செடி பூப்பதற்கு முன் பறித்து சமைக்க வேண்டும்.

குமட்டிக்காய் வத்தல்:

இதன் காயை சிறுசிறு துண்டுகளாக வெட்டி, உப்பும் மோரும் கலந்த கலவையில் ஊற வைத்துப்பின் வெயிலில் உலர்த்தி வத்தல் செய்யலாம். இதனை எண்ணெயில் பொரித்து எடுக்க சுவையாக இருக்கும்.

</doc>
<doc id="384850" url="https://ta.wikipedia.org/wiki?curid=384850" title="கோவைக்கீரை">
கோவைக்கீரை

இது மருத்துவப் பயன்பாடுடைய தாவரமாகும். இக் கொடித் தாவரம் பற்றைக் காடுகள், வேலிகளில் வளர்கிறது. இதன் இலையின் பிளவு அமைப்பைக் கொண்டு மூவிரல் கோவை, ஐவிரல் கோவை என்ற பிரிவுகள் உண்டு. இதன் பூ வெள்ளை நிறமானதாகும். இலை, காய், தண்டு, வேர் என எல்லாப் பாகங்களும் மருத்துவ குணமுடையனவாகும். இலைக்கஞ்சியில் இதன் இலை சேர்க்கப்படுவதுண்டு

கோவையைப் பற்றி தெரியாதவர்கள் இருக்க முடியாது. வேலிகள், தோட்டங்கள், காடுகளில் இந்த கொடி படர்ந்து காணப்படும். இதன் பழங்களை சாப்பிட பறவையினங்கள் பறந்தோடிவரும்.

இதன் பழங்கள் இனிப்பு, புளிப்பு, கசப்பு தன்மை கொண்டது. கோவையின் நிறத்தையும், வடிவத்தையும் கொண்டு மூவிரல் கோவை, ஐவிரல் கோவை, நாமக்கோவை, கருங்கோவை என பலவகையாகப் பிரிக்கின்றனர்.

இதன் இலை, காய், வற்றல், தண்டு, கிழங்கு அனைத்தும் மருத்துவப் பயன் கொண்டவை. இதனை தொண்டைக்கொடி என அழைக்கின்றனர். மேலும் அப்பைக் கோவை, ராமக் கோவை என இருவகைகள் உள்ளன.

"கண்ணுங் குளிர்ச்சிபெறுங் காசமொடு வாயுவறும்

புண்ணுஞ் சிரங்கும் புரண்டேகும்-நண்ணுடலும்

மீதிலார் வெப்பகலும் வீழாநீர்க் கட்டேருங்

கோதிலாக் கோவையிலைக்கு"

கண் நோய் குணமாக:

கண்கள் ஐம்புலன்களில் முதன்மையானது. கண்களால்தான் புறத்தோற்றங்களை காணவும் ரசிக்கவும் முடியும். உடலில் எந்தவகையான பாதிப்பு ஏற்பட்டாலும் கண்கள் முதலில் பாதிக்கப்படும். இன்றைய கம்ப்யூட்டர் யுகத்தில் கண்களுக்குத்தான் அதிக வேலை பளு. இதனால் கண் நரம்புகள் பாதிக்கப்படுகின்றன.

இதற்கு கோவை இலையை நிழலில் உலர்த்தி பொடியாக்கி, கஷாயம் செய்து தினமும் காலையில் அருந்தி வந்தால் கண் சம்பந்தப்பட்ட நோய்கள் வராமல் தடுக்கும். மேலும் கண் நரம்புகள் பலப்படும்.

தோல் கிருமிகள் நீங்க:

தோலில் ஏற்படும் சொறி, சிரங்கு இவற்றைக் குணப்படுத்தவும், தோலில் ஏற்படும் அலர்ஜியைத் தடுக்கவும் கோவை இலை பயன்படுகிறது.

கோவை இலை, மஞ்சள் தூள், சிறியா நங்கை, வேப்பிலை இவைகளை சம அளவு எடுத்து ஒன்றாக சேர்த்து அரைத்து சிறிது நீர் கலந்து மண்சட்டியில் விட்டு நன்றாக காய்ச்சி ஆறியபின் உடலெங்கும் பூசி ஊறவைத்து பின் குளித்து வந்தால் சொறி சிரங்கு குணமாகும்.

இரத்தம் சுத்தமடைய:

காற்று, நீர், இவற்றின் மாசடைந்த தன்மையாலும் இன்றைய அவசர உணவு (பாஸ்ட்புட்)களாலும் உடலுக்குத் தேவையான சத்துக்கள் கிடைப்பதில்லை. இதனால் இரத்தத்தில் இரும்புச் சத்து குறைபாடு ஏற்படுகிறது. மேலும் பித்த அதிகரிப்பு காரணமாக இரத்தம் அசுத்தமடைகிறது. இதனால் சிறுநீரக கோளாறு ஏற்படுகிறது. இரத்த சோகை மற்றும் இரத்தம் சம்பந்தப்பட்ட அனைத்து நோய்களும் உருவாகிறது.

இவர்கள் கோவை இலையை நிழலில் உலர்த்தி பொடி செய்து வைத்துக்கொண்டு தினமும் 1 ஸ்பூன் அளவு தேனில் கலந்தோ அல்லது கஷாயமாகக் காய்ச்சியோ அருந்தி வந்தால் இரத்தம் சுத்தமடைவதுடன் உடலும் புத்துணர்வு பெறும்.

உடல் சூடு சமநிலையிலிருக்க:

தற்போது கோடைக் காலம் முடிந்து தென்மேற்கு பருவமழை பெய்துள்ளது. இதனால் சுற்றுப்புறத்தில் ஏற்படும் மாற்றங்களால் உடலின் தட்ப வெப்ப நிலையும் மாறுபடுகிறது. இதனால் உடலுக்கு பல பாதிப்புகள் உருவாகிறது. இதற்கு கோவையிலை கசாயம் செய்து அருந்தி வந்தால் உடல் வெப்பம் சீராக இருக்கும். கண்கள் குளிர்ச்சிபெறும் .

வியர்க்குரு ஏற்படாமல் தடுக்க:

சிலருக்கு வியர்வை வெளியேறாமல் வியர்க்குருகளாக நீர்கோர்த்துக்கொள்ளும். இவை சில சமயங்களில் வேனல் கட்டிகளாக மாறவும் வாய்ப்புள்ளது. இவர்கள் கோவை இலையை அரைத்து உடலெங்கும் பூசி குளித்து வந்தால் வியர்குரு வராமல் தடுக்கலாம்.

தாது புஷ்டியாக:

இன்றைய மன அழுத்த பிரச்சனையால் சிலர் தாதுவை இழந்துவிடுகின்றனர். இதனால் இவர்கள் மண வாழ்க்கைக்கு செல்ல பயங்கொள்கின்றனர். மேலும் சிலரோ இதை மறைத்து திருமணம் செய்து பின்னாளில் மணவாழ்க்கை கசந்து விவாகரத்து கோரி நிற்கின்றனர். இப்பிரச்சனை தீர கோவையிலையை நிழலில் உலர்த்தி பொடி செய்து தேன் கலந்து ஒரு மண்டலம் உண்டுவந்தால் இழந்த தாதுவை மீண்டும் பெறலாம். இவர்கள் மருத்துவரின் ஆலோசனை பெறுவது மிகவும் அவசியமாகும்.

இதர மருத்துவ பலன்கள் :

</doc>
<doc id="384854" url="https://ta.wikipedia.org/wiki?curid=384854" title="முள்ளங்கிக்கீரை">
முள்ளங்கிக்கீரை

நலம் தரும் முள்ளங்கிக்கீரை:






</doc>
<doc id="384857" url="https://ta.wikipedia.org/wiki?curid=384857" title="பருப்புக்கீரை">
பருப்புக்கீரை

தாவரவியல் பெயர் : Chenopodium album L.

குடும்பம் : Chenopodiaceae

ஆங்கிலம் : Lamb’s quarters 

வளரிடம் : 

இந்தியாவில் இயற்கையாக வளர்கிறது. இதன் இலைகள் மற்றும் விதைகளுக்காக 4250 மீ உயரம் வரை உள்ள இடங்களில் வளர்க்கப்படுகிறது. தான்ய பயிர் மற்றும் கீரை வகையாக மேற்கு இமாலய பகுதிகளில் பயிரிடப்படுகிறது.

வளரியல்பு : 

மணமற்ற குறுஞ்செடி, 30-90 செ.மீ உயரம் வளரக்கூடியது. இலைகள் நீண்ட காம்புடையவை. மடல் மெல்லியது. மலர்கள் இருபாலின. கணுக்களில் நெறுங்கியவை, விதைகள் பக்க வளர்ச்சியுடையவை.

மருத்துவப் பயன்கள் :
என்ன இருக்கிறது?  (100 கிராம் அளவில்)


</doc>
<doc id="384860" url="https://ta.wikipedia.org/wiki?curid=384860" title="2017 பிஃபா 17 உலகக்கோப்பை அணிகள்">
2017 பிஃபா 17 உலகக்கோப்பை அணிகள்

2017 பிஃபா 17 வயதுக்கு உட்பட்டோருக்கான உலகக்கோப்பையில் பங்குபெறும் அணிகளுக்காக விளையாடும் வீரர்களின் பட்டியல் கீழே கொடுக்கப்பட்டுள்ளது. ஒவ்வொரு அணியும் கீழ் உள்ள விதிகளைக் கண்டிப்பாகக் கடைபிடிக்க வேண்டும். 

தலைமைப் பயிற்சியாளர்: லூயீஸ் நார்டன் டி மாடோஸ் 

தலைமை பயிற்ச்சியாளர்: ஜான் ஹாக்வொர்த் 

கொலம்பியா தனது அணியில் விளையாடும் வீரர்களின் அதிகாரப்பூர்வ பட்டியலை 15 செப்டம்பர் 2017 அன்று வெளியிட்டது.

தலைமை பயிற்ச்சியாளர்: ஒர்லான்டோ ரெஸ்டோரபா

தனது அணியில் விளையாடும் வீரர்களின் அதிகாரப்பூர்வ பட்டியலை 15 செப்டம்பர் 2017 அன்று வெளியிட்டது.

தலைமை பயிற்ச்சியாளர்: 


</doc>
<doc id="384869" url="https://ta.wikipedia.org/wiki?curid=384869" title="ரோஜர் மூர்">
ரோஜர் மூர்

சர் ரோஜர் மூர் ("Sir Roger Moore", 14 அக்டோபர் 1927 – 23 மே 2017) ஆங்கிலேய நடிகர் ஆவார். இவர் பிரித்தானிய இரகசிய முகவர் யேம்சு பாண்ட் பற்றிய திரைப்படங்களில் யேம்சு பாண்டாக 1973 முதல் 1985 வரை ஏழு திரைப்படங்களில் நடித்துள்ளார். 1991 இல் இவர் யுனிசெப் நல்லெண்ணத் தூதராக நியமிக்கப்பட்டார். 2003 இல் இவருக்கு எலபெத் மகாராணி சர் பட்டம் வழங்கிக் கௌரவித்தார்.

ரோஜர் மூர் 1927 அக்டோபர் 14 ம் தேதி லண்டனில் உள்ள லம்பேத்தின் லண்டன் பெருநகரத்தின் ஒரு பகுதியான ஸ்டாக்வெல்லில் பிறந்தார். இவரது தாயார் கொல்கத்தாவில் ஓர் ஆங்கிலேயக் குடும்பத்தில் பிறந்தவர். தந்தை ஜார்ஜ் ஆல்பிரட் மூர், ஒரு காவல்துறை அதிகாரி. பாட்டர்சீ இலக்கணப் பள்ளியிலும், கோர்ன்வால் லான்செசுடன் கல்லூரியிலும், பின்னர் அமெர்சாம் சாலமோர் இலக்கணப் பள்ளியிலும் கல்வி கற்றார். பின்னர் அவர் துர்ஹாம் பல்கலைக் கழகத்தின் வெனரபிள் பெடீ கல்லூரிக்குச் சென்றார், ஆனால் பட்டம் பெறவில்லை . 

ராயல் அகாடமி ஆஃப் டிராமாடிக் ஆர்ட்டில் இரண்டு கோர்ஸ் படித்துக்கொண்டிருந்தார், இதற்கு உதவியவர் இயக்குனர் பிரையன் டெஸ்மோண்ட் ஹர்ஸ்ட் . அத்துடன் சிறுசிறு பாத்திரங்களிலும் தோன்றினார் .அப்போது ஜேம்ஸ் பாண்ட் படங்களில் மனிபென்னி யாக வரும் லோயிஸ் மாஸ்வ்ல் இவருடன் படித்தார் 

18 வயதில், இரண்டாம் உலகப் போர் முடிவுக்கு வந்தவுடன், மூர் தேசிய சேவையில் சேர்ந்தார். 21 செப்டம்பர் 1946 அன்று, ராயல் ராணுவ சேவை கார்ப்ஸில் இரண்டாம் லெப்டினண்ட் ஆக நியமிக்கப்பட்டார். அவருக்கு சேவை எண் 372394 வழங்கப்பட்டது. [4] இறுதியில் அவர் ஒரு கேப்டனாக ஆனார். மூர் மேற்கு ஜெர்மனியில் ஒரு சிறு துறையை நிர்வகித்து வந்தார் .

அப்பா போல போலீஸ் அதிகாரியாக வேண்டும் என்பதே அவரின் லட்சியம். ஆனால் கடைசியில் ஓவியராகி பின்னர் திரைப்பட அனிமேஷன் துறைக்கு வந்தார் ரோஜர் மூர். அதுவும் சிறிது காலமே நிலைத்தது. பின்னர் புகைப்படக் கலைஞரான தனது நண்பரின் உதவியால் மாடலிங் செய்தார். ஆனால் அதிலும் பெரிதாக சாதிக்கமுடியவில்லை. ஜட்டி, பனியன், பற்பசை விளம்பரத்துக்குதான் கூப்பிட்டார்கள். மாடலிங் செய்தபோது ஹாலிவுட்டில் நடிக்க ஆசை வந்தது. ராயல் அகாடமி ஆஃப் டிரமாடிக் ஆர்ட் பயிற்சிக் கல்லூரியில் சேர்ந்தார் ரோஜர். முதலில் வீதி நாடகங்கள், டிவி தொடர்களில் மட்டுமே வாய்ப்பு வந்தது. அதன் பின்னர் 1945-ல் ஹாலிவுட்டில் துணை நடிகர் வாய்ப்பு கிடைத்தது. 5 ஆண்டுகள் உழைத்தும் பெரிய அளவில் வாய்ப்பு எதுவும் கிடைக்கவில்லை. அதனால் மீண்டும் டிவி சீரியலுக்கு சென்றார். 'டிராயிங் ரூம் டிடெக்டிவ்', 'தி செயின்ட்' ஆகிய டிவி தொடர்கள் இவரை உளவாளியாக பிரபலமாக்கின டிவி சீரியல்கள். ஒருவழியாக 46 வயதில் கதாநாயகனாக வாய்ப்பு கிடைத்து. 

1973-ல் வெளிவந்த 'லிவ் அண்ட் லெட் டை' திரைப்படத்தில் ஜேம்ஸ்பாண்ட்டாக அவதரித்தார் ரோஜர் மூர்.1985 வரை 'ஃபார் யுவர் ஐஸ் ஒன்லி', 'ஏ வியூ டு எ கில்' உட்பட ஏழு படங்களில் 12 ஆண்டுகள் ஜேம்ஸ்பாண்ட் எடுத்த ஆக்ஷன் அவதாரங்கள் உலகை திரும்பிப் பார்க்கச் செய்தன. அதிக ஆண்டு காலம் 007 ஆக கோலோச்சிய ஒரே சாம்பவான் என்ற பெயர் எடுத்தார் ரோஜர். 

1946 ஆம் ஆண்டில், 18 வயதான மூர் ஒரு ராடா மாணவரை மணந்தார்; நடிகை மற்றும் ஐஸ் ஸ்கேட்டர் டோர்ன் வான் ஸ்டெயின் ,அவர் மூரை விட ஆறு வயது மூத்தவர் . [21] மூர் மற்றும் வான் ஸ்டெயன் ஸ்ட்ராத்தாமில் அவருடைய குடும்பத்தாருடன் வசித்தனர், ஆனால் பணத்திற்கான பதட்டங்கள், அவரது நடிப்புத் திறனில் நம்பிக்கை இல்லாததால் அவர்களது உறவை பாதித்தது. [22] ஒரு சந்தர்ப்பத்தில் அவர் மேல் தேநீர் கோப்பையை தூக்கி எறிந்தார் . அதன் பிறகே ராணுவ சேவைக்கு சென்றார் .

மூர் நான்கு முறை திருமணம் செய்து கொண்டார், அவற்றில் வெல்ஷ் பாடகர் டோரதி ஸ்கைர்ஸ் ,மற்றும் இத்தாலிய நடிகை லுயிசா மாட்டோலி, முக்கியமானவர்கள் .நடிகை லுயிசா மாட்டோலி ,அவருடன் மூன்று குழந்தைகள் பிறந்தனர் . டெபோரா மூர் மற்றும் ஜெஃப்ரி மூர் . மூர் 2008 இல் " மை வேர்ட் இஸ் மை பாண்ட் "என்ற சுயசரிதையை வெளியிட்டார்; அவர் தன்னுடைய வாழ்க்கையின் சினிமா பற்றி பிற புத்தகங்களை எழுதியுள்ளார். தற்போது யுனிசெஃப் நல்லெண்ணத் தூதராக இருக்கிறார். எல்லாவற்றையும்விட இந்த பணியே மிகுந்த மனநிறைவு அளிப்பதாக கூறுகிறார். யூனிசெப் அமைப்பின் நலத்தூதராகவும் பணியாற்றியுள்ள ரோஜர், சுகாதாரப் பணிகளுக்காக அதிக அளவு நன்கொடைகளை வாரி வழங்கியுள்ளார். 

புற்று நோயால் அவதிப்பட்டு வந்த அவர் ரோஜர் மூர் அவரது 89 வது வயதில் ஸ்விட்சர்லாந்தில் 2017 மே 23 இல் காலமானார். 




</doc>
<doc id="384870" url="https://ta.wikipedia.org/wiki?curid=384870" title="குழிநரி">
குழிநரி

குழிநரி (antlions) என்பது ஒரு பூச்சி ஆகும். இதில் 2,000 இனங்கள் உள்ளன. இது Myrmeleontidae என்றக் குடும்பத்தைச் சேர்ந்தது. இதன் குடம்பிகள் அவற்றின் சுறுசுறுப்பான வேட்டை சுபாவத்துக்காக அறியப்படுகிறன. இவற்றில் பல இனங்கள், தனியாக வாழும் இரைகொல்லிப் பூச்சிகள் ஆகும். இவை எறும்பு போன்று ஊர்ந்துவரும் உயிரினங்களைப் பிடித்து உண்ணும். இவை தன் இரையைப் பிடிப்பதற்காக தோட்டங்கள், திறந்தவெளிப் பகுதிகளில், குறிப்பாக மணல் பகுதிகளில் கூம்புவடிவத்தில் சரிவான குழிகளை உருவாக்குகிறன. இந்தக் குழியின் எந்தப் பாகத்தில் ஒரு பூச்சி கால் வைத்தாலும், அவை குழியின் மையப் பகுதிக்குள் விழுந்து குழிநரிக்கு உணவாகிவிடும். இவற்றில் வயது வந்த பூச்சிகள் குறைவாகவே அறியப்படுகின்றன. அவை பெரும்பாலும் அந்தியில் அல்லது இருண்ட பிறகு பறக்கின்றன. மேலும் வளர்ந்த இந்தப் பூச்சிகள் தட்டாரப்பூச்சி அல்லது ஊசித்தட்டான் என தவறாக அடையாளம்காண வாய்ப்புள்ளது. அவை சில நேரங்களில் ஆன்ட்லியன் லசிவிங்ஸ் ( antlion lacewings) என்று ஆங்கிலத்தில் அழைக்கப்படுகின்றன. மேலும் இதன் குடம்பிகள் மணலில் விசித்திரமான பொறியமைப்பை உருவாக்குவதால் அமெரிக்காவில் சிலசமயம் இதன் குடம்பிகளை டோட்லிபக் (doodlebugs) என அழைக்கப்படுகின்றன.

குழிநரிகள் உலகம் முழுக்க பரவியுள்ளன. பெரும்பாலும் அவற்றின் குடம்பிகள் (லார்வா) பொதுவாக வறண்ட மற்றும் மணற்பாங்கான பகுதிகளில் குழிபறித்து பதுங்கி உணவை வேட்டையாடக்கூடியன. ஆனால் சில குடம்பிகள் குப்பைகள் அல்லது இலைகளுக்கு இடையில் பதுங்கியபடி தங்கள் இரையை வேட்டையாடுகின்றன.
தமிழில் இதை குழிநரி என அழைக்கின்றனர். காரணம் நரியைப் போல புத்திசாலித்தனமாக இரையைப் பிடிப்பதால் இப்பெயர் பெயர் வந்திருக்கலாம். ஆங்கிலத்தில் "ஆன்ட்லயன்" (சிங்க எறும்பு) என்ற பெயரில் அழைக்கப்படுகிறது. பூச்சிகளில் பெரிய சதவிகிதத்தைக் கொண்ட எறும்புகளை, சிங்கம் போல அழிப்பது அல்லது வேட்டையாடுவதைக் கொண்டு இவ்வாறு குறிப்பிடுவதாகக் கருதப்படுகிறது.

இதன் வளர்ச்சி நிலையானது பெண் குழிநரி பொருத்தமான இடத்தில் முட்டை இடுவதில் இருந்து தொடங்குகிறது. குழிநரியின் குடம்பியானது அது எங்கு வெளியாகிறதோ அதைப்பொறுத்து, இலைகள், குப்பைகள் மரத் துண்டுகள் ஆகியவற்றின் கீழ் தன்னை மறைத்துக் கொள்கிறது. தளர்வான மண் அமைப்பு என்றால் சரிவான குழியைப் பறித்து மறைந்து கொள்கிறது. [6] பதுங்கி இருந்து தனக்கான உணவை வேட்டையாடுகின்றது. நேரடியாக இரையைத் தாக்குவது ஆபத்தானது என்பதால் இது பொறிகளை உருவாக்கி அதை பராமரிக்கிறது. இதனால் போதுமான உணவு கிடைக்கவில்லை என்றால் குறைந்த வளர்சிதை மாற்ற விகிதங்களைக் கொண்டிருக்கும், இதனால் உணவு இல்லாமல் இவற்றால் நீண்ட காலம் வாழ முடியும். இவை தங்கள் வாழ்நாள் சுழற்சியை முடிக்க பல ஆண்டுகள் ஆகலாம்; அவை அதிகமான உணவைப் பெற்றால் அதிக அளவில் முதிர்ச்சி அடையும், இதனால் பல மாதங்கள் உணவளிக்காமல் தப்பிப்பிழைக்கவும் முடியும். குளிர்காலத்தில் அவை ஆழமான இடத்திற்குச் சென்று அங்கு செயலற்ற நிலையில் இருக்கும். 

குடம்பி அதன் அதிகபட்ச அளவு வளர்ச்சி நிலையை அடையும் போது, ​​அது கூட்டுப்புழு நிலையை அடைந்து உருமாற்றம் அடைய தயாராகிறது. இவை மணல் அல்லது எதாவது ஒரு இடத்தில் பட்டுநூல் போன்ற இழையை வெளியுமிழ்ந்து தன்னைச்சுற்றி ஒரு கூடு கட்டிக்கொள்ளுகின்றது. இந்தக் கூட்டோடு இவை மணலில் பல செண்டி மீட்டர் ஆழத்துக்கு புதைத்துக் கொள்ளலாம். சுமார் ஒரு மாத காலக்கட்டத்தில் வயதுவந்த பூச்சியாக உருமாற்றம் அடைந்து தன் கூட்டைப் பிளந்து மேற்பரப்புக்கு வருகிறது. மேலே வந்த சுமார் இருபது நிமிடங்களுக்குப் பிறகு, குழிநரிக்கு இறக்கைகள் முழுமையாக திறக்கப்படுகின்றது, பின் தனக்கான ஒரு துணையைத் தேடிச் செல்கிறது.


</doc>
<doc id="384872" url="https://ta.wikipedia.org/wiki?curid=384872" title="லில்லியன் கிஸ்">
லில்லியன் கிஸ்

லில்லியன் டயானா கிஷ் ("Lillian Diana Gish", அக்டோபர் 14, 1893 பெப்ரவரி 27, 1993) அமெரிக்க நாடக, திரைப்பட நடிகையும், இயக்குநரும், எழுத்தாளரும் ஆவார். 1912 முதல் ஊமைக் குறுந்திரைப்படக் காலம் முதல் 1987 வரை 75 ஆண்டுகள் திரையுலகில் பங்களித்தவர். இவர் அமெரிக்கத் திரைப்படத்துறையின் முதல் பெண்மணி எனப் புகழப்படுகிறார். இவர் அடிப்படை திரைப்பட நடிப்பு நுட்பங்களை அறிமுகப்படுத்தியமைக்காகவும் அறியப்படுகிறார்.

லியோன் டயானா கேச் 1893, அக்டோபர் 14 அன்று ஓஹியோவில் ஸ்ப்ரிங்ஃபீப்பில் பிறந்தார். அவரது தந்தை ஜேம்ஸ் லீ ஜிஷ், மது அருந்துபவர், அரிதாகவே வீட்டிலேயே இருந்தார், எனவே குடும்பத்தினர் தங்களைக் காப்பாற்றுவதற்காக தாங்களே எதாவது வேலை செய்து பிழைக்கும் நிலை ஏற்பட்டது . லில்லியன், அவரது சகோதரி டோரதி ஜிஷ் மற்றும் அவர்களின் தாயார் மேரி ஜிஷ் ஆகியோர் உள்ளூர் நாடக கம்பெனியில் நடித்து வந்தனர் 
பார்வையாளரின் முன்னிலையில் முதன்முதலில் தோன்றியபோது லில்லியன் வயது ஆறு .. அடுத்த 13 ஆண்டுகளில், சகோதரிடோரதி யும்
நாடக மேடை பார்வையாளர்களுக்கு பரீட்சயம் ஆகி பெரும் வெற்றி பெற்றனர் .உண்மையில், அவர் படங்களில் நாடி செல்லவில்லை .என்றாலும் பெரிய மேடை நடிகைகளில் ஒருவராகவே இன்றும் கருதப்பட்டு வருகிறார்

1912 இல், அவர் புகழ்பெற்ற இயக்குனர் D.W. கிரிபித். அவர் நாடகத்தை பார்த்து பரவசம் அடைந்து சினிமாவில் வாய்ப்பு கொடுத்தார் . அவளுடைய முதல் படம், அன் அன்ஸீன் எனிமி (1912), தி ஒன் ஷி லவ்வுடு (1912) மற்றும் மை பேபி (1912) மற்றும் கிரிபித்.இயக்கத்தில் 1912 இல் மொத்தம் 12 படங்களில் நடித்தார். அடுத்த இரண்டு ஆண்டுகளில் 25 திரைப்படங்கள் மூலம், பொதுமக்களுக்கு லில்லியனின் நடிப்பாற்றல் மிகப்பெரிய தாக்கத்தை ஏற்படுத்தி இருந்தது . மிக சிறந்த நடிகை என்று பெயர் பெற்றிருந்த" அமெரிக்காவின் இனிய இதயம் " மேரி பிக் போர்ட் க்கு இணையாக பேசப்பட்டார் பின்னர் மிக சிறந்த படம் என்று தனக்கு தோன்றிய படங்களில் நடிப்பாற்றலை 1929 வரை தொடர்ந்தார். 

பேசும் படம் 1929 இல் அறிமுகம் ஆகவே மௌனப்பட காலம் முடிவுக்கு வந்தது .செக்சியாக நடித்து புகழ் பெற விரும்பாததால் நாடகத்திற்கு திரும்பினார்புதியவர்கள் க்ரெட்டா கார்போ போன்று இத்துறையில் அறிமுகம் ஆனதால் 1922 ,1925 ,1929 ஆகிய படங்களில் நடிக்கவில்லை .மௌன படத்திற்கு மவுசு குறைந்ததால் அவர் நாடகத்தில் நடித்தார் .இடை இடையே பேசும் படத்திலும் நடித்தார் . அவர் தனது ஹிஸ் டபுள் லைப் 1933 என்ற படத்தை தயாரித்தார் .பின்னர் பத்து வருடங்களுக்கு மற்றொரு படம் எடுக்கவில்லை . 
1943 இல் அவர் திரும்பி வந்தபோது, ​​இரண்டு பெரிய-பட்ஜெட் படங்கள், டான் (1942) மற்றும் மேன் ஆஃப் தி ஃபேமிலி (1943) ஆகியவற்றில் நடித்தார். இந்த இரண்டுபடங்களும் தோல்வியை தந்தாலும் 1946 டூயல் இன் தி சன் படத்துக்காக இல் சிறந்த துணைநடிகைக்கான விருது பெற்றார் . அவரது வாழ்க்கை மிகவும் விமர்சன ரீதியாக பாராட்டப்பட்ட பாத்திரங்களில் ஒன்று திகில் திரைப்படமான தி நைட் ஆப் த ஹண்டர் (1955) இல் வெளிவந்தது, மேலும் நடிகர் சார்லஸ் லாக்டன் இயக்கிய ஒரே திரைப்படமாகும்.

1969 ஆம் ஆண்டில், அவர் தனது சுயசரிதையை வெளியிட்டார் 'தி மூவிஸ், திரு க்ரிஃபித் அண்ட் மி'.
1987 ஆம் ஆண்டில், அவருடைய இறுதித் திரைப்படம், தி வேல்ஸ் ஆஃப் ஆகஸ்ட் (1987), அவர் ஒரு புதிய தலைமுறை ரசிகர்களை அம்பலப்படுத்திய ஒரு பாக்ஸ் ஆபிஸ் வெற்றியாக இருந்தது. அவரது 75 வருட வாழ்க்கை எந்தத் துறையில் இருந்தாலும் நாடகமாகட்டும் ,மௌன படமாகட்டும் ,பேசும் படம் ஆகட்டும் நிறைவாகவே புகழுடன் இருந்தார்

இவர் திருமணமே செய்து கொள்ளவில்லை .பிப்ரவரி 27, 1993 இல், நியூயார்க் நகரத்தில் சகோதரி டோரோதி முன்னிலையில் தூக்கத்தில் 99 வயதில் லில்லியன் கிஷ் இறந்தார்.



</doc>
<doc id="384880" url="https://ta.wikipedia.org/wiki?curid=384880" title="பிகார் அருங்காட்சியகம்">
பிகார் அருங்காட்சியகம்

பிகார் அருங்காட்சியகம் (Bihar Museum) (இந்தி: बिहार संग्रहालय) இந்திய மாநிலமான பிகாரின் தலைநகரான பாட்னாவில் ஆகஸ்டு, 2015ல் திறக்கப்பட்ட கலைப் பொருட்களுக்கான அருங்காட்சியகத்தின் ஒரு பகுதியாகும். .

இவ்வருங்காட்சியகம் பாட்னா நகரத்தின் பெய்லி சாலையில், ஜவகர்லால் நேரு மார்க் பகுதியில் அமைந்துள்ளது.

பிகாரின் தொல் வரலாற்றை விளக்கும் வகையில் ஏழு கலைக்கூடங்களின் தொகுதியான இவ்வருங்காட்சியகம், 517 கோடி செலவில் உலகத் தரத்தில் நவீனமயமாக்கப்பட்டு, 2.5 இலட்சம் சதுர அடியில், இரண்டு தளங்களுடன் கூடிய கட்டிடங்கள் கட்டப்பட்டுள்ளது. இந்த மேம்படுத்தப்பட்ட அருங்காட்சியகத்தை பிகார் முதலமைச்சர் நிதிஷ் குமார் 2 அக்டோபர் 2017ல் திறந்து வைத்தார். இப்புதிய அருங்காட்சியகம் பிகார் மாநிலத்தில் கலை, வரலாறு, தொல்லியலை விளக்கும் வகையில் அமைந்துள்ளது.
புத்தர், மகாவீரர், நாளந்தா பல்கலைக்கழகம், மகாத்மா காந்தி முதன் முதலில் பிகாரின் சம்பராணில் துவக்கிய ஒத்துழையாமை இயக்க நிகழ்வுகள், சாணக்கியரின் தத்துவங்களும், மௌரியப் பேரரசு, பேரரசர் அசோகர் மற்றும் குப்தப் பேரரசுகளின் வரலாற்று நிகழ்வுச் சின்னங்கள் இடம் பெற்றுள்ளது. 

2,000 – 2300 ஆண்டுகளுக்கு முந்தைய அசோகர் காலத்திய யட்சினி சிற்பம், பிரித்தானிய இந்தியா ஆட்சியின் போது மொரிசியஸ், சுரிநாம், டிரினிடாட், டுபாகோ போன்ற நாடுகளுக்கு புலம் பெயர்ந்த பிகாரி மக்களின் வரலாற்றை காட்சிப்படுத்தும் ஓவியங்கள் காட்சிப்படுத்தப்பட்டுள்ளது.

மேலும் 171 பௌத்த பிக்குகளின் வெண்கலச் சிற்பங்களின் தொகுதி மற்றும் 6,000 கிலோ எடை கொண்ட புத்தரின் வெண்கலச் சிலை இவ்வருங்காட்சியகத்தில் காட்சிப்படுத்தப்பட்டுள்ளது.
அருங்காட்சியகத்தை பார்வையிட பெரியர்களுக்கு ரூ. 100ம்; சிறுவர்களுக்கு ரூ. 50ம்; வெளிநாட்டவர்களுக்கு ரூ. 500 கட்டணமாக வசூலிக்கப்படுகிறது.




</doc>
<doc id="384890" url="https://ta.wikipedia.org/wiki?curid=384890" title="தாழ்வாரம்">
தாழ்வாரம்

தாழ்வாரம் என்பது தென் இந்தியாவின் பாரம்பரிய வீட்டுகளின் வாயிலின் இருபக்கமும் உள்ள திறந்த அமைப்பு ஆகும். இது வீட்டின் தலை வாசலுக்கு முன்பு தெருவை ஒட்டி, வீட்டின் முகப்பில் ஓடுகளைச் சரித்து இறக்கி, அதைத் தூண்களால் தாங்கிப் பிடிக்குமாறு கட்டப்பட்டிருக்கும். மேலே கூரை, வீதிப்பக்கம் திறந்தவெளி என்ற அமைப்புடன் தாழ்வாரம் அமைந்திருக்கும். பெரும்பாலான வீடுகளில் தாழ்வாரப் பகுதியில் திண்ணைகளும் அமைக்கப்பட்டிருக்கும். அந்த திணைணையானது வழிப்போக்கர்கள் அமர்ந்து செல்லும் நிழல் கொண்ட பகுதியாக இருக்கும். 


</doc>
<doc id="384911" url="https://ta.wikipedia.org/wiki?curid=384911" title="பீட்ரிஸ் ஃபின்">
பீட்ரிஸ் ஃபின்

பீட்ரிஸ் ஃபின் (Beatrice Fihn, (பிறப்பு 1982) என்பவர் சுவீடனைச் சேர்ந்த ஒரு வழக்கறிஞர் ஆவார். இவர் 2014 சூலை 1 முதல் பன்னாட்டு அணு ஆயுத ஒழிப்பு பிரசார குழுவின் (ஐகேன்) இயக்குநராக உள்ளார். ஐகேன் அமைப்பு 2017 ஆண்டு அமைதிக்கான நோபெல் பரிசைப் பெற்றது.

பீட்ரிஸ் ஃபின் 2008 இல் ஸ்டாக்ஹோம் பல்கலைக்கழகத்தில் சர்வதேச உறவுகள் புலத்தில் இளநிலைப் பட்டம் பெற்றார். அவர் பல்கலைக்கழகத்தில் படிக்கும்போதே "போர் நிறுத்தத்தில் பெண்களின் சக்தி" (WILPF) என்ற அமைப்பில் இணைந்து பணியாற்றினார். அங்கு ஐக்கிய நாடுகள் மன்றத்தின் நடவடிக்கைகள் பற்றி அறிந்துகொண்டதுடன், மனித உரிமைகளுக்கான ஐக்கிய நாடுகள் மன்றத்தின் வேலைகளில் ஈடுபட்டார். பிறகு சில காலம் வங்கியில் பணியாற்றிவிட்டு, லண்டன் பல்கலைக் கழக கல்லூரியில் சர்வதேசச் சட்டப் புலத்தில் முதுநிலைச் சட்டம் படித்தார். 


</doc>
<doc id="384917" url="https://ta.wikipedia.org/wiki?curid=384917" title="பட்டைக் கழுத்து சின்ன ஆந்தை">
பட்டைக் கழுத்து சின்ன ஆந்தை

பட்டைக் கழுத்து சின்ன ஆந்தையானது ஆசியாவின் தென் பகுதியில் மட்டுமே வாழும் ஒரு சிற்றினம் ஆகும்.

தமிழில் :பட்டைக் கழுத்து சின்ன ஆந்தை

ஆங்கிலப்பெயர் :Collared Scops Owl Indian scops owl

அறிவியல் பெயர் :" Outs bakkamoena'
24 செ.மீ. - தலையில் காதுபோல் அமைந்த சிறு கொம்புகளும் பின் கழுத்தில் வெளிர்பட்டையும் கொண்டது. உடல் சாம்பல் பழுப்பாகக் கருஞ்சிவப்புத் தோய்ந்து காணப்படும். மார்பும் வயிறும் வெளிர் மஞ்சளாகக் கருங்கோடுகளும் நெளியான செம்பழுப்புக் கீற்றுக்களும் கொண்டது.
தமிழகம் எங்கும் இலையுதிர்க் காடுகள், மாறாப் பசுங்காடுகள், தோப்புகள், வயல்கள், சார்ந்து பகல் முழுவதும் மரக்கிளைகளில் இலை தழைகளிடையே பதுங்கியிருந்து இரவில் வெளிப்பட்டு ஓணான், எலி, தத்துக்கிளி, வண்டு முதலியவற்றை இரையாகத் தேடி உண்ணும். வாயுட்? வாயுட்? எனக் கேள்வி கேட்பது போன்ற இதன் குரல் கொண்டு மட்டுமே இதன் இருப்பை அறிய முடியும். தொடர்ந்து இதுபோலக் குரல் கொடுத்தபடி இருக்கும்.
ஜனவரி முதல் மார்ச் முடிய மரப் பொந்துகளில் 3 முதல் 5 முட்டைகள் இடும்.


</doc>
<doc id="384918" url="https://ta.wikipedia.org/wiki?curid=384918" title="இராம் பிரகாசு குப்தா">
இராம் பிரகாசு குப்தா

இராம் பிரகாசு குப்தா ( Ram Prakash Gupta 26 அக்டோபர் 1923 -1 மே 2004) என்பவர் இந்திய அரசியல்வாதி ஆவார். உத்தரபிரதேச மாநில முதலமைச்சராகவும் மத்தியப் பிரதேச ஆளுநராகவும் இருந்தவர். பாரதிய சன சங்கம் என்ற கட்சியிலும் அதன் மறு வடிவமான பாரதிய சனதா கட்சியிலும் தலைவராக இருந்தார்.

அலகாபாத் பல்கலைக் கழகத்தில் பயின்ற இராம் பிரகாசு குப்தா அறிவியலில் முதுவர் பட்டம் பெற்றார். 1967 இல் சரண் சிங் உத்தரப் பிரதேச முதலமைச்சராக இருந்தபோது,  இராம் பிரகாசு குப்தா துணை  முதல்வர் ஆனார். 1977 இல் சனதா கட்சியின் ஆட்சியில் 
இராம் நரேசு யாதவ் தலைமையில் தொழில் துறை அமைச்சர் ஆனார். உத்தரப் பிரதேச அரசின் திட்டக் குழுவில் துணைத் தலைவராகப் பதவி வகித்தார். கல்யாண் சிங் பதவி விலகலை அடுத்து இவர் முதலமைச்சராகத் தேர்ந்தெடுக்கப்பட்டார். 2003 ஆம் ஆண்டில் மத்தியப் பிரதேச ஆளுநராக அமர்த்தப் பட்டார். 


</doc>
<doc id="384919" url="https://ta.wikipedia.org/wiki?curid=384919" title="பெரிய காட்டு ஆந்தை">
பெரிய காட்டு ஆந்தை

பெரிய காட்டு ஆந்தையானது தென்கிழக்கு ஆசியா மற்றும் இந்திய துணைகண்டத்தில் காணப்படும் ஒர் இரவாடி இனமாகும்.

தமிழில் :பெரிய காட்டு ஆந்தை

ஆங்கிலப்பெயர் :Forest Eagle Owl
அறிவியல் பெயர் :Bubo nipalensis

63 செ.மீ. - குண்டான தோற்றமும் கரும்பு பழுப்பு நிறமான உடலும் கொண்டது. பழுப்பு நிறப்பட்டைக் கோடுகளும் சிறு திட்டான பழுப்புப் புள்ளிகளும் உள்ள மார்பையும் வயிற்றையும் கொண்டது.

மேற்கு கிழக்குத் தொடர்ச்சி மலைசார்ந்த பசுமைமாறா அடர்காடுகளில் உயர் அடத்தியான கிளைகளில் தூங்கியபடி பொழுதைக்கழிக்கும். இரவில் வெளிப்பட்டு காடை, கௌதாரி, முயல் ஓணான், பாம்பு ஆகியவற்றை வேட்டையாடுவதோடு மலைவாழ் மக்கள் வாழ்விடங்களில் நுழைந்து அவர்கள் வளர்க்கும் கோழி, புறா, பூனை ஆகியவற்றையும் தூக்கிச் செல்லும். காட்டில் இறந்து கிடக்கும் புலி முதலான பெரிய விலங்குகளின் இறைச்சியையும் தின்பதுண்டு. ஆழ்ந்த குரலில் நெடுந்தொலைவு கேட்கும்படியாக ஹீட் ஹீட் எனக் கத்தும்.

டிசம்பர் முதல் ஜனவரி முடிய வயதான பெரியமரப் பொந்துகளிலும் கழுகு முதலான பறவைகள் கட்டிய பழைய கூட்டிலும் பாறை இடுக்குளிலும் மலைக்குகைகளில் தரையிலும் ஒரு முட்டை மட்டும் இடும். கூட்டை நெருங்குபவர்களைக் கோபத்தோடு தாக்கும்.


</doc>
<doc id="384922" url="https://ta.wikipedia.org/wiki?curid=384922" title="பி. வி. ரமணா (விளையாட்டு வீரர்)">
பி. வி. ரமணா (விளையாட்டு வீரர்)

புசார்லா வெங்கட ராமணா (Pusarla Venkata Ramana) என்பவர் முன்னாள் தொழில்முறை கைப்பந்து வீரர் மற்றும் இந்திய இரயில்வே ஊழியர் ஆவார். மேலும் அவர் இந்திய தேசிய கைப்பந்து அணி உறுப்பினராவார்.

1986 ஆசிய விளையாட்டுப் போட்டிகளில், வெண்கலப் பதக்கத்தை வென்ற கைப்பந்து அணியில் இருந்தார். 2000 ஆம் ஆண்டில் இந்திய கைப்பந்து அணியில் இவரது பங்களிப்புக்காக அருச்சுனா விருது வழங்கப்பட்டது.

ரமணனின் மனைவி விஜயா தேசிய அளவில் கைப்பந்து வீரராக இருந்துள்ளார். அவர்களின் இளைய மகள் சிந்து, ரியோ டி ஜெனிரோவில்2016 ஒலிம்பிக் போட்டிகளில் வெள்ளிப் பதக்கம் வென்ற ஒரு இறகுப்பந்தாட்ட வீரர் ஆவார்.


</doc>
<doc id="384925" url="https://ta.wikipedia.org/wiki?curid=384925" title="பொரிப்புள்ளி ஆந்தை">
பொரிப்புள்ளி ஆந்தை

தமிழில் :பொரிப்புள்ளி ஆந்தை

ஆங்கிலப்பெயர் :Mottled Wood- Owl 
அறிவியல் பெயர் :Strix - ocellata

48 செ.மீ. - குண்டான தோற்றமும் தரும். இதற்கு காதுத் தூவிகள் இல்லை. முகம் வெள்ளையானது. உடலில் சிவப்பு, பழுப்பு, கருப்பு, வெள்ளை எனப் பல வண்ணங்களில் புள்ளிகளும் நெளியான சிறு கோடுகளும் கொண்டதாக அழகான வயிறும் வெளிர்மஞ்சளாக கருப்புப் பட்டைகளுடன் காட்சி தரும்.
தமிழகம் எங்கும் அடர்த்தியற்ற மரங்கள் நிற்கும் காடுகள், மாந்தோப்புகள், பெரிய புளியமரங்கள் நிற்கும் தோப்புகள் ஆகியவற்றில் ஊர்ப்புறங்களைச் சார்ந்து திரியும் பகலில் இணையாக மரங்களில் பதுங்கி இருந்து இரவில் வெளிப்பட்டு எலி, சுண்டெலி, பறவைகள், ஓணான், நண்டு ஆகியவைகளை இரையாகத் தேடித்தின்னும் பகலில் தொந்தரவு ஏற்பட்டால், சூரிய ஒளியினைப் பொருட்படுத்தாது தூரமாகப் பறந்து சென்று வேறொரு மரத்தில் அமரும். 
இனப்பெருக்கப் பருவத்தில் ஹீரட் ட்யுஹீ என மறைவிடத்திலிருந்து வெளிப்படும் முன் குரல் கொடுக்கும் பிற ஆந்தை இனத்தைப் போல மரங்களின் புறக்கிளைகளில் அமராது உயர இலைதழைகளிடையே மறைவாக அமரும் பழக்கம் கொண்டது.ஜனவரி முதல் மார்ச் முடிய மரப்பொந்துகளிலும் பாறை இடுக்குகளிலும் சில குச்சிகள் இறகுகள் ஆகியவற்றை வைத்து 2 முட்டைகள் இடும்.


</doc>
<doc id="384928" url="https://ta.wikipedia.org/wiki?curid=384928" title="சிறிய காட்டு ஆந்தை">
சிறிய காட்டு ஆந்தை

தமிழில் :சிறிய காட்டு ஆந்தை

ஆங்கிலப்பெயர் :Jungle owlet
அறிவியல் பெயர் :Glaucidium radiatum

20செ.மீ- காதுகள் நீண்டிராத வட்டத் தலை அமைப்புடைய இதன் பழுப்புநிற உடலில் வெளிர் செம்பழுப்புக் கோடுகள் நிறைந்திருக்கும். மார்பும் வயிறும் வெள்ளை நிறத்தில் ஆங்காங்கே சிறு கீற்றுக்கள் கொண்டவை. 
சமவெளி முதல் மலைகளில் 2000மீ. உயரம் வரை காடுகள் நிறைந்த வட்டாரங்களில் தமிழகமெங்கும் காணலாம். மலையடிவாரங்களில் தேக்கு மற்றும் மூங்கில் காடுகளைச் சார்ந்து திரியும். காலை மாலை நேரங்களில் மறைவிடத்திலிருந்து. வெளிப்பட்டு தத்துக்கிளி, வெட்டுக்கிளி சில்வண்டு சிறு பறவைகள் ஆகியவற்றை இரையாகத்தேடித் தின்னும். மேக மூட்டமான நாட்களில் பகல் முழுதும் சுறுசுறுப்பாக வேட்டையாடும். கோ.குக் கோ.ஓகுக் என ஐந்து வினாடிகள் தொடர்ந்து கத்தும். யாரேனும் பார்க்கிறார்கள் எனத் தொpந்தவுடன் எழுந்து பறந்து வேறொரு மரத்தில் சென்று தலையை மட்டும் திருப்பி வந்தவர்கள் தன்னைத் தொடர்கின்றார்களா எனக் கவனிக்கும். வால்காக்கை, நீண்டவால் கரிச்சான் ஆகியவற்றுடன் சேர்ந்தும் இரை தேடக் காணலாம்.

மார்ச் முதல் மே வரை மரப்பொந்தில் 3 முதல் 4 முட்டைகள் வரை இடும்,குக்குறுவான் மரங்கொத்தி ஆகியவற்றின் பொந்துகளை பயன்படுத்தும்.



</doc>
<doc id="384929" url="https://ta.wikipedia.org/wiki?curid=384929" title="குட்டைக்காது ஆந்தை">
குட்டைக்காது ஆந்தை

குட்டைக்காது ஆந்தை ("short-eared owl", "Asio flammeus") என்பது ஒரு வகை ஆந்தை (குடும்பம்: Strigidae) ஆகும். "ஆசியோ" இனத்தைச் சேர்ந்தவை. இவை திறந்த புல்வெளிகளில் காணப்படும்.

38 செ.மீ. - வட்ட வடிவமான வெளிர் பழுப்பு நிற முகம் கொண்டது. தலையில் கண்களுக்கு மேலாக மிகக் குறுகிய காதுத் தூவிகள் விறைந்து நிற்கும். உடலின் மேற்பகுதி கரும் பழுப்பு நிறக் கோடுகள் கொண்டிருக்க இறக்கைகளும் வாலும் செம்பழுப்பும் கருப்புமான பட்டைகளைக் கொண்டது. மேல்மார்பு மெல்லிய கரும்பழுப்புக் கோடுகளைக் கொண்டிருக்க வயிறு கீற்றுகள் அற்ற வெளிர் பழுப்பானது. 

குளிர் காலத்தில் தமிழ்நாட்டின் மேற்கு மாவட்டங்களைச் சார்ந்த மலைகளுக்கும் மலை சார்ந்த காடுகளுக்கும் வலசை வருவது, தனித்தும் சிறு குழுவாகவும் தரையில் புல் விடையேயும் புதர்களின் ஓரமாகவும் பகலில் அமர்ந்திருக்கும். இது காலை மாலை நேரங்களில் சுறு சுறுப்பாக வயல் எலி, சுண்டெலி, சிறு பறவைகள், தத்துக்கிளி, புழுபூச்சிகள் ஆகியவற்றை இரையாகத் தேடும். காக்கைகளும் பிற பறவைகும் கூட்டமாகத் துரத்தும்போது உயர எழுந்து வட்டமடித்துப் பறக்கும் வலசை வரும் சமயத்தில் குரலொலி ஏதும் செய்வதில்லை.



</doc>
<doc id="384930" url="https://ta.wikipedia.org/wiki?curid=384930" title="இணைந்த துமுக்கி">
இணைந்த துமுக்கி

இணைந்த துமுக்கி என்பது, குறைந்தது ஒரு புரியிட்ட குழலையும், ஒரு புரியில்லா குழலையும் கொண்டிருக்கும், வேட்டைக்கு பயன்படும் ஒரு வகையான உடைவியக்க சுடுகலன் ஆகும். ஒரு புரியிட்ட குழலையும், ஒரு புரியில்லா குழலையும் பிரயோகிக்கும் இணைந்த துமுக்கிகள், பொதுவாக மேலும்-கீழுமான வடைவமைவில் இருக்கும். பக்கம்-பக்கமான வடிவ அமைவை, கேப் துமுக்கி (ஆங்கிலம்: "cape gun") என குறிக்கப்படுகிறது. மும்மை (ஆங்கிலம்: "drilling (மும்மையை குறிக்கும் ஜெர்மானியச் சொல்)") என்பது, மூன்று குழல்கள் கொண்ட இணைந்த துமுக்கி ஆகும். நால்மை (ஆங்கிலம்: "vierling (நால்மையை குறிக்கும் ஜெர்மானியச் சொல்)") என்பது, நான்கு குழல்களைக் கொண்டிருக்கும். விளிம்பற்ற வெடிபொதிகளை உடைவு-இயக்க ஆயுதத்தில் இருந்து அகற்றுவது சிரமம் என்பதால், பொதுவாக விளிம்புடைய வெடிபொதிகளையே இணைந்த துமுக்கிகள் பிரயோகிக்கும். 

சுடுகலன்கள் வெடிபொதிகளை பிரயோக்கித்த ஆரம்ப காலங்கள் தொடங்கி; ஐரோப்பா, ஆப்ரிக்கா, மற்றும் ஆசியாவில், நீண்ட வரலாற்றைக் கொண்டவை இந்த இணைந்த துப்பாக்கிகள். இந்த துப்பாக்கிகள் பிரத்தியேக வேட்டை ஆயுதங்களாக விளங்கின. 

முற்கால இணைந்த துப்பாக்கிகளில் குழல் துப்பாக்கிகள் சுற்றக்கூடிய வகையில் வடிவமைக்கப்பட்ட (மரையிட்ட அல்லது மரையில்லா) குழல்கள்,  தீக்கல் இயக்கத்தகடுக்கு நேராக வைத்து சுடுவதற்கு ஏதுவாக இருந்தது. இவ்வகை அலையாடும் துப்பாக்கி ("swivel guns") என்று அழைப்பர். இரட்டைக்குழல் சிதறுதுமுக்கிகள் மற்றும் இரட்டை புரிதுமுக்கிகள் போன்ற தோற்றத்திலேயே நவீன இணைந்த துப்பாக்கிகளும் இருக்கும்.

மேலும்-கீழுமான வடிவ இணைந்த துமுக்கிகள், பொதுவாக புரியிட்ட குழலின் மேல், சிதறுதுமுக்கி (புரியில்லா) குழலை கொண்டிருக்கும். இந்த வகை துப்பாக்கியில் பொதுவாக இரும்புக் குறிநோக்கி பிரயோகிக்கப்படும்.

ஐரோப்பாவில் தோன்றிய, பக்கம்-பக்கமான வடிவ அமைவு கொண்ட இணைந்த துமுக்கி தான், கேப் துப்பாக்கி ஆகும்.

மும்மைகள் இயல்பாக இரு ஒரேமாதிரியான சிதறுதுமுக்கிக் குழல்களும், ஒரு புரிதுமுக்கிக் குழலும் கொண்டிருக்கும், ஆனால் இவ்வகையில் மேலும் சில வடிவ அமைவுகளும் உள்ளன:


நால்மைகள் பொதுவாக, இரு ஒரேமாதிரியான சிதறுதுமுக்கிக் குழல்கள், ஒரு .22 கேலிபர் விளிம்படி புரிதுமுக்கிக் குழல், மற்றும் ஒரு நடுவடி புரிதுமுக்கிக் குழல் ஆகியனவற்றைக் கொண்டிருக்கும். நால்மைகளிலும் பலவகை வடிவமைவுகள் இருந்தாலும், அவை அரிதாகவே உள்ளன.




</doc>
<doc id="384939" url="https://ta.wikipedia.org/wiki?curid=384939" title="ராணக்பூர் சமணர் கோயில்கள்">
ராணக்பூர் சமணர் கோயில்கள்

ராணக்பூர் சமணர் கோயில்கள், இந்தியாவின் இராஜஸ்தான் மாநிலத்தின் ஆரவல்லி மலைத்தொடரில், பாலி மாவட்டத்தில் உள்ள ராணக்பூர் கிராமத்தில், சமணத் தீர்த்தங்கரர்களில் முதல்வரான ஆதிநாதர் எனும் ரிசபநாதர் மற்றும் 7வது தீர்த்தங்கரரான சுபர்சுவநாதருக்கு அர்ப்பணிக்கப்பட்ட அழகிய சிற்பங்களைக் கொண்ட கோயில்களாகும். 

இக்கோயில் உதய்பூர் நகரத்திலிருந்து 95 கிமீ தொலைவிலும்; ஜெய்ப்பூரிலிருந்து 370 கிமீ தொலைவிலும் உள்ளது. 

இக்கோயில் மேவார் மன்னரான ராண கும்பாவின் உதவியுடன் ரணக்பூரின் சமண வணிகரான தர்னாஷா என்பவர் கிபி 15ம் நூற்றாண்டில் கட்டினார். .இது மூன்று கோயில்களின் தொகுப்பாகும்.

சமணர்களின் ஐந்து முக்கிய யாத்திரைத் தலங்களில் ராணக்ப்பூர் சமணர் கோயில்களும் ஒன்றாகும்

ராணக்பூர் சமணர் கோயில் இளம் நிறத்தில் 60 x 62 மீட்டர் என்ற அளவில் கட்டப்பட்டுள்ளது. இக்கோயிலின் அழகிய குவிமாடங்கள், விமானங்கள், சிறுகோபுரங்கள் மற்றும் விதானங்கள் ரணக்பூரின் மலைச்சரிவில் அழகானகாட்சியளிக்கிறது.
சிற்பங்களுடன்கூடிய இக்கோயிலை 1444 பளிங்குத் தூண்கள் தாங்கி நிற்கிறது. இது மூன்று கோயில்கள் கொண்ட கட்டிடத் தொகுதியாகும். 

இத்தூண்களில் உள்ள சிலைகள் ஒன்றை ஒன்று பார்க்கும் வண்ணம் செதுக்கப்பட்டுள்ளது.
ஒரே கல்லால் செதுக்கப்பட்ட 108 தலைகளுடனும், வால்களுடன் கூடிய பாம்புச் சிற்பம் மிகவும் அழகான ஒன்றாகும்.
6 அடி உயரம் கொண்ட கோயில் மூலவரான ஆதிநாதர் எனும் பார்சுவநாதரின் சிலை வெள்ளை பளிங்குக் கல்லால் ஆனது.இக்கோயில் வளாகத்தில், பார்சுவநாதர் கோயிலுக்கு அருகில் 22வது தீர்த்தங்கரரான நேமிநாதருக்கும், சூரிய பகவானுக்கும் தனித்தனி கோயில்கள் கட்டப்பட்டுள்ளது. 

இக்கோயில் கட்டிட அமைப்பு, நான்முக வடிவில் கட்டப்பட்டுள்ளது. 
இராஸ்தானின் பண்டைய மிர்பூர் சமணர் கோயிலை அடிப்படையாகக்கொண்டு, இக்கோயில் நிறுவப்பட்டுள்ளது.

இக்கோயில் வளாகத்தில் 13ம் நூற்றாண்டிற்கு முன்பிருந்த சூரியக் கோயில் சிதிலமடைந்த பின்னர் மீண்டும் 15ம் நூற்றாண்டில் கட்டப்பட்டது. இக்கோயில் 7வது தீர்த்தங்கரரான சுபர்சுவநாதருக்கு அர்பணிக்கப்பட்டதாகும். இக்கோயில் அழகிய சிற்பங்களுக்கும், கட்டிடக் கலைக்கும் பெயர் பெற்றது.
இக்கோயில்கள் ஆனந்த கல்யான் அறக்கட்டாளையால் நிர்வகிக்கப்படுகிறது. 





</doc>
<doc id="384946" url="https://ta.wikipedia.org/wiki?curid=384946" title="பாலிதானா கோயில்கள்">
பாலிதானா கோயில்கள்

சத்ருஞ்ஜெய மலை கோயில்கள் அல்லது பாலிதானா கோயில்கள், இந்தியாவின் குஜராத் மாநிலத்தில், பவநகர் மாவட்டத்தில், பாலிதானா நகரத்தின் அருகில் உள்ள சத்ருஞ்ஜெய மலையில் அமைந்த சுவேதாம்பர சமண சமயத்தவர்கள் வழிபடும் அழகிய சிற்ப வேலைப்பாடுகள் கொண்ட 863 கோயில்களின் தொகுப்பாகும்.
சத்ருஞ்ஜெய மலைக்கு நேமிநாதர் தவிர மற்ற அனைத்து சமணத் தீர்த்தங்கரர்கள் வருகை புரிந்துள்ளனர். இங்குள்ள கோயில் தொகுதிகளின் முதன்மையான கோயில், சமணத்தின் முதல் தீர்த்தங்கரரான ரிசபநாதருக்கு அர்பணிக்கப்பட்டதாகும். 

3000 படிக்கட்டுகளைக் கடந்து ரிசபநாதரின் முதன்மைக் கோயிலை அடைய வேண்டும். இக்கோயில்களின் தொகுதி, சமணர்களின் ஐந்து முக்கியத் புண்ணியத் தலங்களில் முதன்மையானதாகும். 
சமணர்கள் தங்கள் வாழ்வில் ஒரு முறையாவது சத்ருந்ஜெய மலைக் கோயில் தொகுதிகளை கண்டு தரிசனம் செய்வதன் மூலம் மோட்சம் கிட்டும் என கருதுகின்றனர்.

ஹிங்குலாஜ் மாதா, சத்ருஞ் ஜெய மலையில் உள்ள 863 சமணக் கோயில்களின் காவல் தெய்வம் ஆகும். 






</doc>
<doc id="384958" url="https://ta.wikipedia.org/wiki?curid=384958" title="1484">
1484

1484 (MCDLXXXIV) ஒரு வியாழக்கிழமையில் ஆரம்பமான ஒரு யூலியன் நெட்டாண்டு ஆகும்.




</doc>
<doc id="384973" url="https://ta.wikipedia.org/wiki?curid=384973" title="சின்ன உழவாரன்">
சின்ன உழவாரன்

சின்ன உழவாரன் என்பது இந்தியாவில் காணப்படும் ஒரு உழவாரன் ஆகும்.

தமிழில் :சின்ன உழவாரன்

ஆங்கிலப்பெயர் :Indian Edible /Nest swiftlet
அறிவியல் பெயர் :collocal’s unicolors

12 செ.மீ. - கரும்பழுப்பு நிறத்தையுடைய மெலிந்த உடலும் சிறிதே பிளவுபட்ட வாலும் கொண்ட இது வௌவால்கள் போல வேகமாக இறக்கை அடித்துப் பறக்கும். 
மேற்கு, கிழக்குக் தொடர்ச்சி மலை சார்ந்த பகுதிகளில் சமவெளி முதல் 2000 மீ. உயரம் வரை காணலாம். மலைகளில் இயற்கையாக அமைந்த குகைகள், மலைகளில் அமைந்த கட்டிடங்கள் ஆகியவற்றில் இரவில் பெருங்கூட்டமாகத் தங்கும் பொழுது புலரும் முன் பெருத்த ஆரவாரத்துடன் அவ்விடங்களை விட்டுப் புறப்படும். இரவில் இரைத்தேடித் திரும்பும் வௌவால்களுக்கு இடத்தை விட்டுக் கொடுத்து புறப்படுவதுபோல இந்நிகழ்ச்சி தோற்றம் தரும். மாலையில் சுழல்காற்றில் சுற்றிச் சுழன்று உயர எழுந்து பறக்கும். உதிர்ந்த இலைச் சருகுகளைப் போலப் பெருங்கூட்டமாக வட்டமடித்துச் சுழன்று பறந்தபடி புறப்பட்ட இடத்தை நோக்கி இரவைக் கழிக்கத் திரும்பும். பறக்கும் பூச்சிகளே இதன் முக்கிய உணவு. இரவில் தங்கியுள்ள இடத்தில் சிட்.. சிட்.. எனச் சிறுகுரல் எழுப்பும்.

மார்ச் முதல் ஜுன் முடிய பாறைகளிலும் கட்டிடங்களின் கூரையிலும் வாயிலிருந்து வெளிப்படும் உமிழ்நீரைக் கெட்டியாக்கி அத்துடன் தூவிகள், புல், பாசி ஆகியவற்றைச் சேர்ந்து சிப்பி வடிவிலான கூடு அமைத்து 2 முட்டைகளிடும். 


</doc>
<doc id="384974" url="https://ta.wikipedia.org/wiki?curid=384974" title="நாட்டு உழவாரன்">
நாட்டு உழவாரன்

நாட்டு உழவாரன் என்பது ஒரு சிறிய உழவாரன் ஆகும்.இது ஆசியா மற்றும் ஆப்பிரிக்காவில் காணப்படும் ஒரு சிற்றினம் ஆகும். இது 
மலைப்பகுதி மற்றும் நகர்ப்புறங்களில் காணப்படும்.

தமிழில் :நாட்டு உழவாரன்

ஆங்கிலப்பெயர் :House Swift 
அறிவியல் பெயர் :Apus affinis

15 செ.மீ. - வெண்மையான பிட்டமும் தொண்டையும் கொண்ட புகைக் கருப்பு உடல் கொண்டது. பறக்கும் போது இறக்கைகள் வில்போல் வளைந்து தோற்றம் தரும். 
நகரங்கள் சிற்றூர்கள் ஆகியவற்றைச் சார்ந்து கூட்டமாகப் பறந்து சிறு பூச்சிகள், இறக்கை முறைத்த எறும்புகள் ஆகியவற்றை இரையாகத் தேடும். மாலையில் கூடுகளுக்கு திரும்பும்போது பல நூறு பறவைகள் பெருங்கூட்டமாகப் பந்து போலத் திரண்டு பறக்கும். காற்றின் வேகம் துணை செய்யும் போது இறக்கைகளைத் தொங்கவிட்டுக் காற்றின் வேகத்தால் பின்னோக்கித் தள்ளப்படுவதும் உண்டு. ச்சிக். ச்சிக். எனப் பறக்கும்போது கத்தும். கூட்டில் அடைந்தபின் ஒன்று சக். ச்சொன் எனக்குரல் கொடுத்தவுடன் ஒன்றையடுத்து ஒன்றாக எல்லாமாகப் பெருங்குரலில் கத்தக் கேட்கலாம்.

குளிர்காலம் தவிர ஆண்டு முழுதும், பாழடைந்த மசூதிகள், கோயில்கள், பாலங்கள், இறவாரங்கள் ஆகியவற்றில் பறக்கும் தூவிகள், வைக்கோல் ஆகியவற்றை உமிழ் நீரால் பிணைத்துக் கோள வடிவமான கூடுகளை அமைத்து 2 அல்லது 3 முட்டைகள் இடும்


</doc>
<doc id="384981" url="https://ta.wikipedia.org/wiki?curid=384981" title="இராது">
இராது

இராது ( -2009) தமிழ்நாட்டில் முதுபெரும் திரையரங்க அனுபவம் கொண்டவர். இவர் ரிசர்வ் வங்கியில் பணியாற்றியுள்ளார். அதன்பிறகு ஐம்பதுஆண்டுகளாக திரைத்துறையில் 47 நாடகங்களும், நான்காயிரத்திற்கும் மேற்பட்ட நிகழ்ச்சிகளை நடத்தியுள்ளார். இவருக்குத் தமிழக அரசு கலைமாமணி விருது வழங்கி சிறப்பித்துள்ளது. நாடக கலாசாரதி, நாடக கலாசிரோன்மணி மற்றும் நாடக இரத்னா போன்ற விருதுகளை இவருடைய திரையரங்கப் பணிக்காக பெற்றுள்ளார்.  இவரின் மிகச் சிறந்தப் படைப்பான "கல்யாணத்தில் கலாட்டா" பல்வேறு நிகழ்ச்சிகளில்  அரங்ககேற்றம்செய்யப்பட்டுள்ளது. இராது வுடைய மேடை நாடகம் 36 மணிநேரம் அரங்ககேற்றம் செய்ததனால், லிம்கா சாதனைப்புத்தகத்தில் இடம்பெற்றுள்ளது.


</doc>
<doc id="384984" url="https://ta.wikipedia.org/wiki?curid=384984" title="மிர்பூர் சமணக் கோயில்">
மிர்பூர் சமணக் கோயில்

மிர்பூர் சமணக் கோயில் (Mirpur Jain Temple), இந்தியாவின் மாநிலமான இராஜஸ்தானின், சிரோகி மாவட்டத்தில் உள்ள மிர்பூர் கோட்டை நகரத்தில் அமைந்த நான்கு சமணக் கோயில்களின் தொகுதியாகும். இக்கோயில் மூலவரான பார்சுவநாதர் ஐந்து தலை நாகங்களுடன் அமர்ந்த நிலையில் உள்ளார்.

மிர்பூர் சமணர் கோயில் இராஜஸ்தானின் சிரோகி நகரத்திலிருந்து 18 கிமீ தொலைவிலும்; அபு மலை சாலையிலிருந்து 60 கிமீ தொலைவிலும் உள்ளது. 

மிர்பூர் சமணக் கோயில்கள் கிபி 9ஆம் நூற்றாண்டில் இராஜபுத்திர மன்னர்களால் கட்டப்பட்டதாகும். இக்கோயில் 13வது நூற்றாண்டில், குஜராத் சுல்தான் முகமது பேக்டா என்பவரால் அழிக்கப்பட்டது. 15ம் நூற்றாண்டில் இக்கோயில் மீண்டும் கட்டி மறுசீரமைக்கப்பட்டது.

சமண சமய 23வது சமணத் தீர்த்தரங்கரான பார்சுவநாதருக்கு அர்பணிக்கப்பட்ட கோயிலை, சுவேதாம்பரர் சமணப் பிரிவின் சேத் கல்யாண்ஜி பரமானந்தஜி பீடம் இக்கோயிலை நிர்வகித்து வருகிறது. இக்கோயில் தில்வாரா சமணர் கோயில் மற்றும் ராணக்பூர் சமணர் கோயில்கள் போன்று கட்டப்பட்டுள்ளது.
தற்போது கோயிலின் முக்கியப் பகுதி, மண்டபத்துடன் கூடிய உயர்ந்த பீடத்தில் உள்ளது. பீடம் அழகிய சிற்பங்களுடன் கூடியுள்ளது.




</doc>
<doc id="384985" url="https://ta.wikipedia.org/wiki?curid=384985" title="சின்ன மரங்கொத்தி">
சின்ன மரங்கொத்தி

சின்ன மரங்கொத்தி (Brown-capped pygmy woodpecker)இது மரங்கொத்திகளில் மிகச்சிறிய வகையாகும்,இது இந்தியா இலங்கை
நேபாளம் ஆகிய நாடுகளில் காணப்படுகிறது.

தமிழில் :சின்ன மரங்கொத்தி

ஆங்கிலப்பெயர் :Brown – Capped Pygmy Woodpecker
அறிவியல் பெயர் :Yungipicus nanus

13 செ.மீ. - பழுப்பு நிற உடலில் வெளிர் பட்டைகளைக் கொண்டது. உடலின் கீழ்ப்பகுதி பழுப்புத் தோய்ந்த வெளிர் நிறத்தில் கருப்புக் கோடுகளைக் கொண்டது. 
கிழக்குக் கடற்கரை சார்ந்த வட்டாரங்கள் நீங்கலாகத் தமிழகம் எங்கும் இலையுதிர் காடுகள், மூங்கில் காடுகள், விளைநிலங்களை அடுத்த தோப்புகள் ஆகியவற்றில் காணலாம். இணையாகத் தரையோடு தாழ்ந்த மரங்களின் கிளைகளில் பசையெடுப்பானோ என்று நினைக்கும் படியாக ஊர்ந்து புழுப்பூச்சிகளைப் பிடிக்கும். மற்ற மரங்கொத்திகளைப் போல பெரிய மரங்களின் அடிமரங்களைச் சார்ந்து இரை தேடும் பழக்கம் இதனிடம் இல்லை. தேன்சிட்டுப் போல இலைக் கொத்துகளிடையே தாவிப் பறக்கும் காலை நேரத்தில் இலைகளற்ற மரக்கொம்பில் அமர்ந்து வெயில் காயும் பழக்கம் உடையது. புழு பூச்சிகள் எறும்பு ஆகியவற்றோடு தேனீ, அந்துப்பூச்சி ஆகியவற்றையும் உணவாகக் கொள்ளும். பழங்கள், மலர்கள், மலர்த்தேன் ஆகியவற்றையும் விரும்பி உண்ணும்.

பிப்ரவரி முதல் ஜுலை முடிய வெட்ட வெளியாயுள்ள காடுகள்,பட்டுப்போன சிறு மரக்கொம்புகளில் வங்கு குடைந்து 3 முட்டைகள் இடும்.


</doc>
<doc id="384989" url="https://ta.wikipedia.org/wiki?curid=384989" title="மஞ்சள் நெற்றி மரங்கொத்தி">
மஞ்சள் நெற்றி மரங்கொத்தி

மஞ்சள் நெற்றி மரங்கொத்தி ("Yellow-fronted Pied Woodpecker") இந்திய துணைகண்டத்தில் காணப்படும் ஒரு மரங்கொத்தியாகும்.

தமிழில் :மஞ்சள் நெற்றி மரங்கொத்தி

ஆங்கிலப்பெயர் :Yellow-fronted Pied Woodpecker Yellow-crowned woodpecker
அறிவியல் பெயர் :Dendrocopos mahrattenis

18 செ.மீ. - குங்குமச் சிவப்பான உச்சிக் கொண்டையையும் மஞ்சள் நெற்றியையும் உடைய பழுப்பு நிறம் தோய்ந்த இதன் கருப்பு உடலில் வெள்ளைத் திட்டுக்கள் ஒழுங்கின்றிக் காணப்படும். மோவாய், தொண்டை, முன்கழுத்து ஆகியன வெண்மை; மார்பும் வயிறும் செம்மஞ்சளாகப் பழுப்புக் கீற்றுக்களுடன் காணப்படும். அடிவயிறு பளிச்சென்று குங்குமச் சிவப்பு நிறமாக இருக்கும்.
தமிழ்நாட்டில் கிழக்குக் கடற்கரை சார்ந்த கரை ஓரப் பகுதிகள் தவிர எங்கும் ஓரளவு தாராளமாகக் காணக் கூடியது. கள்ளிப் புதர்கள், சாலை ஓர மரங்கள் கருவைக் காடுகள், மாந்தோப்புகள் ஆகியவற்றில் திரியும். இது பசுமைமாறாக் காடுகளை விரும்புவதில்லை. புழு பூச்சிகளைத் தேடி உண்ணும் பறவைகளின் கூட்டத்தோடு கலந்து மரத்துக்கு மரம் தாவி பட்டைகளை அலகால் தட்டி, வெளிவரும் பூச்சிகளையும் அதன் முட்டைகளையும் பிடித்துத் தின்னும். கிளிக் கிளிக் என கீச்சுக் குரலில் கத்தும்.

பிப்ரவரி முதல் மே வரை மா வன்னி நுழைவாயிலுள்ள வங்கு குடைந்து 3 முட்டைகள் இடும்.


</doc>
<doc id="384993" url="https://ta.wikipedia.org/wiki?curid=384993" title="கபாலபதி">
கபாலபதி

கபாலபதி (Kapalabhati ( KAH-pah-lah-BAH-tee என உச்சரிக்கப்படுகிறது) (மேலும் கபால்பதி, அல்லது பாலபாய் என்று கெரண்ட் சமிதாவில்; தேவநாகரியில் : कपालभाति प्राणायाम), என்பது ஷட்ர்காமாவின் முக்கியமான பகுதியாகும் (சிலநேரங்களில் ஷட்க்கிரியா என்றும் அழைக்கப்படுகிறது). இது உடல் சுத்திகரிப்பு நுட்பங்களைக் கொண்ட ஒரு யோகா அமைப்பு ஆகும். கபால்பதி என்பது இரண்டு சொற்களால் ஆனது: கபல் (கபாலம்) என்பதன் பொருள் 'மண்டை ஓடு' (இங்கே மண்டை ஓடு என்பது மண்டை ஓட்டின் கீழ் உள்ள அனைத்து உறுப்புகளும் அடங்கும்) மற்றும் பதி என்ற சொல்லின் பொருள் 'பிரகாசம்' என்பது ஆகும். இந்த செயல்முறை காரணமாக, மூளையின் உள்ளேயும், மூளையின் கீழ் உள்ள உறுப்புகளும் மூளை, சிறு மூளை மற்றும் மூக்கு முனையுடன் இணைந்திருக்கும் தலையில் உள்ள அனைத்து இடைவெளிகளில் நல்ல தாக்கத்தை ஏற்படுத்துகிறது. ஆகையால் அந்த சொல் பயன்படுத்தப்படுகிறது. இது முக்கியமாக க்ராரியல் சைனசை தூய்மைப்படுத்துவதை முக்கிய நோக்கமாக கொண்டதாக இருக்கிறது, ஆனால் இதனால் வேறு விளைவுகளும் உண்டாகின்றன. இந்த முறையிலான கபாலபதியில் மூக்குகள் வழியாக மூச்சை மிக வேகமாக வெளியே விடுதல்வேண்டும் அதன் பிறகு மூச்சை உள்ளிழுத்தல் என்பது தானாகவே நடக்கும். கபாலபதியில் மூன்று வடிவங்கள் உள்ளன அவை: 


</doc>
<doc id="384995" url="https://ta.wikipedia.org/wiki?curid=384995" title="தியோகர் சமணர் கோயில்கள்">
தியோகர் சமணர் கோயில்கள்

தியோகர் சமணர் கோயில்கள் (Jain Temple complex), இந்தியாவின் உத்தரப் பிரதேசம் மாநிலத்தின், லலீத்பூர் மாவட்டத்தில் உள்ள தியோகர் எனும் ஊரில் அமைந்த 31 சமணக் கோயில்களின் தொகுப்பாகும். இங்குள்ள கோயில்கள் கிபி 8ம் நூற்றாண்டு முதல் 17ம் நூற்றாண்டு வரை கட்டப்பட்டுள்ளது. இந்தியத் தொல்லியல் ஆய்வகம், இச்சமணக் கோயில்களை பராமரித்து வருகிறது. 

கிபி 8 - 17ம் நூற்றாண்டு வரை கட்டப்பட்ட இங்குள்ள 31 இச்சமணக் கோயில்களில் 2000 சிற்பங்கள் கொண்டது. இக்கோயிலில் பெரும் எண்ணிக்கையில் சமண தீர்த்தங்கரர்களின் சிற்பங்கள், யட்சினிகள் மற்றும் யட்சர்கள் போன்ற சமண ஏவல் தேவ, தேவதைகளின் சிற்பங்கள், தீர்த்தங்கரர்களின் வாகனங்களின் சிற்பங்கள் மற்றும் சமணத் தொல்லியல் கதைகளில் கூறப்படும் நிகழ்வுகள் சிற்பங்களாக செதுக்கப்பட்டுள்ளது. 

இங்குள்ள 31 சமணக் கோயில்களும் காலத்திற்கு ஏற்ப வேறுபட்ட அமைப்புகளுடனும், அளவுகளுடனும் கட்டப்பட்டுள்ளது.




</doc>
<doc id="385004" url="https://ta.wikipedia.org/wiki?curid=385004" title="கருஞ்சிவப்பு மரங்கொத்தி">
கருஞ்சிவப்பு மரங்கொத்தி

கருஞ்சிவப்பு மரங்கொத்தி () (Micropternus brachyurus) என்பது இந்தியாவில் கிழக்கு வடக்கு மற்றும் தென் இந்தியாவில் காணப்படும் ஒரு மரங்கொத்தி பறவை வகையாகும். ஆகும். மேலும் இது
நேபாளம், பூட்டான், மியான்மார், தென் சீனம், தாய்லாந்து, கம்போடியா, சிங்கப்பூர்,வியட்நாம், இந்தோனேசியா, புரூணை, போன்ற நாடுகளில் காணப்படுகிறது. 

தமிழில் :கருஞ்சிவப்பு மரங்கொத்தி

ஆங்கிலப்பெயர் :Rufous Wood pecker
அறிவியல் பெயர் :Micropternus brachyurus

25 செ.மீ. - மற்ற மரங்கொத்திகளிலிருந்து வேறுபட்டதாக செம்பழுப்பு உடல் கொண்டதாக இருப்பது கொண்டு இதனை எளிதில் அடையாளம் காணலாம்.
மேற்கு தொடர்ச்சி கிழக்குத் தொடர்ச்சி மலைகளைச் சார்ந்து மூங்கில் காடுகள் இடையிடையே விரவிய ஈரப்பதம் மிகுந்த காடுகளில் காணலாம். மரங்களில் இலைகளிடையே கூடுகட்டும் செவ்வெறும்பு முதலான எறும்புகளே இதன் உணவாக அமைவதால் அத்தகைய கூடுகள் உள்ள மரங்களில் இதனைக்காண மிகுந்த வாய்ப்பு பழவகைகளை உண்பதோடு வாழை இலையின் தண்டின் அடிப்பாகத்தைத் துளைத்துளச் சாற்றினையும் உறிஞ்சும். கினிக்-கினீக் கினீக் என மும்முறை குரல் கொடுக்கும். மரக்கிளைகளிலும் மூங்கில்களிலும் இனப் பெருக்க காலம் நெருங்கும் சமயத்தில் அலகால் தட்டி ஒலி எழுப்பும் பழக்கம் உடையது. மெல்ல முதலில் தொடங்கப்படும் தட்டல் படிப்படியே சத்தம் கூடி கால் கிலோ மீட்டர் தொலைவு வரை கேட்கும்படியானதாக உயரும்.
பிப்ரவரி முதல் ஏப்ரல் வரையான பருவத்தில் மரத்தில் இலைக்கொத்துகளாலான தொங்கும் எறும்புக் கூட்டைத் துளைத்துக் கருப்பு நிறக் கூழ்போன்ற பொருளால் கூடமைத்து 2 முட்டைகளிடும்.


</doc>
<doc id="385008" url="https://ta.wikipedia.org/wiki?curid=385008" title="மஞ்சள்பிடரி சின்ன மரங்கொத்தி">
மஞ்சள்பிடரி சின்ன மரங்கொத்தி

மஞ்சள்பிடரி சின்ன மரங்கொத்தி(Lesser yellownape)இது ஒரு மரங்கொத்தி வகையாகும்,பொதுவாக ஆசியாவின் வெப்பமண்டல மற்றும் துணை வெப்பமண்டல பகுதிகளில் காணப்படுகிறது,மேலும் இந்தியா இலங்கை,நேபாளம் பூட்டான், மியான்மார் ,தென் சீனா,தாய்லாந்து,கம்போடியா,சிங்கப்பூர்,வியட்நாம்,இந்தோனிசியா புருனே போன்ற நாடுகளில் காணப்படுகிறது.

தமிழில் :மஞ்சள்பிடரி சின்ன மரங்கொத்தி

ஆங்கிலப்பெயர் :Small Yellow – naped Wood pecker
அறிவியல் பெயர் : Picus chlorolophus
27 செ.மீ. - மஞ்சள் தோய்ந்த பச்சை நிற உடலும் இறகுகளும் கொண்ட இதன் வால் பழுப்புத் தோய்ந்த கருப்பாக இருக்கும் மார்பு ஆலிவ் பழுப்பு நிறம் வயிறும் வாலடியும் வெண்மையும் பழுப்புமான பட்டைகள் கொண்டது.
மேற்கு, கிழக்குத் தொடர்ச்சி மலைசார்ந்த பகுதிகளில் தேக்குக் காடுகளிலும் இலையுதிர் காடுகளிலும் காபி, ரப்பர் தோட்டங்களிலும் காணலாம். பிற மரங்கொத்திகளோடும், கரிச்சான், மின்சிட்டு, ஈப்பிடிப்பான், சிலம்பன்கள் ஆகியவற்றோடும் சேர்ந்து இரை தேடும். எறும்புகளும் கறையான்களுமே இதன் முக்கிய உணவு பழங்களையும் அவ்வப்போது தின்னும் "'சேங்" என சோகங்கலந்த குரலில் அரைவினாடி முதல் ஒரு வினாடி வரை நீள ஒலிக்கும் மரத்தில் உளியை ஒத்ததான அலகால் தட்டித் தொடர்ந்து ஒலி எழுப்பவும் கேட்கலாம் பறக்கும்போது குரலொலி எழுப்புவதில்லை.

ஜனவரி முதல் மே வரையான பருவத்தில் காட்டு மரங்களில் வங்கு குடைந்து 2 முட்டைகள் இடும்.


</doc>
<doc id="385011" url="https://ta.wikipedia.org/wiki?curid=385011" title="செதிள்வயிற்று மரங்கொத்தி">
செதிள்வயிற்று மரங்கொத்தி

செதிள்வயிற்று மரங்கொத்தி (Little scaly – bellied Green Wood pecker(இந்திய துணைகண்டத்தில் காணப்படும் ஒரு மரங்கொத்தி வகையாகும்.

தமிழில் :செதிள்வயிற்று மரங்கொத்தி

ஆங்கிலப்பெயர் :Little scaly – bellied Green Wood pecker
அறிவியல் பெயர் :Picus xanthopygaeus

29 செ.மீ. - புல் பச்சை நிற உடலும் மஞ்சள் நிறப்பிட்டமும் கொண்ட இதன் உச்சந்தலையும் தலைக்கொண்டையும் குங்குமச் சிவப்பாக இருக்கும். பசுமை தோய்ந்த வெளிர் பழுப்பு நிறங் கொண்ட மார்பிலும் வயிற்றிலும் கருப்பு நிறச் சிறு திட்டுக்கள் நிறைந்திருக்கும். பெண்ணின் உச்சியும் கொண்டையும் கருப்பு நிறமானவை.
மேற்கு, கிழக்குத் தொடர்ச்சி மலைச்சார்ந்த வட்டாரங்களைச் சார்ந்த காடுகளில் இணையாக அடிமரங்களில் தொற்றியபடி இரைதேடும். அப்பொழுது வால் மரப்படைகளில் அழுந்தியதாக மூன்றாவது கால் போலச் செயல்படும். மரக்கிளைகளைச் சுற்றிச் சுற்றிவரும். இது அலகால் அவ்வப்போது மரப்பட்டைகளைத் தட்டி பூச்சிகள் மிரண்டு வெளிப்படும்படி செய்யும். நீண்ட முள் முடிச்சு அமைப்புடைய நாக்கினை மரத்தில் உள்ள துளைகளுள் செலுத்தி மரத்தைத் துளைக்கும் வண்டுகளைப் பிடிக்கும். தரைக்கு இறங்கி எறும்பு முதலிய பூச்சிகளைப் பிடிக்க அலகின் கூரிய முனைகளைப் பயன்படுத்தும்.

மார்ச் முதல் மே முடிய உள்ள பருவத்தில் அடிமரத்தைக் குடைந்து 3 முதல் 5 முட்டைகள் இடும்.


</doc>
<doc id="385014" url="https://ta.wikipedia.org/wiki?curid=385014" title="மேல் சித்தாமூர் சமணர் கோயில்">
மேல் சித்தாமூர் சமணர் கோயில்

மேல் சித்தாமூர் சமணர் கோயில், தமிழ்நாட்டின் விழுப்புரம் மாவட்டத்தில், திண்டிவனம் வட்டத்தில், வல்லம் ஊராட்சி ஒன்றியத்தில், திண்டிவனம்
- செஞ்சி சாலையில், வல்லத்திற்கு அருகில் உள்ள மேல்சித்தாமூர் ஊராட்சியில் உள்ள மேல்சித்தாமூர் கிராமத்தில் உள்ளது. இக்கோயில் தமிழ்ச் சமணர்களின் ஆன்மீகத் தலைமையிடமாக உள்ளது. .

மேல் சித்தாமூர் சமணக் கோயிலும், மடமும் செஞ்சிக்கு கிழக்கில் 10 கிமீ தொலைவிலும்; திண்டிவனம் நகரத்திலிருந்து 20 கிமீ தொலைவிலும், வல்லம் அருகே 2 கிமீ தொலைவில் உள்ளது.

கிபி 9 மற்றும் 16ம் நூற்றாண்டைச் சேர்ந்த இரண்டு சமணக் கோயில்கள் மேல் சித்தாமூர் கிராமத்தில் உள்ளது. அதில் 9ம் நூற்றாண்டைச் சேர்ந்த "மலைநாதர் கோயில்," சமண தீர்த்தங்கரரான நேமிநாதருக்குக்கும், 16ம் நூற்றாண்டைச் சேர்ந்த கோயில், பார்சுவநாதருக்கும் அர்பணிக்கப்பட்டுள்ளது.

மலைநாதர் கோயிலில் கிபி 9ம் நூற்றாண்டைச் சேர்ந்த தீர்த்தங்கரர்கள், பாகுபலி போன்ற அருகதர்கள், கணாதரர்கள், மற்றும் காவல் தேவதைகளான யட்சினிகள் பத்மாவதி, அம்பிகை மற்றும் யட்சன் "தரணேந்திரன்" ஆகியவர்களின் கற்சிற்பங்கள் உள்ளது. 

இக்கோயிலில் கிபி 1578ல் அமைக்கபப்ட்ட 50 அடி உயரம் கொண்ட ஒரே கல்லினால் செதுக்கப்பட்ட 50 அடி உயரம் கொண்ட மானஸ்தம்பம், கொடி மரம், பலி பீடம் கம்பம் உள்ளது. அருகில் உள்ள தேர் வடிவ மண்டபம், இரண்டு யானைகளால் இழுத்துச் செல்வது போன்று கட்டப்பட்டுள்ளது.

வீரசேனாச்சாரியாரால் துவக்கப்பட்ட சமணக் காஞ்சியில் இருந்த பழைமையான மடம், காலப்போக்கில் மேல் சித்தாமூரில் 
இடம்பெயரப்பட்டு, தமிழ்ச் சைனர்களின் ஆன்மீகத் தலைவரான இலக்குமிசேனா என்பவரால் நிர்வகிக்கப்படுகிறது. மேல் சித்தாமூர் கோயில் குறித்து அப்பாண்டைநாதர் உலா, தோத்திரத்திரட்டு, ஜைனசேத்திரமாலை போன்ற நூல்களில் பாடப்பட்டுள்ளது. இம்மடம் தமிழ்ச் சமணர்களின் தலைமையிடமாகும். 

ஆண்டுதோறும் பங்குனி மாதத்தில், பத்துநாட்கள் பெருவிழா நடைபெறும். ஏழாம்நாள் தேரோட்டம் நடைபெறும்.




</doc>
<doc id="385028" url="https://ta.wikipedia.org/wiki?curid=385028" title="மேற்கத்திய பொன்முதுகு மரங்கொத்தி">
மேற்கத்திய பொன்முதுகு மரங்கொத்தி

மேற்கத்திய பொன்முதுகு மரங்கொத்தியானது ("common flameback") அல்லது ("common goldenback woodpecker") ("Dinopium javanense") என்று அழைக்கப்படுகிறது,இந்தியா இலங்கை,நேபாளம் பூட்டான், மியான்மார், லாவோஸ், வங்காளாதேசம், தாய்லாந்து, கம்போடியா, சிங்கப்பூர், வியட்நாம், இந்தோனிசியா, புருனே போன்ற நாடுகளில் காணப்படுகிறது.

தமிழில் :மேற்கத்திய பொன்முதுகு மரங்கொத்தி

ஆங்கிலப்பெயர் :Golden-backed woodpecker
அறிவியல் பெயர் :Dinopium javanense
28 செ.மீ- மேற்போக்காகப் பார்ப்பவர்களுக்கு இதனை அடுத்ததிலிருந்து வேறுபடுத்தி அறிவது கடினம். பின் முதுகும் பிட்டமும் குங்குமச் சிவப்பாக இருப்பது கொண்டு கருப்புப் பின் முதுகும் பிட்டமும் கொண்ட அதிலிருந்து வேறுபடுத்தி அறியலாம். இதன் பொன் முதுகு அடுத்ததை விட சற்றுக் கூடுதலான ஆரஞ்சு தோய்ந்தது. பெண்ணினுடைய உச்சந்தலையும் கொண்டையும் குங்குமச் சிவப்புக்குப் பதிலாகக் கருப்பாக இருக்கும்.

மேற்கு, கிழக்குத் தொடர்ச்சி மலை சார்ந்த பகுதிகளில் சமவெளி முதல் 1500மீ. வரை ஈரப்பதமிக்க இலையுதிர் காடுகளிலும், பசுமைமாறாக் காடுகளிலும் காணப்படும். இது ஈரப்பதமான சூழலையே அதிகம் விரும்புவது. 

பிப்ரவரி முதல் ஜூலை முடிய மா, வாகை, முருங்கு ஆகிய மரங்களில் வங்கு குடைந்து 3 முட்டைகள் இடும், பழக்க வழக்கம் உணவு, இனப்பெருக்கம் ஆகியன பொன்முதுகு மரங்கொத்தியதைப் போன்றனவே.


</doc>
<doc id="385029" url="https://ta.wikipedia.org/wiki?curid=385029" title="பெரிய பொன்முதுகு மரங்கொத்தி">
பெரிய பொன்முதுகு மரங்கொத்தி

பெரிய பொன்முதுகு மரங்கொத்தி (Greater Flameback) பெரும்பாலும் இந்திய துணைக்கண்டத்தில் காணப்படுகிறது. மேலும் தென்சீனா, சுமத்திரா, மலாய் தீபகற்ப பகுதிகளிலும் காணப்படுகிறது.

தமிழில் :பெரிய பொன்முதுகு மரங்கொத்தி

ஆங்கிலப்பெயர் :greater goldenback, large golden-backed woodpecker
அறிவியல் பெயர் :Chrysocolaptes guttacristatus
31 செ.மீ- குங்குமச் சிவப்பு உச்சந்தலையும் கொண்டையும் கொண்ட இதன் பிடரியும் பின்கழுத்தும் வெண்மைநிறம், முதுகும் இறக்கைகளும் பொன்நிறமாக இருக்கும். பிட்டம் உச்சந்தலைபோலவே சிவப்பாக இருக்கும். உடலின் கீழ்ப்பகுதி வெளிர்மஞ்சள் நிறமாகக் கருநிறச் செதிள் அமைப்புடையது. குண்களிலிருந்து கன்னங்கள் வழியே செல்லும் கருப்புப் பட்டைகள் இதன் தனித்த அடையாளம். 

தமிழ்நாட்டின் மேற்கு மலைத்தொடர் சார்ந்த வட்டாரங்களில் காணப்படும். இது சேர்வராயன் மலையிலும் இருக்கக் கூடும். இன்னமும் அதுபற்றிய உறுதியான தகவல் இல்லை. அடிமரங்களில் தொத்தி, பட்டைகளைத் தட்டிப் பூச்சிகளை வெளிப்படுத்திப் பிடித்துத் தின்னும். இது பார்ப்பவர் கண்களில் படாதபடி திறமையாக மறைந்து கொள்ளும். பூச்சிகளோடு மலர்ந்தேன். இலுப்பைப்பூ ஆகியனவற்றையும் உணவாகக் கொள்ளும். கீறிச்சிட்டுச் சிரிப்பது போலக் கத்தும்.
டிசம்பர் முதல் மார்ச் வரை அடி மரத்தைக் குடைந்து ஒரே ஒரு முட்டையிடும்.


</doc>
<doc id="385030" url="https://ta.wikipedia.org/wiki?curid=385030" title="கரும்புள்ளி மரங்கொத்தி">
கரும்புள்ளி மரங்கொத்தி

கரும்புள்ளி மரங்கொத்தி () மரங்கொத்தி குடும்பத்தில் ஒரு சிற்றினம் ஆகும். இதன் முதுகு நல்ல கருப்பாகவும் மார்பு வெளிர் கருப்பாகவும் இருக்கும் வித்தியாசமான தோற்றத்தை கொன்டது.

தமிழில் :கரும்புள்ளி மரங்கொத்தி

ஆங்கிலப்பெயர் :Heart-spotted woodpecker
அறிவியல் பெயர் :Hemicircus canente

16 செ.மீ- ஆணும் பெண்ணும் கருப்பு நிறக் கொண்டை உடையதாயினும் பெண்ணின் நெற்றி ஆணின் நெற்றி போலக் கருப்பாக இல்லாது பளிச்சென வெண்மையாக இருக்கும். இரண்டுக்கும் தொண்டையும் கன்னங்களும் வெண்மை, முதுகு நல்ல கருப்பாகவும் மார்பு வெளிர் கருப்பாகவும் இருக்கும். முதுகில் காணப்படும் வெண்மையான பகுதிகளில் இதய வடிவிலான சிறிய கருப்புத் திட்டுகள் இடம் பெற்றிருக்கும்.
மேற்குத் தொடர்ச்சி மலைத்தொடர் சார்ந்த பகுதிகளில், ஈரப்பதம் மிகுந்த இலையுதிர்காடுகள், தேக்கு, மூங்கில் பயிராகும் இடங்கள், காபி தோட்டங்களில் நிழல் தரும் மரங்கள் ஆகியவற்றைச் சார்ந்து தனித்தும் இணையாகவும் புழு பூச்சிகளை வேட்டையாடும். பிற பறவை இனங்களோடு சேர்ந்தும் திரியக் காணலாம். பெரிய அடி மரங்களின் பட்டைகளைத் தவிர்த்துச் சிறு கிளைகளில் இலைக் கொத்துக்களிடையே சுற்றி வந்து அக்கிளை களைத் தட்டி பூச்சிகளை வெளிப்படச் செய்து தின்னும். எறும்பு, கறையான், முட்டைப்புழு ஆகியன இதன் முக்கிய உணவு, கா;h; என உரக்கத் தொடர்ந்து குரல் கொடுப்பது கொண்டு ஒரு மரத்தில் இது இருப்பதைத் தெரிந்து கொள்ளலாம். 

நவம்பர் முதல் ஏப்ரல் வரை பட்டுப்போன மரக்கிளைகளில் வங்கு குடைந்து 3 முட்டைகள் இடும். 


</doc>
<doc id="385034" url="https://ta.wikipedia.org/wiki?curid=385034" title="சிவந்த இறக்கை வானம்பாடி">
சிவந்த இறக்கை வானம்பாடி

சிவந்த இறக்கை வானம்பாடியானது(Indian bush lark) தெற்கு ஆசியாவில் காணப்படும் ஒரு சிற்றினம் ஆகும்.

தமிழில் :சிவந்த இறக்கை வானம்பாடி

ஆங்கிலப்பெயர் :Indian bush lark Red-winged Bush-Lark
அறிவியல் பெயர் :Mirafra erythroptera

14 செ.மீ- தோற்றத்தில் பெரிதும் அடுத்ததை ஒத்த இதன் இறக்கைகளில் அமைந்த செம்பழுப்புத்திட்டுகள் மேலும் ஆழ்ந்த சிவப்பு நிறங் கொண்டவை. மார்பிலான திட்டுக்களும் தடித்தனவாக காணப்படும். 
சிறு கற்கள் நிறைந்த வறள்காடுகளில் தனித்து இலைகளற்ற புதர்ச் செடிகளில் உயர அமர்ந்திருக்கக் காணலாம். மழைமிகுந்து பெய்யும் பகுதிகளில் காணப்படுவதில்லை. சிறு தானியங்கள், புல்விதைகளோடு சிறு புழு பூச்சிகளையும் இரையாகத் தேடித் தின்னும். பாடியபடி உயரப் பறந்து தன் காதலையும் இனப்பெருக்கம் செய்வதற்குரிய இடவரையறை உரிமையையும் காட்ட ஆண் பறவை இவ்வாறு பாடிப் பறந்தபடி இருக்கும். அமர்ந்திருக்கும் புதர் உச்சியிலிருந்து ச்சி.. ச்சி. ச்சி எனக் குரல் கொடுத்தபடி 30 அடி உயரம் வரை பறந்த பின் வீசிசிசி, வீசிசிசிஎன உரக்கக் கத்தத் தொடங்கி இறக்கைகளை அகல விhpத்தபடியும் கால்களைத் தொங்கவிட்டபடியும் தாழப்பறந்து வந்து பெரும்பாலும் புறப்பட்ட புதரின் உச்சியிலேயே அமரும். இவ்வாறு ஒருமுறை உயரப் பறந்து கீழே வர 20 வினாடிகளே ஆகின்றது. இதுபோலப் பாடிப் பறந்தபடி காலை நேரத்தின் பெரும்பகுதியைக் கழிக்கும். 

டிசம்பர் முதல் மே முடிய தரையில் கால்நடைகளின் குளம்பு ஏற்படுத்திய குழிவில் கோப்பை வடிவில் கூடமைத்து 3 முதல் 4 முட்டைகள் இடும்.


</doc>
<doc id="385036" url="https://ta.wikipedia.org/wiki?curid=385036" title="கொடைமடம்">
கொடைமடம்

கொடைமடம் என்பது மடைமை குணங்களில் ஒன்றாகும். 'மடம்' என்பதற்கு 'அறியாமை' என்ற பொருள். இன்னாருக்கு இன்னது கொடுக்க வேண்டும் என்பதை எண்ணாமல், கிடைத்ததை நினைத்தபோதே கொடுப்பதைக் 'கொடை மடம்' என்று சொல்வார்கள். இது சரியா, தவறா என்று ஆலோசிக்க அறிவுக்கு இடம் கொடுக்காமல், உள்ளத்தில் கொடுக்கத் தோன்றியபோதே 'கொடை மடம்' உடையவர்கள் கொடுத்துவிடுவார்கள்.

'மடைமை' என்பது போற்றப்பட வேண்டிய குணங்களில் ஒன்றாக இல்லையெனினும், 'கொடைமடத்தை' அவ்வாறு கூற இயலாது. கொடைக் கொடுப்பதென்பது ஒரு மாபெரும் நற்செயல். நாம் பெற்ற செல்வங்கள் எல்லாம் மற்றவர்களுக்கு கொடுப்பதற்கே. ஈகையை தவிற, பிற எல்லா கொடுத்தலும், திரும்பி பெறக்கூடிய நோக்கத்தில் மட்டும் தான் தரப்படும். இதனை வள்ளுவர் கூறுவது, 

இத்தகைய கொடையை, கண் மூடித்தனமாக கொடுப்பதில் தவறொன்றுமில்லையே? சங்க காலத்தில், இந்த 'கொடைமடத்தைப்' போற்றி, கபிலர் போன்ற பல புலவர்கள், அரசர்களின் கொடை வள்ளல்களைப் பாடியது நாம் அறிந்ததே. 

இயற்கையாகவே முல்லைக் கொடி வளருவதற்கு ஒரு ஊன்று தேவை. சாதாரண மக்கள், இத்தகைய முல்லைக் கொடி வளர, ஒரு மூங்கிலை நட்டோ, அல்லது ஒரு பந்தலை அமைத்தோ அதனைப் படர்ச் செய்வர். அந்தக் கொடியும் அதைப் பற்றிக் கொண்டு வளர்ந்து விடும். 

பறம்பு தேசத்தை ஆண்ட மன்னன் பாரி வேந்தன், ஒரு நாள் தனது தேசத்திலுள்ள காட்டுக்குள் சென்றான். அங்கே ஒரு முல்லை கொடி தளர்ந்திருந்த்து. அக்கொடியின் தளர்ச்சியை உடனே போக்க வேண்டும் என்று, தன்னுடைய தேரை இழுத்து அந்தக் கொடிக்கருகில் கொண்டு வந்து நிறுத்தச் சொன்னான். அருகில் நின்று, தேரின் மேலே அந்தப் பூங்கொடியை எடுத்தும் விட்டான். பாரிக்கு, "இந்தச் சிறிய கொடி படர்வதற்கு தேரை வைக்கலாமா?" என்ற எண்ணமே தோன்றவில்லை. அந்தக் கொடியின் தளர்ச்சி ஒன்றே அவன் கருத்தில் நின்றது. அருகில் எது இருந்தாலும் ஊன்றுக்கோளாக நிறுத்த வேண்டும் என்ற எண்ணமே முன் நின்றது. இதுவே 'கொடைமடத்தின்' எடுத்துக்காட்டு. இதனால், 'முல்லைக்கு தேர் கொடுத்த வள்ளல், பாரி' என்ற புகழையும் பெற்றான்.


</doc>
<doc id="385050" url="https://ta.wikipedia.org/wiki?curid=385050" title="நாவலந்தீவு">
நாவலந்தீவு

ஜம்புத் தீவு அல்லது நாவலந்தீவு, இந்து, பௌத்தம் மற்றும் சமண சமய அண்டவியல் கோட்பாடுகளில் மனிதர்களும், மற்ற சீவராசிகளும் வாழும் உலகத்தைக் குறிக்கிறது. 

சமஸ்கிருத மொழியில் ஜம்பு என்பதற்கு நாவல் மரம் ஆகும். எனவே தமிழில் ஜம்புத் தீவினை நாவலந் தீவு என தமிழ் இலக்கியங்களில் குறிப்பர்.

சூரிய சித்தாந்த சோதிடச் சாத்திரங்கள், வட துருவத்தை ஜம்புத் தீவு என்றும்; தென் துருவத்தை பாதாளம் அல்லது பாதள உலகம் என்றும் குறிப்பர். கடலடியில் உள்ள பாதாள உலகில் நாகர்கள் வாழ்வதாக இந்து, சமணச் சாத்திரங்கள் கூறுகிறது. 

சமணம் மற்றும் இந்து சமய புராண அண்டவியல் வரைபடங்களின் படி, அண்டம் ஏழு பெருங்கடல்களால் சூழப்பட்ட கண்டங்களாகப் பிரிக்கப்பட்டுள்ளது. அவைகள்; ஜம்புத் தீவு, இலட்சத் தீவு, சல்மாலி தீவு, குசத் தீவு, கிரவுஞ்சத் தீவு, சகத் தீவு மற்றும் புஷ்கரத் தீவு ஆகும். இந்த ஏழு தீவுக்கண்டங்களிடையே உள்ள பெருங்கடல்கள் உப்பு நீர், கரும்புச் சாறு, திராட்சை ரசம், நெய், தயிர், பால் மற்றும் நன்னீர் ஆகியவைகளால் நிரம்பியுள்ளன. 

இந்த ஏழு கண்டங்களில் சுதர்சணத்தீவு என்றும் அழைக்கப்படும் ஜம்புத் தீவு முழுவதும் ஜம்பு ஆறு நிறைந்து பாய்கிறது. ஜம்புத் தீவு ஒன்பது மண்டலங்களும், எட்டு பெரு மலைகளும் கொண்டுள்ளது.
மார்கண்டய புராணத்தில் ஜம்புத் தீவின் வட துருவம் மற்றும் தென் துருவங்கள் குறுகலாகவும், நடுப்பகுதி அகலமாகவும் உள்ளது என சித்தரித்துள்ளது. 

ஜம்புத் தீவின் மிக உயர்ந்த மேட்டுப் பகுதிகளை மலைகள் என்றும், அதன் மையப் பகுதியை, மலைகளின் அதிபதியான மேரு என்றும் குறித்துள்ளது.
மேரு மலையின் ஒரு கொடுமுடியில் பிரம்மாவின் பிரம்ம லோகமும்; அதனைச் சுற்றி இந்திரன் முதலான தேவர்கள் வாழும் எட்டு நகரங்களும் கொண்டுள்ளது.

பிரம்மாண்ட புராணம் மற்றும் மார்க்கண்டேய புராணம் ஆகியவற்றில் தாமரைப் பூ போன்ற ஜம்பு தீவை நான்கு பெரும் மண்டலங்களாகப் பிரித்துள்ளது. இதன் நடுவில் மேரு மலை அமைந்துள்ளது.
விஷ்ணுவின் காலடியிலிருந்து புறப்படும் ஆகாய கங்கை ஆறு, சந்திர மண்டலத்தின் வழியாகப் பாய்ந்து, பிரம்மபுரியைச் சுற்றிக் கொண்டு, மேரு மலை வழியாக பாய்கையில் நான்கு கிளைகளாக ஜம்புத் தீவில் பாய்ந்து வளம் சேர்க்கிறது.

சமண அண்டவியல் கோட்பாடுகளின் படி, மத்திய லோகம் அல்லது அண்டத்தின் நடுவில் உள்ள பகுதியான ஜம்புத் தீவில் மனிதர்களும், பிற ஜீவராசிகளும் வாழும் இடமாக கூறுகிறது.
பல கண்டத் தீவுகளையும், பல பெருங்கடல்களையும் மத்திய லோகம் கொண்டுள்ளது. மத்திய லோகத்தின் முதல் எட்டு பெருங்கடல்கள் பெயர்கள்: 

அண்டத்தின் நடுவில் 100,000 யோசனை விட்டம் கொண்ட மேரு மலை ஜம்புத் தீவினை சுற்றி அமைந்துள்ளது.

ஜம்புத் தீவு 6 பெரும் மலைகளால் சூழப்பட்டு, ஒன்பது சேத்திரங்களாக பிரிக்கப்பட்டுள்ளது. அவைகள்; 




</doc>
<doc id="385053" url="https://ta.wikipedia.org/wiki?curid=385053" title="பாதாளம்">
பாதாளம்

பாதாளம், (Patala) (, ), இந்து அண்டவியலில், பூமிக்கு அடியில் நாக தேவதைகள் வாழிடங்களாக கூறப்படுகிறது. 

இந்து அண்டவியலில் சுவர்க்கம், பூமி, மற்றும் பாதாளம் என மூன்றாக பிரிக்கப்படுகிறது. ஏழு கீழ் உலகங்களில் இறுதியாகக் கூறப்படும் பாதள உலகம், ஏழாவதும், கீழானதும் ஆகும். பாதாளம் உலகம் நாகர்கள் வாழ்வதால் நாகலோகம் என்பர். மேலும் நாகர்களின் உறவினர்களான அசுரர்கள், தானவர்கள், தைத்தியர்கள் மற்றும் இயக்கர்களும் பாதளத்தில் வாழ்கின்றனர்.

சூரிய சித்தாந்த சாத்திரங்களின் படி, பூமியின் தென் துருவத்தை பாதாளம் என்றும் வட துருவத்தை நாவலந்தீவு என்றும் குறிப்பிடுகிறது.

பாகவத புராணம், ஏழு கீழ் உலகங்களில் ஒன்றாக பாதளத்தை குறிப்பிடுகிறது. அசுரர்களின் கட்டிடக் கலைஞரான மயன், பாதாள லோகத்தில் பல அழகிய கட்டிடங்கள் கட்டினார். 

விஷ்ணு புராணம், ஏழு கீழ் உலகங்களை, அதலம், விதலம், நிதலம், தலாதலம், மகாதலம், சுதலம் மற்றும் பாதாளம் பெயர்களால் குறிப்பிடுகிறது. 
பாதளத்தில் வசிக்கும் ஆயிரம் தலை கொண்ட, நாகர் இன தலைவரான ஆதிசேஷன், இப்பூமியை தாங்குவதாக கூறப்படுகிறது. பாதள உலகத்தின் கீழ், இறப்பிற்குப் பின் பாவிகள் வசிக்கும் நரக லோகம் உள்ளதாக கருதப்படுகிறது. 




</doc>
<doc id="385055" url="https://ta.wikipedia.org/wiki?curid=385055" title="புதர் வானம்பாடி">
புதர் வானம்பாடி

புதர் வானம்பாடியானது Jerdon's bush lark ("Mirafra affinis") அல்லது Jerdon's lark என்று அழைக்கப்படுகிறது,இது தெற்கு ஆசியாவில் காணப்படும் ஒரு சிற்றினம் ஆகும்.

தமிழில் :புதர் வானம்பாடி

ஆங்கிலப்பெயர் :Jerdon's Bush lark
அறிவியல் பெயர் :Mirafra affinis

15 செ.மீ- உடலின் மேற்பகுதி செம்பழுப்பாக கருப்புக் கீற்றுக்களுடன் காணப்படும். பறக்கும்போது இறக்கைகளின் செம்பழுப்பு பளிச்செனத் தெரியும். வெளிர் பழுப்பு நிற மார்பில் சிறு முக்கோண வடிவிலான பழுப்புத் திட்டுகள் இருக்கும்.

தமிழகம் எங்கும் புஞ்சை, நஞ்சை விளைநிலங்களிலும் புல்லும் புதருமான தரிசு நிலங்களிலும் காணலாம். தனது உடல் நிறத்தோடு ஒட்டி அமைகின்ற செஞ்சரள் கற்களோடு கூடிய செம்மண் நிலத்திலேயே அதிகம் காணக்கூடியது. தரையில் ஓடியபடி புல்விதைகள், வண்டு, புழு பூச்சிகளை இரையாகத் தேடும். புதர்களின் உச்சி, பாறை, தந்திக் கம்பி ஆகியவற்றில் அமர்ந்திருக்கும். ஆண் பறவை திடீரென இறக்கை விரித்து எழுந்து செங்குத்தாக 10மீ உயரம் வரை சுவீர்.. சுவீர்.. சுவீர்.. என மென்குரலில் பாடியபடி சென்று பின் சுற்றிச் சுழன்றபடி கீழே வந்து முன் இருந்த இடத்தில் அமரும். இனப்பெருக்க காலத்தில் நாள் முழுதும் சில மணித்துளிக்கொரு முறை இப்படிப் பாடிப் பறந்தபடி இருக்கும்.

டிசம்பர் முதல் மே முடிய தரையில் கால்நடைகளின் குளம்பு ஏற்படுத்திய குழிவில் கோப்பை வடிவில் கூடமைத்து 3 முதல் 4 முட்டைகள் இடும்.


</doc>
<doc id="385060" url="https://ta.wikipedia.org/wiki?curid=385060" title="ஹுலாகு கான்">
ஹுலாகு கான்

ஹுலாகு கான் (ஹுலேகு என்றும் உச்சரிக்கப்படுகிறார்) (; ; ; 8 பிப்ரவரி 1265), மங்கோலிய ஆட்சியாளர் ஆவார். இவர் மேற்கு ஆசியாவின் பெரும்பகுதியைக் கைப்பற்றினார். இவரது தந்தையார் பெயர் டொலுய். இவரது தாயார் பெயர் சோர்காக்டனி பெகி. இவரது தாயார் கெரயிடு பழங்குடியினத்தைச் சேர்ந்த இளவரசி ஆவார். இவர் மங்கோலியத் தலைவர் செங்கிஸ் கானின் பேரன் ஆவார். இவருக்கு அரிக் போகே, மோங்கே கான் மற்றும் குப்லாய் கான் ஆகிய சகோதரர்கள் உண்டு.

ஹுலாகுவின் இராணுவம் தென்மேற்குப் பகுதியில் மங்கோலிய பேரரசை பெரிதும் விரிவாக்கம் செய்தது. இவர் பெர்சியாவில் இல்கானேடு எனும் பேரரசைத் தோற்றுவித்தார். இல்கானேடு சஃபவிட் வம்சத்தின் முன்னோடியாகும். இதன் மூலம் நவீன ஈரானின் உருவாக்கத்திற்கு இவர் காரணமாக இருந்துள்ளார். ஹுலாகுவின் தலைமையின் கீழ் மங்கோலிய இராணுவமானது, பாக்தாத் முற்றுகைகையை கி.பி. 1258ல் நடத்தியது. இதன் காரணமாக இஸ்லாமிய சக்தியின் மிகப் பெரிய மையம் அழிக்கப்பட்டது. மேலும் மற்றுமொரு முக்கிய நகரமான டமாஸ்கஸ் பலவீனமானது. இதனால் இஸ்லாமிய உலகில் செல்வாக்கு மிகுந்தவர்களாக கெய்ரோவில் இருந்த அடிமை வம்சத்தினர் (மம்லுக் சுல்தானகம்) மாறினர். 

ஹுலாகு, டொலுய் மற்றும் சோர்காக்டனி பெகி ஆகியோருக்கு மகனாகப் பிறந்தார். டொலுய் செங்கிஸ் கானின் மகன் ஆவார். சோர்காக்டனி பெகி ஒரு செல்வாக்கு மிகுந்த கெரயிடு இளவரசி ஆவார். சோர்காக்டனி பெகி மங்கோலிய அரசியலில் வெற்றிகரமாகச் செயல்பட்டார். தனது மகன்கள் அனைவரும் மங்கோலியத் தலைவர்களாக ஏற்பாடு செய்தார். அவர் ஒரு நெசுத்தோரியக் கிறித்தவர் ஆவார். ஹுலாகு கிறித்தவ மதத்திற்கு நட்பானவராக இருந்தார். ஹுலாகுவின் விருப்பத்திற்குரிய மனைவி டோகுஸ் கதுன், நெருங்கிய நண்பர் மற்றும் நைமர் இனத்தளபதியான கித்புகா ஆகியோரும் கிறித்தவர்கள் ஆவர். எனினும் தனது மரணப்படுக்கையில் இவர் பௌத்த மதத்திற்கு மாறியதாக வரலாற்றில் பதிவு உள்ளது. இது டோகுஸ் கதுனின் விருப்பத்திற்கு எதிராக நடைபெற்றது. கோய் என்ற இடத்தில் இவர் எழுப்பிய புத்த கோயில் பௌத்த மதம் மீதான இவரது ஆர்வத்திற்குச் சான்றாக உள்ளது.

ஹுலாகுவுக்குக் குறைந்தது மூன்று குழந்தைகள் இருந்தனர். அவர்கள் அபகா கான், தேகுதர் மற்றும் தரகை. அபகா, ஈரானின் இரண்டாவது இல்கானாக (1265-82) பதவி வகித்தார். தேகுதர் அஹ்மத் மூன்றாவது இல்கானாக (1282-84) பதவி வகித்தார். தரகையின் மகன் பய்டு 1295ல் இல்கான் ஆனார். மிர்-கிவந்த் எனும் பெர்சிய வரலாற்றாளர் தனது ஆரம்ப மொழிபெயர்ப்பில் மேலும் இரண்டு குழந்தைகளைக் குறிப்பிடுகிறார். அவர்கள் கியக்சமத் மற்றும் டாண்டன் ஆகியோர் ஆவர். கியக்சமத் ஆரம்பத்தில் ஆர்மீனியா மற்றும் அசர்பைஜானின் ஆளுநராகப் பணியாற்றினார். டாண்டன் தியர்பகிர் மற்றும் ஈராக்கின் ஆளுநராகப் பணியாற்றினார். அவர்கள் பிறந்த வரிசையானது அபகா, கியக்சமத், டாண்டன், தேகுதர் மற்றும் தரகை என்று பட்டியலிடப்பட்டுள்ளது. 1263ல் இவரது மருமகள் அபஷ் கதுன் ஷிராஸை ஆள அனுப்பப்பட்டார்.

1251ல் ஹுலாகுவின் சகோதரர் மோங்கே கான் பெரிய கான் ஆகப் பதவியேற்றார். 1255ல் மோங்கே, தென்மேற்கு ஆசியாவில் மீதமிருந்த இசுலாமிய நாடுகளை வெல்ல அல்லது அழிக்க முடிவு செய்தார். இதற்காக ஒரு பெரும் மங்கோலிய இராணும் திரட்டப்பட்டது. இதற்குத் தலைமையேற்கும் பொறுப்பு ஹுலாகுவிடம் ஒப்படைக்கப்பட்டது. ஹுலாகுவின் படையெடுப்பின் நோக்கமானது தெற்கு ஈரானின் லுர்களை அடிபணியச் செய்தல், “அசாசின்”களை அழித்தல், பாக்தாத்திலுள்ள அப்பாசியக் கலீபகத்தை அடிபணியச் செய்தல் அல்லது அழித்தல், சிரியாவின் டமாஸ்கஸில் உள்ள அயூப்பிய வம்சத்தை அடிபணியச் செய்தல் அல்லது அழித்தல் மற்றும் இறுதியாக எகிப்தின் பஹ்ரி அடிமை வம்சத்தை (மம்லுக் சுல்தானாகம்) அடிபணியச் செய்தல் அல்லது அழித்தல். மோங்கே அடிபணிபவர்களை அன்புடன் நடத்தவும், எதிர்ப்பவர்களை அழிக்கவும் ஹுலாகுவிற்கு உத்தரவிட்டார். ஹுலாகு இதில் பின் பகுதியைத் தீவிரமாக மேற்கொண்டார். 
ஹுலாகு முன் எப்போதும் இல்லாத வகையிலே ஒரு பெரிய மங்கோலிய இராணுவத்தை அணிவகுத்தார். மோங்கேயின் ஆணைப்படி மங்கோலியப் பேரரசின் பத்தில் இரண்டு பங்கு போர்வீரர்கள் ஹுலாகுவின் படைக்காகக் கூடினர். இவர் எளிதாக லுர்களை அழித்தார். அசாசின்கள் சண்டை ஏதும் போடாமல் தங்களது அசைக்க முடியாத கோட்டையான “அலமுத்” உடன் சரணடைந்தனர். ஒரு ஒப்பந்தத்தின் காரணமாக அவர்களுடைய மக்களின் உயிர் தப்பியது. 

ஹுலாகுவின் மங்கோலிய இராணுவம் பாக்தாத்தை நோக்கி நவம்பர் 1257ல் தனது பயணத்தைத் தொடங்கியது. நகரை நெருங்கியதும் அச்சுறுத்துவதற்காக இவர் தனது படைகளை டைகிரிசு ஆற்றின் கிழக்கு மற்றும் மேற்கு கரையில் நிறுத்தினார். ஹுலாகு சரணடையக் கோரினார் ஆனால் கலீப், அல்-முஸ்தசிம், மறுத்தார். கலீப்பின் இராணுவம், மேற்கில் இருந்து தாக்கிய படையின் ஓரு பகுதியை முறியடித்தது ஆனால் அடுத்த போரில் தோல்வியடைந்து. தாக்கிய மங்கோலியர்கள் அணைக்கரைகளை உடைத்து வெள்ளம் ஏற்படுத்தினர். வெள்ளமானது கலீப் இராணுவத்தின் பின்பகுதியைத் தாக்கியது. கலீப்பின் பெரும்பகுதி இராணுவம் படுகொலை செய்யப்பட்டது அல்லது மூழ்கடிக்கப்பட்டது. 

சீனத் தளபதி குவோ கன் தலைமையிலான மங்கோலியர்கள் நகரத்தின் மீது 29 ஜனவரி, 1258 அன்று முற்றுகை நடத்தினர். இதனை ஒரு சிறிய முற்றுகைப் போர் எனலாம். பிப்ரவரி 5ம் தேதி மங்கோலியர்கள் ஒரு பகுதி சுவரை தங்கள் கட்டுப்பாட்டுக்குள் கொண்டுவந்தனர். இந்தமுறை கலீப் பேச்சுவார்த்தை நடத்த முயற்சி செய்தார் ஆனால் வாய்ப்பு மறுக்கப்பட்டது. பிப்ரவரி 10ம் தேதி பாக்தாத் சரணடைந்தது. மங்கோலியர்கள் நகருக்குள் பிப்ரவரி 13 அன்று நுழைந்தனர். ஒரு வாரத்திற்கு நகரை அழித்தனர். பாக்தாத்தின் பெரும் நூலகம் அழிக்கப்பட்டது. இது மருத்துவம், வானியல் போன்ற பாடங்கள் சம்பந்தப்பட்ட எண்ணற்ற விலையுயர்ந்த வரலாற்று ஆவணங்கள் மற்றும் புத்தகங்களைக் கொண்டிருந்தது. உயிர் பிழைத்தவர்கள், டைகிரிசு ஆற்றின் நீரானது பெருமளவில் மூழ்கடிக்கப்பட்ட புத்தகங்களின் மையினால் கருப்பானது என்று கூறினர். குடிமக்கள் ஓட முயற்சித்தனர் ஆனால் மங்கோலிய வீரர்களால் இடைமறிக்கப்பட்டனர்.

இறந்தவர்களின் எண்ணிக்கை எளிதாக உறுதிப்படுத்தப்பட முடியாத வகையில் பரவலாக மாறுபடுகிறது: ஒரு குறைந்த மதிப்பீடு 90,000 பேர் இறந்ததாகக் குறிப்பிடுகிறது; உயர் மதிப்பீடுகள் 200,000ல் இருந்து 10 இலட்சம் பேர் வரை இறந்ததாகக் குறிப்பிடுகிறது. மங்கோலியர்கள் சூறையாடிய பின்னர் அழித்தலைத் தொடங்கினர். மசூதிகள், அரண்மனைகள், நூலகங்கள், மருத்துவமனைகள் – பல தலைமுறைகளாகக் கட்டப்பட்ட பெருமைமிகு கட்டடங்கள் - எரித்துத் தரைமட்டமாக்கப்பட்டன. கலீப் கைதுசெய்யப்பட்டு அவரது குடிமக்கள் கொல்லப்படுவதையும், அவரது கருவூலம் கொள்ளையடிக்கப்படுவதையும் கட்டாயப்படுத்தி பார்க்கவைக்கப்பட்டார். வெனிஸ் நகர வணிகர் மார்கோ போலோவின் பயணங்களைப் பற்றிய புத்தகமான “இல் மிலியோன்” ஹுலாகு கலீபை பட்டினிபோட்டுக் கொன்றதாகக் கூறுகிறது, ஆனால் அதற்கான ஆதாரங்கள் இல்லை. பெரும்பாலான வரலாற்றாசிரியர்கள் மங்கோலிய மற்றும் முஸ்லிம் பதிவுகளை நம்புகின்றனர். கலீப் ஒரு கம்பளிப்போர்வையில் உருட்டப்பட்டு, மங்கோலியர்கள் அப்போர்வையின் மீது தங்கள் குதிரைகளை ஓடச் செய்தனர். ஏனெனில் அரச இரத்தம் பூமியில் பட்டால் பூமி புண்பட்டுவிடும் என்று மங்கோலியர்கள் நம்பினர். கலீப்பின் ஒரு மகனைத் தவிர அனைவரும் கொல்லப்பட்டனர். பாக்தாத் மக்கள்தொகையை இழந்து, பல நூற்றாண்டுகளுக்குப் பாழான நகரம் ஆனது. இப்பகுதியில் இருந்த சிறிய அரசுகள் ஹுலாகுவிடம் அவர்களின் விசுவாசத்தை உறுதிப்படுத்த விரைந்தன. மங்கோலியர்கள் 1259ல் சிரியாவின் பக்கம் தங்கள் கவனத்தைத் திரும்பினர். அயூப்பிய வம்சம் வெல்லப்பட்டது. காசா வரை மங்கோலியர்கள் ரோந்துக்களை அனுப்பினர்.

ஆயிரம் சிறு படைகளாக வடக்கு சீனவைச் சேர்ந்த சுரங்கம் தோண்டுவோர்கள் மங்கோலிய கான் ஹுலாகுவுடன் மத்திய கிழக்கு நாடுகளுக்குச் சென்றனர்.

1260ல் மங்கோலியப் படைகள் அப்பகுதியில் தங்களுக்குக் கப்பம் கட்டிய கிறித்தவ நாடுகளின் படைகளுடன் இணைந்தன. ஹேதும் I தலைமையிலான ஆர்மீனியாவைச் சேர்ந்த சிலிசிய அரசின் படை மற்றும் ஆன்டியாக்கின் பொஹேமொண்ட் VI தலைமையிலான ஃபிராங்குகளின் படை ஆகியவை கிறித்தவப் படையில் அடங்கும். இந்த படை அயூப்பிய வம்சத்தின் ஒரு பகுதியான முஸ்லிம் சிரியாவை வென்றது. இவர்கள் அலெப்போவை முற்றுகை மூலம் கைப்பற்றினர். மார்ச் 1, 1260 அன்று கிறித்தவத் தளபதி கித்புகா தலைமையில் டமாஸ்கஸ் கைப்பற்றப்பட்டது. உமயாத் மசூதியில் ஒரு கிறித்தவக் வெகுஜன கொண்டாட்டம் நடைபெற்றது. பல மசூதிகள் அவமரியாதை செய்யப்பட்டன. பல வரலாற்று பதிவுகள் மூன்று கிறித்தவ ஆட்சியாளர்கள் ஹேதும், பொஹேமொண்ட், மற்றும் கித்புகா டமாஸ்கஸ் நகரத்திற்குள் ஒன்றாக நுழைந்ததாக விவரிக்கின்றன. என்றாலும் டேவிட் மோர்கன் போன்ற சில நவீன வரலாற்றாசிரியர்கள் இது கட்டுக் கதையோ எனக் கேள்வி எழுப்புகின்றனர்.

இந்தப் படையெடுப்பு அயூப்பிய அரசை அழித்துவிட்டது. அயூப்பிய அரசு அது வரை லெவண்ட், எகிப்து, அரேபியத் தீபகற்பத்தின் பெரும்பகுதியை ஆட்சி செய்த சக்திவாய்ந்த வம்சம் ஆகும். கடைசி அயூப்பிய அரசர் அன்-நசிர் யூசுஃப், 1260ல் ஹுலாகுவினால் கொல்லப்பட்டார். இஸ்லாமிய அதிகார மையமான பாக்தாத் அழித்துவிட, டமாஸ்கஸ் பலவீனமடைந்துவிட, இஸ்லாமிய அதிகார மையம் மம்லுக் சுல்தான்களின் தலைநகரமான கெய்ரோவிற்கு மாற்றப்பட்டது. 
ஹுலாகு தெற்கு நோக்கி பாலஸ்தீனத்தைக் கடந்து கெய்ரோவிலிருந்த மம்லுக்குகளுக்கு எதிராக போரிட வேண்டும் என்று எண்ணினார். கெய்ரோவிலுள்ள மம்லுக் சுல்தான் குதுஸிற்கு அச்சுறுத்தும் கடிதத்தை இவர் அனுப்பினார். குதுஸிடம் கெய்ரோவைத் திறக்குமாறும் அல்லது அது பாக்தாத்தினைப் போல அழிக்கப்படும் என்று எழுதியிருந்தார். அந்த நேரத்தில் மோங்கே கான் இறந்தார். ஹுலாகுக்கு பெரிய கான் ஆகும் தகுதியிருந்தது. எனவே ஹுலாகு, ஒரு புதிய கானைத் தேர்ந்தெடுக்க மங்கோலியாவுக்கு திரும்ப வேண்டிய கடமை ஏற்பட்டது. ஹுலாகு தனது விருப்பமான தளபதி கித்புகா தலைமையில் 2 தியுமனை (20,000 வீரர்கள்) மட்டும் விட்டுச்சென்றார். ஹுலாகு புறப்படும் செய்தியைப் பெற்றவுடன், குதுஸ் விரைவில் கெய்ரோவில் ஒரு பெரிய இராணுவத்தை கூட்டி, பாலஸ்தீனத்தை ஆக்கிரமித்தார். குதுஸ் தன்னை ஒரு சக மம்லுக் ஆன பைபர்களுடன் இணைத்துக் கொண்டார். பைபர்கள் டமாஸ்கஸை கைப்பற்றியதற்காக, பாக்தாத்தை சூறையாடியதற்காக, சிரியாவை வென்றதற்காக மற்றும் இஸ்லாமிற்காக மங்கோலியர்களைப் பழிவாங்க விரும்பினார். 

மங்கோலியர்களும், தங்கள் பங்கிற்கு, அந்நேரத்தில் “ஏக்கரில்” மையமிட்டிருந்த எருசலேமின் சிலுவைபோர் இராச்சியத்தின் மீதமுள்ள படைகளுடன் ஒரு ஃபிராங்கிய-மங்கோலிய கூட்டணியை உருவாக்க (அல்லது குறைந்தபட்சம், சரணடைய வைக்க வேண்டும் என) முயற்சித்தனர், ஆனால் போப் அலெக்ஸாண்டர் IV அத்தகைய கூட்டணியைத் தடைசெய்தார். ஃபிராங்குகளில் ஒருவரான சிடோனைச் சேர்ந்த ஜூலியன், கித்புகாவின் பேரன்களில் ஒருவரது மரணத்திற்குக் காரணமான ஒரு சம்பவத்தை ஏற்படுத்தினார். இதனால் ஃபிராங்குகளுக்கும் மங்கோலியர்களும் இடையே பதட்டங்கள் அதிகரித்தன. கோபமான கித்புகா, சிடோனைப் பதவி நீக்கம் செய்தார். மங்கோலியர்களால் தொடர்புகொள்ளப்பட்ட ஏக்கரின் பெருந்தலைவர்கள் மம்லுக்குகளாலும் தொடர்புகொள்ளப்பட்டனர். மம்லுக்குகள் மங்கோலியர்களுக்கு எதிராக இராணுவ உதவி வேண்டி அணுகினர். மம்லுக்குகள் ஃபிராங்குகளின் பாரம்பரிய எதிரிகளாக இருந்தபோதிலும், ஏக்கரின் பெருந்தலைவர்கள் மங்கோலியர்களை உடனடி அச்சுறுத்தலாக அங்கீகரித்தனர். ஏதாவது ஒரு பக்கம் சேருவதற்குப் பதிலாக சிலுவைப்போர்வீரர்கள், இரு படைகளுக்கும் இடையில் எச்சரிக்கையுடன் நடுநிலை வகித்தனர். ஒரு அசாதாரணமான நடவடிக்கையாக சிலுவைப்போர்வீரர்கள், எகிப்திய மம்லுக்கள் தங்கள் பிரதேசத்தின் வழியே தடையின்றி அணிவகுத்துச் செல்ல அனுமதித்தனர். மேலும் ஏக்கருக்கு அருகே மம்லுக் படைவீரர்கள் முகாமிட்டுத் தங்கள் உணவு, உபகரணங்களை புதுப்பித்துக் கொள்ளவும் அனுமதித்தனர். 

1260 ஆம் ஆண்டில் மங்கோலியர்கள் ஜோர்டான் ஆற்றை கடந்தனர். இச்செய்தி வந்தபோது, சுல்தான் குதுஸ் மற்றும் அவருடைய படைகள் (பெரும்பாலும் எகிப்தியர்கள்), ஜெசுரீல் பள்ளத்தாக்கின் ஐன் ஜலுட்டிலுள்ள “ஸ்ப்ரிங் ஆஃப் கோலியத்” என்ற இடத்தை நோக்கிப் புறப்பட்டன. அவர்கள் சுமார் 20,000 பேர் அடங்கிய மங்கோலியப் படையைச் சந்தித்தனர். போரானது பல மணிநேரங்களுக்கு இடைவிடாமல் நடந்தது. மம்லுக் தலைவர் பய்பர்ஸ், மங்கோலியப் படைகள் அவரை துரத்திச் செல்வதற்கான ஒரு முயற்சியாக பெரும்பாலும் சண்டையிடுதல் மற்றும் ஓடும் தந்திரங்களை நடைமுறைப்படுத்தினார். பய்பர்ஸ் மற்றும் குதுஸ் மலைகளில் தங்கள் படைகளின் பெரும்பகுதியை மறைத்துவைத்திருந்தனர். மங்கோலியர்கள் தங்கள் பகுதிக்குள் வந்ததும் தாக்கக் காத்திருந்தனர். மங்கோலியத் தலைவரான கித்புகா, ஏற்கனவே பய்பர்ஸ் மற்றும் அவரது துருப்புகள் அடிக்கடி தாக்கிவிட்டு ஓடியதால் தூண்டிவிடப்பட்டிருந்தார். தப்பி ஓடும் எகிப்தியர்களைப் பிடிக்க அவர்கள் செல்லும் பாதையில் அனைத்து துருப்புகளுடனும் அணிவகுத்துச் செல்ல முடிவு செய்தார். மங்கோலியர்கள் உயர்ந்த மலைகளை அடைந்தபோது, எகிப்தியர்கள் மறைவிலிருந்து தோன்றினர், மங்கோலியர்கள் எதிரி படைகளால் சூழப்பட்டனர்; மறைந்திருந்த துருப்புக்கள் அவர்களைப் பக்கவாட்டில் தாக்க, குதுஸ் மங்கோலியப் படையைப் பின்புறமாகத் தாக்கினார். எகிப்திய இராணுவத்தின் அளவு 24,000 முதல் 120,000 வரை இருந்ததாக மதிப்பிடப்பட்டுள்ளது. மங்கோலியர்கள் பொறியை உடைத்து தற்காலிகமாக வெற்றிகரமான எதிர்ப்பைக் காட்டினர், ஆனால் அவர்களது குறைவான எண்ணிக்கை காரணமாக முடிவு தவிர்க்க முடியாததாகிவிட்டது. இறுதியாக போர் முடிவடைந்தபோது, எகிப்திய இராணுவம் இதுவரை நடக்காததை நடக்கவைத்திருந்தது. 
அதாவது மங்கோலிய இராணுவத்தை நெருங்கிய போரில் தோற்கடித்தது. அந்த பிராந்தியத்தில் நிறுத்திவைக்கப்பட்டிருந்த கித்புகா உட்பட கிட்டத்தட்ட மொத்த மங்கோலியப் படையினரும் அந்நாளில் கொல்லப்பட்டனர் அல்லது கைதுசெய்யப்பட்டனர். இப்போர் ஐன் ஜலுட் போர் எனப்படுகிறது. ஐன் ஜலுட் போர் மங்கோலியப் படையெடுப்புகளில் ஒரு கரும்புள்ளியாகப் பார்க்கப்படுகிறது. கிழக்கு மற்றும் தெற்கு நோக்கிய மங்கோலியப் படையெடுப்பு ஐன் ஜலுட்டிற்குப் பிறகு நிறுத்தப்பட்டது. 

இவரது சகோதரர் குப்லாய் கான் பெரிய கான் ஆகத் தேர்ந்தெடுக்கப்பட்டதற்குப் பிறகு, 1262ம் ஆண்டு ஹுலாகு தனது பகுதிகளுக்குத் திரும்பினார். ஐன் ஜலுட் போருக்காக மம்லுக்குகளைத் தாக்கிப் பழிவாங்குவதற்குத் தனது படைகளை ஹுலாகு கூட்டினார். ஆனால் அதற்குப் பதிலாக இவர் படு கானின் சகோதரர் பெர்கேயுடன் உள்நாட்டுப் போருக்கு இழுக்கப்பட்டார். பெர்கே கான் முஸ்லிமாக மதம் மாறியவர் ஆவார். ஹுலாகு பாக்தாத்தைத் தாக்கியதற்குப் பழிவாங்குவதற்காக பெர்கே மம்லுக்குகளுடன் இணைந்தார். செங்கிஸ் கானின் முதல் மகனான சூச்சியின் 7வது மகன் பால் அல்லது தேவல் கான் என அழைக்கப்படுகிறார். இவரது பேரன் நோகை கான் ஆவர். பெர்கே, ஹுலாகுவின் ஆட்சிக்குட்பட்ட பகுதிகளில் நோகை கான் தலைமையிலான தொடர்ச்சியான சிறு சூறையாடல்களை ஆரம்பித்தார். 1263 ஆம் ஆண்டில் காக்கேசியாவுக்கு வடக்கே எடுத்த படையெடுப்பில் ஹுலாகு கடுமையான தோல்வியைச் சந்தித்தார். மங்கோலியர்களுக்கு இடையிலான முதல் பகிரங்கப் போர் இதுவாகும். இது ஒன்றுபட்ட மங்கோலியப் பேரரசின் முடிவின் தொடக்கத்தைக் காட்டியது.

பெர்கே முஸ்லிமாக இருந்தபோதும், மங்கோலிய சகோதரத்துவத்தை விட்டுவிட்டு ஹுலாகுக்கு எதிராகப் போரிட விரும்பவில்லை. அவர் கூறியதாவது “மங்கோலியர்களின் வாள்களால் மங்கோலியர்கள் கொல்லப்படுகிறார்கள். நாம் ஒன்றுபட்டிருந்தால், இந்த உலகையே நாம் வென்றிருப்போம்”. ஆனால் இல்கானேட்டின் நடவடிக்கைகள் காரணமாக கோல்டன் ஹோர்டேயின் பொருளாதார நிலைமை பாதிக்கப்பட்டிருந்தது. இது ஜிகாத் அறிவிக்க வழிவகுத்தது. ஏனெனில் இல்கானேடு வடக்கு ஈரானின் செல்வம் முழுவதையும் தனக்குத் தானே வைத்துக் கொண்டது. மேலும் இல்கானேடு கோல்டன் ஹோர்டேயிடம் மம்லுக்குகளுக்கு அடிமைகளை விற்கக் கூடாது என்ற கோரிக்கையையும் வைத்தது.

முஸ்லிம்களுக்கு எதிரான ஒரு ஃபிராங்கோ-மங்கோலியக் கூட்டணியை நிறுவும் முயற்சியில் ஐரோப்பாவிற்கு பல தகவல்தொடர்புகளை ஹுலாகு அனுப்பி வைத்தார். 1262 ஆம் ஆண்டில், இவர் செயலாளர் ரைசல்டுஸையும், தூதர்களையும் "வெளிநாடுகளிலுள்ள அனைத்து அரசர்களுக்கும் இளவரசர்களுக்கும்" அனுப்பினார். சிசிலியின் அரசர் மன்ஃப்ரெட், மம்லுக் சுல்தானுடன் இணைந்திருந்தார். மேலும் போப் அர்பன் IV உடன் மோதலில் இருந்தார். தூதர்கள் சிசிலியில் தடுத்து நிறுத்தப்பட்டு கப்பல் மூலம் திருப்பி அனுப்பப்பட்டனர்.

ஏப்ரல் 10, 1262 இல், ஹுலாகு, ஹங்கேரிய ஜான் எனும் நபரிடம், பிரான்சின் லூயிஸ் IXக்கு கூட்டணிக்காக ஒரு கடிதத்தை அனுப்பினார். கடிதம் கடைசிவரை பாரிசில் இருந்த லூயிஸ் IX ஐ அடைந்ததா என்பது தெளிவாகத் தெரியவில்லை - இருப்பதாக அறியப்பட்ட ஒரே கையெழுத்துப்பிரதி தற்போது வியன்னா, ஆஸ்திரியாவில் உள்ளது. இந்த கடிதம் எருசலேமை போப் ஆண்டவரின் நன்மைக்காகக் கைப்பற்றுவது ஹுலாகுவின் நோக்கம் என்றும், எகிப்துக்கு எதிராக ஒரு கப்பற்படையை அனுப்புமாறும் லூயிஸைக் கேட்டுக் கொண்டது:
மங்கோலியக் கலாச்சாரத்தைப் பற்றி 13ம் நூற்றாண்டு ஐரோப்பா தெரிந்து வைத்திருந்தது. பல முயற்சிகள் இருந்த போதிலும், ஹுலாகு மற்றும் அவரது வாரிசுகளால் ஐரோப்பாவுடன் ஒரு கூட்டணியை உருவாக்க முடியவில்லை. இத்தாலியில் பிறந்த பல புதிய குழந்தைகளுக்கு ஹுலாகு உட்பட மங்கோலிய ஆட்சியாளர்களது பெயர்கள் சூட்டப்பட்டது: கான் கிராண்டே ("பெரிய கான்"), அலான் (ஹுலாகு), அர்கோன் (அர்குன்) மற்றும் கசானோ (கசன்) ) பதிவு செய்யப்பட்டுள்ளது.

ஹுலாகு கான் 1265 ஆம் ஆண்டில் இறந்தார். உர்மியா ஏரியில் ஷஹி தீவில் புதைக்கப்பட்டார். இல்கானேட்டில் இவரது இறுதிச் சடங்கு மட்டுமே நரபலி கொடுக்கப்பட்ட இறுதிச் சடங்காக இருந்தது. இவரது மகன் அபகா கான் இவருக்குப் பின் அரசரானர்.

ஹுலாகு கான் இல்கானேட்டிற்கான அடித்தளங்களை அமைத்தார். இது சஃபவிட் வம்ச அரசுக்கு வழிவகுத்தது. இறுதியில் நவீன ஈரான் நாட்டின் உருவாக்கத்திற்கு வழிவகுத்தது. ஹுலாகின் படையெடுப்பு ஈரானை மேற்கிலிருந்து ஐரோப்பிய செல்வாக்கிற்கும் கிழக்கிலிருந்து சீன செல்வாக்கிற்கும் அறிமுகப்படுத்தியது. இது, இவரது வாரிசுகளின் ஆதரவோடு இணைந்து, கட்டடக்கலையில் ஈரானின் தனிச்சிறப்புமிக்க வரலாற்றை வளர்த்தது. ஹுலாகு வம்சத்தினரின் கீழ், ஈரானிய சரித்திராசிரியர்கள் அரபு மொழியில் அல்லாமல் பாரசீக மொழியில் எழுதத் தொடங்கினர்.




</doc>
<doc id="385070" url="https://ta.wikipedia.org/wiki?curid=385070" title="தொடரடைவு">
தொடரடைவு

தொடரடைவு (ஆங்கிலம்: Concordance) என்பது பொதுவாக ஒரு நூலில் அல்லது உரையில் இடம்பெறும் சொற்கள் அவற்றின் சூழமைவு (context) அல்லது அவை இடம்பெறும் சொற்தொடர்களோடு அகரவரிசைப்படுத்த பட்டியல் ஆகும். கணினி வழியிலான தேடலுக்கு முன்பு, முக்கிய படைப்புக்களுக்கு தொடரடைவுகள் வெளியிடப்பட்டன. கணினியின் வருகிக்குப் பின்பு தொடரைவுகளை இலகுவாக பெற்றுக் கொள்வற்கான கருவிகள் பரந்த பயன்பாட்டுக்கு வந்துள்ளன.



</doc>
<doc id="385093" url="https://ta.wikipedia.org/wiki?curid=385093" title="கட்டற்ற கோழி வளர்ப்பு">
கட்டற்ற கோழி வளர்ப்பு

கட்டற்ற கோழி வளர்ப்பு என்பது மேச்சல் முறையுடன் கூடிய கோழி வளர்ப்பாகும். இந்த முறையில் கோழிகள் பகல் முழுவதும் தன்னுடைய இரையை நிலங்களில் தேடிப் பெற்றுக் கொள்கின்றன. இரவு நேரங்களில் பண்ணையில் அடைந்து கொள்கின்றன. 

தமிழகத்தில் மேச்சல் முறை அல்லது திரிசல் முறை என்று இந்த வளர்ப்பு முறை அழைக்கப்படுகிறது. பெரும்பாலான நாட்டுக் கோழிகள் தங்களுக்கு தேவையான உணவை தானே தேடிப் பெற்றுக் கொள்ளும் குணம் கொண்டமையால் இவ்வாறான முறைகளில் நாட்டுக் கோழிகள் வளர்க்கப்படுகின்றன. 

புறக்கடை கோழி வளர்ப்பு முறையில் மிகச் சிறிய அளவில் குறைந்த கோழிகளை வளர்க்கும் விதத்தினை அடிப்படையாகக் கொண்டு பெரிய அளவில் இந்த வளர்ப்பு முறை கையாளப்படுகிறது. இந்த முறைக்கு மேச்சல் நிலங்களுடன் கூடிய பண்ணை கொட்டகை அமைக்கப்படுகின்றன.




</doc>
<doc id="385100" url="https://ta.wikipedia.org/wiki?curid=385100" title="கான் (பட்டம்)">
கான் (பட்டம்)

கான் (; ; அசர்பைஜானி: "க்ஷான்"; உதுமானிய மொழி: "ஹான்"; சீனம்: 可汗, "கெஹன்"; கொகுர்யியோ மொழி: 皆, "கேய்"; சில்லா மொழி: 干, "கான்"; பயேக்ஜே மொழி: 瑕, "கே"; மஞ்சூ மொழி: ; பஷ்தூ: خان; ; பலூச்சி: خان; இந்தி: ख़ान; நேபாளி: खाँ; வங்காளம்: খাঁন; பல்கேரியம்: хан; சுவாசு: хун, "ஹுன்") என்பது அரசர் அல்லது இராணுவ ஆட்சியாளருக்கு வழங்கப்படும் ஒரு பட்டமாகும். இது சீனாவின் வடக்கே வாழும் மங்கோலியர்களால் பரவலாகப் பயன்படுத்தப்பட்டது. பின்னர் நடுக் கால நாடோடி துருக்கியப் பழங்குடியினரால் பயன்படுத்தப்பட்டது. இது மங்கோலியர்களின் முன்னோடிகளான ஜியான்பே கூட்டமைப்பிலும் ஒரு பட்டமாக கி.பி. 283 முதல் கி.பி. 289 வரை அவர்களின் தலைவருக்கு பயன்படுத்தப்பட்டுள்ளது. ரோரன்களே ‘’ககான்’’ மற்றும் ‘’கான்’’ ஆகிய பட்டங்களைத் தங்கள் பேரரசர்களுக்கு முதலில் சூட்டினர். பின்னர் ஆசினா வம்சத்தவர் இந்தப் பெயரை ஏற்று, ஆசியாவின் மற்ற பகுதிகளுக்கும் பரப்பினர். ஆறாவது நூற்றாண்டின் நடுப்பகுதியில் ஈரானியர்கள் ஒரு "ககான் - துருக்கியர்களின் மன்னர்" பற்றி அறிந்திருந்தனர்.

‘’கான்’’ இப்போது "தளபதி", "தலைவர்", "ஆட்சியாளர்", "அரசர்", "தலைமை" போன்ற பலவிதமான அர்த்தங்களில் பயன்படுகிறது. 2015 ஆம் ஆண்டின் நிலவரப்படி கான்கள் தெற்கு ஆசியா, மத்திய கிழக்கு, மத்திய ஆசியா, கிழக்கு ஐரோப்பா மற்றும் துருக்கியில் உள்ளனர். கதுன், கடூன் மற்றும் கனும் ஆகியவை பெண்பால் மாற்றுக்கள் ஆகும். இந்தப் பட்டங்கள் அல்லது பெயர்கள் சில நேரங்களில் " ஹான் ", "கான்", " ஹக்கான் ", " ஹனும் " அல்லது " ஹத்துன் " (துருக்கியில்) மற்றும் "க்ஷான்", "க்ஷனிம்" (அசர்பைஜானில்) என்றும் எழுதப்படுகின்றன. மத்திய ஆசியாவிலிருந்த பல்வேறு மங்கோலிய மற்றும் துருக்கிய மக்கள், பழைய உலகில் மங்கோலிய சாம்ராஜ்ஜியத்தின் (1206-1368) காலப்பகுதிக்குப் பிறகு இப்பட்டத்துக்குப் புதிய முக்கியத்துவத்தை அளித்தனர். பின்னர் இப்பட்டத்தை வடக்கு ஆசியாவிற்குக் கொண்டு வந்தனர். வடக்கு ஆசியாவில் உள்ளூர் மக்கள் இதைப் பயன்படுத்தினர். ககானின் அர்த்தம் "கான்களின் கான்" என்பதாகும். இது சீனப் பேரரசரான தாங்கின் டைசோங் (‘’சொர்க்க ககான்’’, கி.பி. 626 முதல் கி.பி. 649 வரை ஆட்சி செய்தவர்) மற்றும் செங்கிஸ் கானின் பட்டமாகும். மேலும் மங்கோலிய சாம்ராஜ்ஜியத்தை ஆட்சி செய்வதற்கு தேர்ந்தெடுக்கப்பட்ட நபர்களும் இப்பட்டத்தைப் பயன்படுத்தினர். உதாரணமாக, மோங்கே கான் (ஆட்சி 1251-1259) மற்றும் ஒகோடி கான் (ஆட்சி 1229-1241) "ககான்கள்". ஆனால் குறுல்த்தாயால் மங்கோலிய சாம்ராஜ்யத்தின் ஆட்சியாளராக அறிவிக்கப்படாத ஜகாடேய் கான் ககான் அல்ல.


</doc>
<doc id="385105" url="https://ta.wikipedia.org/wiki?curid=385105" title="சமணத் தமிழ் நூல்கள்">
சமணத் தமிழ் நூல்கள்

தமிழ் சமண நூல்கள், சமணத் தமிழ் அறிஞர்கள் ஐம்பெரும் காப்பியங்களில் ஒன்றும்; ஐஞ்சிறு காப்பியங்கள், நீதி நூல்கள், தமிழ் இலக்கண நூல்கள், தருக்க நூல்கள், அறநூல்கள், தோத்திர நூல்கள், சோதிட நூல்கள், புராணங்கள் மற்றும் கணிதம் போன்ற நூல்களை இயற்றி தமிழ் மொழிக்கு பெரும் பங்களித்துள்ளனர். 
அவைகள்:












</doc>
<doc id="385109" url="https://ta.wikipedia.org/wiki?curid=385109" title="ககான்">
ககான்

க கான் அல்லது ககான் (; மங்கோலிய எழுத்துமுறை: , "கயன்"; ) என்பதற்கு மங்கோலிய மொழியில் பேரரசர் என்று பொருளாகும். சமமான பெண்பால் பட்டம் கதுன் ஆகும். 
கான்களின் கான் எனவும் இதனை மொழிபெயர்க்கலாம். இதற்கு மன்னாதி மன்னன் என்று பொருளாகும். மங்கோலியப் பேரரசின் பிரிவு காரணமாக, யுவான் வம்சத்தின் பேரரசர்கள் ககான் பட்டத்தைப் பயன்படுத்தினர். "ககான்" மற்றும் "கான்" துருக்கியில் பயன்படுத்தப்படும் பொதுவான துருக்கிய பெயர்கள் ஆகும். 

கிரேட் கான் (அல்லது கிரான்ட் கான்) என்பது மங்கோலிய மொழியின் "எக்கே ககான்" (பெரிய பேரரசர் அல்லது Их Хаан) என்பதன் மொழிபெயர்ப்பாகும்.

இப்பட்டமானது 283 மற்றும் 289க்கு இடைப்பட்ட ஒரு உரையில் முதன்முதலில் காணப்படுகிறது. சியான்பே தலைவன் டுயுஹுன் தனது இளைய தத்துச் சகோதரன் முரோங் ஹுயியிடம் இருந்து தப்ப முயற்சிக்கிறான். அவன் தனது பாதையை லியாவோடோங் தீபகற்பத்திலிருந்து ஓர்டோஸ் பாலைவனத்தின் பகுதிகளில் முடிக்கிறான். அப்போது பேசும்போது யினலோவ் என்கிற முரோங்கின் தளபதி ஒருவன் முரோங்கை "கெஹான்" (, பிறகு ) என்கிறான். சில ஆதாரங்கள் 3ம் நூற்றாண்டில் சிங்கை ஏரியின் அருகில் வசித்த டுயுஹுனும் இப்பட்டத்தைப் பயன்படுத்தி இருக்கலாம் என்கின்றன.

ரோவுரன் ககானேடு (330–555) மக்களே தங்களது பேரரசர்களுக்கு ககான் மற்றும் கான் ஆகிய பட்டங்களைப் பயன்படுத்திய முதல் மக்களாவர். அதற்கு முன்னர் சியோங்னுவின் சன்யு பட்டத்தை அவர்கள் பயன்படுத்தி வந்தனர். கிரவுசட் போன்ற வரலாற்று ஆசிரியர்கள் அது துருக்கிய மக்கள் என்று கருதுகின்றனர். ரோவுரன்கள் மங்கோலியர்களுக்கு மூதாதையர்களாகக் கருதப்படுகின்றனர்.



</doc>
<doc id="385113" url="https://ta.wikipedia.org/wiki?curid=385113" title="சிறுவிடை (கோழி)">
சிறுவிடை (கோழி)

சிறுவிடை (en:siruvidai) என்பது கோழி இனங்களில் ஒன்றாகும். இவை தமிழகத்தின் கோழி இனம் என்று அறியப்படுகின்றன. இக்கோழிகள் தமிழகத்தின் சில இடங்களில் குருவுக் கோழிகள் எனவும், சில இடங்களில் சித்துக் கோழிகள் எனவும் அழைக்கப்படுகின்றன. 

சிறுவிடை சேவல்கள் அதிகபட்சமாக இரண்டு கிலோ எடையும், கோழிகள் அதிகபட்சமாக ஒன்றரைக் கிலோ எடையும் உடையன. இக்கோழிகள் ஒரு ஈத்திற்கு 10-14 முட்டைகள் வரை இடுகின்றன. பெரும்பாலான முட்டைகளை பெறிக்கும் திறன் பெற்றவையாகவும், குஞ்சுகளை பிற எதிரிகளிடமிருந்து காக்கும் திறன்பெற்றவையாகவும் அறியப்படுகின்றன. வளர்ப்பாளர்கள் சிறுவிடையை அதிக தாய்மையுணர்வை கொண்டவையாக கூறுகின்றார்கள். சிறுவிடை முட்டை சராசரியாக 35-40 கிராம் எடை கொண்டதாக உள்ளன.

இந்து தொன்மவியலில் முருகனின் கொடியில் இவ்வகை சிறுவிடை சேவல் இடம் பெற்றுள்ளது. சிறுவிடை சேவல்களின் தொன்மைக்கு சான்றாக இதனை கருதுவோரும் உண்டு.

காஞ்சிபுரம் மாவட்டம் அச்சிறுப்பாக்கம் அருகே இந்தளூர் எனுமிடத்தில் கோழிக்காக எடுக்கப்பெற்ற நடுக்கல் காணப்படுகின்றது. அதில் ‘கீழ்ச்சேரிகோழி பொடுகொத்த’ என்று பழந் தமிழில் எழுதப்பட்டுள்ளன. இது மேல்சேரிக் கோழிக்கும் கீழ்ச்சேரி கோழிக்கும் நடத்தப்பட்ட சண்டையில் மரணம் அடைந்த கோழியாக இருக்கும் என்று ஆய்வாளர்கள் தெரிவிக்கின்றனர். இந்தக் கோழியின் அமைப்பு சிறுவிடை கோழிகளைப் போல இருப்பது குறிப்பிடத் தக்கது.



</doc>
<doc id="385117" url="https://ta.wikipedia.org/wiki?curid=385117" title="சமண அறிஞர்கள்">
சமண அறிஞர்கள்

சமண அறிஞர்கள், சமண சமயம் திகம்பரர் மற்றும் சுவேதாம்பரர் என இரு பெரும் பிரிவுகளாக பிளவுபடுவதற்கு முன்னும், பின்னும் இருந்த சமய அறிஞர்கள், தத்துவவாதிகள், தர்க்கவாதிகள் மற்றும் இலக்கியவாதிகளின் பட்டியல்: 


சமணம் திகம்பரர் மற்றும் சுவேதாம்பரர் எனப் பிரிந்த பின்னர் வாழ்ந்த அறிஞர்கள்.





</doc>
<doc id="385125" url="https://ta.wikipedia.org/wiki?curid=385125" title="பாக்ஸ் மங்கோலிகா">
பாக்ஸ் மங்கோலிகா

பாக்ஸ் மங்கோலிகா எனும் பதத்திற்கு லத்தீன் மொழியில் “மாங்கோலிய அமைதி” என்று பொருள். இது பாக்ஸ் டாடரிகா என்றும் அழைக்கப்படுவதுண்டு. “இது அசல் பதமான"பாக்ஸ் ரோமனா"விலிருந்து உருவானது. 13 வது மற்றும் 14 ஆம் நூற்றாண்டுகளில் மங்கோலியப் படையெடுப்புகளால் யூரேசியப் பிரதேசத்தில் வாழ்ந்த மக்களின் சமூக, கலாச்சார, மற்றும் பொருளாதார வாழ்க்கையில் ஏற்பட்ட நிலைத்தன்மையை இது குறிக்கிறது. இந்தப் பதமானது ஒன்றுபட்ட நிர்வாகத்தால் உருவான எளிதாக்கப்பட்ட தகவல் தொடர்பு, வர்த்தகம் மற்றும் மங்கோலியர்களின் வெற்றிகளைத் தொடர்ந்து அதன் விளைவாக பரந்த நிலப்பரப்பில் ஏற்பட்ட அமைதியான காலம் ஆகியவற்றைப் பற்றி விவரிக்கப் பயன்படுத்தப்படுகிறது. 

செங்கிஸ் கான் (ஆட்சி 1206-1227) மற்றும் அவரது வழிவந்தவர்களின் வெற்றிகள் தென்கிழக்கு ஆசியாவிலிருந்து கிழக்கு ஐரோப்பா வரை பரவியிருந்தது. இதனால் கிழக்கு உலகம் மேற்கு உலகத்துடன் வெற்றிகரமாக இணைக்கப்பட்டது. ஆசியா மற்றும் ஐரோப்பா முழுவதும் வர்த்தக மையங்களை இணைக்கும் பட்டுப் பாதை, மங்கோலியப் பேரரசால் ஒரே ஆட்சியின் கீழ் வந்தது. "தங்க நகையை அணிந்திருக்கும் ஒரு இளம் பெண் சாம்ராஜ்யம் முழுவதும் ஓரிடத்திலிருந்து மற்றொரு இடத்திற்கு பயமின்றி பாதுகாப்பாகச் செல்ல முடியும்” என்று மங்கோலியப் பேரரசைப் பற்றிக் கூறப்பட்டது. மங்கோலியப் பேரரசு நான்கு கானேடுகளாகப் (யுவான் வம்சம், கோல்டன் ஹோர்டே, ஜகாடேய் கானேடு மற்றும் இல்கானேடு) பிரிக்கப்பட்டபோதும், படையெடுப்புகள் மற்றும் உள்நாட்டுப் போர் ஒரு நூற்றாண்டிற்குத் தொடர்ந்த போதிலும், 14 ஆம் நூற்றாண்டின் ஆரம்பத்தில் ஸ்திரத்தன்மை ஏற்பட்டது. கானேடுகளின் பிரிவு, கறுப்புச் சாவின் தொடக்கம் மற்றும் 14 ஆம் நூற்றாண்டின் நடுப்பகுதியில் உலகெங்கிலும் வர்த்தக வழித்தடங்களில் அது பரவியது போன்ற காரணங்களால் "பாக்ஸ் மங்கோலிகா" முடிவுக்கு வந்தது.

"பாக்ஸ் மங்கோலிகாவின்" அடிப்படை மங்கோலியப் பேரரசில் அமைந்துள்ளது. இது பதிமூன்றாம் நூற்றாண்டில் செங்கிஸ்கானில் இருந்து ஆரம்பிக்கிறது. அப்பகுதியில் இருந்த பல்வேறு பழங்குடியினரை வெல்லும் முயற்சியில் மங்கோலிய பழங்குடியின சமூகம் அமைக்கப்பட்டிருந்ததை செங்கிஸ்கான் புரட்சிகரமாக மாற்றியமைத்தார். ஒவ்வொரு புது வெற்றியின் பின்னரும் மேலும் மேலும் மக்கள் செங்கிஸ்கானின் ஆட்சியின் கீழ் கொண்டு வரப்பட்டனர். இதன் காரணமாக பழங்குடி இனத்தின் சமூக அமைப்பு வேறுபட்ட மக்களை கொண்டிருந்தது. 1203 இல் செங்கிஸ் கான் தனது ராணுவத்தை பலமாக்கும் பொருட்டு அதன் அமைப்பை மாற்றி அமைக்கும் சீர்திருத்தத்தை ஆணையிட்டார். அதே நேரத்தில் அவர் முக்காலத்தில் சமூகம் மற்றும் ராணுவத்தை பிரித்த பாரம்பரிய இன மற்றும் வாரிசு அடிப்படையிலான பிரிவுகளை பிரித்தார். அவர் தனது ராணுவத்தை "அர்பன்களாக" (பல்வேறு இனங்களின் 10 பேர் அடங்கிய குழு) அமைத்தார். ஒரு அர்பனின் உறுப்பினர்கள் இன வேறுபாடின்றி ஒருவருக்கொருவர் விசுவாசமாய் இருக்குமாறு ஆணையிடப்பட்டது. பத்து "அர்பன்கள்" ஒரு "சூன்" அல்லது ஒரு கம்பெனியாக ஆக்கப்பட்டனர்; பத்து "சூன்கள்" ஒரு "மிங்கன்" அல்லது ஒரு படைப்பிரிவாக ஆக்கப்பட்டனர்; பத்து மிங்கன்கள் ஒரு "தியுமன்" அல்லது பத்தாயிரம் பேரை கொண்ட ஒரு ராணுவமாக ஆக்கப்பட்டனர். செங்கிஸ்கானின் வலிமையான ராணுவத்தின் இந்த பத்தின் அடிப்படையிலான அமைப்பானது படையின் மூலமோ அல்லது பணிய வைத்தோ நடு ஆசியாவின் புல்வெளியின் பல்வேறு பழங்குடியினரை வெல்வதில் தங்கள் திறமையை நிரூபித்தது. மேலும் இது மங்கோலிய சமூகத்தை மொத்தமாக வலிமை ஆக்கியது. 1206 இல் செங்கிஸ்கானின் ராணுவ விரிவாக்கம் மங்கோலியாவின் பழங்குடியினரை ஒன்றுபடுத்தியது மற்றும் அதே வருடத்தில் அவர் தலைவராக தேர்ந்தெடுக்கப்பட்டு பிரகடனப்படுத்தப்பட்டார்.



</doc>
<doc id="385127" url="https://ta.wikipedia.org/wiki?curid=385127" title="கதுன்">
கதுன்

கதுன் (மொங்கோலியம்: , கதுன், хатан கதன்; "khātūn"; ', plural '; , খাতুন; ) என்பது “கான்” அல்லது “ககான்” என்பதன் பெண்பால் பட்டம் ஆகும். இது துருக்கிய ககானேடு மற்றும் மங்கோலியப் பேரரசில் பயன்படுத்தப்பட்டது. இது “அரசி” அல்லது “பேரரசி” என்பதற்குச் சமமானதாகும். 

மத்திய ஆசியாவில் இசுலாம் வருவதற்கு முன், புகாராவின் அரசியின் தலைப்பாக கதுன் இருந்தது. இசுலாமிய கலைக்களஞ்சியத்தின் கூற்றுப்படி, “கதுன் என்பது சோகடிய மொழிச் சொல்லாகும். இது கோதுருக்குகள் மற்றும் துருக்கிய ஆட்சியாளர்களின் மனைவியர் மற்றும் பெண் உறவினர்களால் பயன்படுத்தப்பட்ட பட்டமாகும்.”




</doc>
<doc id="385129" url="https://ta.wikipedia.org/wiki?curid=385129" title="கநும்">
கநும்

கநும் அல்லது கநோம் (, , , , ) அரச அல்லது பிரபுக் குடும்பங்களில் பெண்களுக்குப் பயன்படுத்தப்படும் பட்டமாகும். இது முதலில் கிழக்கு ஆசியா மற்றும் மத்திய ஆசியாவில் தோன்றியதாகும். பின்னர் மத்திய கிழக்கு மற்றும் தெற்கு ஆசியாவில் பயன்படுத்தப்பட்டது. இது கான் என்பதன் பெண்பால் பட்டமாகும்.

துருக்கிய மொழியில், இது “ஹனிம்” என உச்சரிக்கப்படுகிறது. சுல்தானின் மனைவிக்கு வழங்கப்படும் “ஹனிம்ஃபென்டி” எனும் பட்டம், கநும் (“ஹனிம்”) மற்றும் “எஃபென்டி” ஆகிய வார்த்தைகளின் கூட்டுச் சொல்லாகும். 

தெற்கு ஆசியாவில், குறிப்பாக பஞ்சாப், சிந்து, ஹைதராபாத், டெல்லி மற்றும் வடமேற்கு எல்லைப்புற மாகாணம் ஆகிய இடங்களில் ‘’கநும்’’ உயர் சமூக நிலையில் உள்ள முஸ்லிம் பெண்களுக்கு மரியாதைக்குரிய பெயராகப் பயன்படுத்தப்படுகிறது. 



</doc>
<doc id="385131" url="https://ta.wikipedia.org/wiki?curid=385131" title="ஜினோங்">
ஜினோங்

ஜினோங் () மங்கோலியர்களின் பட்டமாகும். இது சீனச் சொல்லான “ஜின்வாங்”கில் (பாரம்பரிய சீனம்: 晉王; பின்யின்: ஜின் வாங்; பொருள் - ஜின் அரசர்) இருந்து உருவானது. சில வரலாற்றாசிரியர்கள் இது “சின்வாங்”கில் (பாரம்பரிய சீனம்: 親王; பின்யின்: qīn wáng; பொருள் - இளவரசன்) இருந்து உருவானதாகவும் கூறுகின்றனர். சீனப் பெயருடனான உறவு என்னவாக இருந்தாலும், மங்கோலியப் பெயர் சீன மொழியில் “ஜினோங்” (பாரம்பரிய சீனம்: 濟農; பின்யின்: jǐ nóng) அல்லது "ஜினங்" (பாரம்பரிய சீனம்:吉囊; பின்யின்: jí náng) என்று வழங்கப்படுகிறது. 

இப்பட்டம் முதன் முதலில் 1292 ஆம் ஆண்டில் குப்லாய் கானின் பேரன் கமலாவுக்கு வழங்கப்பட்டது. அவர் செங்கிஸ் கானின் கல்லறையில் ("நைமன் சகான் கெர்"; ; பொருள் – எட்டு வெள்ளை வீடுகள்) பணியாற்றினார். கல்லறைக்குச் சேவை செய்தவர்கள் ஒர்டுஸ் என்றும், உயர்ந்த பூசாரி ஜினோங் என்றும் அழைக்கப்பட்டனர். ஒர்டுஸ் கெர்லென் ஆற்றங்கரையில் வாழ்ந்தனர், ஆனால் பின்னர் ஒர்டோஸ் என்று அழைக்கப்படும் பகுதிக்கு சென்றனர். மங்கோலியாவை ஒன்றிணைத்த தயான் கானின் தந்தை ஒரு ஜினோங் ஆவார். அவரது சந்ததியினர் 1949 வரை அப்பதவியை வகித்தனர். சிங் வம்சத்தின் காலத்தில் ஜினோங், எகே ஜுயு லீக் () அல்லது சிங் இராணுவ அமைப்பின் தலைவராகப் பணியாற்றினார். 


</doc>
<doc id="385147" url="https://ta.wikipedia.org/wiki?curid=385147" title="சமணப் புனிதத் தலங்கள்">
சமணப் புனிதத் தலங்கள்

சமணப் புனிதத் தலங்கள், இந்தியாவில் இராஜஸ்தான், குஜராத், உத்தரப் பிரதேசம், தமிழ்நாடு, கர்நாடகா, மகாராட்டிரா, மத்தியப் பிரதேசம், ஒடிசா போன்ற மாநிலங்களில் சமணக் கோயில்களும், குடைவரைகளும், படுகைகள் போன்ற நினைவுச் சின்னங்களும் உள்ளது. அவைகள்: 






</doc>
<doc id="385153" url="https://ta.wikipedia.org/wiki?curid=385153" title="கால பால பைரவர் கோயில், திருவைரவன்பட்டி">
கால பால பைரவர் கோயில், திருவைரவன்பட்டி

திருவைரவன்பட்டி கால பால பைரவர் கோயில் தென்னிந்தியாவில் வைரவருக்கான முதற் கோயிலாக திருக்கோட்டியூர் அருகே திருவைரவன்பட்டியில் உள்ளது. சிவகங்கை சமத்தான தேவத்தான நிர்வாகத்திற்கு உட்பட்டது. தட்சிண காசி எனவும் அழைக்கப்படுகிறது.

திருப்பத்தூர் - சிவகங்கை சாலையில் திருப்பத்தூரிலிருந்து 7வது கிலோமீட்டரில் அமைந்துள்ள இத்தலத்தில் குடிகொண்டுள்ள திரு மூல பால‌ கால பைரவர்  சேர, சோழ, பாண்டிய, பல்லவ மற்றும் நாயக்க மன்னர்களாலும்,  கோவிந்தப்ப தீட்சிதர் போன்ற மகான்களாலும் வழிபடப்பட்டவர். மன்னர்கள் போருக்குச் செல்லும் முன் போரில் வெற்றி வேண்டி இங்குள்ள வைரவரை வழிபட்டுச் சென்றதாக நம்பப்பட்டது. இத்தலம் முசுகுந்த சக்கரவரத்தி, அஷ்ட நாகர்களால் வணங்கப்பட்டது என்பதும் வரலாறு. 

பிரதி மாதம் தேய்பிறை அட்டமி அன்று திருவைரவன்பட்டியில் பைரவர் வழிபாடு, திருமுறை, திருமறை, தெய்வீக இசைக்கருவிகள் ஆகியவை முழங்க காலபைரவ யாகத்துடன் சிறப்பாகக் கொண்டாடப்படுகிறது. மாதத்தில் இந்த ஒரு நாள் மட்டும் இவ்வூர் திருவிழா கோலம் கொள்ளுகிறது.


</doc>
<doc id="385164" url="https://ta.wikipedia.org/wiki?curid=385164" title="தருமநாதர்">
தருமநாதர்

தருமநாதர் (Dharmanatha) சமண சமயத்தின் 15வது தீர்த்தங்கரர் ஆவார். இவர் இச்வாகு குலத்தில் அயோத்தி அருகே சிகார்ஜி எனும் ஊரில் பானு - சுவிரதா எனும் இணையருக்கு பிறந்தவர். இவர் ஒரு சித்த புருஷர் என சமணச் சாத்திரங்கள் கூறுகிறது. தருமநாதர் ஜார்க்கண்டு மாநிலத்தில் உள்ள கிரீடீஹ் மாவட்டத்தின் சிகார்ஜி எனும் மலையில் முக்தி அடைந்தார். தீர்த்தாங்கரர் தருமநாதர் தங்க நிறமும், வஜ்ஜிராயுதமும் கொண்டவர். 

கிபி1848ல் தீர்த்தங்கரர் தருமநாதருக்கு அர்பணிக்கப்பட்ட புகழ்பெற்ற அதீஸ்சிங் கோயில், குஜராத் மாநிலத்தின் அகமதாபாத் நகரத்தில் உள்ளது. 

கேரளா மாநிலத்தின் கொச்சி அருகே உள்ள "மட்டஞ்சேரி" எனும் ஊரில் தருமநாதருக்கு ஒரு கோயில் அர்ப்பணிக்கப்பட்டுள்ளது.




</doc>
<doc id="385178" url="https://ta.wikipedia.org/wiki?curid=385178" title="கொங் தயிஜி">
கொங் தயிஜி

துமேட் தியுமனின் அல்டன் கான் கொங் தயிஜியை துணை கானாக நியமித்தார். 
அதன் பிறகு மங்கோலியப் பகுதி முழுவதும் இப்பழக்கம் பரவியது. 

1630களில், 5வது தலாய் லாமாவால், பாதுர் கொங் தயிஜி பட்டம் சுங்கர்களின் தலைவருக்கு வழங்கப்பட்டது. அதன் பிறகு "கொங் தயிஜி" என்ற பட்டமானது, சுங்கர்களின் தலைவரான சேவங் டோர்ஜி நம்ஜில் என்பவரால் பயன்படுத்தப்பட்டது. சுங்கர்கள் வலுப்பெற்ற நிலையில், இப்பட்டம் முக்கியத்துவம் பெற்றது. 18 ஆம் நூற்றாண்டின் நடுப்பகுதியில், ஒயிரட்களிடத்தில் இப்பட்டம் கானை விட உயர்ந்த இடத்தை அடைந்தது. ஏனெனில் சிங் வம்சமானது அளவுக்கு அதிகமான உள்ளூர் தலைவர்களுக்குக் கான் பட்டத்தை வழங்கியது. 



</doc>
<doc id="385185" url="https://ta.wikipedia.org/wiki?curid=385185" title="ஜாரியா">
ஜாரியா

ஜாரியா (Jharia) இந்தியாவின் ஜார்க்கண்டு மாநிலத்தில் தன்பாத் மாவட்டத்தின் நிர்வாகத் தலைமையிடமான தன்பாத் நகரத்திற்கு தெற்கில் 8 கிமீ தொலைவில் அமைந்த ஊராகும். ஜாரியா 2006ல் தன்பாத் மாநகராட்சியுடன் இணைக்கபப்ட்டது. இந்நகரம் பல நிலக்கரிச் சுரங்கங்களால் பெயர் பெற்றது. 

2001ம் ஆண்டு மக்கள் தொகை கணக்கெடுப்பின் படி, ஜாரியாவின் மக்கள் தொகை
81,979 ஆகும். 
அதில் ஆண்கள் 54%ம்; பெண்கள் 46% ஆக உள்ளனர். எழுத்தறிவு விகிதம் 68% ஆகும். ஆறு வயதிற்குட்பட்டவர்கள் 14% ஆக உள்ளனர்.

ஜாரியாவின் நிலக்கரிச் சுரங்கங்களில் அடிக்கடி ஏற்படும் கட்டுப்படுத்த முடியாத தீயாலும், நிலத்தின் மேற்பரப்பில் ஏற்படும் பெரும் வெடிப்புகளாலும், மக்கள் ஜாரியாவில் நிம்மதியாக வாழ்க்கை வாழ இயலாதபடியால், ஜாரியாவை விட்டு வெளி இடங்களுக்கு இடம் பெயர ஜார்கண்ட் மாநில அரசு ஏற்பாடு செய்துள்ளது. இதனால் ஜாரியாவின் சுரங்கங்களிலிருந்து இன்னும் வெட்டி எடுக்க வேண்டிய 60,000 கோடி (US$12 billion) மதிப்புள்ள நிலக்கரி வளங்களை அரசு எளிதாக சுரண்டி எடுக்க வசதியாக இருக்கும் எனக் கருதப்படுகிறது. 

தாமோதர் ஆற்று படுகையில் உள்ள ஜாரியாவில் 110 சதுர கிலோ மீட்டர் பரப்பில், நிலத்தடி நிலக்கரி சுரங்கங்களும், திறந்த வெளி நிலக்கரி சுரங்கங்களும் உள்ளது. 

ஜாரியாவில் 1894 ஆண்டு முதல் நிலக்கரியை சுரங்கங்கள் வெட்டி எடுக்கப்படுகிறது. இச்சுரங்கங்கள் 1971ல் பொதுவுடைமையாக்கப்பட்டது. ஜாரியாவைச் சுற்றி இரும்பாலைகள் மற்றும் உருக்காலைகள் உள்ளது. 

ஜாரியாவின் 70 நிலக்கரி சுரங்கங்களிலிருந்து 1916 முதல் நிலக்கரி தீயினால் பற்றி எரிகிறது.




</doc>
<doc id="385190" url="https://ta.wikipedia.org/wiki?curid=385190" title="நோயன் (பட்டம்)">
நோயன் (பட்டம்)

நோயோன், நோயன், நயன் மங்கோலியப் பேரரசில் வழங்கப்பட்ட ஒரு பட்டமாகும். நவீன மங்கோலிய மொழியில் இந்த வார்த்தை மிஸ்டர் அல்லது மான்சியூரைப் போன்ற ஒரு முகவரி வடிவமாகப் பயன்படுத்தப்படுகிறது.

ஆரம்பத்தில், செங்கிஸ் கானின் இராணுவத்தில் ஒரு இராணுவ தளபதிக்கு இது வழங்கப்பட்டது: னோயன் என்ற வார்த்தை 10,000 மற்றும் 1,000 படை வீரர்களைக் கொண்ட இராணுவ பிரிவுகளான முறையே தியுமன்கள் மற்றும் மிங்கன்களின் தளபதிகளுக்கு வழங்கப்பட்டது. வெற்றிகளின் போது, " னோயன்கள் " நிர்வாகத்திற்காகப் பிராந்தியங்களைப் பெற்றனர். மேலும் அவர்கள் 20ஆம் நூற்றாண்டில் திறமையுடன் பிரபுத்துவம் அடைந்தனர். ‘’னோயன்கள்’’ சமூக தரவரிசையில் சாதாரண மங்கோலியர்களுக்கு மேலே இருந்தனர். ஆனால் செங்கிஸ் கான் மற்றும் அவரது சகோதரர்களின் வம்சாவளியினருக்குக் கீழே இருந்தனர். இவர்கள் சில நேரங்களில் சூச்சியின் உளூஸ், இல்கானேடு மற்றும் ஜகாடேய் கானேட்டில் எமிர் அல்லது பே என அழைக்கப்பட்டனர். யுவான் பதிவுகளில் இவர்கள் ‘’குவன்ரென்’’ என்றழைக்கப்பட்டனர். ஏனெனில் போர் தொடுத்தலே இவர்களின் முக்கியப் பணியாகும். 

வழக்கமாக குறிப்பிடத்தக்க நபர்களின் பெயர்களுக்குப் பின்னால் இப்பட்டம் பயன்படுத்தப்பட்டது. “கான்” எவ்வாறு பயன்படுத்தப்பட்டதோ அதேபோல், எ.கா., செபே னோயன், சோர்மக்கன் னோயன், சாலி னோயன் மற்றும் கரிக் னோயன். 

மங்கோலியாவில் 1694 முதல் 1911 வரை சிங் வம்சம் ஆட்சி செய்தது. அவர்கள் மங்கோலியாவை ஆட்சி செய்யும் பணியை செங்கிஸ் கானின் வம்சாவளியினரிடம் ஒப்படைத்திருந்தனர். அவர்களே ‘’னோயன்’’ என்றழைக்கப்பட்டனர். இந்த சகாப்தத்தில் மங்கோலியாவில் பெரும்பாலும் அமைதி நிலவியது. இக்காலத்தில் ‘’னோயன்’’ என்ற பட்டம் உயர்குடியினர் என்று பொருள்படுமாறு மருவியது. 1921 ஆம் ஆண்டிற்குப் பிறகு, ‘’னோயன்’’ என்ற சொல்லுக்குப் பதிலாக டர்கா (முதலாளி) என்ற சொல் அதிகாரிகளைக் குறிக்கப் பயன்படுத்தப்பட்டது.

மங்கோலியாவில் இசுடாலினிச அடக்குமுறைகளின் போது பல னோயன்கள் பெருமளவில் கொல்லப்பட்டனர் மற்றும்/அல்லது கைதுசெய்யப்பட்டனர். 


</doc>
<doc id="385208" url="https://ta.wikipedia.org/wiki?curid=385208" title="தர்கன்">
தர்கன்

தர்கன் (பழைய துருக்கியம்: "தர்கன்"; மொங்கோலியம்: "தர்கன்" அல்லது "தர்க்ஹன்"; ; ; ; மாற்று உச்சரிப்புகள் "தர்கன்", "தர்கான்", "தர்ச்சன்", "துர்க்ஷன்", "தர்கனி", "தர்ஜன்", "தோர்கியன்" அல்லது "துர்கன்") மத்திய ஆசியாவில் பயன்படுத்தப்பட்ட பட்டமாகும். இது துருக்கிய மக்கள், இந்தோ-ஐரோப்பியர்கள் (ஈரானியர்கள், தொசாரியர்கள், பஞ்சாபிகள்), மற்றும் மங்கோலியர்களின் முன்னோடிகள், அங்கேரியர்கள் மற்றும் மங்கோலியர்கள் போன்ற பலவிதமான மக்களால் பயன்படுத்தப்பட்டது. மங்கோலியப் பேரரசின் வாரிசுகளின் மத்தியில் இது பொதுவாகப் பயன்படுத்தப்பட்டது. 

மங்கோலியப் பேரரசில், தர்கன்கள் வரி மற்றும் நிலவரி ஆகியவற்றிலிருந்து விலக்குப் பெற்றனர். 1206ல் செங்கிஸ் கான் தனது நிலை உயர்வதற்கு உதவி செய்தவர்களைத் தர்கன் ஆக்கினார். யுவான் வம்சம் மற்றும் இல்கானேட்டில் அரசியல் நெருக்கடி ஏற்பட்டபோது தர்கன்கள் பிரச்சினைகளைத் தீர்ப்பதில் முக்கியப் பங்காற்றினார். அபகா கான் (1234-82) மத்திய ஆசியாவிலிருந்து பெர்சியா வரை தனது தாய் மற்றும் அவரது குழுவை பாதுகாப்பாக வழிநடத்திச் சென்ற ஒரு இந்தியரைத் தர்கன் ஆக்கினார். உருசியாவில், கோல்டன் ஹோர்டேயின் கான்கள் தர்கனுக்கு முக்கியப் பணிகளை அளித்தனர். தெமுர் குத்லுக்கின் (1370-1399) ஜர்லிக் ஒருவர் கிரிமியாவின் தர்கன் ஆக்கப்பட்டார். 



</doc>
<doc id="385211" url="https://ta.wikipedia.org/wiki?curid=385211" title="ஜர்லிக்">
ஜர்லிக்

ஜர்லிக் (; , இயர்லிக், யர்லிக், ) என்பது கானின் முறையான ஆணைகளுக்கான உருசிய வரலாற்றுப் பெயராகும். முக்கியமாக கோல்டன் ஹோர்டேயின் கான்களால் பயன்படுத்தப்பட்டது. 

ஒகோடி கான் 1230களில் பைசா மற்றும் ஜர்லிக்குகளைத் தடை செய்தார். 13 ஆம் நூற்றாண்டு முதல் 15 ஆம் நூற்றாண்டு வரை, வடகிழக்கு ருஸின் அனைத்து பிரபுக்களும் தங்கள் ஆட்சியை அங்கீகரிப்பதற்கான ஜர்லிக்குகளைப் பெற்றனர். 

ஆரம்பத்தில், இந்த ஜர்லிக் கரகோரத்தில் உள்ள ககானிடம் இருந்து வந்தது. ஆனால் படு கான் அவரது கானேட்டை நிறுவியபின், ஜர்லிக்குகள் சாராயிலிருந்து வந்தன. 15 ஆம் நூற்றாண்டின் மத்தியில், மாஸ்க்கோவின் பசில் II மற்ற உருசியப் பிரபுக்களை மங்கோலிய கான்களிடமிருந்து ஜர்லிக் பெறுவதைத் தடுக்கத் தொடங்கினார். இதனால் உள்ளூர் இளவரசர்களின் ஆட்சியை அங்கீகரிப்பதில் மாஸ்கோவின் உரிமை நிறுவப்பட்டது.


</doc>
<doc id="385212" url="https://ta.wikipedia.org/wiki?curid=385212" title="யாம்">
யாம்

யாம் ("Yam", , , ஒர்டூ, "சோதனைச்சாவடி", துர்க்: "jam") என்பது செங்கிஸ் கானால் உருவாக்கப்பட்ட ஒரு தூதுவ அமைப்பு ஆகும். அதைத்தொடர்ந்து மற்ற கான்களும் இதனைப் பயன்படுத்தத் தொடங்கினர். 

மங்கோலிய இராணுவத் தூதர்களுக்கான உணவு, தங்குமிடம் மற்றும் உதிரிக் குதிரைகளை வழங்க சாவடிகள் பயன்பட்டன. செங்கிஸ் கான் யாம் வழித்தடங்கள் மேல் சிறப்புக் கவனம் செலுத்தினார். ஏனெனில் மங்கோலியர்களின் படைகள் மிக வேகமாக பயணம் செய்தன. எனவே அவர்களது தூதர்கள் அதைவிட வேகமாகப் பயணம் செய்ய வேண்டியிருந்தது. தூதர்கள் ஒரு நாளைக்கு 200-300 கி.மீ.களைக் கடந்தனர். தகவல் தொடர்பு மற்றும் உளவுத்துறையை (தகவல் சேகரிப்பது) வேகப்படுத்துவதற்காக இவ்வழித்தடங்கள் பயன்பட்டன. 

கோல்டன் ஹோர்டே நாடோடிக் கூட்டம் சிதைந்த பின்னர் இந்த அமைப்பு உருசியாவின் சாராட்சியில் பயன்பட்டது. 


</doc>
<doc id="385214" url="https://ta.wikipedia.org/wiki?curid=385214" title="கொசு மீன்">
கொசு மீன்

மேற்கத்திய கொசு மீன் (western mosquitofish, "கம்பூசியா அஃபினிஸ்") என்பது ஒரு நன்னீர் மீன் இனமாகும். கொசுமீனில் கிழக்கத்திய கொசு மீன் என்ற இன்னொரு மீன் வகையும் உள்ளது.

இந்தக் கொசுமீன்கள் பிற நன்னீர் மீன்களுடன் ஒப்பிடுகையில் சிறியவை ஆகும், பெண் மீன்கள் வரையும், ஆண் மீன்கள் வரையும் இருக்கும்.

இந்த மீன்களின் முதன்மை உணவு கொசுக்களின் குடம்பிகளாகும். இவை கொசுக்களின் குடம்பிகளைத் தின்றுவிடுவதால், கொசுக்கள் வளர்வதற்கு வாய்ப்பே இல்லாமல் போகும். இதனால் கொசுக்களை அழிக்க ஏதுவாக அமெரிக்கா, ஆஸ்திரேலியா, ஜப்பான் போன்ற நாடுகளில் குளம், குட்டை, போன்று நீர்நிலைகளில் இந்த மீன்களை வளர்க்கின்றனர்.


</doc>
<doc id="385218" url="https://ta.wikipedia.org/wiki?curid=385218" title="ஓர்டா">
ஓர்டா

ஓர்டா (ஓர்டு,ஓர்டோ, அல்லது ஓர்டன்) அல்லது ஹோர்டே ஐரோவாசியாவின் புல்வெளிகளில் காணப்படும் வரலாற்று சமூகவியல் மற்றும் இராணுவ அமைப்பு ஆகும். இது பொதுவாக துருக்கியர்கள் மற்றும் மங்கோலியர்களுடன் தொடர்புடையது. இந்த நிறுவனம் ஒரு குலம் அல்லது ஒரு பழங்குடிக்கு சமமான பிராந்தியமாகக் கருதப்படுகிறது. சில வெற்றிகரமான ஓர்டாக்கள் கானேடுகளாக மாறின. 

"ஓர்டோ" என்ற துருக்கிய வார்த்தைக்கு “முகாம், தலைமையகம்” என்று பொருள். இதிலிருந்தே சிலாவிக் வார்த்தையான "ஒர்டோ" மற்றும் மேற்கத்திய வார்த்தையான "ஹோர்டே" தோன்றின. எனினும் இதன் உண்மையான பொருள் கானேடு கிடையாது. இந்த கட்டமைப்புகள் "உளூஸ்" ("நாடு" அல்லது "பழங்குடி") என்றும் அழைக்கப்பட்டன. 

கடைசி மத்திய காலங்களில் மட்டுமே இந்த "ஓர்டா" என்ற சிலாவியப் பயன்பாடு துருக்கிய மொழிகளுக்குத் திரும்பியது. 



</doc>
<doc id="385221" url="https://ta.wikipedia.org/wiki?curid=385221" title="யசா">
யசா

யசா (மாற்று உச்சரிப்புகள்: "யசர்", "யசக்", "ஜசக்", மொங்கோலியம்: Их засаг, "எகே ஜசக்") என்பது செங்கிஸ் கான் உருவாக்கிய ஒரு இரகசிய எழுத்து சட்ட விதியாகும். யசா என்ற வார்த்தைக்கு "ஒழுங்கு" அல்லது "ஆணை" என்று பொருளாகும். இச்சட்டம் இரகசியமாக வைக்கப்பட்டு பொதுமக்களுக்கு வெளியிடப்படவில்லை என்றாலும், இதுவே மங்கோலியப் பேரரசின் உண்மையான சட்டமாகும். யசா, யுத்த காலங்களில் கொடுக்கப்பட்ட ஆணைகளிலிருந்து தோன்றியதாகக் கருதப்படுகிறது. பின்னர், இந்த ஆணைகள் கலாச்சார மற்றும் வாழ்க்கை முறைகளை உள்ளடக்குவதற்காக விரிவுபடுத்தப்பட்டன. யசாவை இரகசியமாக வைத்திருப்பதன் மூலம், ஆணைகள் திருத்தப்படலாம் மற்றும் தேர்ந்தெடுக்கப்பட்டு பயன்படுத்தப்படலாம். யசா, செங்கிஸ் கான் மற்றும் அவரது தத்தெடுக்கப்பட்ட சகோதரர் சிகிகுதக் ஆகியோரால் மேற்பார்வையிடப்பட்டதாக நம்பப்படுகிறது. சிகிகுதக் மங்கோலியப் பேரரசின் உயர் நீதிபதியாக (மங்கோலியம்: "улсын их заргач") இருந்தார். செங்கிஸ் கான் தன்னுடைய இரண்டாவது மகனான சகடையை (பின்னர் சகடை கான்) சட்டத்தை நிறைவேற்றுவதற்காக நியமித்தார். 



</doc>
<doc id="385229" url="https://ta.wikipedia.org/wiki?curid=385229" title="அபிநந்தநாதர்">
அபிநந்தநாதர்

அபிநந்தநாதர் (Abhinandananatha), சாம்பநாதருக்குப் பின் வந்த சமண சமயத்தின் நான்காவது தீர்த்தங்கரர் ஆவார். இவர் இச்வாகு குல மன்னர் "சன்வரா - சித்தார்த்தா" தம்பதியருக்கு அயோத்தியில் பிறந்தவர். ஞானம் அடைந்த சித்தரான அபிநந்தநாதர் பல்லாயிரம் ஆண்டுகள் வாழ்ந்து ஜார்கண்ட் மாநிலத்தின் சிகார்ஜி மலையில் மோட்சம் அடைந்தார்.
தங்க நிறம் கொண்ட அபிநந்தநாதர் அரச மரம், குரங்கு மற்றும் யக்யேஸ்வரன் எனும் இயக்கராலும், காளிகா எனும் யட்சினியாலும் அடையாளப்படுத்தப்படுகிறார். 




</doc>
<doc id="385232" url="https://ta.wikipedia.org/wiki?curid=385232" title="கெரஜ்">
கெரஜ்

பைசா அல்லது பைசி அல்லது கெரஜ் (, "pāiza", "páizi") என்பது மங்கோலிய அதிகாரிகளாலும் தூதர்களாலும் சில சலுகைகள் மற்றும் அதிகாரங்களைக் குறிக்கப் பயன்பட்ட ஒரு தாயத்து ஆகும். இது மங்கோலிய உயர்குடியினரும், அதிகாரிகளும் பொது மக்களிடமிருந்து பொருட்கள் மற்றும் சேவைகளைக் கோருவதற்கு உதவியது. 

பைசா கொண்ட ஒருவருக்கு மட்டுமே பொருட்களும், சவாரிக் குதிரைகளும் யாம் வழித்தடங்களில் வழங்கப்பட வேண்டும். எனினும், அரிதான இராணுவ பொருட்களைக் கொண்டு வந்தவர்கள் யாம் வழித்தடங்களை பைசா இன்றியும் பயன்படுத்தினர். மங்கோலியப் பேரரசின் அதிகாரிகள் மற்றும் பிரபுக்கள் அதிகாரப்பூர்வமற்ற முறையில் பைசாக்களை வெளியிட்டனர். இதனால் பொதுமக்கள் பாதிப்படைந்தனர். எனவே, ஒகோடி கான் (ஆட்சி 1229-1241) பிரபுக்கள் பைசாக்கள் மற்றும் ஜர்லிக்குகள் வழங்குவதைத் தடை செய்தார். 

வெளிநாட்டு வர்த்தகர்கள் மற்றும் திறமைசாலிகளை ஈர்ப்பதற்காக, பெரிய கான்கள் அவர்களுக்கு வரி செலுத்துவதிலிருந்து விலக்கு அளிப்பதோடு அவர்கள் யாம் நிலையங்களைப் பயன்படுத்துவதற்கும் அனுமதி அளித்தனர். இருப்பினும், மோங்கே கான் (ஆட்சி 1251-1259) இதைத் தவறான வழியில் பயன்படுத்துவதைத் தடுக்க வணிகர்களின் வியாபாரத்தை மேற்பார்வையிடுவதற்கு ஏகாதிபத்திய விசாரணையாளர்களை அனுப்பினார். அவர் யாம் (சாம்) மற்றும் பைசா ஆகியவற்றைப் பயன்படுத்த அவர்களுக்குத் தடை விதித்தார். 


</doc>
<doc id="385243" url="https://ta.wikipedia.org/wiki?curid=385243" title="ரோமன் சேரிட்டி">
ரோமன் சேரிட்டி

ரோமன் சேரிட்டி (Roman Charity, இலத்தீன் Caritas romana; இத்தாலியம் Carità Romana) என்பது ஒரு பெண்ணின் முன்மாதிரிக் கதையாகும். பெரோ என்னும் பெண்ணின் தந்தையான சிமோன் என்பவர் சிறையில் அடைக்கப்பட்டு பட்டிணிக்கு உள்ளாக்கப்பட்டு மரண தண்டணைக்கு ஆளாக்கப்பட்டார். சிறையில் தந்தையை சந்திக்கச் சென்றபெரோ இரகசியமாக அவரின் உயிரைக்காக்க அவருக்கு தாய்ப்பால் ஊட்டினார். அவளின் இச்செயல் சிறை அதிகாரியால் கண்டுபிடிக்கப்பட்டது, ஆனால் அவளின் தந்தையின் உயிரைக்காக்க அவர் செய்த இச்செயல் அதிகாரிகளைக் கவர்ந்தது.

இந்த கதையானது, பண்டைய ரோம வரலாற்று ஆசிரியரான வால்ரியஸ் மாக்சிமஸால் பதிவு செய்யப்பட்டுள்ளது. இதை சித்தரிக்கும் ஒரு ஓவியம் பீதாஸ் ஆலயத்தில் காட்சிப்படுத்தப்பட்டது. ரோமானிய தொன்மவியலில் ஜூனோவின் தன் தாய்ப்பாலை வயது முதிர்ந்த எர்க்குலிசுக்கு அளித்ததாக உள்ளது.

ரோமன் சரித்திராசிரியர் வால்ரியஸ் மாக்சிமஸ் பதிவு செய்த ஒரு கதை கிட்டத்தட்ட சிமோன் கதையை ஒத்ததாக உள்ளது. பின்னர் மூத்த பிளினி (23-79), சிறையில் இருந்த ஒருவரது மகள் அங்கு செவிலியாக பணிபுரிந்தது பற்றி விவரித்துள்ளார். Historians note that Renaissance and Baroque depictions have more incestuous overtones.

பதினேழு மற்றும் பதினெட்டாம் நூற்றாண்டுகளில், பல ஐரோப்பிய கலைஞர்கள் இந்த காட்சியை சித்தரித்துக் காட்டினர். மிகவும் சிறப்பாக, பீட்டர் பவுல் ரூபென்ஸ் பல ஓவியங்களை வரைந்தார். பரோக் கலைஞரான கரவாஜியோவின் 1606 படைப்பில் இடம்பெற்றிருந்தன.



</doc>
<doc id="385245" url="https://ta.wikipedia.org/wiki?curid=385245" title="செம்பனை எண்ணெய்">
செம்பனை எண்ணெய்

செம்பனை எண்ணெய் எனப்படுவது செம்பனை அல்லது எண்ணெய்ப் பனை எனப்படும் ஒரு விதப் பனை மரத்தின் பழங்களில் இருந்து எடுக்கப்படும் எண்ணெய் ஆகும். இந்த செம்பனையின் அறிவியற்பெயர் Elaeis guineensis என்பதாகும். இது உண்ணத் தகுந்தது. பெரும்பாலும் இது ஆப்பிரிக்க எண்ணெய்ப் பனையில் இருந்தும் சிறிதளவு அமெரிக்க எண்ணெய்ப் பனையில் இருந்தும் எடுக்கப்படுகிறது. இந்த எண்ணெய் சிவந்த நிறத்தில் இருக்கும்.

இப்பனை மரங்கள் இந்தோனேசியா, மலேசியா, நைசீரியா முதலிய நாடுகளில் பெருமளவு பயிர்செய்யப் படுகிறது.

இப்பனைப் பயிர்செய்கையினால் மக்களுக்கு வேலை வாய்ப்பு கிடைப்பதாகக் கூறப்பட்டாலும் இவை பயிரிடப்படும் நாடுகளில் காடழிப்புக்கு இது ஒரு முக்கியக் காரணமாகக் கூறப்படுகிறது.


</doc>
<doc id="385246" url="https://ta.wikipedia.org/wiki?curid=385246" title="மங்குத்">
மங்குத்

மங்குத் (மொங்கோலியம்: Мангуд) என்பவர்கள் உருத்-மங்குத் கூட்டமைப்பின் ஒரு மங்கோலிய இனமாவர். இவர்கள் 1485 ஆம் ஆண்டில் நோகை ஹோர்டேவையும், 1785 ஆம் ஆண்டில் புகாரா அமீரகத்தை ஆள மங்கித் வம்சத்தையும் நிறுவினர். இவர்கள் கான் பெயருக்குப் பதிலாக எமிர் என்ற இசுலாமியப் பெயரைப் பயன்படுத்தினர். ஏனெனில் இவர்கள் செங்கிஸ் கானின் வம்சத்தினர் அல்ல, மாறாக இசுலாமின் அடிப்படையில் ஆட்சி செய்தனர். இந்த இனப் பெயரானது மங்கோலிய முன் படைக்குப் பயன்படுத்தப்பட்டது. இவர்களின் வழித்தோன்றல்கள் முன்னாள் மங்கோலிய பேரரசின் பல பகுதிகளில் வாழ்கின்றனர். 

பண்டைய ஆதாரங்களின் படி, இவர்கள் கியாத் மங்கோலியர்களில் இருந்து தோன்றினர். மங்குத்கள் மற்றும் உருத்கள் ஆகியோர் மங்கோலியப் பீடபூமியின் வீரம் மிக்க மக்கள் ஆவர். சில குறிப்பிடத்தக்க மங்குத் வீரர்கள் செங்கிஸ் கானுக்கு (1162-1227) ஆதரவும், ஒரு சிலர் அவருக்கு எதிர்ப்பும் தெரிவித்தனர். மங்கோலியப் பேரரசு மேற்கு நோக்கி பரவிய போது , இவர்களும் பல மங்கோலிய பழங்குடியினருடன் மேற்கு நோக்கி மத்திய கிழக்கை நோக்கிச் சென்றனர். இவர்கள் கோல்டன் ஹோர்டேயில் நோகை கானுக்கு ஆதரவு அளித்தனர். மேலும் சாராயில் தங்களது சொந்த ஹோர்டேவை அமைத்தனர். 


</doc>
<doc id="385252" url="https://ta.wikipedia.org/wiki?curid=385252" title="தியுமன் (அலகு)">
தியுமன் (அலகு)

தியுமன் ("பத்தாயிரம் மதிப்புடைய அலகு"; ; ) என்பது துருக்கிய மக்களாலும் மங்கோலிய மக்களாலும் அவர்கள் படைகள் ஏற்பாடு செய்யப்படும் தசம அமைப்பின் ஒரு பகுதியாக இருந்தது.

இதே வகையான இராணுவ அமைப்பானது அங்கேரியை வெல்லும்போது மகியர்களால் பயன்படுத்தப்பட்டது. பாரசீக ஆராய்ச்சியாளரும் புவியியலாளருமான அகமது இபின் ருசுதா (கி.பி. 930) என்பவரது கூற்றுப்படி “மகியர்கள் துருக்கியர்களின் ஒரு இனமாவர். அவர்களின் மன்னன் 10,000 குதிரை வீரர்களுடன் செல்பவர். அவரது பெயர் கன்டா“. 

செங்கிஸ் கானின் இராணுவ அமைப்பில் தியுமன் என்பது 10 (அரவத்), 100 (சூட்), மற்றும் 1,000 (மிங்கன்) அலகுகளில் இருந்து உருவாக்கப்படுகிறது. ஒவ்வொன்றும் தலைவன் மூலம் அடுத்த உயர் மட்டத்திற்கு அறிக்கை தாக்கல் செய்ய வேண்டும். தியுமன்கள் நடைமுறைக்கு உகந்த அளவு என கருதப்பட்டன. படையெடுப்பிற்குச் சிறியதாகவோ அல்லது திறமையான போக்குவரத்து மற்றும் விநியோகத்திற்கு மிகப்பெரியதாகவோ இல்லாமல் இருந்தன. இதன் இராணுவ மூலோபாயமானது ஒரு பயனுள்ள அதிர்ச்சியும் தாக்குதலும் ஆகும்.


</doc>
<doc id="385263" url="https://ta.wikipedia.org/wiki?curid=385263" title="சிகார்ஜி சமணக் கோயில்கள்">
சிகார்ஜி சமணக் கோயில்கள்

சிகார்ஜி (Shikharji) (), இந்தியாவின் ஜார்க்கண்டு மாநிலத்தில் சோட்டா நாக்பூர் மேட்டுநிலத்தில் உள்ள கிரீடீஹ் மாவட்டத்தில் உள்ள பரஸ்நாத் மலையில் அமைந்துள்ளது. 
சிக்கார்ஜி சமணப் புனித யாத்திரைத் தலங்களில் மிகவும் முக்கியமானதாகும். சிக்கார்ஜியில் பல சமணத் தீர்த்தங்கரர்கள் முக்தி அடைந்துள்ளனர். 

மேலும் சிக்கார்ஜியில் 24 தீர்ததங்கரர்களுக்கு தனித்தனி சந்நதிகள் அமைந்துள்ளது. எனவே சமணர்களுக்கு சிக்கார்ஜி, முக்கிய புனித யாத்திரைத் தலங்களில் ஒன்றாக விளங்குகிறது. 

சிகார்ஜி சமணக் கோயில்கள், ஜார்கண்ட் மாநிலத் தலைநகர் ராஞ்சியிலிருந்து 190 கிமீ தொலைவிலும்; பொக்காரா நகரத்திலிருந்து 40 கிமீ தொலைவிலும்; தன்பாத் நகரத்திலிருந்து 60 கிமீ தொலைவிலும் அமைந்துள்ளது. 

சிகார்ஜி எனும் வட மொழிக்கு வணங்குதற்குரிய கொடுமுடி எனும் பொருளாகும். பரஸ்நாத் மலை பல கொடிமுடிகளைக் கொண்டதாகும். சமண சமயத்தின் முதல் தீர்த்தங்கரரான பார்சுவநாதர் இங்குள்ள மலையில் முக்தி அடைந்ததால்இம்மலைக்கு "பரஸ்நாத் மலை" எனப் பெயராயிற்று. பரஸ்நாத் மலையின் கொடுமுடிகளில் அமைந்த சமண சமயத்தின் முதல்வர்களாக 24 தீர்த்தங்கரர்களின் சன்னதிகளுக்கு சிகார்ஜி என அழைக்கப்படுகிறது. சிகார்ஜி, சுவேதாம்பரர் மற்றும் திகம்பர சமணர்களின் முக்கியப் புனிதத் தலங்களில் ஒன்றாகும். சிகார்ஜி மலை வலம் வருதல் சமணர்களின் சமயச் சடங்காகும்.
மேற்கு இந்தியாவின் ஜார்க்கண்டு மாநிலத்தின் சோட்டா நாக்பூர் மேட்டுநிலத்தில் அமைந்த சிகார்ஜி மலைக்கோயில், தில்லி - கொல்கத்தாவை இணைக்கும் தேசிய நெடுஞ்சாலை 2ல் அமைந்துள்ளது. சிகார்ஜி சமணக் கோயில்கள், 4429 அடி உயரமுள்ள பரஸ்நாத் மலையின் மதுபன் காட்டில் அமைந்துள்ளது. 

சிகார்ஜியில் சமண சமயத் தீர்த்தங்கரர்கள், அருகதர்கள் மற்றும் கணாதரர்களின் கோயில்கள் 18ம் நூற்றாண்டில் நிறுவப்பட்டதாகும். அவைகள்:

அருகில் உள்ள தொடருந்து நிலையம், "மதுபன்" கிராமத்திலிருந்து 25 கிமீ தொலைவில் உள்ள "இஸ்ரி பஜாரில்" உள்ள "பரஸ்நாத்" தொடருந்து நிலையமாகும். தில்லி - கான்பூர் - முகல்சராய் - கயா - அசன்சால் வழியாகச் தொடருந்துகள், பரஸ்நாத் தொடருந்து நிலையம் வழியாக செல்கிறது. 

மும்பை, தில்லி, ஜெய்ப்பூர், அஜ்மீர், பாட்னா, அலகாபாத், கான்பூர், ஜம்மு, கல்கா முதலிய நகரங்களை பரஸ்நாத் தொடருந்து நிலையம் இணைக்கிறது. 




</doc>
<doc id="385271" url="https://ta.wikipedia.org/wiki?curid=385271" title="கெசிக்">
கெசிக்

கெசிக் (கிசிக், கெசிச்சன்) (மொங்கோலியம்: விரும்பப்படுபவர் அல்லது ஆசீர்வதிக்கப்பட்டவர்) என்பவர்கள் மங்கோலியப் பேரரசின் ஏகாதிபத்தியக் காவலாளிகள் ஆவர். குறிப்பாக செங்கிஸ் கான் மற்றும் அவரது மனைவி போர்டேவுக்கு. இவர்களின் முக்கிய நோக்கம் பேரரசர்கள் மற்றும் பிற முக்கிய பிரபுக்களுக்காக அடியாட்களாக செயல்படுவதாகும். இவர்கள் இரு குழுக்களாக பிரிக்கப்பட்டனர்; பகல் காவலாளி (கெசிக்) மற்றும் இரவு காவலாளி (கவதுல்). இவர்கள் வழக்கமான இராணுவத்திலிருந்து தனித்துவமாக இருந்தனர். போருக்குச் செல்ல மாட்டார்கள், அதற்குப் பதிலாக காவலர் கடமையைத் தொடர்ந்தனர். இவர்களின் உச்ச தளபதி ‘’சரபி’’ என்றழைக்கப்பட்டார்.

மங்கோலிய சாம்ராஜ்ஜியம் யூரேசியாவின் பெரும்பகுதியைக் கடந்து செல்வதால், மங்கோலிய கட்டுப்பாட்டிற்குட்பட்ட பகுதிகள் மீது இதன் தாக்கங்கள் கெசிக் போன்ற ஏகாதிபத்தியக் காவலாளர்கள் உருவாக வழிவகுத்தன. இந்தியாவில் பெரும் முகலாயப் பேரரசர்களின் அரண்மனை காவலாளர்களுக்காகவும், அக்பரின் படைக்கலங்களிலிருந்து வார இறுதியில் மாற்றப்பட்ட திரி இயக்கிகளுக்காகவும், வாள்களுக்காகவும் பயன்படுத்தப்பட்ட சொல்லே கிசிக் ஆகும். பெர்சியாவில் அரசரின் இரவுநேரக் காவலாளர்கள் கெசிக்கி என்று அழைக்கப்பட்டனர்.

நவீன மங்கோலியாவின் கிசிக்கிடன் இனத்தவர் இவர்களின் வழித்தோன்றல்கள் என நம்பப்படுகிறது. கிசிக்கிடன் தற்போது சீனாவின் உள் மங்கோலியாவில் வசித்து வருகின்றனர்.




</doc>
<doc id="385272" url="https://ta.wikipedia.org/wiki?curid=385272" title="தலைமலை சஞ்சீவிராய பெருமாள் கோயில்">
தலைமலை சஞ்சீவிராய பெருமாள் கோயில்

தலைமலை சஞ்சீவிராய பெருமாள் கோயில் என்பது தமிழ்நாட்டின், திருச்சிராப்பள்ளி - நாமக்கல் மாவட்டங்களின் இடையே உள்ள தலைமலையில் உள்ள பெருமாள் கோயிலாகும். 
இலங்கையில் இராவணனுடன் நடந்த போரின்போது மூர்ச்சையடைந்து விழுந்த இலட்சுமணனை காக்க அனுமன் தூக்கிச் சென்ற மூலிகைகள் நிரம்பிய சஞ்சீவி மலையில் இருந்த மூலிகைகளின் வாசத்திலேயே லட்சுமணன் குணமடைந்துவிட்டார். அந்த மகிழ்ச்சியில், மலையை ஆஞ்சநேயர் வீசியெறிந்ததாகவும், அது 7 துண்டுகளாகச் சிதறி விழுந்ததாகவும் அவற்றில் ஒன்று இந்த தலைமலை எனவும் கூறப்படுகிறது. மலையின் தலை போன்ற உச்சி சிகரத்தில் பெருமாள் கோயில் உள்ளதால் தலைமலை எனப் பெயர் பெற்றதாகக் கூறப்படுகிறது.
கிழக்குத் தொடர்ச்சி மலைகளில், நாமக்கல் மாவட்டத்தில் அமைந்துள்ளது தலைமலை காப்புக்காடு. இதன் கிழக்கு மற்றும் தெற்குப் பகுதி திருச்சி மாவட்டத்தின் எல்லையில் உள்ளது. மூலிகை உட்பட பல்வேறு வகையான செடிகள், மரங்கள் நிறைந்ததாக இந்த மலை காணப்படுகிறது. இந்தக் காப்புக்காட்டில் சுமார் 3,200 அடி உயர மலையில் சஞ்சீவிராய பெருமாள் கோயில் அமைந்துள்ளது.
இக்கோயிலுக்குச் செல்ல நாமக்கல் மாவட்டம் எருமப்பட்டி, வடவத்தூர், செவிந்திப்பட்டி, திருச்சி மாவட்டம் நீலியாம்பட்டி, சஞ்சீவிபுரம் ஆகிய பகுதிகளில் இருந்து உள்ள ஐந்து பாதைகள் வழியாக கரடுமுரடான, செங்குத்தான மற்றும் சில இடங்களில் மிகவும் ஆபத்தான பாதையைக் கடந்து ஏறக்குறைய ஏழு கிமீ தொலைவுக்கு நடந்து மலை உச்சிக்குச் செல்ல முடியும். கீழிருந்து வரும் அனைத்துப் பாதைகளும் தலைமலையில் இருந்து சுமார் ஒரு கிமீ கீழே உள்ள கருப்பண்ணசாமி கோயிலில் ஒன்று சேர்கின்றன.
நாயக்க மன்னர் காலத்தில் கட்டப்பட்டதாகக் கூறப்படும் இந்தக் கோயிலில், உள்ள இறைவன் தானாய் வளர்ந்த தலைமலை சஞ்சீவிராயன் என்று அப்பகுதி மக்களால் அழைக்கப்படுகிறார். இந்த இறைவனான நல்லேந்திர பெருமாள் சுயம்புவாக எழுந்தருளியவராக கருதப்படுகிறார். மேலும் வெங்கடாஜலபதி, ஸ்ரீதேவி, பூதேவி ஆகிய தெய்வங்கள் மூலவர்களாகவும், சீனிவாச பெருமாள், ருக்மணி, சத்யபாமா ஆகிய தெய்வங்கள் உற்சவர்களாகவும் உள்ளனர். இவர்களுக்கு தென்புறத்தில் அலமேலுமங்கை தாயார் மூலவராகவும், மகாலட்சுமி உற்சவராகவும் உள்ளனர். பெரும்பாலும் சனிக்கிழமைகளில் மட்டுமே கோயிலுக்கு பக்தர்கள் வருகிறார்கள். தலைமலை உச்சியில் உள்ள பெருமாள் கோயிலுக்கு வரும் பக்தர்கள் பலர் கோயிலுக்கு வெளிப்புறத்தில் ஒரு பாதம் மட்டுமே வைக்கும் அளவுக்கு சுமார் 4 அங்குலம் அகலமே உள்ள சுவரின் விளிம்பில் உயிரைப் பணயம் வைத்து நடந்து வலம்வருவதை வழக்கமாகக் கொண்டுள்ளனர். மிகவும் ஆபத்தான இந்தச் செயலை தலைமலை கிரிவலம் என்று கூறுகின்றனர். இவ்வாறு கிரிவலம் சென்றசிலர் தவறி விழுந்து இறந்துள்ளனர்.


</doc>
<doc id="385273" url="https://ta.wikipedia.org/wiki?curid=385273" title="ராமலீலா (திரைப்படம்)">
ராமலீலா (திரைப்படம்)

ராமலீலா ( Ramaleela) என்பது 2017 ஆண்டைய இந்திய மலையாள அரசியல் திரைப்படமாகும். இந்தப் படத்துக்குக் கதை, திரைக்கதை, வசனம் எழுதியிருப்பவர் சச்சி. படத்தை அருண் கோபி இயக்கியுள்ளார். இப்படத்தில் திலீப், முகேஷ், கலாபவன் ஷாஜோன், பிரயாக மார்ட்டின் ஆகியோர் முன்னணி பாத்திரங்களில் நடித்துள்ளனர். முலகுப்பதம் பிலிம்ஸ் தயாரிப்பில் டோமிச்சன் முலூபப்பாடுவால் தயாரிக்கப்பட்டு விநியோகிக்கப்பட்டுள்ளது. நடிகர் திலீப் பிரபல நடிகை மீதான பாலியல் துன்புறுத்தல் வழக்கில் கைதுசெய்யப்பட்டதால், படம் வெளிவருவதில் தாமதம் ஏற்பட்டது. படத்தை புறக்கணிக்குமாறு பலரால் அழைக்கப்பட்ட போதிலும், இந்த படம் 2017 செப்டம்பர் 28 அன்று இந்தியாவில் வெளியிடப்பட்டது.
கம்யூனிஸ்ட் கட்சியிலிருந்து விலக்கப்பட்டதால், காங்கிரஸ் கட்சியில் சேரும் ராமன் உண்ணி (திலீப்) அக்கட்சியின் இடைத்தேர்தல் வேட்பாளராக அறிவிக்கப்படுகிறார். ராமண் உண்ணியின் தாய் ராகினி (ராதிகா சரத்குமார்) உட்பட கம்யூனிஸ்ட் கட்சி உறுப்பினர்களின் வெளிப்படையான எதிர்ப்பையும் காங்கிரஸ் கட்சியில் வேட்பாளர் வாய்ப்பைப் பறிகொடுத்தவர்களின் மறைமுக எதிர்ப்பையும் மீறி, அதிக ஆதரவாளர்களைப் பெற்று வெற்றிவாய்ப்பை நோக்கி நகர்கிறான். இந்நிலையில் தேர்தல் பிரச்சாரத்தில் ஈடுபட்டிருக்கும் கம்யூனிஸ்ட் கட்சியின் மூத்த உறுப்பினர் ஒருவர், பொது இடத்தில் சுட்டுக் கொல்லப்படுகிறார். கொலைப்பழி ராமன் மீது விழுகிறது. அதிலிருந்து ராமன் மீண்டானா, உண்மையான கொலையாளி யார், தேர்தல் முடிவு என்ன ஆகிய கேள்விகளுக்கான பதில்களுடன் முடிகிறது படம்
படமானது முலகுப்பதம் பிலிம்ஸ் தயாரிப்பில் டோமிச்சன் முலூபப்பாடுவால் தயாரிக்கப்பட்டு விநியோகிக்கப்பட்டுள்ளது. இப்படம் 14 கோடி செலவில் தயாரிக்கப்பட்டது. படத்திற்கு கோபி சுந்தர் இசையமைத்துள்ளார்.

"ராம்லீலா" இந்தியாவில் 2017 செப்டம்பர் 28 அன்று வெளியிடப்பட்டது. கேரளத்தில் 129 திரையரங்குகளில் வெளியானது.


</doc>
<doc id="385280" url="https://ta.wikipedia.org/wiki?curid=385280" title="சிங்கப்பூர் உணவு">
சிங்கப்பூர் உணவு

சிங்கப்பூரில் பலதரப்பட்ட உணவுவகைகள் உள்ளன. இவை எல்லாமே இங்குள்ள பல இன மக்களின் கலாச்சர உணவுகள் ஆகும். பல உணவுகள் எப்படி வேறு நாடுகளிலிருந்து இங்கு சமைக்கப்பட்டதோ, அவ்வாறே இன்றும் சமைக்கப்படுகிறது. வேறு சில உணவுகளோ , இரண்டு கலாச்சாரங்களின் உணவுகளின் கலவையாக அமைகின்றன. சீனர்கள்,மலாய்க்காரர்கள், இந்தியர்கள் என பலத்தரப்பட்ட மக்கள்  சிங்கப்பூரில் வாழ்கின்றனர். 

சிங்கப்பூரில் உணவு என்பது மக்களின் அடையாளமாகவும் திகழ்கிறது. மலாய்க்காரர்கள் பன்றிக்கறியையும் மதுவையும் அருந்தக்கூடாது. இந்தியர்கள் மாட்டுக்கறியை சாப்பிடக்கூடாது. சீனர்கள் ஒரு வகையில் குச்சிகளை பயன்படுத்தி சாப்பிடுவார்கள். மலாய்க்காரர்களும் இந்தியர்களும் கைகளால் உணவை எடுத்து சாப்பிடுவார்கள்.

சாப்பாட்டுக்கடைகளைவிட உணவன்கடிகளில் உண்பதை சிங்கப்பூரர்கள் விரும்புகிறார்கள். கோழிசிசோறு,சாத்தே, பிரியாணி போன்ற உணவுகள் விற்கப்படுகின்றன. பாலாடைக்கட்டி பரோட்டா போன்ற கலவை உணவும் இங்கு விற்கப்படுகிறது.


</doc>
<doc id="385285" url="https://ta.wikipedia.org/wiki?curid=385285" title="இலங்கை–பாக்கித்தான் துடுப்பாட்டத் தொடர், 2017">
இலங்கை–பாக்கித்தான் துடுப்பாட்டத் தொடர், 2017

இலங்கைத் துடுப்பாட்ட அணி ஐக்கிய அரபு அமீரகத்தில் 2017 செப்டம்பர் முதல் அக்டோபர் வரை பாக்கித்தான் துடுப்பாட்ட அணியுடன் இரண்டு தேர்வுப் போட்டிகளிலும், ஐந்து ஒரு-நாள் போட்டிகளிலும், மூன்று பன்னாட்டு இருபது20 (இ20ப) போட்டிகளிலும் விளையாடியது. பாக்கித்தான் அணியின் தலைவர் மிஸ்பா-உல்-ஹக் இளைப்பாறிய பின்னர் சப்ராஸ் அகமது அவ்வணியின் தலைவராக விளையாடிய முதலாவது தேர்வுப் போட்டி இதுவாகும்.

2009 ஆம் ஆண்டில் இலங்கை அணி லாகூரில் துடுப்பாட்டப் போட்டித் தொடரில் விளையாடச் சென்ற போது இலங்கை அணி மீது தீவிரவாதிகள் தாக்குதல் நடத்தியதில், இலங்கை அணியின் ஆறு வீரர்கள் காயமடைந்தனர். அதன் பின்னர் சிம்பாப்வே அணி மட்டும் 2015 மே மாதத்தில் பாக்கித்தான் சென்று தேர்வுப் போட்டியில் விளையாடியது. வேறு எந்த தேர்வு அணிகளும் பாக்கித்தான் செல்லவில்லை.

அமீரகத்தில் நடந்த இரண்டாவது தேர்வுப் போட்டி பகல்/இரவு போட்டியாக விளையாடப்பட்டது. இவ்வாறான போட்டி ஒன்றில் விளையாடுவது இலங்கைக்கு முதற் தடவையாகும். இலங்கை அணி தேர்வுத்தொடரை 2–0 என்ற கணக்கில் வென்றது. அமீரகத்தில் விளையாடிய தொடர்களில் பாக்கித்தான் அனைத்துத் தேர்வுப் போட்டிகளிலும் தோல்வியடைந்தது இதுவே முதன் முறையாகும். ஒருநாள் தொடரை பாக்கித்தான் அணி 5–0 என்ற கணக்கில் வென்றது. ஒரே ஆண்டில் மூன்று தடவைகள் அனைத்து ஒரு-நாள் போட்டிகளிலும் தோல்வியடைந்த ஒரே நாடு என்ற சாதனையைப் பெற்றது. முன்னதாக இதே ஆண்டில் தென்னாப்பிரிக்காவுடனும், இந்திய அணியுடனும் விளையாடி அனைத்துப் போட்டிகளிலும் தோல்வியடைந்திருந்தது.



</doc>
<doc id="385290" url="https://ta.wikipedia.org/wiki?curid=385290" title="மங்கோலியப் பிரபுத்துவம்">
மங்கோலியப் பிரபுத்துவம்

மங்கோலிய உயர்குடியினர் ( "யசகுரதன்"; "சுரவலசதன்") 10 மற்றும் 12 ஆம் நூற்றாண்டுகளுக்கு இடையில் உருவாயினர். 13 ஆம் நூற்றாண்டில் முக்கியத்துவம் பெற்றனர். 20 ஆம் நூற்றாண்டின் முற்பகுதி வரை மங்கோலியாவை ஆண்டனர். 

"யசகுரதன்" என்ற மங்கோலிய வார்த்தை, ‘’வேர்’’ என்று பொருளுடைய "யசகுர்" என்ற வார்த்தையில் இருந்து தோன்றியது. 








கீழ்வரும் ஆறு பட்டங்களும் மஞ்சூ உயர்குடி அங்கத்தினர்களால் பயன்படுத்தப்பட்டப் பட்டங்களைப் போன்றவையே ஆகும். இந்தப் பட்டங்கள் வழக்கமாக பரம்பரையாக வழங்கப்பட்டன. மேலும் அவை நீண்ட பட்டங்களாக, இந்த உயர்குடி எந்த கோசுனைச் சேர்ந்தவர் என்பதைக் குறிக்க பாணிகளால் (எ.கா. "கொரசின் சசகு தர்கன் சின்-வாங்" 扎加克 達爾罕 亲王) அலங்கரிக்கப்பட்டன. 

மேலே உள்ள தரவரிசைகளைத் தவிர, பிரபுக்கள் இரண்டு வகைகளாகப் பிரிக்கப்படுகிறார்கள்:
மங்கோலியப் உயர்குடிகளுக்கு வழங்கப்படும் மற்ற பட்டங்கள்:



</doc>
<doc id="385291" url="https://ta.wikipedia.org/wiki?curid=385291" title="சிரேயன்சுவநாதர்">
சிரேயன்சுவநாதர்

சிரேயன்சுவநாதர் (Shreyansanath), சமண சமயத்தின் 11வது தீர்த்தங்கரர் ஆவார். இச்வாகு குல மன்னர் விஷ்ணுவிற்கும் - இராணி விஷ்ணுதேவிக்கும், சாரநாத் அருகில் உள்ள சிம்மபுரியில் பிறந்தவர். கர்மத் தளைகளிலிருந்து விடுபட்டு, ஞான சித்தராக விளங்கிய சிரேன்சுவநாதர், தற்கால இந்தியாவின் ஜார்க்கண்டு மாநிலத்தின் சிகார்ஜி மலையில் முக்தி அடைந்தார். 

சிரேயன்சுநாதருக்கு சாரநாத்தில் திகம்பரக் கோயில் உள்ளது. 



</doc>
<doc id="385294" url="https://ta.wikipedia.org/wiki?curid=385294" title="புஷ்பதந்தர்">
புஷ்பதந்தர்

சமண சமயத்தின் 9வது தீர்த்தங்கரான புஷ்பதந்தர் (Puṣpadanta), சுவிதிநாதர் என்ற பெயராலும் அழைக்கப்படுகிறார்.
சமண சமயச் சாத்திரங்களின் படி, புஷ்பதந்தர், கருமத் தளைகளிலிருந்து விடுபட்டு, சித்த புருஷராகி அருகதர் நிலைக்கு உயர்ந்தவர்.

புஷ்பதந்தர், சுக்ரீவன் - சுப்பிரியா இணையருக்கு, தற்கால உத்தரப் பிரதேச மாநிலத்தின் தியோரியாவில் உள்ள குக்குந்தூ எனுமிடத்தில் பிறந்தவர்.

புஷ்பதந்தர், ஜார்க்கண்ட் மாநிலத்தின் சிகார்ஜி மலையில் முக்தி அடைந்தவர். 

வெண்நிறம் கொண்ட புஷ்பதந்தரின் வாகனம் முதலை ஆகும். பூ பவழமல்லி, காவல் தேவதைகள் அஜிதன் எனும் யட்சனும்; மகாகாளி எனும் யட்சினி ஆவார்கள்.




</doc>
<doc id="385299" url="https://ta.wikipedia.org/wiki?curid=385299" title="குந்துநாதர்">
குந்துநாதர்

குந்துநாதர் (Kunthunath) சமண சமயத்தின் 17வது தீர்த்தங்கரர் ஆவார். கருமத் தளைகளிலிருந்து விடுபட்ட குந்துநாதர் சித்த புருசராக விளங்கியவர்.

குந்துநாதர், இச்வாகு குல மன்னர் சூரியதேவருக்கும் - இராணி ஸ்ரீதேவிக்கும், அஸ்தினாபுரத்தில் பிறந்தவர். 

"குந்து" என்பதற்கு வட மொழியில் நவரத்தினங்களின் குவியல் எனப் பொருளாகும். 
100,000 ஆண்டுகள் வாழ்ந்த குந்துநாதர் சிகார்ஜி மலையில் முக்தி அடைந்தார்.

தங்க நிறம் கொண்ட குந்துநாதரின் வாகனம் ஆடு ஆகும். 




</doc>
<doc id="385300" url="https://ta.wikipedia.org/wiki?curid=385300" title="வசுபூஜ்ஜியர்">
வசுபூஜ்ஜியர்

வசுபூஜ்ஜியர் (Vasupujya) சமண சமயத்தின் 12வது தீர்த்தங்கரர் ஆவார். சித்த புருஷராக விளங்கிய வசுபூஜ்ஜியர், கருமத் தளைகளைகளிலிருந்து விடுபட்டு, மேற்கு வங்காளத்தின் சம்பாபுரியில் முக்தி அடைந்தார்.

இச்வாகு குல மன்னர் வாசுவுக்கும் - இராணி ஜெயதேவிக்கும் சம்பாபுரியில் பிறந்தவர் வசுபூஜ்ஜியர்.
செந்நிறம் கொண்ட வசுபூஜ்ஜியரின் வாகனம் நீர் எருமை ஆகும். 

பிகார் மாநிலத்தின் சம்பாபூரில் உள்ள நாத் கோயிலில், வசுபூஜ்ஜியருக்கு 31 அடி உயர சிலை 2014ல் நிறுவப்பட்டுள்ளது.



</doc>
<doc id="385301" url="https://ta.wikipedia.org/wiki?curid=385301" title="அரநாதர்">
அரநாதர்

அரநாதர் (Aranath), சமண சமயத்தின் 18வது தீர்த்தங்கரர் ஆவார். அரநாதர், இச்வாகு குல மன்னர் சுதர்சனருக்கும் - இராணி மித்திரதேவிக்கும், அஸ்தினாபுரம் நகரத்தில் பிறந்தவர். சித்த புருஷராக விளங்கிய அரநாதர், கருமத் தளைகளிலிருந்து விடுபட்டு, அறிவொளி அடைந்து, 84,000 ஆண்டுகள் வாழ்ந்து, சிகார்ஜி மலையில் முக்தி அடைந்தார். 
தங்க நிறம் கொண்ட அரநாதர் மீனை வாகனமாகக் கொண்டவர். 



</doc>
<doc id="385313" url="https://ta.wikipedia.org/wiki?curid=385313" title="மெர்சல் (திரைப்படம்)">
மெர்சல் (திரைப்படம்)

மெர்சல் ("Mersal") 2017 ஆம் ஆண்டில் வெளிவந்த ஓர் இந்தியத் தமிழ்த் திரைப்படம் ஆகும். இதில் விஜய், எஸ். ஜே. சூர்யா, சமந்தா, வடிவேலு,காஜல் அகர்வால், நித்யா மேனன் ஆகியோர் நடித்துள்ளனர். இதற்கு முன்பு வெளியான நடிகர் விஜயின் பைரவா திரைப்படம் வெறும் 74 கோடி மட்டுமே வசூலித்து படுதோல்வி அடைந்த நிலையில் இப்படம் நல்ல வசூல் ஈட்டியது. பாக்ஸ்ஆபிஸில் 200 கோடி வசூல் செய்த படம் என விளம்பரம் செய்யப்பட்டது.


இத்திரைப்படத்தில் வெற்றிமாறன் என்ற பெயருடன் கிராமத்தில் வாழும் வீரமான வாலிபராக விஜய் நடித்துள்ளார். இவரை ஊர் மக்கள் தளபதி என செல்லமாக அழைக்கின்றனர். இந்தக் கதாபாத்திரம் கோயில் ஒன்றைக் கட்ட முயற்சிக்கும் போது திருவிழாவில் ஏற்படும் தீ விபத்தில் குழந்தைகள் இருவர் உயிரிழந்ததைத் தொடர்ந்து ஒரு ஊருக்கு கோயிலை விட மருத்துவமனை அவசியம் என்று கருதி ஊர் மக்களின் ஒத்துழைப்புடன் மருத்துவமனை ஒன்றை கட்டுகிறார். இந்த மருத்துவமனையில் பணியாற்ற வரும் மருத்துவராக எஸ். ஜே. சூர்யா, டேனியல் என்ற கதாபாத்திரத்தில் நடித்துள்ளார். இவர் ஒரு காலகட்டத்தில் மருத்துவமனையை தனது பெயருக்கு மாற்றிக்கொண்டு மருத்துவத்தைப் பணம் ஈட்டும் தொழிலாக மாற்றும் முயற்சியை மேற்கொள்கிறார். தளபதியின் மனைவியாக வரும் (நித்யா மேனன்) ஐஸ்வர்யா தனது இரண்டாவது பிரசவத்திற்காக அந்த மருத்துவமனையில் சேர்கிறார். டேனியல் சுகப்பிரசவத்திற்குப் பதிலாக அறுவை சிகிச்சை செய்து குழந்தையை எடுக்கும் முயற்சியில் மருத்துவப் பிழை காரணமாக தாயின் உயிர் பறிக்கப்படுகிறது. மருத்துவமனை தடம் மாறிப்போவதை இறக்கும் தருவாயில் தளபதியிடம் ஐஸ்வர்யா சொல்ல, கோபம் கொண்ட தளபதி டேனியலைத் தேடிச் செல்லும் போது, டேனியலின் சூழ்ச்சி மிக்க தாக்குதலால் தளபதி கொல்லப்படுகிறார். தளபதியின் முதல் குழந்தை மற்றும் தற்போதைய பிரசவத்தில் பிறந்த குழந்தை இருவரும் உயிர் பிழைத்தனரா? டேனியல் எவ்வாறு பழிவாங்கப்பட்டார்? என்பதை தற்போதைய மருத்துவ உலகின் சீரழிவுகளுடன் இணைத்து மீதமுள்ள திரைக்கதை சொல்கிறது.

ராம.நாராயணனின் ஸ்ரீ தேனாண்டாள் பிலிம்ஸ் இப்படத்தை தயாரித்துள்ளது. முதல் முறையாக மூன்று வேடங்களில் விஜய் நடித்துள்ளார்.



</doc>
<doc id="385317" url="https://ta.wikipedia.org/wiki?curid=385317" title="நயின் சிங் ராவத்">
நயின் சிங் ராவத்

நயின் சிங் ராவத் (Nain Singh Rawat) (21 அக்டோபர் 1830 – 1 பிப்ரவரி 1882) பிரித்தானிய இந்தியாவின் குமாவுன் கோட்டத்தின் ஜோகர் கிராமத்தில் பிறந்த நயின் சிங் ராவத், முதன் முதலில், இந்தியாவிலிருந்து நேபாளம் மற்றும் திபெத்தின் லாசா வரையிலான இமயமலைப் பாதைகளின் வரைபடங்களை பிரித்தானிய இந்திய ஆட்சியாளர்களுக்காக தயாரித்தவர். மேலும் திபெத்திய மொழிகளையும், திபெத்தியர்களின் பழக்க வழக்கங்களையும், திபெத்திய பௌத்த சமயத்தையும் நன்கறிந்தவர்.

1855 மற்றும் 1857ல் இமயமலையில் உள்ள லாசாவின் உயரத்தையும், அங்கு செல்வதற்கான வரைபடத்தை தயாரிக்கும் பணியில் இருந்த ஜெர்மானியர்கள் அடங்கியக் குழுவில் நயீன் ராவத் சிங் பங்கெடுத்தார்.

1865–66ல் நயீன் சிங் ராவத், நேபாளத் தலைநகரம் காட்மாண்டிலிருந்து 1200 மைல்கள் இமயமலையில் பயணித்து, திபெத்தின் தலைநகரம் லாசாவை அடைந்து, பின் மீண்டும் நேபாளத்திற்கு திரும்புகையில், மானசரோவர் ஏரியைக் கடந்தார்.
இறுதியாக நயீன் சிங் ரவாத் 1873 - 75களில், ஜம்மு காஷ்மீர் மாநிலத்தின் லடாக் பகுதியின் தலைமையிடமான லே நகரத்திலிருந்து, திபெத்தின் தலைநகரான லாசா வழியாக அசாம் வரை இமயமலையில் பயணித்து, அப்பகுதிகளின் உயரம், வெப்பநிலை மற்றும் தொலைதூரங்களை பதிவு செய்தார்.

1865ல் நயீன் சிங் ராவத் தனது உறவினர் மணி சிங் ராவத்துடன் இணைந்து, நேபாளத்தின் மலைகளில் பயணித்து, அதன் முக்கோண வடிவயியல் வரைபடத்தை வரைந்தார்.

நயீன் சிங் ராவத், உத்தரப் பிரதேசத்தின் மொராதாபாத் நகரத்தில் தங்கிருந்த போது வாந்திபேதியால் 1 பிப்ரவரி 1882 அன்று தனது 57வது அகவையில் காலமானார்.







</doc>
<doc id="385320" url="https://ta.wikipedia.org/wiki?curid=385320" title="பனமரத்துப்பட்டி ஏரி">
பனமரத்துப்பட்டி ஏரி

பனமரத்துப்பட்டி ஏரி எனப்படும் நீர்த்தேக்கமானது தமிழ்நாட்டின் சேலம் மாவட்டத்தில் பனமரத்துப்பட்டி பகுதியில் அமைந்துள்ள ஓர் ஏரியாகும். இதன் கொள்ளளவு ஒரு டிஎம்சி ஆகும்.

இந்த ஏரியில் தமிழ் சினிமாவின் பல்வேறு படங்களின் படப்பிடிப்புகள் நடைபெற்றுள்ளன. 
ஏரி அமைவிடம்


</doc>
<doc id="385349" url="https://ta.wikipedia.org/wiki?curid=385349" title="பீமேஸ்வரர் திருக்கோயில், பரமத்தி வேலூர் (நாமக்கல்)">
பீமேஸ்வரர் திருக்கோயில், பரமத்தி வேலூர் (நாமக்கல்)

அருள்மிகு பீமேஸ்வரர் திருக்கோயில் தமிழ்நாட்டில் நாமக்கல் மாவட்டம் பரமத்தி வேலூர் என்னுமிடத்தில் உள்ளது.

பீமன் வழிபட்ட தலம் .

இங்கு தமிழ் புத்தாண்டு, சித்திரா பௌர்ணமி, திருவாதிரை, பங்குனி உத்திரம், ஆடிப்பெருக்கு, ஆடி அமாவாசை, ஆருத்ரா தரிசனம் , சிவராத்திரி, நவராத்திரி போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 11 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.

சிவபெருமானின் அருளால் அந்த மிருகத்திடமிருந்து தப்பினான். சேர்வராயன்மலையில் உற்பத்தியாகி பாயும் திருமணி முத்தாற்றின்கரையோரத்தில் உள்ள ஐந்து இடங்களில் சிவ பூஜை செய்தான். அங்கே சிவபெருமான் எழுந்தருளினார். சேலம் சுகவனேசுவர் கோயில், உத்தமசோழபுரம் கரபுரநாதசுவாமி கோயில், பில்லூர் வீரட்டேஸ்வரர், அருள்மிகு பீமேஸ்வரர் திருக்கோயில் பரமத்தி வேலூர் நாமக்கல், அருள்மிகு எயிலிநாதர் திருக்கோயில், பரமத்திவேலூர் நன்செய் இடையாறு கோயில்களே அவை.



</doc>
<doc id="385351" url="https://ta.wikipedia.org/wiki?curid=385351" title="வீரட்டேஸ்வரர் திருக்கோயில், பில்லூர் (நாமக்கல்)">
வீரட்டேஸ்வரர் திருக்கோயில், பில்லூர் (நாமக்கல்)

அருள்மிகு வீரட்டேஸ்வரர் திருக்கோயில்,பில்லூர் தமிழ்நாட்டில் நாமக்கல் மாவட்டம் ,திருச்செங்கோடு - பரமத்தி வேலூர் செல்லும் சாலையில் பில்லூர் என்னுமிடத்தில் உள்ளது.

பீமன் வழிபட்ட தலம் .


இங்கு தமிழ் புத்தாண்டு, சித்ரா பவுர்ணமி, திருவாதிரை, பங்குனி உத்திரம், ஆடிப்பெருக்கு, ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், [[கார்த்திகை தீபம்], [[சஷ்டி விரதம்]], போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 11 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.

சிவபெருமானின் அருளால் அந்த மிருகத்திடமிருந்து தப்பினான். சேர்வராயன்மலையில் உற்பத்தியாகி பாயும் திருமணி முத்தாற்றின்கரையோரத்தில் உள்ள ஐந்து இடங்களில் சிவ பூஜை செய்தான். அங்கே சிவபெருமான் எழுந்தருளினார். [[சேலம் சுகவனேசுவர் கோயில்]], [[உத்தமசோழபுரம் கரபுரநாதசுவாமி கோயில்]],[[அருள்மிகு வீரட்டேஸ்வரர் திருக்கோயில்,பில்லூர் ]] , [[அருள்மிகு பீமேஸ்வரர் திருக்கோயில் பரமத்தி வேலூர் நாமக்கல்]], [[அருள்மிகு எயிலிநாதர் திருக்கோயில், பரமத்திவேலூர் நன்செய் இடையாறு]] கோயில்களே அவை.


[[பகுப்பு:நாமக்கல் மாவட்டத்திலுள்ள சிவன் கோயில்கள்]]
[[பகுப்பு:சேலம் மாவட்ட ஆசிரியர்கள் தொடங்கிய கட்டுரைகள்]]
[[பகுப்பு:நாமக்கல்]]

</doc>
<doc id="385363" url="https://ta.wikipedia.org/wiki?curid=385363" title="முனீஸ்வரநாதர்">
முனீஸ்வரநாதர்

முனீஸ்வரநாதர் (Munisuvrata), சமண சமயத்தின் 20வது தீர்த்தங்கரர் ஆவார். 
முனீஸ்வரநாதர், கர்மத் தளைகளிலிருந்து விடுபட்டு, சித்த புருஷர் நிலையை அடைந்தவர். முனீஸ்வரநாதரின் காலத்தில் சைன ராமாயணம் படைக்கப்பட்டதாக கருதுகிறார்கள். இவரது குரு மல்லிநாதர் ஆவார். 

மன்னர் சுமித்திரருக்கும் - இராணி பத்மாவதிக்கும் பிறந்த முனீஸ்வரநாதர் இவர் 30,000 ஆண்டுகள் வாழ்ந்து சிகார்ஜி மலையில் முக்தி அடைந்தார். 

முனீஸ்வரநாதர் குறித்த வரலாற்று ஆதாரங்கள் இல்லை எனிலும், சமண சமய சாத்திரங்களின் படி, இவரது நிறம் கருமை, வாகனம் ஆமை, பரிவார யட்சினி "பகுரூபினி" ஆவார். இவரது மார்பில் உள்ள மச்சத்தின் பெயர் வருணன் என்பர். 





</doc>
<doc id="385365" url="https://ta.wikipedia.org/wiki?curid=385365" title="பத்மபிரபா">
பத்மபிரபா

பத்மபிரபா (Padmaprabha) சமணத்தின் 6வது தீர்த்தங்கரர் ஆவார். சமண சமய சாத்திரங்களின் படி, இச்வாகு குல மன்னர் ஸ்ரீதரன் - இராணி சுசிமாவிற்கும் பிறந்த பத்மபிரபா, கருமத் தளைகளிலிருந்து விடுபட்டு, சித்தராக 3,000,000 ஆண்டுகள் வாழ்ந்து, இறுதியில் சிகார்ஜி மலையில் முக்தி அடைந்தார். 

பத்மபிரபாவின் சின்னம் செந்தாமரை ஆகும், இவரது பரிவார தேவதைகள் சியாமா அச்சுதன் எனும் யட்சனும், யட்சினியும் உள்ளனர். 




</doc>
<doc id="385368" url="https://ta.wikipedia.org/wiki?curid=385368" title="ரிஞ்சின்பால் கான்">
ரிஞ்சின்பால் கான்

ரிஞ்சின்பால் (; '; திபெத்தியத்தில் "ரின் ஷென் திபல்"), நிங்சோங் (யுவானின் நிங்சோங் பேரரசர், சீனம்: 元寧宗, மே 1, 1326 – திசம்பர் 14, 1332) என்கிற கோயில் பெயராலும் அழைக்கப்படுகிற இவர், யுவான் வம்சத்தின் பேரரசராக சிறிது காலம் பதவி வகித்த குசாலாவின் மகன் ஆவார். இவர் மிகக் குறுகிய காலமே ஆட்சி செய்த மங்கோலிய பேரரசர் ஆவார். சீனாவின் பேரரசர் தவிர, இவர் மங்கோலியப் பேரரசு அல்லது மங்கோலியர்களின் 14வது மாபெரும் கான் ஆகக் கருதப்படுகிறார். இருப்பினும் மங்கோலியப் பேரரசின் பிரிவு காரணமாக பெயரளவில் மட்டுமே இவர் பேரரசராக இருந்தார்.

இவர் குசாலாவின் (பேரரசர் மிங்சோங்) இரண்டாவது மகன் மற்றும் தோகோன் தெமுரின் (பேரரசர் ஹுயிசோங்) தம்பி ஆவார். இவரது தந்தை மத்திய ஆசியாவுக்கு நாடு கடத்தப்பட்டு சகடை கானேட்டில் வாழ்ந்த காலத்தில் நைமைர் இன பாபுசா என்ற பெண்ணுக்கு இவர் பிறந்தார்.

இவரது தந்தை குசாலா இறந்து அவரது தம்பி துக் தெமுர் (குசாலாவை விஷம் வைத்துக் கொன்றவராகக் கருதப்பட்டவர்) மன்னனானபோது ரிஞ்சின்பால் ஃபூவின் இளவரசராக நியமிக்கப்பட்டார். ஜனவரி 1331 இல் துக் தெமுர் தனது மகன் அரத்நதரா வாரிசாகப் போவதை வெளிப்படுத்தினார். தனது மகன் மன்னனாக வேண்டும் என்பதற்காக துக் தெமுரின் மனைவி பூதசிறி, ரிஞ்சின்பாலின் தாய் பாபுசாவைக் கொன்றார். மேலும் தோகோன் தெமுரை கொரியாவுக்கு நாடு கடத்தினார். ஆனால் இது தேவையற்றதாக நிரூபிக்கப்பட்டது, ஏனெனில் அரத்நதரா வாரிசு என்ற பதவிக்கு வந்து ஒரு மாதத்தில் இறந்தார்.

துக் தெமுர் மரணப்படுக்கையில் மூத்த சகோதரரான குசாலாவிற்கு தான் கொடுத்த துன்பங்களை எண்ணி வருந்தினார். துக் தெமுருக்கு எல் தெகுஸ் என்ற மகன் உயிருடன் இருந்தபோதிலும், குசாலாவின் மூத்த மகனான தோகோன் தெமுரை மன்னனாக்கும் தன் எண்ணத்தையும் வெளிப்படுத்தினார். ஆனால் மூத்த ஆலோசகரான எல் தெமுர் குசாலாவின் மூத்த மகனான தோகோன் தெமுர் மன்னனாவதை எதிர்த்தார். ஏனெனில் தோகோன் தெமுர் குசாலாவை விஷம் வைத்துக் கொன்றிருக்கலாம் என்ற சந்தேகத்தால் எல் தெமுரை எதிர்த்தார். துக் தெமுரின் விதவை மற்றும் எல் தெகுசின் தாயார் பூதசிறி கதுன் துக் தெமுரின் விருப்பத்தை ஏற்று குசாலாவின் மகனை மன்னனாக்க முடிவு செய்தார். அதன்படி ஆறே வயதான ரிஞ்சின்பால் மன்னனாக்கப்பட்டார். தோகோன் தெமுர் தலைநகரான டடுவிலிருந்து தொலைவில் இருந்தபோது, ரிஞ்சின்பால் டடுவில் இருந்தார், எனவே மன்னனாக்கப்பட்டார். அக்டோபர் 23, 1332 அன்று புதிய பேரரசராக ரிஞ்சின்பால் பதவி ஏற்றார், ஆனால் திசம்பர் 14 அன்றே இறந்தார்.

எல் தெமுர் மீண்டும் எல் டெகுசை மன்னனாக்க பூதசிறியைக் கேட்டுக்கொண்டார், ஆனால் இது மறுக்கப்பட்டது. தென்கிழக்கு சீனாவில் தூரத்திலிருந்த குவாங்சியிலிருந்து தோகோன் தெமுரை அழைப்பதைத் தவிர அவருக்கு வேறு வழியில்லை.



</doc>
<doc id="385369" url="https://ta.wikipedia.org/wiki?curid=385369" title="உகான்டு கான்">
உகான்டு கான்

தோகோன் தெமுர் (, "டோகூன் டோமோர்", 25 மே 1320– 23 மே 1370), வடக்கு யுவான் வம்சத்தால் மங்கோலியாவில் கொடுக்கப்பட்ட பேரரசர் ஹுயிசோங் () என்கிற கோயில் பெயராலும் அழைக்கப்படுகிற இவர் யுவான் வம்சப் பேரரசர் குசாலாவின் மகன் ஆவார். இவர் இறப்பிற்குப் பிறகு சீனாவின் மிங் வம்ச பேரரசர் ஹோங்வுவால் கொடுக்கப்பட்ட சண்டி () என்கிற பெயராலும் அழைக்கப்படுகிறார். சீனாவின் பேரரசர் தவிர, இவர் மங்கோலியப் பேரரசின் கடைசி ககான் ஆகக் கருதப்படுகிறார். இருப்பினும் மங்கோலியப் பேரரசின் பிரிவு காரணமாக பெயரளவில் மட்டுமே இவர் பேரரசராக இருந்தார்.

இவரது ஆட்சியின் கடைசி ஆண்டுகளில், மங்கோலியா மங்கோலியர்கள் வசமே இருந்தபோதிலும் யுவான் ஆட்சியானது சிவப்பு டர்பன் கலகத்தால் தூக்கியெறியப்பட்டு மிங் வம்ச ஆட்சி தொடங்கியது.
பேரரசர் ஹுயிசோங் கர்மபாக்களின் (திபெத்திய புத்த மதத்தின் கர்மா கியாகு பள்ளியின் தலைவர்கள்) புத்த மாணவராவார், மற்றும் தை சிதுபாக்களின் முந்தைய அவதாரமாகக் கருதப்படுகிறார். இவர் குறிப்பிடத்தக்க வகையில் ஜோனாங் அறிஞர் டொல்போபா ஷெரப் கியல்ட்சனை தனக்குக் கற்பிப்பதற்காக அழைத்தார், ஆனால் மறுக்கப்பட்டார்.

தோகோன் தெமுர், குசாலா (குதுக்து கான் அல்லது பேரரசர் மிங்சோங்) மத்திய ஆசியாவுக்கு நாடுகடத்தப்பட்டு இருந்தபோது அவருக்குப் பிறந்தார். தோகோன் தெமுரின் தாயார் கரலகுகளின் தலைவரான அரசலானின் வழித்தோன்றலான மைலைதி ஆவார்.

1328 ஆம் ஆண்டில் யெசுன் தெமுர் (பேரரசர் டைடிங்) இறந்த பிறகு ஏற்பட்ட இரு தலைநகரங்களின் போர் என அறியப்பட்ட உள்நாட்டுப் போரைத் தொடர்ந்து, தோகோன் தெமுர் அவரது தந்தையைச் சந்தித்தார். பின் மங்கோலியாவிலிருந்து சங்டுவுக்குள் நுழைந்தார். எனினும், குசாலா இறந்தபின் அவரது தம்பி துக் தெமுர் (பேரரசர் வென்சோங்) மன்னனானார். தோகோன் தெமுர் அரசவைக்குள் நுழைய அனுமதி மறுக்கப்பட்டது. மேலும் இவர் முதலில் கொர்யியோவிற்கும் (தற்கால கொரியா), பின்னர் தென் சீனாவிலுள்ள குவாங்சிக்கும் நாடுகடத்தப்பட்டார். இவர் நாடுகடத்தப்பட்ட சமயத்தில், இவரது மாற்றாந்தாய் பாபுசா கொல்லப்பட்டார்.

வென்சோங் பேரரசர் 1332 இல் இறந்தபோது, அவரது விதவை, பேரரசி தோவகர் பூதசிறி மன்னரது விருப்பத்தை மதித்து, வென்சோங்கின் சொந்த மகன் எல் தெகுசுக்குப் பதிலாக குசாலாவின் மகனை மன்னனாக்க முடிவு செய்தார். எனினும், குசாலாவின் மகன் மன்னனான இரண்டே மாதங்களில் இறந்தார். அதிகாரபூர்வமான ஆட்சியாளர், எல் தெமுர், எல் தெகுசை பேரரசராக நிறுவ முயற்சித்தார், ஆனால் பேரரசி பூதசிறியால் தடுக்கப்பட்டார். இதன் விளைவாக, தோகோன் தெமுர் குவாங்சியில் இருந்து திரும்ப அழைக்கப்பட்டார். தோகோன் தெமுர், ரிஞ்சின்பாலைப் போல் அல்லாமல் வயது முதிர்ந்தவராக இருந்தார். என்வே அவரை கைப்பாவையாகப் பயன்படுத்த முடியாது என்று எல் தெமுர் உணர்ந்தார். மேலும் தோகோன் தெமுரின் தந்தையார் குசாலாவின் கொலைக்கு எல் தெமுர் தான் காரணம் என பலரால் சந்தேகிக்கப்பட்டார். இதன் காரணமாக தோகோன் தெமுர் தனக்கு எதிராக ஆயுதம் ஏந்தலாம் என எல் தெமுர் அஞ்சினார். தோகோன் தெமுரின் பதவிப் பிரமாணமானது 1333ல் எல் தெமுர் இறக்கும்வரை ஆறு மாதங்களுக்கு தள்ளி வைக்கப்பட்டது.

1333 ஆம் ஆண்டில், தோகோன் தெமுர் முதன்முதலில் கி என்ற கொரியப் பெண்ணைச் சந்தித்தார். மங்கோலியப் படையெடுப்பிற்குப் பிறகு கொர்யியோ மன்னர்கள், இளம் பெண்களை யுவானுக்கு அனுப்பிவைக்க வேண்டியிருந்தது. கோரியோவின் மன்னர்களால் 1320களின் பிற்பகுதியில், சீனாவிற்கு "மனிதக் காணிக்கையாக" கி அனுப்பப்பட்டார்.

புதிய பேரரசர் தனது உறவினரான எல் தெகுசை பட்டத்து இளவரசராக நியமித்தார். ஆனால் எல் தெமுர் இறந்த பின்னரும் கூட இவர் போர்ப்பிரபுக்களால் கட்டுப்படுத்தப்பட்டார். போர்ப்பிரபுக்களின் மத்தியில், மெர்கிட் இனத்தைச் சேர்ந்த பயன் எல் தெமுரைப் போல் சக்திவாய்ந்தவராக உருவெடுத்தார். பயன் செயலகத்தின் அமைச்சராகப் பணியாற்றினார். எல் தெமுரின் மகன் டங் கி-சே மூலம் ஏற்பட்ட ஒரு கலகத்தை பயன் நசுக்கினார். தோகோன் தெமுரின் சர்வாதிகார ஆட்சியின்போது, அவர் பல ஒழித்துக்கட்டல்களைச் செய்தார்; மேலும் ஏகாதிபத்தியத் தேர்வுமுறையை நிறுத்தினார். தோகோன் தெமுர் இரண்டாம் மனைவிக்கான அந்தஸ்துக்கு லேடி கியை உயர்த்தும் முயற்சியில் ஈடுபட்டபோது அதற்கு எதிர்ப்பு கிளம்பியது. ஏனெனில் மங்கோலிய வம்சங்களில் இருந்து இரண்டாம் மனைவியை எடுத்துக்கொள்வது வழக்கமாக இருந்தது. கொரிய பெண்மணிக்கு பதவி உயர்வு கொடுத்தது நடைமுறைக்கு முரணாக இருந்தது. இது அரசவையில் எதிர்ப்பை உருவாக்கியது. இதனால் தோகோன் தெமுர் தனது முடிவில் இருந்து பின்வாங்க நேர்ந்தது. 1339 ஆம் ஆண்டில், கி ஒரு மகனைப் பெற்றெடுத்தபோது, அவரை பேரரசனாக்க தோகோன் தெமுர் முடிவு செய்தார், இறுதியில் அவர் 1340 ஆம் ஆண்டில் கியை தன்னுடைய இரண்டாம் மனைவியாகப் பெயரிட முடிந்தது.

தோகோன் தெமுருக்கு நாட்கள் ஆக ஆக பயனின் சர்வாதிகார ஆட்சி மேல் வெறுப்பு வந்தது. 1340 ஆம் ஆண்டில் தோகோன் தெமுர் பயனின் உறவினர் தோகதோவாவுடன் இணைந்தார். இவருக்கும் பயனுக்கும் இடையில் பகைமை இருந்தது. பயன் நாடுகடத்தப்பட்டார். இவர் எல் தெகுசு மற்றும் பேரரசி பூதசிறி ஆகியோரை அரசவையிலிருந்து அகற்றினார். இவர் தோகதோவாவின் உதவியுடன், நிர்வாகத்தில் ஆதிக்கம் செலுத்திய அதிகாரிகளை அகற்றினார்.

பயன் பதவி நீக்கம் செய்யப்பட்டவுடன், தோகதோவா முற்றிலுமாக அரசவையின் அதிகாரத்தைக் கைப்பற்றினார். இவரது முதல் நிர்வாகம் தெளிவாக புதிய தொடக்கத்தை வெளிப்படுத்தியது. இந்த இளைய தலைவர் சீக்கிரமே தனது ஆட்சியை பயனின் ஆட்சியிலிருந்து வேறுபடுத்திக் காட்டினார். ஒரு புதிய சீன சகாப்தப் பெயர், சிசங் (), இதை வெளிப்படுத்த சூட்டப்பட்டது. பயனால் செய்யப்பட்ட பதவிநீக்கங்கள் நிறுத்தப்பட்டன. பெரிய சீன எழுத்தாளர்கள் பலர் ஓய்விலிருந்து அல்லது நிர்வாக ஒதுக்குதலிலிருந்து தலைநகரத்திற்குத் திரும்பினர், ஏகாதிபத்தியத் தேர்வு முறையும் திரும்ப ஆரம்பிக்கப்பட்டது.

தோகதோவாவின் கீழ் மத்திய அரசாங்கம் ஒரு புதிய மற்றும் நேர்மறையான திசையில் செல்வதற்கான சில ஆரம்ப அறிகுறிகள் தென்பட்டன. அவரது வெற்றிகரமான திட்டங்களில் ஒன்று நீண்ட நாட்களாக முடிக்கப்படாமல் இருந்த அதிகாரப்பூர்வ லியோவோ, ஜின் மற்றும் சாங் வம்ச வரலாறுகள் இறுதியில் 1345 இல் முடிக்கப்பட்டன.

தோகதோவா தனது பணியை டிசம்பர் 1344 இல் தோகோன் தெமுரின் ஒப்புதலுடன் ராஜினாமா செய்தார். இது அவருடைய முதல் நிர்வாகத்தின் முடிவாக இருந்தது. 1344 மற்றும் 1349 இல் இருந்து வந்த குறுகிய கால நிர்வாகங்கள் தோகதோவாவின் நிர்வாகத்திலிருந்து மிகவும் மாறுபட்ட ஒரு நிகழ்ச்சி நிரலை உருவாக்கும். 1347ல் பேரரசர், குசாலா மற்றும் யெசுன் தெமுரின் முன்னாள் அதிகாரிகள் உதவியுடன் தோகதோவாவை கன்சுவுக்கு கட்டாயப்படுத்தி அனுப்பினார்.

1349 ஆம் ஆண்டில் தோகோன் தெமுர் தோகதோவாவை திரும்ப அழைத்தார். இதன் மூலம் தோகதோவாவின் இரண்டாவது மற்றும் மிகவும் வேறுபட்ட நிர்வாகம் தொடங்கப்பட்டது.

1340களின் பிற்பகுதி முதல், கிராமப்புறங்களில் உள்ள மக்கள் அடிக்கடி இயற்கை பேரழிவுகள், வறட்சி, வெள்ளங்கள் மற்றும் தொடர் பஞ்சங்களுக்கு ஆளாயினர். பயனுள்ள அரசாங்க கொள்கை இல்லாததால் அரசு மக்களிடமிருந்து ஆதரவை இழக்க ஆரம்பித்தது. அரசாங்கத்தின் உப்பு ஏகபோகத்தால் பாதிக்கப்படாத சட்டவிரோத உப்பு விற்பனையாளர்கள் 1348ல் ஒரு கிளர்ச்சி எழுப்பினர். இது பேரரசு முழுவதும் மேலும் பல கிளர்ச்சிகளைத் தூண்டியது. இதில் சிவப்பு டர்பன் கலகமும் ஒன்றாகும். இது 1351 ஆம் ஆண்டில் துவங்கி நாடு தழுவிய கொந்தளிப்பாக வளர்ந்தது.

1354 ஆம் ஆண்டில், சிவப்பு டர்பன் கிளர்ச்சியாளர்களை நசுக்குவதற்கு தோகதோவா ஒரு பெரிய இராணுவத்தை வழிநடத்தி சென்றபோது, தோகோன் தெமுர் திடீரென்று காட்டிக்கொடுப்புக்கு பயந்து அவரைப் பதவிநீக்கம் செய்தார். இதன் விளைவாக தோகோன் தெமுரின் அதிகாரத்தை மீண்டும் நிலைநாட்டப்பட்டது. ஆனால் இது மத்திய அரசாங்கத்தை விரைவாக பலவீனப்படுத்தியது. இதனால் அவர் உள்ளூர் போர்ப்பிரபுக்களின் படைகளைச் சார்ந்திருக்க வேண்டியிருந்தது.

தோகோன் தெமுர் படிப்படியாக அரசியலில் ஆர்வத்தை இழந்து அரசியல் போராட்டங்களில் தலையிடுவதை நிறுத்திவிட்டார். இவரது மகன் பிலிக்டு கான் 1353 ஆம் ஆண்டில் இளவரசர் ஆனார்; அதிகாரத்தைக் கைப்பற்ற முயன்றார். தோகோன் தெமுரைவிட அவரது உதவியாளர்கள் அரசியலில் அதிக ஆதிக்கம் செலுத்தினர். இதனால் பிலிக்டு கானுக்கும் தோகோன் தெமுரின் உதவியாளர்களுக்கும் இடையில் மோதல் ஏற்பட்டது. இந்த நேரத்தில் அரசி கி அரசியலில் அதிக அதிகாரம் செலுத்தினார். அவர் தனது தனிப்பட்ட பயன்பாட்டிற்காக வரிகளை சுமத்துவதற்கு என்றே ஒரு பிரத்யேக அலுவலகத்தை வைத்திருந்தார். அவர் ஊழல் மற்றும், அரண்மனைகள் மற்றும் ஆடம்பர பொருட்களுக்காகச் செய்த செலவுகள் ஆகியவற்றிற்காக புகழ்பெறத் தொடங்கினார். இதன் காரணமாக அவர் மக்களால் பெரிதும் வெறுக்கப்பட்டார். கொரியாவிலும், அரசி கி குடும்பத்தினர், அவரது செல்வாக்கின் காரணமாக அதிகாரம் வாய்ந்த பதவிகள் அனைத்தையும் அனுபவித்தனர். அவர்களும் அவர்களது ஊழல் காரணமாக அரசி “கி”க்குச் சமமாக வெறுக்கப்பட்டனர். தலைமைப் பேரரசி கி மற்றும் அவரது மந்திரி ஆகியோர் பிலிக்டு கானை தோகோன் தெமுரைத் தூக்கியெறியுமாறு அறிவுறுத்தினார். தோகோன் தெமுரால் இந்த மோதலை சமரசம் செய்ய முடியவில்லை, ஆனால் மந்திரிக்கு மரண தண்டனை நிறைவேற்றப்பட்டது. 1364 ஆம் ஆண்டில் ஷங்சியைத் தளமாகக் கொண்ட போர்ப்பிரபு போலத் தெமுர் கன்பலிக்கை ஆக்கிரமித்து, குளிர்காலத் தளத்திலிருந்து பட்டத்து இளவரசரை வெளியேற்றினார். ஹெனானைத் தளமாகக் கொண்ட போர்ப்பிரப்பு கோகே தெமுருடன் கூட்டணி சேர்ந்து, பிலிக்டு கான் அடுத்த ஆண்டு போலத் தெமுரைத் தோற்கடித்தார். இந்த உள்நாட்டுப் போராட்டம் மத்திய அரசாங்கத்தின் அரசியல் மற்றும் இராணுவ அதிகாரத்தை மேலும் பலவீனப்படுத்தியது. 1365 ஆம் ஆண்டில், தோகோன் தெமுர் அவரது விருப்பமான அரசி “கி”க்கு முதல் பேரரசியாக பதவி உயர்வு அளித்தார். மேலும் அவருடைய மகன் அடுத்த மன்னனுக்கான வரிசையில் முதல்வராக இருப்பார் என்றும் அறிவித்தார்.

யுவான் வம்சத்தின் போது, கன்பூசியசு சந்ததியினரில் ஒருவரும், டியூக் யங்செங் காங் குவானின் 孔浣 மகன்களில் ஒருவருமான, காங் சாவோ 孔紹, கொர்யியோ சகாப்தக் கொரியாவுக்கு சீனாவிலிருந்து குடிபெயர்ந்தார். தோகோன் தெமுரின் ஆட்சியின்போது ஒரு கொரியப் பெண்ணைத் (ஜோ ஜின்-கியியோங்கின் 曹晉慶 மகள்) திருமணம் செய்து குடும்பத்தைத் தொடங்கினார். 

போப் ஜான் XXII மற்றும் போப் பெனடிக்ட் XII ஆகியோர் வெற்றிகரமாக 1317 முதல் 1343 ஆம் ஆண்டுவரை கிரிமியாவிலிருந்து கொரியா வரை மங்கோலியப் பேரரசு முழுவதும் கத்தோலிக்கத் தேவாலயங்களின் அமைப்பை ஏற்படுத்தினர். கன்பலிக்கின் பேராயர், ஜான் ஆஃப் மான்டேகார்வினோ 1328ல் இறந்தார். தோகோன் தெமுரின் ஆதரவுடன், 1336ல் போப் பெனடிக்ட் XII க்கு புதிய மெட்ரோபொலிட்டன் கேட்டு ஆலன்கள் எழுதினர். 1338 ஆம் ஆண்டில், போப் மூன்று அல்லது நான்கு ஆண்டுகள் பெய்ஜிங்கில் தங்கியிருந்த ஜியோவானி டி’ 'மரிக்னொல்லி தலைமையில் தூதர்களைத் திருப்பி அனுப்பினார். சிறந்த ஐரோப்பிய குதிரைகளை உள்ளடக்கிய பரிசுகளை தோகோன் தெமுருக்கு அவர்கள் கொண்டு வந்தனர்.

கொரியாவில் வேவு பார்த்ததாக ஜப்பான் மீன்பிடி படகு கைப்பற்றப்பட்டபோது, கொர்யியோ நீதிமன்றம், அதை, யுவான் பேரரசர் தோகோன் தெமுருக்கு அனுப்பியது. இவர் மீனவர்களை ஜப்பானுக்கு திருப்பி அனுப்பினார். பதிலுக்கு, அசிககா சோகுனேடு அதன் நன்றியை வெளிப்படுத்த ஒரு துறவி தலைமையிலான தூதர்களை அனுப்பியது.

தெற்கு சீனாவில் கிளர்ச்சிக் குழுக்களை ஒன்றுபடுத்தி, மிங் வம்சத்தை ஸ்தாபித்த யுவான்சங் - கோங்வு பேரரசராக முடிசூடினார் - வட சீனாவுக்கு இராணுவப் படையெடுப்புகளை நடத்தி யுவான் இராணுவத்தை 1368ல் தோற்கடித்தார். கோகே தெமுர் மிங் ஜெனரல் சு டாவுக்கு எதிரான போரில் தோல்வியடைந்த போது மற்றும் மிங் துருப்புக்கள் கீபேயை அணுகிய போது, தோகோன் தெமுர் கன்பலிக்கை கைவிட்டு, அவரது கோடைத் தளமான சங்டுவிற்கு ஓடினார்.

1369 ஆம் ஆண்டில் சங்டுவும் மிங் ஆக்கிரமிப்பின் கீழ் விழுந்தபோது, தோகோன் தெமுர் வடக்கில் இருந்த இங்சங்குக்கு ஓடினார், அது இன்றைய உள் மங்கோலியாவில் அமைந்துள்ளது. 1370 இல் அங்கு இவர் இறந்தார்; இவரது மகன் பிலிக்டு கான் ஆயுசிறிதரா அடுத்த மன்னனானார். அதே ஆண்டில் புதிய மன்னர் கரகோரத்திற்குத் திரும்பினார். யுவான் வம்சத்தில் எஞ்சியவர்கள் மங்கோலியாவை ஆட்சி செய்தனர். மேலும் சீனப் பேரரசர் என்ற தலைப்பைத் தொடர்ந்து பயன்படுத்தினர். இந்நேரத்திலிருந்து அவர்கள் வடக்கு யுவான் வம்சத்தினர் என அழைக்கப்பட்டனர். குப்லாய் கானுக்குப் பின்னர் தோகோன் தெமுரே நீண்டகாலமாக வாழ்ந்த யுவான் சீனாவின் மங்கோலிய பேரரசராக இருந்தார். 

மங்கோலியாவைச் சேர்ந்த சாம்ராஜ்யம் இவரது மரணத்தின் போது, அதன் செல்வாக்கை பராமரித்து, கிழக்குக் கடலோரப் பகுதியிலிருந்து அல்டாய் மலைகள் வரை நீண்டிருந்தது. மேலும் யுவான் சார்பு, மிங் எதிர்ப்புப் படைகள் யுன்னான் மற்றும் குயிசோவில் இருந்தன. மிங் வம்சம் சீனா மீது அதன் கட்டுப்பாட்டை இன்னும் உறுதியாகக் கொண்டிருக்கவில்லை என்றாலும், யுவான் கன்பலிக்கைக் கைவிட்டபோது யுவானை ஆண்டவன் கைவிட்டுவிட்டதாகக் கருதியது. யுவான் ஆட்சி 1368ல் அகற்றப்பட்டது. 1368க்குப் பிறகு மிங் தோகோன் தெமுர் மற்றும் அவரது வெற்றியாளர் ஆயுசிறிதர் ஆகியோரைச் சட்டப்பூர்வமான பேரரசர்களாகக் கருதவில்லை.

மிங் வம்சம் தோகோன் தெமுரின் இறப்பிற்குப் பிறகு அவருக்கு "சண்டி" (順帝) எனும் பெயரைக் கொடுத்தது. இதன் அர்த்தமானது ஆண்டவன் கட்டளைப்படி அவர் தனது சாம்ராஜ்யத்தை மிங் வம்சத்திற்குக் கொடுத்துவிட்டார் என்பதாகும். ஆனால் வடக்கு யுவான் வம்சத்தினர் அவருக்கு " சுவனரன் பு சியாவோ குவங்தி" (宣仁 普 孝 皇帝) மற்றும் கோயில் பெயரான "குயிசோங்" (惠 宗) ஆகியவற்றை வழங்கினார்.

தோகோன் தெமுருக்குப் பின்னரும், தெற்கில் மிங் படையினருக்கு யுவான் ஆதரவுப் படையின் எதிர்ப்பு இருந்தது. தென்மேற்கு சீனாவில், தன்னைத்தானே லியாங்கின் இளவரசன் என்று அழைத்துக் கொண்ட பசலவரமி, யுன்னான் மற்றும் குயிசோவில் யுவானுக்கு ஆதரவாக 1381 வரை போராடினார்.
"எர்டனின் தோப்சி" போன்ற மங்கோலிய நூல்கள் "தோகோன் தெமுரின் புலம்பல்" என அறியப்படும் கவிதையைக் கொண்டுள்ளன. கன்பலிக்கின் இழப்புக்குப் பிறகு அவரது துயரத்தை இது எடுத்துக் காட்டுகிறது.



</doc>
<doc id="385370" url="https://ta.wikipedia.org/wiki?curid=385370" title="குதுக்து கான்">
குதுக்து கான்

குதுக்து கான் (மொங்கோலியம்: Хутагт хаан, "ஹுடக்ட் ஹான்", குடுய்டு கயன்), இயற்பெயர் குசாலா (மொங்கொலியம்: Хүслэн Höslen), மிங்சோங் (யுவானின் மிங்சோங் பேரரசர், சீனம்: 元明宗, டிசம்பர் 22, 1300 – ஆகத்து 30, 1329) என்ற கோயில் பெயராலும் இவர் அழைக்கப்படுகிறார். இவர் கயிசனின் மகன் ஆவார். இவர் யுவான் வம்சத்தின் மன்னனாக 1329 ஆம் ஆண்டில் பதவியேற்றார். ஆனால் பதவிக்கு வந்து சில மாதங்களிலேயே இயற்கை எய்தினார். சீனாவின் பேரரசர் தவிர, இவர் மங்கோலியப் பேரரசு அல்லது மங்கோலியர்களின் 13வது பெரிய கான் ஆகக் கருதப்படுகிறார். இருப்பினும் மங்கோலியப் பேரரசின் பிரிவு காரணமாக பெயரளவில் மட்டுமே இவர் பேரரசராக இருந்தார்.
இவர் கயிசன் (குலுக் கான் அல்லது பேரரசர் உசோங்) மற்றும் ஒரு மங்கோலிய-இகிரேசு இனப் பெண் ஆகியோரின் மூத்த மகன் ஆவார். கயிசனின் ஆட்சியானது கயிசன், அவரது தம்பி அயுர்பர்வதா மற்றும் அவர்களின் கொங்கிராத் இன தாயார் தகி ஆகியோருக்கு இடையேயான அதிகாரக் குழப்பத்தில் நிறுவப்பட்டது. இதன் காரணமாக கயிசன் அயுர்பர்வதாவை பட்டத்து இளவரசராக நியமித்தார். இந்நியமானத்திற்குப் பிறகு கயிசனை அயுர்பர்வதா பட்டத்து இளவரசனாக்குவார் என்ற நிபந்தனையின் அடிப்படையிலேயே இது நடந்தது.

ஆயினும், கயிசனின் மரணத்தைத் தொடர்ந்து 1311 ஆம் ஆண்டில் அயுர்பர்வதா ஆட்சிக்கு வந்த பிறகு தகி, தெமுதர் மற்றும் கொங்கிராத் பிரிவின் பிற உறுப்பினர்கள் குசாலாவின் தாய் கொங்கிராத் இனத்தில் இருந்து இல்லாமல் இகிரேசு இனத்தில் இருந்து வந்திருந்ததால் அயுர்பர்வதாவின் மகனான சிதேபாலாவை புதிய ஆட்சியாளராக நிறுவினர். 

சிதேபாலா மன்னராவதை உறுதிப்படுத்த, குசாலாவுக்கு சோவுவின் மன்னர் என்ற பட்டம் வழங்கப்பட்டு, 1316ல் யுன்னானுக்கு அனுப்பப்பட்டார்; ஆனால் “சான்சி”யில் ஒரு தோல்வியடைந்த கிளர்ச்சிக்குப் பிறகு தனது ஆதரவு அதிகாரியின் அறிவுரைப்படி மத்திய ஆசியாவில் ஆட்சி செய்த சகடை கானேட்டின் கானான ஏசன் புகாவிடம் சென்றார். குசாலா தனது சாம்ராஜ்யத்திற்கு அருகில் வாழ்ந்ததாக ஏசன் புகா கேள்விப்பட்டபோது, அவரை வரவேற்றார். இதற்குப் பிறகு, குசாலா சகடை கானேட்டின் இளவரசர்களால் ஆதரிக்கப்பட்டார். மத்திய ஆசியாவிற்கு நாடுகடத்தப்பட்ட சமயத்தில், அவர் கரலகு இனத்தைச் சேர்ந்த தெமுதெரின் மகளான மைலைதியை மணந்தார்.

யெசுன் தெமுர் (பேரரசர் டைடிங்) எதிர்ப்பிரிவினரை ஒழித்துக்கட்டியபோது சிதேபாலா கானும் (பேரரசர் யிங்சோங்) கொல்லப்பட்டார். இச்சமயத்தில் குசாலா மத்திய ஆசியாவிலேயே தங்கினார். அல்டாய் மலைகளுக்கு மேற்கில் அமைந்துள்ள இவரது அதிகார மையம் வரை இவரது செல்வாக்கு பரவியிருந்தது.

1328 ஆம் ஆண்டில், யெசுன் தெமுர் கான் இறந்தபோது, சங்டுவைச் சேர்ந்த ரகிபக் கான் மற்றும் கன்பலிக்கைச் சேர்ந்த ஜயாது கான் இடையே உள் நாட்டுப்போர் உருவானது. இது இரு தலைநகரங்களின் போர் என்றழைக்கப்படுகிறது. இதில் ரகிபக், யெசுன் தெமுரின் மகன் ஆவார். இவரை தவ்லத் ஷா ஆதரித்தார். ஜயாது கான் குசாலாவின் தம்பி ஆவார். இவரை கிப்சக் தளபதி எல் தெமுரும், மெர்கிட் வம்சத்தைச் சேர்ந்த தளபதி பயனும் ஆதரித்தனர். கோபி பாலைவனத்தின் தெற்கில் இருந்த பல இளவரசர்கள், உயர்குடிகள் மற்றும் போர்வீரர்களின் ஆதரவைப் பெற்றதன் மூலம் ஜயாது கான் இதில் வெற்றியடைந்தார். ஜயாது கான் துக் தெமுர் தனது சகோதரர் குசாலாவை டடுவிற்கு (கன்பலிக் அல்லது பெய்ஜிங்) வரும்படி அழைத்தார்.

அதே சமயத்தில் குசாலா சகடை வம்ச தலைவர்கள், எல்சிசிதே மற்றும் துவா தெமுர் ஆதரவுடன் கங்கை மலைகளின் தர்பகதை பகுதியிலிருந்து மங்கோலியாவிற்குள் நுழைந்தார். இவர் மங்கோலியாவின் இளவரசர்கள் மற்றும் தளபதியினரிடமிருந்து ஆதரவைப் பெற்றிருந்தார். பின்னணியில் பெரும் இராணுவ சக்தியுடன், இவர் ஏற்கனவே அரியணைக்குச் சென்றிருந்த துக் தெமுருக்கு அழுத்தம் கொடுத்தார். குசாலா பெப்ரவரி 27, 1329 அன்று கரகோரத்தின் வடக்கே தனக்குத்தானே முடிசூட்டிக் கொண்டார்.

அதே ஆண்டு ஏப்ரல் 3 ம் தேதி துக் தெமுர் பதவிநீக்கம் செய்யப்பட்டார். ஒரு மாதம் கழித்து, எல் தெமுர் மங்கோலியாவிலிருந்த குசாலாவிற்கு ஏகாதிபத்திய முத்திரையைக் கொண்டு வந்தார், குசாலாவை வரவேற்பதற்காக டடுவின் நோக்கத்தையும் அறிவித்தார். குசாலா செயலகம், இராணுவ அலுவல்கள் பணியகம் மற்றும் தணிக்கை அலுவலகம் ஆகியவற்றில் முக்கியமான பதவிகளுக்கு தனது சொந்த விசுவாசிகளை நியமிக்கத் தொடங்கினார். 

ஆகத்து 26 ம் தேதி குசாலா டடுவிற்குச் செல்லும் வழியில், 1,800 பேருடன், ஒங்குசடில் உள்ள துக் தெமுரைச் சந்தித்தார். இங்குதான் துக் தெமுர் சொங்டு என்ற நகரத்தைக் கட்டியிருந்தார். துக் தெமுருடன் விருந்து உண்டு 4 நாட்களுக்குப்பின் குசாலா திடீரென இறந்தார். அதிர்ஷ்டமற்ற குசாலா கான் வன்முறை காரணமாக இறந்ததாக யுவான் வரலாறு (யுவான் ஷி) குறிப்பிடுகிறது. குசாலாவுக்கு எல் தெமுரினால் விஷம் வைக்கப்பட்டதாகத் தெரிகிறது. ஏனெனில் எல் தெமுர் சகடை கானேடு மற்றும் மங்கோலியாவிலுள்ள இளவரசர்களிடமும், அதிகாரிகளிடமும் தன் அதிகாரத்தை இழந்துவிடுவோமோ என்ற எண்ணத்தில் இவ்வாறு செய்ததாகக் கூறப்படுகிறது. செப்டம்பர் 8 அன்று துக் தெமுர் மீண்டும் மன்னனானார்.

குசாலாவுக்கு இரண்டு மனைவிகள் இருந்தனர். சீனாவை ஆட்சி செய்த கடைசி மங்கோலிய பேரரசர் தோகோன் தெமுர் உட்பட இரண்டு எதிர்கால மங்கோலியப் பேரரசர்களை இவர் பெற்றெடுத்தார்.

குசாலா செங்கிஸ் கானிடம் சரணடைந்த புகழ்பெற்ற கரலகு இனத் தலைவரான அரசலான் வழிவந்த மைலைதியை மணந்தார். இவர்களுக்கு தோகோன் தெமுர் என்ற ஒரு மகன் உண்டு. மேலும் குசாலாவிற்கு நைமர்கள் வம்சத்தைச் சேர்ந்த பாபுசா என்ற மனைவி மூலம் ரிஞ்சின்பால் கான் என்ற மகனும் உண்டு.



</doc>
<doc id="385375" url="https://ta.wikipedia.org/wiki?curid=385375" title="சுந்தரமூர்த்தி நாயனார் (1967 திரைப்படம்)">
சுந்தரமூர்த்தி நாயனார் (1967 திரைப்படம்)

சுந்தரமூர்த்தி நாயனார் 1967 ஆம் ஆண்டு வெளியான இந்திய தமிழ்த் திரைப்படமாகும். கே. சோமு இயக்கத்தில் உருவான இத்திரைப்படத்தில் பண்டரிநாத், ஜோதிலட்சுமி ஆகியோர் நடித்துள்ளனர். எஸ். எம். சுப்பையா நாயுடு இசையமைத்த பாடல்களை டி. எம். சௌந்தரராஜன், சீர்காழி கோவிந்தராஜன், சூலமங்கலம் ராஜலட்சுமி, ஜி. வைதேகி ஆகியோர் பாடினர்.


</doc>
<doc id="385384" url="https://ta.wikipedia.org/wiki?curid=385384" title="சீதளநாதர்">
சீதளநாதர்

சீதளநாதர் (Shitalanatha), சமண சமயத்தின் 10வது தீர்த்தங்கரர் ஆவார். சமண சமய சாத்திரங்களின் படி, இச்வாகு குல மன்னர் திருதராதருக்கும் - இராணி சுனந்தாவிற்கு அயோத்தியில் பிறந்த சீதளநாதர், கர்மத் தளைகளிலிருந்து விடுபட்டு, சித்த சீலராக விளங்கியவர். சீதளநாதர் 100,000 பருவங்கள் வாழ்ந்து சிகார்ஜி மலையில் முக்தி அடைந்தார்.

தங்க நிற மேனியுடைய சீதளநாதரின் சின்னம் கற்பக மரம் ஆகும். 

மேற்கு வங்காள மாநிலத்தின் புருலியா மாவட்டத்தில் பக்பீரா (PAKBIRRA) எனுமிடத்தில் பண்டைய மூன்று சமணக் கோயில்களில், சீதளநாதர், ரிசபநாதர், சம்பவநாதர், பத்மபிரபா, சந்திரபிரபா, சாந்திநாதர், பார்சுவநாதர் மற்றும் மகாவீரர் போன்ற எட்டு தீர்த்தங்கரர்களின் உருவச்சிலைகள் உள்ளது. மேலும் தீர்த்தங்கரர்களின் அருகில் அவரவர் வாகனங்கள், காவல் தேவதைகளான அம்பிகை, பத்மாவதி, குபேரன் போன்ற யட்சர்கள், யட்சினிகளின் சிற்பங்களும் உள்ளது.





</doc>
<doc id="385390" url="https://ta.wikipedia.org/wiki?curid=385390" title="முட்கால் சிலந்தி">
முட்கால் சிலந்தி

முட்கால் சிலந்தி (Lynx spider) என்பது ஒக்ஸோபிபீடி (Oxyopidae) குடும்பத்தைச் சேர்ந்த எந்த ஒரு சிலந்திக்கும் உள்ள பொதுவான பெயர் ஆகும். இவற்றில் பெரும்பாலான வகைகள் வலப்பின்னல்களைப் பயன்படுத்துவதில்லை, அதற்குப் பதிலாக இவை தாவரங்களில் வசித்து அங்கு இரையை வேட்டையாடி உண்ணுகின்றன. இவற்றில் பல வகைகள் உள்ளன. இந்தச் சிலந்தியின் கால்களில் முட்களைப் போன்ற சிறு தூவிகள் நீட்டிக்கொண்டிருக்கும். அதனால் இவை முட்கால் சிலந்தி என பெயர்பெற்றன.


</doc>
<doc id="385393" url="https://ta.wikipedia.org/wiki?curid=385393" title="ஆக்ஸிகோஸ் ஷ்வேட்டா">
ஆக்ஸிகோஸ் ஷ்வேட்டா

ஆக்ஸிகோஸ் ஷ்வெட்டா (Oxyopes shweta) என்பது முட்கால் சிலந்திகளில் ஒரு வகை. இவை இந்தியாவிலும், சீனாவிலும் காணப்படுகின்றன.

இது தாவர இலைகளில் காணப்படக்கூடிய ஒரு சுறுசுறுப்பான வேட்டையாடி பூச்சியாகும். இது பொதுவாக தாவரங்களின் இலைகளில் இரையைத் தேடும்.


</doc>
<doc id="385403" url="https://ta.wikipedia.org/wiki?curid=385403" title="தீர்த்தபாலீஸ்வரர் திருக்கோயில், திருவல்லிக்கேணி (சென்னை)">
தீர்த்தபாலீஸ்வரர் திருக்கோயில், திருவல்லிக்கேணி (சென்னை)

அருள்மிகு தீர்த்தபாலீஸ்வரர் திருக்கோயில் தமிழ்நாட்டில் சென்னை, திருவல்லிக்கேணி என்னுமிடத்தில் உள்ளது.

 இத்தலத்து சிவனும், அம்பாளும் இரண்டடி உயரத்தில் மிகவும் சிறிய உருவமாக உள்ளனர். சுவாமி சற்றே இடப்புறம் சாய்ந்தபடி, தோற்றத்தில் ஒரு வெள்ளரிப்பழம் போல காட்சி தருகிறார்.

 அகத்தியர் குள்ள முனிவர் என்பதால், அவர் தன்னை மலர்களால் பூஜை செய்யும் போது, தன் உயரத்தையும் குறைத்துக் கொண்டாராம் சிவன். அதன் காரணமாகவே அவர் உயரம் குறைவாக இருக்கிறார். இவருக்கு கடல்தீர்த்தத்தை கொண்டே பிரதான பூஜைகள் செய்யப்படுகிறது. ஆண்டுதோறும் மாசிமகத்தன்று "தீர்த்தவாரி திருவிழா' நடக்கிறது. இத்தினத்தில், சுவாமி கடலுக்கு சென்று நீராடிவிட்டு திரும்புகிறார். 


இங்கு தமிழ் புத்தாண்டு, சித்ரா பவுர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், [[கார்த்திகை தீபம்], போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 11 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.

கோயில் பற்றி தினமலர் பக்கத்தில்

[[பகுப்பு:சென்னை மாவட்டத்திலுள்ள சிவன் கோயில்கள்]]
[[பகுப்பு:சேலம் மாவட்ட ஆசிரியர்கள் தொடங்கிய கட்டுரைகள்]]
[[பகுப்பு:சென்னை]]

</doc>
<doc id="385413" url="https://ta.wikipedia.org/wiki?curid=385413" title="மங்கோலியர்">
மங்கோலியர்

மங்கோலியர்கள் (, "மங்கோல்சுட்") ஒரு கிழக்கு மற்றும் மத்திய ஆசிய இனக் குழு ஆவர். இவர்கள் மங்கோலியா மற்றும் சீனாவின் உள் மங்கோலியா ஆகியவற்றைப் பூர்வீகமாகக் கொண்டவர்கள் ஆவர். இவர்கள் சீனா (எ.கா. சிஞ்சியாங்) மற்றும் உருசியாவின் பிற பகுதிகளில் சிறுபான்மையினராக வாழ்கின்றனர். மங்கோலியர்களின் புரியத் மற்றும் கல்மிக் பிரிவினர் உருசியாவின் புர்யாத்தியா மற்றும் கல்மிகியா பகுதிகளில் வாழ்கின்றனர். 

மங்கோலியர்கள் ஒரு பொதுவான மரபுவழி மற்றும் இன அடையாளத்தினால் ஒன்றாக இணைக்கப்பட்டுள்ளனர். இவர்களது பழங்குடி மொழிகளானது ஒட்டுமொத்தமாக மங்கோலிய மொழியாக அறியப்படுகிறது. நவீனகால மங்கோலியர்களின் மூதாதையர்கள் முன்-மங்கோலியர்கள் எனக் குறிப்பிடப்படுகிறார்கள்.



</doc>
<doc id="385414" url="https://ta.wikipedia.org/wiki?curid=385414" title="இலங்கையின் சுதந்திர இசைக்கலைஞர்">
இலங்கையின் சுதந்திர இசைக்கலைஞர்

இவர் இலங்கையை சேர்ந்த சொல்லிசைக்கலைஞர் ஆவார். "krishan maheson" அவர்களை தனது இசைத்துறையின் மானசீக குருவாக ஏற்றுக்கொண்டு 2011ம் ஆண்டுகளில் தனது இசைப்பயணத்தை அரம்பித்த இவர் பல மேடைகளில் தனது கால்தடத்தை பதித்து 2013ம் ஆண்டு கொழும்பு தமிழ்சங்கத்தில் தனது நண்பர்களுடன் இணைந்து வெளியிட்ட ”அத்தியாயம்” இறுவட்டின் மூலமாக தனது திறமையை வௌிப்படுத்தனார்.இதன் மூலம் இலங்கையின் சுதந்திர இசைத்துறைக்குள் தனது முதலடியை எடுத்து வைத்தார் .
அதன் பின்னர் மேலும் பல இசைக்கலைஞர்களுடன் இணைந்து தனது இசைத்துறையில் பணியாற்றியிருக்கின்றார் அவற்றி் 2014ம் ஆண்டு தனது நண்பன் "young Krizh" உடன் இணைந்து ”[Aanpaavam]” என்கின்ற பாடலை வெளிபிட்டார் இதன் மூலமாக தனது இசைப்பயணத்தின் அடத்த பரிமாணத்தை ஆரம்பித்தார் எனலாம் இதைத்தொடர்ந்து 2015ம் ஆண்டு [VKJ MATHI] உடன் இணைந்து ”[RAATCHASI]” பாடலை வெளியிட்டார் இந்தப்பாடலின் மூலம் தனது குரலுக்கென தனத்துவமான அடையாளம் உண்டு என வெளிப்படுத்தினார் இந்தப்பாடல்களின் வெற்றிகளைத்தொடர்ந்து 2015ம் ஆண்டு உலகக்கிண்ண கிறிக்கட் போட்டிக்காக ”[M Entertainments]” நிறுவனத்தால் தயாரிக்கப்பட்ட இலங்கையின் பிரபல்யமான இசையமைப்பாளர் பிருந்தன் ராகவனின் இசையில் ”[Enga Kitta Modha vandhaal]” என்கின்ற பாடலுக்குகாகன வாய்ப்பு கிடைக்கப்பெற்றது இந்தப்பாடல் இவரது இசைத்துறையின் அடுத்தகட்ட நகர்விற்கு மிகவும் உறுதுணையாக இருந்திருக்கின்றது. ”இந்தப்பாடலின் தாக்கம் தனக்கென ஒரு புதிய இடத்தை மக்களின் மத்தியில் ஏற்படுத்திக்கொடுத்ததாக” அவரே பல மேடைகளில் தெரிவிதிருக்கின்றார். மேலும் தன்னை ஒரு இசையமைப்பாளராக 2015ம் ஆண்டுகளில் வெளிப்படுத்திக்கொண்டதுடன் 2016ம் ஆண்டின் ஆரம்பத்தில் இதற்காக ”இந்த போழப்புக்கு” என்கின்ற பாடலுக்கு இசையமைத்து வெளியிட்டார். இது பல இணையத்தளங்களில் வெகுவாக பாராட்டப்படதுடன் பல இளைஞர்களின் றிங்கிங் டோன் ஆகக்கூட மாறியது குறிப்படத்தக்கது.
இதனைத்தோடர்ந்து இலங்கையின் பல முன்னணி இசைக்கலைஞர்களுடன் இணைந்து தனது இசைப்பயணத்தை முன்னெடுத்திருக்கின்றார் மற்றும் தனது குருவான கிரிசான் மகேசனுடன் இணைந்து பணியாற்றிவிட வேண்டும் என்பதே தனது ஒரு முயற்சியின் உச்சகட்டமாக மாற்றிக்கொண்ட இவருக்கு 2015ஆம் ஆண்டுகளின் அதற்கான சந்தர்பங்களும் கிடைக்கப்பெற்றது இதன் பின்னர் தற்போது இவர்களின் ஒருங்கிணைப்பில் 11 சொல்லிசைக்கலைஞர்களைக்கொண்டு ”இலங்கை தமிழன்” என்கிகின்ற பாடல் வெளிவர இருக்கின்றது என்பது குறிப்பிடத்தக்கது.


</doc>
<doc id="385416" url="https://ta.wikipedia.org/wiki?curid=385416" title="மங்கோலியப் பீடபூமி">
மங்கோலியப் பீடபூமி

மங்கோலியப் பீடபூமி மத்திய ஆசியப் பீடபூமியின் ஒரு பகுதியாக உள்ளது. இது 37 ° 46'-53 ° 08'N மற்றும் 87 ° 40'-122 ° 15'E புவியியல் ஆள்கூற்றுக்கு இடையில் அமைந்துள்ளது. இது சுமார் 32 இலட்சம் சதுர கி.மீ. (12 இலட்சம் சதுர மைல்) பரப்பளவில் உள்ளது. இதன் கிழக்கில் கிரேட்டர் ஹிங்கன் மலைகள் , தெற்கில் இன் மலைகள் , மேற்கில் அல்டாய் மலைகள் , வடக்கில் சியான் மற்றும் கென்டீ மலைகள் உள்ளன. இப்பீடபூமியில் கோபி பாலைவனமும், உலர்ந்த புல்வெளி மண்டலங்களும் அடங்கும். இது ஏறக்குறைய 1,000 முதல் 1,500 மீட்டர் உயரம் கொண்டது. இதில் குலுன்புயிர் மிகக் குறைவான இடமாகவும், அல்டாய் மிக உயர்ந்த இடமாகவும் உள்ளது.

அரசியல் ரீதியாக, பீடபூமி மங்கோலியா, சீனா மற்றும் உருசியா இடையே பிரிக்கப்பட்டுள்ளது. சீனாவில், உள் மங்கோலியா மற்றும் சிஞ்சியாங் சுயாட்சி மண்டலங்களின் பகுதிகள் பீடபூமியில் உள்ளன. உருசியாவில், பீடபூமி புர்யத்தியா மற்றும் தெற்கு இர்குத்சுகு பகுதிகளைக் கொண்டுள்ளது.



</doc>
<doc id="385417" url="https://ta.wikipedia.org/wiki?curid=385417" title="விமலநாதர்">
விமலநாதர்

விமலநாதர் (Vimalnath), சமண சமயத்தின் 13வது தீர்த்தங்கரர் ஆவார். சமணச் சாத்திரங்களின் படி, இச்வாகு குல மன்னர் கிருதவர்மனுக்கும், இராணி சியாமாவிற்கும் காம்பில்யம் நகரத்தில் பிறந்த விமலநாதர், கர்மத் தளைகளைக் கடந்து சித்த புருஷராக விளங்கியவர். இவர் தற்கால ஜார்க்கண்டு மாநிலத்தின் சிகார்ஜி மலையில் முக்தி அடைந்தார். 

பொன்னிற மேனியுடைய விமலநாதரின் வாகனம் பன்றி ஆகும். உத்தரப் பிரதேசம் மாநிலத்தின் பண்டைய காம்பில்யம் நகரத்தில் உள்ள சமணக் கோயிலில் விமலநாதருக்கு தனிச் சன்னதி உள்ளது. 



</doc>
<doc id="385444" url="https://ta.wikipedia.org/wiki?curid=385444" title="அனந்தநாதர்">
அனந்தநாதர்

அனந்தநாதர் (Anantanatha), சமண சமயத்தின் 14வது தீர்த்தங்கரர் ஆவார். இவர் இச்வாகு குல மன்னர் சிம்மசேனா - இராணி சுயாசாவிற்கும் அயோத்தியில் பிறந்தவர். 
கர்மத் தளைகளிலிருந்து விடுபட்டு, சித்த புருஷராக விளங்கிய ஆனந்தநாதர், இந்தியாவின் ஜார்கண்ட் மாநிலத்தின் சிகார்ஜி மலையில் முக்தி அடைந்தார். 
பொன்னிற மேனியுடைய அனந்தநாதரின் சின்னம் முள்ளம்பன்றி ஆகும். 


கேரளா மாநிலம், வயநாடு மாவட்டத்தின் நிர்வாகத் தலைமையிடமான கல்பற்றாவில் அனந்தநாதரின் கோயில் உள்ளது.




</doc>
<doc id="385453" url="https://ta.wikipedia.org/wiki?curid=385453" title="சமணக் கோயில், லக்குண்டி">
சமணக் கோயில், லக்குண்டி

சமணக் கோயில், லக்குண்டி (Jain Temple, Lakkundi), இந்தியாவின் கர்நாடகா மாநிலத்தின், கடக் மாவட்டத்தில், லக்குண்டி எனும் ஊரில் சமண சமயத்தின் 24வது தீர்த்தங்கரரான மகாவீரருக்கு அர்ப்பணிக்கப்பட்ட கோயிலாகும்.

கல்யாணி சாளுக்கியர்களின் வீழ்ச்சியின் போது போசள மன்னர் இரண்டாம் வீர வல்லாளன் லக்குண்டி நகரத்தை ஒரு படைவீடாக மாற்றி அமைத்தார். .

லக்குண்டி சமணக் கோயில், இந்தியத் தொல்லியல் ஆய்வகத்தால் பாதுகாக்கப்பட்ட தேசிய நினைவுச் சின்னங்களாக அறிவிக்கப்பட்டுள்ளது.

கிபி 11ம் நூற்றாண்டின் நடுவில் மேலைச் சாளுக்கியர் எனும் கல்யாணி சாளுக்கியர்கள், மணற்கல்லால் கட்டிய இக்கோயில் கோபுரங்களுடன் கூடியது. 
லக்குண்டி சமணக் கோயிலில் நின்ற நிலையில் மூன்று சிற்பங்கள் உள்ளன. அவைகளில் கருங்கல்லால் ஆன மகாவீரர் சிலை நான்கு அடி உயரத்தில் உள்ளது.

கோயில் உட்சுவரில் பிரம்மா மற்றும் சரஸ்வதி சிற்பங்களும் உள்ளது. வெளிச் சுவரில் இரு யானைக்களுக்கு நடுவில் இலக்குமி சிற்பமும் உள்ளது. 




</doc>
<doc id="385459" url="https://ta.wikipedia.org/wiki?curid=385459" title="போக்குசார் பொருளாதாரத்துக்கான நோபல் விரு">
போக்குசார் பொருளாதாரத்துக்கான நோபல் விரு

அமெரிக்கப் பொருளாதார அறிஞர் ரிச்சர்ட் எச்.தேலருக்கு இந்த ஆண்டுக்கான பொருளாதாரத்துக்கான நோபல் விருது அறிவிக்கப்பட்டிருகிறது. ஒரு பொருளாதார அறிஞராக, மக்களுடைய மனப் போக்குகளைக் கூர்மையாக ஆராய்ந்தவர் தேலர். ஒரு பொருளை அல்லது சேவையை ஒருவர் எப்படித் தேர்வுசெய்கிறார் என்பதை நுட்பமாகக் கவனித்து, புதிய தேற்றத்தை உருவாக்கியவர். அதன் சிறப்பான பயன்பாட்டுக்காக அவருக்குப் பொருளாதாரத்துக்கான நோபல் விருது தரப்படுகிறது. அவர் கண்டுபிடித்த தேற்றம் ‘போக்குசார் பொருளாதாரம்’ (பிஹேவியரல் எகனாமிக்ஸ்) என்று வகைப்படுத்தப்பட்டிருக்கிறது. நுகர்வோர் பகுத்தறிவுக்குப் பொருத்த மான முடிவுகளை எடுக்காமல், வேறு முடிவுகளை எடுப்பது ஏன் என்பதைக் கண்டுபிடித்ததுதான் அவருடைய சிறப்பு.
பொருளாதாரம் என்பது நடைமுறை வாழ்க்கைக்குப் பொருந் தாத பாடம் என்று அடிக்கடி கூறப்படுவது உண்டு. சமூகங்கள், நாடுகள், பெரு நிறுவனங்கள், உலக அளவிலான பேரியல் பொருளாதாரம் ஆகியவற்றின் செயல்பாடுகளை விளக்க அதில் பல தேற்றங்கள் உண்டு. ஒரு நுகர்வில் அதிகபட்சப் பயன்பாடு மக்களுக்குக் கிடைக்க வேண்டும் என்ற நோக்கத்தில்தான் பொருளாதாரக் கொள்கைகளை உருவாக்குகின்றனர். ஆனால் நடைமுறையில் எல்லோருக்கும் அதிகபட்சத் திருப்தியை அளிப்பதில்லை.
ஆனால், பொருளாதாரத்துடன் உளவியலைக் கலந்து இந்த ஆய்வை மேற்கொண்டார் தேலர். ஒரு பொருளை வாங்க நினைப்பவர் அதன் விலை, அதை வாங்க வேண்டியதன் அவசியம் ஆகியவற்றுடன் அந்தப் பொருளின் தன்மை குறித்தும் தகவல்களைத் தெரிந்துகொண்ட பிறகே முடிவுசெய்வார். ஆனால், சில நுகர்வுகளில் அப்படிப்பட்ட பகுத்தறிவு சார்ந்த முடிவுகள் இருப்பதில்லை. தான் குடியிருக்கும் பகுதியில் அல்லது தான் வேலை பார்க்கும் இடத்தில் அல்லது தன் வயதையொத்த ஒருவர் என்ன வாங்குகிறார் என்று பார்த்து அதையே தெரிவுசெய்கிறார். இந்த முடிவை அவர் சுயக் கட்டுப்பாட்டுடன் மேற்கொள்வதில்லை. இதைத்தான் போக்குசார் பொருளாதாரம் என்று அழைக்கின்றனர்.

</doc>
<doc id="385464" url="https://ta.wikipedia.org/wiki?curid=385464" title="மிகுந்த உபத்திரவக் காலம்">
மிகுந்த உபத்திரவக் காலம்

கிறிஸ்தவ அறுதிவிளைவியலில், மிகுந்த உபத்திரவக் காலம் அல்லது கொடிய வேதனைக் காலம் (, "thlipsis megalē") என்பது இறுதிக் காலத்தைப் பற்றிய இயேசுவின் உரைகளில் (Olivet discourse) கடைசிக் காலத்தில் நடக்கக்கூடிய அடையாளமாக அவர் கூறிய ஒன்றாகும். திருவெளிப்பாடு 7:14இல், "கொடிய வேதனை" (, நேரடியாக, "வேதனை, கொடிய ஒன்று") என்பது இயேசு கூறிய காலகட்டத்தைக் குறிக்கப் பயன்படுத்தப்படுகிறது. மத்தேயு 24: 21 மற்றும் 29 "வேதனை "மற்றும் "துன்பம்" (θλίβω) என்பவற்றை போரினாலும் முற்றுகையினாலும் மிகுந்த அழுத்தத்திற்கு உள்ளானவர்களின் பாடுகளைக் குறிக்கப் பயன்படுத்துகிறது.


</doc>
<doc id="385516" url="https://ta.wikipedia.org/wiki?curid=385516" title="பாத்திமா பூட்டோ">
பாத்திமா பூட்டோ

பாத்திமா பூட்டோ  ( Fatima Murtaza Bhutto 29 மே 1982) பாக்கிசுத்தான் பெண் எழுத்தாளர் ஆவார். இவர் பாக்கிசுத்தான் மேனாள் பிரதமர் சுல்பிக்கார் அலி பூட்டோவின் பெயர்த்தி ஆவார். மேலும் பெனசீர் பூட்டோவின் அக்காள் மகள் ஆவார். 
சிரியா மற்றும் கராச்சியில்  வளர்ந்த பாத்திமா புட்டோ பர்னார்ட் கல்லூரியில் இளங்கலை பட்டம் பெற்றார். சில நூல்களும் நியூயார்க்கு டைம்ஸ் பத்திரிகையில் கட்டுரைகளும் எழுதியுள்ளார்.
ஆசாத் காசுமீரத்தில் நிகழ்ந்த நில அதிர்வினால் பாதிக்கப் பட்ட மக்களை நேரில் சந்தித்து, அவர்களின் அவலங்களைப் பற்றி ஒரு நூலில் எழுதினார். சாங்ஸ் ஆப் பிலட் அண்ட் சுவோட் என்ற நூலும் எழுதியுள்ளார்.


</doc>
<doc id="385571" url="https://ta.wikipedia.org/wiki?curid=385571" title="திருவள்ளுவர் பேரவை">
திருவள்ளுவர் பேரவை

திருவள்ளுவர் பேரவை ( Thiruvalluvar Peravai ). உலக மக்கள் அனைவரையும் ஒன்றென மதித்து உலகப் பொதுமறையான திருக்குறளை இயற்றிய தெய்வப்புலவர் திருவள்ளுவர் நினைவாக தஞ்சாவூர் மாவட்டம், பட்டுக்கோட்டைக்கு அருகில் உள்ள நடுவிக்கோட்டை என்னும் கிராமத்தில் வாழ்ந்து வரும் "வள்ளுவர் சமுதாய மக்களை" அடிப்படையாகக் கொண்டு 1932 ஆம் ஆண்டு திரு. சக்திவேல் சகோதரர்களால் உருவாக்கப்பட்டு 1972 ஆம் ஆண்டு திரு. சக்தி.நடராஜன் அவர்களால் செயல் வடிவம் பெற்று நிறுவப்பட்ட ஒரு சமூக அமைப்பாகும்.
உலகெங்கும் உள்ள வள்ளுவர் சமுதாய மக்களை கண்டறிந்து ஒன்றிணைப்பதன் மூலம் சமுதாயத்தை வலிமைப்படுத்துவதோடு, திருவள்ளுவர் போதித்த எல்லா உயிர்களும் சமம் என்ற கொள்கையை வலியுறுத்தி உலக மக்களிடம் உள்ள வேறுபாடுகளை களைந்து ஒற்றுமையை நிலைநாட்டுவதுமாகும்.

வள்ளுவர் சமுதாயம் என்பது பழமையான தமிழ் குடிகளில் ஒன்றாகும். தமிழ் மக்களின் நம்பிக்கைகளில் ஒன்றான சோதிடக் கலை இவர்களுடைய பாரம்பரிய தொழில். தமிழ் நாட்டில் உள்ள பல்வேறு சமூகத்தினருக்கும் மந்திரங்களை சொல்லி திருமணம் செய்து வைப்பதும் இவர்களின் கடமைகளில் ஒன்றாகும். மேலும் வள்ளுவன், வள்ளுவர், திருவள்ளுவர் என்ற பெயர்களில் தமிழ்நாட்டில் சில ஜாதிப்பிரிவுகள் உள்ளன. இவர்கள் திருக்குறளை இயற்றிய திருவள்ளுவரை தங்கள் முன்னோராக பாவித்து காலம் காலமாக வழிபட்டு வருகிறார்கள். எனவே இவர்கள் திருவள்ளுவரின் மரபு வழியில் வாழ்ந்து வருபவர்களாக இருக்கலாம் என்று ஆராய்ச்சியாளர்களிடம் ஒரு கருத்து நிலவுகிறது. தமிழர்களின் திருமண முறைகளில் மணப்பந்தல் வாசலில் வாழை மரத்தினை முன்னிறுத்தியவர்கள் வள்ளுவர் குல சோதிடர்கள். இதன் மூலம் வாழை என்பது ஒரு முறை குலை ஈன்ற பின்பு மீண்டும் தார் அனுமதிக்காத.சிறப்புத் தன்மை உடையது என்பதால், மண வாழ்க்கையில் இணையும் தம்பதிகள் வாழையைப் போன்று ஒருவனுக்கு ஒருத்தியாக வாழ வேண்டும் என்ற திருவள்ளுவரின் வாழ்வியல் கோட்பாட்டை மக்களுக்கு உணர்த்தினார்கள்.



</doc>
<doc id="385572" url="https://ta.wikipedia.org/wiki?curid=385572" title="அனைத்து இந்திய கால்பந்துக் கூட்டமைப்பின் சிறப்புக் கழகம்">
அனைத்து இந்திய கால்பந்துக் கூட்டமைப்பின் சிறப்புக் கழகம்

AIFF சிறப்புக் கழகம் ஒட்டுமொத்த AIFF அகாடமிகளின் சிறப்பு அகாடமி ஆகும். இது 2013 பிப்ரவரி 1 ஆம் தேதி தொடங்கப்பட்டது மேலும் இந்தக் கழகம் AIFF மற்றும் FIFA இரண்டிற்கும் இடையே ஆரம்பிக்கப்பட்ட இளைஞர் மேம்பாட்டு திட்டத்தின் கீழ் தொடங்கப்பட்ட கழகமாகும். இந்தியாவின் பல பிராந்திய அல்லது மாநிலங்களில் உள்ள கால்பந்து கழகங்களில் பயிற்சி பெறும் வீரர்களின் இறுதிப் பயிற்சி இந்தச் சிற்ப்புக் கழகத்தில் தான் நடைபெறும்.

செப்டம்பர் 2011 ஆம் ஆண்டில் இந்தியாவில் கால்பந்து விளையாட்டை மேம்படுத்தும் விதமாக AIFF மற்றும் பிஃபா இனைந்து இந்தியாவில் கால் பந்து விளையாட்டு வீரர்களை உருவாக்கும் விதமாக பிராந்திய அளவிலும் மற்றும் ஒரு சிறப்பு கழகத்தையும் உருவாக்க முடிவெடுத்தனர். 



</doc>
<doc id="385580" url="https://ta.wikipedia.org/wiki?curid=385580" title="கிறிஸ்தவ அறுதிவிளைவியல்">
கிறிஸ்தவ அறுதிவிளைவியல்

கிறிஸ்தவ அறுதிவிளைவியல் ("Christian eschatology") என்பது கிறிஸ்தவ இறையியலில் ஆய்வில் "கடைசி விஷயங்கள்" எனப்படுபவைகளைக் குறித்த ஒரு முக்கியமான கிளையாகும். "கடைசி" (ἔσχατος) மற்றும் "ஆய்வு" (-λογία) ஆகிய பொருள் கொண்ட இரு கிரேக்கச் சொற்களிலில் இருந்து கிடைக்கும் அறுதிவிளைவியல் (eschatology) ‘முடிவு விஷயங்கள்’ என்பவைகளைப் பற்றிய ஆய்வாகும். இது தனிநபருடைய வாழ்க்கையின் முடிவு, யுகத்தின் முடிவு, உலகத்தின் முடிவு, மற்றும் தேவனுடைய ராஜ்யத்தின் தன்மை ஆகியவற்றைக் குறித்ததாக இருக்கலாம். பொதுவாகக் கூறவேண்டுமெனில், கிறிஸ்தவ அறுதிவிளைவியல் என்பது விவிலியத்தின் பழைய ஏற்பாடு, புதிய ஏற்பாடு ஆகியவற்றின் நூல்களின் அடிப்படையில் தனிநபரின் ஆன்மா, உண்டாக்கப்பட்டிருக்கும் மொத்த படைப்பு என்பவைகளின் அறுதி ஊழ்வினையைப் பற்றியது.

கிறிஸ்தவ அறுதிவிளைவியல் என்பது இறப்பும் இறப்பிற்குப் பின்னான வாழ்வும்,  விண்ணகமும் நரகமும், இயேசுவின் இரண்டாம் வருகை, மரித்தோரின் உயிர்த்தெழுதல், எடுத்தகொள்ளப்படுதல், உபத்திரவம், ஆயிரமாண்டு ஆளுகை, உலக முடிவு, கடைசி நியாத்தீர்ப்பு, புதிய வானம், உலகில் வரவிருக்கும் புதிய பூமி ஆகியவற்றை ஆய்வு செய்து கலந்தாய விளைகிறது. அறுதிவிளைவியல் குறித்த பகுதிகள் விவிலியத்தின் பழைய மற்றும் புதிய ஏற்பாடுகள் இரண்டிலும் பல இடங்களில் காணப்படுகிறது. விவிலியத்திற்கு வெளியேயும், திருச்சபை மரபுகளிலும் கூட பல அறுதிவிளைவியல் முன்னறிவிப்புகளுக்கான எடுத்துக்காட்டுகள் கிடைக்கின்றன.


</doc>
<doc id="385587" url="https://ta.wikipedia.org/wiki?curid=385587" title="பஞ்சகூட சமணர் கோயில்">
பஞ்சகூட சமணர் கோயில்

பஞ்சகூட சமணர் கோயில் (Panchakuta Basadi), இந்தியாவின் கர்நாடகா மாநிலத்தின் மாண்டியா மாவட்டத்தில், கம்பதஹள்ளி கிராமத்தில் அமைந்துள்ளது.
சமண சமயத்தின் முதல் தீர்த்தங்கரரான ரிசபநாதருக்கு அர்பணிக்கப்பட்ட அழகிய சிற்ப வேலைபாடுகள் கொண்ட பஞ்சகூட சமணக் கோயில், மேலைச் சாளுக்கியர் ஆட்சியின் போது, (கிபி 900 - 1000) திராவிடக் கட்டிடக்கலையில் வடிக்கப்பட்டதாகும். 

கம்பதஹள்ளி எனும் கன்னட மொழிச் சொல்லிற்கு "தூண்களின் கிராமம்" எனும் பொருளாகும். கம்பதஹள்ளி கிராமத்தின் சமணக் கோயில், சமணத்தின் தொன்மையான ஊரான சரவணபெலகுளாவிலிருந்து 18 கிமீ தொலைவில் உள்ளது.

போசாளர்கள் ஆட்சியில் இக்கோயில் சீரமைத்துக் கட்டப்பட்டது. 
இக்கோயில் இந்தியாவின் பாதுகாக்கப்பட்ட பாரம்பரிய நினைவுச் சின்னமாக இந்தியத் தொல்லியல் ஆய்வகம் அறித்துள்ளது. 

 

இக்கோயில் மூன்று அர்த்த மண்டபங்கள் மற்றும் மகாமண்டபங்களுடன் கூடிய மூன்று மூலவர்களின் சன்னதிகளைக் கொண்டது. சன்னதிகளின் நுழைவாயில்களில் திக்பாலர்கள் தங்கள் துணைவியர்களுடனும் வாகனங்களுடனும் உள்ளனர். கோயிலின் வடக்கு நோக்கிய பிரம்மதேவத் தூண் அமைந்துள்ளது. கோயிலின் முக்கிய மூலவரான ரிசபநாதரின் சன்னதியின் வலப்புறத்தில் சாந்திநாதர் சன்னதியும்; இடப்புறத்தில் நேமிநாதர் சன்னதியும் உள்ளது.
தீர்த்தங்கரர்களின் சிற்பங்களின் மேற்புறத்தில் சமணக் காவல் தேவதைகளான யட்சர்கள், யட்சினிகளின் சிற்பங்கள் உள்ளன. 




</doc>
<doc id="385605" url="https://ta.wikipedia.org/wiki?curid=385605" title="ஆட்கொண்டீஸ்வரர் திருக்கோயில், பெத்தநாயக்கன்பாளையம் (சேலம்)">
ஆட்கொண்டீஸ்வரர் திருக்கோயில், பெத்தநாயக்கன்பாளையம் (சேலம்)

அருள்மிகு ஆட்கொண்டீஸ்வரர் திருக்கோயில் தமிழ்நாட்டில் சேலம், பெத்தநாயக்கன்பாளையம் என்னுமிடத்தில் உள்ளது.

லிங்கத்தின் கீழ்ப்பகுதி தாமரை போன்ற வடிவமைப்பு உள்ளது 


இங்கு தமிழ் புத்தாண்டு, சித்ரா பவுர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், [[கார்த்திகை தீபம்], போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.

[[பகுப்பு:சேலம் மாவட்டத்திலுள்ள சிவன் கோயில்கள்]]
[[பகுப்பு:சேலம் மாவட்ட ஆசிரியர்கள் தொடங்கிய கட்டுரைகள்]]

</doc>
<doc id="385609" url="https://ta.wikipedia.org/wiki?curid=385609" title="இளமீஸ்வரர் திருக்கோயில், தாரமங்கலம் (சேலம்)">
இளமீஸ்வரர் திருக்கோயில், தாரமங்கலம் (சேலம்)

அருள்மிகு இளமீஸ்வரர் திருக்கோயில், தமிழ்நாட்டில் சேலம், தாரமங்கலம் என்னுமிடத்தில் உள்ளது.

சுயம்புவாக தோன்றிய லிங்கம் ஆகும். 


இங்கு தமிழ் புத்தாண்டு, சித்ரா பவுர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.


</doc>
<doc id="385615" url="https://ta.wikipedia.org/wiki?curid=385615" title="ராசிபுரம் கைலாசநாதர் திருக்கோயில், நாமக்கல்">
ராசிபுரம் கைலாசநாதர் திருக்கோயில், நாமக்கல்

அருள்மிகு கைலாசநாதர் திருக்கோயில், தமிழ்நாட்டில் நாமக்கல், ராசிபுரம் என்னுமிடத்தில் உள்ளது.



இங்கு தமிழ் புத்தாண்டு, சித்திரா பௌர்ணமி, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.



</doc>
<doc id="385621" url="https://ta.wikipedia.org/wiki?curid=385621" title="பெரியமணலி நாகேஸ்வரர் திருக்கோயில், நாமக்கல்">
பெரியமணலி நாகேஸ்வரர் திருக்கோயில், நாமக்கல்

அருள்மிகு நாகேஸ்வரர் திருக்கோயில் தமிழ்நாட்டில் நாமக்கல், பெரியமணலி என்னுமிடத்தில் உள்ளது.

நாகம் ஒன்று மூலவரை வழிபட்டதால் நாகேஸ்வரர் என அழைக்கப்படுகிறார்.


இங்கு தமிழ் புத்தாண்டு, திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.


</doc>
<doc id="385623" url="https://ta.wikipedia.org/wiki?curid=385623" title="சுண்ணாம்பொளி">
சுண்ணாம்பொளி

சுண்ணாம்பொளி (Limelight (also known as Drummond light அ்ல்லது calcium light) என்பது ஒரு வகையான மேடை விளக்கு ஆகும். இது அரங்குகள், இசையரங்குகள் போன்ற இடங்களில் பயன்படுத்தப்பட்டது. கால்சியம் ஆக்சைடைச் (சுட்டசுண்ணாம்பு) சூடுபடுத்தினால் ஏற்படும் ஆக்சிஹைட்ரஜனால் மிகுதியான வெளிச்சம் உருவாக்கப்படுகிறது, இதனால் வெப்பம் உருவாகிறது. இதனால் பிரகாசமான ஒளியை உருவாக்க இயலும். இந்த ஒளியைக் கொண்டு அக்காலத்தில், மேடை நாடகங்களில் ஒரு குறிப்பிட்ட காட்சியில், குறிப்பிட்ட கதாபாத்திரத்தின் முக்கியத்துவத்தை மக்களுக்கு உணர்த்துவதற்காக, அவர் மீது ‘ஒளி’ விழ வைக்கப்பட்டது. அதாவது, அந்தக் காட்சியில் அவர்தான் முதன்மையானவர் (சென்டர் ஆஃப் அட்ராக்ஷன்) என்பதைப் புரிய வைப்பதற்காக அப்படி ஒரு உத்தி கையாளப்பட்டது. மின் விளக்குகள் கண்டுபிடிக்கப்பட்ட பிறகும் இந்த லைம்லைட் ஆங்கில மரபுச் சொல்லில் பயன்படுத்தப்பட்டு வருகிறது. எதையாவது ஒரு கருத்தைச் சொல்லி, அடிக்கடி ‘சென்டர் ஆஃப் அட்ராக்ஷன்’ ஆகுபவர்களை ஊடகத்தினர் “அவர் எப்பவுமே ‘லைம்லைட்டிலேயே’ இருப்பார்” என்பர்.
ஆங்கிலத்தில் இதை ‘In the limelight’ என்பார்கள். இதைப் பாராட்டாகவும் சொல்லலாம். கிண்டலாகவும் பயன்படுத்தலாம். இந்தச் சொற்றொடர், இதிலிருந்து பிறந்தது.


</doc>
<doc id="385624" url="https://ta.wikipedia.org/wiki?curid=385624" title="நங்கவள்ளி சோமேஸ்வரர் (லட்சுமி நரசிம்மர்) திருக்கோயில், சேலம்">
நங்கவள்ளி சோமேஸ்வரர் (லட்சுமி நரசிம்மர்) திருக்கோயில், சேலம்

அருள்மிகுசோமேஸ்வரர் (லட்சுமி நரசிம்மர்) திருக்கோயில் தமிழ்நாட்டில் சேலம், தாரமங்கலம் என்னுமிடத்தில் உள்ளது.



இங்கு தமிழ் புத்தாண்டு, ராம நவமி, வைகுண்ட ஏகாதசி திருவாதிரை, ஆடிப்பெருக்கு ஆடி அமாவாசை, ஆருத்ரா தரிசனம், சிவராத்திரி, நவராத்திரி, ஆங்கிலப் புத்தாண்டு, பிரதோஷம்,வைகாசி விசாகம், தை அமாவாசை , விநாயகர் சதுர்த்தி, மாசி மகம், கார்த்திகை தீபம் போன்ற விழாக்கள் சிறப்பாக கொண்டாடப்படுகிறது.

இந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.



</doc>
<doc id="385635" url="https://ta.wikipedia.org/wiki?curid=385635" title="சாவீர கம்பத கோயில்">
சாவீர கம்பத கோயில்

சாவீர கம்பத கோயில் அல்லது திருபுவன திலக சூடாமணி கோயில் (Saavira Kambada Temple) ( ) or Tribhuvana Tilaka Cūḍāmaṇi (), சமண சமய வழிப்பாட்டுத் தலமாகும். இக்கோயில் ஆயிரம் தூண்களைக் கொண்டுள்ளதால், இதனை "ஆயிரம் தூண் கோயில்" என்பர். இக்கோயில் கிபி 1430ல் மைசூர் மன்னர் தேவராய உடையாரால் கட்டப்பட்டது. 

இச்சமணக் கோயில், இந்தியாவின் கர்நாடகா மாநிலத்தின், தெற்கு கன்னட மாவட்டத்தில் உள்ள மூதாபித்திரி எனும் ஊரில் அமைந்துள்ளது. மங்களூரு நகரத்திலிருந்து வடகிழக்கில் 34 கிமீ தொலைவில் இச்சமணக் கோயில் உள்ளது. 

இக்கோயில் சமண சமயத்தின் 8வது தீர்த்தங்கரர் சந்திரபிரபாவிற்கு அர்பணிக்கப்பட்டதால், இக்கோயிலை "சந்திரநாதர் கோயில்" என்றும் அழைப்பர். சந்திரபிரபாவின் எட்டு அடி உயரச் சிலை இக்கோயில் சன்னதியில் வைத்து வழிபடப்படுகிறது. இக்கோயிலின் 60 அடி உயர கருங்கல்லான மானஸ்தம்பம் (கொடி மரம்) புகழ் பெற்றது. 

மூதாபத்திரி ஊரில் உள்ள 18 சமணக் கோயில்களில், சாவீர கம்பத கோயில் மிகவும் கலைநயத்துடன் கட்டப்பட்ட கோயில் எனக்கருதப்படுகிறது. 



</doc>
<doc id="385684" url="https://ta.wikipedia.org/wiki?curid=385684" title="பத்ரேஸ்வரர் சமணர் கோயில்">
பத்ரேஸ்வரர் சமணர் கோயில்

பத்திரேஸ்வரர் சமணக் கோயில் (Bhadreshwar Jain Temple), என்றழைக்கப்படும் வசாய் சமணக் கோயில் சமணத்தின் இரண்டாவது தீர்த்தங்கரரான அஜிதநாதருக்கு அர்பணிக்கப்பட்ட, 2500 ஆண்டுகளுக்கு முற்பட்ட கோயிலாகும்.

இந்தியாவின் குஜராத் மாநிலத்தின், கட்ச் மாவட்டத்தின் முந்திரா வருவாய் வட்டத்தில், முந்திரா துறைமுகத்திலிருந்து 32 கிமீ தொலைவிலும், புஜ் நகரத்திற்கு தெற்கில் 75 கிமீ தொலைவிலும், மாண்டவிக்கு கிழக்கே 69 கிமீ தொலைவிலும் பத்திரேஸ்வர் சமணக் கோயில் அமைந்துள்ளது..

பண்டைய சமணக் கோயிலான இதனை அவ்வப்போது சீரமைத்தும், மறுசீரமைத்தும் கட்டப்பட்டுள்ளதாகக் கருதப்படுகிறது.
இக்கோயில் கிமு449ல் பத்திராவதி மன்னர் சித்தசேனர் என்பவர் சீரமைத்தார்.பல்லாண்டுகள் கழித்து இக்கோயிலை இடித்து, கிபி 1125ல் தேவசந்திரன் என்ற சமணர் இக்கோயிலுக்கு அடித்தளமிட்டார். 
26 சனவரி,2011 குஜராத் நிலநடுக்கத்தின் போது இக்கோயில் முற்றிலும் சேதமடைந்தது.
2011 நிலநடுக்கத்தில் முற்றிலும் சேதமடைந்த இக்கோயிலை, இடித்து விட்டு, இராஜஸ்தான் மாநிலத்தின் தில்வாரா கோயில் போன்ற கட்டிடக் கலையில் கட்டப்பட்டுள்ளது.
85 அடி நீளம், 48 அடி அகலம் கொண்ட கோயிலின் மகா மண்டபத்தைச் சுற்றிலும் 24 சமணத் தீர்த்தங்கரர்கள், அருகதர்கள் மற்றும் கணாதரர்களுக்குமான 52 சன்னதிகளும், அதற்கான கோபுரங்களும் கொண்டது. 
கோயிலின் கருவறையில் நடுவில் அஜிதநாதர், வலப்புறத்தில் பார்சுவநாதர், இடப்புறத்தில் சாந்திநாதர் பளிங்குக் கல் உருவச் சிலைகள் உள்ளது. 




</doc>
<doc id="385686" url="https://ta.wikipedia.org/wiki?curid=385686" title="அகிம்சா தலம்">
அகிம்சா தலம்

அகிம்சா தலம் (Ahinsa Sthal), இந்தியாவின் தலைநகரான தில்லியின் மெஹ்ரௌலி பகுதியில் அமைந்த சமணக் கோயில் ஆகும். சமணத்தின் முக்கிய நெறிகளில் ஒன்றான அகிம்சை என்ற குணத்தை வலியுறுத்த இக்கோயில் 1980 கட்டப்பட்டது. அகிம்சை தலத்தின் மூலவர் மகாவீரர் ஆவார். 

அகிம்சா தலத்தில் 30 டன் எடையும், 13 அடி 6 அங்குலம் உயரமும் கொண்ட மகாவீரர் சிலை ஒரே கருங்கல்லில் செதுக்கப்பட்டதாகும். மகாவீரர் சிலையைத் தாங்கும், தாமரை வடிவ மேடை 17 டன் எடையும், 2 அடி 8 அங்குலம் உயரமும் கொண்டது.


</doc>
<doc id="385688" url="https://ta.wikipedia.org/wiki?curid=385688" title="கோல் காப்பாளர் (காற்பந்துச் சங்கம்)">
கோல் காப்பாளர் (காற்பந்துச் சங்கம்)

கோல் காப்பாளர் என்பவர் காற்பந்துச் சங்கத்தால் அங்கீகரிக்கப்பட்டுள்ள காற்பந்து விளையாட்டில் ஒரு முக்கிய நிலையாகும். இந்த வீரரின் முக்கியப் பணி தனது கோல் எல்லையை எதிரணியினர் கோல் கம்பதிற்கிடையில் வெற்றிகரமாக பந்தை உதைத்து உள்ளே தள்ளாமல் காப்பதாகும். இவரை கோலி என்றும் காப்பாளர் என்றும் அழைப்பதுண்டு. காப்பாளர் பந்தை தனது கைகளால் பிடித்தும், கால்களால் உதைத்தும் அந்தப் பந்தை கோல் எல்லையை நெருங்காமல் காக்க வேண்டும். 

பல விளையாட்டுகளைப் போன்று காற்பந்துச் சங்கமும், கால்பந்து விளையாட்டில் பல புதிய வழிமுறைகளையும் மற்றும் வேறுபட்ட 
விளையாட்டு நிலைகளை நீக்குவும், விளையாட்டு உத்திகளில் பல மாற்றங்களையும் ஏற்படுத்தியுள்ளது. ஆனாலும் நீண்ட நெடிய காலமாக இன்னும் மாறாமல் இருக்கும் ஒரே விளையாடும் நிலை கோல் காப்பாளர் நிலை மட்டும் தான்.


</doc>
<doc id="385691" url="https://ta.wikipedia.org/wiki?curid=385691" title="மாண்டவி, குஜராத்">
மாண்டவி, குஜராத்

மாண்டவி (Mandvi), இந்தியாவின் குஜராத் மாநிலத்தின் கட்ச் மாவட்டத்தில் உள்ள நகராட்சி மன்றத்துடன் கூடிய துறைமுக நகரம் ஆகும். இந்நகரம் 450 ஆண்டு கால பழமையான சிறு கப்பல் கட்டும் துறை கொண்டுள்ளது. 2001 குஜராத் நிலநடுக்கத்தின் போது மாண்டவி நகரம் பெரும் அழிவுகளைச் சந்தித்தது.

துறைமுக நகரமான மாண்டவி ருக்மாவதி ஆற்றின் கரையில், கட்ச் வளைகுடாவில், கட்ச் மாவட்டத்தில் அமைந்துள்ளது. மாண்டவி நகரம் மாவட்டத் தலைமையிடமான புஜ் நகரத்தின் தெற்கில் 56 கிமீ தொலைவிலும், அகமதாபாத் நகரத்திலிருந்து 446 கிமீ தொலைவிலும் அமைந்துள்ளது.

மாண்டவி கோட்டை கிபி 1549ல் கட்ச் இராச்சியத்தின் மன்னர் ராவ்சிறீ பார்மால்ஜியால் கட்டப்பட்டது. எட்டு கிலோ மீட்டர் நீளமும்; 2.7 மீட்டர் அகலமும் கொண்ட இக்கோட்டையில் ஐந்து கதவுகளும், மூன்று சன்னல்களும் கொண்டது.
2001ல் இக்கோட்டையின் இரண்டு நிலைகளும், நான்கு கதவுகள் தவிர பிற பகுதிகள் இடிக்கப்பட்டது. 

கட்ச் இராச்சியத்தின் மன்னர் முதலாம் கேங்கர்ஜி கிபி 1580ல் மாண்டவி நகரத்தை, ஆணி மாண்டவ்யர் எனும் முனிவரின் பெயரால் நிறுவினார். 
2011ம் ஆண்டின் மக்கள் தொகை கணக்கெடுப்பின் படி, மாண்டவி நகரத்தின் மொத்த மக்கள் தொகை 51,376 ஆகும். அதில் ஆண்கள் 26,075 ஆகவும்; பெண்கள் 25,301 ஆகவும் உள்ளனர். பாலின விகிதம் ஆயிரம் ஆண்களுக்கு 970 வீதம் உள்ளனர். ஆறு வயதிற்குட்பட்டவர்கள் 6181 ஆக உள்ளனர். எழுத்தறிவு 80.38% ஆக உள்ளது. மாண்டவி நகரத்தில் 10,346 வீடுகள் உள்ளது. 

மாண்டவி நகரத்தில் இந்துக்கள் 59.82%, இசுலாமியர்கள் 36.69%, சமணர்கள் 3.09%, மற்றவர்கள் 0.40% ஆக உள்ளனர். 

மீன் பிடித்தல், சிறு கப்பல்கள் கட்டுதல், பருத்தி பயிரிடுதல், உணவு எண்ணெய் உற்பத்தி போன்ற சிறு தொழில்கள் மாண்டவி நகரத்தின் முக்கியத் தொழில்களாகும்.



</doc>
<doc id="385731" url="https://ta.wikipedia.org/wiki?curid=385731" title="சுமங்கலி">
சுமங்கலி



</doc>
<doc id="385757" url="https://ta.wikipedia.org/wiki?curid=385757" title="ஜோர்ஹாட்">
ஜோர்ஹாட்

ஜோர்ஹாட் (Jorhat) (pron: ˈʤɔ:(r)ˌhɑ:t)இந்தியாவின் அசாம் மாநிலத்தின் பண்பாட்டுத் தலைமையிட என கருதப்படுகிறது. மேலும் ஜோர்ஹாட் மாவட்டத்தின் நிர்வாகத் தலைமையிட நகரம் ஆகும். 
ஜோர்ஹாட் நகரம் மேல் அசாம் பகுதியில் 116 மீட்டர் உயரத்தில் அமைந்துள்ளது. இம்மாவட்டத்தின் வடக்கில் பிரம்மபுத்திரா ஆறு பாய்கிறது. 

9 கிமீ பரப்பளவு கொண்ட ஜோர்ஹாட் நகராட்சி மன்றம் 31 உறுப்பினர்களைக் கொண்டது. > 

2011ம் ஆண்டின் மக்கள் தொகை கணக்கெடுப்பின் படி ஜோர்ஹாட் நகரத்தின் மொத்த மக்கள் தொகை 1,53,889 ஆகும். அதில் ஆண்கள் 79,574; பெண்கள் 74315 ஆக உள்ளனர். மக்கள் தொகையில் எழுத்தறிவு பெற்றவர்கள் 125,144 (89.42%) ஆக உள்ளனர். பாலினவிகிதம் ஆயிரம் ஆண்களுகு 934 வீதம் உள்ளனர்.

அசாமிய மொழியில் ஜோர்ஹாட் என்பதற்கு இரட்டை சந்தைகள் என்று பொருள். போக்தோய் ஆற்றின் இரு கரையிலும் இருந்த "மச்சார்ஹாட்" மற்றும் "சௌக்கிஹாட்" எனும் இரண்டு சந்தைகளால் இந்நகரத்திற்கு "ஜோர்ஹாட்" எனும் பெயராயிற்று. 
கிபி 18ம் நூற்றாண்டில் ஜோர்ஹாட் நகரம் அகோம் பேரரசின் இறுதித் தலைநகராக விளங்கியது.
1826ல் நடைபெற்ற முதல் முதல் ஆங்கிலேய - பர்மியப் போரில், பர்மாவை வீழ்த்திய பிரித்தானிய இந்தியாப் படைகள், ஜோர்ஹாட் நகரம் உள்ளிட்ட தற்கால அசாம், மணிப்பூர் மற்றும் அரக்கான் மலைகளைப் பகுதிகளை பிரித்தானிய இந்தியாவுடன் இணைத்துக் கொண்டது. 1885ல் ஜோர்ஹாட் நகரத்தில் குற்றகலப் பாதை அமைக்கப்பட்டு தொடருந்துகள் ஓடியது.

ஜோர்ஹாட் வானூர்தி நிலையம், ஜோர்ஹாட் நகரத்திலிருந்து 9 கிமீ தொலைவில் உள்ளது. இங்கிருந்து கொல்கத்தா மற்றும் குவகாத்தி, திஸ்பூர் ஆகிய நகரங்களுக்கு விமான சேவைகள் உள்ளது. 

ஜோர்ஹாட் தொடருந்து நிலையம் குவகாத்தி, திப்ருகார், திமாப்பூர், மரியானி நகரங்களை இருப்புப் பாதை மூலம் இணைக்கிறது. 



</doc>
<doc id="385761" url="https://ta.wikipedia.org/wiki?curid=385761" title="திகம்பர சமணக் கோயில்">
திகம்பர சமணக் கோயில்

திகம்பர சமணக் கோயில் (Shri Digambar Jain Lal Mandir) ( ), சமண சமயத்தின் 23வது தீர்த்தங்கரரான பார்சுவநாதருக்கு அர்பணிக்கப்பட்டது.
இந்தியாவின் தலைநகரமான பழைய தில்லியின் சாந்தினி சௌக் பகுதியில், செங்கோட்டைக்கு எதிரில் அமைந்துள்ளது.

இக்கோயில் பின்புறம் பறவைகளுக்கான மருத்துவ மனை செயல்படுகிறது. 

இக்கோயில் செந்நிற மணற்கல்லால் 1658ம் ஆண்டில் நிறுவப்பட்டது. 

முகாலயப் பேரரசர் சாசகான் ஆட்சியின் போது (1628–1658) செங்கோட்டை, சாந்தினி சௌக் பகுதிகளுடன் பழைய தில்லி நகரம் நிறுவப்பட்ட போது, சமண சமய வணிகர்களை அழைத்துதில்லி நகரப் பகுதிகளில் வணிகம் செய்ய கேட்டுக் கொண்டார். சமணர்கள் இப்பகுதியில் சிறு கோயில் கட்டி, பார்சுவநாருக்கு அர்ப்பணித்தனர்.
1800 - 1807ல் பிரித்தானிய இந்தியா அரசில் அதிகாரியாக இருந்த இராஜா ஹர்சுக் இராய் என்பவர், பழைய கோயிலை சீரமைத்து, கோபுரங்களுடன் புதிய கோயிலை நிறுவினார். 

இச்சமணர் கோயிலுக்கு அருகில் உள்ள கௌரி சங்கர் கோயிலை, மராத்தியப் பேரரசின் தில்லி ஆளுநராக இருந்த சிந்தியா குல அப்பா கங்காதரர் என்பவர் 1761ல் கட்டினார். 

மூலவர் பார்சுவநாதருடன் மகாவீரர், ரிசபநாதர் போன்ற தீர்த்தங்கரர்களின் சன்னதிகள் உள்ளது. இக்கோயிலின் பின்புறத்தில் பறவைகளுக்கான மருத்துவ மனை உள்ளது. 
இக்கோயில் வளாகத்தில் 1957ல் நிறுவப்பட்ட பறவைகள் மருத்துவ மனையில் ஆண்டிற்கு 15,000 பறவைகளுக்கு மருத்துவம் பார்க்கப்படுகிறது.




</doc>
<doc id="385779" url="https://ta.wikipedia.org/wiki?curid=385779" title="தடுப்பாட்ட வீரர் (காற்பந்துச் சங்கம்)">
தடுப்பாட்ட வீரர் (காற்பந்துச் சங்கம்)

காற்பந்துச் சங்கம் விளையாட்டின் விதிகளின் படி தடுப்பாட்ட வீரர் என்பவர் எதிரணியினரின் தாக்குதல் ஆட்டத்தை தடுத்து தங்களுது கோல் எல்லைக்குள் நுழையாதபடி பாதுகாப்பதே முக்கிய பணியாகும். தடுப்பாட்ட வீரர் பின்வரும் நான்கு நிலைகளில் விளையாடுவார்கள். மையக்கோட்டிற்குப் பின், மையபின்னுக்கும் அப்பாற் (லிபரோ), முழு-பின்புறம் மற்றும் இறக்கை-பின்புறம் ஆகிய நிலைகளாகும்.


</doc>
<doc id="385782" url="https://ta.wikipedia.org/wiki?curid=385782" title="பழைய தில்லி">
பழைய தில்லி

பழைய தில்லி (Old Delhi), இந்தியாவின் தில்லி மாநிலத்தின் 11 மாவட்டங்களில் ஒன்றான மத்திய தில்லி மாவட்டத்தில் உள்ளது. தற்போதைய பழைய தில்லி நகரத்தை நிறுவியவர் முகலாயப் பேரரசர் ஷாஜகான் ஆவார். அவரது ஆட்சிக் காலத்தில் இந்நகரம் ஷாஜகானாபாத் என அழைக்கப்பட்டது. பழைய தில்லியை மதில் சுவர்களால் சூழப்பட்ட நகரம் என்று அடைமொழியுடன் அழைப்பர். 

பழைய தில்லி நகரம் செங்கோட்டை, ஜும்மா மசூதி, திகம்பர சமணக் கோயில், சாந்தினி சவுக், குரு தேக் பகதூர் குருத்துவாரா, தோட்டங்கள், நினைவுக் கட்டிடங்கள் போன்ற வரலாற்று புகழ் பெற்ற கட்டிடங்களைக் கொண்டது. 

குரு நாட்டை, பங்காளிகளான பாண்டவர்களுக்கும், கௌரவர்களுக்கும் பிரித்து வழங்கிய போது, பாண்டவர்களுக்கு குரு நாட்டின் மேற்கு பகுதிகளான, தற்கால பழைய தில்லி உள்ளிட்ட காடு, மேடான பகுதியான காண்டவப்பிரஸ்தம் கிடைத்தது. 

கிருட்டிணன் உதவியுடன் அருச்சுனன் அப்பகுதியில் இருந்த காண்டவ வனத்தை அழித்த போது, அசுர குல கட்டிடக் கலைஞர் மயன், காண்டவ வனத்தில், இந்திரனின் தேவலோகத்திற்கு ஒப்பான மாட மாளிகைகளுடன் கூடிய அழகிய நகரத்தை நிறுவிக் கொடுத்தார். எனவே பாண்டவர்கள் காண்டவப்பிரஸ்தப் பகுதியை இந்திரப்பிரஸ்தம் எனும் பெயரிட்டனர்.

பழைய தில்லி நகரம், முகலாயப் பேரரசர் ஷாஜகான் 1639ல் நிறுவியதால், ஷாஜகானாபாத் என அழைக்கப்பட்டது.1857ல் பழைய தில்லி, முகலாயப் பேரரசின் இறுதி காலமாக அமைந்தது. பழைய தில்லியில் முடிவுற்றது. 1857 சிப்பாய்க் கிளர்ச்சிக்குப் பின்னர் பிரித்தானிய இந்தியாவின் தலைநகரம் கொல்கத்தாவிலிருந்து பழைய தில்லிக்கு மாற்றப்பட்டது. 

மம்லுக் வம்சம் (1206-90), கில்சி வம்சம் (1290-1320), துக்ளக் வம்சம் (1320-1413), சையிது வம்சம் (1414-51), லோடி வம்சம் (1451-1526), சூர் வம்சம்( 1540–1556) போன்ற தில்லி சுல்தான்கள், 1206 முதல் 1556 முடிய பழைய தில்லியை தலைநகரமாகக் கொண்டு ஆண்டனர். 

முகலாயப் பேரரசரகள், பழைய தில்லியை கைவிட்டு, ஆக்ரா கோட்டையை தலைநகராகக் கொண்டனர். இருப்பினும் முகலாயப் பேரரசர் ஷாஜகான் , 1639ல் பழைய தில்லிப் பகுதியில் செங்கோட்டை, ஜும்மா மசூதி, சாந்தினி சவுக் மற்றும் தோட்டங்களை நிறுவியதால், அந்நகரை 1648ம் ஆண்டு முதல் ஷாஜகானாபாத் என அழைக்கப்பட்டது. 

முகலாயப் பேரரசின் 12 மாகாணங்களில் ஒன்றாக தில்லி விளங்கியது. இதன் எல்லைகளாக அவத், அஜ்மீர், முல்தான் மற்றும் லாகூர் மாகாணங்கள் விளங்கியது. தாரியா கஞ்ச் பகுதி முகலாயர்களின் ஒரு படைவீடாக விளங்கியது. 
பழைய தில்லியின் முதல் மொத்த வணிகச் சந்தை 1840ல் சவுரி பஜார் பகுதியில் துவக்கப்பட்டது. உலர் பழங்களின் வணிகச் சந்தை 1850ல் கரி போலி பகுதியில் துவக்கப்பட்டது.1869ல் மொத்த மலர் வணிகச் சந்தை தாரியா கஞ்ச் பகுதியில் துவக்கப்பட்டது.

தில்லியை மையமாகக் கொண்டு துவங்கிய 1857 சிப்பாய்க் கிளர்ச்சி தோல்வி அடைந்தது. பழைய தில்லியின் செங்கோட்டையை பிரித்தானிய இந்தியாவின் படைகள் கைப்பற்றியது. இறுதி முகலாயப் பேரரசர் பகதூர் ஷாவை பர்மாவிற்கு பிரித்தானிய இந்தியாவின் ஆட்சியாளர்கள் நாடு கடத்தினர். இராணுவ முக்கியத்துவம் கருதி பிரித்தானியர்கள், பழைய தில்லியின் தென்மேற்கு பகுதியில் புதிய கட்டிடங்களை எழுப்பினர். 1911ல் பிரித்தானிய இந்தியாவின் ஆட்சியினரது தலைமையிடம், கொல்கத்தாவிலிருந்து, புது தில்லிக்கு மாற்றப்பட்டது. 

ஒரு வட்டத்தின் கால் பகுதி கொண்ட வடிவத்துடன் கூடியது பழைய தில்லி. 1500 ஏக்கர் நிலப்பரப்பு கொண்ட பழைய தில்லி நகரத்தின் நடுவில் செங்கோட்டை மற்றும் ஜும்மா மசூதி கொண்டது. பழைய தில்லி நகரத்தைச் சுற்றிலும் மதில் சுவர்கள் எழுப்பட்டு, 14 நுழைவாயில்கள் அமைக்கப்பட்டது:

பழைய தில்லியின் மிதில் சுவர்கள் 12 அடி அகலமும், 26 அடி உயரமும் கொண்ட மண்னால் ஆன மதிற்சுவராகும். பின்பு 1657ல் செம்மணற்கல்லால் புதுப்பித்துக் கட்டப்பட்டது.
தற்போது தில்லியின் மதில் சுவர்கள் பெருமளவில் சிதைக்கப்பட்டு காணாமல் போய்விட்டது.





</doc>
<doc id="385823" url="https://ta.wikipedia.org/wiki?curid=385823" title="ஜான் ஸ்டைத் பெம்பர்டென்">
ஜான் ஸ்டைத் பெம்பர்டென்

ஜான் ஸ்டைத் பெம்பர்டென் (சூலை 8, 1831 - ஆக்சுடு 1888) என்பவர் அமெரிக்க மருந்தியலாளர் ஆவார். கொக்கக் கோலா என்னும் குளிர் பானத்தை முதன் முதலாகச் செய்தவர் ஆவார். பெம்பர்டென் இறப்பதற்கு முன் கொக்கக் கோலா தயாரிக்கும் உரிமையை விற்றுவிட்டார்.

சியார்சியாவில் பிறந்த பெம்பர்டென் ரோமிலும் சியார்சியாவிலும் வளர்ந்தார். சியார்சியாவில் உள்ள ரீபாம் மருத்துவக் கல்லூரியில் சேர்ந்து படித்தார். வேதியலை அவர் விரும்பியிருந்தாலும் மருந்தியலைப் படித்துப் பட்டம் பெற்றார். மருந்துகள் தயாரிக்கும் உரிமத்தைப் பெற்றார்.
அமெரிக்காவில் சிவில் போர் நடந்தபோது அமெரிக்கப் படையில் சேர்ந்தார். மார்பில் அடிபட்டுக் காயமுற்றார். வலியைப் பொறுத்துக் கொள்ள முடியாமல் வலி போக்கும் மருந்துகளைச் சாப்பிடத் தொடங்கி, அதற்கு அடிமை ஆனார்.


</doc>
<doc id="385841" url="https://ta.wikipedia.org/wiki?curid=385841" title="மருதி">
மருதி



</doc>
<doc id="385846" url="https://ta.wikipedia.org/wiki?curid=385846" title="மருதி (பார்ப்பினி)">
மருதி (பார்ப்பினி)

மருதி என்பவளைப் பற்றிய நிகழ்வு மணிமேகலை நூலில் குறிப்பிடப்பட்டுள்ளது. மருதி என்னும் பார்ப்பினி தனியே நீராடுகையில் பார்த்த ககந்தன் மகன் அவளை யாருமில்லாவள் என்று எண்ணி அவளைத் தன்னுடன் இருக்கும்படி அழைத்தான். கற்புடைய மருதி கலங்கிச் சதுக்கப் பூதம் தெய்வத்திடம் முறையிட்டாள். கணவனை மட்டும் தெய்வம் என்று தொழுபவளே திருக்குறள் கூறுவது பொல மழை பொழியச் செய்யும் கற்புடையவள். மருதி பிற தெய்வங்களையும் வணங்குபவள் ஆதலால் அவள் கோரிக்கையை ஏற்றுக் குற்றவாளியைத் தண்டிக்க முடியாது என்று கூறிவிட்டது. எனினும் மருதி கற்புடையவள் ஆதலால் குற்றவாளி தண்டிக்கப்படுவான் என்று மருதிக்கு ஆறுதல் கூறியது. அந்தத் தெய்வம் கூறியபடி அந்த நிகழ்விலிருந்து ஏழாம் நாள் அவனது தந்தையும், அப்போது சோழ நாட்டு ஆட்சிப் பொறுப்பினைக் காந்தன் என்னும் சோழ வேந்தனிடம் பெற்றிருந்தவனுமான ககந்தன் கை வாளால் வெட்டிக் கொல்லப்பட்டான். 


</doc>
<doc id="385848" url="https://ta.wikipedia.org/wiki?curid=385848" title="சாந்தினி சவுக்">
சாந்தினி சவுக்

சாந்தினி சவுக் (நிலவு ஒளி சதுக்கம்) (The Chandni Chowk) (Moonlight Square), இந்தியாவின் தலைநகரமான் தில்லிப் பெருநகரத்தின் பழைய தில்லியில் செங்கோட்டைக்கு எதிரே அமைந்த பெரிய வணிக மையமாகும். 

 

முகலாயப் பேரரசர் ஷாஜகான், யமுனை ஆற்றின் கரையில் பழைய தில்லியில் பேரரசின் தலைநகரை நிறுவ செங்கோட்டை மற்றும் ஜும்மா பள்ளிவாசலைக் கட்டினார். புதிய நகரத்திற்கு ஷாஜகானாபாத் எனப் பெயரிட்டார். 

ஷாஜகான் தனது மகள் இளவரசி ஜெகன்னரா பேகத்தின் திட்டப்படி, செங்கோட்டை எதிரே உள்ள பகுதியில் "நிலவு ஒளி சதுக்கம்" எனப் பொருள் படி, சாந்தினி சவுக் எனும் பெரிய வணிக வளாகத்தை கிபி 1650ல் நிறுவினார். சாந்தினி சவுக் வணிக வளாகம் 1520 கெஜம் நீளம், 40 கெஜம் அகலத்துடன் 1,560 கடைகளுடன் அமைக்கப்பட்டது.

இந்திய வணிக மையங்களில் சாந்தினி சவுக் வணிக வளாகம் பழமையானதும், புகழ் பெற்றதாகும். முகலாய மன்னர்கள் சாந்தினி சவுக் வழியாக நகர் ஊர்வலம் செல்வது வழக்கமானதாகும். பிரித்தானிய இந்தியாவின் ஆட்சியாளர்கள், சாந்தினி சவுக் போன்று, தில்லி நகரச் சதுக்கம் பகுதியை 1863ல் நிறுவினர். 

சாந்தினி சவுக் பகுதி, மதில் சுவர்களால் சூழப்பட்ட பழைய தில்லியின் நடுவில், செங்கோட்டையின் "லாகூரி கேட்" பகுதியிலிருந்து துவங்கி, "பதேபுரி மசூதி" வரை நீள்கிறது.






</doc>
<doc id="385852" url="https://ta.wikipedia.org/wiki?curid=385852" title="காந்தன்">
காந்தன்

காந்தன் புகார் நகரத்தில் இருந்துகொண்டு சோழநாட்டை ஆண்ட சோழப் பெருவேந்தன். பரசுராமன் மன்னர் என்று யார் இருந்தாலும் அவர்களைக் கொன்று குவித்துக்கொண்டிருந்தான். அவனுக்குப் பயந்து காந்தன் மாறுவேடத்தில் இருந்தான். அந்தக் காலத்தில் சோழநாட்டை ஆளும் உரிமையை ககந்தனிடம் ஒப்படைத்திருந்தான். இந்தக் ககந்தன் என்பவன் காந்தனுக்கும் கணிகை ஒருத்திக்கும் பிறந்த மகன். அரசாளும் உரிமை இல்லாதவன். அதனால் இவனைப் பரசுராமன் கொல்லமாட்டான். 

இந்தக் ககந்தனின் மகன் மருதி (பார்ப்பினி) என்பவளைத் தன் ஆசைக்கு இணங்கும்படி அழைத்தான். மருதி கற்புடையவள். இதனை அறிந்த ககந்தன் தன் மகனை வேட்டி வீழ்த்தினான் என்று மணிமேகலை காப்பியம் குறிப்பிடுகிறது. 


</doc>
<doc id="385856" url="https://ta.wikipedia.org/wiki?curid=385856" title="நாமமலை ஸ்ரீனிவாச பெருமாள் திருக்கோயில், சேலம்">
நாமமலை ஸ்ரீனிவாச பெருமாள் திருக்கோயில், சேலம்

அருள்மிகுஸ்ரீனிவாச பெருமாள் திருக்கோயில் சேலம் மாவட்டம் நாமமலை என்ற குன்றின் மேல் அமைந்துள்ளது.



</doc>
<doc id="385859" url="https://ta.wikipedia.org/wiki?curid=385859" title="ககந்தன்">
ககந்தன்

ககந்தன் என்பவன் சோழப் பெருவேந்தன் காந்தனுக்கும் அவன் உடல் உறவு கொண்டிருந்த கணிகை ஒருத்திக்கும் பிறந்த மகன். காந்தன் பரசுராமனுக்குப் பயந்து சோழநாட்டை ஆளும் பொறுப்பினை இந்தக் ககந்தனிடம் ஒப்படைத்திருந்தான். இந்தக் கந்கதனின் மகன் மருதி (பார்ப்பினி) என்னும் கற்புடைய பெண்ணை காவிரியில் தனிமையில் நீராடியபோது யாரும் இல்லாதவள் என்று எண்ணித் தன்னோடு உறவாட அழைத்தான். ஏழு நாளுக்குப் பின்னர் இதனை அறிந்த ககந்தன் தன் மகன் காமுகனை வாளால் வெட்டிக் கொன்றான். அத்துடன் விசாகை என்பவளிடம் தகாத முறையில் நடந்துகொண்ட தன் மூத்த மகனையும் வெட்டிக் கொன்றான். 


</doc>
<doc id="385863" url="https://ta.wikipedia.org/wiki?curid=385863" title="அயோத்தி மாநகராட்சி">
அயோத்தி மாநகராட்சி

அயோத்தி மாநகராட்சி (Ayodhya Municipal Corporation), இந்தியாவின் உத்தரப் பிரதேச மாநிலத்தின் 16 மாநகராட்சிகளில் ஒன்றாகும். இம்மாநகராட்சி பைசாபாத் மாவட்டத்தில் உள்ள அயோத்தியை தலைமையிடமாகக் கொண்டு, மே, 2017ம் ஆண்டில் புதிதாக நிறுவப்பட்டதாகும். 

அயோத்தி நகராட்சி மற்றும் பைசாபாத் நகராட்சிகளை இணைத்து, அயோத்தி மாநகராட்சி, மே 2017 அன்று உத்தரப் பிரதேச அரசு நிறுவியது. 2011-ஆம் ஆண்டு மக்கட்தொகை கணக்கெடுப்பின் படி, 2,21,118 மக்கள்தொகை கொண்ட அயோத்தி மாநகராட்சி, 60 மாநகராட்சி மாமன்ற உறுப்பினர்களைக் கொண்டது.

மேலும் மதுரா-பிருந்தாவனம் மாநகராட்சியும் புதிதாக நிறுவப்பட்டுள்ளது. இப்புதிய இரண்டு மாநகராட்சிகளுடன், உத்தரப் பிரதேசம் 16 மாநகராட்சிகளைக் கொண்டுள்ளது. 
உத்தரப் பிரதேச உள்ளாட்சி அமைப்புகளுக்கு 2017, நவம்பர் மாதத்தில், 22, 26 மற்றும் 29 நாட்களில் தேர்தல் நடைபெறவுள்ளது. அவ்வமயம் மே, 2017ல் புதிதாக நிறுவப்பட்ட அயோத்தி மாநகராட்சி மற்றும் மதுரா-பிருந்தாவனம் மாநகராட்சிகள், முதல் முறையாக தனது மேயர் மற்றும் மாமன்ற உறுப்பினர்களைத் தேர்ந்தெடுக்க உள்ளது. 

அயோத்தி மாநகராட்சி மேயராக பாரதிய ஜனதா கட்சியின் மேயர் வேட்பாளர் ரிஷிகேஷ் உபாத்தியா வெற்றி பெற்றார். 




</doc>
<doc id="385876" url="https://ta.wikipedia.org/wiki?curid=385876" title="விசாகை">
விசாகை

விசாகை என்பவள் மணிமேகலை நூலின் வரலாற்றுப் போக்கில் கூறப்படும் கிளைக்கதை ஒன்றில் வரும் பெண். மணிமேகலை காயசண்டிகை உருவில் இருந்தபோது அவளை அடைய நள்ளிரவில் உலக அறவி மன்றத்தில் இருந்த சம்பாபதி கோயிலுக்கு வந்த உதயகுமரனைக் காஞ்சனன் என்னும் விஞ்சையன் தன் காதலி காயசண்டிகையை அடைய வருகிறான், என்று எண்ணி வாளால் வெட்டிக் கொன்றான். 

இந்தச் செய்தியை நாடாளும் சோழ மன்னனுக்குப் பக்குவமாகத் தெரிவிக்கும் புத்த முனிவர்கள் விசாகை வரலாற்றைக் கூறுகின்றனர். 

தருமதத்தன் என்பனின் மாமன் மகள் விசாகை. இவள் சிறந்த அழகி. ஊர்மக்கள் இருவரையும் கள்ளக்காதல் உறவு கொண்டிருப்பதாக இணைத்துப் பேசினர். இதனை இருவரின் பெற்றோரும் விரும்பவில்லை. இதனால் மனம் நொந்த விசாகை புகார் நகரத் தெய்வம் கந்திற்பாவையிடம் முறையிட்டாள். அந்தத் தெய்வம் விசாகை கற்புடையவள் என்று கூறியது. 
அப்போதும் அவளது பெற்றோர் ஏற்கவில்லை. எனவே விசாகை இந்தப் பிறவியில் திருமணம் செய்துகொள்ளமாட்டேன் என்றும், அடுத்த பிறவியில் அவனை மணந்துகொள்வேன் என்றும் சூள் உரைத்துவிட்டுக் கன்னிமாடத்தில் வாழ்ந்துவந்தாள். 

தருமதத்தனும் இவ்வாறே சொல்லிவிட்டுப் புகார் நகரத்தை விட்டு மதுரைக்குப் போய்விட்டான். மதுரையில் பெரும்பொருள் ஈட்டி வாழ்ந்த அவன் தன் 64 ஆம் அகவையில் புகார் திரும்பினான். 

விசாகை தருமதத்தனை கண்டான். வாழ்நாளில் முதன்முதலாகப் பார்த்துக்கொள்ளும் இருவரும் அவர்ளின் முதுமை தோற்றம் பற்றி அளவளாவிக்கொண்டனர். பின்னர் இருவரும் இணைந்து தருமதத்தனின் செல்வத்தைக் கொண்டு அறம் செய்தனர். 

இவ்வாறு வாழ்ந்துவரும் நாளில் ஒருநாள் விசாகை கடைத்தெருவில் தனியே சென்றுகொண்டிருந்தாள். அப்போது நாட்டை ஆண்ட ககந்தனின் மூத்த மகன் திருமணம் ஆகாத விசாகைக்கு இதுதான் திருமண மாலை என்று சொல்லிக்கொண்டு தன் காம வெறியில் அவளுக்கு மாலை சூட்ட மாலையுடன் கையை உயர்த்தினான். உயர்த்திய அவன் கைகள் உயர்த்திய நிலையிலேயே நின்றுவிட்டது. 

மகனின் காமுகச் செயலை அறிந்த ககந்தன் அவனை வாளால் வெட்டிக் கொன்றான். 


</doc>
<doc id="385879" url="https://ta.wikipedia.org/wiki?curid=385879" title="டிக்போய்">
டிக்போய்

டிக்போய் என்பது அஸ்ஸாம் மாநிலத்தில் வடகிழக்கு பகுதியில் உள்ள ஒரு நகரமாகும். இங்குதான் ஆசியாவின் முதல் எண்ணெய் கிணறு தோண்டப்பட்டது. 1901 ஆம் ஆண்டு முதல் எண்ணெய் சுத்திகரிப்பு நிலையம் இங்குதான் நிறுவப்பட்டது.

</doc>
<doc id="385889" url="https://ta.wikipedia.org/wiki?curid=385889" title="ஐ ஆர் - 64 (நெல்)">
ஐ ஆர் - 64 (நெல்)

ஐ ஆர் - 64 ("IR 64") எனப்படும் இந்த நெல் வகை, ஐ ஆர் 5657 - 33 - 2 - 1, மற்றும் ஐ ஆர் 2061 - 465 - 1 - 5 - 3 ("IR 5657-33-2-1 / IR 2061-465-1-5-3") போன்ற நெல் இரகங்களை இணைத்து உருவாக்கப்பட்ட புதிய நெல் இரகமாகும். தமிழ்நாட்டில் பெரும்பான்மையாக பயிரிடப்படும் இந்நெல் வகை, ஒரு எக்டேருக்கு சுமார் 6146 கிலோ தானியமணிகள் தரக்கூடியது.

ஐ ஆர் - 64 எனப்படும் இந்த நெல் வர்க்கத்தை, 1991 ஆம் ஆண்டு, ஆகத்து 16 இல் இந்திய வேளாண்த் துறையால் அறிவிக்கப்பட்டது.



</doc>
<doc id="385892" url="https://ta.wikipedia.org/wiki?curid=385892" title="நடுக்கள வீரர் (காற்பந்துச் சங்கம்)">
நடுக்கள வீரர் (காற்பந்துச் சங்கம்)

நடுக்கள வீரர் என்பவர் காற்பந்துச் சங்கம் விளையாட்டில் ஒரு நிலையாகும். பொதுவான பெயர் காரணம், இந்த நிலையில் இருந்து விளையாடும் வீரர் தடுப்பாட்ட வீரருக்கும் முன்கள வீரருக்கும் நடுவில் நின்று களத்தில் விளையாடுவதால் நடுக்கள வீரர் என்ற பெயர் கிடைத்தது. எத்தனை நடுக்கள வீரர்கள் ஒரு அணியில் வேண்டும் என்பதை அந்த அணியை உருவாக்கும் போது முடிவுசெய்யப்படும். அதுமட்டும்மில்லாமல் நடுக்கள வீரர் களத்தில் எந்த நிலையில் இருந்து விளையாடுவது என்பதையும் தீர்மானிப்பர். நடுக்கள வீரர் பின்வரும் நிலைகளில் ஏதாவது ஒரு நிலையில் நின்று விளையாடுவார். மைய நடுக்கள வீரர், அகல நடுக்கள வீரர், தடுப்பாட்ட நடுக்கள வீரர், தாக்கும் நடுக்கள வீரர் ஆகிய நான்கு நிலைகள் உள்ளது.


</doc>
<doc id="385893" url="https://ta.wikipedia.org/wiki?curid=385893" title="முன்கள வீரர் (காற்பந்துச் சங்கம்)">
முன்கள வீரர் (காற்பந்துச் சங்கம்)

முன்கள வீரர் என்பவர் காற்பந்துச் சங்கத்தின் ஒரு விளையாடும் நிலை. இவர்கள் எதிரணியில் கோல் எல்லைக்கு அருகில் நின்று விளையாடுவதால் இந்தப் பெயர் காரணமாக அமைந்தது. இந்த நிலையில் விளையாடும் வீரர்களுக்குத் தான் தனது அணிக்கு கோல் அடிப்பதற்கான பொறுப்பும் மற்றும் வாய்ப்பும் அதிகளவில் உள்ளது. முன்கள வீரர்களுக்கு தாக்குதல் ஆட்டம் மட்டுமே தலையாய கடமையாக உள்ளது. இவர்களால் தடுப்பாட்டம் ஆட இயலாது. 


</doc>
<doc id="385896" url="https://ta.wikipedia.org/wiki?curid=385896" title="1982 பொதுநலவாய விளையாட்டுக்கள்">
1982 பொதுநலவாய விளையாட்டுக்கள்

ஆஸ்திரேலியாவின், குயின்ஸ்லாந்து மாகாணத்தின், பிரிஸ்பேன் நகரில் செப்டம்பர் 30 தொடக்கம் அக்டோபர் 9 வரை இரண்டாம்  குயின் எலிசபத் அரங்கத்தில் பிரம்மாண்டமாக நடைபெற்றது. 
தொடக்க விழா எடின்பர்க் நகர பிரபு தொடங்கிவைக்கப்பட்டு இங்கிலாந்து ராணியின் முன்னிலையில் நிறைவு விழா நடந்தது.

காமன்வெல்த் அமைப்பின் 46 உறுப்பு நாடுகளும் அதன் ஆட்சி பகுதியில் இருந்தும் சுமார் 1582 தடகள வீரர்கள் பங்கேற்றனர் . 

தடகளம், வில்வித்தை, இறகுப்பந்து, குத்துச்சண்டை, மிதிவண்டி, துப்பாக்கி சுடுதல், நீச்சல், பளு தூக்குதல் மற்றும் மல்யுத்தம் போன்ற பிரிவுகளின் கீழ் போட்டிகள் நடைபெற்றன.


</doc>
<doc id="385900" url="https://ta.wikipedia.org/wiki?curid=385900" title="தருமதத்தன்">
தருமதத்தன்

தருமதத்தன் புகார் நகரத்தில் வாழ்ந்த வணிகன் ஒருவனின் மகன். இவனது மாமன் மகள் விசாகை. விசாகையின் கற்பினையும், இந்தக் கற்பரசியைக் கெடுக்க முயன்ற மகன் கையை நாடாளும் தந்தை வெட்டி வீழ்த்தி அறநெறி காத்தது பற்றியும் மணிமேகலை நூல் குறிப்பிடுகிறது.

தருமதத்ததன் தன் மாமன் மகள் விசாகையுடன் தகாத உறவு கொண்டிருந்ததாக ஊர்மக்கள் தவறாறாகப் பேசிக்கொண்டனர். தருமதத்தனின் பெற்றோரும் அவ்வாறே எண்ணி மகனைக் கண்டித்தனர். அதனால் மனம் உடைந்த தருமதத்தன், விசாகையை மனமாற விரும்பினாலும், புகார் நகரத்தையே விட்டுவிட்டு மதுரைக்குப் போய்விட்டான். தருமதத்தன் மதுரையில் பெரும்பொருள் ஈட்டினான். வணிகருள் சிறந்தவருக்கு வழங்கப்படும் எட்டி என்னும் விருதினையும் பெற்றான். தன் 64 ஆம் அகவையில் தன் சொந்த ஊர் புகார் திரும்பிய அவன் தன் மாமன் மகள் மூப்பினைக் கண்டு பேசுகிறான். பின்னர் தானும் தன் மாமன் மகள் விசாகையும் சேர்ந்து தான் ஈட்டிக் கொண்டுவந்த பொருளைக் கொண்டு அறம் செய்கிறான்.


</doc>
<doc id="385909" url="https://ta.wikipedia.org/wiki?curid=385909" title="கீஸ்டோன் (கட்டடக்கலை)">
கீஸ்டோன் (கட்டடக்கலை)

கீஸ்டோன் அல்லது வளைவு முட்டுக்கல் (ஆங்கிலத்தில் keystone (இதை கேப்ஸ்டோன் capstone என்றும் அழைக்கப்படுவதுண்டு) என்பது கட்டிடங்களில் உள்ள வளைவுகளின் உச்சியில் உள்ள ஆப்பு வடிவ கல் ஆகும். இந்த முட்டுக்கல்தான் அந்த வளைவின் அழுத்தத்தையும், அதற்கு மேல் உள்ள கட்டிடத்தின் எடையையும் தாங்குகிறது. இந்தக் கல்லை அழகாகத் தோற்றமளிப்பதற்காக பெரிய அளவில் வடிவமைத்தனர். அவற்றில் சிறு சிற்ப வேலைகளைச் செய்வதும் வழக்கமாக இருந்தது. அந்த வளைவின் அழகே இதை மையப்படுத்தித்தான் இருக்கும். இந்த முட்டுக்கல்லானது பெரும்பாலும் கதவுகள், சாளரங்கள் அமைந்துள்ள பகுதியின் உள்ள வளைவின் மையத்தில் அலங்கார வேலைப்பாடுகளுடன் வைக்கப்பட்டிருக்கும். 

வளைவுகளுக்கு கீஸ்டோன் மிக அவசியம். எனினும் அந்த வளைவுகளிலேயே அதுதான் அதிக அழுத்தத்தைத் தாங்குகிறது என்பதில்லை, ஏனென்றால் அதுதானே அந்த வளைவின் உச்சத்தில் இருக்கிறது. பழைய முட்டுக்கற்கள் சில சமயம் உதிர்வதுண்டு இக்கல் உதிர்ந்தால் சீட்டுக்கட்டு மாளிகைபோல வளைவின் பிற கற்களும் அதிர்வினால் விழுந்துவிடும். இதை முட்டாள் வளைவு என அழைப்பர்.

அழகியலுக்கான ஒரு முதன்மைக் கருவியாக இக்கல்லை வளைவில் உள்ள மற்ற ஆப்புவடிவ கற்களைவிட பிரம்மாண்டமாக அமைப்பர். இக்கல்லில் சிற்ப உருவங்களுட அலங்கரிக்கப்பட்டுகிறது.
கிரேக்கக் கட்டிடங்களில் சில வளைவுகளை வடிவமைத்ததுள்ளனர் என்றாலும், பண்டைய உரோமானியர்களே கீஸ்டோன்களை வளைவுகளில் முதலில் பொருத்தத் தொடங்கினார்கள். 

கட்டிடங்களுக்கு மட்டுமல்ல பாலங்களிலும் உறுதியாக இருப்பதற்காக வளைவான வடிவத்தில் எழுப்பப்பட்டன. தங்களால் வடிவமைக்கப்பட்ட பாலங்களில் ரோமானியர்கள் கீஸ்டோன்களைப் பொருத்தினர். இரண்டாயிரம் வருடங்களுக்கு முன்பாக எழுப்பப்பட்ட இதுபோன்ற பாலங்களை இன்றளவும் காணக்கிடைக்கின்றன.

இந்தியக் கட்டிடக்கலையில் சற்று தாமதமாக இதுபோன்ற வளைவான கட்டுமானங்கள் அறிமுகமாயின. பதினெட்டாம் நூற்றாண்டில் ராஜபுதன அரசர்களும், மராத்திய மன்னர்களும் இவற்றை அழகுபடுத்தினர். முதலில் கோட்டைக் கதவுகள் மற்றும் சாளரங்களுக்குதான் அவற்றைப் பயன்படுத்தினர். பின்னர் கோயில்கள் போன்ற பிரம்மாண்டமான கட்டிடங்களுக்கும் இது அறிமுகப்படுத்தப்பட்டது.


</doc>
<doc id="385913" url="https://ta.wikipedia.org/wiki?curid=385913" title="தசரத மௌரியர்">
தசரத மௌரியர்

தசரத மௌரியர் (Dasharatha), (ஆட்சிக் காலம்:கிமு 232–224) அசோகருக்குப் பின் வந்த மௌரியப் பேரரசின் நான்காவது பேரரசர் ஆவார். இவரது ஆட்சிக் காலம் கிமு 232 முதல் 224 முடியவாகும். இவர் அசோகரின் பேரன் ஆவார். கிமு 224ல் மறைந்த தசரதனுக்குப் பின்னர் அவரது பங்காளி சம்பிரதி பட்டத்திற்கு வந்தார்.

அசோகரின் மறைவிற்குப் பின்னர் மௌரியப் பேரரசை, தசரதன் மற்றும் குணாளன் பிரித்துக் கொண்டனர்.வேறு வரலாற்று குறிப்புகள் தசரதனும் சம்பிரதியும் மௌரியப் பேரரசை பிரித்துக் கொண்டனர் எனக் கூறுகிறது. பேரரசர் தசரதன், பாடலிபுத்திரத்தை தலைநகராகக் கொண்டு வடக்கு மற்றும் கிழக்கு மௌரியப் பேரரசையும், சம்பிரதி உஜ்ஜைன் நகரத்தை தலைமையிடமாகக் கொண்டு மேற்கு மற்றும் தெற்கு மௌரியப் பேரரசை ஆண்டனர். 
வாயு புராணம் மற்றும் பிரம்மாண்ட புராணங்களில் "பந்துபாலிதா", "இந்திரபாலிதா" மற்றும் "தசோனா" போன்ற மௌரியப் பேரரசர்களின் பெயர்களைக் குறிப்பிடுகிறது. புராணங்களில் கூறப்படுபவர்கள், தசரத மௌரியன் ஆண்ட மௌரியப் பேரரசின் மாகாணங்களின் ஆளுநர்களாக இருக்கலாம் எனக் கருதுகிறார்கள்.

அசோகரின் மறைவிற்குப் பின்பு நீண்டகாலமாக மௌரியப் பேரரசில் அரசியல் நிலைத்தன்மை இல்லாது போயிற்று.தசரத மௌரியரின் சித்தாப்பாக்களில் ஒருவரான "ஜலௌகா" என்பவர், வடமேற்கு மௌரியப் பேரரசின் காஷ்மீர நாட்டை தன்னாட்சியுடன் ஆண்டார்.

மௌரியப் பேரரசின் தென் பகுதிகளை, சாதவாகனர்கள் கைப்பற்றினர். கிழக்குப் பகுதிகளை, கலிங்கத்தின் மகாமேகவாகன் வம்சத்தினர் கைப்பற்றி ஆண்டனர்.

மகதப் பேரரசின் தலைநகரப் பகுதிகளைத் தவிர, பேரரசின் தொலைதூரங்களில் உள்ள மௌரியப் பகுதிகளை தசரத மௌரியனால் தக்க வைத்துக் கொள்ள முடியவில்லை. 

பௌத்த சமயத்தை பின்பற்றிய தசரத மௌரியர், தற்கால பிகார் மாநிலத்தின் ஜகானாபாத் மாவட்டத்தில், "முக்தம்பூர்" மலைப்பகுதியில் அமைந்துள்ள பராபர் குகைகளை ஆசிவக முனிவர்களுக்காக அர்பணித்தார்.

இந்து புராணங்களின் படி, தசரதனுக்குப் பின்னர் சம்பிரதி என்பவரும், பௌத்தம் மற்றும் சமண சாத்திரங்களின் படி, குணாளன் என்பவரும் மௌரியப் பேரரசராக பட்டத்திற்கு வந்தனர் எனக் கூறுகிறது. 


 


</doc>
<doc id="385918" url="https://ta.wikipedia.org/wiki?curid=385918" title="சத்தியசீலன் (திரைப்படம்)">
சத்தியசீலன் (திரைப்படம்)

சத்தியசீலன் (அல்லது தந்தை சொல் மறவாத் தனயன்) 1936 ஆம் ஆண்டு வெளிவந்த தமிழ்த் திரைப்படமாகும். இத்திரைப்படத்தில் எம். கே. தியாகராஜ பாகவதர் கதைத்தலைவராகவும் தேவசேனா கதைத்தலைவியாகவும் நடித்துள்ளனர். இந்தப்படம் எதிர்பார்த்த வெற்றியடையவில்லை. 



</doc>
<doc id="385920" url="https://ta.wikipedia.org/wiki?curid=385920" title="உதயணன், மகத நாடு">
உதயணன், மகத நாடு

உதயணன் (King Udayin) பரத கண்டத்தின் மகத நாட்டை ஆண்ட ஹரியங்கா வம்சத்தின் மூன்றாவது பேரரசர் ஆவார். இவர் மகத நாட்டை கிமு 460 முதல் கிமு 440 வரை ஆண்டார். உதயணன், அஜாதசத்ருவின் மகனும், பிம்பிசாரனின் பேரனும் ஆவார். 

உதயணன் சோன் ஆறு மற்றும் கங்கை ஆறு கூடுமிடத்தில் பாடலிபுத்திரம் எனும் புதிய நகரத்தை நிறுவி, தனது தலைநகரத்தை ராஜகிரகத்திலிருந்து பாடலிபுத்திரத்திற்கு மாற்றினார்.
உதயணனுக்குப் பின் அவரது மகன் அனுருத்தன் மகத நாட்டை ஆண்டார்.


</doc>
<doc id="385935" url="https://ta.wikipedia.org/wiki?curid=385935" title="சுவிக்கர் வினைப்பொருள்">
சுவிக்கர் வினைப்பொருள்

சுவிக்கர் வினைப்பொருள் ("Zwikker reagent") எளிய உடனடி சோதனையில் பார்பிட்யுரேட்டுகளை ஊகித்து அடையாளம் காண்பதற்குப் பயன்படுத்தப்படுகிறது. இரண்டு கரைசல்களைக் கலந்து இவ்வினைப்பொருள் தயாரிக்கப்படுகிறது. முதல் வகை கரைசல் 100 மி.லி. வாலை வடிநீரில் 0.5 கிராம் தாமிர சல்பேட்டை கரைத்துத் தயாரிக்கப்படுகிறது. இரண்டாம் வகை கரைசல் 5% பிரிடீனில் (கன அளவு/கன அளவு) குளோரோஃபார்ம் கரைத்துத் தயாரிக்கப்படுகிறது . சோதனையிடப்பட வேண்டிய பொருள் மாதிரியுடன் இவ்விருவகை கரைசல்களின் ஒவ்வொரு துளியை சேர்க்கவேண்டும். பொருளின் வண்ணத்தில் ஏற்படும் மாற்றத்தை கவனமாக உற்று நோக்க வேண்டும். 

பீனோபார்பிட்டால், பெண்டோபார்பிட்டால், செக்கோபார்பிட்டால் ஆகியன மாதிரிப் பொருளில் இருந்தால் அது இளம் ஊதா நிறத்திற்கு மாறும்.
தேநீர் மற்றும் புகையிலையை இவ்வினைப்பொருள் பசுமை கலந்த மஞ்சள் நிறத்திற்கு மாற்றிவிடும் 
கலவைகளைப் பிரிக்கப் பயன்படுத்தப்படும் மெல்லடுக்கு வண்ணப்படிவுப் பிரிகை கறையாக சுவிக்கர் வினைப்பொருள் பயன்படுத்தப்படுகிறது. இருப்பினும், தனித்துவமான குறிப்பிடத்தகமை இல்லாமையாலும், தவறான நேர்மறை முடிவுகளைக் கொடுப்பதற்கு வாய்ப்பிருப்பதாலும் இச்சோதனை முறை மருந்துகளை ஊகித்து சோதிக்கப் பரவலாகப் பயன்படுத்தப்படுவதில்லை . 

டச்சு நாட்டைச் சேர்ந்த கார்னெலிசு சுவிக்கர் இச்சோதனையைக் கண்டறிந்த காரணத்தால் இவ்வினைப்பொருள் சுவிக்கர் வினைப்பொருள் என்ற பெயரைப் பெற்றது .


</doc>
<doc id="385942" url="https://ta.wikipedia.org/wiki?curid=385942" title="நிறைவுறா ஒருமம்">
நிறைவுறா ஒருமம்

நிறைவுறா ஒருமங்கள் "(Unsaturated monomers)" என்பவை கார்பன்-கார்பன் இரட்டைப் பிணைப்பைக் கொண்டுள்ள கரிம வேதியியல் சேர்மங்களைக் குறிக்கும். பொதுவாக ஒரு வேதிச் சேர்ம வகையுடன் நிறைவுறா என்ற சொல் பயன்படுத்தப்பட்டாலே அச்சேர்மத்தில் ஒன்று அல்லது அதற்கு மேற்பட்ட இரட்டை அல்லது முப்பிணைப்புகள் இருக்கும் என்பது அறியக்கூடிய ஓர் உண்மையாகும். இந்நிறைவுறா சேர்மத்துடன் கூடுதலாக ஐதரசன் மூலக்கூறைச் சேர்த்தால் அச்சேர்மம் நிறைவுற்ற சேர்மமாகிவிடும்.
அக்ரைலிக் அமிலம், அக்ரைலோலைல் குளோரைடு, மெத்தில் மெத்தக்ரைலேட்டு உள்ளிட்ட சேர்மங்கள் நிறைவுறா ஒருமங்களுக்கு எடுத்துக் காட்டுகளாகும். நிறைவுறா ஒருமங்கள் இன ஒற்றுமையுடன் ஒன்றாக ஒருங்கிணைவதால் உருவாகும் சேர்மங்கள், செயற்கை இழைகளின் எதிர்வுருவமை வளையபுரோப்பேனாக்கல் செயல்முறையில் முக்கியப்பங்கு வகிக்கின்றன என்று ஆய்வுகள் பரிந்துரைக்கின்றன 


</doc>
<doc id="385966" url="https://ta.wikipedia.org/wiki?curid=385966" title="கௌந்தேயன்">
கௌந்தேயன்

கௌந்தேயன் அல்லது அஜாத கௌந்தேயன் (Kauṇḍinya Ājñātakauṇḍinya), கௌதம புத்தரின் முதல் நான்கு ஐந்து சீடர்களில் ஒருவர். பௌத்த சமயத்தில் அருக நிலையை அடைந்தவர்களில் முதலாமவர். இவர் இந்தியாவின் தற்கால உத்தரப் பிரதேசம் மற்றும் பிகார் பகுதிகளில் கிமு 6ம் நூற்றாண்டில் வாழ்ந்தவர். 

இளமையில் வேதங்களை கற்ற அந்தணரான கௌந்தேய ரிஷி , கபிலவஸ்துவின் சாக்கியகுல மன்னர் சுத்தோதனர் அரசவையில் பணியாற்றியவர். கௌதம புத்தர் பிறந்தவுடன், சோதிட சாத்திர நூல்களை ஆய்ந்து, புத்தர் எதிர்காலத்தில் மிகப்பெரிய துறவியாக மக்கள் மத்தியில் விளங்குவார் எனக் கணித்து கூறியவர். 

கௌதம புத்தர் தமது 29வது அகவையில் இல்லறத்தைத் துறந்து துறவு மேற்கொண்டு ஞானத்தைத் தேடி ஆறு ஆண்டுகள் தவம் மேற்கொண்ட போது, கௌதமருடன் தங்கியிருந்த நால்வரில் கௌந்தேயனும் ஒருவர்.
ஒரு கால கட்டத்தில் புத்தரின் தவத்தில் ஐயம் கொண்ட நால்வர், அவரிடமிருந்து விலகி வாராணசிக்கு சென்றனர். புத்தர் கயாவில் ஞானம் அடைந்தவுடன், தன்னுடன் முன்னர் தங்கியிருந்த நால்வரை வாராணாசியில் கண்டு, தான் ஞானம் அடைந்ததை உபதேசித்தார். 

புத்தரின் தத்துவங்களை ஏற்ற முதல் சீடரான கௌந்தேயன், தனது உறவினர் புன்னாவுடன் சேர்ந்து புத்த தருமத்தை வட இந்தியா முழுவதும் பரப்பினார்.

பெரும் முனிவர்களான ஆலார காலமர் மற்றும் உத்தாலக ராமபத்திரர் ஆகியோர்களின் உபதேசதத்தின்படி, சித்தாத்தர் தன்னுடன் வந்த கௌந்தேயன் உள்ளிட்ட நால்வருடன் உருவேலா எனுமிடத்தில் உணவும், நீருமின்றி ஆறு ஆண்டுகள் மெய்வருத்தத் தவமிருந்தனர். 
மெய் வருத்த தவம் இயற்றுவதால் ஞானம் கிடைக்காது என அறிந்த சித்தாத்தர், தவ வாழ்வை துறந்து, நீர் அருந்தி, உணவு உண்டார். சித்தாத்தரின் செயலைக் கண்ட கௌந்தேயன் உள்ளிட்ட நால்வர், சித்தாத்தரிடமிருந்து விலகி, வாரணாசி அருகே உள்ள சாரநாத் சென்று அங்கே கடும் தவம் மேற்கொண்டனர். 

சித்தாத்தர் கயையில் ஞானம் பெற்றவுடன், தான் பெற்ற பெரும் அறிவை, முன்னர் தன்னருகில் இருந்து தவம் நோற்ற கௌந்தேயன் உள்ளிட்ட ஐவருக்கு சாரநாத்தில் நான்கு பெரும் உண்மைகளை உபதேசித்தார். கௌந்தேயன் இந்த பெரும் உண்மைகளின் படி நடந்து அருகதர் நிலைக்கு உயர்ந்தார். 


</doc>
<doc id="385968" url="https://ta.wikipedia.org/wiki?curid=385968" title="அலிபாபா">
அலிபாபா

அலிபாபா : அரேபிய நாட்டுப்புற கதைகளில் ஒன்றான 'அலிபாபாவும் 40 திருடர்களும்' வரும், ஒரு கதாபாத்திரம் ஆவார். இந்த கதை ஆயிரத்தொரு இரவுகள் என்னும் பதிப்புகளில் மிக பிரபலமான ஒன்றாகும். இந்த கதை பல முறை பல ஊடகங்கள் மூலமாக, குறிப்பாக குழந்தைகள் கதையாக சொல்லப்பட்டு வந்தது. திறந்திடு சீசே என்னும் பிரபலமான் தொடர், இந்த கதையில் வரும் திருடர்களின் குகையை திறக்கும் ரகசிய குகையாகும்.

ஆண்டனி காலண்ட் என்பவர், 'அலிபாபா மற்றும் 40 திருடர்கள்' என்னும் கதையை, ஆயிரத்தொரு இரவுகள் என்னும் பதிப்பில், 18ம் நூற்றாண்டில் இணைத்தார். பிரஞ்சு நாட்டை சேர்ந்த இவர், மத்திய கிழக்கு நாடுகளிலுள்ள கலைகளில் தேர்ச்சிப் பெற்றவர். அங்கு செவிவழி கதை சொல்பவரான அலெப்போவிடம் கேட்டறிந்ததாக கூறப்படுகிறது.

அலிபாபா ஒரு ஏழை விறகுவெட்டி. அவனுக்கு ஒரு அண்ணன் இருந்தான், பெயர் காஸிம். ஓரு நாள், அலிபாபா விறகுகளை வெட்டியப்பின் வீடு திரும்பும் போது, 40 கொள்ளையர்களின் ரகசிய குகை தெரிய வந்தது. அந்த குகையை திறக்கும் ரகசிய தொடரையும் அறிந்துக் கொண்டான். யாருமில்லாத தருணத்தில், அந்த குகைக்குள் சென்று, கொள்ளையடித்து பதுக்கப்பட்ட பொற்காசுகள் மற்றும் பொருள்களை எடுத்து தன் கழுதையில் கட்டிக்கொண்டு வீடு திரும்பினான்.

இந்த விஷயம் அவன் அண்ணன், காஸிமுக்கு தெரிய வந்தது. அவன் பேராசைக்காரன். தம்பியிடம் அந்த குகையிருக்கும் இடத்தையும், அந்த ரகசிய தொடரையும் பெற்றுக்கொண்டு குகைக்குள் இருக்கும் பொருட்களை எடுக்கச் சென்ற போது, திருடர்களிடம் மாட்டிக்கொண்டான். உயிரும் மாண்டான். வீடு திரும்பாத அண்ணனைத் தேடி, அலிபாபா அந்த குகைக்கு சென்று, உயிர் மாண்ட தன் அண்ணனின் உடலை எடுத்துக் கொண்டு வீடு திரும்பினான்.

இதை அறிந்த கொள்ளையரகளின் தலைவன், அலிபாபவை கொன்றுவிட முற்பட்டான். தன் வேலைக்காரி, மார்கியானாவின் உதவியால் அந்த கொள்ளையர்களின் சதியை முறியடித்தான். பின்னர், தன் மகனை மார்கியானாவுக்கு திருமணமும் செய்து வைத்தான்.



</doc>
<doc id="385971" url="https://ta.wikipedia.org/wiki?curid=385971" title="அசாஜி">
அசாஜி

அசாஜி அல்லது அஸ்வஜித் (Assaji), கயையில் கௌதம புத்தருடன் தவமிருந்த ஐந்து முனிவர்களில் ஒருவர். கௌந்தேயன் போன்று இவரும் பின்னாட்களில் புத்தரின் சீடராகி அருகத நிலைக்கு உயர்ந்தவர். 

புத்தரின் முதன்மைச் சீடர்களாக விளங்கிய சாரிபுத்திரர் மற்றும் மௌத்கல்யாயனர் ஆகியவர்களை, புத்தரின் சீடர்களாக மாற்றியதில் அசாஜிக்கு பெரும் பங்கு உண்டு. கிமு 6ம் நூற்றாண்டில் தற்கால இந்தியாவின் உத்தரப் பிரதேசம் மற்றும் பிகார் மாநிலங்களில் வாழ்ந்த பௌத்த பிக்கு ஆவ

கபிலவஸ்துவில் அந்தணர் குலத்தில் பிறந்த அசாஜியின் தந்தை, கபிலவஸ்துவின் சாக்கிய குல மன்னர் சுத்தோதனரின் அரண்மனையில் பணியாற்றியவர். புத்தரின் பிறந்தவுடன், அவரது வருங்காலத்தை கணித்த எட்டு அறிஞர்களில் கௌந்தேயன் மற்றும் அசாஜியின் தந்தையும் ஒருவராவர்.
கௌதம புத்தர் அரண்மனையை விட்டு, துறவறம் மேற்கொண்டு கயையில் கடும் தவம் நோற்ற போது, புத்தருடன் தவத்தில் இருந்த நால்வரில் அசாஜி, பாட்டியா, மகாநாமா மற்றும் கௌந்தேயனும் அடங்குவர். 

ஒரு முறை புத்தர் உடலை வருத்தி நீர் அருந்தாமல், உண்ணாநோன்பிருந்து கடும் தவம் நோற்பதை விட்டு விட்டு, நீர் குடித்து, உணவு உண்ணத் தொடாங்கினார். கடும் தவத்தை கைவிட்டு, சித்தாத்தரின் இந்த நடத்தையைக் கண்ட அசாஜி மற்றும் கௌந்தேயன் உள்ளிட்ட நான்கு அந்தண ரிஷிகள், அவரை அவமதித்தி, அவரை விட்டு அகன்று சாரநாத்திற்குச் சென்று கடும் தவத்தை தொடங்கினர்.

பின்பு புத்தர் ஞானம் அடைந்தவுடன், வீடு பேறு அடைவதற்கு கடும் தவ, விரதங்களை கடைப்பிடிப்பதை விட எளிய வழியை கண்டறிந்தார். அதுவே நடு வழி ஆகும். நடு வழி நெறி மூலம் அனைவரிடத்தில் அன்பு, கருணை செலுத்துவதன் மூலம் கருமத் தளைகளிலிருந்து விடுதலை பெறலாம் உபதேசித்தார். 

கயையில் ஞானம் அடைந்த புத்தர், தமது நடு வழி மார்க்கம் குறித்து, தம்முடன் கயையில் தவமியற்றிய நான்கு முனிவர்களுக்கு முதலில் உபதேசிக்க நினைத்தார். எனவே சாரநாத்தில் தங்கி தவமிருக்கும் அசாஜி, கௌந்தேயன் உள்ளிட்ட ஐவரையும் கண்டு, தனது நடு வழி தத்துவங்களை போதித்தார். பின்னர் அசாஜி அருகத நிலை அடைந்தார்.


</doc>
<doc id="385972" url="https://ta.wikipedia.org/wiki?curid=385972" title="அலிபாபா (பக்கவழி நெறிப்படுத்துதல்)">
அலிபாபா (பக்கவழி நெறிப்படுத்துதல்)




</doc>
<doc id="385976" url="https://ta.wikipedia.org/wiki?curid=385976" title="ஆலார காலமர்">
ஆலார காலமர்

ஆலார காலமர் (Alara Kalama) (IAST "Ārāḷa Kālāma") சாங்கியம் மற்றும் யோகா பயின்ற அந்தணத் துறவி ஆவார். இவர் யோகா மற்றும் சாங்கியத் தத்துவங்களில் பெரும் புலமை படைத்தவர். பாலி மொழி பௌத்த சாத்திரங்களின் படி, ஆலார காலமர், கௌதம புத்தரின் முதல் குருவாகக் கருதப்படுகிறார்.

சித்தாத்தர் துறவறம் பூண்ட பின் முதலில் வைசாலி நகரத்திற்குச் சென்று, ஆலார காலமரை தமது முதல் குருவாக ஏற்று யோகா மற்றும் சாங்கியத் தத்துவங்களைப் பயின்றார். 
பின்னர் உத்தக ராமபுத்திரர் எனும் குருவிடம் சென்று அட்டாங்க யோகம் பயின்றார்.


</doc>
<doc id="385979" url="https://ta.wikipedia.org/wiki?curid=385979" title="கௌதம புத்தரின் குடும்பம்">
கௌதம புத்தரின் குடும்பம்

கௌதம புத்தரின் குடும்பம், கௌதம புத்தர் சாக்கிய குலத்தில், கபிலவஸ்துவின் மன்னர் சுத்தோதனர் - மாயா தேவிக்கும், கிமு 563ல் மே மாத பௌர்ணமி வைசாகத்தில்
லும்பினி நகரத்தின் பூங்காவில் பிறந்தார். கௌதம புத்தரின் இயற்பெயர் சித்தார்த்தர் ஆகும். 
புத்தர் பிறந்த ஏழு நாட்களில் அவரது தாயார் மறைந்த பிறகு, தாயின் சகோதரியான மகாபிரஜாபதி கௌதமி, புத்தரை வளர்த்தார்.

சித்தார்த்தர் யசோதரையை மணந்து ராகுலன் என்ற மகனை பெற்றெடுத்தார். புத்தரின் சிற்றன்னையான மகாபிரஜாபதி கௌதமியின் மகன் நந்தன், மகள் நந்தா ஆவார். மற்ற பிற நெருங்கிய உறவினர்கள் ஆனந்தர், தேவதத்தன் ஆவார்.

கௌதம புத்தர் ஞானம் அடைந்த பின்னர், புத்தரின் மனைவி யசோதரை, மகன் ராகுலன், சித்தி மகாபிரஜாபதி கௌதமி, மற்றும் நெருங்கிய உறவினர்களில் ஆனந்தர், நந்தன், மற்றும் தேவதத்தன் ஆகியோர் புத்தரின் முதன்மைச் சீடர்களாக விளங்கினர். 

மகாபிரஜாபதி கௌதமி, பிக்குணிகளின் தலைமை ஆசிரியராக செயல்பட்டார். பிக்குகளுக்கு ஆனந்தர் போன்றோர் வழிகாட்டிகளாக செயல்பட்டனர்.


</doc>
<doc id="386004" url="https://ta.wikipedia.org/wiki?curid=386004" title="புத்தரின் சீடர்கள்">
புத்தரின் சீடர்கள்

புத்தரின் நேரடிச் சீடர்களாக அவருடன் தவம் இயற்றியவர்களும், புத்தரின் குடும்ப உறுப்பினர்களும், மற்றவர்களும் அடங்குவர். நேரடிச் சீடர்களில் பிக்குகள் மற்றும் பிக்குணிகளும் அடங்குவர்.




</doc>
<doc id="386025" url="https://ta.wikipedia.org/wiki?curid=386025" title="புத்தர் தங்கியிருந்த இடங்கள்">
புத்தர் தங்கியிருந்த இடங்கள்

கௌதம புத்தர் பிறந்த, வளர்ந்த, ஞானம் அடையத் தவமிருந்த, அடைந்த ஞானத்தை பிக்குகள், பிக்குணிகள் மற்றும் பொது மக்களிடம் உபதேசம் செய்த இடங்கள், இறுதியில் பரிநிர்வாணம் அடைந்த இடங்களின் பட்டியல்: 





</doc>
<doc id="386032" url="https://ta.wikipedia.org/wiki?curid=386032" title="உத்தக ராமபுத்திரர்">
உத்தக ராமபுத்திரர்

உத்தக ராமபுத்திரர் (Uddaka Rāmaputta) கௌதம புத்தருக்கு யோகா மற்றும் தியானம் ஆகியவற்றை கற்றுத் தந்த ஆசிரியராக கருதப்படுகிறார்.சித்தார்த்தர் முதலில் யோகக் கலையை ஆலார காலமிரிடம் பயின்றார். பின்னர் 
அட்டாங்க யோகம் எனும் உயர்நிலை தியானம் மற்றும் யோகக் கலையை உத்தக ராமகுப்தரிடம் பயின்றார். 


</doc>
<doc id="386040" url="https://ta.wikipedia.org/wiki?curid=386040" title="பவா நகரம்">
பவா நகரம்

பவா நகரம் (Pava), தற்போது பசில்நகர் (Fazilnagar), கௌதம புத்தர் காலத்திய பண்டைய இந்திய நகரம் ஆகும். மல்லர்களின் தலைநகராக பவா நகரம் இருந்தது. பவா நகரம், இந்தியாவின் உத்தரப் பிரதேச மாநிலத்தின், குசிநகருக்கு கிழக்கே 15 கிமீ தொலைவில் அமைந்துள்ளது.
கௌதம புத்தர் குசிநகரில் பரிநிர்வாணம் அடைவதற்கு முன்னர் பவா நகரத்தின் சுந்தன் எனும் கொல்லன், கௌதம் புத்தருக்கு உணவு வழங்கினார். பின்னர் பவா நகரிலிருந்து புறப்பட்ட புத்தர் வழியில் "கககுந்தா" ஆற்றைக் கடந்து, குசிநகர் அடைந்தார்.
பின்னர் குசிநகரை அடைந்த புத்தர் வயிற்றுப் போக்கால் அவதி பட்டார்.

சுந்தன் வழங்கிய உணவால் புத்தருக்கு வயிற்று நோய் ஏற்பட்டது எனக் கருதிய அவரது சீடர்கள் சுந்தன் மீது கடும் கோபம் கொண்டனர். இதனை அறிந்த புத்தர், சுந்தன் அளித்த இறுதி உணவாலேயே தான் மகாபரிநிர்வாணம் அடையப் போகவதாக கூறி, தனக்கு இறுதி உணவு வழங்கிய சுந்தனுக்கு தனது சார்பாக நன்றி கூறி, சுந்தனை சமாதானப்படுத்துமாறு ஆனந்தரை அழைத்து கூறினார்.

பரிநிர்வாணம் அடைந்த புத்தரின் உடலை எரித்த சாம்பலின் ஒரு பகுதியைக் கேட்டுப் பெற்ற பவா நகரத்தின் மல்லர்கள், பவா நகரத்தில் புத்தரின் சாம்பல் மீது ஒரு தூபி எழுப்பினர். தற்போது இத்தூபியை இந்தியத் தொல்லியல் ஆய்வகம் பராமரிக்கிறது.


பவா நகரத்தின் தற்போது பசில்நகர் என்று பெயர் மாற்றம் செய்யப்பட்டுள்ளது. இந்நகரம் கல்வி, மருத்துவம் மற்றும் வேலை வாய்ப்பு மையமாக விளங்குகிறது. maps.google


</doc>
<doc id="386045" url="https://ta.wikipedia.org/wiki?curid=386045" title="வித்யா பிள்ளை">
வித்யா பிள்ளை

வித்யா பிள்ளை (பிறப்பு 26 நவம்பர் 1978) என்பவர் ஓர் இந்திய தொழில்முறை மேடை கோற்பந்தாட்ட வீரர் ஆவார். சென்னையில் வளர்ந்து திருமணத்திற்கு பின் கர்நாடக மாநிலம் பெங்களூருவிற்கு இடம்பெயர்ந்தார். விளையாட்டில் சிறந்து விளங்கியமைக்காக கர்நாடகா அரசின் விருதினை பெற்றுள்ளார். சர்வதேச அளவில் பதக்கங்களை பெற்றுள்ள இவர் 2013ம் ஆண்டின் உலக ஸ்னூக்கர் சாம்பியன்ஷிப் போட்டியில் தங்கம் வென்றார். உலக பெண்கள் ஸ்னூக்கர் சாம்பியன்ஷிப் இற்திபோட்டியில் பங்கேற்ற முதல் இந்தியர் என்ற பெருமையை 2016ம் ஆண்டில் பெற்றார். 2017ல் அப்போட்டியில் வெள்ளிப்பதக்கம் வென்றார் 

சென்னையில் மூன்று பள்ளிகளில் கல்வி பயின்ற இவர் தனது கல்லூரி படிப்பை லயோலா கல்லூரியில் நிறைவு செய்தார். பின்னொரு நாளில் தன்னை இந்திய கிரிக்கட் அணி முன்னாள் வீரர் ஹேமங் பதானி அறிமுகம் செய்ததாக தெரிவித்திருக்கிறார்.


</doc>
<doc id="386053" url="https://ta.wikipedia.org/wiki?curid=386053" title="தோக்தமிசு">
தோக்தமிசு

தோக்தமிசு (இறப்பு 1406) என்பவர் நீல ஹோர்டேயின் ஒரு முக்கியமான கான் ஆவார். இவர் கோல்டன் ஹோர்டேயின் வெள்ளை ஹோர்டே மற்றும் நீல ஹோர்டே பிரிவுகளை சிறிது காலத்திற்கு ஒருங்கிணைத்தார். இவர் செங்கிஸ் கானின் பேரன் துகா-திமுரின் வழித்தோன்றல் ஆவார். 
1376ம் ஆண்டில் தோக்தமிசு முதன் முதலில் வரலாற்றுப் பதிவுகளில் தோன்றுகிறார். இவர் தன் தந்தையின் சகோதரரான உருஸ் கானை பதவியில் இருந்து வெளியேற்ற முயற்சித்தார். பின்னர் பெரிய தைமூரிடம் ஓடினார். இவர் உருஸ் மற்றும் அவரது இரு மகன்களையும் விட அதிக காலம் உயிர்வாழ்ந்தார். இவர் 1378ம் ஆண்டில் தைமூரின் ஆதரவுடன் வெள்ளை ஹோர்டேயின் கான் ஆக்கப்பட்டார்.

தோக்தமிசு தனது மூதாதையர்களின் அரசைப் போன்றதொன்றை நிறுவ விரும்பினார். கோல்டன் ஹோர்டேயை ஒன்றாக இணைக்க விரும்பினார். இவர் 1380ம் ஆண்டில், வோல்கா ஆற்றைக் கடந்து நீல ஹோர்டேயைத் தாக்கினார். இரண்டாம் கல்கா ஆற்று யுத்தத்தில் மமையைத் தோற்கடித்தார். நீல ஹோர்டேயின் ஆட்சியாளரான மமை குலிகோவா போருக்குப் பிறகு கொல்லப்பட்டார். இதன் பிறகு கோல்டன் ஹோர்டே மீண்டும் ஒருங்கிணைக்கப்பட்டது.

1382ல் நீல மற்றும் வெள்ளை ஹோர்டேகளை மீண்டும் கோல்டன் ஹோர்டேவாக இணைத்த பின், குலிகோவா யுத்தத் தோல்விக்குப் பழிவாங்குவதற்காக தோக்தமிசு உருசியாவிற்கு எதிராகப் படையெடுத்தார். இப்போரில் உருசியா தோற்றது. இதனால் உருசியர்களின் கனவான தாதர் ஆட்சியில் இருந்து விடுபட்டு சுயாட்சி ஏற்படுத்துதல் சிறிது காலம் தாமதப்படுத்தப்பட்டது. ஆறே ஆண்டுகளில், தோக்தமிசு கிரிமியாவிலிருந்து பால்கசு ஏரி வரை இருந்த கோல்டன் ஹோர்டேயின் பகுதிகளை மீண்டும் இணைத்தார் .

திமித்ரி தோன்சுகோய் என்பவர் குலிகோவா யுத்தத்தில் ஒரு பெரும் இராணுவத்துடன் மமை தலைமையிலான மங்கோலிய-தாதர் ஹோர்டேயைத் தோற்கடித்தார். இதன் பிறகு அவரால் தோக்தமிசுக்கு எதிராக மீண்டும் ஒரு படையைத் திரட்ட இயலவில்லை. திமித்ரி கட்டவிழ்த்து விட்ட பகைமையை உணர்ந்த தோக்தமிசு மாஸ்கோவிற்கு எதிராக இராணுவத்தை அணிவகுத்தார்.
மூன்று நாட்கள் முற்றுகைக்குப் பிறகு இரு தரப்பிற்கும் வெற்றி தோல்வியின்றி போர் நகர்ந்தது. தோன்சுகோயின் மைத்துனர்கள் ஒரு நாள் கோட்டைக் கதவுகளைத் திறந்துவிட்டனர். நகர மக்கள் படுகொலை செய்யப்பட்டனர். மாஸ்கோவின் அழிவு திமித்ரியை தோக்தமிசிடம் 1382ல் சரணடைய வழிவகுத்தது. தோன்சுகோயின் மகனைப் பணையக்கைதியாக தோக்தமிசு பிடித்தார்.

தோக்தமிசு இல்கானேட்டின் கோபனிடுகளை வெல்ல முடியும் என்று நம்பினார். காக்கேசியாவின் சர்ச்சைக்குரிய பகுதிகளைக் கைப்பற்ற முடியும் என்று நம்பினார். இவை பெர்கே கான் காலத்திலிருந்தே பிரச்சினைக்குரிய பகுதிகளாக இருந்தன. 1385ல் தோக்தமிசு 50,000 (5 தியுமன்) இராணுவ வீரர்களுடன் பாரசீகத்தின் மீது படையெடுத்தார். தப்ரீசு நகரைக் கைப்பற்றினார். வடக்கு நோக்கித் திரும்பும்போது 2,00,000 அடிமைகளைப் பிடித்துக் கொண்டுவந்தார். இவர்களில் பல்லாயிரக்கணக்கான ஆர்மீனியர்களும் அடங்குவர். இவர்கள் பர்ச்கஹயக், சையுனிக் மற்றும் அர்த்சக் மாவட்டங்களில் இருந்து பிடிக்கப்பட்டனர். ஆனால் இது தோக்தமிசு செய்த பெரும் தவறாகும். ஏனெனில் இல்கானேட்டைச் சேர்ந்தவர்கள் தைமூரின் பக்கம் இணைந்தனர். தைமூர் பாரசீகத்தைத் தனது பேரரசுடன் இணைத்துக் கொண்டார். ஆத்திரமடைந்த தோக்தமிசு மீண்டும் திரும்பி தனது முன்னாள் கூட்டாளி மீது போர் தொடுத்தார்.

இறுதியில், தோக்தமிசு தோல்வியுற்றார். தனது புல்வெளிப் பகுதிக்குத் திரும்பினார். எனினும், 1387ம் ஆண்டில் இவர் திடீரென்று திரான்சோக்சியானா மீது படையெடுத்தார். இது தைமூரின் பேரரசின் மையப்பகுதியாகும். துரதிர்ஷ்டவசமாக கடுமையான பனிப்பொழிவு தோக்தமிசை புல்வெளிக்கு மீண்டும் திரும்ப வேண்டிய கட்டாயத்திற்குத் தள்ளியது.

1395ல் பிரச்சினை இறுதிக்கட்டத்தை எட்டியது. தைமூர் கோல்டன் ஹோர்டேயைத் தாக்கினார். தரக் ஆற்றினருகே நடந்த போரில் தோக்தமிசைத் தோற்கடித்தார். தைமூர் கோல்டன் ஹோர்டேயின் முக்கிய நகரங்களான அசோவ் (தனா), அசத்ரகான் மற்றும் தோக்தமிசின் தலைநகரான சராய் பெர்கே ஆகியவற்றைச் சூறையாடினார். தைமூர் கோல்டன் ஹோர்டேயின் கலைஞர்களையும் கைவினைஞர்களையும் பிடித்தார். வெள்ளை ஹோர்டேயின் கைப்பாவை அரசராக கொயிரிசக்கை நியமித்தார். தெமுர் குத்லுக்கை ஹோர்டேயின் கானாக நியமித்தார்.

தோக்தமிசு உக்ரைனியப் புல்வெளிகளுக்குத் தப்பினார். லித்துவேனியாவின் பெரிய சீமான் வைதவுதசின் உதவியைக் கேட்டார். 1399ல் ஒர்சக்லா நதியினருகே நடந்த பெரிய போரில் தோக்தமிசு மற்றும் வைதவுதசு ஆகியோரின் கூட்டுப்படைகள் தைமூரின் தளபதிகளான கான் தெமுர் குத்லுக் மற்றும் எதிகு ஆகியோரால் தோற்கடிக்கப்பட்டன. 1406ல் தோக்தமிசு எதிகுவின் வீரர்களால் தியுமன் எனுமிடத்தில் கொல்லப்பட்டார்.

இவரே மங்கோலிய எழுத்துக்கள் பொறிக்கப்பட்ட நாணயங்களை தயாரித்த கடைசி கான் ஆவார்.

இவருக்கு 8 மகன்கள்;



</doc>
<doc id="386090" url="https://ta.wikipedia.org/wiki?curid=386090" title="நிலத்தடி நீர்மட்டம்">
நிலத்தடி நீர்மட்டம்

நிலத்தடி நீர்மட்டம் என்பது, நிலத்தின் கீழ் காணப்படும் நீர் நிரம்பல் வலயத்தின் மேற்பரப்பைக் குறிக்கும். நுண்துளைகளும், வெடிப்புக்களும் நீரால் நிரம்பியுள்ள நிலத்தின் பகுதியே நீர் நிரம்பல் வலயம் எனப்படுகிறது. 

நிலத்தடிநீர் மழையினாலோ, நிலத்தடி நீர்படுகையில் உள்ள நீரினாலோ உருவாகலாம். போதிய மழைவீழ்ச்சி உள்ள இடங்களில், மேற்பரப்பில் விழும் மழை நீர் நிலத்தில் உள்ள துளைகள் வழியே நிரம்பல் நிலையில் இல்லாத வலயத்தின் ஊடாகக் கீழ் நோக்கிச் செல்லும். இவ்வாறு செல்லும் நீர் கீழ்ப் பகுதிகளில் உள்ள துளைகளில் நிரம்புவதால் நீர் நிரம்பல் வலயம் உருவாகிறது. நிலத்தடி நீர்மட்டத்துக்குக் கீழே நிரம்பல் வலயத்தில் நீரை ஊடுசெல்ல விடக்கூடிய பாறைப் படலங்கள் இருக்கும். நிலத்தடி நீரை வழங்கும் இப்பாறைப் படலங்கள் நிலத்தடி நீர்ப்படுகைகள் எனப்படுகின்றன.

மழைவீழ்ச்சி, ஆவியாதல் போன்ற பருவகால மாற்றங்களைப் பொறுத்து நிலத்தடி நீர்மட்டம் மாறக்கூடும். போதிய மழைவீழ்ச்சியைப் பெறும், ஊடுபுகவிடும் மண்ணைக் கொண்ட, மேம்பாட்டுக்கு உட்படாத பகுதிகளில் நிலத்தடி நீர்மட்டம் ஆறுகளை நோக்கிச் சரிந்து காணப்படும். இந்த ஆறுகள், நிலத்தடி நீரை வடியச் செய்து நிலத்தடி நீர்ப் படுகைகளில் உருவாகும் அழுத்தத்தைக் குறைக்கின்றன.நிலத்தடி நீர்மட்டம் நில மேற்பரப்பை எட்டும்போது, ஊற்றுக்கள், ஆறுகள், ஏரிகள், பாலைவனச்சோலைகள் என்பன உருவாகின்றன. மலைப்பாங்கான பகுதிகளில் சரிவான நில மேற்பரப்பு நிலத்தடி நீர்மட்டத்தை வெட்டும் இடங்களில் ஊற்றுக்கள் உருவாகின்றன.


</doc>
<doc id="386094" url="https://ta.wikipedia.org/wiki?curid=386094" title="கோட்டான்">
கோட்டான்

கோட்டான் ("Whimbrel, Numenius phaeopus") 43 செ.மீ. - வெண்பட்டைக் கோடுகளைக் கொண்ட கரும் பழுப்புத் தலையும் மணல் பழுப்பு உடலும் கொண்ட இதனை நீண்டு கீழ்நோக்கி வளைந்துள்ள அலகுகொண்டு எளிதில் அடையாளம் காணலாம். கழுத்து, மார்பு, வயிறு ஆகியன வெண்மை வால் கரும் பழுப்பாகக் கருப்புப் பட்டைகள் கொண்டது.

குளிர்காலத்தில் வலசை வரும் இதனைக் கிழக்குக் கடற்கரை சார்ந்த பகுதிகளில் ஆங்காங்கே காணலாம்.கோடியக்கரையில் காணப்பட்ட குறிப்பு உள்ளது. கூட்டமாக அலைகளின் ஏற்ற இறக்கத்திற்கேற்ப மணல் படுக்கையில் திரியும். நீண்டு வறைந்த அலகினை நண்டு வளையினுள் செலுத்தி நண்டின் கையைப் பற்றி வெளியே இழுக்கும். நண்டின் கை முறிந்து விடும். கைமுறிந்த நண்டு கீழே விழுந்து ஓடப்பாக்கும் போது அலகில் இருக்கும் நண்டின் கையை கீழே போட்டு விட்டு ஓடும் நண்டினைப் துரத்திப் பிடித்துத் தின்னும். கடல் ஏற்றத்தின் போது கடற்கரையில் அமரர்ந்து கடல் இறக்கத்தை எதிர்பார்த்து காத்திருக்கும். நத்தைகளும் நண்டுகளுமே இதன் முக்கிய உணவு. ட்டீட்டீ, ட்டீட்டீ என ஏழெட்டு முறை தொடர்ந்து குரல் கொடுக்கும். இருளில் கூட இதன் இந்தக் குரலைக் கொண்டு தலைக்குமேல் பறந்து செல்வதைத் தெரிந்து கொள்ளலாம். 



</doc>
<doc id="386103" url="https://ta.wikipedia.org/wiki?curid=386103" title="ஊற்று">
ஊற்று

ஊற்று என்பது, நிலத்தடி நீர்ப்படுகையில் இருந்து புவி மேற்பரப்புக்கு நீர் வெளியேறும் இயற்கையான ஒரு நிலையைக் குறிக்கும். இது நீர்க்கோளத்தின் ஒரு கூறு ஆகும். 

ஊற்றுக்கள் கரைவுப் பாறை நில அமைப்பின் விளைவாக ஏற்படக்கூடும். இங்கே மழை நீர் புவி மேற்பரப்பினூடாகச் சென்று நிலத்தடி நீரின் பகுதியாகிறது. இந்நிலத்தடி நீர், மண் துணிக்கைகளுக்கு இடையிலுள்ள இடைவெளிகள் முதல், பெரிய குடைவுக் குகைகள் வரை அமையக்கூடிய வெடிப்புகள், பிளவுகள் என்பவற்றினூடாகப் பயணிக்கிறது. இது இறுதியாக ஊற்றுக்களாகப் புவி மேற்பரப்பினூடாக வெளியேறுகிறது. சுண்ணக்கல், தொலமைட் போன்ற நீரை ஊடுசெல்லவிடும் பாறைகளை நிலத்தடி நீர் கரைத்து, நிலத்தின் கீழ் பெரிய குகைத் தொகுதிகளை உருவாக்குகின்றன.

ஒரு குறித்த பகுதிக்குள் அடக்கப்பட்ட நிலக்கீழ் நீப்படுகையின் நீர் மட்டம் நீர் மேற்பரப்பினூடு வெளியேறக்கூடிய துளையை விட மேலே இருக்கும்போது நிலத்தடி நீர் புவி மேற்பரப்பை நோக்கித் தள்ளப்படலாம். இவ்வாறு தள்ளப்படுவதனாலேயே "ஆட்டீசியன்" கிணறுகள் உருவாகின்றன. "ஆட்டீசியன்" அல்லாத ஊற்றுக்கள் நிலத்தினூடாக வெறுமனே உயரத்தில் இருந்து கீழ் நோக்கி வந்து மேற்பரப்பினூடாக ஊற்று வடிவில் வெளியேறுகின்றன. இங்கே நிலம் ஒரு நீர் கடத்தும் குழாய் போலப் பயன்படுகிறது. எரிமலைச் செயற்பாடுகளைப்போல் நிலத்தின் கீழிருந்து அழுத்தத்தை உருவாக்கக்கூடிய மூலங்களாலும் ஊற்றுக்கள் உருவாகலாம். இவ்வாறான ஊற்றுக்கள் உயர்வான வெப்பநிலையுடன் கூடிய சுடுநீர் ஊற்றுக்களாகவும் உருவாகக்கூடும்.

ஊற்றின் நீர் வெளியேற்றம், மீளெழுச்சி என்பன ஊற்றின் மீளூட்ட வடிநிலத்தினால் தீர்மானிக்கப்படுகின்றது. நிலத்தடி நீரைப் பிடித்து வைத்திருக்கும் பகுதியின் அளவு, மழைவீழ்ச்சி அளவு, நீர் ஏந்தும் இடங்களின் அளவு, ஊற்று வெளியேறும் துளைகளின் அளவு என்பவை நீர் மீளூட்டத்தைப் பாதிக்கும் காரணிகள். நீரை ஊடுசெல்லவிடும் நிலம், சுண்ணக்கற்பாறைப் பள்ளங்கள், மறையும் ஓடைகள் போன்ற வழிகளில் நீர் நிலத்தடித் தொகுதிகளுக்குள் கசிந்துவிடலாம். மனித நடவடிக்கைகளும், ஊற்று வெளியேற்றும் நீரின் அளவைப் பாதிப்பது உண்டு. நிலத்தடி நீரை அளவுக்கு அதிகமாக வெளியேற்றுவது நிலத்தடி நீர்ப் படுகைகளில் அழுத்தத்தைக் குறைப்பதால் நீர் வெளியேறும் அளவு குறையும்.


</doc>
<doc id="386104" url="https://ta.wikipedia.org/wiki?curid=386104" title="சோசப்பு ஓசுமாண்டு பர்னார்ட்">
சோசப்பு ஓசுமாண்டு பர்னார்ட்

சோசப்பு ஓசுமாண்டு பர்னார்ட் (Joseph Osmond Barnard 10 ஆகசுடு 1816 - 30 மே 1865) என்பவர் இங்கிலாந்தைச் சேர்ந்த ஓவியர், கைக்கடிகாரம் செய்பவர் மற்றும் வரைவாளர் ஆவார். மொரீசியசு அஞ்சலக அஞ்சல் தலையை வடிவமைத்தார். 1838 இல் மொரீசியசுக்கு வந்து பல்வேறு வேலைகளைச் செய்து முன்னேறினார். மொரீசியசில் காலமானார்.


</doc>
<doc id="386111" url="https://ta.wikipedia.org/wiki?curid=386111" title="நேசரின் தோட்டம் ஏஜி - நாமகிரிப்பேட்டை">
நேசரின் தோட்டம் ஏஜி - நாமகிரிப்பேட்டை

"நேசரின் தோட்டம் அசெம்பிளி ஆஃப் காட் சபை" சபையின் சுருக்கமே நேசரின் தோட்டம் ஏஜி என்பது. நாமக்கல் மாவட்டம் இராசிபுரம் தாலூக்காவில் நாமகிரிப்பேட்டை அமைந்துள்ளது. 

தோற்றம்:

நேசரின் தோட்டம் ஏஜி சபையானது 1995 ஆம் ஆண்டு மார்ச் மாதம் 28 ந் தேதியன்று சங்கை.M.சார்லஸ் அவர்களால் தொடங்கப்பட்டது. அவரே அச்சபையின் போதகராகவும் பணியாற்றி வந்தார்.

முதலில் அரியாகவுண்டன்பட்டி சாலையில் ஆரம்பிக்கப்பட்டு, பின்பு 1995 செப்டம்பர் மாதத்தில் ஒடுவன்குறிச்சி சாலையில் இடம் மாற்றம் செய்யப்பட்டது. 1995 செப்டம்பர் முதல் 1998 மே மாதம் வரை அவ்விடத்திலேயே ஆராதனை நடந்து வந்தது. அதன் பின்பு, 1998 ஜுன் மாதத்தில் மீண்டும் சபையானது நாமகிரிப்பேட்டையில் பஜார் வீதி அதாவது கடைவீதிக்கு இடமாற்றம் செய்யப்பட்டது. 1998 முதல் 2009 ஆம் ஆண்டு வரை அங்கு செயல்பட்டு வந்த நிலையில், சொந்த இடம் இல்லாத நிலையே காணப்பட்டது. 2009 ஏப்ரல் மாதம் நேசரின் தோட்டம் ஏஜி சபைக்கு சொந்தமாக நிலம் வாங்கப்பட்டது. அதைத் தொடர்ந்து ஆலய கட்டிட வேலைகள் மற்றும் சபை போதகர் குடியிருப்புக்கான கட்டிட வேலைகளும் ஆரம்பிக்கப்பட்டு நடந்தது. 

2010 செப்டம்பர் மாதம் தென்னிந்திய ஏஜி சபைகளின் தலைவரும், தமிழ் பிரதேச ஏஜி சபைகளின் தலைவருமான சங்கை.P.S.இராஜமணி அவர்களால் நேசரின் தோட்டம் ஏஜி சபை பிரதிஷ்டை செய்யப்பட்டது. அதைத் தொடர்ந்து சபை ஊழியர் குடும்பத்திற்கான குடியிருப்பும் பிரதிஷ்டை பண்ணப்பட்டது. 2013 ல் ஆலயம் சற்று விரிவாக்கம் செய்யப்பட்டது. 2017 ஏப்ரல் மாதம் நேசரின் தோட்டம் ஏஜி சபைக்கான அலுவலக கட்டிடம் கட்டப்பட்டு சேலம், மாமங்கம் கல்வாரி அசெம்பிளி ஆஃப் காட் சபையின் தலைமைப் போதகரும், மத்திய மாவட்டங்களின் ஓவர்சீருமான சங்கை.R.இராபர்ட் சிங் அவர்களால் பிரதிஷ்டைப் பண்ணப்பட்டது.

1995 ஆம் முதல் இந்நாள் வரை சங்கை.M.சார்லஸ் அவர்களே தொடர்ந்து சபையின் போதகராக பணியாற்றி வருகிறார். "நேசரின் தோட்டம் அசெம்பிளி ஆஃப் காட் சபை" மூலமாக முள்ளுக்குறிச்சியில் ஒரு ஏஜி சபையும், மங்களபுரத்தில் ஒரு ஏஜி சபையும் ஆரம்பிக்கப்பட்டு சிறப்பாக இயங்கி வருகிறது. 1995 ல் பேளுக்குறிச்சியில் ஒரு ஏஜி சபையும், 2005 ல் காளப்பநாயக்கன்பட்டியில் ஒரு ஏஜி சபையும் "நேசரின் தோட்டம் அசெம்பிளி ஆஃப் காட் சபை" யின் மூலம் துவங்கப்பட்டது.

</doc>
<doc id="386118" url="https://ta.wikipedia.org/wiki?curid=386118" title="த. செயராமன்">
த. செயராமன்

பேராசிரியர் த. ஜெயராமன் என்பவர் தமிழ்நாட்டைச் சேர்ந்த செயற்பாட்டாளர், எழுத்தாளர், தமிழ்த் தேசியர் ஆவார். இவர் மீத்தேன் திட்ட எதிர்ப்பு கூட்டமைப்பின் தலைமை ஒருங்கிணைப்பாளராக உள்ளார்.
இவர் நாகப்பட்டினம் மாவட்டம் மயிலாடுதுறையைச் சேர்ந்தவர் செயராமன் ஆவார். இவரது பெற்றோர் தங்கவேல், பேச்சியம்மாள் ஆகியோராவர். இவர் "தமிழ் ஈழம் கோரிக்கை" என்ற தலைப்பில் இளமுனைவர் (எம்ஃபில்) பட்டத்துக்கு ஆய்வும், "தமிழ் தேசிய இன அடையாளச் சிக்கல்" என்ற தலைப்பில் முனைவர் பட்டத்துக்காக ஆய்வு செய்து பட்டம் பெற்றார். 1978 முதல் 2012-ம் ஆண்டு வரை பேராசிரியராகப் பணியாற்றி ஓய்வு பெற்றவர். பணி ஓய்வுக்குப் பின்னர் மீத்தேன் திட்ட எதிர்ப்பு கூட்டமைப்பை உருவாக்கி போராடி வருகிறார். தமிழர் கண்ணோட்டம் போன்ற இதழ்களில் பல்வேறு கட்டுரைகளை எழுதியுள்ளார்.

2014 ஆம் ஆண்டு சூலை மாதம் கும்பகோணத்திலும், 2016 ஆம் ஆண்டு சனவரியில் மயிலாடுதுறையிலும் மீத்தேன் திட்ட எதிர்ப்பு மாநாடுகளை நடத்தியுள்ளார். 100 க்கும் மேற்பட்ட ஆர்ப்பாட்டங்கள், உண்ணாவிரத போராட்டங்களை நடத்தி, 25 க்கும் மேற்பட்ட முறை கைதாகி விடுவிக்கப்பட்டுள்ளார். 

கதிராமங்கலம் போராட்டத்தை தொடக்கம் முதலே ஒருங்கிணைத்த பேராசிரியர் செயராமன், 2017 சூன் 30 ஆம் தேதி மக்களை கலவரத்துக்குத் தூண்டிவிட்டதாக கைது செய்யப்பட்டு 42 நாட்கள் சிறையில் இருந்து, நிபந்தனை பிணையில் வெளிவந்தார். இவர் மீது தேச துரோக வழக்கு உள்ளிட்ட பல வழக்குகள் பதியப்பட்டுள்ளன. 


</doc>
<doc id="386119" url="https://ta.wikipedia.org/wiki?curid=386119" title="பெரிய கோட்டான்">
பெரிய கோட்டான்

பெரிய கோட்டான் ஒரு கரையோரப்பறவையாகும் இது ஸ்கோலோபாசிடே குடும்பத்தை சார்ந்த கோட்டான்.

தமிழில் :பெரிய கோட்டான்

ஆங்கிலப்பெயர் :Eurasian Curlew
அறிவியல் பெயர் : Numenius arquata

58 செ.மீ. - மணல் பழுப்பு நிறம் கொண்ட உடலில் ஒரே சீரான செம்மஞ்சள் கோடுகளைக் கொண்டது. இதன் மார்பும் வயிறும் வெண்மையாகக் கருப்புக் கோடுகளைக் கொண்டது. ஒட்டு மொத்த தோற்றத்தில் முன்னதை ஒத்த இது உருவில் பெரியது. இதன் தலையில் உள்ள வெண்பட்டைகளைக் கொண்டும் கரும் பழுப்பாக இல்லாமல் மணல் பழுப்பான உடலில் நிறம் கொண்டும் இதனை எளிதில் வேறு படுத்தி அறியலாம்.
குளிர்காலத்தில் வலசை வரும் இதனை. கடற்கரை நெடுகிலும் உள்நாட்டில் நீர் நிலைகளிலும் ஆங்காங்கே காணலாம். வேடந்தாங்கலில் காணப்பட்ட குறிப்பு உள்ளது. பழக்க வழக்கங்கள் கோட்டானை ஒத்தன. எனினும் அதனைப் போலப் பெருங்குழுவாகத் திரிவதில்லை. தனித்தும் ஆறு வரையான சிறு குழுவாகவும் காணலாம். நெருங்கிப் பார்க்க இயலாதபடி அச்சங்கொண்டு பறந்து செல்லும் இயல்பினது. பறக்கும் போது கர்லூ கர்லூ எனக் குரல் கொடுக்கும் 



</doc>
<doc id="386122" url="https://ta.wikipedia.org/wiki?curid=386122" title="மயில் உள்ளான்">
மயில் உள்ளான்

மயில் உள்ளான் ஒரு கரையோரப்பறவையாகும்...இது சதுப்பு நிலங்களில் காணப்படும்,பொதுவாக ஆப்ரிக்கா தென் இந்தியாவில் உள்ளது.

தமிழில் :மயில் உள்ளான்

ஆங்கிலப்பெயர் :Greater Painted - Snipe
அறிவியல் பெயர் :Rostratula benghalensis
25 செ.மீ. - ஆணும் பெண்ணும் உருவத்தில் வேறுபட்டவையாகக் காட்சிதரும். பெண் வண்ண நிறங்கள் கொண்டது. ஆண், பெண்ணைப்போன்ற வண்ணக் கவர்ச்சித் தோற்றம் அற்றது. பெண்ணின் உடல் பசுமை தோய்ந்த ஆலிவ் பசுமையாக வெளிர் மஞ்சள் மற்றும் கருப்பு நிறத்தில் கீற்றுக்களையும் புள்ளிகளையும் பெற்றிருக்கும். 
தமிழகம் எங்கும் தாவரங்கள் நிறைந்த ஏரி குளங்குட்டைகளை அடுத்த சதுப்பு நிலங்களில் தனித்தோ சிறு கூட்டமாகவோ காலை மாலை அந்திவேளைகளிலும் இரவிலும் நத்தை, நண்டு, புழு, பூச்சி ஆகியவற்றோடு புல் விதைகள், நெல் ஆகியவற்றையும் தேடித் தின்பது. கால்வாயின் ஒரு கரையிலிருந்து மறுகரைக்கு இரைதேட நீந்தியே செல்லும். சேற்றில் அலகை நுழைத்து இரைதேடும். பெண் ஊக் என நீட்டி இழுத்துக் குரல் கொடுக்கும். முழுநிலா நாட்களில் இரவு முழுதும் இக்கத்தலைக் கேட்கலாம்.

ஜுலை முதல் செப்டம்பர் முடிய தரையில் புல் கொத்தாக வளர்ந்துள்ள இடத்தில் ஆண் தட்டு வடிவில் கூடுகட்டித் தர பெண் 4 முட்டைகளிடும்.


</doc>
<doc id="386146" url="https://ta.wikipedia.org/wiki?curid=386146" title="கவிஞர் மு. கீதா">
கவிஞர் மு. கீதா

புதுக்கோட்டை மாவட்டத்தில் அரசுப்பள்ளி ஆசிரியராகவும் கவிஞராகவும் திகழ்பவர் மு. கீதா ஆவார். 
அரியலுார் மாவட்டத்தில் ப. முருகேசன் மா. சுசீலா இவர்களின் மகளாக 08.0101969 ஆம் ஆண்டு பிறந்தார்.
இவர் மேல்நிலைக்கல்வி வரை நிர்மலா பெண்கள் மேல்நிலைப்பள்ளி அரியலுாரில் கற்றார்.பின்பு முதுநிலை தமிழ் முதுநிலை பொருளாதாரம் முதுநிலை தத்துவம் முதுநிலைக்கல்வியியல் கற்றுள்ளார்.இவர் ஆசிரியர் பணியை நேசித்து ஆசிரியர் பயிற்சி படிப்பைப் முடித்தார். 
அரியலுார் மாவட்டம் சிறுவாளுர் ஊ.ஒ ந.நி.பள்ளியில் இடைநிலை ஆசிரியராக 20.07.1988 ஆம் ஆண்டு தம் பணியைத் தொடங்கினார்.இருபத்தொன்பது ஆண்டுகள் முடிந்த நிலையில் தற்போது புதுக்கோட்டை சந்தைப்பேட்டை அரசு மகளிர் மேல்நிலைப்பள்ளியில் பணியாற்றி வருகிறார். இவரின் சமூக பார்வையால் கவிதைகளை படைக்கத் தொடங்கினார்.

</doc>
<doc id="386150" url="https://ta.wikipedia.org/wiki?curid=386150" title="சங்கம், பௌத்தம்">
சங்கம், பௌத்தம்

சங்கம் (Sangha),) என்பது பாளி மற்றும் சமசுகிருதச் சொல் ஆகும். பௌத்த சமயத்தில் சங்கம் என்பதற்கு பௌத்த பிக்குகள் அல்லது பிக்குணிகள் ஒன்று கூடும் இடமாகும்.
ஞானத்தின் நான்கு நிலைகளில் ஒன்றையோ அல்லது அனைத்தையோ அடைய விரும்பும் பிக்குகள் அல்லது பிக்குணிகள் அல்லாத பௌத்த சமயத்தை பின்பற்றும் மக்களை உபாசகர்கள் என்பர். 
தேரவாத பௌத்தம், உபாசகர்களை, சங்கத்தின் அங்கமாக கருதுவதில்லை.

பௌத்த சமயத்தை பின்பற்றும் அனைவரையும் சங்கத்தின் உறுப்பினர்கள் என மகாயான பௌத்தம் கூறுகிறது. ஆனால் தேரவாத பௌத்தமோ, பௌத்த சமயத்தை பின்பற்றும், பிக்குகள் அல்லது பிக்குணிகள் அல்லாத பௌத்த சமூகத்தினரை பரிசத் என்று குறிப்பிடுகிறது. 
பாளி மொழியானது, சங்கம் என்பதற்கு "மேலோர் கூடுமிடம்" என்று குறிப்பிடுகிறது. 

புத்தம் மற்றும் தர்மத்திற்கு அடுத்ததான சங்கம், பௌத்த சமயத்தின் சாத்திரமான திரிபிடகத்தின் மூன்றாவதாகும். . 

சங்கம் என்ற அமைப்பு முதன் முதலில் கௌதம புத்தர் கிமு 5ம் நூற்றாண்டில் நிறுவினார். சங்கத்தில் பயிலும் பிக்குகள் மற்றும் பிக்குணிகள், உலக ஈடுபாடுகளிலிருந்து விலகி, எப்பொறுப்பும், கட்டுப்பாடுகள் இன்றி, முழுநேரம் உயர் ஒழுக்கத்துடன் புத்தத்தன்மை அடைவதற்கு பயிற்சி புரியும் இடமாக இருந்தது. 
சாதாரன உலகியல் வாழ்வு வாழும் பௌத்த சமூகத்தவர்களுக்கு, சங்கம் எனும் அமைப்பு புத்தரின் அறவுரைகளை எடுத்துக் கூறவும், ஆன்மீக உதவிக்கும் பெரும் பங்காற்றுகிறது.

வரலாற்று காலத்தில் பௌத்த சமயத்தை மக்களிடையே பரப்பவும், வழிபாட்டுத் தலமாகவும், கல்விக் கூடமாகவும் சங்கம் செயல்பட்டது. மேலும் பிக்குகள் மற்றும் பிக்குணிகள் பௌத்த சாத்திரங்கள் பயிலவும், ஜெபம், தவம், தியானம் செய்யும் இடமாகவும் சங்கம் அமைந்தது.




</doc>
<doc id="386151" url="https://ta.wikipedia.org/wiki?curid=386151" title="கூகிள் தேஸ்">
கூகிள் தேஸ்

கூகுள் தேஸ் என்பது இந்தியாவில் செல்லிடத் தொலைபேசி மூலம் பணம் செலுத்தும் வாடிக்கையாளர்களை கவரும் வகையில் கூகுள் நிறுவனத்தால் வெளியிடப்பட்டுள்ள ஒரு மென்பொருள் ஆகும். 
28 ஆகஸ்ட், 2018 முதல் இது கூகுள் பே என்று அழைக்கப்படுகிறது. 
இது இந்தியத் தேசிய கொடுக்கல்கள் நிறுவனத்தால் உருவாக்கப்பட்ட ஒருமித்த கொடுக்கல் இணைப்பிடைமுக முறையில் செயல்படுகிறது.


</doc>
<doc id="386153" url="https://ta.wikipedia.org/wiki?curid=386153" title="தாழைக் கோழி">
தாழைக் கோழி

தாழைக்கோழியானது ஆங்கிலத்தில் Common Moorhen என்றழைக்கப்படுகிறது இது ஒரு நீர்க்கோழி வகையயாகும் Rallidaeகுடும்பத்தை சார்ந்தது,இது உலகம் முழுவதும் பரவி காணப்படுகிறது. 

தமிழில் :தாழைக் கோழி

ஆங்கிலப்பெயர் :Common Moorhen

அறிவியல் பெயர் :Gallinula chloropus

32 செ.மீ. - தண்ணீரில் நீந்தும்போது வாத்துப் போலவும் தரையில் திரியும் போது கானான் கோழி போலவும் தோற்றம் தருவது. சிலேட் சாம்பல் நிற உடலைக் கொண்ட இதனை வாலடி வெள்ளையாக இருப்பது கொண்டு அடையாளம் காணலாம். 
தமிழகம் எங்கும் பரவலாகக் காணப்படும் நீர்க்கோழி இனம் இது ஒன்றே. ஆணும் பெண்ணும் இணையாக நீர்ப்பரப்பின் மீது வாலை அசைத்தபடி வாத்தைப் போல நீந்தியவாறு தாவர விதைகள், நத்தை, தவளை, சிறு மீன் ஆகியவற்றைத் தேடித்தின்னும், கரையோரத்தில் உள்ள நாணல், தாழைப் புதர்களை விட்டு தண்ணீரில் நெடுந்தொலைவு நீந்திச் செல்லும் பழக்கம் முற்படும்போது சற்று நேரம் இறக்கை அடித்துப் பின் எழுந்து பறக்கும். பறக்கும் திறமை குறைந்தது எனினும் இடம் பெயர நேரும் போது உயர்ந்த மலைகளையும் கடந்து பறந்து செல்லும். நீரில் மூழ்கி மறைந்தபடி ஆபத்திலிருந்து தப்பிக்கவும் முயலும். க்க்ரீக் க்ரெக் ரெக் ரெக் என இனப்பெருக்க காலத்தில் குரல் கொடுக்கக் கேட்கலாம்.

ஜுன் முதல் செப்டம்பர் வரை நீரருகே நாணல், தாழை புதர்களிடையே நீர்த்தாவரங்களைச் சேகரித்து மேடையிட்டு 5 முதல் 12 முட்டைகளிடும்.


</doc>
<doc id="386155" url="https://ta.wikipedia.org/wiki?curid=386155" title="நான்கு உயர்ந்த உண்மைகள்">
நான்கு உயர்ந்த உண்மைகள்

நான்கு உயர்ந்த உண்மைகள், கௌதம புத்தர் தனது சீடர்களுக்கு அருளியதாகும். 

மனிதர்கள் மனநிறைவான வாழ்க்கையை வகுத்துக் கொள்ள, புத்தர் அருளியதே நான்கு உயர்ந்த உண்மைகள் ஆகும். அவைகள்: 

இந்த நான்கு உண்மைகளை விழிப்புணர்வுடன் அறிந்து, நன்னெறியுடன் வாழ்பவர்களை, அருகத நிலையை அடைந்தவர் என பௌத்தம் கூறுகிறது. 



</doc>
<doc id="386156" url="https://ta.wikipedia.org/wiki?curid=386156" title="இந்திய அரசு பத்திரங்கள் சட்டம் , 2006">
இந்திய அரசு பத்திரங்கள் சட்டம் , 2006

இந்திய அரசு பத்திரங்கள் சட்டம், 2006 என்பது இந்திய நாடாளுமன்றத்தினால்ஏற்படுத்தப்பட்ட ஒரு சட்டமாகும். இந்திய பத்திரச் சந்தைகளின் முனேற்றத்திற்காக இந்திய ரிசர்வ் வங்கியால் உருவாக்கப்பட்டது ஆகும். 

இந்தியாவில் வங்கித்தொழில்


</doc>
<doc id="386157" url="https://ta.wikipedia.org/wiki?curid=386157" title="பச்சைக்காலி">
பச்சைக்காலி

பச்சைக்காலி என்பது ஒரு வகை உள்ளான் இது உள்ளான்களிலேயே உருவில் பெரியது இந்த உள்ளான் ஒரு கரையோரப் பறவையாகும்.

தமிழில் :பச்சைக்காலி

ஆங்கிலப்பெயர் :Common Greenshank

அறிவியல் பெயர் :Tringa nebularia

36 செ.மீ. - பச்சை நிற அலகும் கால்களும் கொண்ட இது உள்ளான்களிலேயே உருவில் பெரியது. சாம்பல் தோய்ந்த பழுப்பு நிற உடல் கொண்ட இதன் தலை, பின் முதுகு, பிட்டம், வால் மார்பு, வயிறு ஆகியன வெண்மை நிறம் கொண்டவை.

குளிர் காலம் தொடங்குவதற்கு முன்பே ஆகஸ்ட் மாதத்தில் வலசை வரத் தொடங்கும் இதனைத் தமிழகம் எங்கும் ஏரி, ஆறு இவற்றின் படுகைகளிலும் கடற்கரைகளிலும் காணலாம் தனித்தும் மூன்று முதல் 5 வரையான சிறு குழுவாகவும் நீரில் இறங்கி, நத்தை, நண்டு புழு பூச்சிகள், தவளைக் குஞ்சு ஆகியவற்றை இரையாகத் தேடி உண்ணும். ட்டீவி, ட்டீவி, ட்டீவி எனக்குரல் கொடுத்தப்படி எழுந்து பறக்கும் 

மார்ச் மத்தியில் இனப்பெருக்கம் பருவத்திற்குரிய காலத்திற்கான வண்ண நிறங்கள் உடலில் தோன்றத் தொடங்கும். ஏப்ரல் மத்தியில் தொலைதூரம் பறப்பதற்கு தேவையான சக்தியைத்தரும் கொழுப்பு உடலில் சேரத் தொடங்க உடல் உருவம் பருமனாகத் தோன்றும் அப்போது இவை பெருங்கூட்டமாக ஒன்று திரண்டு பறக்கும்.


</doc>
<doc id="386183" url="https://ta.wikipedia.org/wiki?curid=386183" title="மெத்தயோடைடு">
மெத்தயோடைடு

மெத்தயோடைடு "(Methiodide)" என்பது ஒரு சேர்மம் மெத்தில் அயோடைடுடன் சேர்வதனால் உருவாகும் வழிப்பொருட்களைக் குறிக்கும். அமீன்களின் மெத்திலேற்ற வினையின் மூலமாக மெத்தயோடைடுகள் தயாரிக்கப்படுகின்றன.

R3N + CH3I → (CH3)R3N+I−

பொதுவாக இரசாயன அல்லது மருந்தியல் பண்புகளில் மாற்றம் உண்டாக்குவதற்காக மெத்தயோடைடுகள் தயாரிக்கப்படுகின்றன.
எடுத்துக்காட்டுகள்:

1.கோக்கைன் மெத்தயோடைடு

2. பிக்குகுல்லின் மெத்தயோடைடு 


</doc>
<doc id="386186" url="https://ta.wikipedia.org/wiki?curid=386186" title="பாறை தகைவிலான்">
பாறை தகைவிலான்

தமிழில் :பாறை தகைவிலான்

ஆங்கிலப்பெயர் :Dusky Crag-Martin

அறிவியல் பெயர் :Hirundo concolor

13 செ.மீ. - புகைப் பழுப்பான இதன் வால் பிற தகைவிலான்களைப் போல நீண்டிராததாக சதுரமாக இருக்கும். மேல் உடம்பை விடமார்பும் வயிறும் பழுப்புக் குறைந்து மெல்லிதான கருப்புக் கோடுகளுடன் காணப்படும்.
மலைகளில் உயர்ந்து நிற்கும் செங்குத்தான பாறைகள், கோட்டைகள், பழங்காலக் கட்டிடங்கள், அணைக்கட்டுச் சுவர்கள் ஆகியவற்றில் இணையாகவோ சிறு குழுவாகவோ அலைந்து பறந்து, பறக்கும் வண்டுகளையும் சிறகுடைய பு+ச்சிகளையும் பிடித்துத் தின்னும். பறக்கும் போதும் சுவர்கள் மீது அமர்ந்து ஓய்வு கொள்ளும் போதும் சிட், சிட். என மென்குரலில் கத்தும்.

கூடு கட்டச் சேற்று மண் கிடைக்கும் பருவத்தில் சேற்றைக் கொண்டு குகைகள், தொங்கும் பாறை இடுக்குகள், பால வளைவுகள் ஆகியவற்றில் கூடமைத்து 2 முதல் 4 முட்டைகள் இடும்.
இமயமலைச் சாரல்களைச் சார்ந்து இனப்பெருக்கம் செய்யும் பாறைத் தகைவிலான் Crag Martin H.rupertris குளிர்காலத்தில் நீலகிரி, கொடைக்கானல் மலைப்பகுதிகளிளுக்கு வலசை வரக்காணலாம். 


</doc>
<doc id="386190" url="https://ta.wikipedia.org/wiki?curid=386190" title="நாட்டுத் தகைவிலான்">
நாட்டுத் தகைவிலான்

ஆங்கிலத்தில் Pacific swallow என்றழைக்கப்படும் "நாட்டுத் தகைவிலான்" தெற்கு ஆசியாவிலும் தென் பசிபிக் தீவுகளிலும் காணப்படுகிறது.

தமிழில் :நாட்டுத் தகைவிலான்

ஆங்கிலப்பெயர் :Pacific swallow

அறிவியல் பெயர் :Hirundo tahitica

13 செ.மீ. - நெற்றி செம்பழுப்பு உடலின் மேற்பகுதி பசுமை தோய்ந்த பளபளக்கும் கருப்பு, மேவாய், தொண்டை, மார்பின் மேற்பகுதி ஆகியன செம்பழுப்பு, எஞ்சிய வயிறு, வாலடி ஆகியன வெளிர் சாம்பல் நிறம்.
நீலகிரி சார்ந்த மலைப்பகுதிகளில் காபி, ஆதயிலைத் தோட்டங்களைச் சார்ந்து மக்களைப் பற்றிய அச்சமின்றி பறந்து திரிவது காடுகளில் ஐந்தாறு பறவைகள் நெருக்கமாக அமர்ந்திருக்கக் காணலாம்.இணையாகவோ சிறு குழுவாகவோ அலைந்து பறந்து, பறக்கும் வண்டுகளையும் சிறகுடைய பூச்சிகளையும் பிடித்துத் தின்னும். 

மார்ச் முதல் மே முடிய உள்ள பருவத்தில் வீட்டுச் சுவர்கள், பாறைகள், மதகுப்பாலங்கள், சுரங்க வழிகள் ஆகியவற்றில் இறவாரம் போன்ற பாதுகாப்பான மேற்சரிவு உள்ள இடத்தில் சேற்று உருண்டைகளைக் கொண்டு கூடமைத்து 2 அல்லது 3 முட்டைகள் இடும். ஒரே இடத்தில் அருகருகே இரண்டு மூன்று கூடுகளையும் காணலாம்.


</doc>
<doc id="386195" url="https://ta.wikipedia.org/wiki?curid=386195" title="ரெட்டை வால் குருவி">
ரெட்டை வால் குருவி

ரெட்டை வால் குருவி என்பது 1987 ஆம் ஆண்டில் வெளி வந்த தமிழ்த் திரைப்படம் ஆகும். பாலு மகேந்திரா இயக்கிய இந்தப் படத்தில் மோகன்,
ராதிகா சரத்குமார், அர்ச்சனா (நடிகை), வி. கே. ராமசாமி முதலியோர் நடித்தார்கள்.
மிக்கி அண்ட் மாவுட் என்ற ஆலிவுட் திரைப்படத்தின் தமிழ் வடிவம் ஆகும். இளையராஜா இப்படத்திற்கு இசை அமைத்துள்ளார்.

^ Rettai Vaal Kuruvi, IMDb, retrieved 2008-11-17


</doc>
<doc id="386196" url="https://ta.wikipedia.org/wiki?curid=386196" title="தேசிய நீர்வழிச் சட்டம், 2016">
தேசிய நீர்வழிச் சட்டம், 2016

தேசிய நீர்வழிச் சட்டம், 2016 இந்திய நாடாளுமன்றத்தால் ஏற்படுத்தப்பட்ட சட்டமாகும். 5 மே 2015 அன்று, கப்பல், சாலை போக்குவரத்து மற்றும் நெடுஞ்சாலைகள் அமைச்சர் நிதின் கட்காரியால் மக்களவையில் (இந்தியா) தாக்கல் செய்யப்பட்டது. இந்தச் சட்டம் 2016 ஏப்ரல் 12 இல் அமலுக்கு வந்தது.

தேசிய நீர்வழங்கல் மசோதா, 2015 , கப்பல் போக்குவரத்து, சாலை போக்குவரத்து மற்றும் நெடுஞ்சாலைகள் துறையின் அமைச்சர் நிதின் கட்காரியால் மே 5, 2015 ஆம் ஆண்டில் மக்களவையில் (இந்தியா) தாக்கல் செய்யப்பட்டது. இது டிசம்பர் 21,2015 இல் மக்களவையில் நிறைவேற்றப்பட்டது.பின்பு மார்ச் 9,2016 இல் மாநிலங்களவையில் நிறைவேற்றப்பட்டது. 




</doc>
<doc id="386197" url="https://ta.wikipedia.org/wiki?curid=386197" title="சீமா ராவ்">
சீமா ராவ்

சீமா ராவ் என்பவர்  அதிசயப் பெண் ஆவார். இந்தியாவின் பெண் கமாண்டோ பயிற்சியாளர். 15 ஆயிரத்திற்கும் மேல் கமாண்டோ படை வீரர்களுக்குப் பயிற்சி கொடுத்துள்ளார். இப்பணியில் இவருடைய கணவர் மேஜர் தீபக் ராவ் பங்களிப்புச் செய்கிறார்.  மேலும் சீமா ராவ் 7ஆவது டிகிரி கருப்பு பட்டை பெற்றவர். உலக அமைதிக்கான விருதும் பெற்றவர்.

ரமாகாண்ட் சினரி என்ற பேராசிரியர் இவருடைய தந்தை ஆவார். சீமா ராவ் மரபுவழி மருத்துவம் பயின்று மருத்துவர் தகுதி பெற்றார். இவர் மேலும் இடர் மேலாண்மையில் எம்பிஏ பட்டம் பெற்றார்.

இந்திய வான் படை பயிற்சியில் வானத்தில் குட்டிக் கரணம் போட்டு சாகசம் செய்தார். துப்பாக்கி சுடுவதில் வல்லவராகவும், மலை யேறுவதில் திறம் கொண்டவராகவும் மெய்ப்பித்துக் காட்டினார்.  மற்போர் வீரர் என்னும் தகுதியையும் பெற்றார். உலக அழகி மிஸ் இந்தியா என்ற போட்டியிலும் கலந்து கொண்டார். புரூஸ் லீ  உருவாக்கிய ஜீத் குணே டோ என்ற மற் பயிற்சிக் கலையிலும் வல்லவராகத் திகழ்கிறார்.

சீமா ராவ் பாதுகாப்புப் பயிற்சிகள் குறித்த ஒரு கலைக்களஞ்சியத்தை எழுதித் தொகுத்துள்ளார். இந்தத் தொகுப்பு சுவாட், இன்டர்போல் எப். பி.ஐ ஆகிய அமைப்புகளால் பரிந்துரைக்கப் பட்டுள்ளது. இந்நூல் மட்டுமல்லாமல் உலகப் பயங்கரவாதம் பற்றியும் வெற்றிகள் அடைவது குறித்தும்
போரில் சண்டையிடுவது, மற்போர் செய்வது ஆகியன தொடர்பான நூல்களும் எழுதியுள்ளார்.

உலக அமைதி விருது, அமெரிக்க அரசுத் தலைவரின் தன்னார்வலர் சேவை விருது, மலேசியா விருது முதலிய விருதுகளைப் பெற்றுள்ளார். இவை மட்டுமல்லாமல் இந்தியா டுடே,  பெமினா, நியூ உமன், சொசைட்டி போன்ற இதழ்கள் சீமா ராவின் அருஞ்செயல்களைப் பாராட்டிக் கட்டுரைகள் எழுதின. 


</doc>
<doc id="386202" url="https://ta.wikipedia.org/wiki?curid=386202" title="ராகினி மாநிலம்">
ராகினி மாநிலம்

ராகினி மாநிலம் (Rakhine State ( பர்மியம்: ရခိုင်ပြည်နယ်; MLCTS: ra.hkuing pranynay, ராகினி பலுக்கல் [ɹəkʰàiɴ pɹènè]; பர்மிய பலுக்கல்: [jəkʰàiɴ pjìnɛ̀]; முன்னர் அரக்கான்) என்பது மியன்மரின் (பர்மா) ஒரு மாநிலமாகும். மியான்மரின் மேற்கு கடற்கரையில் அமைந்திருக்கும் இதன் வடக்கில் சின் மாநிலம், கிழக்கே மாகுவே மண்டலம், பாகோ பிராந்தியம் மற்றும் அயெயர்வாடி பகுதி, மேற்கில் வங்காள விரிகுடா மற்றும் வடகிழக்கு வங்காளத்தின் சிட்டகாங் கோட்டம் ஆகியவற்றை எல்லைகளாக கொண்டுள்ளது. இது தோராயமாக வடக்கில் 17°30' மற்றும் 21°30' க்கு இடையிலும், கிழக்கில் 92°10' மற்றும் 94°50' இடைப்பட்ட நீளத்தில் அமைந்துள்ளது. மத்திய பர்மாவில் இருந்து ராகினி மாநிலத்தை தனிமைப்படுத்துவதாக அரக்கான் மலைகள் உள்ளன. இதன் உயரமான சிகரம் விக்டோரியா சிகரம் இது உயரமுடையது. ராகினி மாநிலத்தின் கரையோரத்தில் சௌபாபா மற்றும் மயிங்ன் தீவு போன்ற பெரிய தீவுகள் உள்ளன. இந்த மாநிலத்தின் பரப்பளவானது ஆகும். மாநிலத்தின் தலை நகரம் சிட்வே நகரம்.

"ராகினி" என்னும் பெயரானது பாளி சொல்லான "ராக்ஹபுரா" (சமசுகிருதம் ராக்‌ஷபுரா) என்ற சொல்லில் இருந்து தோன்றியது. இதன் பொருள் "இராட்சதர் நிலம்" (அரக்கர்) என்பதாகும். இந்த இராட்சதர் என்பது நெகிரிட்டோ மக்களைக் குறிப்பிட்டதாக நம்பப்படுகிறது, ஆயினும் போதிய ஆதாரமில்லை. பாலி சொல்லான "ராக்ஹபுபுரா" ("ரக்ஹிதா") என்பதன் பொருள் "ராக்ஷா மக்களின் நிலம்" (ராக்ஹா, ராக்கிங்) என்பது ஆகும். ராகினி என்ற சொல்லின் பொருள், "ஒரே இனத்தைச் சார்ந்தவர்" என்பதாகும். ராகினி மொழியில் இப்பகுதியானது ராகினிபிரே ("Rakhinepray") என அழைக்கப்படுகிறது. மேலும் ராகினிய இனத்தை ராகினீதா என்று அழைக்கிறார்கள்.

பிரித்தானிய காலனி ஆட்சிக் காலத்தில் பயன்படுத்தப்பட்ட அரகான் என்ற சொலானது, போர்த்துக்கேய மொழியில் சொல்லப்பட்ட ராகினி என்ற சொல்லின் மோசமான வடிவத்தில் இருந்து வந்தது என்று நம்பப்படுகிறது, இந்தப் பெயரானது இன்றுவரை ஆங்கிலத்தில் பிரபலமாக பயன்படுத்தப்பட்டு வருகிறது. பல ஆங்கில மொழிப் பயனர்கள் இராணுவ ஆட்சியால் அறிவிக்கப்பட்ட பெயர்களை பயன்படுத்தாமல் தவிர்கின்றனர்.

அரக்கான் (இப்போது ராகினி என்று பெயர் மாற்றப்பட்டுள்ளது) மாநிலத்தின் வரலாறு ஏழு காலக்கட்டங்களாக பிரிக்கப்பட்டுள்ளது. முதல் நான்கு காலக்கட்டங்களானது வடக்கு ராகினி பிராந்தியத்தின் ராகினிகளின் ஆதிக்கமும் அதிகாரமும் நிறைந்த குறிப்பாக கலடான் ஆற்றுப் பகுதியில் இருந்த இறையாண்மை மிக்க அரசின் காலத்தைக் குறிப்பது ஆகும். இக்காலக் கட்டத்தின் வரலாறானது தண்ணிவாடி, வைத்தாலி, லேமிரோ மெரக் யூ என்று நான்காக பிரிக்கப்பட்டுள்ளது. இப்பகுதியின் மொரக் யூவினரை வீழ்த்தி பர்மாவின் கொங்குவங் பேரரசானது 1784-85 ஆம் காலக்கட்டத்தில் இப்பகுதியைக் கைப்பற்றியது. இதன் பிறகான காலகட்டத்தில் ராகினி பர்மாவின் கொன்ஹாங் இராச்சியத்தின் பகுதியாக மாறியது. 1824 ஆம் ஆண்டில் முதல் ஆங்கிலோ-பர்மியப் போர் வெடித்தது, 1826 ஆம் ஆண்டு, பர்மியருக்கும் பிரித்தானியருக்கும் இடையில் ஏற்பட்ட ஒப்பந்தத்தின் மூலம் பிரித்தானியருக்கு ஏற்பட்ட இழப்புக்கு ஈடாக ராகினி (தொனிந்தாரியுடன்) பிரித்தானியர்களுக்கு வழங்கப்பட்டது. இதனால், பிரித்தானிய இந்தியாவின் பர்மா மாகாணத்தின் ஒரு பகுதியாக ராகினி ஆனது. 1948 இல், பர்மாவுக்கு விடுதலை வழங்கப்பட்டபோது, ராகினி புதிய கூட்டாட்சி குடியரசின் ஒரு பகுதியாக (காலனி) ஆனது.

வாய்மொழி வரலாறு மற்றும் சில கோயில் கல்வெட்டுகள் ஆகியவற்றின் அடிப்படையில் பார்க்கும்போது, ராகினிப் பிரதேசத்தின் வரலாறானது கிட்டத்தட்ட ஐயாயிரம் ஆண்டுகளுக்கு முந்தியதாக நம்பப்படுகிறது, ஆயினும் போதிய ஆதாரமில்லை. ராகினி மக்கள் தங்கள் சமூக வரலாற்றை பொ.ச.மு. 3325 வரை கண்டடைந்துள்ளனர். மேலும் 1784 ஆம் ஆண்டுவரை தங்களுக்கான சொந்த முடியாட்சிகளையும், ஆட்சியாளர்கள், இளவரசர்கள் ஆகியவர்களாக 227 பேரை தொடர்ச்சியாக கொண்டிருந்துள்ளனர். ராகினி நாட்டின் எல்லைகளாக, அவாவின் பகுதிகள், ஐராவதி வடிநிலம், துறைமுக நகரான தன்லின் (சிரியாம்) மற்றும் கிழக்கு வங்கத்தின் சில பகுதிகள் ஆகியவற்றைக் குறிப்பிடுகின்றனர். இருப்பினும், தொடர்ச்சியான ராகினி இராச்சியத்தின் பரப்பானது சரியாக அறியப்பட்ட வரலாற்று ஆவணங்களால் உறுதிப்படுத்தப்படவில்லை.

ராகினி புராணத்தின்படி, பொ.ச.மு. 34 ஆம் நூற்றாண்டில் வடக்கு நகரான டன்யவாடியை மையமாக் கொண்டு அமைந்த முதலில் தெரிந்த ராஜ்யம் எழுந்தது. அது கி.பி. 327 வரை நீடித்தது. ராகினியின் ஆவணங்கள் மற்றும் கல்வெட்டுகளின் கூற்றின்படி, ஏறக்குறைய பொ.ச.மு. 554 இல் புத்தரால் இந்த இராச்சியம் பார்வையிட்டதாகவும், மன்ஹூனி புத்தர் உருவப்படம் தண்யவதிக்கு அனுப்பப்பட்டது என்று கூறப்படுகிறது. 4 ஆம் நூற்றாண்டில் தண்ணிவாடி வீழ்ச்சியடைந்த பிறகு, ராகினியின் அதிகார மையமானது வெயிட்டி நகரிலுள்ள ஒரு புதிய வம்சத்தின் வசம் மாறியது. 4 ஆம் நூற்றாண்டின் துவக்கத்திலிருந்து கி.பி. 818 வரை ராகினி பிரதேசங்களை வெய்திலி பேரரசு ஆட்சி செய்தது. ராகினி பிரதேசத்தின் கலாச்சாரம், கட்டிடக்கலை, புத்த சமயம் ஆகியவற்றின் பாரம்பரியக் காலமாக இந்த காலம் கருதப்படுகிறது, வெயிடி காலத்திற்கு முன்னர் இருந்ததை விடவும் இக்காலக்கட்டத்தைச் சேர்ந்த தொல்லியல் களங்கள் மிகுதியாக எஞ்சியுள்ளன. லெய்தோ ஆற்றை ஒட்டிய நான்கு நகரங்களில் ஒரு புதிய வம்சம் தோன்றியது இதன் செல்வாக்கால் வெயிடிலி வம்சம் வீழ்ச்சியடைந்தது. மேலும் தொடர்ச்சியாக தலைநகரங்களாக இருந்த நான்கு பிரதான நகரங்கள் லெமோரோ காலத்தில் கட்டப்பட்டதாக நம்பப்படுகிறது, ஆயினும் போதிய ஆதாரமில்லை.

ராகினி இராச்சியத்தின் இறுதி சுதந்திர அரசான மொரக் யூ 1429 இல் மின் சா மோன் என்பவரால் நிறுவப்பட்டது. ராக்கினி மக்களின் வரலாற்றின் பொற்காலமாக மொரக் யூ வம்சத்தின் ஆட்சிக்காலம் கருதப்படுகிறது. இவர்கள் காலத்தில் ராகினி பிரதேசமானது வணிக ரீதியாக முக்கியமான துறைமுகப் பகுதியாகவும், வங்காள விரிகுடாவில் அதிகாரமிக்க தளமாகவும் இருந்தது. மேலும் அரேபியா மற்றும் ஐரோப்பாவோடு பரந்த அளவில் கடல் வர்த்தகத்தில் ஈடுபட்டதாகவும் நம்பப்படுகிறது. 1666 ஆம் ஆண்டில் சிட்டகொங்கை முகலாய பேரரசிடம் இழந்தபின்னர், நாடு 17 ஆம் நூற்றாண்டிலிருந்து நிரந்தரமாக வீழ்ச்சியுற்றது. ஆட்சியின் வீழ்ச்சிக் காலத்தில் நாட்டில் ஸ்திரமின்மை, உள்நாட்டுக் கிளர்ச்சி மற்றும் அரசர்களைக் கவிழ்த்துவது ஆகியவை மிகவும் பொதுவானவையாயின. ஆசியாவில் போர்ச்சுக்கீசியர்கள் மேன்மையுற்றிருந்த காலத்தில், அரக்கனில் தங்கள் ஆதிக்கத்தை சிறிதுகாலம் நிறுவியிருந்ததாக நம்பப்படுகிறது, ஆயினும் போதிய ஆதாரமில்லை.

ராகினி இராச்சியமானது 1785 ஆம் ஆண்டு சனவரி 2 இல், பர்மாவின் கொன்ஹாங்கின், படையெடுப்புக்கு ஆளானது உள்நாட்டில் பிளவுபட்ட இராச்சியமானது பர்மியர்களால் வெற்றிகொள்ளப்பட்டது. போரின்போது சூறையாடிய பர்மிய படைகள் மகாமுனி படத்தை எடுத்துச் சென்றன. பர்மாவின் இந்த எல்லை விரிவாக்கத்தினால், பிரித்தானிய கிழக்கிந்திய கம்பனியின் பிராந்தியங்களுடனான நேரடியான தொடர்புகளை எதிர்கொண்டது, இது எதிர்கால விரோதப் போக்கிற்கு களம் அமைத்தது. பல்வேறு புவிசார் அரசியல் பிரச்சினைகளானது முதல் ஆங்கிலோ-பர்மியப் போருக்கு (1824-26) வழிவகுத்தது. கடந்த போரின்போது ஏற்பட்ட சூறையாடலின்போது மகாமுனி படத்தை பர்மியர்கள் கொண்டு சென்றதுபோல், இந்தப் போரில் பிரித்தானிய இராணுவத்தால் இந்த கோவிலின் பெரிய மணி எடுத்துச் செல்லப்பட்டது. இப்போரில் துணிவாக செயல்பட்டதற்காக பிரித்தானிய கிழக்கிந்திய கம்பெனியின் 2 வது பிரிவின் இராணுவ வீரரான பீம் சிங்கிற்கு விருது வழங்கப்பட்டது. இந்தியாவின் உத்திரப்பிரதேச மாநில கான்ஷிராம் நகர் மாவட்டத்தில் உள்ள கஸ்கனி நகரத்திற்கு அருகே உள்ள நாட்ரா என்னும் கிராமத்தில் உள்ள கோயிலில் இந்த மணி தற்போதும் உள்ளது. போர் முடிவடைந்த நிலையில் யந்தாபோ (1826) உடன்படிக்கையின்படி, பிரித்தானியருக்கு இழப்பீடாக அரேகான் பகுதியை பிரித்தானிய இந்தியாவுக்கு பர்மா அளிக்க கட்டாயப்படுத்துக்கு ஆளானது. ஆங்கிலேயர் அரக்கானின் தலைநகராக அக்கான் (இப்போது சிட்வே) நகரை ஆக்கினர். பின்னர், அரக்கன் பிரித்தானிய இந்தியப் பேரரசின் பர்மா மாகாணத்தின் பகுதியாக மாறியது. பின்னர் பர்மாவானது பிரித்தானிய இந்தியாவில் இருந்துபிரிக்கப்பட்டு ஒரு தனி காலனி ஆட்சிப்பகுதியாக மாற்றப்பட்டது. அராகன் நிர்வாக முறையானது மொரக் யூ காலக்கட்டத்தின் பாரம்பரிய பிரிவுகளுடன் மூன்று மாவட்டங்களாக பிரிக்கப்பட்டது.

ராகினி பிரதேசமானது (அரக்கன்) இரண்டாம் உலகப் போரின்போது பல போர்கள் நடைபெற்ற இடமாக இருந்தது, குறிப்பாக அரக்கன் போர்த்தொடர்கள் 1942-1943 மற்றும் ரமரி தீவு போர் ஆகியன குறிப்பிடத்தக்கன. 1948 இல் ஆங்கிலேயர் வெளியேறிய பின்னர் உருவான விடுதலைப் பெற்ற பர்மிய ஒன்றியத்தின் ஒரு பகுதியாக அரக்கான் மாறியதுடன், அதன் மூன்று மாவட்டங்கள் அராகான் பிரிவுகளாக மாறியது. 1950 களில் இருந்து, அராக்கனின் சுதந்திரத்திற்காகவும், அதன் பிரிவினை மற்றும் இழந்த இறையாண்மையை மீளமைப்பதற்கான இயக்கம் வளர்ந்து வந்தது. இந்த உணர்வை சமாதானப்படுத்துவதன் ஒரு பகுதியாக, 1974 இல், ஜெனரல் நியின் சோசலிஸ்ட் அரசாங்கமானது, ரேகின் மாகாணத்தின், அரக்கன் பிரிவில் இருந்த, ரேகினின் மக்களின் பிராந்திய பெரும்பான்மையை குறைந்தபட்சம் பெயரளவில் ஒப்புக் கொண்டது. 

ராகினி மாநிலத்தின் முதல் அமைச்சர்கள் இருந்தவர்கள்
இவர் 2010 பொதுத் தேர்தலில் அன் நகரியத்தில் இருந்து USDP யின் பிரதிநிதியாக ராகினி மாநில ஹெலட்டு உறுப்பினராக தேர்ந்தெடுக்கப்பட்டார். 2012-14ல் முஸ்லிம்களுக்கும் ராகினிய இனக்குழுக்களுக்கும் இடையில் தொடர்ச்சியாக ஏற்பட்ட தீவிர இனவாத முரண்பாடுகளின் பின்னர் தன் பதவியை ராஜினாமா செய்தார்.
அவர் 2014 சூன் 21 ஆம் நாள் தேர்தல் ஆணையத்தின் மூலமாக இராணுவ நியமனமாக ராகினி மாநில ஹெலட்டு உறுப்பினராக நியமிக்கப்பட்டார். இதை அரக்கன் தேசியக் கட்சி அதை எதிர்த்தது. அதற்கு முன் அவர் எல்லை விவகாரங்கள் துணை அமைச்சர் மற்றும் ராகினி மாநில அவசர ஒருங்கிணைப்பு மையத்தின் தலைவராக இருந்தார.

2012 ராக்கினி மாநில கலவரங்கள் என்பது ரோகிஞ்சா முஸ்லிம்கள் மற்றும் ராகினி மாநிலத்தில் பெரும்பான்மை இனமாக இருந்த ராகின்களுக்கு இடையே ஏற்பட்ட தொடர்ச்சியான மோதல்களாகும். கலவரங்களுக்கு முன்னர் பௌத்த ராக்கியின்களிடையே பரவலான மற்றும் வலுவான ஒரு அச்சம் நிலவியது. அச்சத்திற்கான காரணம் தங்கள் ஆதி தாயகத்தில் விரைவில் தாங்கள் சிறுபான்மையினராக ஆகிவிடுவோம் என்பது ஆகும். ராகினி மாநிலத்தில் பத்து பர்மிய முஸ்லீம்கள் ராகினியர்களால் கொல்லப்பட்டது மற்றும் ரோஹிங்கா முசுலீம்களால் ராகினி இனத்தவர் ஒருவர் கொல்லப்பட்டது உட்பட நிகழ்வுகளால் துவங்கிய கலவரம் பல வாரங்களுக்கு பின்னர் முடிவுற்றது.
இரு தரப்பினராலும், முழு கிராமங்களும் "அழிக்கப்பட்டன". பர்மிய அதிகாரிகளின் கருத்துப்படி இனவாத ராகினி பௌத்தர்கள் மற்றும் ரோகிஞ்சா முஸ்லிம்கள் 78 பேர் கொல்லப்பட்டனர், 87 பேர் காயமடைந்தனர், 140,000 பேர் வரை இடம்பெயர்ந்தனர். அரசாங்கம் ஊரடங்கு உத்தரவை அமல்படுத்தி பிராந்தியத்துக்கு துருப்புக்களை அனுப்பியது. 2012 சூன் 10 இல் ராகினியில் அவசர நிலை பிரகடனப்படுத்தப்பட்டது, பிராந்தியத்தின் நிர்வாகம் இராணுவத்தின் கட்டுப்பாட்டில் கொண்டுவரப்பட்டது. ரோகிஞ்சா அரசு சாரா அமைப்புகளானது, பர்மிய இராணுவம் மற்றும் காவல்துறையானது ரோகிஞ்சா முஸ்லிம்களை இலக்கு வைத்து கைது செய்வது மற்றும் வன்முறையில் ஈடுபடுவது போன்ற செயல்களில் ஈடுபட்டதாக குற்றம் சாட்டின. இருப்பினும், சர்வதேச நெருக்கடி குழு நடத்திய ஆழ்ந்த ஆராய்ச்சியானது, இரு சமூகங்களும் இராணுவத்தினால் வழங்கப்பட்ட பாதுகாப்புக்காக நன்றி தெரிவித்தன என்று காட்டின. பல துறவிகள் அமைப்புகளானது ரோகிங்கியாக்களுக்கு உதவும் தொண்டு நிறுவனங்களை தடுக்கும் நடவடிக்கைகளை எடுத்தது. 2012 சூலையில் பர்மிய அரசு, ரோகிஞ்சா சிறுபான்மைக் குழுவை கணக்கெடுப்பில் சேர்க்கவில்லை-1982 ஆம் ஆண்டிலிருந்து வங்கதேசத்திலிருந்து ஊடுருவிய வங்காள முஸ்லிம்களாக வகைப்படுத்தியது. பர்மாவில் சுமார் 140,000 ரோகிஞ்சா மக்கள் அகதி முகாம்களில் தங்கியுள்ளனர்.

பர்மாவின் பல பகுதிகளைப் போலவே, ராக்கின் மாநிலமானது (முன்பு அரக்கான் மாகாணம் என அழைக்கப்பட்டது), மாறுபட்ட இன மக்களைக் கொண்டிருக்கிறது. உத்தியோகபூர்வ பர்மிய புள்ளிவிவரங்களின்படி ராகினி மாநில மக்கள் தொகையானது 3,118,963 ஆகும்.

இந்த மாநிலத்தில் ராகினி மக்கள் பெரும்பான்மையினராக உள்ளனர் அவர்களை அடுத்து ரோகிஞ்சா முஸ்லிம்கள் கணிசமான மக்கள் தொகை கொண்டவர்கள். ராகினி மக்கள் பிரதானமாக தாழ்நில பள்ளத்தாக்கிலும் ராம் மற்றும் மானுங் (செதுபா) தீவுகளிலும் வசிக்கிறனர். கமேன், சின், மோரோ, சக்மா, கமி, டெய்னெட், பெங்காலி, ஹிந்து, மராமாரி போன்ற பிற இன சிறுபான்மையினர் முக்கியமாக மாநிலத்தின் மலைப்பகுதிகளில் வாழ்கின்றனர். ராகினி மாநிலத்தில் வாழும் திபெத்திய-பர்மியர்களின் பெரும்பகுதியினர் தேரவாத புத்தமதத்தை பின்பற்றுகின்றனர். சீர்திருத்த கிறித்துவம் அல்லது ஆன்மிசத்துடன் பொதுவாக தொடர்புடைய சின் மக்கள் கூட, ராகினி மாநிலத்தில் ராகினி மக்களுடைய கலாச்சார செல்வாக்கு காரணமாக பௌத்தத்தை பின்பற்றுகிறார்கள். வங்கதேசம் மற்றும் அதை ஒட்டிய கடலோரப் பகுதி எல்லைக்கு அருகே உள்ள மக்களில் 80-96 சதவிகிதத்தினர் முஸ்லீம்களாக உள்ளனர். 2012 கலவரம் நடந்தபின்னர் நடத்தப்பட்ட பல உள்ளூர் ஆய்வுகள் படி, பர்மாவுக்கு வெளியில் உள்ள +1 மில்லியன் புலம்பெயர்ந்த ரோகிஞ்சா முஸ்லீம்களையும் மக்கள்தொகையில் சேர்த்தால் ராகினி மாநில மக்கள் தொலையில் இவர்களின் எண்ணிக்கை 62.7% இருக்கலாம் என நம்பப்படுகிறது, ஆயினும் போதிய ஆதாரமில்லை.

ரோகினி மாநிலத்தில் மொத்தம் ஐந்து மாவட்டங்கள் உள்ளன. அவற்றின் 2002 ஆண்டைய அதிகாரப்பூர்வ மதிப்பிடப்பட்ட மக்கள் எண்ணிக்கை:
மாநிலத்தில் உள்ள இந்த மாவட்டங்களில் மொத்தம் 17 நகரியங்களும், 1,164 கிராமங்கள் உள்ளன. சிட்வே மாநிலத்தின் தலைநகரம் ஆகும்.

மத்திய பர்மாவிலிருந்து ராகினி மாநிலத்தை இணைக்கும்விதமாக அரக்கான் மலைகளைக் கடந்து சில சாலைகள் உள்ளன. மூன்று நெடுஞ்சாலைகள் ராகினி மாநிலத்தின் முதன்மை சாலைகள் ஆகும். அவை நடு ரகினியில் உள்ள அன் முதல் முன்பரா, தென் மத்திய ராகினில் உள்ள டவுங்கப் முதல் பம்மாங் சாலை, தெற்கு ராகினில் உள்ள குவா-நாகத்சிங்சுங் சாலை . போன்றவை ஆகும். விமானப் போக்குவரத்தானது பொதுவாக யங்கோன் மற்றும் மண்டலையில் இருந்து சிட்வே மற்றும் நாகாபலி வரை உள்ளது. நாகாபலியில் பிரபலமான கடற்கரை ரிசார்ட் உள்ளது. 1996 இல் சிட்வெவிலிருந்து பிரதான நிலப்பகுதிவரை மட்டுமே நெடுஞ்சாலை இருந்தது. மாநிலத்தில் இன்னமும் தொடர்வண்டிப் பாதை கிடையாது (இந்நிலையில் மியன்மர் இரயில்வேயானது 480-கிமீ நீள பாதையை சிட்வேயில் இருந்து பாத்தேன்வரை பாட்னாகுன்-க்யுட்டா-மெரக் யு-மப்யா-அன் வழியாக அமைப்பதாக அறிவித்துள்ளது).

ராகினி மாநிலத்தில் உள்ள விமான நிலையங்கள்
சீன முதலீட்டில், மலாக்கா நீரிணை வழியாக இந்தியப் பெருங்கடலில் இருந்து இயற்கை எரிவாயு மற்றும் கச்சா எண்ணையை சீனாவிற்குக் கொண்டு செல்வதற்காக க்யூபியுவில் ஒரு ஆழமான கடல் துறைமுகம் கட்டப்பட்டுள்ளது.

ராகினியில் போக்குவரத்து பயனுள்ளதாக இருக்கும் ஆறுகள்

ராக்கின் மியான்மரின் வறிய மாநிலமாகும். 75% க்கும் மேற்பட்ட மக்கள் வறுமையில் வாழ்கின்றனர்.

இப்பகுதியில் முக்கிய பயிர் நெல், மொத்த விவசாய நிலத்தின் 85% பகுதியில் பயிரிடப்படுகிறது. தென்னை மற்றும் நப்பா பனை தோட்டங்கள் கூட முதன்மையானவை ஆகும். மீன்பிடித்தல் ஒரு பெரிய தொழிலாக உள்ளது. இங்கு பிடிக்கப்படும் மீனில் பெருமளவு யாகோனுக்கு கொண்டு செல்லப்படுகின்றன, என்றாலும் சில ஏற்றுமதியும் செய்யப்படுகின்றன. மரம், மூங்கில் மற்றும் விரகு போன்ற மர பொருட்கள் மலைகளில் இருந்து கொண்டுவரப்படுகின்றன. சிறிய அளவிலான தாழ்ந்த-தரமற்ற கச்சா எண்ணெய் பழமையான, மேலோட்டமான, கைகளால்-தோண்டிய கிணறுகளிலிருந்து உற்பத்தி செய்யப்படுகிறது. ஆனால் பெட்ரோலியம் மற்றும் இயற்கை எரிவாயு போன்றவை இன்னும் கண்டறியப்படாத வளங்கள் இன்னும் உள்ளன.

மியான்மரில் உள்ள கல்வி வாய்ப்புகளானது யங்கோன் மற்றும் மண்டலை போன்ற முக்கிய நகரங்களைத் தாண்டி மிகவும் குறைவாகவே உள்ளன. 2013-2014 கல்வியாண்டில் மாநிலத்தில் பொதுப் பள்ளி முறை பற்றிய சுருக்கம் பின்வருமாறு.

சிட்வே பல்கலைக்கழகம் மாநிலத்தின் முக்கிய பல்கலைக்கழகம் ஆகும்.

மியான்மரில் பொது சுகாதாரப் பாதுகாப்பு மோசமான நிலையில் உள்ளது. இராணுவ அரசாங்கம் நாட்டின் மொத்த உள்நாட்டு உற்பத்தியில் 0.5% முதல் 3% வரை எல்லாவித சுகாதாரப் பராமரிப்புக்கும் செலவழிக்கிறது, உலகில் மிகக் குறைந்த அளவாகவே இது உள்ளது. சுகாதார பராமரிப்பு பெயரளவில் இலவசமாக இருந்தாலும், உண்மையில், நோயாளிகள் மருத்து மற்றும் சிகிச்சைக்கு, மருத்துவமனை மற்றும் பொது மருத்துவமனைகளில் பணம் செலுத்த வேண்டிய நிலை உள்ளது. பொது மருத்துவமனைகளில் அடிப்படை வசதிகளும் உபகரணங்களும் இருப்பதில்ல. பொதுவாக, யங்கோன் மற்றும் மண்டலைக்கு வெளியே சுகாதார பராமரிப்பு உள்கட்டமைப்பு மிகவும் மோசமாக உள்ளது. ஆனால் குறிப்பாக ராகினி மாநிலம் போன்ற தொலைதூர பகுதிகளின் நிலையோ மிக மோசமாக உள்ளது. முழு ராக்கின் மாகாணத்திலிம் உள்ள மருத்துவமனை படுக்கைகளைச் சேர்த்தால் யாங்கோன் பொது மருத்துவமனையை விட குறைவான படுக்கைகளே உள்ளன. மாநிலத்தில் பொது சுகாதார அமைப்பின் சுருக்கம் பின்வருமாறு.

குறிப்புகள்

அரக்கன் அரசியல் கட்சி (ALD)
ராக்கிங் விடுதலை-கூட்டமைப்பு
அரக்கான் செய்திகள்/தகவல்கள்
Sittwe and Kyaukpyu SEZ routes to Ruili Yunnan


</doc>
<doc id="386213" url="https://ta.wikipedia.org/wiki?curid=386213" title="கிழக்கு இந்தியா">
கிழக்கு இந்தியா

"கிழக்கு இந்தியா " (ஆங்கிலம்: East India) பீகார், சார்க்கண்ட், மேற்கு வங்காளம், ஒடிசா மற்றும் அந்தமான் நிக்கோபார் தீவுகள் ஆகியவற்றை உள்ளடக்கிய இந்தியாவின் பகுதியாகும். மேற்கு வங்காளத்தின் தலைநகரம் கொல்கத்தா இப்பகுதியின் பெரிய மாநகரமாகும். பீகார் வட இந்தியாவின் பகுதியாகவும் கருதப்படுகிறது. 


</doc>
<doc id="386217" url="https://ta.wikipedia.org/wiki?curid=386217" title="அ. சேப்பன்">
அ. சேப்பன்

அ. சேப்பன் (17 ஆகசுடு 1937 -31 ஆகசுடு 2017 ) என்பவர் இந்திய அரசியல்வாதி, சமூகச் செயற்பாட்டாளர், இதழாளர் மற்றும்  தமிழ் நாட்டின்  இந்தியக் குடியரசுக் கடசியின் தலைவர் ஆவார். அண்ணல் அம்பேத்கர் திருசசபை என்ற ஓர் அமைப்பை உருவாக்கியவர்.

சேப்பன் நாகை மாவட்டம்  வேதாரண்யம் அருகில் ஆயக்காரன்புலம் என்ற ஊரில் பிறந்தார்.  ஒரு விவசாயக் குடும்பத்தில் பிறந்த சேப்பன் 1975 ஆம் ஆண்டில் தமது மருத்துவக் கல்வியை முடித்தார்.  1976 முதல் தனியாக மருத்துவத் தொழிலைத் தொடங்கினார். காங்கிரசில் சேர்ந்து லீக் முனுசாமி என்பவருடன் செயல்பட்டார். அம்பேத்கர் கொள்கைகளில்  ஈடுபாடு கொண்ட சேப்பன், இந்தியக் குடியரசுக் கட்சியில் சேர்ந்தார். இந்தியக் குடியரசுக் கட்சியின் மாவட்டத் தலைவர் பின்னர் மாநிலத் தலைவர் ஆனார்.

1981ஆம் ஆண்டில் உணர்வு என்ற  மாதம் இரு முறை இதழைத் தொடங்கி பல ஆண்டுகள் நடத்தி வந்தார். அந்தக் காலத்தில் தாழ்த்தப்பட்டோரின் துன்பங்கள், சிக்கல்கள் முதலியவை பற்றிய செய்திகள் அந்த இதழில் .இடம் பெற்றன.
அம்பேத்கர் சிந்தனைகள் பற்றிய கட்டுரைகள், தலித்துகள் மீதான வன்முறைப் பதிவுகள், உள்ளூர் அளவிலான போராட்டங்கள், கட்சிக் கூட்டச் சொற்பொழிவுகளின் சாரம், தீர்மானங்கள், கவிதைகள் போன்றன  உணர்வு  இதழில் இடம்பெற்றன.

1982 ஆம் ஆண்டு அரக்கோணம் அருகே உள்ள மின்னல் என்ற சிற்றுரில்,  சாதி மோதலில்  நாட்டாண்மை சுப்பிரமணி என்பவர் கொல்லப்பட்டார். இதைக் கண்டித்து நடைப் பயணமொன்றை சேப்பனும் சக்திதாசன் என்பவரும்  இணைந்து அரக்கோணம் தொடங்கி சென்னை கோட்டை வரை மேற்கொண்டனர். தமிழகத்தின் பல பகுதிகளுக்கும் பயணம் செய்து கட்சிப் பணியாற்றினார். பட்டியல் இன மக்களின் விடுதலை இயக்கத்தை ஒருங்கிணைத்தார்.

திருவள்ளுவர் உலகத் தமிழ்ச் சங்கம்’ என்ற அமைப்பை ஏற்படுத்திச் செயல்பட்டார் 1981 இல் புத்த மதத்தைத் தழுவினார் 
12 நூல்களை எழுதினார்.  அவற்றில் ‘விடுதலை பெறத் துடிப்பதேன்’, ‘பூரண விடுதலைப் பெற இஸ்லாம் மார்க்கமே’, ‘மண்டல கமிஷன் மீதான தீர்ப்பின் ஆபத்து’ ஆகியன அடங்கும்.

காலச்சுவடு, மாத இதழ் (அக்டோபர் 2017)


</doc>
<doc id="386220" url="https://ta.wikipedia.org/wiki?curid=386220" title="கம்பிவால் தகைவிலான்">
கம்பிவால் தகைவிலான்

ஆங்கிலத்தில் Wire-tailed Swallow என்று அழைக்கப்படும் கம்பிவால் தகைவிலான் ஆப்பிரிக்கா முழுவதும் காணப்படும் ஒரு சிற்றினம் ஆகும் .இது தென் மற்றும் தென்கிழக்கு ஆசியாவில் காணப்படுகிறது.நார்வே நாட்டை சார்ந்த தாவர சூழலியல் அறிஞர் கிறிஸ்டியன் சுமித் என்பவர் 
பெயரால்smithilஎன்றழைக்கப்படுகிறது.

தமிழில் :கம்பிவால் தகைவிலான்

ஆங்கிலப்பெயர் :Wire-tailed Swallow

அறிவியல் பெயர் : Hirundo smithil

14 செ.மீ. - செம்பழுப்புத் தொப்பி அணிந்தது போன்ற தலையும் பளப்பளப்பான கருநீல நிற உடலும் கொண்டது. வெள்ளை வெளேர் என்ற மார்பும் வயிறும் வாலிலிருந்து தொங்கும் 10 செ.மீ. நீளமுள்ள இரண்டு கம்பிகளும் இதனை அடையாளம் கண்டு கொள்ள உதவுபவை.
தமிழ்நாட்டில் குளிர்காலத்தில் ஓரளவு ஆங்காங்கே காணப்படும் இது நீலகிரியில் மட்டும் இனப்பெருக்கம் செய்வதான குறிப்பு உள்ளது. கோவை. தஞ்சை மாவட்டங்களில் இதன் நிலைப்பற்றி அறிவதற்கான குறிப்புகள் இல்லை. பழக்க வழக்கங்கள் மற்ற தகைவிலானைப் போன்றதே எனினும் நீர்வளம் மிகுந்த பகுதிகளையே நாடித்திரிவது. பெரும்பாலானவை குளிர் காலத்தில் மற்ற தகைவிலான்களைப் போலவே வடக்கே இருந்து வலசை வந்து திரும்பும். 

சில கம்பி வால் தகைவிலான்கள் நீலகிரியில் தங்கி இனப்பெருக்கம் செய்கின்றன.


</doc>
<doc id="386225" url="https://ta.wikipedia.org/wiki?curid=386225" title="சின்னத் தகைவிலான்">
சின்னத் தகைவிலான்

சின்னத் தகைவிலான் எனும் Streak-throated Swallow தென் ஆசியா,இந்தியா,இலங்கை,ஆப்கானிஸ்தான் மற்றும் மாலத் தீவுகளில் காணப்படும் ஒரு சிற்றினம் ஆகும்.

தமிழில் :சின்னத் தகைவிலான்

ஆங்கிலப்பெயர் :Streak-throated Swallow

அறிவியல் பெயர் : Petrochelidon fluvicola

12 செ.மீ. - கரு நீல நிறமான உடலும் செம்பழுப்பான தலையும் பிடரியும் கொண்ட இதன் உடலின் கீழ்ப்பகுதி மங்கிய வெண்மை நிறமாக இருக்கும். தலையின் பக்கங்கள் மோவாய், தொண்டை, மார்பு ஆகியவற்றில் கருப்புக் கீற்றுகள் காணப்படும்.
வட தமிழ் நாட்டிலும் மேற்குத் தமிழ் நாட்டிலும் காணப்படும் இது கோயமுத்தூர் வரை காணப்பட்டதான குறிப்பு உள்ளது. கூட்டமாகப் பறக்கும் சிறு பூச்சிகளை இரை தேடித்திரியும் நீர்நிலைகளைச் சார்ந்து பிற தகைவிலான்களோடு திரியவும் காணலாம். குளிர்காலத்தில் காலை நேரத்தில் தந்தி மின்சாரக் கம்பிகளில் கூட்டமாக நெருக்கமாக உட்கார்ந்திருக்கும் திடீரென ஓர் ஆணைக்குக் கீழ்படிவது போல எல்லாமாக எழுந்து சிறு குழுக்களாகப் பிரிந்து இரை தேடப் புறப்படும். இதன் பறக்கும் வேகமும் மிதக்கும் ஆற்றலும் தகைவிலானது போல மிகுந்த வேகமும் மிதக்கும் ஆற்றலும் தகைவிலானது போல மிகுந்த வேகமும் திறனும் கொண்டதாக இராது. பறக்கும் போது டிர்ர் டிர்ர் எனக் குரல் கொடுக்கும்.

தமிழ் நாட்டில் இனப்பெருக்கம் செய்வதான விவரங்கள் இன்னமும் தொகுக்கப்படவில்லை.


</doc>
<doc id="386226" url="https://ta.wikipedia.org/wiki?curid=386226" title="சிராவகர்">
சிராவகர்

சிராவகர் அல்லது சிரமணர் (Sravaka), பௌத்த மற்றும் சமண சமய சாத்திரங்களில், சமய தரும உபதேசங்களை கேட்பவர்களையும், சமயத்தை பின்பற்றுபவர்களையும் குறிப்பதாகும். சில சமயங்களில் பௌத்தத்தில் குறிப்பிடத்தக்க பிக்குகளையும், பிக்குணிகளையும், உபாசகர்களையும் சிராவகர்கள் என்று அழைப்பர். 


</doc>
<doc id="386228" url="https://ta.wikipedia.org/wiki?curid=386228" title="கொடிக்கால் வாலாட்டி">
கொடிக்கால் வாலாட்டி

இது வாலாட்டிகளில் Motacillidae குடும்பத்தை சார்ந்த வாலாட்டியாகும்,இது குறிப்பாக காடுகளில் காணப்படும் வளரியல்பு உடையவை ஆகும். இதன் இனப்பெருக்கமானது கிழக்கு ஆசியா,இந்தியா இந்தோனிசியாவில் செய்கிறது.

தமிழில் :கொடிக்கால் வாலாட்டி

ஆங்கிலப்பெயர் :Forest Wagtail

அறிவியல் பெயர் :Dendronanthus indicus

17 செ.மீ. - உடலின் மேற்பகுதி ஆலிவ் பழுப்பு. கீழ்ப்பகுதி வெளிர் மஞ்சள் தோய்ந்த வெண்மை நிறம். தொண்டையின் கீழ்ப்பகுதியில் காணப்படும் பிறை வடிவிலான இரண்டு கருப்புத் திட்டுகளையும் இறக்கைகளில் காணப்படும் இரண்டு வெண்பட்டைகளையும் கொண்டு அடையாளம் காணலாம்.
மேற்குத் தமிழ்நாட்டின் மலைப்பகுதிகளுக்கு வலசை வரும் இது ஏப்ரல் வரை தங்குகின்றது. தனித்தும், சிறு குழுவாகவும், காடுகளில் ஓடும் சிற்றாறுகளை அடுத்தும் காட்டிடையே புழு பூச்சிகளைப் பிடிக்கும். மற்ற வாலாட்டிகளைப் போல வாலை மேலும் கீழுமாக ஆட்டுவதோடு வாலோடு கூட உடம்பையும் பக்கவாட்டில் அசைக்கும் பழக்கம் உடையது. எறும்பு முதலிய புழு பூச்சிகளே இதன் முக்கிய உணவு. இரவில் நாணல்புதர்களிடையேயும் கரும்புக் காடுகளிலும் மற்ற வாலாட்டிகளோடு சேர்ந்து தங்கும்.


</doc>
<doc id="386231" url="https://ta.wikipedia.org/wiki?curid=386231" title="உபாசகர்கள்">
உபாசகர்கள்

உபாசகர்கள் (ஆண் பால்), உபாசகி (பெண் பால்) பாளி மற்றும் சமசுகிருத மொழிகளில் பௌத்த குருமார்களுக்கும், சீடர்களுக்கும் உதவி செய்பவர்களான எளிய உதவியாளர்களைக் குறிப்பதாகும். இல்லறவாசிகளான உபாசகர்கள் சமயச் சாத்திரங்கள் கற்க அவசியமில்லை. உபாசகர் அல்லது உபாசிகள், தங்கள் குருமார்கள் மற்றும் அவரது சீடர்களுக்கு சமைத்த உணவு, துணி முதலியன தானம் அளித்தல், தங்குவதற்கான கட்டிடங்கள், குடிசைகள், கற்குகைகள் அமைத்து தருதல் போன்ற உதவி செய்வார்கள். உபாசகர்கள் சமயச் சாத்திரங்களைக் கற்க அவசியமில்லை. 
இந்த சமய உதவியாளர்களான உபாசகர்கள் அல்லது உபாசகிகள் [[பிக்குகள்]] அல்லது [[பிக்குணி]]கள் அல்லர். 

உபாசகரகள் [[பஞ்ச சீலங்கள்|பஞ்சசீலங்களை]] தங்கள் வாழ்க்கையில் கட்டாயம் கடைப்பிடிக்க வேண்டும். அவைகள்:


[[பகுப்பு:பௌத்தம்]]

</doc>
<doc id="386235" url="https://ta.wikipedia.org/wiki?curid=386235" title="பஞ்ச சீலங்கள்">
பஞ்ச சீலங்கள்

பஞ்ச சீலங்கள் அல்லது ஐந்து நல்லொழுக்கங்கள் (Five Precepts),) பௌத்த சமயத்தைக் கடைபிடிக்கும் இல்லறவாசிகளான ஆண்-பெண் உபாசகர்கள் கடைபிடிக்க வேண்டிய ஐந்து நல்லொழுக்கங்கள்:



</doc>
<doc id="386241" url="https://ta.wikipedia.org/wiki?curid=386241" title="சின்ன பச்சைக்காலி">
சின்ன பச்சைக்காலி

சின்ன பச்சைக்காலி ஆங்கிலத்தில் Marsh Sandpiper என அழைக்கப்படுகிறது இது உள்ளான்களில் ஒரு சிறிய வகையாகும்.

தமிழில் :சின்ன பச்சைக்காலி 

ஆங்கிலப்பெயர் :Marsh Sandpiper

அறிவியல் பெயர் :Tringa stagnatillis

25 செ.மீ. - சாம்பல் பழுப்பு நிற உடல் கொண்ட இதன் முன் நெற்றி, கண்புருவம், தலையின் பக்கங்கள், பின்முதுகு, பிட்டம் ஆகியனவும், மார்பு, வயிறு, வாலடி ஆகியனவும் தூய வெள்ளை நிறங் கொண்டவை.

குளிர்காலத்தில் வலசை வரும் இதனைக் குளங்கள், ஏரிகள் ஆகியவற்றின் நீர்ப்பரப்பின் ஓரங்களிலும் நீர்தேங்கி நிற்கும் நெல்வயல்களிலும் பரவலாகக் காணலாம். சிறிது உப்பான நீர் தேங்கியுள்ள பகுதிகளில் விரும்பித் திரிவது. ஆகஸ்ட் இறுதியில் வரத் தொடங்கும் இவை மே முதல் வாரத்தில் திரும்பிவிடும். இனப் பெருக்கம் செய்வதில் ஈடுபடாத சில, கோடையிலும் இங்கே தங்கிவிடுகின்றன. 1962இல் கோடியக்கரையில் காலில் வளையம் அணிவிக்கப்பட்ட இரு பறவைகள் 5100 கி.மீ. தொலைவுக்கு அப்பால் ரஷ்யாவில் மீண்டும் பிடிக்கப்பட்டுள்ளன. தலையும் அலகும் முழுவதும் மூழ்கும்படி நீர் பரப்பில் இறங்கி இரை தேடவும் செய்யும். சிறுநத்தை, புழு பூச்சிகள் இதன் முக்கிய உணவு எழுந்து பறக்கும் போது ச்சீ வீப், ச்சி வீப் எனக் குரல் கொடுக்கும்.



</doc>
<doc id="386242" url="https://ta.wikipedia.org/wiki?curid=386242" title="கிளேர் ஆர்ம்சுட்டிராங்">
கிளேர் ஆர்ம்சுட்டிராங்

கிளேர் ஆர்ம்சுட்டிராங் "(Claire Armstrong)" ஒரு பிரித்தானியப் பயில்நிலைப் பெண் வானியலாளர் ஆவார். இவர் மீயொளிர் விண்மீன் வெடிப்பு வேட்டையரான மார்க் ஆர்ம்சுட்டிராங் அவர்களின் மனைவியாவார்; இருவரும் இங்கிலாந்தில் உள்ள கெண்டின் உரோல்வெண்டனில் பணிபுரிகின்றனர். சிறுகோள் 15967 கிளேர் ஆர்ம்சுட்டிராங் இதைக் கண்டுபிடித்த மார்க் ஆர்ம்சுட்டிராங்கால் தனது மனைவியின் பெயரிடப்பட்டது.


</doc>
<doc id="386246" url="https://ta.wikipedia.org/wiki?curid=386246" title="டெசு-மார்டின் ஆக்சிசனேற்றம்">
டெசு-மார்டின் ஆக்சிசனேற்றம்

டெசு-மார்டின் ஆக்சிசனேற்றம் "( Dess–Martin oxidation)" என்பது டெசு-மார்டின் பீரியாடினேன் என்ற வினைப்பொருளைப் பயன்படுத்தி முதனிலை ஆல்ககால்களை ஆல்டிகைடுகளாகவும், இரண்டாம் நிலை ஆல்ககால்களை கீட்டோன்களாகவும் மாற்றுகின்ற கரிம வேதியியல் வினையாகும். அமெரிக்க வேதியியலர்களான டேனியல் பெஞ்சமின் டெசுவும் யேம்சு குல்லன் மார்டினும் கண்டுபிடித்த காரணத்தால் இவ்வினை டெசு-மார்டின் ஆக்சிசனேற்ற வினை என்ற பெயரைப் பெற்றது . இவர்கள் 1983 ஆம் ஆண்டில் பீரியோடினேன் வினைப்பொருளைக் கண்டுபிடித்தனர்.

தண்ணீரை உபயோகித்து டெசு-மார்டின் ஆக்சிசனேற்ற வினையை முடுக்கிவிடும் முறையை மேயரும் சிகிரீபரும் செய்து காட்டினர் . 


</doc>
<doc id="386250" url="https://ta.wikipedia.org/wiki?curid=386250" title="ஓதெட்டே பான்சில்கான்">
ஓதெட்டே பான்சில்கான்

ஓதெட்டே பான்சில்கான் "(Odette Bancilhon)" (பிறப்பு: 22 செப்டம்பர் 1908 – 1998) ஒரு பிரெஞ்சு வானியலாளர் ஆவார். இவர் அல்சியர்சு வான்காணகத்தில் 1930 களிலும் 1940 களிலும் செய்த பணியால் புகழ்பெற்றவர். அங்கு இவர் [[1333 செவெனோலா]எனும், கல்லால் ஆகிய யூனோமிய சிறுகோளை முதன்மைச் சிறுகோள்பட்டையில் கண்டுபிடித்தார்t. இவர் தனது வெளியீடுகள் அனைத்தையும் வானியலில் அன்றிருந்த வழக்கப்படி, ஓ.பான்சில்கான் என்ற பெயரில் வெளியிட்டார்.

இவர் பின்னர் தன்னுடன் பணிபுரிந்த ஆல்பிரெடு சுகிமிடு என்பவரை 1940 களில் மணந்தார். பிறகு, இவர் "ஓ. சுகிமிடு பான்சில்கான்" என வழங்கப்பட்டார். 

இவருடன் பணிபுரிந்த உலூயிசு பாயர் என்பவரால் 1951 இல் கண்டுபிடிக்கப்பட்ட முதன்மைப்பட்டைச் சிறுகோளாகிய 1713 பான்சில்கான், இவரது பெயால் வழங்குகிறது.

[[பகுப்பு:பிரெஞ்சு வானியலாளர்கள்]]
[[பகுப்பு:சிறுகோள் கண்டுபிடிப்பாளர்கள்]]
[[பகுப்பு:1908 பிறப்புகள்]]
[[பகுப்பு:1998 இறப்புகள்]]
[[பகுப்பு:பிரெஞ்சுப் பெண் அறிவியலாளர்கள்]]
[[பகுப்பு:பெண் வானியலாளர்கள்]]

</doc>
<doc id="386254" url="https://ta.wikipedia.org/wiki?curid=386254" title="உல்ரிகா பாபியாகோவா">
உல்ரிகா பாபியாகோவா

உல்ரிகா பாபியாகோவா "(Ulrika Babiaková)" (ஏப்பிரல் 3, 1976 - நவம்பர் 3, 2002) ஒரு சுலோவாக்கிய வானியலாளரும் சிறுகோள் கண்டுபிடிப்பாளரும் ஆவார். இவர் சுலோவாக்கியாவில் உள்ள பான்சுகா சுதியாவ்னிகாவைச் சேர்ந்தவர். இவரைச் சிறுகோள் மையம் தனியாகவும் பிறரோடு இணைந்து 14 சிறுகோள்களை 1998 முதல் 2001 வரையிலான காலத்தில் கண்டுபிடித்தமைக்காகப் பாராட்டியுள்ளது.

இவரது கணவராகிய பீட்டர் குசுனிராக் 2001 இல் கண்டுபிடித்த முதன்மைப்பட்டைச் சிறுகோளான 32531 உல்ரிகா பாபியாகோவா இவரது பெயரால் 2014 அக்தோபர் 8 இல் பெயரிடப்பட்டுள்ளது ( சி.கோ.மை. சுற்றறிக்கை 90379).


</doc>
