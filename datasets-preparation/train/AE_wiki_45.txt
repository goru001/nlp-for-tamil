<doc id="437193" url="https://ta.wikipedia.org/wiki?curid=437193" title="சிருங்காரம்">
சிருங்காரம்

சிருங்காரம் 2007 ஆம் ஆண்டு அறிமுக இயக்குனர் சாரதா ராமநாதன் இயக்கத்தில் வெளியான தமிழ்த் திரைப்படம். எழுத்தாளர் இந்திரா சவுந்தர்ராஜன் இப்படத்தின் திரைக்கதை, வசனம் அமைப்பதில் இணைந்து பணிபுரிந்துள்ளார். பத்மினி ரவி இப்படத்தைத் தயாரித்தார்.அறிமுக நாயகி அதிதி ராவ் ஹைதாரி இரு வேடங்களிலும் மற்றும் மனோஜ் கே. ஜெயன், ஒய். ஜி. மகேந்திரன் ஆகியோர் முக்கிய கதாபாத்திரங்களில் நடித்தனர். 1920 ஆம் ஆண்டு காலகட்டத்தில் நடப்பதாகக் கதை அமைந்தது. தேவதாசி முறையைக் கதைக்களமாகக் கொண்ட திரைப்படம். 

இப்படம் 53ஆவது தேசிய திரைப்பட விருதுகளில் மூன்று விருதுகளையும் மற்றும் தமிழக அரசு திரைப்பட விருதுகளில் இரண்டு விருதுகளையும் பெற்றது. மேலும் பன்னாட்டுத் திரைப்பட விழாக்கள் பலவற்றில் இப்படம் திரையிடப்பட்டது. இப்படம் 2007 அக்டோபர் 5 ஆம் நாள் திரையரங்குகளில் வெளியானது. 

பரதநாட்டிய கலைஞரான வர்ஷினிக்கு இந்தியா குடியரசாக அறிவிக்கப்படும் தினத்தன்று நடைபெறும் விழாவில் நடனமாட இந்தியாவின் தலைநகரத்திற்கு வருமாறு அழைப்பு வருகிறது. அவளை குழந்தையிலிருந்து வளர்த்து வரும் கோயில் அர்ச்சகர் பிரகதீஸ்வரர் கோயிலுக்கு அழைத்துச் சென்று கோயிலில் நாட்டியமாடும் காமா என்ற நடனப் பெண்ணிடம் அறிமுகம் செய்கிறார். அதன் பின் கதை கடந்த காலத்திற்குச் (1920 ஆம் ஆண்டு) செல்கிறது. கோயிலில் நடன மங்கையாக (தேவதாசி) இருக்கும் பெண் தன் வயது முதிர்வின் காரணமாக தன் வம்சத்தைச் சேர்ந்த மதுரா என்ற பெண்ணைக் கோயிலில் நடன மங்கையாக இருக்கத் தேர்வு செய்கிறார். தஞ்சாவூர் சமஸ்தானத்தின் தலைமைப் பொறுப்பிலிருக்கும் மிராசு சுகுமார், மதுராவின் அழகில் ஈர்க்கப்படுகிறார். கோயிலில் தேவதாசியாக இருப்பவர்கள் மிராசுவின் ஆசைகளை நிறைவேற்ற வேண்டியவர்கள் என்பது மரபு. ஆனால் மதுராவிற்கோ நடனத்தில் தன் திறமையை வளர்த்து மிகச்சிறந்த நடன மங்கையாக வேண்டும் என்பதே இலட்சியம். 

கோயிலில் பணி செய்யும் கீழ் சாதியைச் சேர்ந்த பணியாள் சிவாவிற்கு மதுராவின் நடனம் என்றால் மிகப் பிரியம். "வந்தே மாதரம்" என்ற புரட்சிக் குழுவில் இணைந்திருக்கும் சிவா, மதுராவிடம் தவறாக நடக்க முயலும் மிராசுவை எச்சரிக்கிறான். இதனால் பொய்க்குற்றம் சாற்றப்பட்டு அவனை ஊரை விட்டு வெளியேற உத்தரவிடுகிறார்கள். ஊரைவிட்டு வெளியேறும் சிவா தன் குழுவுடன் இணைந்து செயல்படுகிறான். மிராசு, மதுராவைப் பயன்படுத்தி தஞ்சாவூர் ஆட்சியரை மயக்கி தன் காரியங்களை சாதித்துக் கொள்ள நினைக்கிறான். ஆனால் அவன் திட்டத்திற்கு உடன்பட மறுக்கும் மதுரா கோயிலிலிருந்து வெளியேறுகிறாள். 

மதுரா கோயிலை விட்டு வெளியேறுவதால் அவளது சகோதரி காமா தேவதாசியாக்கப்படுகிறாள். மிராசுவின் தீய எண்ணங்களை அறியும் காமா, மதுராவைப் போல் கோயிலைவிட்டு வெளியேற முயற்சிக்கிறாள். மதுரா தற்போது "வந்தே மாதரம்" குழுவில் சிவாவுடன் இணைந்துவிட்டதாக அறிகிறாள் காமா. அச்சமயம் கோயிலிலுள்ள புனிதமான பொருள் ஒன்று தொலைந்து போகிறது. அப்பொருளை திருடிச்சென்றதாக மதுராவின் மீது பழி சுமத்தப்படுகிறது. அவளைக் கைது செய்ய உத்தரவிடுகிறான் மிராசு. ஆனால் சிவா தானே திருடியதாக பழியேற்று சிறைக்குச் செல்கிறான். அக்குற்றத்திற்காக அவனுக்கு மரண தண்டனை விதிக்கப்படுகிறது. கர்ப்பிணியாக இருக்கும் மதுரா பெண் குழந்தையைப் பெற்றுவிட்டு இறந்துபோகிறாள். அந்தக் குழந்தையே வர்ஷினி. வர்ஷினி உருவத்தில் தன் தாய் மதுராவைப் போலவே இருக்கிறாள். அதன்பின் வர்ஷினி என்ன செய்தால் என்பது மீதிக்கதை.


53 ஆவது தேசிய திரைப்பட விருதுகள் 

தமிழக அரசு திரைப்பட விருதுகள் 2005

திரையிடப்பட்ட திரைப்பட விழாக்கள் பட்டியல்:


படத்தின் இசையமைப்பாளர் பத்ம பூஷன் லால்குடி ஜி. ஜெயராமன். பாடல்களை ஸ்வாதி வி.ஏ.ஆர். ஜெயராமன் எழுதியுள்ளார். இப்படத்திற்காக சிறந்த இசையமைப்பாளருக்கான தேசிய விருதினைப் பெற்றுள்ளார். சிருங்காரம் மட்டுமே இவர் பணிபுரிந்த ஒரே திரைப்படம். 




</doc>
<doc id="437195" url="https://ta.wikipedia.org/wiki?curid=437195" title="காளி மலை">
காளி மலை

தென்னிந்தியாவின் புண்ணிய தலம் காளிமலை

</doc>
<doc id="437205" url="https://ta.wikipedia.org/wiki?curid=437205" title="நியாஸ் தீவு">
நியாஸ் தீவு

<nowiki>நியாஸ் தீவு</nowiki> (Nias island) இந்தோனேசியா நாட்டின் சுமத்திரா தீவிற்கு மேற்கு பகுதியில் சங்கிலிதொடர் போன்று அமைந்த தீவுக்கூட்டத்தில் உள்ள ஒரு தீவாகும். நியாஸ் தீவின் மொத்த பரப்பளவு 5,121.30 சதுர கி.மீ. இது வட சுமித்திரா மாகாணத்திற்கு உட்பட்டது. இதன் நிர்வாக பிரிவுகள்: நியாஸ் , தென் நியாஸ் , வட நியாஸ், மேற்கு நியாஸ் ஆகும். நியாஸ் தீவே வட சுமித்திரா மாகாணத்தில் உள்ள தீவுகளிலேயே பெரியதாகும்.

நியாஸ் தீவின் பெரிய நகரமாக குனுங்சிடோலி நகரம் இருக்கிறது. லோட்டு, லகோமி, டெலுக் டலம் போன்றவை பிற முக்கிய நகரங்களாகும்.

நியாஸ் தீவு சர்வதேச அளவில் அலைசறுக்கு விளையாட்டிற்கு புகழ்பெற்ற இடமாகும். டெலுக் டலம் அருகேயுள்ள சோரக் பே என்ற இடம் சிறப்பானதாகும்.==

டிசம்பர் 26, 2004 இல், 2004 ஆம் ஆண்டு இந்தியப் பெருங்கடல் நிலநடுக்கம் , தீவின் வடக்கே சில கிலோமீட்டர் தூரத்தைத் தொட்டது, சுனாமிகள் 10 மீட்டர் (33 அடி) உயரமாக உருவாக்கின . 122 பேர் கொல்லப்பட்டனர் மற்றும் நூற்றுக்கணக்கானோர் வீடில்லாதவர்களாக இருந்தனர்.

2005 ஆம் ஆண்டு மார்ச் 28 ஆம் தேதி, 2004 நியாஸ்-சிமீலுலு பூகம்பத்தால் தீவு மீண்டும் பாதிக்கப்பட்டது.


</doc>
<doc id="437208" url="https://ta.wikipedia.org/wiki?curid=437208" title="வெண்நிலா வீடு">
வெண்நிலா வீடு

வெண்நிலா வீடு 2014 ஆம் ஆண்டு செந்தில்குமார் மற்றும் விஜயலட்சுமி நடிப்பில், வெற்றி மகாலிங்கம் இயக்கத்தில், தன்ராஜ் மாணிக்கம் இசையில் வெளியான தமிழ்த் திரைப்படம். இப்படத்தின் கதை "கய் டீ முஃபஸ்ஸன்ட்" என்பவர் இயக்கிய "தி நெக்லஸ்" என்ற குறும்படத்தைத் தழுவி அமைந்தது. 

கிராமத்தில் வாழும் கார்த்திக் (செந்தில்குமார்) அவரது மனைவி தேன்மொழி (விஜயலட்சுமி) மகள் வெண்ணிலா. கார்த்திக்கிற்கு நகரத்தில் வேலை கிடைப்பதால், ஒரு அடுக்குமாடிக் குடியிருப்பில் உள்ள வீட்டுக்கு குடிவருகின்றனர். அவர்கள் வீட்டின் அருகிலுள்ள வீட்டுக்குத் தன் கணவனுடன் குடிவருபவள் இளவரசி (சிரிண்டா அர்ஹான்). முதலில் இளவரசியின் முரட்டுத்தனமான மற்றும் வாய்த்துடுக்கான பேச்சால் அவளிடமிருந்து விலகி இருக்கும் தேன்மொழி, இளவரசி அவளுக்கு செய்யும் உதவியின் காரணமாக நட்பாகிறாள். தன் முதலாளி வீட்டுத் திருமணத்திற்கு தேன்மொழியை அழைத்துச்செல்ல விரும்புகிறான் கார்த்திக். தான் அணிந்துவர தங்கநகை இல்லாததால் திருமணத்திற்கு வர மறுக்கிறாள் தேன்மொழி. இளவரசியிடம் நகைகளை இரவல் வாங்கி அணிந்துவர எண்ணி அவளிடம் சென்று கேட்கிறாள். இளவரசியும் பெருந்தன்மையோடு கொடுக்கிறாள். திருமணத்திற்குச் சென்று திரும்பும் வழியில் தேன்மொழியின் கழுத்திலுள்ள நகை திருடுபோகிறது. 

அதிர்ச்சியடையும் தேன்மொழி மற்றும் கார்த்திக் வீட்டிற்கு வந்து இளவரசியிடம் நடந்ததைக் கூறுகின்றனர். இளவரசி தன் தந்தையிடம் நடந்ததைக் கூறி உதவி கேட்கிறாள். அவளின் தந்தை கந்துவட்டி தொழில் செய்பவர். கார்த்திக்கை காவல் நிலையத்தில் புகாரளிக்கச் சொல்கிறார். காவல் ஆய்வாளர், கார்த்திக்கின் மீதே சந்தேகம் கொண்டு இளவரசியின் தந்தையிடம் கார்த்திக்கின் நடவடிக்கைகளைக் கவனிக்கும்படி கூறுகிறார். தன் மகள் இளவரசியிடம் கார்த்திக் மற்றும் தேன்மொழி இருவரும் நகையை மறைத்து வைத்துக்கொண்டு திருடு போனதாக நாடகம் ஆடுவதாக சொல்வதை முதலில் நம்ப மறுக்கும் இளவரசி பிறகு தந்தை சொல்வதில் உண்மை இருக்கலாம் என்று நம்புகிறார். கார்த்திக் மற்றும் தேன்மொழியின் நடவடிக்கைகளைக் கண்காணிக்க தன் தந்தையின் திட்டத்தை இளவரசி செயல்படுத்துகிறார். அதனால் என்னென்ன விளைவுகள் ஏற்படுகிறது? கார்த்திக்கின் குடும்பம் எப்படி பாதிக்கப்பட்டது? என்பதே மீதிக்கதை. 

பாடலில் சிறப்புத்தோற்றம் 


படத்தின் இசையமைப்பாளர் தன்ராஜ் மாணிக்கம். பாடலாசிரியர்கள் வெற்றி மகாலிங்கம் மற்றும் கபிலன். படத்தின் பாடல்கள் சேரன் வெளியிட தமிழச்சி தங்கபாண்டியன் மற்றும் ஆர். கே. செல்வமணி பெற்றுக்கொண்டனர். 


</doc>
<doc id="437210" url="https://ta.wikipedia.org/wiki?curid=437210" title="மரியா குர்சோவா">
மரியா குர்சோவா

மரியா குர்சோவா ("Maria Kursova") என்பவர் உருசிய- ஆர்மீனிய பெண் சதுரங்க கிராண்டு மாசுட்டர் ஆவார். இவர் 1986 ஆம் ஆண்டு சனவரி மாதம் மூன்றாம் நாள் உருசியாவின் செவெரோத்வின்சுக் நகரில் பிறந்தார் . பிடே அமைப்பு வழங்கும் பெண் கிராண்டு மாசுட்டர் பட்டத்துடன் இவர் சதுரங்கம் ஆடி வருகின்றார். 1996 ஆம் ஆண்டு நடைபெற்ற 10 வயதுக்கு உட்பட்டோர் பெண்கள் உலக சதுரங்கப் போட்டியில் முதலிடம் பிடித்தார். இதேபோல 2001 இல் நடைபெற்ற ஐரோப்பிய பெண்கள் அணி சதுரங்கச் சாம்பியன் பட்டப் போட்டியிலும் வெற்றி பெற்றார். 

2003 ஆம் ஆண்டில் நடைபெற்ற 18 வயதுக்கு உட்பட்டோருக்கான ஐரோப்பிய பெண்கள் சதுரங்கச் சாம்பியன் பட்டப் போட்டியில் நட்டாலியாபோகோனினாவுடன் சமநிலை புள்ளிகள் எடுத்து முதல் இடத்திற்கான போட்டியில் இரண்டாம் இடம் பிடித்தார் . 1998 ஆம் ஆண்டு நடைபெற்ற 12 வயதுக்கு உட்பட்டோர் பெண்கள் ஐரோப்பிய சதுரங்க சாம்பியன் பட்டப் போட்டியில் வெண்கலப் பதக்கம் வென்றார் . 

பெண்கள் உலக சதுரங்க சாம்பியன் பட்டப் போட்டியில் 2006 ஆம் ஆண்டு குர்சோவா கலந்துகொண்டு விளையாடினார். முதல் சுற்றில் சீன வீராங்கனை சாவோ சியுவைத் தோற்கடித்தார் என்றாலும் இரண்டாவது சுற்றில் உருசிய வீராங்கனை இகாடெரினா கோவாலெவ்சிகயாவிடம் வீழ்ந்தார். 
2011 ஆம் ஆண்டு முதல் குர்சோவா ஆர்மீனியாவிற்காக விளையாடி வருகிறார் . 2012 இல் பெண்கள் ஆர்மீனிய சதுரங்க சாம்பியன் பட்டத்தை வென்றார் . 

பெண்கள் சதுரங்க ஒலிம்பியாடு போட்டிகளில் இவர் ஆர்மீனியா அணிக்காக 2012 மற்றும் 2014 ஆம் ஆண்டுகளில் விளையாடினார். 2011 மற்றும் 2015 ஆம் ஆண்டுகளில் பெண்கள் அணி உலக சதுரங்க சாம்பியன் பட்டப் போட்டியில் பங்கேற்று விளையாடினார். இதேபோல 2011 மற்றும் 2013 ஆம் ஆண்டுகளில் பெண்கள் ஐரோப்பிய அணி சாம்பியன் பட்டப் போட்டியிலும் பங்கேற்று விளையாடினார் .

2016 ஐரோப்பிய தனிநபர் சதுரங்க சாம்பியன் பட்டப் போட்டியில் குர்சோவா இரண்டு வீராங்கனைகளிடம் வெற்றியும் யோவாங்கா அவுசுகா என்ற பிரித்தானிய வீராங்கனையுடன் சமநிலையும் பெற்றார் . 

ஆர்மீனிய கிராண்டு மாசுட்டர் ஆர்மான் பாசிக்யன் என்ற சதுரங்க வீர்ரை குர்சோவா திருமணம் செய்து கொண்டார் .



</doc>
<doc id="437213" url="https://ta.wikipedia.org/wiki?curid=437213" title="நெய்வாசல் ஊராட்சி (தஞ்சாவூர்)">
நெய்வாசல் ஊராட்சி (தஞ்சாவூர்)

நெய்வாசல் ஊராட்சி ("Neivasal Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 982 பேர் வசிக்கின்றனர். இந்த ஊராட்சியில் மொத்தம் 241 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 76.2% மற்றும் பெண்களின் எழுத்தறிவு விகிதம் 34.9% ஆகும்.


</doc>
<doc id="437216" url="https://ta.wikipedia.org/wiki?curid=437216" title="ஹேமா உபாத்யாய்">
ஹேமா உபாத்யாய்

ஹேமா உபாத்யாய் (Hema Upadhyay 1972 டிசம்பர் 11- டிசம்பர் 11, 2015 அன்று பிறந்த இவர் மும்பையை அடிப்படையாகக் கொண்ட இந்திய கலைஞர் ஆவார். அவர் புகைப்படத்திற்காகவும் சிற்பக் கலைக்காகவும் நிறுவல் கலைக்காகவும் அறியப்படுகிறார். 2015ஆம் ஆண்டில் அவர் மரணமடையும் வரை அந்த செயலில் இருந்தார். 

பரோடாவில் பிறந்த இவர் 1992 இல் தனது எதிர்கால கணவரும் மற்றும் சக கலைஞமான சின்டன் உபாத்யை என்பவரைச் சந்தித்தார். இவர்கள் 1998 இல் திருமணம் செய்து கொண்டனர், மற்றும் மும்பையில் வசிக்க ஆரம்பித்தனர். 2010 ஆம் ஆண்டில் விவாகரத்து கோரும் முன் பல கண்காட்சிகளில் அவர்கள் ஒன்றாக இணைந்து பணியாற்றினர். இவர்கள் 2014ஆம் ஆண்டில் அதிகாரப்பூர்வமாக விவாகரத்து செய்தனர். பின்னர், சின்டன் தில்லி சென்றார், ஹேமா ஜுஹு-தாரா சாலையில் ஒரு அடுக்கு மாடி வீட்டில் வாழ்ந்தார்.

2004 ஆம் ஆண்டு முதல், ஹேமா உபாத்யாய் சீனாவின் பெய்ஜிங்கில், ""உல்லன்ஸ் சென்டர் ஃபார் த கான்டெம்பரரி ஆர்ட்"" என்ற பல்வேறு குழு நிகழ்ச்சிகளில் ஒரு பகுதியாக நிறுவப்பட்டது. உரோமில் நடைபெற்ற "மேக்ரோ அருங்காட்சியகத்தின் துவக்க நிகழ்வில் பங்கேற்ற ஒரே இந்திய கலைஞர் ஆவார். 

ஹேமா உபாத்யா மற்றும் அவரது வழக்கறிஞர் ஹரேஷ் பம்பானி ஆகியோர் வெள்ளிக்கிழமை 11 டிசம்பர் 2015 அன்று கொல்லப்பட்டனர். அவரது முன்னாள் கணவர் சின்டன் மீதான நீதிமன்ற வழக்குகளில் ஹேமாவிற்காக வாதாடினார். 2010 இல் விவாகரத்து கோரி தாக்கல் செய்த பின்னர், 2014 ஆம் ஆண்டில் விவாகரத்து பெறும் வரை சின்ண்டன் மற்றும் ஹேமா ஆகிய இருவரும் மும்பை வீட்டில் வெவ்வேறு அறைகளில் வாழ்ந்தனர்.



</doc>
<doc id="437218" url="https://ta.wikipedia.org/wiki?curid=437218" title="லிலிட் காலோயன்">
லிலிட் காலோயன்

லிலிட் காலோயன் ("Lilit Galojan") என்பவர் ஆர்மீனிய பெண் சதுரங்க கிராண்டு மாசுட்டர் ஆவார். இவர் 1983 ஆம் ஆண்டு சூன் மாதம் 17 ஆம் நாள் பிறந்தார். 2009 ஆம் ஆண்டு முதல் பிடே அமைப்பு வழங்கும் ஆர்மீனிய பெண் கிராண்டு மாசுட்டர் பட்டம் மற்றும் 2010 முதல் அனைத்துலக சதுரங்க மாசுட்டர் பட்டங்களுடன் இவர் சதுரங்கம் ஆடி வருகின்றார். இரண்டுமுறை ஆர்மீனிய பெண்கள் சதுரங்க சாம்பியன் பட்டத்தை லிலிட் வென்றுள்ளார். 

2009 ஆம் ஆண்டில் பெண் கிராண்டு மாசுட்டர் பட்டமும், 2010 இல் அனைத்துலக சதுரங்க மாசுட்டர் பட்டமும் காலோயனுக்கு கிடைத்தது. 1995 ஆம் ஆண்டு நடைபெற்ற 12 வயதுக்கு உட்பட்டோர் பெண்கள் ஆர்மீனிய சாம்பியன் சதுரங்கப் போட்டியில் முதலிடம் பிடித்தார்.1997 இல் 14 வயதுக்கு உட்பட்டோர் போட்டி, 1998 இல் 16 வயதுக்கு உட்பட்டோர் போட்டி, 1999 இல் 18 வயதுக்கு உட்பட்டோர் போட்டிகளையும் வென்றார். மேலும் இவர் 2008, 2009 ஆம் ஆண்டுகளில் ஆர்மீனியாவின் முதுநிலை சதுரங்க சாம்பியன் பட்டங்களை இரண்டு முறை வென்றார். 2007 இல் பாயரில் நடைபெற்ற பெண்கள் சதுரங்க சாம்பியன் பட்டப் போட்டியில் முதல் பரிசை இவர் பெற்றார். 35 ஆவது சதுரங்க ஒலிம்பியாடு, 38 ஆவது சதுரங்க ஒலிம்பியாடு, 39 ஆவது சதுரங்க ஒலிம்பியாடு, 40 ஆவது சதுரங்க ஒலிம்பியாடு, 41 ஆவது சதுரங்க ஒலிம்பியாடு போட்டிகளில் ஆர்மீனியாவின் சார்பாக லிலிட் கலந்து கொண்டு விளையாடினார். 2009, 2011, 2015 ஆம் ஆண்டுகளில் உலக அளவில் நடைபெற்ற அணிகளுக்கு இடையிலான சதுரங்கப் போட்டியிலும், 2005, 2009, 2011, 2015, 2017 ஆண்டுகளில் நடைபெற்ற அணிகளுக்கு இடையிலான ஐரோப்பிய சதுரங்க சாம்பியன் பட்டப் போட்டியிலும் லிலிட் காலோயன் பங்குபெற்று விளையாடினார். 



</doc>
<doc id="437219" url="https://ta.wikipedia.org/wiki?curid=437219" title="முள்ளங்குடி ஊராட்சி (தஞ்சாவூர்)">
முள்ளங்குடி ஊராட்சி (தஞ்சாவூர்)

முள்ளங்குடி ஊராட்சி ("Mullangudi Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 3269 பேர் வசிக்கின்றனர். இந்த ஊராட்சியில் மொத்தம் 818 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 72.7% மற்றும் பெண்களின் எழுத்தறிவு விகிதம் 32.8% ஆகும்.


</doc>
<doc id="437221" url="https://ta.wikipedia.org/wiki?curid=437221" title="சைக்ளமிக் அமிலம்">
சைக்ளமிக் அமிலம்

சைக்ளமிக் அமிலம் ("Cyclamic acid") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஐரோப்பிய ஒன்றிய எண் ஐ952 என்ற எண்ணால் இச்சேர்மம் அடையாளப்படுத்தப்படுகிறது.
சாயங்கள் மற்றும் நெகிழிகள் தயாரிப்பில் பொதுவாக சைக்ளமிக் அமிலம் வினையூக்கியாகப் பயன்படுத்தப்படுகிறது. மேலும் ஆய்வகங்களில் ஒரு வினைப்பொருளாகவும் இதை பயன்படுத்துகிறார்கள். 

சைக்ளமிக் அமிலத்தின் சோடியம் மற்றும் கால்சியம் உப்புகள் செயற்கை இனிப்பூட்டிகளாக சைக்ளமேட்டு என்ற பெயரில் பயன்படுத்தப்படுகின்றன .


</doc>
<doc id="437222" url="https://ta.wikipedia.org/wiki?curid=437222" title="மணலூர் ஊராட்சி (திருப்பனந்தாள்)">
மணலூர் ஊராட்சி (திருப்பனந்தாள்)

மணலூர் ஊராட்சி ("Manalur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2594 பேர் வசிக்கின்றனர். இந்த ஊராட்சியில் மொத்தம் 642 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 73.6% மற்றும் பெண்களின் எழுத்தறிவு விகிதம் 32.7% ஆகும்.


</doc>
<doc id="437225" url="https://ta.wikipedia.org/wiki?curid=437225" title="ஹர்ஷாலி மல்ஹோத்ரா">
ஹர்ஷாலி மல்ஹோத்ரா

ஹர்ஷாலி மல்ஹோத்ரா (Harshaali Malhotra) ஒரு இந்திய குழந்தை நட்சத்திரம் மற்றும் ஹிந்தி-மொழி திரைப்படங்கள் மற்றும் தொலைக்காட்சி தொடர்களில் தோன்றும் நடிகையாவார்.
மல்ஹோத்ரா தனது முதல் படமான இயக்குனர் கபீர் கான் இயக்கி 2015இல் வெளிவந்த திரைப்படமான "பஜ்ரங்கி பைஜான்" என்பதில் சல்மான் கான், கரீனா கபூர், மற்றும் நவாசுதின் சித்திக் ஆகியோருடன் ஒரு முன்னணி பாத்திரத்தில் நடித்தார். "முன்னி" என்றும் அழைக்கப்படும் ஷாஹிதாவின் பாத்திரத்தில் நடித்தார். மல்ஹோத்ரா திரைப்படத்தில் நடிக்க தேர்வு செய்ய வந்த 5,000 குழந்தைகளில் இவர் தேர்வானார். மல்ஹோத்ராவின் செயல்திறன் பலரால் மிகவும் பாராட்டப்பட்டது மற்றும் சிறந்த பெண் அறிமுக நடிகைக்கான ஃபிலிம்பேர் விருதிற்கும் பரிந்துரைக்கப்பட்டார், இந்த பிரிவில் பரிந்துரைக்கப்பட்ட இளைய நபரைத் தேர்ந்தெடுத்து அவற்றில் சிறந்த குழந்தை கலைஞருக்கு "ஸ்கிரீன்" விருது இவருக்கு வழங்கப்பட்டது. 

இவர் காதலுக்கு சலாம் (2014), மற்றும் "லாட் ஆவ் த்ரிஷா" (2014) போன்ற தொடர்களில் நடித்தார், மேலும் "பேர் & லவ்லி , பியர்ஸ், எச்டிஎஃப்சி வங்கி, ஹார்லிக்ஸ்", போன்றவற்றின் விளம்பரங்களிலும், அச்சு விளம்பரங்கள் உட்பட தோன்றியுள்ளார். மற்றும் "ஏஸ்" குழுமம், "ஷான் ஷாஹித்" மற்றும் ஹிலால் கப் கேக் தொலைக்காட்சி வணிகத்துடன் இணைந்து பிரபல நடிகை இஸ்மாட் ஜெய்தி ஆகியோருடன் டெலிநார் என்ற பாகிஸ்தானிய நிகழ்ச்சியில் தோன்றினார் பின்னர் 2018இல் ஹர்ஷாலி நாஸ்டிக் திரைப்படத்தில் அர்ஜூன் ராம்பாலுடன் பணிபுரிந்தார்


</doc>
<doc id="437227" url="https://ta.wikipedia.org/wiki?curid=437227" title="மகாராஜபுரம் ஊராட்சி (திருப்பனந்தாள்)">
மகாராஜபுரம் ஊராட்சி (திருப்பனந்தாள்)

மகாராஜபுரம் ஊராட்சி (" Maharajapuram Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 3378 பேர் வசிக்கின்றனர். இந்த ஊராட்சியில் மொத்தம் 830 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 64.2% மற்றும் பெண்களின் எழுத்தறிவு விகிதம் 28.4% ஆகும். இம்மாவட்டத்திலே, கும்பகோணம் வட்டாரத்தில் ஒரு மஹாராஜபுரம் ஊராட்சி ஒன்று உள்ளது என்பது குறிப்பிடத்தக்கது. 


</doc>
<doc id="437228" url="https://ta.wikipedia.org/wiki?curid=437228" title="கேருமோனம்">
கேருமோனம்

கேருமோனம் ("Carumonam") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் β-லாக்டமின் துணைக் குழுவான மோனோபாக்டம் வகை நுண்ணுயிர் எதிர்ப்பியாகும் . 


</doc>
<doc id="437229" url="https://ta.wikipedia.org/wiki?curid=437229" title="குறிச்சி ஊராட்சி (தஞ்சாவூர்)">
குறிச்சி ஊராட்சி (தஞ்சாவூர்)

குறிச்சி ஊராட்சி ("Kurichi Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2269 பேர் வசிக்கின்றனர். இந்த ஊராட்சியில் மொத்தம் 555 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 73.6% மற்றும் பெண்களின் எழுத்தறிவு விகிதம் 33.3% ஆகும்.


</doc>
<doc id="437234" url="https://ta.wikipedia.org/wiki?curid=437234" title="வத்திராயிருப்பு வட்டம்">
வத்திராயிருப்பு வட்டம்

வத்திராயிருப்பு வட்டம், இந்தியாவின் தமிழ்நாட்டில், விருதுநகர் மாவட்டம் ஸ்ரீவில்லிப்புத்தூர் வட்டத்தின், வத்ராயிருப்பு, கோட்டையூர் மற்றும் நத்தம்பட்டி என 3 உள்வட்டங்களையும், அதனுடன் இணைந்த 22 வருவாய் கிராமங்களைக் கொண்டு புதிய வத்திராயிருப்பு வருவாய் வட்டம் 18 பிப்ரவரி 2019 அன்று தமிழக முதல்வரால் நிறுவப்பட்டது. இவ்வட்டத்தின் நிர்வாகத் தலைமையிடம் வத்திராயிருப்பு ஆகும்.
இவ்வட்டத்தின் தற்காலிக வட்டாட்சியர் அலுவலகம், வத்திராயிருப்பு ஊராட்சி ஒன்றிய அலுவலக வளாகத்தில் செயல்படுகிறது.

வத்திராயிருப்பு வட்டம் வத்திராயிருப்பு, கோட்டையூர், நத்தம் பட்டி என 3 உள்வட்டங்களைக் கொண்டுள்ளது. 

வத்திராயிருப்பு உள்வட்டத்தில் வத்திராயிருப்பு, கான்சாபுரம், வ. புதுப்பட்டி மற்றும் எஸ். கொடிக்குளம் என 4 வருவாய் கிராமங்கள் உள்ளது. 

கோட்டையூர் உள்வட்டத்தில் கோட்டையூர், மகாராஜபுரம், தம்பிப்பட்டி, மாரிகலம்காத்தான், இலந்தைக்குளம், ஆயர்தர்மம், கோவிந்தநல்லூர், வெல்லப்பொட்டல் மற்றும் அயன்கரிசல்குளம் என 9 வருவாய் கிராமங்கள் உள்ளது.

நத்தம்பட்டி உள்வட்டத்தில் நத்தப்பட்டி, சுந்தரபாண்டியம், ருத்திரப்பநாயக்கன்பட்டி, வடுகப்பட்டி, களத்தூர், அம்மாப்பட்டி, மூவரை வென்றான், துலுக்கப்பட்டி, செம்மண்டிகரிசல்குளம் மற்றும் குன்னூர் ஆகிய 10 வருவாய் கிராமங்கள் உள்ளது.




</doc>
<doc id="437246" url="https://ta.wikipedia.org/wiki?curid=437246" title="6-மெத்தில்சல்பினைல்)யெக்சைல் ஐசோதயோசயனேட்டு">
6-மெத்தில்சல்பினைல்)யெக்சைல் ஐசோதயோசயனேட்டு

6-மெத்தில்சல்பினைல்)யெக்சைல் ஐசோதயோசயனேட்டு ("6-(Methylsulfinyl)hexyl isothiocyanate") என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதைச் சுருக்கமாக 6-எம்.ஐ.டி.சி அல்லது 6-எம்.எசு.ஐ.டி.சி என்ற ஆங்கில எழுத்துகளில் குறிப்பிடுவர். ஐசோதயோசயனேட்டு குழுவைச் சேர்ந்த கரிமகந்தகச் சேர்மம் என்று இதை வகைப்படுத்தலாம். முட்டைக்கோசு, காலிபிளவர் போன்ற வகை காய்களிலிருந்து, குறிப்பாக வசாபி எனப்படும் சப்பானிய பச்சைக் கடுகு வகையிலிருந்து 6-மெத்தில்சல்பினைல்)யெக்சைல் ஐசோதயோசயனேட்டு பெறப்படுகிறது. மற்ற ஐசோதயோசயனேட்டுகளைப் போலவே இதுவும் குளுக்கோசினோலேட்டை மைரோசினேசு நொதி செல்லை காயப்படுத்தி நிலைமாற்றம் செய்வதால் உருவாகிறது. 

புதிதாக துருவப்பட்ட வசாபி தண்டுப்பகுதியை தலைமுடியில் தேய்த்தால் அது முடி வளர்ச்சியை ஊக்குவிக்கிறது என்ற நம்பிக்கை சப்பானில் தற்போது நிலவுகிறது. ஏனெனில் உலகின் மிகப்பெரிய வசாபி தயாரிப்பாளரான கின்னி நிறுவனம் 6-எம்.ஐ.டி.சி முடி வளர்ச்சியை ஊக்குவிக்கிறது என்று கூறுகிறது . 


</doc>
<doc id="437248" url="https://ta.wikipedia.org/wiki?curid=437248" title="அஜந்தா (2012 திரைப்படம்)">
அஜந்தா (2012 திரைப்படம்)

அஜந்தா 2012 ஆம் ஆண்டு இளையராஜா இசையில் தமிழ், தெலுங்கு, கன்னடம் மற்றும் மலையாளம் ஆகிய நான்கு மொழிகளில் வெவ்வேறு நடிகர்களைக் கொண்டு படமாக்கப்பட்டு வெளியான தமிழ்த் திரைப்படம். 

ராஜ்பா ரவிசங்கர் இப்படத்தின் இயக்குனர் மற்றும் தயாரிப்பாளர் ஆவார். இளவரசு இப்படத்தின் ஒளிப்பதிவாளராகப் பணிபுரிந்தார். இப்படம் 2006 ஆம் ஆண்டு துவங்கப்பட்டு மூன்று வருடங்கள் படமாக்கப்பட்டது. இப்படத்தின் தமிழ் பதிப்பு 2012 நவம்பர் 9 அன்று வெளியானது. மலையாளம் மொழியில் 2012 ஜூலை 9 அன்று வெளியானது. 

தமிழில் ரமணா கதாநாயகனாக நடித்துள்ளார். மலையாளத்தில் வினு மோகன், தெலுங்கில் சாய் கிரண் மற்றும் கன்னடத்தில் வெங்கடேஷ் ஆகியோர் கதாநாயகர்களாக நடித்துள்ளனர். தமிழ் மற்றும் தெலுங்கில் வந்தனா குப்தாவும், மலையாளம் மற்றும் கன்னடத்தில் ஹனி ரோஸும் கதாநாயகிகளாக நடித்தனர். 

ஆனந்த் (ரமணா/வினு மோகன்) வளர்ந்துவரும் மேடைப் பாடகன். ஒருநாள் தன் வீட்டுக்குத் திரும்பிவரும் வழியில் தெருவோரத்தில் ஒரு ஓவியன் அற்புதமான ஓவியத்தை வரைந்து கொண்டிருப்பதை பார்க்கிறான். அவனது திறமையை நினைத்து வியக்கிறான். அந்த ஓவியத்தை வேடிக்கை பார்க்கும் மற்றவர்கள் அவனுக்கு சிறு தொகையைக் கொடுத்துவிட்டுச் செல்கின்றனர். அப்போது மழைபொழியத் துவங்க அங்கு நின்ற அனைவரும் கலைந்து செல்கின்றனர். அந்த ஓவியம் மழைநீரில் அழியத் துவங்குகிறது. அந்தக் கலைஞனின் ஓவியத் திறமைக்கு அவனுக்குக் கிடைத்திருக்கும் தொகை குறைவு என்றெண்ணும் ஆனந்த் அன்று தான் பெற்ற ஊதியத்தை முழுவதும் அவனிடம் கொடுக்கிறான். 

ஆனந்த் ஒரு கிராமத்தில் அஜந்தா (வந்தனா குப்தா) என்ற பாடகியை சந்திக்கிறான். அவளுக்குக் கண் தெரியாது என்று அறிந்து வருத்தப்படுகிறான். அவளுக்குக் கண்பார்வை கிடைக்கத் தான் உதவுவதாக வாக்களித்து சென்னைக்கு அழைத்து வருகிறான். அவளது மருத்துவத்திற்காக பணம் சேர்க்கத் துவங்குகிறான். அஜந்தா அவனைக் காதலிக்கிறாள். திரைப்படங்களில் பாடல் பாடும் வாய்ப்பு கிடைத்து பிரபல பாடகனாக உயர்கிறான். கண் அறுவை சிகிச்சைக்காக அவளை மருத்துவமனையில் சேர்த்துவிட்டு வெளிநாட்டில் நடக்கும் கலைநிகழ்ச்சியில் பாடுவதற்குச் செல்கிறான். அவன் செல்லும் விமானம் விபத்தில் சிக்குகிறது. அஜந்தாவிற்கு கண்பார்வை கிடைக்கிறது. அவள் பார்வை வந்ததும் முதலில் ஆனந்தைப் பார்க்க வேண்டும் என்று விரும்புகிறாள். அவளிடம் ஆனந்த் இறந்துவிட்டதைச் சொல்ல அதிர்ச்சியடைகிறாள். அவளுக்கு சிகிச்சையளித்த மருத்துவர் அவளைத் திருமணம் செய்துகொள்ள விரும்புகிறார். அவளுக்குத் திருமணம் செய்ய முடிவுசெய்கின்றனர். திருமணம் நடைபெறும் நாளன்று இறந்துவிட்டதாக நினைத்த ஆனந்த் மீண்டும் வருகிறான். அதன்பின் அஜந்தா என்ன முடிவெடுத்தாள்? என்பது மீதிக்கதை. 

தமிழ்/தெலுங்கு 


கன்னடம் / மலையாளம் 


இளையராஜா இப்படத்திற்கு 36 பாடல்களைப் பதிவு செய்து சாதனை செய்துள்ளார். திரைப்படத்தில் சில பாடல்கள் மட்டுமே இடம்பெற்றன. பாடலாசிரியராகள் மு. மேத்தா, பா. விஜய், முத்துலிங்கம், திருமாவளவன் மற்றும் சு. செந்தில்குமார் ஆகியோர் இப்படத்தில் பணியாற்றியுள்ளனர். படத்தின் பாடல்கள் 2008 ஆகத்து மாதம் வெளியானது. 2009 ஆம் ஆண்டு சிறந்த இசையமைப்பாளருக்கான தமிழக அரசின் மாநில திரைப்பட விருது இப்படத்திற்காக இளையராஜா பெற்றார். 


</doc>
<doc id="437252" url="https://ta.wikipedia.org/wiki?curid=437252" title="1-நாப்தைல் ஐசோதயோசயனேட்டு">
1-நாப்தைல் ஐசோதயோசயனேட்டு

1-நாப்தைல் ஐசோதயோசயனேட்டு ("1-Naphthyl isothiocyanate") என்பது CHNS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நாப்தலீனின் ஐசோதயோசயனேட்டு வழிப்பெறுதியாக 1-நாப்தைல் ஐசோதயோசயனேட்டு கருதப்படுகிறது.


</doc>
<doc id="437254" url="https://ta.wikipedia.org/wiki?curid=437254" title="ரீமா லாகு">
ரீமா லாகு

ரீமா லாகு (Reema Lagoo) நயன் பத்பதே என்ற இயற்பெயருடன்) 1958 ஜூன் 21 அன்று பிறந்து 2017 மே 18 அன்று இறந்த இவர் ஒரு இந்திய நாடக மற்றும் திரை நடிகை ஆவார் இந்தி மற்றும் மராத்தி திரையுலகில் தனது நடிப்பு வாழ்க்கையைத் தொடங்கினார். மராத்தி நாடக அரங்கிலலும் நடித்துள்ளார்., 1990 களில் மற்றும் 2000 களின் முற்பகுதியில் தாயார் கதாபாத்திரங்களில் நடித்ததற்காக பெயர் பெற்றார். 

லாகுவின் நடிப்பு வாழ்க்கை மராத்திய நாடக நடிகை மற்றும் திரைப்பட நடிகையாக இருந்த அவரது தாயாரின் தாக்கத்தினால் ஏற்பட்டது. "துர்கா கோட்" இயக்கிய "மாஸ்டர்ஜி" உட்பட ஐந்து படங்களில் அவர் நடித்தார்
குழந்தைக் கலைஞராக நீண்ட காலமாக நடித்து வந்த ஒரு நீண்ட இடைவெளிக்குப் பிறகு அவரது வாழ்க்கை மராத்தி நாடக அரங்கில் தொடர்ந்தது. அவர் மும்பை வந்து, பி..எல். தேஷ்பாண்டேவின் நாடகமான "மை ஃபேர் லேடி"யில் தன்னை முழுவதும் ஈடுபடுத்திக் கொண்டார். இருப்பினும், அவர் தொலைக்காட்சித் தொடர்கள், இந்தி மற்றும் மராத்தி படங்களில் நடித்துள்ளார். 1979 ஆம் ஆண்டில் அவர் மராத்தி திரைப்படமான "சின்ஹசன்" என்ற திரைப்படத்தில் அறிமுகமானார்.

இந்தித் திரைப்பட துறையில் முன்னணி நடிகைகளுக்கு தாயாக அவர் நடிக்கிறார். இந்தி திரைப்படமான "கயாமத் சே கயமத் தக்" (1988) என்ற படத்தில் பிர்பல நடிகையான ஜூஹி சாவ்லாவிற்கு தாயாக முதன்முறையாக நடித்தார். மிகவும் பிரபலமாக, பாலிவுட் தொழில்துறையில் மிகப்பெரிய வெற்றிகளில் அவர் நடித்திருக்கிறார். திரைப்படங்களில் பெரும்பாலும் நடுத்தர வயதான பாத்திரத்தில் நடித்துள்ள போதிலும், அவர் மற்ற வேடங்களிலும் நடித்தார்.

இந்தி மற்றும் மராத்தி மொழிகளில் மிகவும் வெற்றிகரமாக ஒரு தொலைக்காட்சி நடிகராக லாகு நடித்திருந்தார்

ரீமா லாகு 1958 ஜூன்21 அன்று ந்யன் பத்பதே என்ற இயற்பெயருடன் பிறந்துள்ளார். Her mother was Marathi stage actress இவரது தாயார் மந்தாகினி பத்பதே என்பவரும் ஒரு மராத்தி நாடக நடிகையாவார். புனே ஹுஸூர்பாஹா உயர்நிலைப்பள்ளியில் ஒரு மாணவராக இருந்தபோதே லாகுவின் நடிப்பு திறமைகள் வெளிப்பட்டன.. அவர் உயர்நிலைக்கல்வி முடிந்தபின் தொழில் ரீதியாக நடிக்க ஆரம்பித்தார். 1979 ஆம் ஆண்டு முதல், மும்பையில் "யூனியன் பாங்க் ஆஃப் இந்தியா" என்ற வங்கியில் பத்து ஆண்டுகள் பணியாற்றினார், தொலைக்காட்சி மற்றும் திரைப்படங்களில் தோன்றிக்கொண்டே, அவர் வங்கிக் கலாச்சார நிகழ்ச்சிகளிலும் பங்கு பெற்றார்.
1976 ஆம் ஆண்டில் வங்கி மற்றும் மேடை நாடக நடிகரான விவேக் லாகுவை சந்தித்து 1978 ஆம் ஆண்டில் திருமணம் செய்து கொண்டார். திருமணத்தின் போது, அவர் ரீமா லாகு என தனது பெயரை மாற்றிக் கொண்டார். விவேக் அவரது திருமணத்தை "எங்கள் வாழ்வை மறுகட்டமைப்பதற்கான ஒரு புரிதல்" என்று விவரித்தார், பின்னர் அவர்கள் விவாகரத்து செய்தனர். தம்பதியின் மகள் மவுன்மயி ஒரு நடிகை மற்றும் நாடக இயக்குனர் ஆவார்.

ரீமா லாகு "நாம்கர்ன்" தொலைக்காட்சி தொடரில் நடிக்கும்போது 2017 மே17 அன்று இரவு 7 மணிக்கு இதயவலி ஏற்பட்டு பின்னர் அந்த இரவு மும்பை [1] கேகில்பென் திருபாய் அம்பானி மருத்துவமனைக்கு அழைத்துச் செல்லப்பட்டார். அங்கு அவரது உயிர் பிரிந்தது. மரணத்தின் போது, அவர் தனக்கு எல்லாம் நன்றாகப்போகிறது என்றும் தனக்கு சுகாதார பிரச்சினைகள் ஏதும் இல்லை" என்றும் விவரித்தார். மும்பையில் ஓஷ்வார்ரா என்ற இடத்தில் அவரது இறுதிச்சடங்கு நிகழ்த்தப்பட்டது


</doc>
<doc id="437258" url="https://ta.wikipedia.org/wiki?curid=437258" title="இன்னா கபோனெங்கோ">
இன்னா கபோனெங்கோ

இன்னா கபோனெங்கோ ("Inna Gaponenko") என்பவர் உக்ரைனிய பெண் சதுரங்க கிராண்டு மாசுட்டர் ஆவார். இவர் 1976 ஆம் ஆண்டு சூன் மாதம் 22 ஆம் நாள் பிறந்தார். இன்னா யானோவ்சுகா என்ற பெயராலும் இவர் அறியப்படுகிறார். பிடே அமைப்பு வழங்கும் பெண் கிராண்டு மாசுட்டர் பட்டம் மற்றும் அனைத்துலக சதுரங்க மாசுட்டர் பட்டம் ஆகிய தலைப்புகளுக்கு சொந்தக்காரராக கபோனெங்கோ சதுரங்கம் ஆடி வருகின்றார்.

1992 ஆம் ஆண்டு நடைபெற்ற 16 வயதுக்கு உட்பட்டோர் பெண்கள் ஐரோப்பிய சாம்பியன் சதுரங்கப் போட்டியில் முதலிடம் பிடித்தார்.1994 இல் நடைபெற்ற 18 வயதுக்கு உட்பட்டோர் சதுரங்கப் போட்டியிலும் இவர் வெற்றி பெற்றார். 2002 ஆம் ஆண்டு துருக்கியின் ஆந்தாலியா நகரில் நடைபெற்ற பெண்கள் ஐரோப்பிய விரைவு சதுரங்கப் போட்டியில் கபோனெங்கோ வெற்றி பெற்றார். 2008 ஆம் ஆண்டின் உக்ரைன் பெண்கள் சாம்பியன் பட்டத்தை இவர் வென்றார். 

கபோனெங்கோ 1994 ஆம் ஆண்டு முதல் 1998 ஆம் ஆண்டு வரையும் 2002 முதல் 2014 வரையிலும் இரண்டு ஆண்டுகளுக்கு ஒருமுறை நடைபெறும் மகளிர் சதுரங்க ஒலிம்பியாடு போட்டிகளில் உக்ரைனிய தேசிய அணிக்காக விளையாடினார். 2006 ஆம் ஆண்டு போட்டியில் தங்கப் பதக்கமும், 2008 ஆம் ஆண்டு போட்டியில் வெள்ளிப் பதக்கமும், 2012, 2014 போட்டிகளில் வெண்கலப் பதக்கங்களும், 2010 போட்டியில் தனிநபர் பிரிவில் தங்கப் பதக்கமும் வென்றார். மகளிர் உலக அணி சதுரங்கப் போட்டிகளில் 2013 இல் இவர் இடம்பெற்ற அணி தங்கப் பதக்கமும், 2007, 2009 ஆம் ஆண்டுகளில் வெண்கலப் பதக்கமும், இதே ஆண்டுகளில் தனிநபர் பிரிவில் இரண்டு தங்கப் பதங்களும் வெல்வதற்கு இவர் காரணமாக இருந்தார். 2013 ஆம் ஆண்டு போலந்து நாட்டின் வார்சாவா நகரில் நடைபெற்ற மகளிர் ஐரோப்பிய அணி சதுரங்கப் போட்டியில் உக்ரைன் அணிக்கு தங்கப் பதக்கம் பெற்றுக் கொடுத்தார்.


</doc>
<doc id="437263" url="https://ta.wikipedia.org/wiki?curid=437263" title="புய தமனி">
புய தமனி

புய தமனி அக்குள் தமனியின் தொடர்ச்சியாக மேற்கை பகுதிகளுக்கு இரத்தத்தை வழங்குகிறது.
அக்குள் தமனியின் தொடர்ச்சியான இத்தமணி மேற்கையின் எலும்பிற்கு முன்புறமாக கீழ்நோக்கி சென்று முழங்கையின் முன்புற பகுதியில் அரந்தி தமனி மற்றும் ஆரை தமனி என இரண்டாக பிரிந்து முழங்கை பகுதிக்கு இரத்தத்தை வழங்குகிறது. புய தமனியின் நாடித்துடிப்பு மேற்கையின் கீழ்ப்பகுதியில் இரத்த அழுத்த மானி மற்றும் இதயத்துடிப்பு மானின் உதவியுடன் அளக்கப்பட்டு இரத்த அழுத்தம் அறியப்படுகிறது.


</doc>
<doc id="437266" url="https://ta.wikipedia.org/wiki?curid=437266" title="பீனைல் ஐசோதயோசயனேட்டு">
பீனைல் ஐசோதயோசயனேட்டு

பீனைல் ஐசோதயோசயனேட்டு ("Phenyl isothiocyanate") என்பது CHNS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். உயர்திற நீர்ம வண்ணப் பிரிகையின் தலைகீழ் கட்டத்தில் இச்சேர்மம் வினைப்பொருளாகப் பயன்படுகிறது. ஆர்த்தோ-பிதாலால்டிகைடைக் காட்டிலும் பீனைல் ஐசோதயோசயனேட்டு குறைவான உணர்திறன் கொண்டது ஆகும். முழுவதுமாக இதை தானியக்கமாக்க செயல்படுத்த முடியாது. மேலும், பீனைல் ஐசோதயோசயனேட்டை ஆர்த்தோ-பிதாலால்டிகைடைப் போலன்றி இரண்டாம் நிலை அமீன்களை பகுப்பாய்வு செய்ய பயன்படுத்தலாம். 
எட்மான் வினைப்பொருள் என்ற பெயராலும் அழைக்கப்படும் இச்சேர்மம் எட்மான் தரமிறக்க வினையில் பயன்படுத்தப்படுகிறது. 
வணிக ரீதியாகவும் இச்சேர்மம் கிடைக்கிறது. அனிலினுடன் கார்பன் டைசல்பைடையும் அடர் அமோனியாவையும் சேர்த்து வினைபுரியச் செய்தால் முதல் படிநிலையில் அனிலினுடைய அமோனியம் டைதயோகார்பமேட்டு உப்பு உருவாகிறது. மேலும் இது காரீய(II) நைட்ரேட்டுடன் வினைபுரிந்து பீனைல் ஐசோதயோசயனேட்டு உருவாகிறது :. 

அனிலின், சோடியம் நைத்திரைட்டு, தாமிர(I) தயோசயனேட்டு ஆகிய வேதிச் சேர்மங்களைப் பயன்படுத்தி சேண்டுமேயர் வினையின் வழியாகவும் இதைத் தயாரிக்கலாம். 
லினோகிளரைடு தயாரிக்கும் வினையில் பீனைல் ஐசோதயோசயனேட்டு பயன்படுத்தப்படுகிறது. 



</doc>
<doc id="437270" url="https://ta.wikipedia.org/wiki?curid=437270" title="அஞ்சலி எலா மேனன்">
அஞ்சலி எலா மேனன்

அஞ்சலி எலா மேனன் (Anjolie Ela Menon) 1940இல் பிறந்த இந்தியாவின் முன்னணி சமகால கலைஞர்களில் ஒருவர். அவரது ஓவியங்கள் பல வியாபார ரீதியில் நல்ல வரவேற்பைப் பெற்றுள்ளன. 2006 ஆம் ஆண்டில் இவரின் யாத்ராவை கலிபோர்னியாவின் சான் ஃபிரான்சிஸ்கோ ஆசியக் கலை அருங்காட்சியகம், பெற்றது. மர அட்டைகளின் மேல் நெய்யோவியம் வைத்து ஓவியங்கள் வரைவது இவருக்கு பிடித்தமான ஒன்றாகும். மேலும், கண்ணாடி மற்றும் நீர்வர்ணம் ஆகியவற்றிலும் ஆர்வம் கொண்டவர். சுவர் ஓவியம் வரைவராக பரவலாக அறியப்பட்டவர், 2000இல் பத்மஸ்ரீ விருது அவருக்கு வழங்கப்பட்டது. அவர் புது தில்லியில் வாழ்ந்து கொண்டு தனது பணியை மேற்கொள்கிறார்.

அஞ்சலி எலா மேனன் 1940 ஜூலை 17இல், பெங்காளி மற்றும் அமெரிக்க பெற்றோருக்கு வங்காளத்தின் பர்ன்பூரில் (இப்பொழுது மேற்கு வங்கத்தில்) பிறந்தார். தமிழ்நாட்டின் நீலமலையில் உள்ள "லவ்டேல்" "லாரன்ஸ்" பள்ளியில் பயின்றார். 15 வயதில், அவர் பள்ளியை விட்டு வெளியேறுவதற்கு முன்பாக சில ஓவியங்களை வரைந்துள்ளார். அதன் பின்னர் மும்பையில் உள்ள ஜே. ஜே கல்வி நிறுவனத்தில் பயின்றார். பின்னர் தில்லி பல்கலைக்கழகத்தில்ஆங்கில இலக்கியம் பட்டம் பெற்றார் அங்கு பிரபலமான மகளிர் கல்லூரியான, "மிராண்டா ஹவுஸில்" படித்தார். இந்த சமயத்தில், அவர் "மோடிக்லியானி" மற்றும் இந்திய ஓவியர்கள், மக்புல் ஃபிதா உசைன் மற்றும் அம்ரிதா சேர்கில் ஆகியோரின் படைப்புகளுக்கு பணி புரிந்தார். 18 வயதில், அவர் தனித்துவமான பல்வேறு பாணிகளின் ஐம்பத்து-மூன்று ஓவியங்களை வைத்துக் கண்காட்சியை நடத்தினார். 1959 முதல் 1961 வரை பாரிஸின் இக்கோல் டெஸ் பியூக்ஸ் ஆர்ட்ஸ் என்ற கல்லூரியில் படிப்பதற்காக அவருக்கு பிரெஞ்சு அரசின் உதவித்தொகை கிடைத்தது. மேலும் இவர் ஐரோப்பாவிலும் மேற்கு ஆசியாவிலும் உரோமனெசுக் மற்றும் பைசன்டியக் கலை படிப்பதற்குப் பயணித்தார். .

அஞ்சலி தனது சிறுவயது காதலரான இந்தியக் கடற்படை அதிகாரி ராஜா மேனன், என்பவரைத் திருமணம் செய்து கொண்டார். பின்னர் "அட்மிரல்" ஆகி ஓய்வு பெற்றார். அவர்கள் திருமணம் செய்துகொண்டதிலிருந்து, இந்தியா, அமெரிக்கா, ஐரோப்பா, ஜப்பான் மற்றும் முந்தைய சோவியத் ஒன்றியத்தில் பணியாற்றி, இந்த நாடுகளில் முப்பத்தி ஐந்து தனி நிகழ்ச்சிகளை நடத்தியுள்ளானர். அவர் சுவர் ஓவியம் மூலம்நன்கு அறியப்பட்டவர் மற்றும் பல நிகழ்ச்சிகளில் இந்தியாவை பிரதிநிதித்துவப்படுத்தியுள்ளார்.



</doc>
<doc id="437273" url="https://ta.wikipedia.org/wiki?curid=437273" title="இரினா பல்மகா">
இரினா பல்மகா

இரினா பல்மகா ("Irina Bulmaga") என்பவர் கிழக்கு ஐரோப்பாவின் மல்தோவா குடியரசில் பிறந்த உருமேனியா நாட்டு பெண் சதுரங்க கிராண்டு மாசுட்டர் ஆவார். இவர் 1993 ஆம் ஆண்டு நவம்பர் மாதம் 11 ஆம் நாள் பிறந்தார். பிடே அமைப்பு வழங்கும் பெண் கிராண்டு மாசுட்டர் பட்டத்தை 2012 ஆம் ஆண்டிலும் , அனைத்துலக சதுரங்க மாசுட்டர் பட்டத்தை 2013 ஆம் ஆண்டிலும் இரினா அடைந்தார் . 

2001 மற்றும் 2009 ஆம் ஆண்டுகளுக்கு இடையில் இவர் பலமுறை மல்தோவா இளைய மகளிர் சதுரங்க சாம்பியன் பட்டத்தை வென்றார். 2005, 2006, 2007 ஆம் ஆண்டுகளில் தொடர்ச்சியாக மூன்று முறை இவர் உலக பள்ளிகள் இடையிலான சதுரங்க சாம்பியன் பட்டத்தை வென்றார். இதேபோல தொடர்ச்சியாக இரண்டு முறை மல்தோவா பெண்கள் சதுரங்க சாம்பியன் பட்டத்தையும் வென்றார். 2009 ஆம் ஆண்டு முதல் உருமேனியா நாட்டின் சார்பாக சதுரங்கப் போட்டிகளில் கலந்து கொண்டு விளையாடுகிறார். 2010 முதல் உருமேனியாவின் விரைவு சதுரங்க சாம்பியன் பட்டப் போட்டிகளில் விளையாடி வருகிறார். 2014 இல் ஏழாம் ஆண்டு மகளிர் அனைத்துலக சதுரங்கப் போட்டியில் விளையாடி வெற்றி பெற்றார். இப்போட்டி கிழக்கு உருமேனியாவிலுள்ள பிரேய்லா நகரில் நடைபெற்றது. 
2008, 2010, 2012, 2014, 2016 ஆம் ஆண்டுகளில் நடைபெற்ற சதுரங்க ஒலிம்பியாடு போட்டிகளில் ஐந்து முறை உருமேனியாவின் சார்பாக இரினா கலந்து கொண்டார். 2014 இல் வெண்கலப் பதக்கம் இவருக்குக் கிடைத்தது. 2011- 2015 ஆம் ஆண்டு காலத்தில் நடைபெற்ற மூன்று ஐரோப்பிய சதுரங்க சாம்பியன் பட்டப் போட்டிகளிலும் இரினா விளையாடினார். 2013 உலக மகளிர் அணி சாம்பியன் போட்டியில் உருமேனியா நாட்டு அணியில் இவர் விளையாடினார். 

இரினா பல்மகாவின் சகோதரி எலீனா பல்மகாவும் ஒரு சதுரங்க வீராங்கனை ஆவார்.



</doc>
<doc id="437274" url="https://ta.wikipedia.org/wiki?curid=437274" title="நிர்மலா ஸ்ரீவஸ்தவா">
நிர்மலா ஸ்ரீவஸ்தவா

நிர்மலா ஸ்ரீவஸ்தவா (Nirmala Srivastava), ( மார்ச்சு 21, 1923 – பிப்ரவரி 23, 2011), "ஸ்ரீ மாதாஜி நிர்மலா தேவி" எனவும் அழைக்கப்படுகிறார். இவர் "சகஜ யோகா" வை நிறுவியவர். இது ஒரு தியான வழிமுறையாகும். "உங்களைத் தோற்றுவித்த சக்தியுடன் இணைப்பு ஏற்பட்டால் தவிர, உங்கள் வாழ்க்கையின் அர்த்தத்தை புரிந்து கொள்ள முடியாது," என்பது இவரின் கூற்றாகும். அவர், தன்னை முழுமையாக உணர்ந்தவர் என்றும், தனது வாழ்க்கையை அமைதி மற்றும் சமாதானம் பெற மக்களிடையே விழிப்புணர்வை ஏற்படுத்துவதே என்றும் கூறியுள்ளார். அவ்வாறு விழிப்புணர்வை ஏற்படுத்துவதன் மூலமாக மக்கள் தன்நிலை அறியும் ஆற்றலைப் பெறுவார்கள் என்றும் தெரிவித்தார்.

ஸ்ரீ மாதாஜி, இந்தியாவிலுள்ள மத்திய பிரதேசத்தில், சின்தவாரா என்னும் இடத்தில் பிறந்தார். இவரது தந்தை பிரசாத் இந்து சமயத்தைச் சேர்ந்தவர். தாய் கோர்னீலியா சால்வே கிருத்தவ மதத்தைச் சார்ந்தவர். இவரது பெற்றோர் இவருக்கு "நிர்மலா" எனப் பெயரிட்டனர். இதற்கு "மாசற்றவள்" என்பது பொருளாகும். அவர் தன்னை சுயமாக உணர்ந்தவர் என்று கூறினார். இவரது தந்தை பதினான்கு மொழிகளில் புலமை மிக்கவராக இருந்தார். மேலும் திருக்குர்ஆன் ஐ மராத்தியில் மொழி பெயர்த்துள்ளார். அவரது தாயார் கணிதத்தில் கௌரவ பட்டத்தைப் பெற்ற இந்தியாவின் முதல் பெண்மணி .ஆவார். 

ஸ்ரீ மாதாஜி, தன் குழந்தைப்பருவத்தை நாக்பூரிலுள்ள தன் குடும்ப வீட்டில் கழித்தார். தன் இளம் வயதில் மோகன்தாசு கரம்சந்த் காந்தியின்.ஆசிரமத்தில் தங்கினார். இவரது பெற்றோரைப் போலவே இவரும் இந்திய சுதந்திர போராட்டத்தில் பங்கு கொண்டார். மேலும், 1942இல் நடைபெற்ற வெள்ளையனே வெளியேறு இயக்கத்தில் இளம் பெண்களின் அணிக்குத் தலைவியாக போராட்டத்தில் பங்குபெற்று சிறைக்குச் சென்றார்.இந்தக் காலக்கட்டத்தில், இவரது இளைய உடன்பிறப்புகளுக்காக பொறுப்பை எடுத்துக்கொண்டு அவர்களின் நன்மைக்காக தன்னை அர்ப்பணித்து எளிமையாக வாழ்ந்தார். இவர் லூதியானாவிலுள்ள கிருத்தவ மருத்துவக்கல்லூரியில் படித்தார். மற்றும் லாகூரிலுள்ள பாலக்ராம் மருத்துவக் கல்லூரியில் படித்தார். 
1947இல் இந்தியா சுதந்திரம் அடைவதற்கு முன்னர், ஸ்ரீ மாதாஜி, சந்திரிகா பிரசாத் ஸ்ரீவஸ்தவாவை மணந்தார்.இவரது கணவர், உயர் தரமான இந்தியக் குடிமைப் பணியில் இருந்தவர். பின்னர், பிரதம மந்திரியான லால் பகதூர் சாஸ்திரியிடம் இணைச்செயலாளராகவும், ஐக்கிய இராச்சியத்தின் இரண்டாம் எலிசபெத் அவர்களிடமிருந்து விருது பெற்றவருமாவார்..
இவருக்கு இரண்டு பெண் குழந்தைகள் உண்டு. முதலாவதாக கல்பனா ஸ்ரீவஸ்தவா. இரண்டாவதாக சாதனா வர்மா. 1961 இல்,நிர்மலா ஸ்ரீவஸ்தவா, தேசிய, சமூக மற்றும் நன்னெறி போன்ற மதிப்பு மிக்க வாழ்க்கை நெறிகளை இளைய சமுதாயத்திற்கு கொண்டு செல்வதற்காக "யூத் சொசைட்டி ஃபார் பிலிம்ஸ்" என்னும் அமைப்பைத் தோற்றுவித்தார். மேலும், இவர் இந்தியத் திரைப்படத் தணிக்கை குழுவின் உறுப்பினராக இருந்தார்.



</doc>
<doc id="437290" url="https://ta.wikipedia.org/wiki?curid=437290" title="ஆர்த்தி மஜும்தார்">
ஆர்த்தி மஜும்தார்

ஆர்த்தி மஜும்தார் "(Aarti Majumdar)" 1978 மார்ச் 3 அன்று பிறந்த, அவரது மேடை பெயரான "ஆர்த்தி மான்" என்ற பெயரில் நன்கு அறியப்பட்ட இந்திய-அமெரிக்க நடிகை ஆவார். "ஹீரோஸ்" உட்பட பல தொலைக்காட்சி நிகழ்ச்சிகளில் அவர் நடித்திருக்கிறார். 'தி பிக் பேங் தியரியில் பிரியா குத்ரப்பல்லி என்ற பாத்திரத்தில் நடித்ததற்க்காக நன்கு அறியப்படுகிறார்.

மன், இது அவரது திருமண பெயரின் சுருக்கமாகும், மார்ச் 3, 1978 இல் "கனெக்டிகட்"டில்பிறந்த இவர் முதல் தலைமுறை இந்திய அமெரிக்க வம்சாவளியைச் சேர்ந்தவர்.

அவரது பெற்றோர்களுக்கு மன் இன்னும் ஒரு சிறு குழந்தை தான், மூத்த சகோதரி கிருதி இன்னொரு சகோதரி, கிருட்டி மற்றும் இளைய சகோதரர் நிஷாத் ஆகியோருடன், பென்சில்வேனியாவைச்| சுற்றி பல இடங்களுக்குச் சென்றார். அவள் ஒரு சிறு குழந்தையாக இருந்தபோது "பிட்ஸ்பர்க், பென்சில்வேனியா, மவுன்ட் லெபனான், வேக்ஸ்ஃபோர்ட், ஃபாக்ஸ் சேப்பல்" போன்ற இடங்களில் வாழ்ந்துள்ளார். அவரது தாயார், வசந்தி மஜும்தார், "பிட்ஸ்பர்க்" மருத்துவ மைய" (UPMC)" பல்கலைக்கழகத்தில் பட்டப்படிப்பை முடித்தவர், இன்னும் "ஃபாக்ஸ் சேப்பலில்" வசிக்கிறார் மற்றும் மகப்பேறியல் மற்றும் மகளிர் மருத்துவத்தில் நிபுணத்துவம் வாய்ந்த மருத்துவர் ஆவார். மன்னின் த்ந்தையும் ஒரு மருத்துவர் ஆவார்., அவர் உயர்நிலை பள்ளியில் இருந்தபோது இவரது தந்தை இறந்தார்.

"பாயின்ட் பிரீஸ்" என்ற இடத்தில் உள்ள "ஷாடி சைட் அகடமி" உயர் நிலைப்பள்ளியில் படித்த போது மன் ஒருபோதும் நடிப்பில் ஈடுபட்டதில்லை, ஆனாலும், நியூயார்க் பல்கலைக்கழகத்தில் நடிப்பு பயின்ற அவர் திரைக் கதை மற்றும் இயக்கம் போன்றவற்றில் பட்டம் பெற்றார்.

2000 ஆம் ஆண்டின் நடுப்பகுதியில் நடிக்க ஆரம்பித்த இவர், ஆரம்பத்தில் சிறு வேடங்களில் நடித்தார். அவர் ஆர்த்தி மஜும்தார் மற்றும் ஆர்தி ம்ன் என்ற இரு பெயர்களை தனது தொழில்முறை பெயர்களாகப் பயன்படுத்துகிறார்.

மன் தனது மகள் நிகிதா மற்றும் அவரது கணவர் பர்வீஷ் மன்கட் ஆகியோருடன் தற்போது "லாஸ் ஏஞ்சல்ஸ்" நகரில் வசிக்கிறார்.


</doc>
<doc id="437291" url="https://ta.wikipedia.org/wiki?curid=437291" title="பினீத்தைல் ஐசோதயோசயனேட்டு">
பினீத்தைல் ஐசோதயோசயனேட்டு

பினீத்தைல் ஐசோதயோசயனேட்டு ("Phenethyl isothiocyanate") என்பது CHN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும் இது இயற்கையாகத் தோன்றும் ஐசோதயோசயனேட்டு சேர்மம் ஆகும் . இதன் முன்னோடிச் சேர்மமான குளுக்கோநாசுடர்டீன் முட்டைக்கோசு வகை காய்கறிகள் சிலவற்றில் குறிப்பாக ஓடைகளில் வளரும் செடி வகைகளில் காணப்படுகிறது. 
ஆண்மைச் சுரப்பிப் புற்றுநோய் போன்ற புற்று நோய்களுக்கான வேதிச்சிகிச்சை பாதுகாப்புக்கு பினீத்தைல் ஐசோதயோசயனேட்டு ஆராயப்பட்டு வருகிறது. 

குளுக்கோநாசுடர்டீன் சேர்மத்தை மைரோசினேசு நொதியால் உயிரியல் தொகுப்பு வினைக்கு உட்படுத்தும்போது பினீத்தைல் ஐசோதயோசயனேட்டு உற்பத்தியாகிறது.


</doc>
<doc id="437297" url="https://ta.wikipedia.org/wiki?curid=437297" title="நத்தாலியா பூக்சா">
நத்தாலியா பூக்சா

நத்தாலியா பூக்சா ("Nataliya Buksa", பிறப்பு: நவம்பர் 6, 1996) என்பவர் உக்ரைனிய நாட்டு பெண் சதுரங்க "கிராண்டு மாசுட்டர்" ஆவார். 2015 ஆம் ஆண்டு நடைபெற்ற பெண்கள் உலக இளையோர் சதுரங்க சாம்பியன் பட்டப் போட்டியில் நத்தாலியா பூக்சா முதலிடம் பிடித்தார், இவ்வெற்றியின் மூலம் இவருக்கு "பெண் கிராண்டு மாசுட்டர் பட்டம்" கிடைத்தது. 2017 ஆம் ஆண்டுக்கான மகளிர் உலக சதுரங்க சாம்பியன் போட்டியில் விளையாடும் தகுதியையும் பெற்றார். 

உக்ரைனின் கீவ் நகரில் நடைபெற்ற பெண்களுக்கான உக்ரைன் சதுரங்க சாம்பியன் பட்டத்தை நடால்லியா பக்சா வென்றார்.

அசர்பைசான் நாட்டைச் சேர்ந்த சதுரங்க கிராண்டு மாசுட்டர் ராஃப் மாமெதோவை நடால்லியா திருமணம் செய்து கொண்டார்.



</doc>
<doc id="437299" url="https://ta.wikipedia.org/wiki?curid=437299" title="கிருஷ்ணன்கோயில், விருதுநகர் மாவட்டம்">
கிருஷ்ணன்கோயில், விருதுநகர் மாவட்டம்

கிருஷ்ணன்கோயில், (Krishnankoil) தமிழ்நாட்டின் விருதுநகர் மாவட்டம், ஸ்ரீவில்லிப்புத்தூர் வட்டம், திருவில்லிபுத்தூர் ஊராட்சி ஒன்றியம், விழுப்பனூர் ஊராட்சியில் உள்ள கிராமம் ஆகும். 

இக்கிராமத்தில் கலசலிங்கம் பல்கலைக்கழகம் உள்ளது. இது மதுரை - ஸ்ரீவில்லிபுத்தூர் நெடுஞ்சாலை மீது உள்ளது. இக்கிராமம் ஸ்ரீவில்லிபுத்தூரிலிருந்து 10 கிமீ தொலைவிலும், வத்திராயிருப்பிலிருந்து 8 கிமீ தொலைவிலும் உள்ளது. 


</doc>
<doc id="437303" url="https://ta.wikipedia.org/wiki?curid=437303" title="கிருஷ்ணன்கோயில்">
கிருஷ்ணன்கோயில்

கிருஷ்ணன்கோயில் என்பது கீழ்காண்பவைகளில் ஏதேனும் ஒன்றைக் குறிக்கலாம்:



</doc>
<doc id="437306" url="https://ta.wikipedia.org/wiki?curid=437306" title="திசியா காரா">
திசியா காரா

திசியா காரா ("Tícia Gara") என்பவர் அங்கேரி நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் 1984 ஆம் ஆண்டு அக்டோபர் மாதம் 25 ஆம் நாள் பிறந்தார். பிடே அமைப்பு வழங்கும் பெண் கிராண்டு மாசுட்டர் பட்டத்துடன் இவர் சதுரங்கம் விளையாடி வருகிறார். 2006 மற்றும் 2007 ஆம் ஆண்டுகளில் இவர் அங்கேரிய நாட்டின் பெண்கள் சாம்பியனாக இருந்தார். 2009 ஆம் ஆண்டு நடைபெற்ற இப்போட்டியில் திசியா காராவும் அவருடைய சகோதரி அனிதாவும் முதல் இடத்திற்கான போட்டியில் சமநிலைப் புள்ளிகளை எடுத்தனர். சமநிலை முறிவுப் போட்டியில் அனிதா அப்போட்டியில் பட்டம் வென்றார். மகளிர் சதுர ஒலிம்பியாடு, மகளிர் ஐரோப்பிய அணி சதுரங்க சாம்பியன் போட்டி, ஐரோப்பிய இளையோர் பெண்கள் அணி சாம்பியன் போட்டி மற்றும் மகளிர் மிட்ரோபா கோப்பை ஆகிய போட்டிகளில் அங்கேரிய அணியின் சார்பாக போட்டியிட்ட அணிகளில் திசியா காராவும் அங்கம் வகித்தார். ஆத்திரியாவின் மேரோபெனில் 2015 ஆம் ஆண்டு நடைபெற்ற மகளிர் மிட்ரோபா கோப்பை போட்டியில் அங்கேரி அணி தங்கப்பதக்கம் வென்றது. ஆறு ஆட்டங்களில் போட்டியிட்டு ஆறு ஆட்டங்களிலும் வெற்றிகளை ஈட்டி காரா அவ்வெற்றியில் பெரும் பங்கு வகித்தார். 



</doc>
<doc id="437308" url="https://ta.wikipedia.org/wiki?curid=437308" title="தருணி சச்தேவ்">
தருணி சச்தேவ்

தருணி சச்தேவ் "(Taruni Sachdev)" 1998 மே 14 அன்று பிறந்த இவர் ஒரு இந்திய விளம்பர நடிகை மற்றும் குழந்தை நட்சத்திரமாவார், சிறந்த தொலைக்காட்சி நிகழ்ச்சிகளிலும், படங்களிலும் அவரது பணிக்காக நன்கு அறியப்பட்டவர். "ரஸ்னா" விளம்பரங்களில் மற்றும் பாலிவுட் திரைப்படமான "பா" (2009), படத்தில் அமிதாப் பச்சனுடன் நடித்தார். வெள்ளிநட்சத்திரம் என்றப் படத்தில் அம்முக்குட்டியாக நடித்ததற்காக மலையாள பார்வையாளர்களிடையே பிரபலமாக உள்ளார். 

தருணி சச்தேவ் மும்பை நகரைச் சேர்ந்த ஒரு தொழிலதிபரான, ஹரீஷ் சச்தேவ் மற்றும் கீதா சச்தேவ் ஆகியோருக்கு மகளாகப் பிறந்தார். மும்பை, பாந்த்ரா நகரில் பாய் அவபாய் பிரேம்ஜி பெட்டிட் பெண்கள் உயர்நிலைப் பள்ளியில் கல்வி பயின்றார். தருணியின் தாயார் மும்பை ராதா கோபிநாத் கோவிலின் அகில உலக கிருஷ்ண பக்திக் கழகத்தின் பக்தராவார். (ஹரே கிருஷ்ணா இயக்கம்), தருனி கோயிலின் திருவிழாக்களிலும் நாடகங்களிலும் அரங்கேற்றம் செய்துள்ளார்..

"ரஸ்னா" போன்ற பல தொலைக்காட்சி விளம்பரங்களில் தருணி நடித்தார், மேலும் "கோல்கேட்" பற்பசை, "ஐசிஐசிஐ வங்கி", "ரிலையன்ஸ் கம்யூனிகேசன், எல்.ஜி, காஃபி பைட், கோல்ட் வின்னர்," சக்தி மாசாலா மற்றும் "ஸ்டார் பிளஸ் டிரீம்ஸ்" ஆகிய பல தொலைக்காட்சி விளம்பரங்களிலும் தருணி தோன்றியுள்ளார். திரைப்படத்தில் மிகவும் பரபரப்பான நடிக்கும் குழந்தைகளில் ஒருவராகவும், அமிதாப் பச்சன், அபிஷேக் பச்சன் மற்றும் வித்யா பாலன் ஆகியோருடன் "பா" என்ற இந்திப் படத்திலும் (2009) நடித்துள்ளார். இவர் மலையாளப் படங்களான வெள்ளி நட்சத்திரம் (2004) மற்ரும் சத்யம் (2004) என இரு படங்களில் நடித்துள்ளார். அந்த நேரத்தில் அதிக ஊதியம் பெறும் குழந்தை நட்சத்திரமாக இருந்தார். சன் தொலைகாட்சியில் ஒளிப்பரப்பான தமிழ்த் தொடரன "மெட்டி ஒலி" என்ற நாடகத்தில் சீதாவின் மகள் மாமினி குட்டி வேடத்தில் 712 வத் அத்தியாயத்தில் இருந்து இறுதி வரை நடித்துள்ளார். இந்தித் தொடரான மூன்று முடிச்சு என்பதில் துர்காராணி வேடத்தில் நடித்துள்ளார். இவருடைய இறப்பிற்கு பின்னர் இந்தத் தொடரில் "ருஹானிக்கா தவான்" நடித்துள்ளார்

அவருடைய பிறநத நாளான 2012 மே 14 அன்று நேபாளத்தில் நடந்த ஒரு விமான விபத்தில் தருணி சச்தேவ் இறாந்தார். தருணியின் தாயார் கீதா சாக்தேவும் அவருடன் சேர்ந்து விமானத்தில் இறந்தார். நேபாள பயணத்திற்கு முன் 2012 மே 11 அன்று அவருடைய நண்பர்கள் அனைவரையும் கட்டிப்பிடித்து, "உங்களை சந்திப்பது இதுவே கடைசி முறை" எனக் கூறியுள்ளார். தருணியின் நண்பர்கள் இதை ஒரு நகைச்சுவையாக எடுத்துக் கொண்டனர், ஏனெனில் இதற்கு முன்னர் அவர் விமானத்தில் பற்க்குக்ம் போதெல்லாம் யாரையும் கட்டிப்பிடிப்பதில்லை. விமானம் பறப்பதற்கு முன் அவரது சிறந்த நண்பரிடம் அவர் அனுப்பிய ஒரு கடைசி செய்தி "விமானம் நொறுங்கினால் என்ன நடக்கும்" என்று கேட்டார், தொடர்ந்து "நான் உன்னை நேசிக்கிறேன்" என்ற செய்தியுடன்.
அந்த விமானத்தில் இறக்க அவரது விதி எழுதப்பட்டதாக அவரது நண்பர்கள் நம்புகிறார்கள். தந்தை மற்றும் மகன்களான, அமிதாப் மற்றும் அபிஷேக் பச்சன் ஆகிய இருவரும் அவரது மரணத்தின் மீது தங்கள் துயரத்தை வெளிப்படுத்தினர்.

[[பகுப்பு:தமிழ்த்திரைப்பட குழந்தை நட்சத்திரங்கள்]

</doc>
<doc id="437309" url="https://ta.wikipedia.org/wiki?curid=437309" title="பூனம் தில்லான்">
பூனம் தில்லான்

பூனம் தில்லான் (Poonam Dhillon) ஏப்ரல் 18, 1962இல் பிறந்த இந்திய நடிகை ஆவார். இவர் இந்தி திரைப்படங்கள், நாடகங்கள் மற்றும் தொலைக்காட்சி தொடர்களில் நடித்துள்ளார். தில்லான் 1977இல் "ஃபெமினா மிஸ் இந்தியா" பட்டம் பெற்றவர். இவர் 80க்கும் மேற்பட்ட திரைப்படங்களில் நடித்துள்ளார்.இவர் 1979இல் வெளிவந்த "நூரி", ராஜேஷ் கன்னாவுடன் நடித்த "ரெட் ரோஸ்"(1980), "டார்ட்" (1981), "நிஷான்" (1983), "ஜமனா" (1985), "ஆவம்" (1987) திரைப்படங்களின் மூலமாக நன்கு அறியப்படுகிறார். மேலும் இவர் "ஜெய் சிவ் சங்கர்" (1990), "ரொமான்ஸ்" (1983), "சோஹ்னி மகிவால்" (1984), "தேரி மெகர்பானியன்" (1985), "சமுந்தர்" (1986), "சவேராய் வாலி காடி" (1986), "கர்மா" (1986) "நாம்" (1986), "மாலம்மால்" (1988) போன்ற பல படங்களில் நடித்துள்ளார். 

பூனம் தில்லான், 2009இல் நடைபெற்ற "பிக் பாஸ்" நிகழ்ச்சியில் பங்குபெற்றார். மற்றும் 2013இல், சோனி தொலைக்காட்சியின் "ஈக் நயி பெஹ்ச்சான்" தொடரில் ஷ்ரதா மோடி கதாபாத்திரத்தில் நடித்துள்ளார். 

"மிஸ் யங் இந்தியா"வாக 1978 ஆம் ஆண்டில் தனது 16 வயதில் முடிசூட்டப்பட்டபோது முதன்முறையாக தில்லான் புகழ் பெற்றார். இயக்குனர் யஷ் சோப்ரா இவரை கவனித்து திரிசூல் என்ற படத்தில் ஒரு வாய்ப்பு வழங்கினார். இப்படத்தில் இடம் பெற்ற "கபூச்சி கபூச்சி கம் கம்" என்ற பாடலுக்கு நடிகர் சச்சினுடன் நடனமாடினார். சோப்ரா தயாரிப்பில் பின்னர் "நூரி" (1979) திரைப்படத்தில் நடித்தார். இதற்காக, தில்லானுக்கு சிறந்த நடிகைக்கான பிலிம்பேர் விருது பரிந்துரைக்கப்பட்டது. அதைத் தொடர்ந்து, அவர் ஹிந்தி மொழியில் 90 திரைப்படங்களை செய்தார். நடிகர் ராஜேஷ் கன்னாவுக்கு இணையாக பல படங்களில் நடித்துள்ளார். தில்லான் நடமாடும் ஒப்பனை வாகன தொழிலை ஆரம்பித்தர், இது இந்தியத் திரையுலகில் எவரும் செய்யாத ஒன்றாகும். தனது ஒப்பனை நிறுவனத்திற்கு "வானிட்டி" எனப் பெயரிட்டார்.

தில்லான் ஒரு கல்வியாளர் குடும்பத்தில் இருந்து வந்தார். அவரது தந்தை ஒரு வானூர்தி பொறியியலாளராக இருந்தார், அவரின் தாய் ஒரு பள்ளியில் தலைமை ஆசிரியராக இருந்தார், மேலும் அவரது இரண்டு உடன்பிறப்புகளும் மருத்துவர்கள் ஆவார்கள். பூனம் தனது 16 வது வயதில் திரைப்ப்டங்களில் தோன்ற ஆரம்பித்த பிறகு பட்டம் பெற்றார். தற்போது அவர் சர்வதேச வர்த்தகத்தில் முதுநிலை வணிக நிர்வாகம் செய்து வருகிறார். 
மருந்து விழிப்புணர்வு, எய்ட்ஸ் விழிப்புணர்வு, குடும்ப திட்டமிடல் மற்றும் உறுப்பு தானம் போன்ற சமூக காரணிகளால் அவர் மிகவும் தீவிரமாக செயல்பட்டு வருகிறார். 
காத்மாண்டு மற்றும் தில்லி "சார்க்" வணிக உச்சி மாநாட்டில் முக்கிய பேச்சாளராகவும் இருந்துள்ளார், மேலும் அவர் கலாச்சார தூதுவராக நியமிக்கப்பட்டார். அவர் "மைன்ட்மைன்" நிகழ்ச்சியில் ஒரு பேச்சாளராக இருந்தார். 

சமீபத்தில் அவர் "பொயடிக் ஜஸ்டிஸ் பிலிம்ஸ் பிரைவேட் லிமிட்டெட்" என்ற திரைப்பட தயாரிப்பு நிறுவனத்தை நிறுவியுள்ளார்.



</doc>
<doc id="437313" url="https://ta.wikipedia.org/wiki?curid=437313" title="மைத்ரேயி">
மைத்ரேயி

மைத்ரேயி (Maitreyi) ஒரு இந்து தத்துவவாதி இந்திய வரலாற்றின்படி வேதகாலத்தில் வாழ்ந்தவர் ஆவார். "பிரகதாரண்யக உபநிடதத்தில்" 8 ஆம் நூற்றாண்டில் வாழ்ந்தார் என மதிப்பிடப்பட்டுள்ள வேதகால முனிவரான யாக்யவல்க்கியர் என்பவரின் இரு மனைவியரில் ஒருவராக இவரைப் பற்றிய குறிப்புகள் காணப்படுகின்றன. இந்து மதக் காவியங்களான "மகாபாரதம்" மற்றும் கல்பம் என்பதிலும் காணப்படுகின்றன, இருப்பினும், மைத்ரேயியை ஒருபோதும் திருமணம் செய்யாத அத்வைத தத்துவஞானி என்று விவரிக்கப்படுகிறது. பண்டைய சமசுகிருத இலக்கியத்தில், அவர் "பிரம்மவதினி" (வேதத்தை விவரிப்பவர்) என்று அழைக்கப்படுகிறார். 

பண்டைய இந்திய நூல்களில் மைத்ரேயி தோன்றுகிறார், இந்து மதக் கருத்தின்படி ஆத்மன் (சுய ஆன்மா) பற்றி யாக்யவல்க்கியர் என்ற முனிவருடன் உரையாடுவதாக "பிரகதாரண்யக உபநிடதத்தில்" சொல்லப்பட்டுள்ளது. இந்த உரையாடலின் படி, அன்பு என்பது ஒரு நபரின் ஆத்மாவால் இயக்கப்படுகிறது, மற்றும் மைத்ரேயி ஆத்மன் மற்றும் பிரம்மனின் தன்மை மற்றும் அவற்றின் ஒற்றுமை பற்றியும் அத்வைத தத்துவத்தின் முக்கியத்துவத்தைப் பற்றியும் உரையாடுகிறார். 

வேத இந்தியாவில் பெண்களுக்கு கிடைக்கும் கல்வி வாய்ப்புகளின் ஒரு எடுத்துக்காட்டு மற்றும் அவர்களின் தத்துவ சாதனைகள் என மைத்ரேயியை மேற்கோள் காட்டியது, அவர் இந்திய அறிவார்ந்த பெண்களின் சின்னமாகக் கருதப்படுகிறார், மேலும் புது தில்லியில் அவரை கௌரவிக்கும் வகையில் ஒரு நிறுவனம் நிறுவப்பட்டுள்ளது.

இதற்கிடையில் கல்ப காலத்தில் (வேதாங்கம்) ஆஸ்வலாயன சூத்ரத்தில் முனிவரின் மகள் சுலாபா மைத்ரேயியாக குறிப்பிடப்படுகிறார். வேதகால சகாப்தத்தில் பல பெண்கள் அறிஞர்களாக இருந்ததை இதில் குறிப்பிடப்பட்டுள்ளது. விதேக ராஜ்ஜியத்தின் மிதிலை நகரில் இவரது தந்தை வாழ்ந்து வந்ததாக கூறப்பட்டுள்ளது, இவர் சனகனின் அமைச்சரவையில் ஒரு அமைச்சராக இருந்தார்.

பல புராணங்களில் மத்ரேயியை பற்றி சொல்லப்பட்டுள்ளது., பண்டைய இந்தியாவின் மிகவும் கற்றறிந்த மற்றும் நல்லொழுக்கமுள்ள பெண்களில் ஒன்றாக கருதப்படுகிறார் இந்தியாவில் அறிவார்ந்த பெண்களை அடையாளப்படுத்துகிறார். தமிழ்நாட்டில் பின்னடைந்த ஒரு இடத்திலும் மற்றும் புது தில்லி அருகில் மைத்ரேயி வேத கிராமத்திலும் கல்லூரி ஒன்று ஏற்படுத்தப்பட்டுள்ளது, .



</doc>
<doc id="437316" url="https://ta.wikipedia.org/wiki?curid=437316" title="பென்சைல் ஐசோதயோசயனேட்டு">
பென்சைல் ஐசோதயோசயனேட்டு

பென்சைல் ஐசோதயோசயனேட்டு (Benzyl isothiocyanate) என்பது கடுகு குடும்பத் தாவரங்களில் காணப்படும் ஒரு வகை ஐசோதயோசயனேட்டு ஆகும்.

அல்லியரியா பெட்டியோலேட்டா எனப்படும் இரண்டு ஆண்டுகளுக்கு ஒரு முறை பூக்கும் கடுகு வகைச் செடியிலும், பிலு எண்ணெய் மற்றும் பப்பாளி விதைகளில் இதைக் காணமுடியும். மைரோசினேசு நொதியால் சிதைக்கப்படும் குளுக்கோட்ரோபெயோலின் சேர்மம் இங்கு முக்கியமான விளைபொருளாகும். 

பென்சைல் ஐசோதயோசயனேட்டும் மற்ற ஐசோதயோசயனேட்டுகளும் பொதுவாக கணைய புற்றுநோயாதலுக்கு எதிராக பாதுகாப்பானவை என்று செல் வெளிச் சோதனை முறைகள் பி21/டபிள்யூ.ஏ.எப்1 மரபனு வழியாக தெரிவிக்கின்றன. 

உடல் பருமன், கொழுப்பான கல்லீரல் மற்றும் உணவில் காணப்படும் இன்சுலின் எதிர்ப்பு உணவு போன்றவை பென்சைல் ஐசோதயோசயனேட்டு உட்செலுத்தப்பட்ட பருமனான சுண்டெலி மாதிரியில் தாக்கத்தைக் காட்டியதாக சமீபத்தில் வெளியிடப்பட்ட ஆய்வு தெரிவிக்கிறது. 


</doc>
<doc id="437322" url="https://ta.wikipedia.org/wiki?curid=437322" title="இங்கா குர்ட்சிலாவா">
இங்கா குர்ட்சிலாவா

இங்கா குர்ட்சிலாவா ("Inga Khurtsilava") என்பவர் சியார்சியா நாட்டைச் சேர்ந்த பெண் சதுரங்க கிராண்டு மாசுட்டர் ஆவார். இவர் 1975 ஆம் ஆண்டு ஏப்ரல் மாதம் 17 ஆம் நாள் பிறந்தார். 1991, 1997, 2000 ஆகிய ஆண்டுகளில் மூன்று முறை சியார்சியா நாட்டின் பெண்கள் சதுரங்க சாம்பியன் பட்டத்தை இவர் வென்றிருக்கிறார். 

மூன்று முறை சியார்சிய பெண்கள் சாம்பியன் என்ற பட்டம் பெற்ற இவர் 2000 ஆம் ஆண்டில் நடைபெற்ற மகளிர் உலக சதுரங்க சாம்பியன் போட்டியில் கலந்து கொண்டார். ஒற்றை வெளியேற்றப் போட்டியாக நடைபெற்ற இப்போட்டியில் முதல் சுற்றில் நோனா கேப்ரிந்தாசுவிலியை தோற்கடித்த இங்கா குர்ட்சிலாவா இரண்டாவது சுற்றில் விக்டோரியா சிமிலைட்டு நீல்சன் என்ற லித்துவேனிய வீராங்கனையால் தோற்கடிக்கப்பட்டார் ... 
2013 ஆம் ஆண்டு பிடே அமைப்பு இங்கா குர்ட்சிலாவாவிற்கு பெண்கள் கிராண்டு மாசுட்டர் பட்ட்த்தை வழங்கியது .



</doc>
<doc id="437325" url="https://ta.wikipedia.org/wiki?curid=437325" title="எத்தில் நைட்ரேட்டு">
எத்தில் நைட்ரேட்டு

எத்தில் நைட்ரேட்டு ("Ethyl nitrate") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நைட்ரிக் அமிலத்தினுடைய எத்தில் எசுத்தர் என்று இச்சேர்மம் வகைப்படுத்தப்படுகிறது. நிறமற்று, எளிதில் ஆவியாகக் கூடியதாய் எளிதில் தீப்பற்றி எரியக்கூடிய நீர்மமாய் இது காணப்படுகிறது. கரிமத் தொகுப்பு வினைகளில் எத்தில் நைட்ரேட்டு பயன்படுத்தப்படுகிறது. சில மருந்துகள், சாயங்கள் மற்றும் வாசனை திரவியங்கள் தயாரிப்பில் இது வேதியியல் இடைநிலையாகத் தோன்றுகிறது . 

எத்தில் நைட்ரேட்டு வளிமண்டலத்திலும் காணப்படுகிறது, இங்கு இச்சேர்மம் மற்ற வாயுக்களுடன் வினைபுரிந்து பனிப்புகையை உருவாக்குகிறது. முக்கியமாக புதைபடிவ எரிபொருள்கள் எரிவதால் உருவாகும் மாசுபடுத்தியாக இப்புகை கருதப்பட்டது எங்கெல்லாம் ஆழத்தில் இருந்து குளிர்ந்த நீர் எழுகின்றதோ அங்கெல்லாம் அந்நீர் இயற்கையான செயல்முறைகளால் உருவாக்கப்படும் ஆல்கைல் நைட்ரேட்டுகளால் நிறைவுற்று காணப்படுகிறது என கடல் நீர் மாதிரிகள் பற்றிய சமீபத்திய பகுப்பாய்வுகள் தெரிவிக்கின்றன . 

நைட்ரைல் புளோரைடு வாயுக் குமிழ்களை எத்தனால் வழியாக -10° செல்சியசு வெப்பநிலையில் செலுத்தும்போது எத்தில் நைட்ரேட்டு உருவாகிறது இதனால் இவ்வினை விரிவாக ஆராயப்பட்டது.. 
எத்தனாலை நைட்ரேற்றம் செய்து எத்தில் நைட்ரேட்டை தயாரிக்க இயலும். புகையும் நைட்ரிக் அமிலம் அல்லது அடர் கந்தக அமிலம் மற்றும் நைட்ரிக் அமிலக் கலவை இதற்காகப் பயன்படுத்தப்படுகிறது. மேலும் தூய்மைப்படுத்த முனைந்தால் வெடிக்கும் வாய்ப்பு உண்டு. 


</doc>
<doc id="437327" url="https://ta.wikipedia.org/wiki?curid=437327" title="டிரையெத்தில் ஆர்த்தோ அசிட்டேட்டு">
டிரையெத்தில் ஆர்த்தோ அசிட்டேட்டு

டிரையெத்தில் ஆர்த்தோ அசிட்டேட்டு ("Triethyl orthoacetate") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். அசிட்டிக் அமிலத்தினுடைய ஆர்த்தோ எசுத்தர் என்று இச்சேர்மம் வகைப்படுத்தப்படுகிறது. 1,1,1-டிரையீத்தாக்சியீத்தேன் என்ற பெயராலும் இச்சேர்மம் அழைக்கப்படுகிறது. எண்ணெய் தன்மை கொண்ட நீர்மமான இச்சேர்மம் மஞ்சள் நிறத்திலும் நிறமற்றதாகவும் காணப்படுகிறது. 

ஓர் ஆல்ககாலின் அமைப்பில் ஓர் அசிட்டேட்டு குழுவை அறிமுகப்படுத்த உதவும் கரிமத் தொகுப்பு வினைகளில் டிரையெத்தில் ஆர்த்தோ அசிட்டேட்டு பயன்படுத்தப்படுகிறது. யான்சன் – கிளெய்சன் மறுசீராக்கல் வினையிலும் இச்சேர்மம் பயன்படுத்தப்படுகிறது . 


</doc>
<doc id="437328" url="https://ta.wikipedia.org/wiki?curid=437328" title="கனன் தேவி">
கனன் தேவி

கனன் தேவி "(Kanan Devi)" 22 ஏப்ரல் 1916 முதல் 17 ஜூலை 1992 வரை இருந்த இந்திய நடிகை மற்றும் பாடகி ஆவார். இந்தியத் திரைப்படத்துறையின் ஆரம்பகால பாடல்களில் அவர் இருந்தார், பெங்காலி சினிமாவின் முன்னணி நட்சத்திரமாக பிரபலமடைந்துள்ளார். அவர் விரைவாக பாடும் பாணியானது, கொல்கத்தாவின் திரையரங்குகளில் மிகப்பெரிய அளவில் பயன்படுத்தப்பட்டது.
கனன் தேவி, மேற்கு வங்காளம் ஹவுராவில் ஏப்ரல் 22, 1916இல் பிறந்தார். தனது சுயசரிதையான "சபாரி அமி நாமி" யில், கனன் தன் பெற்றோர்களாக கருதப்பட்டவர்கள் இரத்தின சந்திர தாஸ் மற்றும் ரஜோபாலா ஆகிய இருவரும் ஒன்றாக வாழ்ந்து வந்ததாக குறிப்பிட்டுள்ளார். அவரது வளர்ப்பு தந்தையான ரத்தன் சந்திர தாஸ், இறப்புக்குப் பிறகு கனனும் அவரது தாயாரும் தனித்து விடப்பட்டனர். சிலர், கனன்தேவி, ஹௌராஸ் செயிண்ட் ஏஞ்சல்ஸ் பள்ளியில் படித்தார் எனவும், ஆனால் படிப்பை முழுவதுமாக முடிக்கவில்லை எனவும் கூறுகின்றனர். 

அவரது நலம் விரும்பியான "காகா பாபு" என்று அவரால் அழைக்கப்பட்ட துளசி பானர்ஜி, அவரை மதன் "தியேட்டர்ஸ்"/ஜோதி "ஸ்டுடியோ"விற்கு அறிமுகம் செய்து வைத்தார். அப்போது கனனுக்கு வயது 10. 1926இல் வெளிவந்த "ஜெய்தேவ்" என்கிற படத்தில் ஒரு சிறு கதாபாத்திரத்தில் நடித்தார். அதைத் தொடர்ந்து, 1927இல் வெளிவந்த "சங்கராச்சார்யா" திரைப்படத்தில் நடித்தார். இதன் மூலமாக அவர் கனன் பாலா என்று அறியப்பட்டார். 

அவர் இந்திய திரைப்படத்தின் முக்கிய பிரமுகர்களான கே. எல். சைகல், பங்கஜ் முல்லிக், பிரமதீஷ் பருவா, பஹரி சன்யால், சபி பிஸ்வாஸ் மற்றும் அசோக் குமார் ஆகியோருடன் பணிபுரிந்துள்ளார். கனன் தேவி அசோக் மைத்ரா என்பவரை திசம்பர் 1940இல் மணந்து கொண்டார். சில காரணங்களால் 1945இல் விவாகரத்து செய்தார். பின்னர் "ஹரிதாஸ் பட்டாச்சார்ஜி" என்பவரை 1949இல் மணந்து கொண்டார். இந்திய திரையுலகிற்கு தனது பங்களிப்புக்காக கனன் தேவி பெங்காலித் திரையுலகின் முதல் பெண்மணியாக பல விருதுகளைப் பெற்றார். விஷ்வாபாரதியின் கௌரவ பட்டம், 1968 ஆம் ஆண்டில் பத்மசிறீ மற்றும் 1976 ஆம் ஆண்டில் தாதாசாஹேப் பால்கே விருது போன்ற விருதுகளைப் பெற்றார்.



</doc>
<doc id="437333" url="https://ta.wikipedia.org/wiki?curid=437333" title="மதுரை மாவட்டம் (சென்னை மாகாணம்)">
மதுரை மாவட்டம் (சென்னை மாகாணம்)

மதுரை மாவட்டம் (Madura District) என்பது பிரித்தானிய இந்தியாவின், சென்னை மாகாணத்துக்கு உட்பட்ட ஒரு மாவட்டம் ஆகும். இது தற்போதைய தமிழ்நாட்டின் மாவட்டங்களான மதுரை, திண்டுக்கல், தேனி, இராமநாதபுரம், சிவகங்கை மாவட்டங்கள் மற்றும் விருதுநகர் மாவட்டத்தின் ஒரு பகுதியை உள்ளடக்கியது.

மதுரை மாவட்டமானது பாண்டியப் பேரரசின் மையமாக இருந்தது. இதன் தலைநகராக மதுரை நகரானது சங்க காலத்திலிருந்து இருந்து வந்தது. கி.பி. 10ஆம் நூற்றாண்டில் இப்பகுதியானது சோழப் பேரரசால் கைப்பற்றப்பட்டது. 10 ஆம் நூற்றாண்டு முதல் 13 ஆம் நூற்றாண்டு வரை சோழர்களின் மேலாதிக்கத்தில் பாண்டியர்கள் இருந்தனர். சோழர்களின் வீழ்ச்சிக்குப் பின்னர் மீண்டும் பாண்டியர்கள் தங்கள் பேரசை நிலைநாட்டினர். குறுகிய கால தனி ஆட்சிக் காலத்துக்குப் பின்னர், பாண்டியர்கள் அலாவுதீன் கில்சியினால் ஆளப்பட்ட தில்லி சுல்தானகத்தால் தோற்கடிக்கப்பட்டார்கள். அதன்பிறகு மதுரைப் பகுதியானது விசயநகரப் பேரரசால் வெற்றி கொள்ளப்படும்வரை மதுரை சுல்தானகத்தால் ஆளப்பட்டது. விஜயநகரப் பேரரசின் வெற்றிக்குப் பிறகு மதுரை நயக்கர் அசின் ஆட்சி நிலைகொண்டது. 1736 இல் மதுரை நாயக்கர் ஆட்சி முடிவுக்கு வந்து ஒரு பெரிய வெற்றிடம் உருவாகியது. இதனால் சிறிதுகாலம் உள்நாட்டுக் குழப்பங்கள் ஏற்பட்டன. முடிவில் மதுரையை பிரித்தானிய கிழக்கிந்திய நிறுவனம் கைப்பற்றி மதுரை மாவட்டமானது உருவாக்கப்பட்டது.

மதுரை மாவட்டமானது 15 வட்டங்காள பிரிக்கப்பட்டிருந்தது. இதில் இராமநாதபுரம் சமஸ்தானத்துக்கு உட்பட்ட 5 "சமீந்தாரி" வட்டங்களும், சிவகங்கைச் சீமைக்கு உட்பட்ட 3 "சமீந்தாரி" வட்டங்களும் அடங்கும்.


1901 ஆம் ஆண்டில் மதுரை மாவட்டமானது நிர்வாக வசதிக்காக, நான்கு கோட்டங்களாகப் பிரிக்கப்பட்டது. 



</doc>
<doc id="437336" url="https://ta.wikipedia.org/wiki?curid=437336" title="எங்க அம்மா ராணி">
எங்க அம்மா ராணி

எங்க அம்மா ராணி 2017 ஆம் ஆண்டு தன்சிகா நடிப்பில், இளையராஜா இசையில், எஸ். பாணியின் இயக்கத்தில் வெளியான தமிழ் திரைப்படம். இப்படத்தில் தன்சிகா இரு குழந்தைகளின் தாயாக நடித்துள்ளார். 

மலேசியாவில் இரட்டைக் குழந்தைகளான தன் இரு பெண் குழந்தைகளுடன் தனியாக வசித்து வருகிறாள் துளசி (தன்சிகா). அவளது குழந்தைகள் மீரா (வர்ணிகா) மற்றும் தாரா (வர்ஷா). அவளது கணவன் காணாமல் போனதால் அவளால் இந்தியாவுக்குச் செல்ல முடியவில்லை. நிதிப் பிரச்சனைகள் மற்றும் விசா தொடர்பான பிரச்சனைகள் காரணமாக அவள் அங்கேயே தங்க நேரிடுகிறது. ஒரு நாள் திடீரென தாரா வினோத நோயால் பாதிக்கப்பட்டு இறக்கிறாள். மீராவை பரிசோதிக்கும் மருத்துவர் அவளுக்கும் அந்த நோயின் அறிகுறிகள் தென்படுவதாகக் கூறுகிறார்.

துளசி மீராவை ஒரு மலைப்பிரதேசத்திற்கு அழைத்துச் செல்கிறாள். மீராவிற்குள் ஒரு ஆத்மா புகுந்ததை அறிகிறாள். அந்த ஆத்மா அவளை ஆட்டுவிப்பதையும் அறிகிறாள். அந்த ஆத்மா ஒரு சிறுமி சத்யாவின் ஆத்மா ஆகும். அந்த சிறுமியின் தந்தை தொழிலில் அதிக லாபம் கிடைப்பதைத் தன் நண்பனிடம் சொல்கிறான். அந்த நண்பன் அவரது மகளைக் கடத்துகிறான். பின் வேறொருவரைப் போல் தொலைபேசியில் பேசி பணத்தைக் கொடுக்காவிட்டால் அவனது மகளைக் கொல்வதாக மிரட்டுகிறான். இதை அந்த நண்பனிடமே சொல்லும் அந்தப் பெண்ணின் தந்தை காவல் நிலையத்தில் புகாரளிக்கப் போவதாக சொல்கிறார். இதனால் அவன் தன்னையும் தன் தந்தையையும் கொன்றதாக அந்த ஆத்மா கூறுகிறது. தன்னைக் கொன்றவனைக் கொல்லவே மீராவின் உடலில் புகந்ததாக கூறுகிறது ஆத்மா. அந்த சிறுமியின் ஆத்மா தன் மகள் மீராவின் உடலில் இருந்தால் அவளுக்கு அந்த நோயால் பாதிப்பு ஏற்படாது என்பதை அறியும் துளசி, தன் மகளின் உடலைவிட்டு நீங்க வேண்டாம் என்று வேண்டுகிறாள். ஆனால் அந்த இருவரைக் கொன்ற நண்பன் ஒரு விபத்தில் இறக்கிறான். இதனால் தான் மீராவின் உடலில் இனி இருக்க இயலாது என்று கூறி உடலைவிட்டு நீங்குகிறது ஆத்மா. அதன் பின் தன் மகளின் உயிரைக் காப்பாற்ற துளசி என்ன செய்தாள்? என்பதே அதிர்ச்சியூட்டும் முடிவு. 


எஸ். பாணி இயக்குனர் சமுத்திரக்கனியிடம் உதவி இயக்குநராகப் பணியாற்றியவர். இப்படத்தின் படப்பிடிப்பு மலேசியாவில் நடைபெற்றது. 


</doc>
<doc id="437338" url="https://ta.wikipedia.org/wiki?curid=437338" title="தாரியா வாயிட்டு">
தாரியா வாயிட்டு

தாரியா சிடானிசிலேவோவ்னா வாயிட்டு ("Daria Stanislavovna Voit") என்பவர் உருசிய நாட்டின் பெண் சதுரங்க கிராண்டு மாசுட்டர் ஆவார். இவர் 1994 ஆம் ஆண்டு சனவரி மாதம் 11 ஆம் நாள் பிறந்தார். பிடே மாசுட்டர் மற்றும் பெண் கிராண்டு மாசுட்டர் பட்டங்களுடன் இவர் சதுரங்கம் ஆடி வருகின்றார். 

2013 ஆம் ஆண்டு நடைபெற்ற மகளிர் உருசிய இளையோர் சதுரங்க சாம்பியன் போட்டியில் தாரியா வாயிட்டு வெற்றி பெற்றார் . அடுத்த ஆண்டில் ஏரவான் நகரில் நடைபெற்ற ஐரோப்பிய பல்கலைக்கழகங்களுக்கிடையிலான சதுரங்க சாம்பியன் பட்டப் போட்டியின் பெண்கள் பிரிவில் வாயிட்டு வெற்றி பெற்றார் . இதே போல 2016 இல் மாசுக்கோ பெண்கள் விரைவு சதுரங்க சாம்பியன் பட்டத்தையும் பிளிட்சு எனப்படும் நேரக் கட்டுப்பாட்டு சாம்பியன் போட்டியையும் இவர் வென்றார் . 2016 ஆம் ஆண்டு நோவோசிபிர்சுக் நடைபெற்ற பெண்கள் உருசிய சாம்பியன் பட்டப் போட்டி ஒன்றில் 4 முதல் 7 இடங்களுக்கான போட்டியின் இறுதியில் வாயிட்டு சமநிலை பெற்றார் . 



</doc>
<doc id="437339" url="https://ta.wikipedia.org/wiki?curid=437339" title="கோட்டூர் ஊராட்சி (தஞ்சாவூர்)">
கோட்டூர் ஊராட்சி (தஞ்சாவூர்)

கோட்டூர் ஊராட்சி ("Kottur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1566 பேர் வசிக்கின்றனர். இந்த ஊராட்சியில் மொத்தம் 403 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 74.8% மற்றும் பெண்களின் எழுத்தறிவு விகிதம் 34.9% ஆகும்.


</doc>
<doc id="437342" url="https://ta.wikipedia.org/wiki?curid=437342" title="காவனூர் ஊராட்சி (தஞ்சாவூர்)">
காவனூர் ஊராட்சி (தஞ்சாவூர்)

காவனூர் ஊராட்சி ("Kavanur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருப்பனந்தாள் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 1665 பேர் வசிக்கின்றனர். இந்த ஊராட்சியில் மொத்தம் 409 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 70.3% மற்றும் பெண்களின் எழுத்தறிவு விகிதம் 33.0% ஆகும்.


</doc>
<doc id="437343" url="https://ta.wikipedia.org/wiki?curid=437343" title="2-பிரிடைலெத்திலமீன்">
2-பிரிடைலெத்திலமீன்

2-பிரிடைலெத்திலமீன் ("2-Pyridylethylamine") என்பது CHN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு இசுட்டமீன் முதன்மை இயக்கியாக கருதப்படுகிறது. எச்1 துணை பிரிவுக்காக இந்த இயக்கி தேர்ந்தெடுக்கப்படுகிறது.


</doc>
<doc id="437344" url="https://ta.wikipedia.org/wiki?curid=437344" title="வடக்கு சுமத்ரா">
வடக்கு சுமத்ரா

வடக்கு சுமத்ரா (North Sumatra) என்பது இந்தோனேசியா நாட்டின் ஒரு மாகாணமாகும்.

இது சுமத்ரா தீவின் வடமேற்கு பகுதியில் அமைந்துள்ளது. மேலும் இதன் தென்மேற்கு பகுதியில் இந்தியப் பெருங்கடலும் வடகிழக்கு பகுதியில் மலாக்கா நீரிணையும் அமைந்துள்ளது.

வடக்கு சுமத்ராவின் தலைநகர் மேதன் நகரமாகும்.


</doc>
<doc id="437348" url="https://ta.wikipedia.org/wiki?curid=437348" title="கருப்பூர் ஊராட்சி (திருப்பனந்தாள்)">
கருப்பூர் ஊராட்சி (திருப்பனந்தாள்)

2011 ஆம் ஆண்டு எடுக்கப்பட்ட மக்கட்தொகை கணக்கெடுப்பின் படி, இந்த ஊராட்சியில் மொத்தம் 2295 பேர் வசிக்கின்றனர். இந்த ஊராட்சியில் மொத்தம் 551 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 75.1% மற்றும் பெண்களின் எழுத்தறிவு விகிதம் 36.8% ஆகும்.


</doc>
<doc id="437355" url="https://ta.wikipedia.org/wiki?curid=437355" title="சென்னை கட்டிடக்கலை">
சென்னை கட்டிடக்கலை

சென்னை கட்டிடக்கலை பல கட்டிடக் கலைகளின் தொகுப்பாகும். பழங்காலத்தில் பல்லவர்களால் கட்டப்பட்ட திராவிடக் கோயில்கள் முதல் காலனித்துவத்தின் கடைசியாக இந்தோ-சராசனிக் பாணியில் வானளாவிய கட்டிடங்களை கொண்டது. சென்னை துறைமுகத்தில் காலனித்துவத்தின் அடையாளமாக பழைய கோயில்கள் தேவாலயங்கள் மசூதிகள் துறைமுகத்தின் அருகில் நிலை நிறுத்தப்பட்டுள்ளன.

2014 ஆம் ஆண்டு வரையில், சென்னை நகரம், அதன் 426   சதுர   கி.மீ., எல்லைக்குள் சுமார் 6,25,000 கட்டிடங்கள் கொண்டிருந்தது, அதில் சுமார் 35,000 அடுக்குமாடிகள் (நான்கு மற்றும் அதற்கு மேற்பட்ட மாடிகள்) ஆகும். இவற்றில், கிட்டத்தட்ட 19,000 வணிக நோக்கங்களுக்காக கட்டமைக்கப்பட்டுள்ளன.

ஐரோப்பிய காலனி ஆதிக்கத்தில் இந்தியா இருந்தபோது, புதிய, ரோமானிய கட்டிடக் கலைகள் கொண்டுவரப்பட்டன. இந்திய துணைக் கண்டத்தில் பிரிட்டிஷ் குடியேற்றமாக சென்னை அதன் பாணியில் கட்டப்பட்ட பல கட்டுமானங்களை கொண்டுள்ளது. ஆரம்ப காலங்களில் கிடங்குகள், சுவர் பதிவுகள் கொண்ட நகரம் கடற்கரை ஓரம் கட்டமைக்கப்பட்டது. முகலாயர்களுக்கு பிறகு ஐரோப்பிய குடியேற்றவாதிகள் ஆகிய போர்ச்சுக்கீசியர், பிரஞ்சு போன்றவர்களைவிட பிரிட்டிஷாரின் கட்டிடக்கலை அதிக தாக்கத்தை ஏற்படுத்தியது.

தொழிற்சாலைகள் நீதிமன்றங்கள் கல்வி நிலையங்கள் நகராட்சி கூடங்கள் பங்களாக்கள் போன்றவை kitchen பொறியாளர்களால் கட்டப்பட்ட சாதாரண கட்டமைப்புகள் ஆகும்

சில பொது கட்டிடங்கள் லண்டனில் உள்ளது போல் அல்லாமல் செங்கல் மற்றும் சுண்ணாம்பால் கட்டப்பட்டன. பல தேவாலயங்கள் லண்டனில் உள்ளதைப் போலவே கட்டப்பட்டு இருந்தன. உதாரணம் புனித ஜார்ஜ் கோட்டையில் உள்ள செயின்ட் மேரி சர்ச்.

அதிகாரம் பிரிட்டிஷ் அரசிடமிருந்து, இங்கிலாந்தின் கிழக்கிந்திய கம்பெனியிடம் வந்ததும் ரயில்வே இந்தியாவில் அறிமுகம் செய்யப்பட்டது. இது இந்திய கட்டிடக்கலை வரலாற்றில் ஒரு மைல்கல்லாகும். கான்கிரீட், கண்ணாடி, வார்ப்பிரும்பு போன்றவை கட்டுமானத்தில் அதிக அளவில் பயன்படுத்தப்பட்டன. இந்திய கட்டிடக்கலையும் இந்த கட்டிடக் கலையுடன் இணைந்தது. எனவே இந்தோ சராசனிக் கட்டிடக்கலை பத்தொன்பதாம் நூற்றாண்டின் இறுதியில் உருவானது 

அலங்கார வேலைப்பாடு முறை தோன்றுவதற்கு முன் சென்னையில் இந்தோ சராசனிக் பாணியிலான கட்டிடக்கலையும், மும்பையில் கோதிக் பாணி கட்டிடக்கலையும் ஆதிக்கம் செய்தன.

சுதந்திரத்திற்குப் பிறகு நவீன கால கட்டிடகலை சென்னையில் அதிகமானது. 1959 ஆம் ஆண்டு எல் ஐ சி கட்டிடம் கட்டப்பட்டது. இது நாட்டின் மிக உயரமான கட்டிடங்களில் ஒன்றாக அந்நேரத்தில் திகழ்ந்தது. சுண்ணாம்பு, செங்கல் கட்டுமானத்தில் இருந்து கான்கிரீட் கட்டிடங்களாக மாற்றப்பட்டிருந்தது. சென்னை துறைமுகத்தில் வானிலை ரேடார் இருப்பதால் 10 கிலோ மீட்டர் சுற்றளவில், 60 மீட்டருக்கும் உயரமான கட்டிடங்கள் கட்டுவதற்கு தடை விதிக்கப்பட்டுள்ளது. நகரத்தின் மையப் பகுதியில் தரைப்பகுதி விகிதம் (FAR) 1.5 க்கும் குறைவாக உள்ளது. இது பிற சிறு நகரங்களை விடவும் குறைவாக உள்ளது. இதன் விளைவாக நகரம் செங்குத்து வளர்ச்சியில் இல்லாமல், கிடைமட்டமாக விரிவடைகிறது. நகரத்தின் தெற்கு மற்றும் தென் மேற்கு பகுதிகளில் செங்குத்து வளர்ச்சி(50 மாடிகள் வரை) அதிகப்படியாக காணப்படுகிறது.



</doc>
<doc id="437357" url="https://ta.wikipedia.org/wiki?curid=437357" title="சேண்டுசுபிட்">
சேண்டுசுபிட்

சேண்டுசுபிட் ("Sandspit") என்பது பாக்கித்தானிலுள்ள ஒரு கடற்கரை ஆகும். இக்கடற்கரை பாக்கித்தானின் சிந்து மாகாணத்திலுள்ள கராச்சிக்கு தென் மேற்கில் அமைந்துள்ளது. இது மிகவும் பிரபலமான ஒரு சுற்றுலா தலமாகும். 

பல்வேறு வகையான கடல் வாழ் பாசி உயிரினங்களும், நண்டுகளும் இங்கு காணப்படுகின்றன. இங்குள்ள ஆழமற்ற நீர் நீச்சல் மற்றும் சூரிய குளியலுக்கு ஏற்றதாக உள்ளது. இங்கு அசாதாரண பாறை உருவாக்கத் தோற்றங்கள் காணப்படுகின்றன. ஓய்வெடுக்கவும் அடிக்கடி சென்று காற்று வாங்கவும் வசதியாக கராச்சியில் உள்ள ஒரு பொழுது போக்கிடமாக இக்கடற்கரை கருதப்படுகிறது. ஒட்டக சவாரிக்கும் குதிரை சவாரிக்கும் இந்தக் கடற்கரை வசதியாக உள்ளது . 

கடந்த இருபது ஆண்டுகளாக சிந்து மாகாண வனவிலங்குத் துறையால் செயல்படுத்தப்பட்டு வரும் பச்சை மற்றும் ஆலிவ் ஆமைகள் கூடு கட்டுமிடமாக இக்கடற்கரை திகழ்கிறது. குளிர்கால மாதங்களின் தொடக்கத்தில் கூடு கட்டுதல் இங்கு நடக்கிறது. சமீபத்திய ஆண்டுகளில் இயற்கைக்கான உலகளாவிய நிதியம் அமைப்பும் – பாக்கித்தானும் சேண்டுசுபிட் கடற்கரையில் ஆமைகளைப் பாதுகாக்கும் நடவடிக்கைகளில் ஈடுபட்டுள்ளன. இதற்காக இக்கடற்கரையில் வெதுவெதுப்பான நிலப்பகுதி மையத்தை அமைத்து ஆமைப் பாதுகாப்பு நடவடிக்கைகள் தொடங்கப்பட்டுள்ளன . 


</doc>
<doc id="437358" url="https://ta.wikipedia.org/wiki?curid=437358" title="விசலூர் ஊராட்சி (தஞ்சாவூர்)">
விசலூர் ஊராட்சி (தஞ்சாவூர்)

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 2003 ஆகும். இக்கிராமத்தில் மொத்த 499 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 71.1% மற்றும் பெண்களின் எழுத்தறிவு விகிதம் 30.6% ஆகும்.


</doc>
<doc id="437359" url="https://ta.wikipedia.org/wiki?curid=437359" title="சோனல்பா நிலக்கரிச் சுரங்கம்">
சோனல்பா நிலக்கரிச் சுரங்கம்

சோனல்பா நிலக்கரிச் சுரங்கம் ("Sonalba Coal Mine") பாக்கித்தானின் சிந்து மாகாணத்தில் அமைந்துள்ளது. இச்சுரங்கத்தில் இருக்கும் எரிக்கும் நிலக்கரியின் இருப்பு 2.47 பில்லியன் டன்களாகும். ஆசியா மற்றும் உலகின் மிகப் பெரிய நிலக்கரி இருப்பு கொண்டுள்ள சுரங்கங்களில் சோனல்பா நிலக்கரிச் சுரங்கமும் ஒன்றாகும் . 


</doc>
<doc id="437364" url="https://ta.wikipedia.org/wiki?curid=437364" title="திருநெல்வேலி மாவட்டம் (சென்னை மாகாணம்)">
திருநெல்வேலி மாவட்டம் (சென்னை மாகாணம்)

திருநெல்வேலி மாவட்டம் (Tinnevely district) என்பது பிரித்தானிய இந்தியாவின், சென்னை மாகாணத்துக்கு உட்பட்ட ஒரு மாவட்டம் ஆகும். இது தற்போதைய தமிழ்நாட்டின் மாவட்டங்களான திருநெல்வேலி, தூத்துக்குடி , தேனி ஆகிய மாவட்டங்களை உள்ளடக்கியது.

1901 ஆம் ஆண்டில், திருநெல்வேலி மாவட்ட மக்கள் தொகையானது 2,059,607 ஆகும். இதில் குறிப்பிடத்தக்க எண்ணிக்கையிலானவர்கள் முஸ்லிம் மற்றும் கிறித்தவ மக்களாவர்.

இந்த மாவட்டமானது நான்கு நகராட்சிகளைக் கொண்டு இருந்தது. அவை: திருநெல்வேலி, ஸ்ரீவில்லிப்புத்தூர், தூத்துக்குடி, பாளையங்கோட்டை ஆகியவை ஆகும்.



</doc>
<doc id="437365" url="https://ta.wikipedia.org/wiki?curid=437365" title="புத்தகரம் ஊராட்சி (தஞ்சாவூர்)">
புத்தகரம் ஊராட்சி (தஞ்சாவூர்)

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 1796 ஆகும். இக்கிராமத்தில் மொத்த 455 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 71.1% மற்றும் பெண்களின் எழுத்தறிவு விகிதம் 30.6% ஆகும்.


</doc>
<doc id="437366" url="https://ta.wikipedia.org/wiki?curid=437366" title="சோந்தா-தாட்டா நிலக்கரிச் சுரங்கம்">
சோந்தா-தாட்டா நிலக்கரிச் சுரங்கம்

சோந்தா-தாட்டா நிலக்கரிச் சுரங்கம் ("Sonda-Thatta Coal Mine") பாக்கித்தானின் சிந்து மாகாணத்தில் அமைந்துள்ளது. இச்சுரங்கத்தில் இருக்கும் எரிக்கும் நிலக்கரியின் இருப்பு 3.7 பில்லியன் டன்களாகும். ஆசியா மற்றும் உலகின் மிகப் பெரிய நிலக்கரி இருப்பு கொண்டுள்ள சுரங்கங்களில் சோந்தா-தாட்டா நிலக்கரிச் சுரங்கமும் ஒன்றாகும் 


</doc>
<doc id="437370" url="https://ta.wikipedia.org/wiki?curid=437370" title="சிங்கார் விக்கியன் வேர்வாய் நிலக்கரிச் சுரங்கம்">
சிங்கார் விக்கியன் வேர்வாய் நிலக்கரிச் சுரங்கம்

சிங்கார் விக்கியன் வேர்வாய் நிலக்கரிச் சுரங்கம் ("Sinhar Vikian Varvai Coal Mine") பாக்கித்தானின் சிந்து மாகாணத்தில் அமைந்துள்ளது. இச்சுரங்கத்தில் இருக்கும் எரிக்கும் நிலக்கரியின் இருப்பு 3.57 பில்லியன் டன்களாகும். ஆசியா மற்றும் உலகின் மிகப் பெரிய நிலக்கரி இருப்பு கொண்டுள்ள சுரங்கங்களில் சிங்கார் விக்கியன் வேர்வாய் நிலக்கரிச் சுரங்கமும் ஒன்றாகும் . 


</doc>
<doc id="437371" url="https://ta.wikipedia.org/wiki?curid=437371" title="சாத்தனூர் ஊராட்சி (திருவிடைமருதூர்)">
சாத்தனூர் ஊராட்சி (திருவிடைமருதூர்)

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 3761 ஆகும். இக்கிராமத்தில் மொத்த 969 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 69.9% மற்றும் பெண்களின் எழுத்தறிவு விகிதம் 31.9% ஆகும்.


</doc>
<doc id="437372" url="https://ta.wikipedia.org/wiki?curid=437372" title="செந்தூரம்">
செந்தூரம்

செந்தூரம் 1998 ஆம் ஆண்டு பிரகாஷ் ராஜ், தேவயானி, ராதிகா மற்றும் மூர்த்தி நடிப்பில், இளையராஜா இசையில், சங்கமன் இயக்கத்தில், ஆர். பி. சுந்தரலிங்கம் தயாரிப்பில் வெளியான தமிழ் திரைப்படம். 

சிறையில் இருக்கும் கத்தாழை (மூர்த்தி) தன் கடந்த காலத்தை நினைக்கிறான். 

கத்தாழை மனவளர்ச்சி குறைந்த மாற்றுத்திறனாளி. அவனது அப்பாவித்தனத்தை பயன்படுத்தி ஊரார் அவனிடம் வேலை வாங்குகின்றனர். அவனுக்குத் திருமணம் செய்துகொள்ள மிக விருப்பம். ஆனால் அவ்வூரைச் சேர்ந்த பெண்களுக்கு அவனைத் திருமணம் செய்ய விருப்பமில்லை. முத்து மாணிக்கம் (பிரகாஷ் ராஜ்) அந்த கிராமத்தின் மரியாதைக்குரிய பெரிய மனிதர். தேவதா (ராதிகா) அவர் மனைவி. இவர்களுக்குக் குழந்தை இல்லை. 

மேகலா என்கிற ஒத்த ரோசா (தேவயானி) அந்த கிராமத்திற்கு வருகிறாள். திருவிழாக்களில் நடனமாடி சம்பாதித்தத் தன் தாயின் இறப்புக்குப் பின் மேகலா நடனமாடும் தொழிலை செய்கிறாள். அவ்வாறு நடனமாட சென்ற இடத்தில் அவளை ஒருவன் மானபங்கப்படுத்துகிறான். அதனால் அந்தத் தொழிலை விட்டுச்செல்ல நினைக்கும் அவளுக்கு அடைக்கலம் தருகிறார் முத்து மாணிக்கம். 

முத்து மாணிக்கத்தின் பண்ணை வீட்டில் தங்கி அவரின் ஆதரவில் வாழ்கிறாள். அவளையும் முத்து மாணிக்கத்தையும் தொடர்புபடுத்தி ஊரார் தவறாக பேசுகிறார்கள். கத்தாழைக்கு நடக்க இருந்த திருமணம் நின்றுபோகிறது. ஊரார் அவனைக் கேலிசெய்கின்றனர். தனக்கொரு ஆதரவு வேண்டுமென்று எண்ணும் மேகலா, கத்தாழையைத் திருமணம் செய்கிறாள். இருவரும் மகிழ்ச்சியாக வாழ்கின்றனர். முத்து மாணிக்கம் மேகலாவைத் தனக்கு சொந்தமாக்க எண்ணுகிறார். அவரின் மனைவி தேவதா கர்ப்பமாகிறாள்.அதன்பின் நடப்பது மீதிக்கதை. 


படத்தின் இசையமைப்பாளர் இளையராஜா. பாடலாசிரியர்கள் வாலி, புலமைப்பித்தன் மற்றும் கங்கை அமரன்.


</doc>
<doc id="437374" url="https://ta.wikipedia.org/wiki?curid=437374" title="ராஜ்ய சபா தொலைக்காட்சி">
ராஜ்ய சபா தொலைக்காட்சி

<nowiki> </nowiki>ராஜ்ய சபா தொலைக்காட்சி (RSTV) என்பது இந்திய கேபிள் தொலைக்காட்சி வலையமைப்பில் உள்ள ஒர் ஒளியலை வரிசை ஆகும். இது மாநிலங்களவைக்குச் (இந்திய நாடாளுமன்றத்தின் மேலவை) சொந்தமானது அவர்களால் நடத்தப்படுவது. நாடாளுமன்ற விவகாரங்களை நேரடியாக ஒளிபரப்புகிறது. மேலும் பாராளுமன்ற விவகாரங்களை பகுப்பாய்வு செய்தல், தேசிய மற்றும் சர்வதேச விவகாரங்களில் கவனம் செலுத்துதல், பார்வையாளர்களுக்கு அறிவுசார்ந்த தளத்தை வழங்குதல், பாராளுமன்றத்தால் மேற்கொள்ளப்படும் சட்டபூர்வ வியாபாரங்களை சிறப்பு கவனத்துடன் வழங்குதல் போன்ற பணிகளைச் செய்கிறது.

இது ஒரு பொது தொலைக்காட்சியாக இருப்பதோடு, இதில் வழங்கப்படும் நிகழ்ச்சிகள் மக்களுக்கும் பாராளுமன்றத்திற்கும் இடையில் கருத்தியல் அடிப்படையிலான உறவை ஏற்படுத்துகிறது. மக்களுக்கு தேசிய மற்றும் சர்வதேச நடப்புகளை வழங்குவதே இதன் நோக்கமாக உள்ளது. அரசியல், பொருளாதாரம், சமூகம் மற்றும் பண்பாடு போன்ற பல நிகழ்ச்சிகளை கொண்டுள்ளது. இந்திய அரசியல் அமைப்பு எவ்வாறு உருவாக்கப்பட்டது என்ற ஷ்யாம் பெனகல் ஆல் இயக்கப்பட்ட "சம்விதான்" என்ற 10 தொகுதிகள் கொண்ட சிறிய தொலைக்காட்சித் தொடரை தயாரித்துள்ளது. 
ராஜ்ய சபா தொலைக்காட்சியில் ஒளிபரப்பப்படும் நிகழ்ச்சிகளின் பட்டியல் பின்வருமாறு: 




</doc>
<doc id="437375" url="https://ta.wikipedia.org/wiki?curid=437375" title="சிங்காரோ பிட்ரோ நிலக்கரிச் சுரங்கம்">
சிங்காரோ பிட்ரோ நிலக்கரிச் சுரங்கம்

சிங்காரோ பிட்ரோ நிலக்கரிச் சுரங்கம் ("Singharo Bhitro Coal Mine") பாக்கித்தானின் சிந்து மாகாணத்தில் அமைந்துள்ளது. இச்சுரங்கத்தில் இருக்கும் எரிக்கும் நிலக்கரியின் இருப்பு 1.58 பில்லியன் டன்களாகும். ஆசியா மற்றும் உலகின் மிகப் பெரிய நிலக்கரி இருப்பு கொண்டுள்ள சுரங்கங்களில் சிங்காரோ பிட்ரோ நிலக்கரிச் சுரங்கமும் ஒன்றாகும் . 


</doc>
<doc id="437381" url="https://ta.wikipedia.org/wiki?curid=437381" title="எஸ். புதூர் ஊராட்சி (தஞ்சாவூர்)">
எஸ். புதூர் ஊராட்சி (தஞ்சாவூர்)

எஸ். புதூர் ஊராட்சி ("S. Pudur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருவிடைமருதூர் வட்டாரத்தில் அமைந்துள்ளது. இந்த ஊராட்சி, பூம்புகார் சட்டமன்றத் தொகுதிக்கும், மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 2942 ஆகும். இக்கிராமத்தில் மொத்த 717 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 77.6% மற்றும் பெண்களின் எழுத்தறிவு விகிதம் 35.4% ஆகும்.


</doc>
<doc id="437383" url="https://ta.wikipedia.org/wiki?curid=437383" title="அன்னபார்">
அன்னபார்

ஒரு ரோஸ்மவுண்ட் அன்னபார் (ஆங்: Annubar) எனப்படும் முதன்மை உறுப்பானது ஒர் குழாயின் வழியே செல்லும் வாயு, நீராவி மற்றும் திரவங்களின் ஒட்டத்தினை அளவிடப் பயன்படும் ஒற்றைப்புள்ளி பீட்டோ குழாயினைப் போன்ற பல்வேறு புள்ளிகளின் சராசரியை கணக்கீடும் ஒர் பீட்டோ குழாய் ஆகும். ஒற்றைப்புள்ளி பீட்டோ குழாயினை விட பல்வேறு புள்ளிகளின் சராசரியை அளவீடும் அன்னபார் துல்லியமானதாகும்.

பீட்டோகுழாய் என்பது ஒரு குழாயின் வழியே பாயும் திரவத்தின் நிலையான அழுத்தம் மற்றும் பாயும் அழுத்தம் இவற்றிற்கிடையேயுள்ள வித்தியாசத்தினை அளவீடுகிறது. இந்த அழுத்தங்களுக்கிடையுள்ள வித்தியாசத்திலிருந்து பெர்னூலி கொள்கை மற்றும் குழாயின் உள்விட்டம் ஆகியவற்றினைப் பயன்படுத்தி ஒட்டத்தின் கன அளவு கணக்கீடப்படுகிறது .
ஒரு Annubar குழாய் மற்றும் ஒரு பராம்பரிய Pitot குழாய் இடையேயுள்ள மிகப்பெரிய வித்தியாசம் ஆனது குழாயின் பல்வேறு பகுதிகளிலிருந்து அன்னபார் மாதிரிகளை எடுக்கிறது. இந்த வழியில், பாயும் மாறுபாடுகளுக்கான அழுத்தங்களின் வித்தியாசத்தின் கணக்குகளை குழாயின் குறுக்குவெட்டு முழுவதும் எதிர்கொள்கின்றன. பைப் குறுக்கு பிரிவில் உள்ள ஒரு புள்ளியில் முனை அமைந்துள்ளால், பாய்வு திசைவேகம் சராசரியாக வேகத்திற்கு அருகில் இருக்கும் ஒரு பிட்ரோ குழாய் இதேபோன்ற வாசிப்பைக் கொடுக்கும்.

Rosemount Annubarன் டி-வடிவ குறுக்குவெட்டு அமைப்பு ஆனது மற்ற 'சராசரி பீட்டோ குழாயினை' விட அதிக உறுதியாகவும் குறைந்த சத்தம் உடையதாக உள்ளது. 

Annubar என்பது எமர்சன் நிறுவனத்தினரால் பதிவு செய்யப்பட்ட வர்த்தக பெயர் ஆகும்.
ஒரு Annubar சராசரி Pitot குழாய் ஆனது நிறுவுவதற்கு குறைந்த செலவே ஆகும், மேலும் இதிலிருந்து ஏற்படும் அழுத்தங்களின் வீழ்ச்சி என்பதும் புறக்கணிக்கத்தக்கது ஆனால் இது அழுக்கான அல்லது ஒட்டும் தன்மை கொண்ட திரவங்களின் ஒட்டத்தினை அளவீட பொருத்தமற்றதாகும்


</doc>
<doc id="437385" url="https://ta.wikipedia.org/wiki?curid=437385" title="பகதூர்கேல் சுரங்கம்">
பகதூர்கேல் சுரங்கம்

பகதூர்கேல் சுரங்கம் ("Bahadurkhel mine") பாக்கித்தானின் கைபர் பக்துன்வா மாகாணத்திலுள்ள கிராமமான பகதூர் கேல் கிராமத்தில் அமைந்துள்ள உப்புச் சுரங்கமாகும். இச்சுரங்கத்தில் இருக்கும் சோடியம் குளோரைடு உப்பின் இருப்பு அளவு 10.5 பில்லியன் டன்களாகும். ஆசியா மற்றும் உலகின் மிகப் பெரிய உப்பு இருப்பு கொண்டுள்ள சுரங்கங்களில் பகதூர்கேல் சுரங்கமும் ஒன்றாகும் . 


</doc>
<doc id="437387" url="https://ta.wikipedia.org/wiki?curid=437387" title="மேலையூர் ஊராட்சி (தஞ்சாவூர்)">
மேலையூர் ஊராட்சி (தஞ்சாவூர்)

மேலையூர் ஊராட்சி ("Melaiyu Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருவிடைமருதூர் வட்டாரத்தில் அமைந்துள்ளது. இந்த ஊராட்சி, பூம்புகார் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 2828 ஆகும். இக்கிராமத்தில் மொத்த 739 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 74.8% மற்றும் பெண்களின் எழுத்தறிவு விகிதம் 33.0% ஆகும்.


</doc>
<doc id="437389" url="https://ta.wikipedia.org/wiki?curid=437389" title="துத்தார் சுரங்கம்">
துத்தார் சுரங்கம்

துத்தார் சுரங்கம் ("Duddar mine") என்பது பாக்கித்தானின் மிகப்பெரிய ஈயம் மற்றும் துத்தநாகச் சுரங்கமாகும் . மேற்குப் பாக்கித்தானிலுள்ள பலூசிசுத்தான் மாகாணத்தில் இச்சுரங்கம் அமைந்துள்ளது . இச்சுரங்கத்தில் 50 மில்லியன் டன்களாக இருப்பில் உள்ள தாதுவில் 3.2% ஈயமும் 7% துத்தநாகமும் உள்ளன. இருப்புள்ளதாகக் கருதப்படும் தனிமங்களின் அளவைக் கணக்கிட்டால் 1.6 மில்லியன் டன்கள் ஈயமும் 3.5 மில்லியன் டன்கள் துத்தநாகமும் இருப்பில் இருப்பதாகக் கணக்கிடப்படுகிறது . 


</doc>
<doc id="437391" url="https://ta.wikipedia.org/wiki?curid=437391" title="சித்ரதுர்கா கோட்டை">
சித்ரதுர்கா கோட்டை

சித்ரதுர்கா கோட்டை இந்தியாவின் கர்நாடகா மாநிலத்தில் உள்ள சித்ரதுர்கா மாவட்டத்தில் பழம் பெரும் மலைக்கோட்டையாகும். ஆங்கிலேயரால் சித்தல்தூர் என்று அழைக்கப் பட்ட இந்த கோட்டை கன்னடத்தில் "அழகிய கோட்டை" என்று பொருள்படும். இக்கோட்டை பல மலைகள் மற்றும் ஒரு தட்டையான பள்ளத்தாக்கை கொண்டு அமையப்பெற்றுயுள்ளது. 11ஆம் மற்றும் 18ஆம் நூற்றாண்டுகளுக்கு இடையில் விஜயநகர சாம்ராஜ்ஜியத்தின் இராஷ்டிரகூடர், சாளுக்கியர்கள், போசளப் பேரரசு மற்றும் சித்ரதுர்காவின் நாயக்கர்களால் அன்றய சித்ரதுர்கா பிராந்தியத்தில் கட்டப்பட்டது. 

இக்கோட்டை ”கல்லினா கோட்” அல்லது ”கற் கோட்டை” என்றும் உள்ளூரில் அழைக்கப்படுகிறது. இதற்கு உக்கினா கோட் (பொருள் - எஃகு கோட்டை), யுவசுதுணா கோட் (பொருள் - ஏழு வட்ட கோட்டை) என்றும் பெயர்கள் உண்டு.

கோட்டையின் கல்வெட்டுகளின் மூலம் இது கி.மு 3 வது மில்லினியம் வரையில் உள்ள் வரலாற்று நிகழ்வுகள் குறிக்கப்பட்டுள்ள்து. இது இக்கோட்டையின் பழமையை குறிக்கிறது. 1500 கி.மு. மற்றும் கி.மு. 1800 ஆம் ஆண்டுகளுக்கு இடையில், சித்ரதுர்கா கோட்டை கொந்தளிப்பான வரலாற்றைக் கண்டது. விஜயநகர சாம்ராஜ்யத்துடன் தொடங்கி ஒரு கொந்தளிப்பான வரலாற்றைக் கண்டது. ஹொய்சாலாவிலிருந்து இந்த பிராந்தியத்தை விஜயநகர பேரரசு கட்டுப்பாட்டில் கொண்டது. விஜயநகர் ஆட்சியாளர்கள் நயாகர்களை அவர்களின் வம்சாவளி ஆட்சி வரை தங்கள் கட்டுப்பாட்டுக்குள் இராணுவத் தளபதிகளாக கொண்டுவந்தனர். பிறகு சித்ரதுர்காவின் நாயக்கர்கள் இப்பகுதியின் சுதந்திரமான கட்டுப்பாட்டை எடுத்துக் கொண்டனர். அவர்கள் 200 ஆண்டுகளாக தங்களின் கடைசி ஆட்சியாளர் மடகாரி நாயகா, மைசூர் சாம்ராஜ்யத்தை சேர்ந்த ஹைதர் அலியால் தோற்கடிக்கப்படும் வரை ஆண்டனர். அது வரையிலும் அவர்களின் கோட்டை மற்றும் அவர்களின் மாகாணத்தின் இதயமாய் திகழ்ந்தது. 

சித்ரதுர்கா கோட்டை கீழ் கண்ட பல கட்டமைப்புகளை கொண்டுள்ளது.




</doc>
<doc id="437394" url="https://ta.wikipedia.org/wiki?curid=437394" title="கடைக்குட்டி சிங்கம் (தொலைக்காட்சி நாடகத் தொடர்)">
கடைக்குட்டி சிங்கம் (தொலைக்காட்சி நாடகத் தொடர்)

கடைக்குட்டி சிங்கம் என்பது விஜய் தொலைக்காட்சியில் 11 மார்ச்சு 2019 முதல் திங்கள் முதல் சனிக்கிழமை வரை மாலை 5:30 மணிக்கு ஒளிபரப்பாகும் காதல், பாசம், குடும்பம் கலந்த தொலைக்காட்சி தொடர் ஆகும். இத்தொடரில் ‘பகல் நிலவு’ தொடரில் நடித்த அசீம் மற்றும் ஷிவானி இருவரும் மறுபடியும் மருது மற்றும் மீனாட்சி என்ற காதாபாத்திரத்தில் நடிக்கின்றனர், அண்ணன் முத்து கதாபாத்திரத்தில் வேலு லட்சுமணன் என்ற புதுமுக நடிகர் நடிக்கின்றார்.

இது ஒரு கிராமத்துக் கதை கொண்ட தொடர். முத்து, மருது என்ற இரு பாசக்கார அண்ணன் தம்பிகளுக்குள் மீனாட்சி என்னும் அழகான பெண் வரும்போது நடக்கும் பிரச்சனைகளை மையமாக வைத்து கதை சொல்லபடுக்குகின்றது. இத் தொடரை ரவி பிரியன் இயக்குகிறார்.

முத்து (வேலு லட்சுமணன்), மருது (முகம்மது அஸீம்), எனும் இரு பாசக்கார அண்ணன் தம்பிகள். அண்ணன் முத்துவுக்கு மீனாட்சி (ஷிவானி நாராயணன்) என்னும் அழகான கனிவான இதயம் கொண்ட பெண்ணை நிச்சயிக்க முடிவு செய்கின்றார்கள். ஆனால், முத்து, மீனாட்சியிடம் தனக்கு இந்த திருமணத்தில் விருப்பம் இல்லை நீங்கள் தன இந்த திருமணத்தை நிறுத்தனமும் என்று சொல்ல இதனால் மீனாட்சி தனக்கு முத்துவை பிடிக்கல என்று சொல்லுகின்றார்.

இது பற்றி தெரியாத மருது, தன் அண்ணனை வேண்டாம் என்று சொன்ன மீனாட்சி மீது கோபம் கொண்டு அவருக்குத் பல தொல்லைகள் கொடுக்கிறார். அதைக் பொறுத்து கொண்டு உண்மையை சொல்லாமல் இருக்கிறார் மீனாட்சி. மருது அந்த உண்மை தெரியும்போது அதன்பின் நடக்கப் போகும் பரபரப்பான சம்பவங்கள் மையமாக வைத்து இந்த தொடர் நகர்கின்றது.





</doc>
<doc id="437409" url="https://ta.wikipedia.org/wiki?curid=437409" title="பத்மினி ரவுட்">
பத்மினி ரவுட்

பத்மினி ரவுட் "(Padmini Rout பிறப்பு: ஜனவரி 5, 1994)" என்பவர் இந்தியாவின் சதுரங்க வீரர் ஆவார், சர்வதேச "மாஸ்டர்" (2015) மற்றும் பெண்கள் கிராண்ட்மாஸ்டர் (சதுரங்கம்)(2007) பட்டத்தை கைப்பற்றியுள்ளார். 2008 ஆம் ஆண்டில் 14 வயதிற்குக் கீழ் விளையாடும் உலக பெண்கள் சதுரங்க வாகையாளர் மற்றும் கடந்த நான்கு ஆண்டுகளில் (2014, 2015, 2016, 2017) இந்திய பெண்கள் சதுரங்க வாகையாளர் பட்டத்தினை வென்றார். 2007 ஆம் ஆண்டுக்கான பிஜு பட்நாயக் விளையாட்டு விருது மற்றும் 2009 இல் ஏகலைவா விருது போன்ற விருதுகளைப் பெற்றுள்ளார்

2005 மற்றும் 2006ஆம் ஆண்டுகளில், 13 வயது வயதிற்குக் கீழ் விளையாடும் பெண்கள் பிரிவில் இந்திய "சாம்பியன்ஷிப்" மற்றும் மற்றும் 12 வயதிற்குக் கீழ் விளையாடும் ஆசிய "சாம்பியன்ஷிப்" மற்றும் பட்டங்களை பெற்றுள்ளார். 2008 ஆம் ஆண்டில் உலக இளைஞர் சதுரங்க "சாம்பியன்ஷிப்" போட்டிகளில் பங்கேற்றார். அடுத்த ஆண்டில் அவர் ஆசிய "ஜூனியர்" (20 வயதிற்குள்) பெண்கள் "சாம்பியன்ஷிப்"பில் முதல் இடத்தைப் பிடித்தார். 2010 இல், இந்திய "ஜூனியர்" (19 வயதிற்குள்) பெண்கள் "சாம்பியன்ஷிப்"பை வென்றார் மேலும் ஆசிய "சாம்பியன்ஷிப்"பையும் வென்று வெண்கலப் பதக்கம் பெற்றார். 

ஒடிசாவின் பாரம்பஹார் என்ற நகரில் பிறந்துள்ளார். அவரது தந்தையின் விருப்பம் காரணமாக பத்மினி 9 வயதில் சதுரங்கம் விளையாட ஆரம்பித்தார் (2003). சந்திரசேகர்பூர், டி.ஏ.வி பப்ளிக் பள்ளியில் பயின்று பின்னர், புவனேஸ்வரிலுள்ள பிஜேபி கல்லூரியில் வணிகப் பட்டத்தைப் பெற்றார். சதுரங்க விளையாட்டு ஒரு அறிவு சார்ந்த விளையாட்டு என்பதால் அது தனது கல்விக்கு உதவும் என நினைத்து விளையாடினார். போட்டிகளில் ஆரம்ப வெற்றிகள் அவரது தொழில் வாழ்க்கைக்கு வழிவகுத்தது. சதுரங்கத்தில் ஒவ்வொரு நாளும் 6-7 மணிநேரத்தை அவர் செலவழித்தார். 



</doc>
<doc id="437414" url="https://ta.wikipedia.org/wiki?curid=437414" title="ஈஷா குப்தா">
ஈஷா குப்தா

இஷா குப்தா ("Esha Gupta") (பிறப்பு 28 நவம்பர் 1985) ஒரு இந்தியத் திரைப்பட நடிகை, வடிவழகி மற்றும் பெமினா மிஸ் இந்தியா 2017 வாகையாளர் ஆவார். இவர் பாலிவுட் திரைப்படங்களில் நடித்துவருகிறார். 

2007 ஆம் ஆண்டில் ஃபெமினா மிஸ் இந்தியா போட்டியில் ஈஷா பங்குபெற்றார். அதில் அவர் மூன்றாவது இடம் பெற்றார். மேலும் மிஸ் இந்தியா சர்வதேச பட்டத்தை வென்றார். அதன் பின்னர் திரைப்பட நடிப்பிற்கான வாய்ப்புகளைப் பெற்றார். 2012 ஆம் ஆண்டில் "ஜனாத் 2" என்ற திரைபடத்தின் மூலம் இந்தி திரைப்படத் துறையில் அறிமுகமானார். இப்படத்தில் நடித்ததற்காக சிறப்பு அறுமுக நடிகைக்கான பிலிம் பேர் விருதுக்கு பரிந்துரைக்கப்பட்டார். அரசியல் நாடக படமான "சக்ரவியூங்" (2012) படத்தில் அவரது கதாப்பாத்திரத்திற்காக குப்தா புகழ் பெற்றார். ஆனால் நகைச்சுவைத் திரைப்படமான "அம்சக்கல்ஸ்" (2014) படத்தில் அவரது நடிப்பு எதிர்மறையான விமர்சனங்களைப் பெற்றது. திகில் திரைப்படம் "ராஸ் 3D" (2012), சஸ்பென்ஸ் த்ரில்லர் "உருஸ்தோம்" (2016) மற்றும் திருட்டைப்பற்றிய திரைப்படமான "பாத்சாஹோ" (2017) ஆகிய திரைப்படங்களிலும் நடித்துள்ளார். 

ஈஷா குப்தா தில்லியில் பிறந்தார். இவரது தந்தை ஒரு ஓய்வுபெற்ற விமானப்படை அதிகாரி. இவருக்கு நேஹா என்ற சகோதரி உள்ளார். 
2007 ஆம் ஆண்டில் ஃபெமினா மிஸ் இந்தியாவில் ஈஷா பங்கேற்றார். 

மகேசு பட்டின் திரைப்படமான "ஜன்னத் 2 வில்" இம்ரான் ஹஷ்மியுடன் முன்னணி பாத்திரத்தில் நடித்து பாலிவுட்டில் அறிமுகமானார். இப்படம் சம்பாதித்து வர்த்தக ரீதியாக வெற்றிபெற்றது. இப்படவெற்றியின் மூலம் இவர் திரைப்படத்துறையில் பிரபலமடைந்தார்.


</doc>
<doc id="437415" url="https://ta.wikipedia.org/wiki?curid=437415" title="ரேஷ்மா ஷெட்டி">
ரேஷ்மா ஷெட்டி

ரேஷ்மா ஷெட்டி "(Reshma Shetty)" பிறப்பு: நவம்பர் 2, 1977) ஒரு "பிரிட்டிஷ்", அமெரிக்கக் தொலைக்காட்சி மற்றும் திரைப்பட நடிகை மற்றும் பாடகர் ஆவார். "யு.எஸ் நெட்வொர்க்" தொலைக்காட்சி தொடரான "ராயல் பென்ஸ்ஸில்" திவ்யா கட்டேர் என்ற அவரது பாத்திரத்தில் நடித்ததன் மூலம் பரவலாக அறியப்படுகிறார்.

ஷெட்டி 1977 நவம்பர் 2இல் இங்கிலாந்திலுள்ள மான்செஸ்டரில் பிறந்தார். இவரின் பெற்றோர்கள் இந்தியர்கள் ஆவர். இவர் இங்கிலாந்து மற்றும் அமெரிக்காவின் ரிச்மண்ட் (வர்ஜீனியா) ஆகிய இரு நாடுகளிலும் வாழ்ந்தார். இவர் ஜேம்ஸ் மாடிசன் பல்கலைக்கழகத்தில் படித்து வந்தார், ஆனால், குரல் தேர்வுகளுக்கானப் போட்டிகளில் வெற்றிப் பெற்ற பின்னர், ஆப்பெராவில் சேர்ந்து தனது படிப்பினை இளங்கலை இசை பட்டப்படிப்பிற்கு மாற்றிக்கொண்டார். ஷெட்டி கென்டக்கி பல்கலைக்கழகத்தில் இசையில் முதுகலைப்பட்டம் பெற்றார், "சின்சின்னாட்டி கன்சர்வேட்டரி ஆஃப் மியூசிக்"கிற்கு செல்லுவதற்கு முன்னர், அவர் 2005 இல் "ஓபரா"வில் தனது கலை பட்டயச் சான்றினைப் பெற்றார்.

ஷெட்டி ஒரு "பாம்பே டிரீம்ஸ்" என்ற சுற்றுப் பயண இசைக்குழுவை 2006 முதல் நடத்தி வந்தார். ஷெட்டி "ஆஃப் பிராட்வே" என்ற நாடகக்குழுவின் "ரஃப்டா ரஃப்தா" என்ற நாடகத்தில் நடித்துள்ளார். மேலும், ஷெட்டி அமெரிக்க தொலைக்காட்சி நிகழ்ச்சியான "ராயல் பீன்ஸ்" (யுஎஸ்ஏ நெட்வொர்க்கில் ஒளிபரப்பப்பட்டது) என்ற நாடகத்தில் ஒரு நடிகராக நடித்துள்ளார். அந்த நாடகத்தில் மருத்துவ உதவியாளரான திவ்யா கட்டேர் என்ற பெயரில் தோன்றினார். "ஃபாக்ஸ்" செய்தித் தொலைகாட்சியில் ஒளிபரப்பான "ரெட் ஐ" என்கிற நையாண்டி நிகழ்ச்சியில் அவர் அவ்வப்போது விருந்தினராக பங்கேற்றார். ரேஷ்மா ஷெட்டி இந்தியாவில் "டவ் டாய்லட் மாய்ஸ்சரைசர் சோப்"பின் முகமாக இருக்கிறார்..

ஷெட்டி தற்போது நியூயார்க் நகரத்தில் வசிக்கிறார், 2001 மார்ச் 19 அன்று ஷெட்டி "பிராட்வே"யின் தயாரிப்பான, "பாம்பே டிரீம்ஸின்" நட்சத்திரமான "டீப் கட்டே"ரை திருமணம் செய்து கொண்டார். இவர்களுக்கு அக்டோபர் 2015 ல் அரியா இலியானா என்ற மகள் பிறந்தார்.



</doc>
<doc id="437420" url="https://ta.wikipedia.org/wiki?curid=437420" title="அண்ணன் தங்கச்சி">
அண்ணன் தங்கச்சி

அண்ணன் தங்கச்சி (Annan Thangachi) 1999 ஆம் ஆண்டு சரண்ராஜ் இயக்கம் மற்றும் நடிப்பில், சுருதி மற்றும் விக்ரம் கிருஷ்ணா நடிப்பில், தேவா இசையில், சி.கல்பனா மற்றும் சி. தேவேந்திரராஜ் தயாரிப்பில் வெளியான தமிழ் திரைப்படம் ஆகும். இப்படம் சரண்ராஜ் மற்றும் சுருதி நடித்த கன்னடத் திரைப்படமான "தவரினா தொட்டிலு"வின் மறுஆக்கம் ஆகும்.

சின்னராசு (சரண்ராஜ்) தன் தங்கை சரசுவுடன் (சுருதி) வசிக்கிறார். அவர்களது வீட்டில் வசிக்கும் உறவினர் அழகு (பாண்டு). சின்னராசு தன் தங்கைக்குத் திருமணம் செய்ய மாப்பிள்ளை தேடுகிறார்.

சூதாடியான கோடீஸ்வரன் (ஜனகராஜ்) தன் மகன் பாஸ்கருக்கு (விக்ரம் கிருஷ்ணா) வரதட்சணை அதிகமாகத் தரும் வசதியான பெண்ணாகத் தேடுகிறார். ஆனால் வங்கியில் பணிசெய்யும் பாஸ்கர் நல்ல குணமுடையவன். திருமணத் தரகரான சிட்டியின் (தலைவாசல் விஜய்) உதவியால், வசதியான குடும்பத்தைச் சேர்ந்தவர்களாக பொய்கூறும் கோடீஸ்வரனின் மகன் பாஸ்கருக்கு சரசுவைத் திருமணம் செய்துவைக்கிறார் சின்னராசு. திருமணத்திற்குப் பிறகு சரசுவை வரதட்சணையாக அதிகம் பணம், நகை கேட்டு துன்புறுத்தத் தொடங்குகிறார் கோடீஸ்வரன்.

திருமணத்திற்குப் பிறகு தனக்குத் தரவேண்டிய தரகுப் பணத்தைக் கேட்கும் சிட்டிக்கு பணத்தைக் கொடுக்காமல் அவமானப்படுத்தி அனுப்புகிறார் கோடீஸ்வரன். ஆத்திரம் கொள்ளும் சிட்டி, கோடீஸ்வரன் பற்றிய உண்மைகளை அழகுவிடம் சொல்கிறான்.

சின்னராசு, யசோதாவைத் திருமணம் செய்கிறான். சரசுவிற்குப் பெண் குழந்தை பிறக்கிறது. தன் நிலங்களை விற்று தன் தங்கைக்கு தொடர்ந்து வரதட்சணை தருகிறான் சின்னராசு. அவை அனைத்தையும் சூதாடி இழக்கிறான் கோடீஸ்வரன். பாஸ்கர் வேலையை இழக்கிறான். அதன்பின் என்ன நடக்கிறது என்பது மீதிக்கதை.


படத்தின் இசையமைப்பாளர் தேவா. பாடலாசிரியர் பொன்னியின் செல்வன்.


</doc>
<doc id="437425" url="https://ta.wikipedia.org/wiki?curid=437425" title="சிரத்தா கபூர்">
சிரத்தா கபூர்

சிரத்தா கபூர் ("Shraddha Kapoor") (பிறப்பு 3 மார்ச் 1987) இந்தி படங்களில் நடிக்கும் நடிகர் மற்றும் பாடகர் ஆவார் . இவர் இந்தி நடிகர் சக்தி கபூரின் மகள் ஆவார். 2010ஆம் ஆண்டு "தீன் பத்தி என்ற இந்தி திரைப்படத்தில் ஒரு சிறிய வேடத்தில் நடித்து தனது நடிப்பு தொழிலை தொடங்கினார்." இளம் வயதினர் நாடகத்திரைப்படமான "லவ் கா தி எண்ட்" (2011) திரைப்படத்தில் முதன்முதலில் முக்கிய கதாபாத்திரத்தில் நடித்தார். 

கபூர் வணிக ரீதியாக வெற்றி பெற்ற காதல் திரைப்படமான "ஆஷ்கி 2" (2013) இல் ஒரு பாடகராக நடித்ததற்கு பரவலான அங்கீகாரம் பெற்றார். அதற்காக சிறந்த நடிகைக்கான பிலிம்பேர் விருதுக்கு பரிந்துரைக்கப்பட்டார் . அடுத்த வருடத்தில், வில்லியம் ஷேக்ஸ்பியரின் துயர நாடகமான "அம்லட்டின்" தழுவலாக விசால் பரத்வாஜின் விமர்சன ரீதியாக பாராட்டப்பட்ட நாடக திரைப்படமான "ஹைடர்" (2014) இல் நடித்தார். "ஓபிலியாவை" அடிப்படையாகக் கொண்ட ஒரு பாத்திரத்தை அவர் சித்தரித்தார். சிரத்தா, காதல் திரைப்படமான "ஏக் வில்லன்" (2014), நடன திரைப்படமான "ஏபிசி 2" (2015) மற்றும் அதிரடி திரைப்படமான "பாக்கி" (2016) ஆகியவற்றில் நடித்தார். இவையனைத்தும் வணிக ரீதியில் வெற்றி பெற்றது. பின்னர் அவர் நடித்த திரைப்படங்கள் தொடர்ச்சியாக வணிகரீதியாக தோல்வியுற்று வந்தது. அதன்பின் நகைச்சுவை திகில் திரைப்படமான "ஸ்திரி" (2018) திரைப்படத்தில் நடித்தார். இப்படம் இவர் நடித்த படங்களிலேயே வியாபார ரீதியில் அதிக வெற்றி பெற்றது. 

கபூர் மும்பையில் பிறந்து வளர்ந்தார். அவரது தந்தை பஞ்சாபி வம்சாவளியைச் சேர்ந்தவர். அவரது தாய் மராத்திய வம்சாவளியைச் சேர்ந்தவர். சிரத்தா சிறுமியாக இருந்தபொழுது அடிக்கடி சிறுவர்களுடன் சண்டை ஏற்பட்டதாக கூறினார். 

சிரத்தாவின் தந்தை சக்தி கபூர், தாய் சிவாங்கி கபூர். மூத்த சகோதரர் சித்தன்த் கபூர் , அவரது இரண்டு அத்தை பத்மினி கோலாபுரே மற்றும் தேஜாஸ்வினி கோலாப்பரே ஆகியோர் ஆவர். 


</doc>
<doc id="437431" url="https://ta.wikipedia.org/wiki?curid=437431" title="தீனா அம்பானி">
தீனா அம்பானி

மும்பையில் பிறந்த டினா முனீம் குஜராத் ஜெயின் குடும்பத்தைச்சேர்ந்த நந்த்குமார் மற்றும் மீனாட்சி முனிம் ஆகியோரின் ஒன்பதாவது குழந்தை. 1975 ஆம் ஆண்டு மும்பையில் உள்ள கர் நகரில் உள்ள எம். எம். பியுப்பில்ஸ் ஓன் பள்ளியில் படிப்பை முடித்தார். அதே ஆண்டில், ஃபெமினா பதின் இளவரசி இந்தியா 1975 போட்டியில் முதலிடம் வந்தார். அரூபாவில் நடந்த பதின் அழகுப்போட்டியில் மூன்றாவது இடம் பெற்றார். பின்னர் அவர் ஜெய் ஹிந்த் கல்லூரியில் இளங்கலைப் பட்டம் பெற்றார். பின்னர் 1970 களில், இந்தித் திரைப்படத் துறையில் சேர்ந்தார். பத்து வருட காலம் வெற்றிகரமான நடிகையாக வலம் வந்தார். 

1991 ஆம் ஆண்டு பிப்ரவரியில் அவர் ரிலையன்ஸ் இன்டஸ்ட்ரீசை நிறுவிய திருபாய் அம்பானியின் மகனான அனில் அம்பானியை மணந்தார். இவர்களுக்கு இரண்டு மகன்கள்; அன்மோல் டிசம்பர் 1991 இல் பிறந்தார், அன்சுல் 1995 செப்டம்பரில் பிறந்தார். 

தீனா 1978 ஆம் ஆண்டில் இந்தி திரைப்படங்களில் அறிமுகமானார். தேவ் ஆனந்தின் "டெஸ் பார்டஸ்" என்ற திரைப்படத்தில் அறிமுகமானார். தேவ் ஆனந்த் உடன் அவரது பிற திரைப்படங்கள் "லூட்மார்" மற்றும் "மன் பசந்த்" ஆகியவற்றில் நடித்தார். ராக்கி திரைப்படத்தில் சஞ்சய் தத்தின் கதாநாயகியாக முதன் முதலில் கதாநாயகியாக நடித்தார். 


</doc>
<doc id="437434" url="https://ta.wikipedia.org/wiki?curid=437434" title="மீன்பிடித் திருவிழா">
மீன்பிடித் திருவிழா

மீன்பிடித் திருவிழா தமிழகத்தில் கொண்டாடப்படுகின்ற விழாக்களில் ஒன்றாகும்.

தமிழகத்தில் பல விழாக்கள் கொண்டாடப்படுகின்றன. குறிப்பாக மதுரை மாவட்டத்தில் கீழ்க்கண்ட விழாக்கள் கொண்டாடப்படுகின்றன. 

நல்ல மழை பெய்ய வேண்டும் என்பதற்காகவும், நன்றாக விளைச்சல் வேண்டும் என்பதற்காகவும், மக்கள் மகிழ்ச்சியோடு இருக்கவேண்டும் என்பதற்காகவும் மக்கள் முழக்கமிட்டு கண்மாய் நீரில் மீன் பிடிக்கச் செல்கின்றனர். மீன் பிடித்தால் நல்ல மழை பெய்யும் என்றும், மீன்பிடித் திருவிழா நடத்தாவிட்டால் வறட்சி ஏற்படும் என்றும் மக்கள் நம்புகின்றனர். <>[மீன் பிடித்தால் மழை! மதுரை அருகே மக்களின் நம்பிக்கை திருவிழா, தினமலர், 19 டிசம்பர் 2012] </ref>

மீன் பிடிக்கச் செல்வதற்கு முன்பாக தெய்வங்களை வழிபட்டுச் செல்கின்றனர். 

புதுக்கோட்டை, மதுரை, சிவகங்கை மாவட்டங்கள் உள்ளிட்ட பல இடங்களில் இவ்விழா நடைபெறுகிறது.

விராலிமலை அருகே ஆலத்தூர் அருகேயுள்ள பெரிய கண்மாயில் அண்மையில் இவ்விழா நடைபெற்றது. விழாவிற்கு முன்பாக கண்மாயின் கரையிலுள்ள பிடாரியம்மன், மடை கருப்பர் சாமிகளுக்கு சிறப்பு பூசைகள் செய்கின்றனர். சுற்றுவட்டாரப் பகுதிகளைச் சேர்ந்த ஆயிரத்துக்கும் மேற்பட்ட பொதுமக்கள் கலந்துகொள்கின்றனர். 

புதுக்கோட்டை மாவட்டம் முக்கண்ணாமலைப்பட்டி அருகில் புதூர் என்னுமிடத்தில் உள்ள ஒரு பெரிய குளத்தில் விழா நடைபெற்றது. குளத்தில் தண்ணீர் குறைந்த காரணத்தினால், அதிலிருந்த அதிகமான மீன்களைப் பிடிக்க இவ்விழா கிராம மக்களால் நடத்தப்பட்டது. மீன் பிடிப்பதற்காக மீன்வலை, சேலை, வேட்டியுடன் தயார் நிலையில் வந்து மீன்களைப் பிடித்துச் சென்றனர். 
மதுரை மாவட்டத்தில் மேலூர் அருகே திருவாதவூரில் உள்ள பெரிய கண்மாயில் 400 ஆண்டுகள் பாரம்பரியம் மிக்கதாக இவ்விழா கொண்டாடப்படுகிறது. ஒரு காலத்தில் சோழப்பேரேரி என அழைக்கப்பட்ட கண்மாயில் இவ்விழா கொண்டாடப்படுகிறது. 

மதுரை அருகே மேலூர் பகுதியில் இரு இடங்களில் இவ்விழா கொண்டாடப்படுகிறது. மேலூரிலுள்ள மெய்யப்பன்பட்டி கண்மாயில் இவ்விழா நடைபெற்றது. கண்மாயில் முழங்கால் அளவிற்கு இருந்த நிலையில், அது தொடர்பாக அறிவிக்கப்பட்டவுடன் ஒரே நேரத்தில் கரையில் நின்றிருந்த நூற்றுக்கும் மேற்பட்டோர் கண்மாய்க்குள் இறங்கி வலை மற்றும் கச்சா மூலம் மீன்களை பிடித்தனர். இதுவரை இப்பகுதியில் நான்கு முறை இவ்விழா நடைபெற்றுள்ளது. அவ்வாறே மேலூர் அருகேயுள்ள சருகுவலைப்பட்டியில் உள்ள கம்புளிக்கண்மாயில் இவ்விழா நடைபெற்றது. 

சிவகங்கை மாவட்டத்திலுள்ள திருப்பத்தூர் அருகேயுள்ள கிராமத்தில் மீன்பிடித் திருவிழாக் கொண்டாடப்படுகிறது. 

கெண்டை, கெழுத்தி, அயிரை, விரால், ஜிலேபி உள்ளிட்ட மீன்கள் பிடிக்கப்படுகின்றன. 


</doc>
<doc id="437437" url="https://ta.wikipedia.org/wiki?curid=437437" title="ரேகா பரத்வாஜ்">
ரேகா பரத்வாஜ்

ரேகா பரத்வாஜ் (Rekha Bhardwaj) சனவரி 24, 1964இல் பிறந்த இந்திய பாடகி மற்றும் நேரடி இசை நிகழ்ச்சி நடத்துபவர். இவர் இரண்டு பிலிம்பேர் விருதுகளையும் ஒரு தேசிய விருதையும் பெற்றுள்ளார்.இவர் இந்தி, பெங்காலி, மராத்தி, பஞ்சாபி மற்றும் மலையாளம் மொழிகளில் பாடியுள்ளார்.

ரேகா பரத்வாஜ் தில்லியில் பிறந்தார். இவருக்கு 5 சகோதரிகள் மற்றும் ஒரு சகோதரர் உள்ளனர். 
இவர், திரைப்பட இயக்குனர், இசை அமைப்பாளர், மற்றும் பின்னணிப் பாடகரான விசால் பரத்வாஜ் அவர்களை 1991இல் மணந்து கொண்டார். இவர், 1984இல் புது தில்லியிலுள்ள "இந்து கல்லூரி"யின் ஆண்டுவிழாவின் போது விசாலை முதன் முதலாகச் சந்தித்தார்.

ரேகா பரத்வாஜ் முதலில் தனது பெரிய சகோதரியிடமிருந்து இசையைக் கற்றுக்கொண்டார். பின்னர், முறையாகப் பண்டிதர் அமர்நாத்திடம் பயிற்சி மேற்கொண்டார்.

பரத்வாஜின் முதல் இசைத்தொகுப்பு "இஷ்கா இஷ்கா" 2002இல் வெளியிடப்பட்டது. இதன் வெற்றி இவருக்கு இசையுலகில் அங்கீகாரத்தை கொடுத்தது. மேலும், இவரது திறனை நிரூபிக்கும் விதமாக அமைந்த ஓம்காரா திரைப்பட பாடலான "நமக் இஷ்க் கா" பாடலைப் பாடும் வாய்ப்பையும் பெற்றுத் தந்தது. இப் படத்திற்கு இவரது கணவர் விஷால் பரத்வாஜ் இசை அமைத்திருந்தார். அதைத் தொடர்ந்து, ஏ.ஆர். ரஹ்மான் உருவாக்கிய சட்டீஸ்கர் நாட்டுப்புறப் பாடலான "சாசுராய் கென்டா பூல்" எனத் தொடங்கும் பாடலை 2009இல் தில்லி 6 படத்திற்காகப் பாடியுள்ளார்.

2011இல், "இஷ்கியா"(2010) படத்தில் வரும் "படி தீரெ ஜாலி" பாடலுக்காக தேசிய விருது பெற்றார்.
2015 இல், "தெத் இஷ்கியா" (2014) திரைப்படத்தில் வரும் "ஹமாரி அடரியா பெ" பாடலுக்காக பிலிம்பேரின் சிறந்த பின்னணிப் பாடகி விருதுக்குப் பரிந்துரை செய்யப்பட்டார். 


</doc>
<doc id="437442" url="https://ta.wikipedia.org/wiki?curid=437442" title="ராய்கா செடாப்ச்சி">
ராய்கா செடாப்ச்சி

ராய்கா செடாப்ச்சி (Rayka Zehtabchi) ஈரானிய- அமெரிக்க இயக்குநர் ஆவார். "பீரியட் .எண்ட் ஆஃப் செண்டன்ஸ்" எனும் விபரணத் திரைப்படத்திற்காக 2018 ஆம் ஆண்டின் அகாதமி விருது பெற்றதன் மூலமாக பரவலாக அரியப்படுகிறார். இதர்கு முன்பாக "மதரன்" எனும் குறும்படம் ஒன்றை இயக்கினார். அகாதமி விருது வென்ற முதல் ஈரானிய- அமெரிக்க இயக்குநர் இவர் ஆவார்.

அதிகாரப்பூர்வ வலைத்தளம்


</doc>
<doc id="437446" url="https://ta.wikipedia.org/wiki?curid=437446" title="ருச்சி பதோலா">
ருச்சி பதோலா

ருச்சி பதோலா (Ruchi Badola) இந்தியாவில் பிறந்த பேராசிரியர் மற்றும் எழுத்தாளர் ஆவார். இவர் இந்திய காட்டுயிர் நிறுவனத்தின் சூழலியல் திட்டமிடல் மற்றும் பங்கேற்பு மேம்பாட்டு பிரிவில் இவர் பேராசிரியர் மற்றும் ஆராய்ச்சியாளராகவும் பணிபுரிகிறார். இவர் சமூக அடிப்படையிலான பாதுகாப்பு , நிலையான பல்லுயிர்ப்பெருக்கம், நிலையான சுற்றுச் சூழல் சேவைகள் போன்றவை தொடர்பான ஆய்வுகளை மேற்கொண்டுள்ளார்.

இவர் கர்வால் பல்கலைக்கழகத்தில் முதுகலைப் பட்டம் பெற்றார். பின் 1988 ஆம் ஆண்டில் இந்திய காட்டுயிர் கல்வி நிறுவனத்தில் ஆராய்ச்சி மாணவராக சேர்ந்து பி. எச். டி பட்டம் பெற்றார்.

இவர் "பிரவாசி கங்கா பிரஹாரி" எனும் திட்ட்டத்தினைத் துவக்கினார். இந்த திட்டத்தின் மூலம் இந்தியக் குடியுரிமை பெற்றவ உலகில் உள்ள இந்தியர்கள் "கிளீன் கங்கா விஷன்" திட்டத்தின்கீழ் கங்கை ஆற்றினை சுத்தம் செய்தல் மற்றும் மறுஆக்கம் செய்தல் போன்ற பணிகளில் பங்கேற்றுக்கொள்ள வழிவகை செய்தது. 

இவர் பல ஆய்விதழ்கள் மற்றும் ஏழு நூகளை எழுதியுள்ளார். இந்து குஷ் மலையின் பல்லுயிர்ப்பெருக்கத்தினை வலுவூட்டுதல் மற்றும் சூழலியல் சேவைகள் பற்றிய அத்தியாயங்களை எழுதியுள்ளார்.


</doc>
<doc id="437457" url="https://ta.wikipedia.org/wiki?curid=437457" title="தினா தேசாய்">
தினா தேசாய்

டினா தேசாய் "(Tina Desai)" 1987 பிப்ரவரி 24இல் பிறந்த இந்திய நடிகை மற்றும் விளம்பர நடிகையாவார். அவர் 2011 ஆம் ஆண்டின் திகில் படமான "யே ஃபாஸ்லே" படத்தில் அறிமுகமானார், மேலும் அதிரடி திரைப்படமான "சாய் தந்தே கலத் பந்தே" என்றத் திரைப்படத்திலும் நடித்தார், அதற்கு முன்னர், 2012 இல் "த பெஸ்ட் எக்சோடிக் மேரிகோல்ட் ஹோட்டல்" என்ற முதல் வெளிநாட்டு ஆங்கில நகைச்சுவை நாடகம் அரங்கேறியது. நெற்ஃபிளிக்சு தொடரின் "சென்ஸ் 8" படத்தில் அவரது முக்கிய பாத்திரத்திற்கும் அவர் அறியப்படுகிறார்.

தேசாய் பெங்களூருவில் குசராத்திய இந்து தந்தைக்கும், தெலுகு இந்துத் தாய்க்கும் பிறந்தவர் ஆவார். அவர் நிர்வாகத்தின் தேசிய கல்வி நிறுவனத்தின் நிதியுதவியுடன் வணிக மேலாண்மையில் பட்டப்படிப்பை முடித்தவர். குஜராத், தெலுங்கு, கன்னடா, ஆங்கிலம் மற்றும் இந்தி போன்ற ஐந்து மொழிகளில் அவள் சரளமாக இருக்கிறார்.

ரியாலிட்டி நிகழ்ச்சியான "கெட் கார்ஜியஸ்" போட்டியில் பங்கேற்றபோது தேசாய் முதன்முதலில் வெளிச்சத்திற்கு வந்தார். போட்டியில் வெற்றி பெறவில்லை ஆனாலும், ரியாலிட்டி நிகழ்ச்சியை விளம்பரப் படுத்திய எலைட் மாடல் இந்தியா மேனேஜ்மென்ட் என்ற நிறுவனதுடன் இறுதி வெற்றியாளருக்கு முன் இவர் ஒரு ஒப்பந்தத்தை மேற்கொண்டார், அவர் 2007 ஆம் ஆண்டு முதல் விளம்பர நடிகையாக 100 க்கும் மேற்பட்ட விளம்பரங்களில் இடம்பெற்றுள்ளார்.

2011 ல் "யே ஃபாஸ்லே" என்ற படத்தில் அறிமுகமானார். பின்னர் அவர் "தி பெஸ்ட் எக்சோடிக் மாரிகோல்ட் ஹோட்டல்" படத்தில் தோன்றினார். 2015, தேசாய் "தி செகண்ட் பெஸ்ட் எசோடிக் மரிகோல்ட் ஹோட்டல்", என்ற இரண்டு உயர் ஆங்கில மொழி திட்டங்களில் முக்கிய பாத்திரங்களில் நடித்துள்ளார். 2001இல் தொடர் வெற்றியான "தி வச்சோவ்ஸ்கி" மற்றும் "ஜே. மைக்கேல் ஸ்ட்ராசின்ஸ்ஸ்கி" ஆகியோரால் இயக்கப்பட்ட நெற்ஃபிளிக்சு நாடகம் "சென்ஸ்" 8 என்பதில் கலா தண்டேகர் பாத்திரத்தில் நடித்துள்ளார்.

2012இல் கிங்ஃபிஷர் நாட்காட்டிக்கு நீச்சல் உடையில் காட்சி தந்தார். மற்றும் பாலிவுட் அதிரடி திரைப்படமான "டேபிள் நம்பர் 21" படத்தில் நடிகர் ராஜீவ் கண்டேல்வால் உடன் நடித்தார். பாடகர் கேக்கே உடன் கேகேயின் காதல் பாடலான "யே கஹான் மில் கயே ஹம்" என்றப் பாடலில் தோன்றினார்

2016இல், "கிரேட் ரேஸ்" படத்தில் "தாமஸ் மற்றும் அவரது நண்பர்களில் அசீமாவின் பாத்திரத்தை அவர் வெளிப்படுத்தினார்.


</doc>
<doc id="437459" url="https://ta.wikipedia.org/wiki?curid=437459" title="காமினி கௌஷல்">
காமினி கௌஷல்

காமினி கௌஷல் (Kamini Kaushal) இந்தி திரைப்பட மற்றும் தொலைக்காட்சி நடிகை ஆவார். இவர், நீச்சா நகர் (1946), மற்றும் பிரஜ் பஹு (1955) போன்ற படங்களில் நடித்த கதாபாத்திரங்களின் மூலமாக அறியப்படுகிறார். இதில் நீச்சா நகர் திரைப்படம், 1946இல் நடைபெற்ற கான் திரைப்பட விழாவில் திரையிடப்பட்டு வெற்றி பெற்றது. மேலும், பிரஜ் பஹு திரைப்படம் இவருக்கு பிலிம்பேரின் சிறந்த நடிகைக்கான விருதைப் பெற்றுத் தந்தது. இவர், 1946 முதல் 1963 வரை திரைப்படங்களில் முன்னணி கதாநாயகியாக நடித்துள்ளார். அதில் "தோ பாய்" (1947), "ஷாகீத்" (1948), "ஜித்தி" (1948) "ஷப்னம்" (1949), "நதியா கே பார்" (1948) போன்றவை குறிப்பிடத்தக்கவை ஆகும். இவர் 1963 முதல் குணச்சித்திர வேடங்களில் நடித்துள்ளார். அவை மக்களிடையே வரவேற்பை பெற்றன. மேலும் இவர் ராஜேஷ் கன்னாவுடன் மூன்று படங்களிலும், மனோஜ் குமாருடன் எட்டு படங்களிலும் மற்றும் சஞ்சீவ் குமாருடன் ஒரு படத்திலும் நடித்துள்ளார். 

காமினி கௌஷல், உமா காஷ்யப் என்கிற பெயருடன் லாகூரில் பிறந்தார். இவருக்கு இரண்டு சகோதரர்களும், மூன்று சகோதரிகளும் இருந்தனர். இவரது தந்தை சிவ ராம் காஷ்யப், தாவரவியல் பேராசிரியராக பஞ்சாப் பல்கலைக்கழகம், லாகூர், பிரித்தானிய இந்தியாவின் மாகாணங்களும், ஆட்சிப் பகுதிகளும் (தற்போது பாக்கித்தான்) இல் பணிபுரிந்தவர் ஆவார். பேராசிரியர் காஷ்யப், இந்திய தாவரவியலின் தந்தை என அறியப்படுகிறார்.. 
இவரது தந்தை ஒரு குறிப்பிடத்தக்க தாவரவியலாளராக இருந்து, ஆறு வகை தாவரங்களை கண்டுபிடித்தார். காமினியின் ஏழாவது வயதில் நவம்பர் 26, 1934 அன்று அவரது தந்தை காலமானார். இவர், லாகூரிலுள்ள கின்னெர்ட் கல்லூரியில் பி. ஏ. ஆங்கில இலக்கியம் படித்தார். 1946இல் சேத்தன் ஆனந்த் மூலமாக "நீச்சா நகர்" திரைப்படத்த்தில் நடிக்க வாய்ப்பு கிடைத்தது. 

இவரது இளமைப் பருவம் குறித்து ஒரு பேட்டியில், தான் முட்டாளாவதற்கு தனக்கு நேரமில்லை எனவும், கிடைக்கும் நேரத்தை நீச்சல், சவாரி செய்தல், சறுக்கு விளையாட்டு மற்றும் வானொலி நாடகங்களில் பங்கெடுத்தல் மூலமாக செலவிடுவதாகவும் தெரிவித்துள்ளார். வானொலி நாடகங்களில் பங்கு பெறுவதால் தனக்கு 10 ரூபாய் ஊதியம் கிடைத்ததாகவும் குறிப்பிட்டுள்ளார். இவரது மூத்த சகோதரி, ஒரு வாகன விபத்தில் இறந்துவிட்டார். மூத்த சகோதரியின் இரண்டு பெண் குழந்தைகளுக்காக, காமினி தன் சகோதரியின் கணவரையே மணந்து கொள்ள முடிவு செய்தார். அதனால் 1948இல் மும்பை துறைமுகத்தில் முதன்மை பொறியியலாளராக இருந்த மூத்த சகோதரியின் கணவர் பி. எஸ். சூத் என்பவரை திருமணம் செய்து கொண்டு மும்பையில் வசித்தார்.இவரது மூத்த சகோதரியின் மகளான கும்கும் சோமானி, காந்தியின் தத்துவம் குறித்து குழந்தைகளுக்கான ஒரு நூலை எழுதியுள்ளார். மற்றொரு மகளான கவிதா சாஹ்னி ஒரு ஓவியராவார். காமினிக்கு ராகுல், விதுர் மற்றும் ஷ்ரவண் என்கிற மூன்று மகன்கள் உள்ளனர்.
1950 களில், தம்பதியினர் மும்பையிலுள்ள மஸாகோனில் பெரிய, பரந்த, விசாலமான, மாளிகையில் வாழ்ந்து வந்தனர், இது அவரது கணவருக்கு மும்பைத் துறைமுகம் வழங்கியதாகும். 

காமினி, 1942 முதல் 1945 வரை கல்லூரியில் படிக்கும் போது தில்லியில் மேடை நாடகங்களில் நடித்துள்ளார். 1937 முதல் 1940 வரை பிரிவினைக்கு முன்பான காலத்தில், லாகூர் வானொலியில் குழந்தை நட்சத்திரமாக "உமா" என்கிற பெயரில் பணிபுரிந்துள்ளார்.


</doc>
<doc id="437467" url="https://ta.wikipedia.org/wiki?curid=437467" title="ஜெயசந்திரா ஹாஷ்மி">
ஜெயசந்திரா ஹாஷ்மி

ஜெயசந்திரா ஹாஷ்மி Jeyachandra Hashmi

தமிழ்த் திரையுலகில், வசன எழுத்தாளர், திரைக்கதை அமைப்பாளர், பாடலாசிரியர், இயக்குனர், தயாரிப்பாளர் மற்றும் பத்திரிகையாளர், வானொலி அறிவிப்பாளர், தொலைக்காட்சி அறிவிப்பாளர் எனப் பன்முகம் கொண்ட ஒரு கலைஞர். இயக்குனர் சீனு இராமசாமியிடம் உதவி இயக்குனராக தென்மேற்கு பருவக்காற்று படத்தில் திரைப்படக்கலை பயின்றவர்.

</doc>
<doc id="437469" url="https://ta.wikipedia.org/wiki?curid=437469" title="தி. முத்துச்சாமி அய்யர்">
தி. முத்துச்சாமி அய்யர்

சர் திருவாரூர் முத்துச்சாமி அய்யர் (Sir Thiruvarur Muthuswamy Iyer) (28 சனவரி 1832 – 25 சனவரி 1895), வழக்கறிஞரான இவர், பிரித்தானிய இந்தியாவின் சென்னை உயர்நீதிமன்றத்தில், 1877-இல் நியமிக்கப்பட்ட முதல் இந்தியர் ஆவார்.

மேலும் இவர் 1893-இல் சென்னை உயர்நீதிமன்றத்தில் தலைமை நீதிபதியாக நியமிக்கப்பட்ட முதல் இந்தியர் ஆவார். முத்துச்சாமி அய்யர், பழைய தஞ்சாவூர் மாவட்டத்தில் உச்சுவாடி எனும் கிராமத்தில் பிறந்தார். குழந்தைப் பருவத்தில் தந்தையை இழந்த முச்துச்சாமியை, முத்துச்சாமி நாயக்கர் எனும் தாசில்தார், சென்னையில் தங்கி படிக்க உதவி செய்தார். பள்ளிப்படிப்பு முடித்த முத்துச்சாமி அய்யர் சென்னை மாநிலக் கல்லூரியில் இளங்கலை படிப்பு முடித்து, பின்னர் சட்டம் பியின்றார்.

1871 - 1877 முடிய மாவட்ட நீதிபதியாக பணியாற்றிய முத்துச்சாமிக்கு 1877-இல் சென்னை உயர்நீதிமன்ற நீதிபதியாக 1895 வரை பணியாற்றியானர. 1893-இல் மூன்று மாதங்கள் சென்னை உயர்நீதிமன்றத் தற்காலிக தலைமை நீதிபதியாக பொறுப்பு வகித்தார்.

மதிநுட்பம், கூரிய அறிவாற்றல், நினைவாற்றல், சட்ட நுணுக்கம் அறிந்த முத்துச்சாமி அய்யர் பெண் கல்வி, விதவை மறுமணம் போன்ற சமூக சீர்திருத்தக் கொள்கைகளுக்கு ஆதரவளித்தார்.

வெங்கட நாராயண சாஸ்திரிக்கு 28 சனவரி 1932-இல் மகனாக பிறந்தவர் முத்துச்சாமி அய்யர். இளமையில் தந்தையை இழந்ததால், தனது தாயுடன் திருவாரூர் சென்று கிராமக் கணக்கர் பணி செய்தார்.

இருப்பினும் அதிகாலையிலும், இரவிலும் தெருவிளக்கு வெளிச்சத்தில் படித்தார். 

திருவாரூர் வருவாய் வட்டாட்சியராக இருந்த முத்துச்சாமி நாயக்கர் என்பவர், முச்துச்சாமி அய்யரின் படிப்பாற்றலைப் பாராட்டி, முத்துச்சாமி அய்யரை, சென்னை சர் ஹென்றி மாண்டிசரி பள்ளியில் தன் சொந்த பொருட்செலவில் படிக்க வைத்தார். 

பின்னர் 1854-இல் முத்துச்சாமி அய்யர் சென்னை இராஜதானிக் கல்லூரியில் படிக்கும் போது, ஆங்கிலக் கட்டுரை போட்டியில் முதல் பரிசாக ரூபாய் 500-ஐ வென்றார். பின்னர் சென்னை சட்டக்கல்லூரியில் சட்டம் பயின்றார்.

சென்னை மாகாண அலுவர்கள் போட்டித் தேர்வில் தேர்வான முத்துச்சாமி அய்யர் பிப்ரவரி, 1856-இல் தரங்கம்பாடியில் மாவட்ட நீதிபதியாக பணியில் சேர்ந்தார். 2 சூலை 1859-இல் தஞ்சாவூர் மாவட்ட துணை ஆட்சியராக நியமிக்கப்பட்டார். 9 சூலை 1865-இல் முத்துச்சாமி அய்யர், தென் கன்னடம் பகுதியில் துணை நீதிபதியாக நியமிக்கப்பட்டார்.

பின்னர் சூலை 1868 முதல் சென்னை காவல்துறையில் மாஜிஸ்திரேட்டாக பணிபுரிந்த போது தான், முத்துசாமி அய்யர் சென்னை இராஜதானிக் கல்லூரியில் சட்டம் பயின்றார். மேலும் சமசுகிருத மொழியில் பட்டம் பெற்றவர். அய்யர் சட்டக் கல்வி முடித்த பின்னர் கீழ்நிலை நீதிமன்றங்களில் நீதிபதியாக பணியாற்றினார். 

1877-இல் பிரித்தானிய இந்தியா அரசு, முத்துச்சாமி அய்யரை, முதல் இந்தியராக, சென்னை உயர்நீதிமன்ற நீதிபதியாக நியமிக்கப்பட்டார்.

முத்துச்சாமி அய்யரின் நினைவை பாராட்டும் விதமாக, சென்னை உயர்நீதிமன்ற வளாகத்தில் அவரது முழு உயரச் சிலையை வைத்துள்ளனர். காமராசர் சாலை, சென்னை சேப்பாக்கம் - உயர்நீதிமன்ற வளாகத்துடன் சேரும் ஒரு சாலைக்கு தி. முத்துச்சாமி சாலை என பெயர் வைக்கப்பட்டுள்ளது.




 


</doc>
<doc id="437470" url="https://ta.wikipedia.org/wiki?curid=437470" title="குளோரியா சுவான்சன்">
குளோரியா சுவான்சன்

குளோரியா மே ஜோஸ்பின் சுவான்சன் (Gloria May Josephine Swanson மார்ச் 27, 1899- ஏப்ரல் 4, 1983) அமெரிக்க நடிகை மற்றும் தயாரிப்பாளர் ஆவார். 1950 ஆம் ஆண்டில் வெளியான "சன்செட் பவுல்வர்டு" எனும் பேசும்படத்தில் "நார்மா தேஸ்மண்ட்" எனும் கதாப்பத்திரத்தில் நடித்ததன் மூலம் பரவலாக அறியப்படுகிறார். இந்தப் படத்தில் இவரின் நடிப்பிற்காக இவர் பாராட்டப்பெற்றார். மேலும் அகாதமி விருது மற்றும் கோல்டன் குளோப் விருது போன்ற விருதுகளையும் பெற்றார்.

குளோரியா மே ஜோஸ்பின் சுவான்சன்1899 இல் சிகாகோவில் பிறந்தார். இவரின் தந்தை ஓசப் தியோடர் சுவான்சன் ஒரு ரானுவ வீரர் ஆவார். இவர் "ஹாத்ரோன் ஸ்கால்ஸ்டிக் அகாதமியில்" பயிப்ன்றார். இவரின் தந்தை சுவீடன்- அமெரிக்க குடும்பத்தைச் சேர்ந்தவர். தாய் ஜெர்மன்,பிரஞ்சு வழிமரபினைச் சேர்ந்தவர் ஆவார்.

1914 ஆம் ஆண்டில் தனது முதல் படத்தில் தோன்றினார். 1916 ஆம் ஆண்டில் இவர் கலிபோர்னியா சென்று மக் சென்னட்டின் "கீஸ்டோன் ஸ்டுடியோஸ்" நிறுவனத்தின் நகைச்சுவைகளில் பாபி வெர்னானுடன் இணைந்து நடித்தார். இந்த இணையின் நடிப்பு பாராட்டப்பெற்றது. பின் வெர்னானுடன் இணைந்து பல படங்களில் நடித்தார். குறிப்பாக "தெ டேஞ்சர் கேர்ள் (1916), தெ சுல்தான்ஸ் ஒய்ஃப் (1917), டெட்டி அட் தெ த்ராட்டில் (1917)"


</doc>
<doc id="437471" url="https://ta.wikipedia.org/wiki?curid=437471" title="அலிசா அப்துல்லா">
அலிசா அப்துல்லா

அலிசா அப்துல்லா (Alisha Abdullah பிறப்பு:சூலை 24, 1989) இந்திய தானுந்து விளையாட்டு வீரர் ஆவார். இவர் இந்தியாவின் முதல் பெண் வாகையாளர் ஆவார்.

சிறுவயது முதலே பந்தயங்களில் ஆர்வமாக இருந்தார். ஒன்பது வயது முதல் உள்ளரங்க கார்ட்டு பந்தயங்களில் இவர் விளையாடி வருகிறார். பதினோராவது வயதில் அதில் வெற்றி பெற்றார். பதின்மூன்று வயதாக இருக்கும் போது தேசிய அளவிலான உள்ளரங்க கார்ட் பந்தயங்களில் இவர் வெற்றி பெற்றார் புனித கெவின் பள்ளியில் தனது துவக்க கல்வியைப் பயின்ற இவர் "சேக்ரட் ஹார்ட் , சர்ச் பார்க்கில்" மேல்நிலைக் கல்வியைப் பயின்றார். சென்னை, நுங்கம்பாக்கத்தில் உள்ள எம். ஓ. பி. வைஷ்ணவி பெண்கள் கல்லூரியில் சமூகவியல் துறையில் பட்டம் பெற்றார்.



</doc>
<doc id="437475" url="https://ta.wikipedia.org/wiki?curid=437475" title="அகனேசு ஆக்கர்">
அகனேசு ஆக்கர்

அகனேசு ஆக்கர் "(Agnès Acker)" (பிறப்பு: 28 பிப்ரவரி 1940) ஒரு பிரெஞ்சு வானியற்பியலாளர் ஆவார். இவர் இசுட்டிராசுபர்கு பலகலைக்கழகத் தகவுறு பேராசிரியரும் இசுட்டிராசுபர்கு கோளரங்கத்தை நிறுவியவரும் பிரெஞ்சு பேசும் கோளரங்குக் கழக நிறுவனத் தலைவரும் ஆவார்ரிவரது ஆய்வு சூரியவகை விண்மீன் படிமலர்ச்சியின் இறுதிக் கட்டங்களில் குறிப்பாக கோளாக்க ஒண்முகில், அணுக்கருவின் இருமைத் தனமை, உடுக்கணக் காற்றுகள் ஆகியவற்றில் குவிந்துள்ளது.
இவர் 1976 இல் இசுட்டிராசுபர்கு பலகலைக்கழகத்தில் "Cinématique, âge et binarité des noyaux de nébuleuses planétaires" எனும் ஆய்வுத் தலைப்பில் அரசுசார் முனைவர் பட்ட்த்தைப் பெற்றார்.

இவர் இசுட்டிராசுபர்கு கோளரங்கத்தை நிறுவி 22 ஆண்டுகள் (1979-2001) அதன் தலைவராக விளங்கினார் இவர் பிரெஞ்சுபேசும் கோளரங்குக் கழகத்தை நிறுவி அதன் தலைமையை 26 ஆண்டுகள் (1984-2010) வரை ஏற்றார். இவர் விண்மீந்திரள் (உடுக்கணங்கள்) ஆய்வுக்குழுவுக்குப் பத்தாண்டுகள் (1987-1997), பொறுப்பு வகித்தார். அப்போது இவர் வானியற்பியலிலரிசுட்டிராசு வான்காணகத்தில் இருந்து உயர்நிலை ஆய்வு பட்டயத்தைப் பெற்றார். இந்த வான்காணகத்துக்கு இவர் பன்னிரண்டு ஆண்டுகள் (1991-2002) இயக்குநரக விளங்கினார்.

பல்கலைக்கழகப் பேராசிரியரான இவர் 2003 இல் சிறப்புநிலைக்கும் பிறகு 2009 இல் தகைமைநிலைக்கும் தெர்வு செய்யப்பட்டார்.

ஆக்கர் பல நிறுவனங்களில் உயரிய பொறுப்புகளை ஏற்றிருந்தார் இவர் பன்னாட்டு வானியல் ஆண்டுக்கான தேசிய முடுக்கக் குழு உறுப்பினர் ஆவார்.மிவர் BEATEP அமைப்பின் நிறுவனரும் துணைத்தலைவரும், 1976 முதல் பன்னாட்டு வானியல் ஒன்றிய உறுப்பினரும், 1990 முதல் பன்னாட்டுக் கோளரங்கக் கழகத்தின் குழும உறுப்பினரும், member of the Scientific and Pedagogical Council of Le Vaisseau மன்றத்தின் அறிவியல், கல்வியியல் உறுப்பினரும் 2004 முதல் 2009 வரையில் இசுட்டிராபர்கின் CCSTI உறுப்பினரும் ஆவார். இவர் 1990 முதல் ஆசிரியர்-வானியலாளர் அறிவுறை மன்ற (CLEA) உறுப்பினரும் 1991 முதல் 1994 வரை உலூயிசு பசுட்டியர் பல்கலைக்கழகத்தின் CCSTI அமைப்பின் அறிவியல் தோட்ட இயக்குநரும் ஆவார். இவர் 1987 முதல் 1991 வரை பல்கலைக்கழகங்களின் தேசிய மன்றத்தின் உறுப்பினராக இருந்துள்ளார். இவர் 1995 முதல் 2001 வரை அல்சாசு வட்டாரப் பொருளியல், சமூகவியல் மன்ற உறுப்பினராக இருந்துள்ளார்.
கோளரங்கத் துறையில் ஆக்கர் பல ஐரோப்பியக் கோளரங்க்க் கண்காட்சிகளில் திட்ட மேலாளராக APLF / ESO சார்பாக இருந்துள்ளார். இவற்றுள் "Les mystères du ciel austral" (2002), "ALMA : la quête de nos origines cosmiques" (2009), "L'eau : une aventure cosmique" (2012) ஆகியன அடங்கும். 1962 முதல் 1982 வரையிலும் 2008 இலும் இவர் பன்னிரண்டு கோளரங்கக் கண்காட்சிகளுக்கு இவர் ஆசிரியராக உரையெழுதியுள்ளார். இவர் 2005 இல் மும்மொழி பதிப்புகளைப் படிக்கவியலும் குறுவட்டுகளில் கலிபோர்னியா பல்கலைக்கழகம் உருவாக்கிய " புடவித் தேடல் " (" புடவிசார் நேரடிப் பயிற்சி ") எனும் திட்டத்தை உருவாக்கினார். இவர் 1995இல் இருந்து கோளரங்கங்கள் ("Planétariums") இதழின் இயக்குநராகவிருந்து வெளியிட்டார். இவர் இசுட்டிராசுபர்கு வான்காணகத்தின் கோளரங்கங்கள் ("Planétariums") திரட்டுப் பணியை நிறுவி (1984) அதன் இயக்குநரகப் பணியாற்றினார்.
கெல்லர் எனப்படும் ஆக்கர் திருமணமானவர்; இவருக்கு ஐந்து குழந்தையர் உண்டு. இவர் உந்தூர்தி விளையாட்டில் ஆர்வம் உள்ளவர். இவர் கோண்டா CB600F (கார்னெட் 600) (95 CV) உந்தூர்தியில் பயணம் செய்கிறார்.

ஆக்கர் தனித்தும் பிறருடன் இணைந்து 200 க்கும் மேற்பட்ட வானியற்பியல் ஆய்வுக் கட்டுரைகளை பன்னாட்டு ஆராய்ச்சி இதழ்களில் வெளியிட்டுள்ளார் and many educational and scientific publications.


</doc>
<doc id="437477" url="https://ta.wikipedia.org/wiki?curid=437477" title="பாக்கித்தான் கனிம வளர்ச்சிக் கழகம்">
பாக்கித்தான் கனிம வளர்ச்சிக் கழகம்

பாக்கித்தான் கனிம வளர்ச்சிக் கழகம் ("Pakistan Mineral Development Corporation") என்பது பாக்கித்தான் அரசாங்கத்தின் பெட்ரோலியம் மற்றும் இயற்கை வளத்துறை அமைச்சகத்துடன் இணைக்கப்பட்ட ஓர் அரை தன்னாட்சி நிறுவனம் ஆகும். நாட்டின் கனிமவள மேம்பாட்டு நடவடிக்கைகளை விரிவாக்குவதற்கும் , உதவி செய்வதற்கும் தோராயமாக 10 மில்லியன் அமெரிக்க டாலர்கள் அங்கீகரிக்கப்பட்ட மூலதனத்துடன் 1974 ஆம் ஆண்டில் இந்நிறுவனம் உருவாக்கப்பட்டது.. 

பாக்கித்தான் கனிம வளர்ச்சிக் கழகத்தின் தலமையகம் இசுலாமாபாத்து நகரில் அமைந்துள்ளதுஉப்பு சுரங்கங்கள், நிலக்கரி சுரங்கங்கள் மற்றும் சிலிக்கா மணல் சுரங்கங்கள் ஆகியவற்றை இந்நிறுவனம் இயக்குகிறது. மேலும், கனிம இருப்புகளை ஆய்வு செய்தல் மற்றும் தொழில்நுட்ப மற்றும் பொருளாதார செயலாக்க அறிக்கையை தயாரித்தல் போன்ற பணிகளையும் இந்நிறுவனம் மேற்கொள்கிறது. . தேவையான மற்றும் பொருத்தமான சமயங்களில் இந்த திட்டங்களை முன்னெடுத்தும் செல்கிறது. ம் உண்மையில் கனிமங்களை வெட்டி எடுத்தும் பாக்கித்தானின் தாதுக்களை சந்தைப்படுத்தியும் இந்நிறுவனம் இயங்குகிறது. 



</doc>
<doc id="437479" url="https://ta.wikipedia.org/wiki?curid=437479" title="மெது வடை">
மெது வடை

மெது வடை அல்லது உளுந்து வடை என்பது உளுந்து மாவினால் செய்யப்படும் தென்னிந்திய உணவாகும். இது வட்டமாக நடுவில் எளிதாக வேகுதற்காக ஓட்டையுடன் மொறுகலான வெளிப்புறமும் மிருதுவான உட்பகுதியும் கொண்டது. புகழ்பெற்ற தென்னிந்திய மற்றும் இலங்கைத் தமிழ் உணவுகளில் ஒன்றான இது, காலை உணவாகவும் சிற்றுண்டியாகவும் உட்கொள்ளப்படுகிறது.

கன்னடத்தில் "மெது'" என்றால் " மென்மையான" என்று பொருள். எனவே, மெது வடை என்றால் மென்மையான வடை என்று பொருள்படும். இது வெறுமனே வடை என்றும் உணவுப் பட்டியலில் குறிப்பிடப்படுவதும் உண்டு.

இதன் வேறு பெயர்கள் மெது வடை, உளுந்து வடை (தமிழ்), உதின்ன வடே (கன்னடம்), கரேலு (தெலுங்கு), உளுனு வடா (மலையாளம்).

வீர் சாங்வியின் கூற்றின்படி, மெது வடையின் தோற்றம் தற்போதைய கர்நாடகத்தின் மாதுர் என்ற ஊரில் தொடங்கப்பட்டிருக்கலாம் என நம்பப்படுகிறது. இந்த உணவு வகை மும்பை உடுப்பி உணவகங்களால் தென்னிந்தியாவைத் தாண்டி பிரபலமானது.

மெதுவடை உளுந்து மாவினால் செய்யப்படுகிறது. உளுந்தைத் தண்ணீரில் பலமணி நேரம் ஊர வைத்து, பின் மாவாக அரைக்கப்படுகிறது. பின், மாவில் பெருங்காயம், வெந்தயம், இஞ்சி, சீரகம், மிளகு, கரிவேப்பிலை, பச்சை மிளகாய், தேங்காய்த் துண்டுகள் சேர்க்கப்படுகின்றன. பின், அது வட்டமாக நடுவில் குழியுடன் தட்டப்பட்டு, பொன்னிறமாகும் வரை எண்ணெய்யில் பொறித்து எடுக்கப்படுகிறது.

இவை பொறிப்பதற்கு மாறாக சுட்டும் எடுக்கலாம். உளுந்திற்குப் பதிலாக கொண்டைக்கடலையிலும் துவரம் பருப்பிலும் மைசூர் பருப்பிலும் செய்யலாம்.

மெது வடை தேங்காய்ச் சட்டினி, சாம்பாருடன் பாிமாறப்படுகிறது. பெரும்பாலும் இட்லியுடன் காலை உணவாக உண்ணப்படுகிறது. மதிய உணவின் தொடக்கத்திலும் சிற்றுண்டியாகவும் உண்ணப்படுகிறது. தயிருடன் சேர்த்து தயிர் வடையாகப் பரிமாறப்படுவதும் உண்டு.


</doc>
<doc id="437481" url="https://ta.wikipedia.org/wiki?curid=437481" title="இதய நாயகன்">
இதய நாயகன்

இதய நாயகன் (Ithaya nayagan) 1993 ஆம் ஆண்டு ஜே. ராஜ்கமல் நடித்து, இயக்கித் தயாரித்த திரைப்படம். தேவா இசையமைத்தார். 

வினோத் (ராஜ்கமல்) தன் தாய் பாமாவுடன் (பி. எஸ். பாமா) மலேசியாவில் வசிக்கிறான். வினோத் மிகப்பெரிய உணவகம் மற்றும் தங்கும் விடுதியில் நடனமாடுபவராக பணி செய்கிறான். அங்கு பணிபுரியும் ஜனா (ஜனகராஜ்) உட்பட அவனுக்கு அநேக நண்பர்கள் உள்ளனர். ஒரு எதிர்பாரா நிகழ்விற்குப் பின் வினோத் மனநிலை பாதிப்படைந்து மதுவிற்கு அடிமையாகிறான். வினோத்தை காதலிக்கும் ரூபா (ரூபாஸ்ரீ) அவனைப் பின்தொடர்ந்து கண்காணிக்கிறாள். அவனிடம் காதலைத் தெரிவிக்கும் ரூபாவிடம் வினோத் தவறான எண்ணத்தோடு பழகுகிறான். வினோத் ஒரு விபத்தில் படுகாயமடைய அவனுக்குத் தன் குருதியைக் கொடையளிக்கிறாள் ரூபா. அவளின் உண்மையான அன்பைப் புரிந்துகொள்ளும் வினோத் அவளைக் காதலிக்கத் தொடங்குகிறான். 

அவர்களின் நிச்சயதார்த்த நாள் அன்று வினோத்திற்குப் பதிலாக டேவிட்டுடன் (மதன் மோகன்) ரூபாவுக்குத் திருமணம் நிச்சயிக்கப்படுகிறது. சில ஆண்டுகளுக்கு முன் ரூபாவின் சகோதரி ரோசியை (செல்வி) வினோத் கொன்றதாக நம்பும் ரூபா அவனைப் பழிவாங்குவதற்காக காதலிப்பதைப் போல் நடித்து, இப்போது நிச்சயதார்த்த நாளில் அவனை அவமானப்படுத்தத் திட்டமிட்டு இதைச் செய்ததாகக் கூறுகிறாள். டேவிட்டின் முன்னாள் காதலி ஒருத்தி ரோசியின் மரணத்திற்கான உண்மைக் காரணத்தை ரூபாவிடம் கூறுகிறாள்.

வினோத்தும் ரோசியும் காதலித்துள்ளனர். தன்னைக் காதலிப்பதாகக் கூறும் டேவிட்டை ரோசி ஏற்றுக்கொள்ளவில்லை. இதனால் வினோத்தைப் பற்றி ரோசியிடம் தவறாகக் கூறுகிறான் டேவிட். தவறான ஒருவனைக் காதலித்ததாக நினைத்து ரோசி தற்கொலை செய்துகொள்கிறாள். வினோத் மனநிலை பாதிக்கப்படுகிறான். 

தன் தவறை உணரும் ரூபாவை அறையில் வைத்து அடைக்கிறான் டேவிட். ரூபா காப்பாற்றப்பட்டாளா? ரூபா - வினோத் திருமணம் நடந்ததா? என்பது மீதிக்கதை. 


படத்தின் இசையமைப்பாளர் தேவா. பாடலாசிரியர்கள் காமகோடியன், காளிதாசன், எஸ். ராஜமாணிக்கம் மற்றும் இளங்கோ.


</doc>
<doc id="437483" url="https://ta.wikipedia.org/wiki?curid=437483" title="அனகா அலங்காமொனி">
அனகா அலங்காமொனி

அனகா அலங்காமொனி (Anaka Alankamony பிறப்பு: சூலை 10, 1994) என்பவர் இந்திய ஸ்குவாஷ் வீராங்கனை ஆவார். 2010ஆம் ஆண்டில் சர்வதேச ஸ்குவாஷ் வீரர்களுக்கான தரவரிசையில் 59 ஆவது இடத்திற்கு முன்னேறினார். 2014 ஆம் ஆண்டில் அருச்சுனா விருதினைப் பெற்றார்.

இவர் சென்னையில் உள்ள "சேக்ரட் ஹார்ட் மெட்ரிகுலேஷன்" பள்ளியிலும் ஸ்ரீ சிவ சுப்ரமணிய நாடார் பொறியியல் கல்லூரியிலும் கல்வி கற்றார். 2013 ஆம் ஆண்டில் பென்சில்வேனியா பல்கலைக்கழகத்தில் சேர்ந்தார். அங்கு கனிணி மற்றும் பொருளியல் பிரிவில் கல்வி கற்றார். அதே சமயம் பெண்கள் ஸ்குவாஷ் பிரிவில் விளையாடினார். 

தனது 15ஆம் வயதில் 15 வயதிற்குட்பட்டோருக்கான ஆசிய போட்டியில் வெற்றி பெற்றார். 2009 ஆம் ஆண்டில் உலக சாதனை படைத்து குறைந்த வயதில் "விஸ்பா வாகையாளரானார். இதற்கு முன்னதாக மலேசியாவைச்" சேர்ந்த நிகோல் டேவிட் தனது 16ஆம் வயதில் வென்றதே சாதனையாக இருந்தது. ஜோஷ்னா சின்னப்பா விஸ்பா பட்டத்தை வென்ற முதல் இந்தியர் ஆவார். 


</doc>
<doc id="437486" url="https://ta.wikipedia.org/wiki?curid=437486" title="இரபயெல்லா மார்கந்தி">
இரபயெல்லா மார்கந்தி

இரபயெல்லா மார்கந்தி "(Raffaella Morganti)" (பிறப்பு: 19 செப்டம்பர் 1958) ஓர் இத்தாலிய வானியலாளரும் வானியற்பியலாளரும் கதிவானியலாளரும் ஆவார். செயல்முனைவுப் பால்வெளிகளின் கதிரியல் ஆய்வுகளில் இவரது ஆய்வு ஆர்வங்கள் அமைந்துள்ளன. இவர் 2007 முதல் 2014 வரியில் ஆசுட்டிரான் (ASTRON) வானியல் குழுவில் மிக்கேல் விசுக்குப் பின்னர் சேர்ந்தார். இவர் இப்போது அக்குழுவின் முதுநிலை வானியலாளராக உள்ளார். இவர் குரோனிங்கன் பல்கலைக்கழகத்தின் காப்தேயன் வானியல் நிறுவன வானியல் பேராசிரியராகவும் உள்ளார். 

இவ்ர் 2014 இல் இத்தாலிய விண்மீன் ஆணைக் கட்டளியாளர் தகைமையைப் பெற்றார்.


</doc>
<doc id="437490" url="https://ta.wikipedia.org/wiki?curid=437490" title="மாத்தூர் ஊராட்சி (தஞ்சாவூர்)">
மாத்தூர் ஊராட்சி (தஞ்சாவூர்)

மாத்தூர் ஊராட்சி ஊராட்சி ("Mathur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருவிடைமருதூர் வட்டாரத்தில் அமைந்துள்ளது. இந்த ஊராட்சி, திருவையாறு சட்டமன்றத் தொகுதிக்கும் தஞ்சாவூர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 2547 ஆகும். இக்கிராமத்தில் மொத்த 674 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 75.7% மற்றும் பெண்களின் எழுத்தறிவு விகிதம் 35.9% ஆகும்.


</doc>
<doc id="437491" url="https://ta.wikipedia.org/wiki?curid=437491" title="காலக்கூத்து">
காலக்கூத்து

காலக்கூத்து (Kaalakoothu) 2018 ஆம் ஆண்டு பிரசன்னா, கலையரசன், தன்சிகா மற்றும் சிருஷ்டி டங்கே நடிப்பில், எம், நாகராஜன் இயக்கத்தில், ஜஸ்டின் பிரபாகரன் இசையில் வெளியான தமிழ் திரைப்படம். இப்படம் ஏப்ரல் 2015 இல் தொடங்கப்பட்டது. 25 மே 2018 இல் திரையரங்குகளில் வெளியானது. 

சிறுவயது கதை: பள்ளியில் ஹரியின் வகுப்பில் புதிதாக சேருகிறான் ஈஸ்வரன். ஹரிக்கும் ஈஸ்வரனுக்கும் ஆரம்பத்திலிருந்தே சரியான நட்பு இல்லை. இருவருக்கும் ஒரு நாள் சண்டை நடந்ததில் ஹரி, ஈஸ்வரனை அடித்துவிடுகிறான். அதனால் ஹரியின் தாயை பள்ளிக்கு வரச் சொல்கின்றனர். பள்ளிக்கு வரும் ஹரியின் தாய் ஈஸ்வரன் யாருமற்ற அனாதை என்று அறிகிறாள். தன்னை அவன் தாயாக எண்ணிக்கொள்ளும்படி கூறுகிறாள். சில நாட்களில் அவள் இறந்துபோக ஈஸ்வரன், ஹரிக்கு ஆறுதல் கூறி துணை நிற்கிறான். 

சில வருடங்களுக்குப் பிறகு ஹரி (கலையரசன்) காயத்ரியைக் (தன்சிகா) காதலிக்கிறான். தனக்கென யாரும் இல்லாததால் ஈஸ்வரன் (பிரசன்னா) தன்னை நேசிக்கும் ரேவதியை (சிருஷ்டி டங்கே) காதலிக்கத் தயங்குகிறான். ஹரியின் தங்கையிடம் தவறாக நடக்கும் மாநகராட்சித் தலைவரின் மகனை நண்பர்கள் இருவரும் சேர்ந்து அடித்து அவனது கரத்தை ஒடித்துவிடுகின்றனர். இதனால் இவர்களை எதிரிகளாக எண்ணி பழிவாங்க நினைக்கிறார் மாநகராட்சித் தலைவர். ஹரியின் வற்புறுத்தலால் ரேவதியைக் காதலிக்கத் தொடங்குகிறான் ஈஸ்வரன். எல்லாம் நல்லவிதமாக சென்றுகொண்டிருக்கும்போது அவர்களுக்குத் திடீரென ஒரு பிரச்சனை வருகிறது. அதன்பின் நடந்தது மீதிக்கதை. 


மின்னம்பலம்: சாதியின் பெயரால் நடைபெறும் ஆணவக் கொலைகள் தேவையா என்பதைத்தான் படம் பேசுகிறது.

விகடன்: ஒரே வருடம் ஒரே நாளில் பிறந்த வெவ்வேறு குணாதிசயங்கள் உள்ள இருவரின் கதைதான் இந்த 'காலக்கூத்து'.

தினமலர்: பி. வி. சங்கரின் ஒளிப்பதிவு யதார்த்தமாக காட்சிகளைப் பதிவு செய்துள்ளது.

தினபூமி: மதுரையை மையமாக வைத்து படத்தை இயக்கி இருக்கிறார் இயக்குனர் நாகராஜன்.

பிலிம்பீட்: விலை மதிப்பில்லா மனித உயிர்களை அழிக்கக்கூடாது என்பதை நட்பு, காதல் கலந்து சொல்கிறது 'காலக்கூத்து'.

தமிழ் வெப்டுனியா: கலையரசன், தன்ஷிகா நடிப்பு மற்றும் பாடல்களுக்காக நிச்சயம் இந்த படத்தை பார்க்கலாம்.

தி இந்து தமிழ்: காட்சிகளை மெதுவாக நகர்த்தினால் எதார்த்தமான சித்தரிப்பாக அமைந்துவிடும் என்ற இயக்குநரின் தீர்மானம் ரசிகர்களின் பொறுமையை சோதிக்கிறது. 

டெய்லி ஹண்ட்: "காலக்கூத்து - காதல் கூத்து!"

ஜீதமிழ்நியூஸ்: காலக்கூத்து – துன்பியல் நட்பு

படத்தின் இசையமைப்பாளர் ஜஸ்டின் பிரபாகரன். படத்தின் பாடல்கள் 2017 சனவரி 4 ஆம் நாள் வெளியிடப்பட்டது.


</doc>
<doc id="437498" url="https://ta.wikipedia.org/wiki?curid=437498" title="எலினா சையட்சு">
எலினா சையட்சு

எலினா சையட்சு ("Elena Zaiatz") என்பவர் உருசிய நாட்டின் பெண் சதுரங்க கிராண்டு மாசுட்டர் ஆவார். எலினா சயாட்சு என்ற பெயராலும் இவர் அறியப்படுகிறார். இவர் 1969 ஆம் ஆண்டு சூன் மாதம் 16 ஆம் நாள் பிறந்தார். பெண் கிராண்டு மாசுட்டர் என்ற பட்டத்துடன் இவர் சதுரங்கம் ஆடி வருகின்றார். அனைத்துலக சதுரங்கப் போட்டிகளில் எலினா பெலாரசு மற்றும் உருசியா ஆகிய இரண்டு நாடுகளின் சார்பாகவும் பங்கேற்று விளையாடி வருகிறார். 1986 முதல் 2006 ஆம் ஆண்டு வரை இவர் பெலாரசு நாட்டிற்காக விளையாடி வந்தார். 2007 ஆம் ஆண்டு முதல் உருசியாவிற்காக எலினா விளையாடி வருகிறார். பெலாரசு மாநில பல்கலைக்கழகத்தில் எலினா தன்னுடைய பட்டப்படிப்பை முடித்து பட்டம் பெற்றுள்ளார். 

1994-1996 ஆன் ஆண்டில் பெலாரசு நாட்டு சார்பாக சதுரங்க ஒலிம்பியாடு போட்டிகளில் இவர் விளையாடினார். 2006 ஆம் ஆண்டு நடைபெற்ற உலக சதுரங்க சாம்பியன் பட்டப்போட்டியில் உருசியாவின் சார்பாக விளையாடினார்.. 1988 இல் பெலாரசின் தேசிய சதுரங்க சாம்பியன் பட்டத்தையும், இதே ஆண்டில் நடைபெற்ற 20 வயதுக்குட்பட்டோர் உலக சதுரங்க சாம்பியன் பட்டத்தையும் இவர் வென்றார்.



</doc>
<doc id="437499" url="https://ta.wikipedia.org/wiki?curid=437499" title="கீரனூர் ஊராட்சி (தஞ்சாவூர்)">
கீரனூர் ஊராட்சி (தஞ்சாவூர்)

கீரனூர் ஊராட்சி ("Keeranur Gram Panchayat"), தமிழ்நாட்டின் தஞ்சாவூர் மாவட்டத்தில் உள்ள திருவிடைமருதூர் வட்டாரத்தில் அமைந்துள்ளது. இந்த ஊராட்சி, திருவிடைமருதூர் சட்டமன்றத் தொகுதிக்கும் மயிலாடுதுறை மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.

2011 ஆம் ஆண்டு எடுக்கப்பட்ட இந்திய மக்கள் தொகை கணக்கெடுப்பின்படி, இக்கிராமத்தின் மொத்த மக்கள் தொகை 1486 ஆகும். இக்கிராமத்தில் மொத்த 381 வீடுகள் உள்ளன. இக்கிராம மக்களின் சராசரி எழுத்தறிவு விகிதம் 73.3% மற்றும் பெண்களின் எழுத்தறிவு விகிதம் 33.2% ஆகும்.


</doc>
<doc id="437501" url="https://ta.wikipedia.org/wiki?curid=437501" title="தென் கன்னட மாவட்டம் (சென்னை மாகாணம்)">
தென் கன்னட மாவட்டம் (சென்னை மாகாணம்)

தென் கன்னட மாவட்டம் அல்லது தென் கனரா மாவட்டம் (South Canara) என்பது பிரித்தானிய இந்தியாவின், சென்னை மாகாணத்துக்கு உட்பட்ட ஒரு மாவட்டம் ஆகும். இதன் அமைவிடம் . ஆகும். இது தற்போதைய கர்நாடக மாவட்டங்களான தெற்கு கன்னடம் மாவட்டம் , உடுப்பி மாவட்டம் மற்றும் கேரளத்தின் காசர்கோடு மாவட்டம் ஆகியவற்றை உள்ளடக்கியதாக இது இருந்தது. சென்னை மாகாணத்தின் மிகவும் பின்தங்கிய மாவட்டமான இதில் முதன்மையாக துளுவம், மலையாளம், கன்னடம், கொங்கணி , பியரி ஆகிய மொழிகள் பேசப்பட்டன. இது 1947லில் தட்சிண கன்னட மாவட்டம் எனப் பெயர் மாற்றப்பட்டது.

நான்காம் மைசூர் போரின் முடிவில் பிரித்தானிய கிழக்கிந்திய நிறுவனத்தால் திப்பு சுல்தான் தோற்கடிக்கப்பட்டார். இதன் பின்னர் திப்புசுல்தானிடம் இருந்து கைப்பற்றிய இப்பகுதியை வடகன்னட மாவட்டத்தின் பகுதியையும் உள்ளடக்கியதாக 1799இல் கனரா மாவட்டம் உருவாக்கப்பட்டது. இந்த கனரா மாவட்டமானது சென்னை மாகாணத்துக்கு உட்பட்டதாக இருந்தது. 1859இல் இந்த மாவட்டமானது தெற்கு வடக்கு என இரு மாவட்டங்களாக பிரிக்கப்பட்டது. வட கன்னட மாவட்டமானது பம்பாய் மாகாணத்துடன் இணைக்கப்பட, தெற்கு கன்னட மாவட்டமானது சென்னை மாகாணத்துடன் தக்கவைக்கப்பட்டது. தெற்கு கன்னட மாவட்டத்தின் தலைநகராக மங்களூர் இருந்தது. இந்த மாவட்டமானது பரப்பளவு கொண்டதாக இருந்தது.

இந்த மாவட்டமானது ஆறு வட்டங்களாக பிரிக்கப்பட்டு இருந்தது:


இந்த மாவட்ட நிர்வாகமானது மாவட்ட ஆட்சியரால் மேற்கொள்ளப்பட்டது. மாவட்டமானது நிர்வாக வசதிக்காக மூன்று கோட்டங்களாகப் பிரிக்கப்பட்டிருந்தது:


இந்த மாவட்டத்தில் மங்களூர் மற்றும் உடுப்பி என இரு நகராட்சிகள் இருந்தன.

தென் கன்னட மாவட்டத்தின் மொத்த மக்கள் தொகையானது 1991இல் 1,134,713 ஆகும். இதில் 81 விழுக்காட்டினர் இந்துக்கள், 11 விழுக்காட்டினர் முசுலீம்கள் 7 விழுக்காட்டினர் கிறித்துவர்களாவர். 1901இல் தென் கன்னட மாவட்டத்தின் மக்கள் அடர்த்தியானது ஒரு சதுர கிலோ மீட்டருக்கு 109 பேர்கள் ஆவர்.

1908 ஆண்டைய "இந்திய வேந்திய அரசிதழ்" தரும் தகவலின்படி சென்னை மாகாணத்தின் தென் கன்னடம், தஞ்சாவூர் மாவட்டம் , கஞ்சாம் மாவட்டம் ஆகிய மாவட்டங்களானவை பிராமணர்கள் மிகுதியாக உள்ள மாவட்டங்களாகும்.

மாவட்டத்தில் பெரும்பான்மையாக பில்வா, பந்த் மக்கள் இருந்தனர். சென்னை மாகாணத்தில் பிராமணர்கள் மிகுதியாக வாழும் மாவட்டங்களான தஞ்சாவூர் மற்றும் கஞ்சாம் மாவட்டங்களைவிட இந்த மாவட்டத்திலேயே பிராமணர்கள் (மக்கள் தொகையில் 12% ) மிகுதியாக வாழ்ந்து வந்தனர்.

இந்தப் பகுதியின் அசல் பூர்வ குடிகள் துளு மக்கள் (பந்த், பில்வா, மோகவீரர், குலாலர், தேவதிகர்) ஆவர். இப்பகுதியில் முதலில் குடியேறிய பிராமணர்கள் ஸ்தானிகர் ஆவர். இதனால் இவர்கள் துளு பிராமணர்கள் என அழைக்கப்பட்டனர். மற்றவர்கள் ஷிவல்லி, சரஸ்வத், ஹவியக, கோதாஹ உள்ளினத்தவர்கள், மஹார்ஸ், மலை பழங்குடிகள் (கொரகஸ்) ஆவர்.




</doc>
<doc id="437506" url="https://ta.wikipedia.org/wiki?curid=437506" title="அல்காமா சுரங்கம்">
அல்காமா சுரங்கம்

அல்காமா சுரங்கம் ("Algama mine") உருசியாவின் தூரக்கிழக்கிலுள்ள கபரேவ்சுக் பிரதேசத்தின் அயானோ-மேசுக்கி மாவட்டத்தில் அமைந்துள்ள சிர்க்கோனியச் சுரங்கம் ஆகும். உருசியாவில் அமைந்துள்ள சிர்க்கோனிய சுரங்கங்களில் இதுவும் ஒரு பெரிய சுரங்கமாகும். இச்சுரங்கத்தில் 93.7 மில்லியன் டன்கள் சிர்க்கோனியத் தாது இருப்பில் உள்ளதாக மதிப்பீடுகள் தெரிவிக்கின்றன. இத்தாதுவில் கலந்துள்ள சிர்க்கோனியத்தின் தரம் 4.62% ஆகும். வடக்கு ஆசிய கிரேட்டான் எனப்படும் மிகத் தொன்மையான சிடானோவாய் தொகுதியின் தென்கிழக்கு விளிம்பில் இச்சுரங்கம் அமைந்துள்ளது. 


</doc>
<doc id="437511" url="https://ta.wikipedia.org/wiki?curid=437511" title="பைராக்சுமாங்கைட்டு">
பைராக்சுமாங்கைட்டு

பைராக்சுமாங்கைட்டு ("Pyroxmangite)" என்பது MnSiO.என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ரோடோனைட்டின் உயர் அழுத்த, தாழ்வெப்ப ஈருருவக் கனிமமாகும் . 
1913 ஆம் ஆண்டு இக்கனிமம் முதன் முதலில் கண்டறிந்து விவரிக்கப்பட்டது. பைராக்சீன்கள் என்ற கனிமக் குழுவில் இடம்பெற்றிருந்த காரணத்தால் பைராக்சீன் என்ற பெயரைப் பெற்றது. மற்றும் ஒரு மாங்கனீசு உறுப்பினராகவும் கருதப்படுகிறது. மேலும் இது பைராக்சுபெர்ரோயிட்டு தொடரில் பல கனிமங்களாக உருவாகிறது 
மாங்கனீசு நிறைந்த உருமாற்ற தாதுப் படிவுகளில் பைராக்சுமாங்கைட்டு தோன்றுகிறது. இதனுடன் சிபெசார்ட்டைன், டெப்ராயிட்டு, அல்லிகேன்யைட்டு, ஆசுமானைட்டு, பைரோபேனைட்டு, அலாபேன்டைட்டு, ரோடோனைட்டு மற்றும் ரோடோகுரோசைட்டு போன்ற கனிமங்களும் கலந்து காணப்படுகின்றன . 


</doc>
<doc id="437516" url="https://ta.wikipedia.org/wiki?curid=437516" title="பெருந்தேவனார் - பாரதம் பாடிய பெருந்தேவர்">
பெருந்தேவனார் - பாரதம் பாடிய பெருந்தேவர்

பெருந்தேவனார் கடைச்சங்க காலமான கி.மு. 400 க்கும் – கி.பி. 100 க்கும் இடையப்பட்ட காலத்தில் தமிழ்நாட்டில் வாழ்ந்த தமிழ் புலவர். இவர் தொண்டை நாட்டில் பிறந்தவர். இதற்கான சான்று பின்வரும் தொண்டைமண்டல செய்யுளாள் விளங்குகின்றது.

                                   “சீருறும் பாடல்பன் னீரா யிரமுஞ் செழுந்தமிழ்க்கு

                                     வீரர்தஞ் சங்கப் பலகையி லேற்றிய​ வித்தகனார்

                                   பாரதம் பாடும் பெருந்தேவர் வாழும் பழம்ப​திகாண்

                                   மாருதம் பூவின் மனம்வீ சிடுந்தொண்டை மண்டலமே”

இவர் சங்க இலக்கியத்தில் பல பாடல்களைப் பாடியுள்ளார் குறிப்பாக அகநானூற்றில் 51வது பாடலையும், நற்றிணையில் 83வது பாடலையும், குறுந்தொகையில் 255வது பாடலையும் பாடியுள்ளார்.

மேலும் இவர் சங்க இலக்கிய நூல்களான அகநானூறு, புறநானூறு , ஐங்குறுநூறு, நற்றிணையில் கடவுள் வாழ்த்து பாடல்களை இயற்றியுள்ளார். 

ஐங்குறுநூற்றில் இவர் பக்தியுடன்  முவ்வுலகையும் படைத்த சிவபிரான் என்று வாழ்த்து இடம்பெற்றுள்ளது. ஐங்குறுநூற்று கடவுள் வாழ்த்து பாடல் பின்வருமாறு:
“நீல மேனி வாலிழை பாகத்

தொருவ னிருதா ணிருதா ணிழற்கீழ் 

மூவகை யுலகு  மகிழ்த்தன முறையே”  

      உலகின் மிகப்பெரிய காப்பியமான மகாபாரதத்தை முதலில் தமிழில் மொழிபெயர்தவர் இவர். இதனால் “பாரதம் பாடிய பெருந்தேவர்” என்று தமிழ் உலகம் இவரை பாராட்டி கொண்டாடுகிறது.

   திருவள்ளுவர் புகழ் பாடும் திருவள்ளுவ மாலையிலுள்ள பின்வரும் வெண்பாவை இவர் இயற்றியுள்ளார்.

""எப்பொருளும் யாரும் இயல்பின் அறிவுறச்"

"செப்பிய வள்ளுவர்தாம் செப்பவரும் – முப்பாற்குப்"

"பாரதஞ் சீராம கதைமனுப் பண்டைமறை"

"நேர்வனமற் றில்லை நிகர்""

ஐங்குறுநூறு - <nowiki>https://archive.org/details/book-tamil-ainkurunuru-u-ve-sa-4th-edn-1949/page/n13</nowiki>

Perunthevanar  - <nowiki>https://en.wikipedia.org/wiki/Perunthevanar</nowiki>

</doc>
<doc id="437518" url="https://ta.wikipedia.org/wiki?curid=437518" title="தென்னிந்திய சினிமா">
தென்னிந்திய சினிமா

தென்னிந்திய சினிமா (Cinema of south India) என்பது ஐந்து வெவ்வேறு திரையுலகங்கள் ஒன்று சேர்ந்த கூட்டமைப்பாகும். கன்னடம், மலையாளம், தமிழ், தெலுங்கு மற்றும் துளு ஆகிய திரைப்படத் தொழில் நிறுவனங்களை ஒன்றிணைத்தது. அவை முறையே பெங்களூரு, கொச்சி, சென்னை, ஹைதராபாத் மற்றும் மங்களூரில் தலைமை இடங்களைக் கொண்டவை. 
தென்னிந்திய சினிமா துவக்கத்தில் சுயமாக வளர்ச்சியடைந்தது. மேலும் தென்னிந்திய தொழில்நுட்ப வல்லுநர்கள் பிற மொழிப்படங்களில் வேலை பார்க்கும் வாய்ப்பு, வியாபாரா ரீதியிலான வெற்றி , உலகமயமாக்கல் போன்ற காரணங்களினால் தென்னிந்திய சினிமா வளர்ச்சி பெற்றது.. இதனை தென்னிந்திய திரைப்பட சம்மேளன வர்த்தக நிறுவனம் கட்டுப்படுத்துகிறது. தமிழ் மற்றும் தெலுங்கு திரைப்படத் துறையின் வருவாய் 36% ஆகும். 

1897இல் ஐரோப்பியர் "விக்டோரியா பப்ளிக் ஹால்" என்ற மௌன குறும்படத்தைத் (ஊமைப்படம்) தயாரித்து சென்னையில் வெளியிட்டார். திரைப்படங்களில் கற்பனையற்ற கதாபாத்திரங்கள் இடம் பெற்றன. தினசரி நிகழ்வில் காணப்படும் புகைப்படப் பதிவுகளாக இருந்தன. மெட்ராஸ் (இன்றைய சென்னை) இல் ஊமைப்படங்களை திரையிடுவதற்காக எலக்ட்ரிக் தியேட்டர் நிறுவப்பட்டது. இது பிரிட்டன் சமூகத்தினருக்கு மிகவும் பிடித்ததாக இருந்தது. இது சில ஆண்டுகளுக்குப் பிறகு மூடப்பட்டது. தற்போது இந்த கட்டிடம் அண்ணாசாலை (மவுண்ட் ரோடு) தபால் நிலையத்தின் ஒரு பகுதியாக உள்ளது. மவுண்ட் ரோடில் "லிரிக் தியேட்டர்" என்ற ஒன்றும் இருந்தது. இந்த இடத்தில் ஆங்கில மேற்கத்திய இசை நிகழ்ச்சிகள், பால்ரூம் நடனங்கள், ஊமைப்படங்கள் போன்றவை வெளியிடப்பட்டன. திருச்சியில் தென்னிந்திய இரயில்வேயின் ஊழியரான "சுவாமிக்கண்ணு வின்சென்ட்" என்பவர், பிரெஞ்சுகாரரான "டூ பாண்ட்" இடம் இருந்து ஊமைப்படங்களை விலைக்கு வாங்கி ஒரு வணிக நிறுவனத்தில் காட்சிப்படுத்தினார். அவர் படங்களை வெளியிடுவதற்கான கூடாரங்களை(டென்ட்) அமைத்தார்.அவரது டென்ட் சினிமா மாநிலம் முழுவதும் பயணித்தது. எனவே மக்களிடையே மிகவும் பிரபலமடைந்தது. பிற்பாடு, அவர் டாக்கிஸ்களைத் தயாரித்தார். 

சாமிக்கண்ணு வின்சென்ட் கோயம்புத்தூரில் தென்னிந்தியாவின் முதல் சினிமாவை உருவாக்கினார். இவர் டென்ட் சினிமா என்ற முறையை உருவாக்கினார். 

சேலம் (மாடர்ன் தியேட்டர்ஸ் ஸ்டுடியோ) மற்றும் கோயம்புத்தூரில் (மத்திய ஸ்டூடியோ, நெப்டியூன் மற்றும் பக்ஷிராஜா) போன்ற திரைப்பட ஸ்டூடியோக்கள் கட்டப்பட்டன. சென்னையில் விஜய வாஹினி ஸ்டுடியோ மற்றும் ஜெமினி ஸ்டுடியோஸ் கட்டப்பட்டன. தென்னிந்திய மொழிகள் திரைப்படத்தின் மையமாக சென்னை விளங்கியது. 
இந்திய திரைப்பட கம்பெனி லிமிட்டை நிறுவிய ஆர். நடராஜா அவர்களால் தயாரிக்கப்பட்ட "கீசக வதம்" (கீசகனின் அழிவு) என்பதே சென்னையின் முதலில் தயாரிக்கப்பட்ட திரைப்படமாகும். 


</doc>
<doc id="437520" url="https://ta.wikipedia.org/wiki?curid=437520" title="அசாம் முதலமைச்சர்களின் பட்டியல்">
அசாம் முதலமைச்சர்களின் பட்டியல்

அசாம் முதலமைச்சர், இந்திய மாநிலமான அசாமின் அரசுத் தலைவர் ஆவார். இவர் ஐந்து ஆண்டு காலம் பதவியில் இருப்பார்.



</doc>
<doc id="437532" url="https://ta.wikipedia.org/wiki?curid=437532" title="துள்ளும் காலம்">
துள்ளும் காலம்

துள்ளும் காலம் (Thullum Kaalam) ஏ. சாரனா இயக்கத்தில், 2005 ஆம் ஆண்டு வெளிவந்த இந்தியத் தமிழ்த் திரைப்படமாகும். லட்சுமி தயாரிப்பில், எஸ். பி. பூபதி இசை அமைப்பில், 29 ஜூலை 2005 ஆம் தேதி வெளியானது. ஷங்கர், ஹீரா, மேகா, வினிதா, ராஜீவ், ஸ்ரீமன், பல்லவி, ரஜினி நிவேதா, குமரிமுத்து மற்றும் பலர் நடித்துள்ளனர்.

ஷங்கர், ஹீரா, மேகா, வினிதா, ராஜீவ், ஸ்ரீமன், பல்லவி, ரஜினி நிவேதா, குமரிமுத்து, காதல் சுகுமார், கொட்டாச்சி, பயில்வான் ரங்கநாதன், மேனேஜர் சீனா, முருகன், மிமிகிரி செந்தில், தரீக்கா, விவேகா.

பனிரெண்டாம் வகுப்பு பயிலும் மாணவன் சிந்துராஜ் என்கிற சிந்து (ஷங்கர்), ஆசிரியையான தன் அக்கா போர்க்கொடி (வினிதா) மற்றும் ராணுவ அதிகாரியான அண்ணன் சந்தோஷ் (முருகன்) ஆகியோருடன் வாழ்ந்து வருகிறான். போர்க்கொடி தன் தம்பிகளுக்காக எதுவும் செய்யும் குணம் கொண்டவள். நன்கு படிக்கும் சக மாணவியான தமிழ்ச்செல்வி, சிந்துவை வெறுக்கிறாள். தேர்வில் வெற்றிபெற்ற சிந்து தன் நண்பர்களுடன் கல்லூரியில் படிக்க பட்டணம் செல்கிறான்.

கல்லூரியில், திவ்யா (மேகா) சிந்துவை விரும்புகிறாள். கல்லூரி பாட்டு போட்டியில் பங்குபெற்று முதல் பரிசு பெறுகிறான் சிந்து. சிந்துவை தன் பெற்றோருக்கு அறிமுகப்படுத்த ஆசைப்பட்டாள் திவ்யா. ஆனால், சிந்து பல காரணங்களால் தந்திப்பதை தவறவிட்டான். பின்னர், குடிபோதையில் சிந்து திவ்யாவை தவறாக பேச, கோபம் கொண்ட திவ்யா, சிந்துவை வெறுத்து தன் பெற்றோர்களுடன் அமெரிக்கா சென்றுவிடுகிறாள். 

இதற்கிடையில், ஊர் திரும்பும் சந்தோஷிற்கு தமிழ்ச்செல்வியை திருமணம் செய்து வைக்க விரும்பினாள் போர்க்கொடி. ஆனால், தமிழ்செல்வி அதை மறுத்துவிட்டாள். பின்னர் நிச்சயமாகும் தமிழ்செல்வியின் திருமணம், வரதட்சணையின் காரணமாக நின்றுவிடுகிறது. சிந்துவும் தமிழ்ச்செல்வியும் திருமணம் செய்துகொள்கிறார்கள். பின்னர் என்னவானது என்பதே மீதிக் கதையாகும்.

இந்தப் படத்தின் பின்னணி மற்றும் பாடல்களின் இசையை அமைத்தது எஸ். பி. பூபதி ஆவார். விவேகா, விக்டர் தாஸ், கிருதயா ஆகியோர் எழுதிய பாடல்கள் 2005 ஆண்டு வெளியானது.



</doc>
<doc id="437534" url="https://ta.wikipedia.org/wiki?curid=437534" title="சிந்துபாத் (திரைப்படம்)">
சிந்துபாத் (திரைப்படம்)

சிந்துபாத் (Sindhu Bath) பாலு ஆனந்த் இயக்கத்தில், 1995 ஆம் ஆண்டு வெளிவந்த இந்தியத் தமிழ்த் திரைப்படமாகும். மன்சூர் அலி கான், கஸ்தூரி, சங்கவி, ஆர். சுந்தர்ராஜன், செந்தில், கோவை சரளா, ஜெய்கணேஷ் மற்றும் பலர் நடித்துள்ளனர். டி. எம். ஜெயமுருகன் மற்றும் எம். அப்பு தயாரிப்பில், தேவா இசையில், 15 செப்டம்பர் 1995 ஆம் தேதி வெளியானது.

மன்சூர் அலி கான், கஸ்தூரி, சங்கவி, ராஜன் பி. தேவ், ஆர். சுந்தர்ராஜன், செந்தில், கோவை சரளா, ஜெய்கணேஷ், ரா. சங்கரன், கிருஷ்ணமூர்த்தி, எம். சி. நடராஜன், பி. அசோக்ராஜன், ஜோக்கர் துளசி, நெல்லை சிவா, கர்ணன், ராதா ராணி.

சிறையிலிருந்து விடுதலையாகி வெளியே வரும் மயில்சாமி (மன்சூர் அலி கான்) வங்கி கொள்ளை ஒன்றில் மாட்டிக்கொள்கிறான். கொள்ளையன் முத்துவை, போலீசில் பிடித்துக் கொடுக்கிறான் மயில்சாமி. ஒரு நல்ல காரியத்திற்காக தான் திருடியதாக சொல்லும் முத்துவுடன் சேர்ந்து மயில்சாமியும் காவல் நிலையத்திலேயே பணத்தை விட்டுவிட்டு தப்பி ஓடுகிறான்.

முத்துவின் முதலாளி வீட்டில் மயில்சாமி தங்க அனுமதி கிடைத்தது. தன் முதலாளியின் மகள் ஷோபனாவின் (கஸ்தூரி) திருமணத்திற்காத தான் திருடியதாக கூறுகிறான் முத்து. சாரங்கன் தான் ஷோபனாவின் தந்தை என்று மயில்சாமிக்கு தெரியவந்தது.

கடந்த காலத்தில், ஏழை வளையல் வியாபாரியாக இருக்கும் மயில்சாமி, கண்ணாத்தாவை (சங்கவி) திருமணம் செய்கொள்ள, கோவில் நகையை திருடச் சொன்னார் சாரங்கன். மயில்சாமியும் நகையை கொண்டுவந்து கொடுக்க, தன் வாக்கை மீறி தப்பிவிடுகிறார் சாரங்கன். பின்னர், கண்ணாத்தா தற்கொலை செய்கொள்ள, திருடிய குற்றத்திற்காக பிடிபடுகிறான் மயில்சாமி.

தன்னை கடந்த காலத்தில் ஏமாற்றிய சாரங்கனை பழிவாங்க உறுதியாக இருந்தான் மயில்சாமி. மயில்சாமியின் எண்ணம் நிறைவேறியதா என்பதே மீதிக் கதையாகும்.

இந்தத் திரைப்படத்தின் பின்னணி மற்றும் பாடல்களின் இசையை அமைத்தவர் தேவா (இசையமைப்பாளர்) ஆவார். வைரமுத்து மற்றும் டி. எம். ஜெயமுருகன் எழுதிய பாடல்கள் 1995 ஆம் ஆண்டு வெளியானது.



</doc>
<doc id="437550" url="https://ta.wikipedia.org/wiki?curid=437550" title="சொனோட்லைட்டு">
சொனோட்லைட்டு

சொனோட்லைட்டு ("Xonotlite") என்பது CaSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஒற்றைச் சரிவச்சில்-பட்டகத்தன்மை கொண்டு குறிப்பாக ஊசி போல இக்கனிமம் படிகமாகிறது. நிறமற்றதாக, சாம்பல் நிறம், வெளிர் சாம்பல் நிறம், எலுமிச்சை வெண்மை அல்லது இளமஞ்சள் நிறங்களில் செனோட்லைட்டு காணப்படுகிறது. பட்டுப் போன்ற பளபளப்பும் வெண் கீற்றும் உடைய இப்படிகத்தின் வழியாக ஒளி ஊடுறுவும். மோவின் அளவுகோலில் இக்கனிமத்தின் கடினத்தன்மை அளவு 6.5 ஆகும். 1886 இல் முதன்முதலில் கண்டறியப்பட்டு செனோட்லைட்டு விவரிக்கப்பட்டது. மெக்சிகோ நாட்டின் பியுப்ளா மாநிலத்திலுள்ள டெடிலா டி சொனோட்லாவில் கண்டறியப்பட்டதால் கனிமத்திற்கு இப்பெயர் வைக்கப்பட்டது. செர்பன்டைன் வகை தீப்பாறைகளில் செனோட்லைட்டு காணப்படுகிறது. 



</doc>
<doc id="437551" url="https://ta.wikipedia.org/wiki?curid=437551" title="அசிசைட்டு">
அசிசைட்டு

அசிசைட்டு ("Asisite") என்பது PbSiOC என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். மஞ்சள் நிறத்தில் நாற்கோணவமைப்பு படிகமாக இது காணப்படுகிறது. நமீபியா நாட்டின் 14 மண்டலங்களில் ஒன்றான ஓட்யோசோஞ்யுபா மண்டலத்திலுள்ள குரூட்போன்டீன் மாவட்டத்தில் இருக்கும் கோம்பாட் சுரங்கத்தில் 1988 ஆம் ஆண்டு இக்கனிமம் கண்டறியப்பட்டது. அசிசு என்ற பண்ணைக்குள் இச்சுரங்கம் காணப்பட்டதால் கனிமத்திற்கு இப்பெயர் சூட்டப்பட்டது. 



</doc>
<doc id="437556" url="https://ta.wikipedia.org/wiki?curid=437556" title="இஷிதா தத்தா">
இஷிதா தத்தா

இஷிதா தத்தா "(Ishita Dutta ஆகஸ்ட் 26, 1990) இந்திய திரைப்பட மற்றும் தொலைக்காட்சி நடிகை ஆவார், 2015ல் வெளிவந்த பாலிவுட் அதிரடி திகில்த் திரைப்படமான "திரிஷ்யம்" படத்தில் அவரது வேடத்திற்கும் மற்றும், ஸ்டார் பிளஸ் தொலைக்காட்சியில் ஒளிப்பரப்பான இந்தி தொலைகாட்சித் தொடர் "ஏக் கர் பனூங்கா" என்பதில் நடித்ததனால் நன்கு அறியப்படுகிறார். நடிகை தனுஸ்ரீ தத்தாவின் இளைய சகோதரி ஆவார்.

தத்தா சார்க்கண்டில் உள்ள ஜம்சேத்பூரில் பென்காலி இந்து குடும்பத்தில் பிறந்துள்ளார். தத்தா ஜம்சேத்பூர் "டி.பி.எம்.எஸ்" ஆங்கிலப் பள்ளியில் பள்ளிப் படிப்பை மேற்கொண்டார், பின்னர் ஊடகப்படிப்பினை மும்பையில் படித்தார். அவரது சகோதரி, 2004இல் ஃபெமினா மிஸ் இந்தியா பட்டம் பெற்ற இவரது சகோதரி தனுஸ்ரீ தத்தாவும் ஒரு திரைப்பட மற்றும் தொலைக்காட்சி நடிகை ஆவார்.

தத்தா 2012இல் வெளியான "சாணக்கியடு" என்ற தெலுங்குத் திரைப்படத்தில் நடிகர் தனிஷ்க்கு நாயகியாக தனது நடிப்பு வாழ்க்கையைத் தொடங்கினார். பின்னர், நியாஸ் அகமது தயாரிப்பில் ஹெச். ஆர். ஸ்ரீகாந்த் இயக்கத்தில் வெளிவந்த "யேனிடு மனசாலி" என்ற படத்தில் இவரும் இவரது சகோதரி தனுஸ்ரீ தத்தாவும் இணைந்து பணியாற்னர், ஆனால் அது முழுமையடையாத காரணத்தால் வெளியிடப் படவில்லை. பின்னர் இவர், "ஏக் கர் பனூங்கா" என்ற தொலைக்காட்சி நாடகத் தொடரில் ஒரு முக்கிய கதாபாத்திரத்தில் நடித்துள்ளார். 2016இல், லைப் ஓகே தொலைக்காட்சியில் ஒளிப்பரப்பான "ரிஸ்தோன் கா சௌதாகர்- பாஸிகர்" என்ற நிகழ்ச்சியில் நடிகர் வத்சல் சேத்திற்கு இணையாக நடித்திருந்தார்.. இவர் பாலிவுட் திரைப்படமான "திரிஷ்யம்" படத்தில் நடிகர் அஜய் தேவ்கான், தபூ மற்றும் சிரேயா சரன் ஆகியோருடன் ஒரு துணைக் கதாபாத்திரத்தில் அஜய் தேவ்கானின் மகளாக நடித்திருந்தார். கபில் ஷர்மாவுடன் அவர் "ஃபிராங்கி" படத்தில் பணிபுரிந்தார்.

இஷிதா தத்தா தனது நீண்டகால காதலர் மற்றும் முன்னாள் துணை நட்சத்திரமான வத்சல் சேத் என்பவரைத் திருமணம் செய்து கொண்டார்.


</doc>
<doc id="437559" url="https://ta.wikipedia.org/wiki?curid=437559" title="சூலகுண்டா">
சூலகுண்டா

சூலகுண்டா (Suligunta) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், சூளகிரி வட்டத்துக்கு உட்பட்ட ஒரு வருவாய் கிராமம் ஆகும். இந்த ஊரானது பி. குருபரப்பள்ளி ஊராட்சிக்கு உட்பட்டது.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 38 கிலோமீட்டர் தொலைவிலும், ஒசூரில் இருந்து 26 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 217 வீடுகள் உள்ளன. கிராமத்தின் மொத்த மக்கள் தொகையானது 962 ஆகும்.


</doc>
<doc id="437565" url="https://ta.wikipedia.org/wiki?curid=437565" title="ஜெசிகா இஸ்கந்தர்">
ஜெசிகா இஸ்கந்தர்

ஜெசிகா இஸ்கந்தர் (Yesisca Iskandar) "எசிக்கா இஸ்கந்தர்" என்றும் அழைக்கப்படும் இவர் 1988 ஜனவர் 29 அன்று பிறந்த இந்தோனேசிய நடிகை, விளம்பர நடிகை, நிகழ்ச்சியாளர், பாடகர், நகைச்சுவையாளர் மற்றும் எழுத்தாளர் ஆவார்.
ஜெசிகா ஜகார்த்தாவைப் பூர்வீகமாகக் கொண்டவர். ஜெசிகாவின் முதல்த் திரைப்படம் "டியாலவ்" மற்றும் மலேசியத் திரைப்படம் "திவா" என்பது இரண்டாவதுத் திரைப்படமாகும். இவரது பெற்றொருக்கு இவர் ஒரே மகள் மற்றும் 4 மூத்த சகோதரர்கள் உள்ளனர். இவருடைய தந்தை ஒரு முஸ்லிம் அவரது தாயார் ஒரு கிறிஸ்தவர் ஆவார்.

ஜெடார் என்பது அவரது புனைப்பெயர், விளம்பரங்களிலிருந்து தனது தொழிலைத் தொடங்கினார். முன்னர், ஜான் காஸாபிளான்காவில் உள்ள ஒரு விளம்பரப் பயிற்சிப் பள்ளியில் கலந்து கொண்டார்.ஜெஸிக்காவின் முதல்த் திரைப்படம் "டியாலவ்" மற்றும் மலேசியத் திரைப்படம் "திவா" என்பது இரண்டாவதுத் திரைப்படமாகும்.
2008 முதல் 2012 வரை பல தொலைக்காட்சி தொடர் மற்றும் "வினு பாஸ்டியன்" உடன் "எஃப்டிவி"யின் (தொலைக்காட்சித் திரைப்படம்) "காடிஸ் பென்கான்டர் டீலுர்" , "விக்கி நிடின்கரோ" மற்றும் "ரியோ தேவான்டோ" உடன் "சின்டா புரா-புரா நியாசர்" போன்றவற்றில் தோன்றியுள்ளார்.

ஜெடார் முதன்முறையாக மார்ச் 2011 முதல் "ஆர்சிடிஐ"யின் "தஸ்யாத்"தில் ஒரு நிகழ்ச்சி வழங்குபவராக இருந்தார். 2012 இல் ஜெடார் இந்தோனேசியா புவி மணிநேர தூதுவராகவும் விளங்கினார். செப்டம்பர் 2018 ல், தாய்லாந்தின். ஆ"சியாஸ் நெக்ஸ்ட் டாப் மாடல்" ஆறாவது பருவத்தின் 6 நிகழ்ச்சியின் விருந்தினராக ஜடேர் இருந்தார்.

ஜெசிகா ஜகார்த்தாவில் டிசம்பர் 11, 2013 இல் ஒரு ஜெர்மன் குடிமகனான "வால்ட்பர்க் வொல்பெக் வால்ட்சீ" குடும்பத்தின் 
"லுட்விக் வான்" என்பவரை "புரோஸ்டஸ்டன்ட்" தேவாலயத்தில் திருமணம் செய்துகொண்டார், இதில் பல உறவினர்கள் கலந்து கொண்டனர், இவர் ஜெசிகாவை விட இரண்டு வயது இளையவர் ஆவார். ஜனவரி 8, 2014 அன்று, இந்த திருமண பதிவு "சிவில்" பதிவு அலுவலகத்தில் நடத்தப்பட்டது மற்றும் அவர்களது திருமணத்தின் மூலம் "எல் பராக் அலெக்ஸாண்டர்" என்ற ஒரு மகனை ஜூலை 21, 2014 அன்று பெற்றதாக ஜெசிகா ஒத்துக்கொண்டார். 2014 அக்டோபர் 13 அன்று, இந்தோனேசிய நீதிமன்றத்தில் திருமணத்தை ரத்து செய்ய ஜெசிக்காவின் கணவர் ஒரு வழக்கு பதிவு செய்தார். ஏப்ரல் 2015 ல், இந்தோனேசிய நீதிமன்றம் ஜெசிகா இஸ்கந்தர் மற்றும் "லுட்விக்" ஆகியோருக்கு இடையிலான திருமணத்தை ரத்து செய்ய மறுத்து விட்டது.

2013 பிப்ரவரியில் ஜெசிகா தனது முதல் சுயசரிதையான, "ஜேடர்: ஜெசிகா இஸ் ஜெசிகா" என்ற நூலை வெளியிட்டார்.
டிசம்பர் 2014 இல், ஜெசிகா தனது இரண்டாவது சுயசரிதையான, "ஜேடார் பவர்: லவ், லைஃப், லார்ட்" என்பதை வெளியிட்டார், இதில் தனது முதல் மகன் "எல் பராக் அலெக்ஸாண்டர்"இன், அனுபவங்களைக் குறிப்பிட்டார்.

ஜெசிகா "புண்டா முலியா" உயர் நிலைப் பள்ளியில் கல்வி பயின்றார், பின்னர் அவர் ஜகார்த்தா திரிசக்தி பல்கலைகழகத்தில் உட்புற வடிவமைப்பு முடித்தார். ஜெசிகா தொழில் காரணமாக மூன்று பருவகாலத் தேர்வுகளுக்குப் பிறகு தனது படிப்பை தொடரவில்லை என்று கூறப்படுகிறது.



</doc>
<doc id="437568" url="https://ta.wikipedia.org/wiki?curid=437568" title="அக்ரெல்லைட்டு">
அக்ரெல்லைட்டு

அக்ரெல்லைட்டு ("Agrellite") என்பது NaCaSiOF என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கனடா நாட்டின் கியூபெக் மாகாணத்தில் அக்ரெல்லைட்டு கண்டறியப்பட்டது. வேறு சில இடங்களிலும் இக்கனிமம் இருப்பதாக அறியப்படுகிறது. 

புற ஊதாகதிரின் குறுகிய அலைநீளம் மற்றும் நீண்ட அலைநீளம் இரண்டிலுமே இளஞ்சிவப்பு நிற ஒளிர்தலை இது வெளிப்படுத்துகிறது. 

1913 முதல் 1996 வரையிலான காலப்பகுதியில் வாழ்ந்த கனிமவியலாளர் சிடூவர்ட் ஒலோப் அக்ரெல் நினைவாக கனிமத்திற்கு இப்பெயர் சூட்டப்பட்டது 


</doc>
<doc id="437569" url="https://ta.wikipedia.org/wiki?curid=437569" title="பக்கோரா">
பக்கோரா

பக்கோரா "(Pakora") என்பது இந்திய துணைகண்டத்தில் தோன்றிய பொறித்தெடுக்கப்படும் ஓர் உணவு வகை. இது பக்கோடா, பக்கோடி, ஃபக்குரா, பஜ்ஜி, பொனாகோ என்றும் அழைக்கப்படுகிறது. புகழ் பெற்ற இந்திய உணவான இது, உணவகங்களிலும் தெருவோரக் கடைகளிலும் விற்கப்படுகிறது. மேற்கத்திய நாடுகளின் இந்திய உணவகங்களில் இது பெரும்பாலும் காணப்படுகிறது.

"பக்கோரா" என்ற சொல் "பக்வடா" என்ற வடமொழி சொல்லிலிருந்து தோன்றியதாகும். பக்வடா என்ற சொல், பக்வ (சமைத்த) மற்றும் வடா (சிறு துண்டு) அல்லது வடகா என்ற அதன் திாிபின் கூட்டுச் சொல்லாகும். 

இந்தியாவில், முக்கியமாக மகார}ஷ்டிரா, கர்நாடகா, ஆந்திர பிரதேஷ் போன்ற இடங்களில் இது பஜ்ஜி என்றே அழைக்கப்படுகிறது. எந்த காயால் பஜ்ஜி செய்யப்படுகிறதோ அதன் பெயரை முன் சேர்த்து அழைப்பது வழக்கம். எடுத்து காட்டாக, உருளைக் கிழங்கு பஜ்ஜி என்பது உருளைக் கிழங்கை மாவில் தோய்த்து பொறித்தெடுப்பதாகும். இம்மாநிலங்களில், பக்கோடா என்பது நன்கு நறுக்கப்பட்ட வெங்காயம், பச்சை மிளகாய், மசாலாவை மாவுடன் சேர்த்து செய்யப்படும் உணவைக் குறிக்கிறது. இவற்றை உருண்டையாகப் பிடித்தும் அல்லது உதிாி உதிாியாக எண்ணெய்யில் போட்டும் பொறித்து எடுக்கலாம். பக்கோடா வெளிப்புறம் மொறுகலாகவும் உட்புறம் மென்மையாகவும் இருக்கும். 

பக்கோரா வெங்காயம், கத்திரிக்காய், உருளைக் கிழங்கு, வாழைக்காய், கீரை, பன்னீர்,சேனைக்கிழங்கு, காலிஃபளவர், தக்காளி, பச்சை மிளகாய் போன்றவற்றில் செய்யலாம். சில நேரங்களில், ரொட்டி, மரக்கோதுமை, நிலக்கடலை, மீன் மற்றும் கோழியிலும் செய்யப்படுவதுண்டு. இவற்றைக் கடலை மாவில் தோய்த்து எண்ணெய்யில் பொறித்து எடுப்பர். வெங்காய பக்கோடா, உருளைக் கிழங்கு பக்கோடா, பாலக்கீரை பக்கோடா, பன்னீர் பக்கோடா மிகவும் விரும்பப்படுபவை. வெங்காயத்தை மட்டும் வைத்து செய்வதை வெங்காய பஜ்ஜீ என்றும் அழைப்பதுண்டு. பரங்கிக்காய் கொண்டும் பக்கோரா செய்யலாம்.

பக்கோராக்கள் சிற்றுண்டியாக அல்லது பசியைத் துண்டும் உணவாக பரிமாறப்படுகிறது. இந்தியத் திருமண விழாக்களில் மசாலா காஃபி அல்லது தேநீருடன் விருந்தினர்களுக்குப் பரிமாறப்படுகிறது. புளி, சட்டினி, அரைத்தா போன்றவையுடன் பரிமாறப் படுகிறது. வெளிநாடுகளில் புகழ் பெற்ற துரித உணவாக இந்திய வகை உணவகங்களில் திகழ்கிறது.


</doc>
<doc id="437575" url="https://ta.wikipedia.org/wiki?curid=437575" title="இலியுகோபேனைட்டு">
இலியுகோபேனைட்டு

இலியுகோபேனைட்டு ("Leucophanite") என்பது (Na,Ca)2BeSi2(O.OH.F)7 என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கால்சியம் இடம்பெற்றுள்ள இடத்தில் சீரியம் தனிமம் பதிலீடாக இடம்பெற்றும் இக்கனிமம் அறியப்படுகிறது. இனோசிலிக்கேட்டு வகை கனிமமாக அணைவுக் கூட்டமைப்பில் இலியுகோபேனைட்டு காணப்படுகிறது. 
கியூபெக், உருசியா போன்ற நாடுகளில் மஞ்சள், பச்சை, வெண்மை நிறங்களில் பெக்மாடைட்டு தீப்பாறைகளாகவும் கார வகை அணைவுப் பாறைகளாகவும் முச்சாய்வு படிகங்களாக இலியுகோபேனைட்டு தோன்றுகிறது. நார்வே, 
1840 ஆம் ஆண்டு நார்வே நாட்டின் லாங்கசுன்டிபோர்டு மாவட்டத்தில் இலியுகோபேனைட்டு முதன் முதலில் கண்டறியப்பட்டது. கிரேக்க மொழியில் வெண்மை என்ற பொருள் கொண்ட இலியுகோசு என்ற சொல்லையும் தோற்றம் என்ற பொருள் கொண்ட பேனின் என்ற சொல்லையும் சேர்த்து இலியுகோபேனைட்டு என்ற பெயர் உருவாக்கப்பட்டது. 

<br>


</doc>
<doc id="437577" url="https://ta.wikipedia.org/wiki?curid=437577" title="சிமி கரேவால்">
சிமி கரேவால்

சிமி கரேவால் (Simi Garewal) அக்டோபர் 17, 1947இல் பிறந்த இந்திய நடிகை மற்றும் பேச்சு நிகழ்ச்சி தொகுப்பாளர் ஆவார். இவர் இரண்டு முறை பிலிம்பேர் விருது பெற்றுள்ளார். இவர், "தோ பதன்", "சாத்தி","மேரா நாம் ஜோக்கர்", "சித்தார்த்தா", "கர்ஜ்" மற்றும் "உதீகான்" (பஞ்சாபி மொழி) போன்ற திரைப்படங்களில் நடித்ததின் மூலமாக அறியப்படுகிறார். இவரது பிரபலமான பேச்சு நிகழ்ச்சி, "ரெண்டெஸ்வூஸ் சிமி கரேவால்" எனவும் அறியப்படுகிறது.

சிமி கரேவால் பஞ்சாபிலுள்ள முகட்சரில் ஒரு சீக்கிய குடும்பத்தில் பிறந்தார். இவரது தந்தை பிரிகடியர் ஜெ. எஸ். கரேவால் இந்தியத் தரைப்படையில் பணிபுரிந்தவர். சிமி, தயாரிப்பாளர் யஷ் சோப்ராவின் மனைவியான பமீலா சோப்ராவின் உறவினராவார். சிமியின் தாய் தார்ஷியும், பமீலாவின் தந்தை மொகிந்தர் சிங்கும் உடன்பிறந்தவர்களாவர். சிமி, அவரது சகோதரி அம்ரிதாவுடன் இங்கிலாந்திலுள்ள "நியூலேண்ட் ஹவுஸ் ஸ்கூலில்" படித்தார்.

இங்கிலாந்தில் தனது குழந்தைப் பருவத்தை கழித்த பிறகு, கரேவால் தன் பதின்பருவத்தில் இந்தியாவிற்குத் திரும்பி வந்தார். ஆங்கில மொழியில் சரளமாக பேசும் திறன் இருந்ததால், ஆங்கில மொழித் திரைப்படமான "டார்சன் கோஸ் டு இந்தியா"வில் நடிக்கும் வாய்ப்பு இவருக்கு கிடைத்தது. 15 வயதான கரேவால் 1962 ஆம் ஆண்டில் இந்த படத்தில் பெரோஸ் கானுடன் இணைந்து அறிமுகமானார். இப் படத்தில் இவரது நடிப்பு நன்றாக இருந்ததால் மேலும் பல பட வாய்ப்புகள் இவரைத் தேடி வந்தன. 1960 மற்றும் 70களில் வெளிவந்த முக்கிய இந்தியத் திரைப்படங்களில் இவர் நடித்துள்ளார். அவற்றில், இயக்குனர் மெகபூப் கானின் "சன் ஆஃப் இந்தியா", (இந்தி நடிகர்) ராஜ் கபூரின், "மேரா நாம் ஜோக்கர்" (1970), சத்யஜித் ராயின் "அரான்யர் டின் ராத்ரி", மிருணாள் சென்னின் "பதாதிக்" மற்றும் ராஜ் கோஸ்லாவின் "தோ பதன்" ஆகிய படங்கள் குறிப்பிடத்தக்கவை ஆகும். 




</doc>
<doc id="437578" url="https://ta.wikipedia.org/wiki?curid=437578" title="இயுமைட்டு">
இயுமைட்டு

இயுமைட்டு ("Humite") என்பது (Mg,Fe)(SiO)(F,OH). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். இத்தாலி நாட்டின் விசுவியசு மலையிலிருந்து எரிதலால் உமிழப்பட்ட பொருளில் இயுமைட்டு இடம்பெற்றுள்ளது. 1749 -1838 காலப்பகுதியைச் சேர்ந்த மலரியல் நிபுணர் ஆப்ரகாம் இயுமால் கண்டுபிடிக்கப்பட்டு விவரிக்கப்பட்ட்தால் இப்பெயர் கனிமத்திற்கு சூட்டப்பட்டது . 


</doc>
<doc id="437581" url="https://ta.wikipedia.org/wiki?curid=437581" title="கிச்சடி">
கிச்சடி

கிச்சடி அல்லது கிச்சரி (Khichdi) என்பது அரிசி அல்லது இரவை, பலவிதமான காய்களின் துண்டுகள், பருப்பு, தானியங்கள், தயிர், பால், நெய், மசாலா பொருட்கள் முதலிய எல்லா உணவுப் பொருட்களையும் பல்வேறு வகைகளானக் கலவைகளில், குறிப்பிட்ட விகிதாச்சாரப்படிக் கலந்து சமைத்து, தேவையான தாளிதம் செய்து, இந்தியாவெங்கும் சாப்பிடப்படும் உணவுவகை ஆகும். கம்பு, பாசிப் பருப்பிலும் இவை செய்யப்படுவதுண்டு. இந்திய கலாசாரத்தில் குழந்தைகளுக்கு கொடுக்கப்படும் முதல் திட உணவாகவும் இது இருக்கிறது. சவ்வரிசியில் செய்யப்படும் சபுதானக் கிச்சடி சிவராத்திரி, நவராத்திரி போன்ற விரத நாட்களில் இந்துகளால் உண்ணப்படுகிறது. இது ஆங்கிலோ-இந்திய உணவான கேட்கேரியின் முன்னோடி ஆகும். 

"கிச்சடி" என்பது "கிச்சா" என்ற சமஸ்கிருத சொல்லிலிருந்து தோன்றியது. இதன் பொருள் அரிசி பருப்பினால் செய்யப்படும் உணவு என்பதாகும்.

கிரேக்க தூதர் செலிக்கசு கிச்சடி என்பது அரிசி மற்றும் பருப்பினால் இந்திய துணைக்கண்டத்தில் செய்யப்படும் ஓர் உணவாகும் என்று குறிப்பிட்டுள்ளார். மோராக்கன் பயணி இப்னு பதூதா கிச்சரியை அரிசி பாசிப் பருப்பினால் ஆன உணவு என 1350 இல் குறிப்பிடுகிறார். அஃபனாசி நிகித்தின் என்ற உருசியப் பயணியாலும் கிச்சடி 15 ஆம் நுாற்றாண்டில் குறிப்பிடப்படுகிறது. முகலாயர்களிடமும் இது மிகவும் புகழ்பெற்றது. அக்பரின் மந்திரியான அபுல் ஃபசல் எழுதிய நுாலில் ஏழு வகையான கிச்சடி குறிப்பிடப்படுகிறது. கிச்சயைக் கொண்டு அக்பர், பீர்பால் கதையும் உள்ளது. 

கிச்சடி இந்திய துணைக்கண்டமெங்கும் புகழ் பெற்றது அல்லாமல், பாகிஸ்தான், பிஜி தீவுகள், நேபாலிலும், புகழ்பெற்றது. அரியானா, ராஜஸ்தான், குஜராத், வங்காளம், அசாம், பீகார், ஜார்கண்ட், உத்திர பிரதேசம், ஒடிசா மற்றும் மகாராஷ்டிராவில் பல்வேறு வகையாக செய்யப்படுகிறது. பல தானியங்கள் கலந்த கிச்சடி சத்து நிறைந்தது. 

வங்காளத்தில் இது "கிச்சுரி" என்று அழைக்கப்படுகிறது. இவை நெய், ஊறுகாய் சேர்த்து கறி, மீன், உருளைக் கிழங்கு, கத்திாிக்காய், ஆம்லேட்டுடன் பரிமாறப்படுகிறது. மழைக்காலங்களிலும் கடவுளுக்குப் படைக்கப்படும் உணவாகவும் விளங்குகிறது.

இல்லத்தரசிகளும், சமையல்காரா்களும் இவற்றில் பல பொருட்கள் சோ்த்த சமைப்பர். அதனால் "ஜோக கிச்சுரி" என்றால் "உணவைக்" குறிக்கும் சொல்லாடல் உண்டானது.

ரமலானின் பொழுது, வங்காள தேசத்திலுள்ள சில்லெட் நகரில் வாழும் இஸ்லாமியர்கள் மற்றும் பிறநாடுகளில் வாழும் சில்லெட் மக்கள் தங்கள் நோன்பை கிச்சுரி ஆகிய நோன்பு கஞ்சியைக் குடித்து முடித்துக் கொள்ளும் வழக்கம் கொண்டுள்ளனர்.

பீகாா் மாநிலத்தில் அரிசி, பருப்பு, கரம் மாசாலா சோ்த்து அரைதிட நிலையில் சமைத்து, நெய், உருளைக் கிழங்கு கொத்சு, கத்திரிக்காய் கொத்சு, தக்காளி சட்டினி, அப்பளம், மாங்காய் ஊறுகாயுடன் பரிமாறப்படுகிறது. வழக்கமாக அனைத்து சனிக்கிழமைகளிலும் மகர சங்ராந்தியன்று இரவு உணவாகவும் சாப்பிடப்படுகிறது. பனிக் காலங்களில் காலிபிளவா், பச்சை பட்டாணி சேர்த்து செய்வது வழக்கம். 

குஜராத்தில் காதி, சுர்தி உந்தியா மற்றும் கத்திரிக்காய் கொத்சுடனும் பரிமாறப்படுகிறது. சாடி கிச்சடி, மசாலா கிச்சடி, சுவாமி நாராயண் கிச்சடி என்று பல சுவைகளிலும் பரிமாறப்படுகிறது. பருக் மாவட்டத்தில், அரிசியுடன் மஞ்சள் சேர்த்து கிச்சடி சமைத்து, காதியுடன் மாலை உணவாக உண்ணப்படுகிறது. இது குட்சி மக்களின் பாரம்பரிய உணவாகும்.

குறைந்த எண்ணெயில் சமைக்கும் பொழுது, மிதமான மற்றும் சத்தான உணவாக இருப்பதால் ஆயுர்வேத மற்றும் இயற்கை உணவு உண்பவர்களுக்கு இது மிகவும் விருப்பமானது.

அரியானாவில் கிச்சரி என்பது தினை மற்றும் பாசிப்பருப்பை அரைத்து, சூடான நெய் அல்லது தயிருடன் கலந்து உண்ணப்படுவதாகும். சில நேரங்களில் சோளம், கம்பு மற்றும பாசிப்பருப்புடன் சேர்க்கப்படுகிறது. தாலியா என்பது கோதுமை அல்லது வாற்கோதுமையுடன் பால் மற்றும் சர்க்கரை சேர்த்து செய்யப்படும் இனிப்புக் கஞ்சியாகும்.

இங்கு பிரபலமான கிச்சடி வகைகள் அடகெங்கு கிச்சடி (இஞ்சி-பெருங்காய கிச்சடி), பாசிப் பருப்பு கிச்சடி முதலியனவாகும். அடகெங்கு கிச்சடி என்பது ஜெகநாதர் கோயிலின் முக்கிய உணவாகும். 

துவரம் பருப்பு கிச்சடி என்பது கர்நாடகாவில் புகழ்பெற்ற ஒருவகையான கிச்சடியாகும். அரிசி, துவரம் பருப்பு, மிளகு, சீரகம், முந்திரி சேர்த்து செய்யப்படும் பொங்கல், தென்னிந்தியாவில், முக்கியமாக தமிழ்நாட்டின் புகழ் பெற்ற உணவாகும். 

ஐதராபாத் உணவுகளில் கிச்சடி முக்கியமானது. முற்கால ஐதராபாத் மாநிலத்திலும், தற்கால தெலுங்கானா, மரத்வாடா (), ஐதராபாத்-கர்நாடகா போன்ற இடங்களில் காலை உணவாக உண்ணப்படுவது. கிச்டி, கீமா, கட்டா என்றும் அழைக்கப்படுகிறது.

கிச்ரா என்பது கறி சேர்த்து செய்யப்படும் உணவு, கிச்சடி சைவ உணவாகும். 

அதிகாரப்பூா்வமின்றி, இந்திய ஊடகங்களால் இந்தியாவின் "தேசிய உணவாக" கிச்சடி வழங்கப்படுகிறது. இந்திய அரசாங்கத்தால் "உணவுகளின் அரசி" என்று உலகமெங்கும் பிரபலப்படுத்தப்படுகிறது. உணவு பதனிடும் தொழிற்சாலை அமைச்சகத்தின் அமைச்சா் அர்சிம்ரத் கவுர் பாதல் "கிச்சடி மிகுவும் சத்தான மற்றும் ஆரோக்கியமான உணவு. ஏழை, பணக்காரர் என்று அனைவராலும் உண்ணப்படுவது. இது இந்தியாவின் வேற்றுமையில் ஒற்றுமைைய காட்டும் சின்னமாகத் திகழ்கிறது. எனவே, கிச்சடி இந்திய உணவுகளின் அடையாளமாகத் தோ்ந்தெடுக்கப்படுகிறது" என்றார். இதன் மூலம், இந்திய உணவுகளை உலகமெங்கும் பிரபலப்படுத்த ஊக்கப்படுத்தப்படுகிறது.

பலவற்றின் கலவை அல்லது கதம்பம் என்ற பொருளில் திரைப்படங்களில், எடுத்துக்காட்டாக, "கிச்டி: தி மூவி" (")," மற்றும் தொலைக்காட்சி நிகழ்ச்சிகளில், எடுத்துக்காட்டாக, , கிச்டி (தொடா்), இன்ஸ்டன்ட் கிச்டி போன்று பயன்படுத்தப்படுகிறது.


</doc>
<doc id="437587" url="https://ta.wikipedia.org/wiki?curid=437587" title="தெரிக்சைட்டு">
தெரிக்சைட்டு

தெரிக்சைட்டு ("Derriksite") என்பது Cu(UO)(SeO)(OH)•HO. என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். இது மிகவும் அபூர்வமான ஒரு யுரேனியம் கனிமம் ஆகும். தாமிரம், யுரேனியம், செலீனியம் ஆகிய தனிமங்களைக் கொண்டுள்ள இரண்டாம் நிலை கனிமமாக இது வகைப்படுத்தப்படுகிறது. அடர் பச்சை நிறம் முதல் வெளிர் பச்சை நிறம் வரையிலான வண்ணங்களில் ஒது காணப்படுகிறது. 
பொதுவாக தெரிக்சைட்டு படிகங்கள் ஊசி வடிவப் படிகங்களாகத் தோன்றுகின்றன. யூரேனைல் செலீனியக் கனிமமான தெமசுமேக்கரைட்டு கனிமத்துடன் தெரிக்சைட்டு பெரும்பாலும் சேர்ந்து காணப்படுகிறது. ஆனால் தெரிக்சைட்டு கனிமம் தெமசுமேக்கரைட்டு கனிமத்தைக்காட்டிலும் மிகவும் அபூர்வமாகக் கிடைக்கக் கூடியது ஆகும். 

நிலவியலாளர் யீன் மேரி பிராங்கோயிசு யோசப் தெரிக்சு (1912-1992) கண்டு பிடித்த காரணத்தால் கனிமத்திற்கு இப்பெயர் சூட்டப்பட்டது. மோவின் அளவு கோலில் தெரிக்சைட்டின் கடினத் தன்மை 2 ஆகும் .



</doc>
<doc id="437594" url="https://ta.wikipedia.org/wiki?curid=437594" title="ஹனி இரானி">
ஹனி இரானி

ஹனி இரானி (Honey Irani) ஆகஸ்டு 25, 1955இல் பிறந்த இந்திய பாலிவுட் திரைப்பட நடிகை மற்றும் திரைக்கதை ஆசிரியர் ஆவார். இவர், "சிரக் கஹான் ரோஷ்னி கஹான்", மற்றும் "பாம்பே கா சோர்" போன்ற படங்களில் குழந்தை நட்சத்திரமாக பாலிவுட்டில் அறிமுகமானார். 

இரானி, திரைக்கதை ஆசிரியர் மற்றும் பாடலாசிரியரான ஜாவேத் அக்தர் ஐ "சீதா ஆர் கீதா" படப்பிடிப்பில் சந்தித்தார். இவர்கள் இருவரும் மார்ச்சு 21, 1972இல் திருமணம் செய்து கொண்டனர். அப்போது அவருக்கு வயது 17 ஆக இருந்தது. குழந்தை நட்சத்திரமாக நடித்த இரானியின் தொழில் வாழ்க்கை முடிவடைந்த நிலையிலும், அக்தரின் திரைக்கதை ஆசிரியர் பணி சரியாகத் தொடங்காத காரணத்தினாலும் இருவரும் தங்குவதற்கு இடமில்லாமல் இருந்தனர். அந்நிலையில், ஹனியின் மூத்த சகோதரி மேனகாவின் வீட்டில் உள்ள ஒரு அறையில் குடும்ப வாழ்வை ஆரம்பித்தனர். 

இவர்களுக்கு, 1972இல் சோயா அக்தர் என்கிற மகளும், 1974இல் பர்கான் அக்தார் என்கிற மகனும் பிறந்தனர். இதனால் ஹனி இரானி வீட்டைக் கவனித்துக் கொள்ளும் இல்லத்தரசியாக இருந்தார். ஆனால் 1970களின் மத்தியில் இவரது கணவர் அக்தருக்கும் நடிகை சபனா ஆசுமிக்கும் ஏற்பட்ட தொடர்பின் காரணமாக இவர்களது மண வாழ்க்கை விவாகரத்தில் முடிந்தது.1978இல் பிரிந்து வாழ்ந்த இத் தம்பதியினர், 1985இல் விவாகரத்து பெற்றனர். 1984இல் அக்தர் சபனா ஆசுமியை மணந்தவுடன், இரானி தன் இரு குழந்தைகளுக்காக தன் வாழ்வை அர்ப்பணித்தார். இவர் குழந்தைகளுக்கு ஆதரவாக பணத்தை சம்பாதிக்கும் விதமாக புடவைகளில் பூத்தையல் செய்ய ஆரம்பித்தார். இறுதியில், அவர் திரைக்கதை எழுத்தாளராக தன் இரண்டாவது வாழ்க்கையை ஆரம்பித்தார். இரானியின் குழந்தைகள் (மகன்) பர்கான் அக்தார் மற்றும் மகள் சோயா அக்தர் ஆகிய இருவரும் இந்தித் திரைப்படத் துறையில் வெற்றிகரமான திரைப்படத் தயாரிப்பாளர்களாக வளர்ந்தனர்.

ஹனி இரானி, தன் சகோதரிகளான மேனகா மற்றும் டெய்சி இரானிக்கு இளையவராவார். இவரது மூத்த சகோதரி மேனகா தயாரிப்பாளரான கம்ரான் கானை மணந்து கொண்டார். இவர் இயக்குனர் மற்றும் படத்தயாரிப்பாளர்களான சஜித் கான், மற்றும் ஃபராஹ் கானின் தாயுமாவார்.இவரது மற்றொரு சகோதரியான டெய்சி இரானியும் இவரைப் போலவே குழந்தை நட்சத்திரமாக அறிமுகமானவர். இவர் திரைக்கதை ஆசிரியரான கே. கே. சுக்லாவை மணந்து கொண்டார். இவர்களுக்கு மூன்று குழந்தைகள் உள்ளனர். 

ஹனி இரானி, "சிரக் கஹான் ரோஷ்னி கஹான்", மற்றும் "பாம்பே கா சோர்" போன்ற படங்களில் குழந்தை நட்சத்திரமாக பாலிவுட்டில் அறிமுகமானார். இவர் 72 படங்களில் நடித்துள்ளார். இவர் 1991இல் வெளிவந்த லாம்ஹெ திரைப்படத்திற்கு திரைக்கதை எழுதியுள்ளார். இதில் ஸ்ரீதேவி நடித்துள்ளார். இப் படம் இவருக்கு சிறந்த திரைக்கதைக்கான பிலிம்பேர் விருதினைப் பெற்றுத் தந்தது. இதன் மூலம் வெற்றிகரமான திரைக்கதை ஆசிரியர் பணியைத் தொடர்ந்தார். 


</doc>
<doc id="437598" url="https://ta.wikipedia.org/wiki?curid=437598" title="பக்கோவைட்டு">
பக்கோவைட்டு

பக்கோவைட்டு ("Bukovite") என்பது TlCuFeSe என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். அரிய செலீனைடு கனிமமாக இது கருதப்படுகிறது. கருப்பு மற்றும் பழுப்பு நிறத்தில் நாற்கோண படிகமாக இது படிகமாகிறது . 
1971 ஆம் ஆண்டு செக் குடியரசின் வரலாற்றுச் சிறப்பு மிக்க மொராவியா பகுதியிலுள்ள பக்கோவ் யுரேனியம் சுரங்கத்தில் இக்கனிமம் முதன் முதலாக கண்டறியப்பட்டது. சுவீடன், பிரான்சு, அர்கெந்தினா போன்ற நாடுகளின் சில பகுதிகளிலும் காணப்படுவதாக அறியப்படுகிறது. 


</doc>
<doc id="437602" url="https://ta.wikipedia.org/wiki?curid=437602" title="சரோஜ் கான்">
சரோஜ் கான்

சரோஜ் கான் (Saroj Khan) என்று அனைவராலும் அறியப்படும் "நிர்மலா நக்பால்" இந்திய பாலிவுட். நடனப் பயிற்சியாளர் ஆவார். இவர், நவம்பர் 22, 1948இல் மும்பை மாநிலத்தில் (தற்போது மகாராட்டிரம்) பிறந்தவர். இவர், 40 வருடங்களாக, 2000க்கும் மேற்பட்ட திரைப்படப் பாடல்களில் நடனப் பயிற்சியாளராக பணியாற்றி இருக்கிறார். மேலும், இவர் "இந்திய நடன பயிற்சியின் தாய்" என அழைக்கப்படுகிறார். 

இந்திய பிரிப்பிற்குப் பிறகு, நிர்மலாவின் பெற்றோர் இந்தியாவிற்கு வந்தனர். இவர், தனது மூன்றாவது வயதில் "நசரனா" திரைப்படத்தில் வரும் ஷியாமா என்னும் குழந்தை கதா பாத்திரத்தில் நடித்து தன் தொழில் வாழ்க்கையைத் தொடங்கினார்.மற்றும் 1950களின் பிற்பகுதியில், பின்னணி நடனக் கலைஞராக இருந்தார். இவர் நடனத்தை நடனப் பயிற்சியாளர் பி. சோஹன்லாலிடம் பணிபுரியும் போது கற்றுக் கொண்டார். முதலில் துணை பயிற்சியாளராகவும், பிறகு "கீதா மேரா நாம்" (1974) படத்தில் பணியாற்றியதன் மூலமாக முழு நேர தனிப் பயிற்சியாளராகவும் உயர்ந்தார். இருப்பினும், அவர் பல ஆண்டுகளுக்கு பாராட்டுக்களைப் பெற காத்திருக்க வேண்டியிருந்தது. ஸ்ரீதேவி உடன் 
"மிஸ்டர் இந்தியா" (1987), படத்தில் வரும் "ஹவா ஹவாய்" பாடலுக்கு பணிபுரிந்ததின் விளைவாக மக்களின் பாராட்டைப் பெற்றார். மேலும், ஸ்ரீதேவியுடன் "நாகினா" (1986), மற்றும் "சாந்தினி" (1989) போன்ற படங்களில் பணிபுரிந்துள்ளார். பின்னர் மாதுரி தீட்சித்துடன் "தேசாப்" (1988) படத்தில் பெரும் வரவேற்பை பெற்ற பாடலான "ஏக் தோ தீன்"...எனும் பாடல், "தானேதார்" (1990) படத்தில் வரும் "தம்ம தம்ம லோக்" எனத்தொடங்கும் பாடல்,மற்றும் "பேட்டா" (1992) படத்தில் வருகின்ற "தக் தக் கர்னே லகா" எனத் தொடங்கும் பாடலுக்கு பணியாற்றியதின் விளைவாக பாலிவுட்டின் சிறந்த நடனப் பயிற்சியாளராக அறியப்படுகிறார்.

2014இல், "குலாப் கங்" திரைப்படத்திற்கு மீண்டும் மாதுரி தீட்சித்துடன் பணியாற்றினார்.

2005இல், "ஸ்டார் ஒன்" தொலைக்காட்சியில் ஒளிபரப்பப்பட்ட "நக் பாலியே" நடன நிகழ்ச்சியின் மூன்று நடுவர்களில் ஒரு நடுவராக சரோஜ் கான் இருந்தார். மேலும், இந் நிகழ்ச்சியின் இரண்டாவது பருவத்திலும் பணியாற்றியுள்ளார். சமீபமாக, "சோனி" தொலைக்காட்சியின் "உஸ்தாதன் கா உஸ்தாத்" நிகழ்ச்சிக்கு நடுவராக இருந்தார். 2008இல் நடைபெற்ற "நாச்செல் வீயுடன் சரோஜ் கான்" நிகழ்ச்சியில் இவர் தோன்றியுள்ளார். இது "என்.டி.டி.வி, இமாஜின்" தொலைக்காட்சியில் ஒளிபரப்பப்பட்டது. சோனி தொலைக்காட்சித் தொடரான "பூகி வூகி" யில் ஜாவீத் ஜஃப்ரே, நவீத் ஜஃப்ரே, மற்றும் ரவி பெஹலுடன் இவரும் ஒரு நடுவராகப் பணியாற்றியுள்ளார். பிப்ரவரி 27, 2009இல் தொடங்கிய "ஜலக் திக்லா ஜால்" நிகழ்ச்சியின் மூன்றாம் பருவத்திற்கு நக் பாலியே, வைபவி மெர்ச்சன்ட் மற்றும் நடிகை ஜூஹி சாவ்லாவுடன் இவரும் ஒரு நடுவராக இருந்தார். 


</doc>
<doc id="437603" url="https://ta.wikipedia.org/wiki?curid=437603" title="குட்டி பத்மினி">
குட்டி பத்மினி

குட்டி பத்மினி (Kutty Padmini) ஒரு தென்னிந்தியத் திரைப்படங்களில் நடித்து வரும் நடிகையாவார். கோலிவுட் படவுலகில் பிரதானமாக பணி புரிந்து வருகிறார். 1959இல் "ஆம்பள அஞ்சுலம்" எனறப் படத்தின் மூலம் குழந்தை நட்சத்திரமாக அறிமுகமானார். தெலுங்கு , கன்னடம், மலையாளம் மற்றும் இந்தித் திரைப்படங்களில் நடித்துள்ளார். இவர் தனது மூன்றாவது வயதில் தமிழகத் திரைப்படத்துறையில் அறிமுகமானார். சிவாஜி கணேசன், ம. கோ. இராமச்சந்திரன், ஜெமினி கணேசன், ஜெய்சங்கர், ரசினிகாந்த் மற்றும் கமல்ஹாசன் உட்பட தமிழ் சினிமாவின் பல முக்கிய நபர்களுடன் நடித்துள்ளார். குழந்தையும் தெய்வமும் திரைப்படத்திற்காக சிறந்த குழந்தை கலைஞருக்கான தேசிய திரைப்பட விருதை வென்ற முதல் பெண் குழந்தை நட்சத்திரக் கலைஞராவார். களத்தூர் கண்ணம்மா படத்தில் நடித்ததற்காக கமல்ஹாசன் முதல் முறையாக இவ்விருதினை பெற்றுள்ளார்.

குட்டி பத்மினி, பெண்மணி அவள் கண்மணி, அவள் அப்படித்தான், அவர்கள், சகலகலா சம்மந்தி போன்றத் திரைப்படங்களில் துணை நடிகையாகத் தன்னை வளர்த்துக் கொண்டார், அவரது வைஷ்ணவி "ஃபிலிம்ஸ் எண்டெர்பிரசஸ் லிமிடெட்" என்ற தொலைக்காட்சி நிறுவனம் மூலம், "கிருஷ்ணதாசி", மற்றும் "ராமானுஜர்" போன்ற பல சிறந்த படைப்புகளை தயாரித்தார்.
தென்னிந்திய நடிகர் சங்கத்தின் நிர்வாக உறுப்பினராகவும் இருக்கிறார். 

குட்டி பத்மினி சென்னையில் ஆச்சாரமான ஒரு ஐயங்கார் குடும்பத்தில் 1956 ஜூன் 5 அன்று பிறந்தார். இவருடைய தந்தை ஸ்ரீனிவாச சகரவர்த்தி "மெட்ரோ கோல்ட்வின் மாயர்" என்ற நிறுவனத்தின் இந்தியக் கிளையின்பொது மேலாளாராக பணி புரிந்துள்ளார், மற்றும் ஒரு தயாரிப்பாளரகவும் இருந்துள்ளார், இவருடைய தாயார் ராதா பாய் அவரது காலத்தில் ஒரு புகழ்பெற்ற நடிகையாவார். ஜென்டில்மேன், அக்னி நட்சத்திரம் போன்ற நூற்றுக்கும் மேற்பட்ட கோலிவுட் படங்களில் நடித்துள்ளார், 3 வயதில் சினிமாவில் நுழைந்ததனால் குட்டி பத்மினிக்கு சரியான பள்ளிக் கல்வி கிடைக்கவில்லை. 
குட்டி பத்மினி தனது 3 வயதில் 3 வயதில் சினிமாவில் நுழைந்தார், "குழந்தையும் தெய்வமும்" என்றப் படத்தில் ஜெய்சங்கர் மற்றும் ஜமுனா ஆகியோருடன் இரட்டை வேடத்தில் நடித்துள்ளார். இதற்காக சிறந்த குழந்தை கலைஞருக்கான தேசிய திரைப்பட விருதை. "பாசமலர்", "நவராத்திரி", "லேத மனசுலு", "ஓடையில் நின்னு" போன்ற பலத் திரைப்படங்களில் நடித்துள்ளார், திருவருட்செல்வர் திரைப்படத்தில் இளவயது பொன்னனாக தோன்றி அரசனின் மூன்று கேள்விகளுக்கு பதிலளிப்பவராக நடித்து அனைவரையும் வியப்பில் ஆழ்த்தினார். மேலும் திருமால் பெருமைத் திரைப்படத்தில் இளைய ஆண்டாளாக வேடத்தில் பரவலாக பாராட்டப்பட்டார்.



</doc>
<doc id="437609" url="https://ta.wikipedia.org/wiki?curid=437609" title="டைபொட்டாசியம் சைக்ளோ ஆக்டாடெட்ராயீனைடு">
டைபொட்டாசியம் சைக்ளோ ஆக்டாடெட்ராயீனைடு

டைபொட்டாசியம் சைக்ளோ ஆக்டாடெட்ராயீனைடு ("Dipotassium cyclooctatetraenide") என்பது KCH என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். சில சந்தர்ப்பங்களில் இதை K2COT என்ற சுருக்கப் பெயரால் அழைப்பார்கள். பழுப்பு நிற திண்மமான இச்சேர்மம் யுரேனோசீன் (U(C8H8)2) போன்ற சைக்ளோ ஆக்டாடெட்ராயீனைடு அணைவுச் சேர்மங்கள் தயாரிப்பதற்கான ஒரு முன்னோடிச் சேர்மமாகக் கருதப்படுகிறது. வளைய பதிலீடுகள், வேறுபட்ட கார உலோகங்கள் மற்றும் பல்வேறு அணைவுகளாகும் சேர்மங்களாக K2C8H8 சேர்மத்தின் ஒத்த வரிசைச் சேர்மங்கள் பல அறியப்படுகின்றன. 

சைக்ளோ ஆக்டாடெட்ராயீனுடன் பொட்டாசியம் உலோகத்தைச் சேர்த்து வினைப்படுத்தினால் டைபொட்டாசியம் சைக்ளோ ஆக்டாடெட்ராயீனைடு உருவாகிறது. 
2 K + C8H8 → K2C8H8

இவ்வினை நிகழ பாலியீனின் இரண்டு எலக்ட்ரான் ஒடுக்கம் இன்றியமையாததாகிறது. மேலும் இச்சேர்மத்தின் நிறமும் நிறமற்ற நிலையிலிருந்து பழுப்பு நிறமாக மாறுகிறது . 

பொட்டாசியம் நேர்மின் அயனிகளுடன் டிக்ளைம் அல்லது பிசு(2-மெத்தாக்சியெத்தில்) ஈதர் வழிப்பெறுதிகள் அணைவாகியுள்ள K2(டிக்ளைம்)C8H8 சேர்மத்தின் கட்டமைப்பு எக்சு கதிர் படிகவியல் ஆய்வின் படி வரையறுக்கப்படுகிறது. C8H8 அலகு சமதள வடிவம் கொண்டதாகவும் கார்பன் – கார்பன் பிணைப்புகளுக்கு இடையிலுள்ள சராசரி தொலைவு 1.40 ஆங்சுட்ராம் எனவும் அறியப்படுகிறது .


</doc>
<doc id="437613" url="https://ta.wikipedia.org/wiki?curid=437613" title="வாழ்க ஜனநாயகம்">
வாழ்க ஜனநாயகம்

வாழ்க ஜனநாயகம் 1996 ஆம் ஆண்டு மன்சூர் அலி கான் மற்றும் பிரகதி நடிப்பில், இ. இராமதாஸ் இயக்கத்தில், ஜே. ஏ. முகமது அலி இயக்கத்தில், மன்சூர் அலி கான் இசையில் வெளியான தமிழ் திரைப்படம். 

பகத்சிங் (மன்சூர் அலி கான்) பழைய பொருட்களை வாங்கி விற்கும் கடை நடத்திவருகிறான். அவன் கடைக்கு அருகில் பழக்கடை நடத்தி வருபவள் அஞ்சலை (பிரகதி). 

காவல்துறை அதிகாரி சிவசங்கர் (மகாநதி சங்கர்) அந்த நகரத்திற்கு மாற்றலாகி வருகிறார். சந்தையில் கடை நடத்தும் அனைத்து வியாபாரிகளும் தனக்குப் பணம் தரவேண்டுமென்று நிர்பந்திக்கிறார். இதற்கு எதிர்ப்பு தெரிவிக்கும் அஞ்சலைக்கும் சிவசங்கருக்கும் வாக்குவாதம் ஏற்படுகிறது. பகத்சிங் தலையிட்டு சிவசங்கரை அவமானப்படுத்தும்விதமாக பேசுகிறான். அஞ்சலையிடம் தவறாக நடக்க முயலும் சிவசங்கரிடமிருந்து அவளைக் காப்பாற்றித் திருமணம் செய்கிறான் பகத்சிங். 

தன் கடைக்கு முன் கொலை செய்யப்படும் பத்திரிகையாளர் கொலைவழக்கில் சாட்சி சொல்லும் பகத்சிங்கை மிரட்ட ஆட்களுடன் வரும் ஜிந்தாவை (ரவீந்திர பாபு), பகத்சிங் அடித்ததால் படுகாயமடைகிறான் ஜிந்தா. இதை அறியும் அமைச்சர் சிசுபாலன் (ஜான் அமிர்தராஜ்) ஜிந்தாவிற்குப் பதிலாக அவனைப்போல் தனக்கு உறுதுணையாக இருக்குமாறு பகத்சிங்கிடம் கேட்கிறார். அதற்கு பகத்சிங் மறுக்கவே காவலர்கள் அவனைக் கைது செய்து காவல் நிலையத்தில் வைத்து அடிக்கின்றனர். 

பகத்சிங்கின் கடந்த காலம்: தன் தாயுடன் வசிக்கும் பட்டதாரியான பகத்சிங் வேலை தேடி அலைகிறான். அவனுக்கு வேலைவாங்கித் தருவதாகக்கூறி லஞ்சம் கேட்கும் சிசுபாலனின் உதவியாளர் ராமானுஜனிடம் (டி. எஸ். ராகவேந்திரா) தங்கள் வீட்டை விற்றுப் பணம் தருகின்றனர். ஆனால் அவனுக்கு வேலைவாங்கித் தராமல் ஏமாற்றிவிடுகின்றனர். இந்த அதிர்ச்சியில் பகத்சிங்கின் தாய் மரணமடைகிறாள். 

பகத்சிங் தன் எதிரிகளை எப்படிப் பழிவாங்கினான் என்பது மீதிக்கதை. 


படத்தின் பாடல்களை எழுதி இசையமைத்தவர் மன்சூர் அலி கான்.


</doc>
<doc id="437617" url="https://ta.wikipedia.org/wiki?curid=437617" title="இந்திய பில்டர் காப்பி">
இந்திய பில்டர் காப்பி

தென்னிந்திய ஃபில்டர் காப்பி என்பது காய்ச்சிய பாலுடன் இந்திய வகை வடிகட்டிகளில் செய்த காப்பி தண்ணீரைக் கலப்பதாகும். காஃபி என்பது தென்னிந்தியாவில் காப்பி என்ற உச்சரிப்புடன் வழங்கப்படுகிறது. இது மெட்ராஸ் ஃபில்டர் காஃபி, மெட்ராஸ் காப்பி, கும்பகோணம் டிகிரி காஃபி, மைலாப்பூர் காஃபி அல்லது மைசூர் ஃபில்டர் காஃபி என்றும் வழங்கப்படுகிறது. காப்பி தமிழில் குளம்பி என்றும் அழைக்கப்படுகிறது. 

காப்பி இந்தியாவில் 1600 இல் இருந்து சாகுபடி செய்யப்படுகிறது. யெமனிலிருந்து இஸ்லாம் துறவி பாபா புடனால் இந்தியாவிற்குக் கொண்டுவரப்பட்டது. இந்தியாவில் கர்நாடக மலைகள் (கொடகு, சிக்மங்கலுார் மற்றும் ஹாசன்), தமிழ்நாடு (நீலகிரி, ஏற்காடு மற்றும் கொடைக்கானல்), கேரளா (மலபார் பகுதி) மற்றும் ஆந்திரா (அரக்கு பள்ளத்தாக்கு) ஆகிய இடங்களில் சாகுபடி செய்யப்படுகிறது. இறுதியில் காப்பி கொட்டைகள், இ 10 முதல் 30 விழுக்காடு சிக்கரியும் சேர்த்து செய்யப்படுகிறது.
காப்பி வடிகட்டி இரண்டு குவளைகள் கொண்டது. கீழ் உள்ள குவளை வடிகட்டிய காப்பியை சேமிக்கும். மேல் உள்ள குவளை ஓட்டை நிறைந்த அடிப்பாகம் கொண்டது. இது துளையிட்ட வட்டு அழுத்தியும் மூடியுமாகிய இரண்டு கழற்றும் பாகங்களைக் கொண்டது. 

மேல் குவளையில் காப்பித் துாள் நிரப்பி, சுடு தண்ணீரை ஊற்றி விட வேண்டும். பின் அதை கீழுள்ள குவளையின் மீது வைத்துவிட வேண்டும். காப்பி காஷாயம் துளித் துளியாக கீழே இறங்கும். இது மற்ற வகை காப்பிகளை விட சுவை துாக்கலாக இருக்கும். இவை டபரா மற்றும் டம்ளர் செட்டில் வழங்குவது வழக்கம். டபரா, சூடான காப்பியை ஆற வைப்பதற்கும், சா்க்கரை மற்றும் கஷாயத்தை பாலுடன் கலப்பதற்கும் பயன்படுகிறது. இது "மீட்டர் காப்பி" என்றும் அழைக்கப்படுகிறது. 

தமிழக, கர்நாடக மற்றும் ஆந்திர கலாச்சரங்களில் விருந்தினர்களுக்குக் காப்பி கொடுத்து வரவேற்பது வழக்கம். 17 ஆம் நுாற்றாண்டில் பாபா பூடானால் தென்னிந்தியாவிற்கு வந்த காப்பி ஆங்கிலேயர் ஆட்சியில் புகழ்பெற்றது. இருபதாம் நுாற்றாண்டு வரை வெல்லம் மற்றும் தேன் காப்பிகளுக்குப் பயன்படுத்தப்பட்டது. கேஃப் காஃபி டே, ஸ்டார் பக்ஸ் போன்றவற்றால் காப்பி கலாச்சாரம் மறுமலர்ச்சி அடைந்துள்ளது. 

பாபா புடன் () என்ற இஸ்லாமியத் துறவியால் ஏழு காப்பி கொட்டைகள் துணியில் மறைக்கப்பட்டு யெமன் துறைமுகத்திலிருந்து கொண்டு வரப்பட்டது. பின் அதை காடூர் மாவட்டத்திலுள்ள சந்திரகிரி மலையில் மைசூர் மாநிலத்தில் நட்டார். பின்னர் இம்மலைத் தொடர் பாபா புடன் மலைகள் என்றழைக்கப்படுகிறது. அவர் கல்லறையைச் சிக்மங்கலுார் அருகே காண முடியும்.

அரசர் ஜகான்கிர் மற்றும் கிழக்கிந்திய நிறுவன காலக்கட்டத்திலும் காப்பியைப் பற்றிய சொல்லாடல்கள் கிடைக்கப்படுகின்றன. 1950 களில் , இந்தியன் பில்டர் காப்பிகள் பிரபலப்படுத்தப்பட்டன. 

கர்நாடகத்தில் பூந் பிஸ்நீரு என்று இரண்டு தலைமுறைகளுக்கு முன்னர் வரை பிரபலமாக வழங்கப்பட்டது. 

டிகிரி காப்பி என்பது உயா்தர காப்பியைக் குறிக்கும். பாலின் அடர்த்தியை அறிய உதவும் பால்மானியை வெப்பமானியுடன் தவறாகத் தொடர்புபடுத்தியதால் டிகிரி காப்பி என்ற பெயர் ஏற்பட்டது என கூறுவர்.

காப்பியுடன் கலக்கப்படும் சிக்கரி என்ற சொல்லிலிருந்து டிகிரி காப்பி தோன்றியது என்றும் கூறுவர்.

மற்றொரு விளக்கம், முதல் முறை எடுக்கப்படும் கஷாயத்திலிருந்து செய்யப்படும் காப்பியே டிகிரி காப்பி என்றும் கூறுவா். சில வீடுகளில் இரண்டு மூன்று முறை கஷாயம் எடுக்கப்படுவதும் உண்டு. 


</doc>
<doc id="437621" url="https://ta.wikipedia.org/wiki?curid=437621" title="விசாகப்பட்டினம் மாவட்டம் (சென்னை மாகாணம்)">
விசாகப்பட்டினம் மாவட்டம் (சென்னை மாகாணம்)

விசாகப்பட்டினம் மாவட்டம் (Vizagapatam District) என்பது பிரித்தானிய இந்தியாவின், சென்னை மாகாணத்துக்கு உட்பட்ட ஒரு மாவட்டம் ஆகும். இது பரப்பளவு கொண்டதாகவும், நிர்வாகரீதியாக 22 வட்டங்களாக பிரிக்கப்பட்டிருந்தது.

"விசாகப்பட்டினம் ஹில் டிராக்ஸ் ஏஜன்சி"யையும் உள்ளடக்கிய விசாகப்பட்டினம் மாவட்டமானது 1936இல் ஒரிசா மாகாணம் உருவாகும்வரை, பிரித்தானிய இந்தியாவின் பெரிய மாவட்டமாக இருந்தது. இந்த மாவட்டமானது தற்காலத்திய ஆந்திரப் பிரதேசத்துக்கு உட்பட்ட விசாகப்பட்டினம் மாவட்டம், விசயநகர மாவட்டம் மற்றும் தற்கால ஓடிசாவுக்கு உட்பட்ட கோராபுட் மாவட்டம், மால்கான்கிரி மாவட்டம், நபரங்குபூர் மாவட்டம் , ராயகடா மாவட்டம் ஆகிய மாவட்டங்களை உள்ளடக்கியதாக இருந்தது. மேலும் இந்த மாவட்டத்தின் ஒரு பகுதியாக ஸ்ரீகாகுலத்தின் ஒரு பகுதியும் இருந்தது. இந்த மாவட்டத்தின் தலைமையகமாக விசாகப்பட்டினம் நகரம் இருந்தது.

விசாகப்பட்டினம் மாவட்டமானது 22 வட்டங்களாக பிரிக்கப்பட்டிருந்தது. 



</doc>
<doc id="437623" url="https://ta.wikipedia.org/wiki?curid=437623" title="முதல் ஜெனீவா உடன்படிக்கை">
முதல் ஜெனீவா உடன்படிக்கை

முதல் ஜெனீவா உடன்படிக்கை (First Geneva Convention) என்பது 1864 ஆம் ஆண்டு ஆகஸ்டு மாதம் 22 ஆம் திகதி அன்று சுவிட்சர்லாந்து நாட்டின் இரண்டாவது பெரிய நகரமான ஜெனீவா நகரில் வைத்து உலகநாடுகளிடையே போர் நடைபெரும்போது போர் வீரர்களை எப்படி நடத்தப்படவேண்டும் என்ற உலகலாவிய சட்டம் இயற்றப்பட்டதைக் குறிக்கும். பொதுவாக இது ஜெனீவா உடன்படிக்கை என்று அழைக்கப்படுகிறது.
சுவிட்சர்லாந்து, நாட்டின் பணக்காரரான ஹென்றி டியூனாண்ட், என்பவரால் 1863 ஆம் ஆண்டு துவங்கப்பட்ட செஞ்சிலுவை சங்கத்தின் முன்முயற்ச்சியின் காரணமாக இந்த உடன்படிக்கை முடிவுசெய்யப்பட்டது. 




</doc>
<doc id="437628" url="https://ta.wikipedia.org/wiki?curid=437628" title="ச. ஆ. பவானி தேவி">
ச. ஆ. பவானி தேவி

சந்தலவதா ஆனந்த சுந்தரராமன் பவானி தேவி (Chadalavada Anandha Sundhararaman Bhavani Devi பிறப்பு: ஆகஸ்டு 27, 1993) பரவலாக பவானி தேவி என அறியப்படும் இவர் இந்திய வாள்வீச்சு வீராங்கனை ஆவார். "கோ ஸ்போர்ட்ஸ்" எனும் தொண்டு நிறுவனம் இவருக்கு உதவிகளை வழங்கி வருகிறது. இந்த நிறுவனம் ராகுல் திராவிட்டின் தடகள வீரர்களுக்கு உதவி செய்யும் திட்டங்களுள் ஒன்றாகும். 

பவானி நடுத்தரக் குடும்பத்தில் ஆகஸ்டு 27, 1993 இல் பிறந்தார். இவரின் தந்தை ஒரு மதபோதகர், தாய் இல்லத்தரசி ஆவர். 2003 ஆம் ஆண்டில் இருந்து இவர் வாள்வீச்சில் ஈடுபட்டு வருகிறார். இவர் சென்னையில் உள்ள முருகா தனுஷ்கோடி பள்ளியில் பள்ளிப்படிப்பை கற்றார். 2004 ஆம் ஆண்டில் அப்ள்ளி அளவிலான வாள்வீச்சுப் போட்டியில் கலந்துகொண்டார். பின் கேரளா, தளச்சேரி விளையாட்டு அரங்கத்தில் சேர்ந்தார். இவருக்கு 14 ஆம் வயதாக இருக்க்கும் போது தனது முதல் சர்வதேச போட்டியில் கலந்துகொண்டார். துருக்கியில் நடைபெற்ற அந்தப் போட்டியில் 3 நிமிடங்கள் தாமதமாக வந்ததற்காக கருப்பு அட்டை வழங்கப்பட்டது. 2010 ஆம் ஆண்டில் பிலிப்பீன்சுவில் நடைபெற்ற ஆசிய போட்டியில் வெண்கலம் வென்றார்.



</doc>
<doc id="437629" url="https://ta.wikipedia.org/wiki?curid=437629" title="இந்திரா என் செல்வம்">
இந்திரா என் செல்வம்

இந்திரா என் செல்வம் 1962 ஆம் ஆண்டு சி. பத்மநாபன் இயக்கத்தில், எஸ். சவுண்டப்பன் மற்றும் சி. சென்ன கேசவன் தயாரிப்பில், விருதை ராமசாமி திரைக்கதை, வசனத்தில், சி. என். பாண்டுரங்கன் மற்றும் கச். ஆர். பத்மநாப சாஸ்திரி இசையில், பேபி சுமங்களா, பண்டரிபாய், எம். ஆர். ராதா, எஸ். ஏ. அசோகன் மற்றும் நாகேஷ் நடிப்பில் வெளியான தமிழ்த் திரைப்படம். 

இந்திரா (பேபி சுமங்களா) பிறந்த உடன் அவளின் தாய் இறக்கிறாள். பிரசவம் பார்த்த செவிலித்தாயான சுசிலா (பண்டரிபாய்) இந்திராவைத் தன் குழந்தையாக வளர்க்க எண்ணுகிறாள். மருத்துவர் கருணாமூர்த்தியால் (எம். ஆர். ராதா) பாதிக்கப்படும் சுசிலா வேறு ஊருக்குச் செல்கிறாள். அங்குள்ள மருத்துவமனையில் வேலைக்குச் சேர்கிறாள். இந்திராவை அங்குள்ள பள்ளியில் சேர்த்து விடுதியில் தங்க வைக்கிறாள். ஆதரவற்ற அனாதை போல் விடுதியில் தங்கி இருக்கும் இந்திராவிற்குத் தன் தந்தை யாரென்று தெரியாது. இதனால் விரக்தியடையும் குழந்தை இந்திரா தன் மனதிலுள்ளவற்றை ஒரு கடிதமாக எழுதி கடவுளுக்கு அனுப்புகிறாள். ஆச்சர்யப்படும் விதமாக அவளுக்கு பொம்மை ஒன்று பரிசாகக் கிடைக்கிறது. அதை தன் நண்பர்களிடம் காட்டி மகிழ்கிறாள். 

கருணாமூர்த்தி, சுசிலா பணிபுரியும் இடத்தைக் கண்டறிந்து அவளுக்கு இடையூறு செய்கிறான். சுசிலா தன் காதலரான மருத்துவர் சேகர் (எஸ். ஏ. அசோகன்) உதவியால் அவனிடமிருந்து தப்பிக்கிறாள். சேகர்-சுசிலா இருவரும் திருமணம் செய்கிறார்கள். இந்திராவைத் தங்கள் குழந்தையாக தத்தெடுத்துக் கொள்கிறார்கள்.



படத்தின் இசையமைப்பாளர் சி. என். பாண்டுரங்கன் மற்றும் கச். ஆர். பத்மநாப சாஸ்திரி. பாடலாசிரியர்கள் சுரதா, தமிழழகன், வ.சு.ரா., கோவை குமரதேவன் மற்றும் வில்லிபுத்தன்.



</doc>
<doc id="437633" url="https://ta.wikipedia.org/wiki?curid=437633" title="இண்டர்சிசியம்">
இண்டர்சிசியம்

இண்டர்சிசியம் (interstitium) மார்ச் மாதம், 2018-ஆம் ஆண்டில் புதிதாக அறியப்பட்ட மனித உறுப்பாகும்.இண்டர்சிசியம், மனிதத் தோல் மற்றும் உள்ளுறுப்புகளான தசைகள் மற்றும் சுற்றோட்டத் தொகுதி உள்ளிட்ட பகுதிகளுக்கு இடையே உள்ளப் பகுதிகளில் திரவம் நிறைந்த பொருளாக, செல் சுவர் போன்று காணப்படும் பகுதியாகும். இப்புதிய உறுப்பானது தனி உறுப்பாக தனியாக இயங்காது, தனக்கு அடுத்துள்ள உறுப்புகளுடன் இணைந்து இயங்குகிறது. இத்திரவப் பொருளை இண்டர்சிசியல் திரவம் என்பர். இத்திரவத்தில் நீர் மற்றும் சில கரைசல்களுடன் கூடியது. இத்திரவம் இறுதியில் நிணநீரில் கலக்கிறது. மனித உடலில் இண்டர்சிசியல் அமைப்பு, இணைப்பு திசுக்கள் மற்றும் ஆதரவு திசுக்களால் ஆனது.

திரவம் நிறைந்த இண்டர்சிசியல் அமைப்புகள், உடல் முழுவதும் உள்ள இணைப்பு திசுக்கள், தோலின் கீழ்புறம், ஜீரண மண்டலச் சுவர்கள், நுரையீரல், தசைகள் மற்றும் சிறுநீர்த்தொகுதிகளில் இருப்பதை முதலில் கண்டறிந்தனர். 

இண்டர்சிசியல் திரவமானது ஒரு நீர்த்தேக்கம் போன்று செயல்படுகிறது. ஊட்டச்சத்துக்களை, நிணநீர் மண்டலம் மற்றும் இரத்த ஓட்ட மண்டலத்தில் கடத்தும் அமைப்பாக செயல்படுவதுடன், ஊட்டச்சத்துகளை, செல்கள், இரத்த ஓட்ட மண்டலங்கள் போன்ற உறுப்புகளுக்கு விநியோகம் செய்கிறது.


</doc>
<doc id="437634" url="https://ta.wikipedia.org/wiki?curid=437634" title="லெவிட்சுகி எதிர் மார்சல்">
லெவிட்சுகி எதிர் மார்சல்

லெவிட்சுகி எதிர் மார்சல் ("Levitsky versus Marshall") சதுரங்கப் போட்டியில் நிகழ்ந்த ஆட்டம் ஒரு பிரபலமான சதுரங்க ஆட்டமாகக் கருதப்படுகிறது. மேற்கு போலந்தில் தற்போது விராத்கிளாவ் என்று அழைக்கப்படும் நகரத்தில் சிடீபன் லெவிட்சுகியும் பிராங் மார்சலும் 1912 ஆம் ஆண்டு சூலை 20 அன்று இப்போட்டியில் விளையாடினர் . டி.எசு.பி. காங்கிரசு அமைப்பு நடத்திய மாசுட்டர்கள் சதுரங்கப் போட்டியில் இவர்களுக்கிடையான இந்தப் போட்டி நிகழ்ந்தது. அந்த ஆட்ட்த்தில் வெற்றியைப் பெற்றுக் கொடுத்த மார்சலின் கடைசி நகர்வு குறித்த பல புராணக் கதைகள் தோன்றின. பார்வையாளர்கள் இவர்கள் விளையாடிய சதுரங்கப் பலகையின் மீது தங்க நானயங்களை அள்ளித் தூவினர்.. இந்நிகழ்வும் கூட பிற போட்டிகளுக்கு ஒரு போட்டியாகவும் அமைந்தது. இந்தக் குறிப்பிட்ட ஆட்டம் அமெரிக்கன் அழகு என்றும் வர்ணிக்கப்படுகிறது. 
பிரெஞ்சு தற்காப்பு திறப்புடன் ஆட்டம் தொடங்குகிறது. லெவிட்சுகி சில பொருத்தமற்ற நகர்வுகளை நகர்த்தி மிகப்பெரிய தவறை செய்கின்றார். இதனால் மார்சலுக்கு ஒரு காய் அதிகமாகக் கிடைக்கிறது. பதில் தாக்குதல் தொடுக்க லெவிட்சுகி பலவாறாக முயற்சிக்கின்றார். ஆனால் அதிக ஆற்றல் கொண்ட தன்னுடைய ராணியை மூன்று வெள்ளைக் காய்களால் கைப்பற்ற இயலக்கூடிய ஒரு சதுரத்திற்கு நகர்த்தி மார்சல் எதிர்பாராத ஒரு வெற்றிக்கான நகர்வை விளையாடுகிறார். இந்த நகர்வே தங்க மழையைப் பொழியச் செய்த நகர்வு என புராணங்கள் கூறுகின்றன .
மார்சலுக்கு வெற்றியைப் பெற்றுக் கொடுத்த ராணியின் நகர்வு தங்க மழையைப் பெற்றுக் கொடுத்ததா என்பதற்கான சரியான ஆதாரங்கள் இல்லை. லெவிட்சுகிக்கு எதிராக தான் பெற்ற வெற்றிக்கு தங்க நாணயங்களை பார்வையாளர்களை எறியச் சொல்லி மார்சலே வலியுறுத்தியதாகவும் கூறப்படுகிறது. ஆனால் மார்சலின் மனைவி கரோலின் அப்படியேதும் நடக்கவில்லை என்று மறுப்பதாக அனைத்துலக சதுரங்க மாசுட்டர் இசுரேல் ஓரோவிட்சு தெரிவித்தார். 

வெள்ளை: சிடீபன் லெவிட்சுகி 
கருப்பு: பிராங் மார்சல் 
சதுரங்கத் திறப்பு: பிரஞ்சு தற்காப்பு 
இ.சி.ஓ: சி10 
போட்டி: டி.எசு.பி. காங்கிரசு XVIII மாசுட்டர்கள் போட்டி 1912

1. d4 e6 2. e4 d5 3. Nc3 c5 4. Nf3 Nc6 5. exd5 exd5 6. Be2 Nf6 7. 0-0 Be7

8. Bg5 0-0 9. dxc5 Be6 10. Nd4 Bxc5 11. Nxe6
11... fxe6 12. Bg4 Qd6 13. Bh3 Rae8 14. Qd2 Bb4
15. Bxf6 Rxf6 16. Rad1 Qc5
17. Qe2 Bxc3 18. bxc3 Qxc3
19. Rxd5
19... Nd4 20. Qh5
20... Ref8
21. Re5
21... Rh6 22. Qg5
22... Rxh3! 23. Rc5 (படம்) 23... Qg3!!

சில நேரங்களில் ஒரு நகர்த்தல் தங்க நகர்வு மழை என்று அழைக்கப்படும் நகர்வாக அமைந்துவிடுகிறது. சிலர் இதுபோன்ற நகர்வை "!!! மூன்று ஆச்சரியக்குறிகளால் வெளிப்படுத்துவார்கள். டிம் கிராபே எல்லா காலத்திலும் இதுவே மூன்றாவது மிகச்சிறந்த நகர்த்தல் என்று தெரிவிக்கிறார். கருப்பு தன்னுடைய ராணியினை நகர்த்தி வைக்கும் இடம் வெள்ளையின் ராணி மற்றும் இரண்டு சிப்பாய்களால் எளிதாக்க் கைப்பற்றக் கூடிய இடமாகும். கருப்பு Qxh2 # என அச்சுறுத்துகிறது. ஆனால் கருப்பு ராணியை கைப்பற்றும் அனைத்து மூன்று வழிகளும் , மற்றும் பிற தப்பிக்கும் முயற்சிகளும் இறுதியில் வெள்ளைக்கு அதே தோல்வியைத் தரும் நகர்த்தல்களாகவே முடிகின்றன. 
0–1
லெவிட்சுகி தோல்விக்கு ஒப்புக் கொள்கிறார். 
நூற்பட்டியல்


</doc>
<doc id="437638" url="https://ta.wikipedia.org/wiki?curid=437638" title="ஜானகி வெங்கட்ராமன்">
ஜானகி வெங்கட்ராமன்

ஜானகி வெங்கட்ராமன் (Janaki Venkataraman) (1921 முதல் – 13 ஆகஸ்ட் 2010 வரை) 1987 முதல் 1992 வரை இந்தியா முதல் சீமாட்டியாக இருந்தார். இவர் 25 ஜூலை 1987 முதல் ஜூலை 25 வரை ஜனாதிபதி ரா. வெங்கட்ராமன் அவர்களின் மனைவியாவார்.

ஜானகி, கமலா மற்றும் கிருஷ்ண ஐயருக்கு மகளாக பர்மாவின் பெகுவில் பிறந்தார். அவரது தாயார் ஐந்து வயதில் இறந்தார், அவரது தந்தை மறுமணம் செய்யவில்லை, அவரது உடன்பிறந்தோருடன் வீட்டுக் கடமைகளை செய்து வந்தார். ஆர் வெங்கட்ராமன் என்பவரை 1938 இல் திருமணம் செய்துகொண்டார்.இவ்விணையருக்கு மூன்று மகள்கள் உள்ளனர். அவர் இந்து சமயத்தின் மேல் ஆழ்ந்த பக்தியும், வைராக்கியமும் கொண்டிருந்தார் என கோபால் காந்தி கூறுகிறார். அவரது திருமணத்திற்கு பிறகு, அவரது கணவரின் அரசியல் மற்றும் தொழிற்சங்க நடவடிக்கைகள் அதிகரித்தது, அவர் நிறுவிய "தொழிலாளர் சட்ட இதழில்" அவருக்கு உதவ ஒரு பங்காளியாக ஆனார்.

ஜானகி ஒரு மனித உரிமை ஆர்வலர் ஆவார், மேலும் வங்காளதேச போரில் பெண்களுக்கு எதிரான யுத்த வன்முறையை நூற்றுக்கணக்கான ஆதரவாளர்கள் இவர் தலைமையில் ஒன்று கூடி எதிர்த்தது. இவர் ஒரு தீவிர பெண்ணியவாதி மற்றும் பெண்களின் தன்னம்பிக்கையை ஆதரித்தவர், அத்துடன் ஒரு மனிதாபிமானம் மிக்கவர், ஏழைகளுக்கான திட்டங்களில் பணியாற்றுகிறார். கூடுதலாக, அவர் விலங்குகள் நல ஆர்வலராகவும் இருந்தார், புழுக்களை அழித்து நூற்கும் பட்டு அணிய மறுத்து, அதற்கு பதிலாக அஹிம்சா பட்டு அணிந்து கொண்டார். இது கோகூனுக்கு தீங்கு விளைவிக்காது. பட்டுப்புழுக்கள் பாதிக்கப்படாத வகையில் உருவாக்கப்பட்ட புடவைகளை உருவாக்கினார், அஹிம்சா சில்க் ("மல்பெர்ரி பட்டு" என்றும் அழைக்கப்பட்டது) தொழில்நுட்பத்தை மேம்படுத்துவதற்கு ஊக்கமளிக்கும் வகையில் தொழில்முனைவோரிடம் கொண்டு சென்றார். 

கணவரின் வாழ்க்கையைப் பற்றிய ஒரு ஆவணப்படம் தயாரிக்கப்படும் போது ஜானகி ஒரே ஒரு காட்சியில் சேர்க்கப்பட்டபோது, அதை அகற்றும்படி கேட்டுக்கொண்டார். அவரது கணவர் இறந்து ஒரு வருடம் கழித்து ஜானகி வெங்கட்ராமன் 2010 ஆகஸ்ட்13 அன்று இறந்தார். இவர் தனது மூன்று மகள்களுடன் வாழ்ந்து வந்தார்.


</doc>
<doc id="437643" url="https://ta.wikipedia.org/wiki?curid=437643" title="ஜார்ஜ் பெல்">
ஜார்ஜ் பெல்

கர்தினால் ஜார்ஜ் பெல் (George Pell) (பிறப்பு: 8 சூன் 1941), ஆஸ்திரேலியா நாட்டைச் சேர்ந்த கத்தோலிக்க கர்தினால் ஆவார். இவர் 2014 முதல் 2019 முடிய போப்பாண்டவர் தலைமையிலான வாட்டிகனின் பொருளாதார செயலகத்திலும், 2013 முதல் 2018 வரை கர்தினால் அலோசனைக் குழுவின் உறுப்பினராகவும் பணியாற்றியவர். 


</doc>
<doc id="437644" url="https://ta.wikipedia.org/wiki?curid=437644" title="மட்டை அரிசி">
மட்டை அரிசி

கேரளா மட்டை அரிசி (ரோஸ்மட்டை அரிசி, பாலக்காடு மட்டை அரிசி, அரிசி அல்லது சிவப்பு அரிசி என்றும் அறியப்படுகிறது) ( ) என்பது கேரளாவின் பாலக்காடு மாவட்டத்தில் வளர்ந்து வரும் நெல் ஆகும். இது பழுப்பு அரிசியில் இருந்து வேறுபட்டது. கேரளா மற்றும் கர்நாடகா இந்தியா மற்றும் ஸ்ரீலங்காவின் கரையோரங்களில் இது பிரபலமாக உள்ளது. இது இட்லி, ஆப்பம் மற்றும் அரிசி சாதம் என பல வகைகளில் வழக்கமான பயன்படுத்தப்படுகிறது. சிவப்பு அரிசியின் வலுவான மண் வாசனையானது இதனை ஆட்டிறைச்சி மற்றும் மாட்டிறைச்சியுடன் உண்பதற்கு ஏற்றதாக ஆக்குகிறது. 

கேரளா மட்டை அரிசி அதன் தனித்துவமான சுவை காரணமாக வரலாற்றுப் புகழ் பெற்றுள்ளது. முறுக்கு போன்ற அரிசி திண்பண்டங்களை தயாரிக்க இது பயன்படுத்தப்படுகிறது. 1966ம் ஆண்டு ஸ்ரீ பி.சி.சகாதேவன் என்பவரால் எழுதப்பட்ட "கேரளாவின் அரிசி" என்ற நூல் கேரள அரசால் வெளியிடப்பட்ட பிறகே "கேரளா மட்டை அரிசி" என்று அழைக்கப்பட்டது. திருக்குறள் போன்ற தமிழ் இலக்கியங்களிலும் இந்த அரிசி பற்றி குறிப்பிடப்பட்டுள்ளது. சேர, சோழ ஆட்சிகளின் போது இது அரச உணவாக கருதப்பட்டது. உழைக்கும் வர்க்கங்கள் சாமை (ஒரு குறைந்த தானிய வகை) உண்டனர்.

கேரளா மட்டை அரிசி கர்நாடகா, கேரளா போன்ற தென்னிந்திய மாநிலங்களில் வளர்கின்றது. விவசாயிகளுக்கு ஒரு கிலோ நெல்லுக்கு ரூபாய் 300 முதல் 500 வரை கிடைக்கிறது. மட்டை அரிசி மீதான மூன்றாண்டு ஏற்றுமதித் தடை பிப்ரவரி 2011 க்கு பிறகு ஓரளவு நீக்கப்பட்டது. 2011 ஆம் ஆண்டு 25,000 டன்கள் ஏற்றுமதி செய்யப்பட்டது.

இந்த அரிசி மஞ்சள் நிற இளஞ்சிவப்பு நிறத்துடன், வெளிப்புறம் சிவந்த நிறக்கோடுகளுடன் காணப்படுகிறது.ரோஸ் மட்டை அரிசி அதன் சிவந்த நிறத்தை அதிகமாக கொண்டுள்ளது. மேலும் இது உணவிற்கு தனித்துவமான சுவையை அளிக்கிறது. அனைத்து பழுப்பு மற்றும் புழுங்கல் அரிசி களைப் போல சிவப்பு மட்டை அரிசியும் வேகவைப்பதற்கு அதிகமான நேரம் மற்றும் அதிக தண்ணீர் தேவைப்படுகிறது.

பாலக்காடு மட்டை அரிசி, பொருட்களின் புவியியல் அடையாளங்கள் (பதிவு மற்றும் பாதுகாப்பு) சட்டம், 1999 இல் பாலக்காடு மட்டை விவசாயிகள் உற்பத்தியாளர் கம்பெனி லிமிடெட் என்ற நிறுவனத்தால் பதிவு செய்யப்பட்டுள்ளது. இது தடிமனான சிவப்புப் புள்ளிகளுடன் கூடிய அரிசி வகை ஆகும். இந்த அரிசிக்கு தனித்துவமான சுவை உண்டு. அதிக ஊட்டச்சத்துக்கள் நிறைந்த கரடுமுரடான சிவந்த வெளிப்புற அடுக்கு கொண்டது. பாதி வேக வைக்கும் முறையால் அதன் சத்துகள் அதிலேயே தக்க வைக்கப்படுகின்றன. கனமான மண்ணான 60 முதல் 80% களிமண், குறைந்த நீர் குறைந்த ஊடுருவும் திறன், நீரை அதிகமாக தக்க வைக்கும் மண்ணில் வளர்கிறது. சுண்ணாம்பு பாறைகளில் இருந்து உருவான மண்ணில், கருப்பு பருத்தி மண், ரேகர் மண்ணில் வளர்கிறது.  பாலக்காட்டில் உள்ள பூந்தல்படத்தில் உற்பத்தி செய்யப்படுகிறது.


</doc>
<doc id="437647" url="https://ta.wikipedia.org/wiki?curid=437647" title="கலாநிதி நாராயணன்">
கலாநிதி நாராயணன்

கலாநிதி நாராயணன் (Kalanidhi Narayanan) 1928 டிசம்பர் 7 முதல் – 2016 பிப்ரவரி 21) இந்திய பாரம்பரிய நடனமான பரதநாட்டியக் கலைஞர் மற்றும் நடன ஆசிரியரும் ஆவார். இவர் தேவதாசி குடும்பத்தில் பிறக்காமல் ஆனால் தேவதாசி முறை நடன வடிவத்தை கற்றுக் கொண்டு அதனை 1930 முதல் 1940 வரையிலான காலகட்டங்களில் அதனை மேடைகளில் நிகழ்த்தியவர் ஆவார். 1940 களில் சிறிது கால இடைவெளிக்குப் பிறகு அவர் 1973 இல் நடனமாடத் திரும்பி, அபிநயத்தில் குறிப்பிடத்தக்க ஆசிரியராகப் புகழ்பெற்றார்..

இவருக்கு 1985 இல் இந்தியாவின் மூன்றாவது உயர்ந்த குடிமகன்களுக்கு வழங்கப்படும் பத்ம பூசண் விருது வழங்கப்பட்டது, 1990 இல் சங்கீத நாடக அகாதமியின் பரதநாட்டியத்திற்கான சங்கீத நாடக அகாதமி விருது இவருக்கு வழங்கப் பட்டது, 1998 இல் இசை மற்றும் நாடகத்திற்கான தேசிய அகாதமியின் காளிதாஸ் சம்மன் விருதும், 2011இல் நடனத்திற்காக வழங்கப்படும் சங்கீத நாடக அகாதமி தாகூர் ரதனா விருதும் இவருக்கு வழங்கப்பட்டது.

கலாநிதி கணபதி என்ற பெயருடன் சுமித்ரா மற்றும் கணபதி ஆகியோருக்கு ஒரு பிராமணர் குடும்பத்தில் பிறந்தார், அவரது தாயார் இவருக்கு தனது நடனக் கல்வியைப் அளிப்பதில் ஆர்வமாக இருந்தார், இது அவரது தந்தையாலும் ஆதரிக்கப்பட்டது. ஏழு வயதிலேயே அவர் பல்வேறு குருக்கள் மூலம் தீவிரமாக பயிற்சி பெற்றார், இதில் வீனா தனம் என்பாரின் மகள் காமாட்சி அம்மாளிடம் "பத்மம்" மற்றும் "ஜவாலி" ஆகியவற்றையும் மற்றும் மனக்கால் சிவராஜன் என்பவரிடம் குரல் பாடங்களையும் கற்றார். காஞ்சிபுரத்தில் இருந்த குறிப்பிடத்தக்க குருவான கன்னப்பா பிள்ளை என்பவர் இவருக்கு "நிருத்தா" வகை நடனத்தின் முக்கிய ஆசிரியராக இருந்தார், பாலசரஸ்வதி என்பவரும் இவருடைய ஆசிரியர் ஆவார். சின்னையா நாயுடு மற்றும் மயிலாப்பூர் கௌரி அம்மாளிடம் அபிநயம் கற்றார். இது பிற்காலத்தில் நாட்டியத்தில் ஒரு புதிய பரிமாணத்தைச் சேர்க்க உதவியது. தனது 12 வயதில் மியூசிக் அகாதெமிக்காக சென்னைப் பல்கலைக்கழகத்தின் "செனட் ஹவுஸி"ல் அரங்கேற்றம் செய்தார்.2016 பிப்ரவரியில் இறந்தார்.



</doc>
<doc id="437648" url="https://ta.wikipedia.org/wiki?curid=437648" title="அடடா என்ன அழகு">
அடடா என்ன அழகு

அடடா என்ன அழகு 2009 ஆம் ஆண்டு ஜெய் ஆகாஷ் மற்றும் நிக்கோல் நடிப்பில், டி. எம். ஜெயமுருகன் இயக்கம் மற்றும் இசையில், இவருடன் ஜீவன் தாமஸும் இசையமைப்பில் இணைந்து பணிபுரிந்த இத்திரைப்படம், கௌரி ராமசாமியின் தயாரிப்பில் வெளியான தமிழ் திரைப்படம் ஆகும். இப்படம் தெலுங்கில் "ஆஹா எந்த அந்தம்" எனவும், இந்தியில் "தும் ஹோ சப்செ" எனவும் மொழிமாற்றப்பட்டு வெளியானது. 

வாசன் (ஜெய் ஆகாஷ்) மனநல மருத்துவர் வைக்கமின் (சரத் பாபு) மகன். நிஷா (நிக்கோல்) பாதுகாப்புத்துறை அமைச்சர் அலெக்சாண்டரின் மகள். (ஆஷிஷ் வித்யார்த்தி) வாசன் இசையின் மீது ஆர்வமாக இருந்தாலும் தன் தந்தையின் விருப்பத்திற்காக மருத்துவப் படிப்புப் படிக்கிறான். தன் நண்பனிடம் (கருணாஸ்) தன் கல்லூரி வாழ்க்கையில் நடந்த மறக்க முடியாத நிகழ்வுகளைக் கூறுகிறான். நிஷா மருத்துவப்படிப்பின் இறுதியாண்டில் அந்தக் கல்லூரியில் சேர்கிறாள். வாசன் அவளைக் காதலிக்கிறான். நிஷாவும் அவனைக் காதலித்தாலும் இருவருமே தங்கள் காதலித்த தெரிவித்துக்கொள்ளாமல் நண்பர்களாக பழகுகின்றனர். 

பட்டமளிப்பு விழாவில் இருவரும் தங்கப்பதக்கம் பெறுகின்றனர். ஒரு நாள் நிஷாவை சிலர் கடத்த முயற்சிக்கின்றனர். அதில் அவளுக்குத் தலையில் அடிபடுகிறது. இதனால் மனநலம் பாதிக்கப்படும் அவள் வாசனின் தந்தை வைக்கம் நடத்தும் மண்ணால் மருத்துவமனையில் சிகிச்சைக்காக சேர்க்கப்படுகிறாள். அவளுக்குப் பிடித்த பாடல்களைக் கேட்பதன் மூலம் அவளுக்குக் குணமாக வாய்ப்புள்ளது என்று வைக்கம், அவள் தந்தையிடம் கூறுகிறார். வாசன் அவளுக்குப் பிடித்த பாடலைப் பாடி அவளைக் குணப்படுத்துகிறான். தன் மகளைக் குணப்படுத்தியதால் அகம் மகிழும் அலெக்சாண்டர், வாசன் விருப்பப்படுவதைக் கொடுக்கத் தயாராக இருப்பதாக வாக்கு தருகிறார். வாசனும் அவனது பெற்றோர்களும், நிஷாவின் மீது வாசன் கொண்டுள்ளக் காதலைப் பற்றிக்கூறி அவளை வாசனுக்குத் திருமணம் செய்து வைக்குமாறு கூறுகின்றனர். இந்த வேண்டுகோளை எதிர்பார்க்காத அலெக்சாண்டர் அதிர்ச்சியடைந்து தன் வசதியையும் கௌரவத்தையும் பெரிதாக எண்ணி அவர்களின் வேண்டுகோளுக்கு மறுப்பு தெரிவிக்கிறார். வாசன் நிஷாவைக் கடத்துகிறான். அவனிடமிருந்து நிஷாவை மீட்கும் அலெக்சாண்டர், வாசனை சிறைக்கு அனுப்புகிறார். 

வாசன் - நிஷா திருமணம் பல போராட்டங்களுக்குப் பிறகு அலெக்சாண்டர் சம்மதத்துடன் நடக்கிறது. 


இப்படத்தில் கதாநாயகனின் தந்தை கதாபாத்திரத்தில் நடித்துக்கொண்டிருக்கும் போது ரகுவரன் இறந்து போனதால் அக்கதாபாத்திரத்தில் நடிக்க சரத்பாபு ஒப்பந்தம் செய்யப்பட்டார். 

படத்தின் இசையமைப்பாளர்கள் டி. எம். ஜெயமுருகன் மற்றும் ஜீவன் தாமஸ். பாடலாசிரியர் டி. எம். ஜெயமுருகன்.


</doc>
<doc id="437656" url="https://ta.wikipedia.org/wiki?curid=437656" title="குலாப் ஜாமுன்">
குலாப் ஜாமுன்

இந்தியாவில் பால் திடப்பொருளாக மாற்றப்படுவதற்கு குறைந்த தீயில் அதிக நேரம் கொதிக்க வைக்கப்படுகிறது இதன் மூலம் நீர் குறைந்து திடப் பொருளாகிறது. இது இந்தியா, நேபாளம், வங்கதேசம், பாகிஸ்தான் மற்றும் இலங்கையில் கோயா என அழைக்கப்படுகிறது. இதனுடன் சிறிதளவு மைதா சேர்த்து பிசைந்து அதனை சிறு சிறு உருண்டைகளாக உருட்டி 148 டிகிரி செல்சியஸ் கொண்ட எண்ணெயில் குறைந்த தீயில் நன்கு பொரித்து, நிறம் மாறியதும், சர்க்கரை பாகில் ஏலக்காய், ரோஸ் நீர், குங்குமப்பூ சேர்த்து அதனுடன் சேர்த்து ஊற வைக்கப்படுகிறது. 

இடைக்கால இந்தியாவில் முதன்முதலில் குலாப் ஜாமுன் தயாரிக்கப்பட்டது. மத்திய ஆசிய துருக்கிய படையெடுப்பாளர்களால் இந்தியாவிற்கு கொண்டுவரப்பட்டது. 
முகலாயப் பேரரசர் ஷாஜகானின் தனிப்பட்ட சமையல்காரரால் தற்செயலாக தயாரிக்கப்பட்டதாக ஒரு கோட்பாடு கூறுகிறது.
"குலாப்" என்ற பெர்சியன் வார்த்தையில் gol (பூ) மற்றும் āb (நீர்) என பொருள்படுகிறது. ரோஜா நீர் கலந்த சர்க்கரைப் பாகைக் குறிக்கிறது."ஜாமுன்" அல்லது "ஜமான்" என்பது இந்தி-உருது வார்த்தையாகும். இது "சைசிஜியம் ஜம்போலனம்" பொதுவாக பிளாக் பிளம் என்று அழைக்கப்படுகிற இந்திய பழம்த்தின் அளவு மற்றும் வடிவம் கொண்டது.


</doc>
<doc id="437659" url="https://ta.wikipedia.org/wiki?curid=437659" title="மாப்பிள்ளை மனசு பூப்போல">
மாப்பிள்ளை மனசு பூப்போல

மாப்பிள்ளை மனசு பூப்போல 1996 ஆம் ஆண்டு பாண்டியராஜன் மற்றும் யுவராணி நடிப்பில், குருவிக்கரம்பை சண்முகம் இயக்கத்தில், எஸ். ஜெயலட்சுமி தயாரிப்பில், தேவா இசையில் வெளியான தமிழ் திரைப்படம். 

மாணிக்கம் (பாண்டியராஜன்) மற்றும் ராஜா (ரஜனீஷ் குமார்) இருவரும் நண்பர்கள். நாட்டுப்புறப் பாடகர்களான இருவரும் நாட்டுப்புறப்பாடல் என்ற தலைப்பில் முனைவர் படிப்பில் ஆய்வு மேற்கொண்டிருந்தனர். ராஜா தன் பாட்டியுடன் (எஸ். என். லட்சுமி) வசிக்கிறான். மாணிக்கம் தன் பெற்றோர்களுடன் (திடீர் கண்ணையா மற்றும் ஸ்ரீமதி) வசிக்கிறான். ராஜாவின் நடவடிக்கைகளில் மாற்றம் ஏற்பட்டு அவன் தொடர்ந்து மோசமாக நடந்துகொள்ளத் தொடங்கினான். அவனது பாட்டியும் மாணிக்கமும் ராஜாவை மனநல மருத்துவமனையில் சிகிச்சைக்காக சேர்த்தனர். ஒரு வாரத்திற்குப் பிறகு அவனது நடவடிக்கைகளில் நல்ல மாற்றம் ஏற்பட்டதால் அவன் குணமடைந்துவிட்டதாகக் கருதிய மருத்துவர் அவனை வீட்டிற்கு அனுப்பினார். 

ராஜா முற்றிலும் குணமடையவில்லை. எனவே அடிக்கடி மனநிலை பாதிப்படைந்து முரட்டுத்தனமாக நடந்துகொண்டான். இந்நிலையில் ராஜாவால் அவனது முனைவர் படிப்பின் இறுதியில் நடைபெறும் முக்கியமான நேர்காணல் மற்றும் வாய்மொழித் தேர்வில் தேர்ச்சி பெற இயலாது என்பதையறிந்த மாணிக்கம், தன் நண்பனுக்காக சில மோசடிகள் செய்து அவனைத் தேர்ச்சிபெறச் செய்கிறான். 

மாணிக்கம் அவனது முறைப்பெண்ணான பொன்னியைத் (யுவராணி) திருமணம் செய்ய முடிவாகிறது. பணக்காரரான ஆண்டித் தேவர் (மலேசியா வாசுதேவன்) தன் மகள் வசந்தியை (பாக்கிய ஸ்ரீ) ராஜாவுக்குத் திருமணம் செய்ய விரும்புகிறார். தன் நண்பனின் திருமணத்திற்காக மனநலம் பாதிக்கப்பட்டவனாக நடிக்க முடிவுசெய்கிறான் மாணிக்கம். இறுதியில் என்ன நடக்கிறது என்பதை நகைச்சுவையாக சொல்கிறார்கள்.


படத்தின் இசையமைப்பாளர் தேவா. பாடலாசிரியர் குருவிக்கரம்பை சண்முகம்.


</doc>
<doc id="437664" url="https://ta.wikipedia.org/wiki?curid=437664" title="வெளுத்து கட்டு">
வெளுத்து கட்டு

வெளுத்து கட்டு 2010 ஆம் ஆண்டு எஸ். ஏ. சந்திரசேகர் தயாரிப்பில், சேனாபதி மகன் இயக்கத்தில், புதுமுகங்கள் கதிர் மற்றும் அருந்ததி நடிப்பில், பரணி இசையில் வெளியான தமிழ் திரைப்படம். 

சிங்கம்பட்டி கிராமத்தில் வசிக்கும் கதிரேசன் (கதிர்) பள்ளிப்படிப்பைக் கூட முடிக்காதவன். ஆனால் அருக்காணி (அருந்ததி) நன்கு படிப்பவள். சிறுவயதிலிருந்து ஒருவரையொருவர் விரும்பும் இருவரும் திருமணம் செய்துகொள்ளும் உறவுமுறையும் உரிமையும் உள்ளவர்கள். அருக்காணியின் தந்தை மருதாசலம் (எல். ராஜா) தன் மகளுக்கு படித்த மாப்பிள்ளையைத் திருமணம் செய்ய நினைக்கிறார். அருக்காணியின் மற்றொரு முறைப்பையனான கருப்புசாமி (கபாலி விஸ்வநாத்) அவளிடம் தவர்க நடக்க முயல அவனது கரத்தை வெட்டுகிறான் கதிர். இதனால் சிறைக்கு செல்லும் கதிர் விடுதலையானதும் அருக்காணியுடனானத் தன் காதலைத் தொடர்கிறான். இவர்களின் காதலுக்கு சம்மதம் தெரிவிக்கும் மருதாசலம் திருமணத்திற்கு ஏற்பாடு செய்கிறார். ஆனால் கதிர் வேலைக்குப் போய் சம்பாதித்தால் மட்டுமே அவனைத் திருமணம் செய்வேன் என்று அருக்காணி கூறுகிறாள்.

வேலை தேடி சென்னைக்கு வரும் கதிர் அங்கு எந்த வேலையும் கிடைக்காமல் சிரமப்படுகிறான். அங்கு அவனுக்கு ஆறுமுகம் (முத்துராஜ்) எனும் நண்பன் கிடைக்கிறான். இருவருக்கும் ஒரு கல்லூரி உணவகத்தில் வேலை கிடைக்கிறது. அங்கு தொழிலதிபரின் மகள்களான ஜனனி (அர்ச்சனா சர்மா) மற்றும் ரம்யா (பவினா) இருவரின் நட்பும் கிடைக்கிறது. கதிர் தன் கடின உழைப்பாலும், ஜனனியின் உதவியாலும் ஒரு உணவகத்தின் உரிமையாளராக உயர்கிறான். அதன் பிறகு தன் ஊருக்குத் திரும்பும் கதிர், அவன் சென்னையில் இருந்த காலங்களில் அங்கு நடந்தவற்றைக் கேட்டு அதிர்ச்சியாகிறான். அருக்காணி தன்னிடம் தவறாக நடக்க முயன்ற ராசு மைனரைக் கொன்றதால் சிறைக்குச் செல்கிறாள். சிறையிலிருந்து அருக்காணி விடுதலையாகி வரும்வரை காத்திருக்கும் கதிர், அவளைத் திருமணம் செய்கிறான். 


படத்தின் இசையமைப்பாளர் பரணி. படத்தின் பாடல் குறுந்தகட்டை விஜய் வெளியிட குஷ்பூ பெற்றுக்கொண்டார்.

விகடன்: 100க்கு 38 மதிப்பெண்கள் வழங்கியுள்ளது. 

தினமலர்: படத்தின் முற்பகுதி 2009 இல் வெளியான பசங்க திரைப்படத்தின் பாதிப்பு என நினைக்க வைக்கிறது. 


</doc>
<doc id="437669" url="https://ta.wikipedia.org/wiki?curid=437669" title="போகலூர் வட்டம்">
போகலூர் வட்டம்

இந்த வட்டத்தின் கீழ் போகலூர், மஞ்சூர் மற்றும் நயினார்கோவில் ஒன்றியத்தின் சில பகுதிகள் என 4 உள்வட்டங்களும்,41 வருவாய் கிராமங்களும் உள்ளது.

போகலூர் வட்டத்தில் உள்ள கிராம ஊராட்சி மன்றங்கள்: [3]


</doc>
<doc id="437680" url="https://ta.wikipedia.org/wiki?curid=437680" title="ஜமீன் கோட்டை">
ஜமீன் கோட்டை

ஜமீன் கோட்டை 1995 ஆம் ஆண்டு கலைப்புலி ஜி. சேகரன் கதை, திரைக்கதை, வசனம் எழுதி, நடித்து வெளியான தமிழ் திரைப்படம். ராமச்சந்தர் இயக்குனராகவும், சிற்பி இசையமைப்பாளராகவும் பணியாற்றிய இப்படத்தை பொன். குமார் தயாரித்தார். 

ஜமீன் கோட்டையானது பாழடைந்த ஒரு கட்டிடம் ஆகும். அந்த ஊரைச் சேர்ந்தவர்கள் அதனை மர்மங்கள் நிறைந்த கட்டிடமாகக் கருதி அதனருகே செல்வதைத் தவிர்க்கின்றனர். 

மாடசாமி (கலைப்புலி ஜி. சேகரன்) பூட்டு தயாரிக்கும் தொழில் செய்கிறார். அவனுடைய தங்கை ராஜேஸ்வரியுடன் வசிக்கிறார். அந்த கிராமத்தில் பணியாற்றும் மருத்துவர் வசந்தும் ராஜேஸ்வரியும் காதலிக்கின்றனர். அவர்களின் காதலைப் பற்றி அறியும் மாடசாமி அவர்கள் திருமணத்திற்கு ஏற்படாது செய்கிறான். ஆனால் வசந்தின் பெற்றோர்கள் அந்தத் திருமணத்திற்காக அதிகமான வரதட்சணை எதிர்பார்க்கின்றனர். தன் தங்கையின் நல்வாழ்க்கையைக் கருதி அவர்கள் கேட்கும் வரதட்சணையைக் கொடுப்பதற்கு சம்மதிக்கிறான் மாடசாமி. நகரத்திற்கு சென்று வேலை செய்தால் அதிக ஊதியம் பெற்று தன் தங்கையின் திருமணத்திற்குத் தேவையான பணத்தை சேமிக்கலாம் என்றெண்ணுகிறான் மாடசாமி. பிரகாஷ் (பயில்வான் ரங்கநாதன்) மற்றும் மாணிக்கம் இருவரும் மாடசாமியை சந்தித்து ஜமீன் கோட்டையில் உள்ள ஒரு பெட்டகத்தைத் திறக்க உதவி செய்தால் அதற்குப் பணம் தருவதாகக் கூற அவர்களுடன் ஜமீன் கோட்டைக்கு செல்ல முடிவெடுக்கிறான். 

மூவரும் உள்ளே ஜமீன் கோட்டைக்குள் செல்கின்றனர். மாடசாமி அங்குள்ள பெட்டகத்தின் பூட்டைத் திறக்கிறான். அவனுக்குத் தேவையான பணத்தைப் பெற்றுக்கொண்டு அந்த இடத்தைவிட்டுச் செல்கிறான் மாடசாமி. அப்பெட்டகத்தில் அங்குள்ள புதையலை அடைவதற்கான வழிமுறைகள் அடங்கிய குறிப்புகள் உள்ளது. அதன்படி ஒரு பவுர்ணமி நாளில் மீண்டும் அந்தக் கோட்டைக்குள் வரும் பிரகாஷ் மற்றும் மாணிக்கம் புதையலைக் கண்டுபிடிக்கின்றனர். புதையலைத் தனக்கே சொந்தமாக்கிக் கொள்ள என்னும் பிரகாஷ் மாணிக்கத்தைத் தாக்கி படுகாயப்படுத்துகிறான். திடீரென அங்கு வரும் அமானுஷ்ய உருவம் பிரகாஷைக் கொல்கிறது. ஜமீன் கோட்டையை விட்டு வெளியேறும் அந்த அமானுஷ்ய உருவம் ராஜேஸ்வரியின் உடலில் புகுந்துவிடுகிறது. அம்மனூர் என்ற ஊரில் அருள்பாலிக்கும் பத்ரகாளி என்ற தெய்வம் அந்த அமானுஷ்யத்திடமிருந்து ராஜேஸ்வரியையும் ஊர் மக்களையும் காப்பாற்றுவதாக திரைப்படம் முடிகிறது. 


படத்தின் இசையமைப்பாளர் சிற்பி. பாடலாசிரியர் காளிதாசன்.


</doc>
<doc id="437683" url="https://ta.wikipedia.org/wiki?curid=437683" title="சதி கீதா">
சதி கீதா

சதி கீதா (Sathi Geetha (பிறப்பு: சூலை 5, 1983) இந்திய குறுவிரையோட்ட வீரர் ஆவார். இவர் 400 மீட்டர் ஓட்டத்தில் சிறந்து விளங்குபவர் ஆவார். 

2004 கோடைக்கால ஒலிம்பிக் விளையாட்டுப் போட்டிகளில் 4x400 மீட்டர் தொடர் ஓட்டத்தில் ஏழாவது இடம்பிடித்தார். இவருடைய அணியில் கே. எம். பீனமோல், சித்ரா கே சோமன் மற்றும் ராஜ்விந்தர் கவுர் ஆகியோர் இடம்பெற்றனர். 2005 ஆம் ஆண்டில் நடைபெற்ற ஆசிய போட்டிகளில் 51.75 நிமிடங்களில் இலக்கினை அடைந்து வெள்ளிப்பதக்கம் வென்றார். 


</doc>
<doc id="437693" url="https://ta.wikipedia.org/wiki?curid=437693" title="செ. இளவழகி">
செ. இளவழகி

செ. இளவழகி (S. Ilavazhaki) (பிறப்பு:1984) இந்திய கேரம் வீராங்கனை ஆவார். இவர் உலக கேரம் போட்டிகளில் இருமுறை வெற்றி பெற்றுள்ளார்.

இவர் 1984 ஆம் ஆண்டில் சென்னை, வியாசர்பாடியில் பிறந்தார். இவரின் தந்தை எ. இருதயராஜ் ஆட்டோரிக்‌ஷா ஓட்டுநர் ஆவார். இவரின் தாய் செல்வி இல்லத்தரசி. இவருக்கு இரு இளைய சகோதரிகள் உள்ளனர். 

இவர் திருவள்ளுவர் மாவட்ட கேரம் சங்கத்தின் உறுப்பினராக உள்ளார்.மேலும் இந்தியா சார்பாக ஆசிய போட்டிகளிலும் , சர்வதேச கேரம் போட்டிகளிலும் விளையாடி வருகிறார். 2008 ஆம் ஆண்டில் சென்னையில் நடைபெற்ற தேசிய அளவிலான கேரம் போட்டியில் முன்னாள் வாகையாளர் ராஷ்மி குமாரியினை வீழ்த்தி பட்டம் வென்றார்.

அதே ஆண்டில் நடைபெற்ற உலக கேரம் போட்டியின் அரையிறுதிப் போட்டியில் ராஷ்மி குமாரியினை வீழ்த்தினார். பின் இறுதிப் போட்டியில் பி. நிர்மலா என்பவரை 25-11, 25-11 எனும் கணக்கில் வீழ்த்தி பட்டம் பெற்றார். இந்தப் போட்டிக்கு முன்னாள் இந்திய ரிசர்வ் வங்கி அலுவலர் கே. விஜ்யல் என்பவர் இவருக்கு பொருளாதார உதவிகளைச் செய்தார். 2012 ஆம் ஆணடில் நடைபெற்ற உலக கேரம் போட்டியில் ராஷ்மி குமாரியிடம் தோல்வியுற்று இரண்டாமிடம் பெற்றார். பின் இரட்டையர் பிரிவில் ராஷ்மி குமாரியுடன் இணைந்து பட்டம் பெற்றார்.


</doc>
<doc id="437694" url="https://ta.wikipedia.org/wiki?curid=437694" title="லிடியன் நாதஸ்வரம்">
லிடியன் நாதஸ்வரம்

லிடியன் நாதஸ்வரம் (Lydian Nadhaswaram) ஒரு இளவயது பியானோ இசைக்கலைஞர் ஆவார். இவரது மேதைத்தன்மையின் காரணமாக சிறுமுது அறிஞராகவும் கருதப்படுகிறார்.இவர் தமிழ் இசையமைப்பாளர் வர்சா சதீஷ் என்பவரின் மகன் ஆவார்.

லிடியன் இந்தியாவில் தமிழ்நாட்டில் சென்னையில் பிறந்து வளர்ந்தவர் ஆவார். இவரது தந்தையார் திரைப்படங்களுக்கு இசையமைத்துள்ளார். லிடியன் தனது 2 வயதிலேயே இசைக்கருவிகளை வாசிப்பதில் ஆர்வம் காட்டி வந்தார்.
2014 ஆம் ஆண்டிலிருந்தே லிடியன் இசையில் ஒரு சவாலான கலைஞனாக மாறினார். பியானோவில் வேகமாகவும், மேற்கத்திய மரபு வழி இசைக்கோர்ப்புகளையும் வாசிக்க வல்லவனாக இருந்தார்.

2016 ஆம் ஆண்டு, செப்டம்பர் 10 ஆம் நாள், மும்பையின் நிகழ்த்து கலைகளுக்கான தேசிய மையத்தின் டாடா அரங்கத்தில் முதன் முதலாக நிகழ்த்தப்பட்ட தேசிய பியானோ நாளன்று நடந்த நிகழ்ச்சியில் கலந்து கொண்டான். அன்று அவன் ஜாஸ் இசைமரபில் என்றும் பசுமையான "ஆட்டம்ன் லீவ்ஸ்" என்ற இசைக்கோர்வையை பியானோவில் வாசித்தான். அரங்கத்தில் இருந்தவர்களை வியப்பில் ஆழ்ந்து எழுந்து நின்று கைதட்டல் எழுப்பி தங்கள் அங்கீகாரத்தை வெளிப்படுத்தினர். 

சிபிஎஸ் என்ற அமைப்பினால் நடத்தப்பட்ட திறமையாளர்களுக்கான போட்டியில் கலந்து கொண்டு வேர்ல்டுஸ் பெஸ்ட் என்ற விருதினை வென்றார்.


</doc>
<doc id="437699" url="https://ta.wikipedia.org/wiki?curid=437699" title="ஐதரோபுளோரோகார்பன்">
ஐதரோபுளோரோகார்பன்

ஐதரோபுளோரோகார்பன்கள் ("Hydrofluorocarbons") என்பவை புளோரின் மற்றும் ஐதரசன் அணுக்களைக் கொண்டுள்ள கரிமச் சேர்மங்கள் ஆகும். பொதுவாக இவை கரிமபுளோரின் சேர்மங்கள் என்று வகைப்படுத்தப்படுகின்றன. காற்றுப் பதனப்படுத்தலில் முன்னதாகப் பயன்படுத்தப்பட்ட டைகுளோரோடைபுளோரோமீத்தேன்ஆர்-12 எனப்படும் குளோரோபுளோரோகார்பன், ஆர்-21 எனப்படும் ஐதரோகுளோரோபுளோரோகார்பன் போன்ற குளிர் பதனப் பொருள்களுக்கு மாற்றாக இவை பயன்படுத்தப்படுகின்றன . ஆர்-12, ஆர்-21 போல இவை ஓசோன் அடுக்கை பாதிப்பதில்லை. ஆனால் இவை புவி வெப்பமடைவதற்கு பங்களிக்கின்றன. இவற்றின் வளிமண்டல செறிவும் பசுமை இல்ல வாயு உமிழ்வுகளுக்கான பங்களிப்பும் விரைவாக அதிகரித்து வருகின்றன. இதனால் விளையும் புவியின் கதிர்வீச்சு சமநிலை ஏற்றத்தாழ்வுகள் குறித்து சர்வதேச கவலையை ஏற்படுத்துகின்றன. 

சில C–F பிணைப்புகளைக் கொண்டுள்ள புளோரோகார்பன்கள் அவற்றின் பெற்றோர் ஐதரோகார்பன்களைப் போலவே செயல்படுகின்றன. ஆனால் இவற்றின் வினைத்திறனை குறிப்பிடத்தக்க அளவுக்கு மாற்ற இயலும். உதாரணமாக யுராசில் மற்றும் 5-புளோரோயுராசில் இரண்டும் நிறமற்றும் உயர்-உருகு படிகத் திண்மங்களாகவும் உள்ளன. ஆனால் இரண்டாவதாகக் கூறப்பட்ட 5-புளோரோயுராசில் சேர்மம் ஒரு புற்றுநோய் எதிர்ப்பு மருந்தாகும். மருந்துவகைப் பொருட்களில் இத்தகைய C-F பிணைப்புகளின் மாற்றத்தை முன்கணித்து பயன்படுத்த இயலும் என்பது குறிப்பிடத்தக்கது ஆகும் . பல மருந்துகள் மற்றும் வேளாண் வேதிப்பொருட்கள் ஒரே ஒரு புளோரின் மையத்தை அல்லது ஒரு டிரைபுளோரோமெத்தில் குழுவைக் கொண்டிருக்கின்றன.
பாரிசு ஒப்பந்தத்தில் இடம்பெற்றுள்ள மற்ற பசுமை இல்ல வாயுக்களைப் போல அல்லாமல் ஐதரோபுளோரோகார்பன்களுக்கென்று வேறு அனைத்துலக பேச்சுவார்த்தைகள் இருக்கின்றன . 

செப்டம்பர் 2016 இல், உலகளாவிய அளவில் வனப்பகுதிகளில் ஐதரோபுளோரோகார்பன்கள் பயன்பாட்டைக் குறைக்கவேண்டும் என்று நியூயார்க் பிரகடனம் வலியுறுத்தியது . 2016 ஆம் ஆண்டு அக்டோபர் 15 ஆம் தேதி, காலநிலை மாற்றத்திற்கு இந்த இரசாயனங்கள் அளிக்கும் பங்களிப்பு குறித்து ருவாண்டா நாட்டின் கிகாலியில் நடைபெற்ற ஐக்கிய நாடுகளின் சுற்றுச்சூழல் திட்டத்தின் உச்சி மாநாடு சந்திப்பு பேச்சுவார்த்தைகளில் 197 நாடுகள் கலந்து கொண்டன. படிப்படியாக ஐதரோபுளோரோகார்பன்களின் பயன்பாட்டை சட்டப்படியாக குறைப்பது என்ற ஒரு திருத்தம் மாண்ட்ரீயல் நெறிமுறையில் மேற்கொள்ளப்பட்டது 


</doc>
<doc id="437704" url="https://ta.wikipedia.org/wiki?curid=437704" title="கிறைஸ்ட்சேர்ச் பள்ளிவாசல் படுகொலைகள்">
கிறைஸ்ட்சேர்ச் பள்ளிவாசல் படுகொலைகள்

கிறைஸ்ட்சேர்ச் பள்ளிவாசல் படுகொலைகள் ("Christchurch mosque shootings") 2019, மார்ச் 15 வெள்ளிக்கிழமை அன்று நியூசிலாந்து, கிறைஸ்ட்சேர்ச் நகரில் பிற்பகல் 1:40 மணியளவில் அல் நூர் பள்ளிவாசல், லின்வுட் இசுலாமிய மையம் ஆகியவற்றில் இடம்பெற்றது. வெள்ளி தொழுகையின் போது இடம்பெற்ற துப்பாக்கிச் சூட்டு நிகழ்வில் குறைந்தது 50 பேர் கொல்லப்பட்டனர், 50 பேர் காயமடைந்தனர். இந்நிகழ்வு தொடர்பாக மூவர் கைது செய்யப்பட்டனர். ஒருவர் மட்டுமே குற்றஞ்சாட்டப்பட்டார். இது ஒரு பயங்கரவாதத் தாக்குதல் என நியூசிலாந்து பிரதமர் யெசிந்தா அடர்ன் தெரிவித்தார். இப்படுகொலைகளை நிகழ்த்தியவர் பிரெண்டன் டராண்ட் என்ற ஆத்திரேலியர் என அடையாளம் காணப்பட்டுள்ளார். தாக்குதல் நடத்தியவர் தனது தாக்குதலை முகநூலில் நேரலையாகப் பதிவு செய்திருக்கிறார்.

1943 ஆம் ஆண்டில், நியூசிலாந்து பெதர்ஸ்டன் போர்க்குற்றவாளிகள் முகாம் கலவரங்களில் 49 பேர் கொல்லப்பட்ட நிகழ்வுக்குப் பின்னர் இந்நாட்டில் இடம்பெற்ற மிகப்பெரும் தாக்குதல் இதுவாகும். 1997 ஆம் ஆண்டிற்குப் பின்னர் நியூசிலாந்தில் இடம்பெற்ற முதலாவது பொதுமக்கள் மீதான துப்பாக்கிச்சூட்டு நிகழ்வு இதுவாகும்.

முதலாவது தாக்குதல் கிறைஸ்ட்சேர்ச்சின் ரிக்கார்ட்டன் என்ற புறநகரில் அமைந்துள்ள அல் நூர் பள்ளிவாசலில் 2019 மார்ச் 15 பிற்பகல் 1:40 மணிக்கு மேற்கொள்ளப்பட்டது. கொலையாளி மகிழுந்து ஒன்றில் வந்து பள்ளிவாசல் முகப்பிலுள்ளவர்களைக் குறிவைத்து சுட்டார். தனது தாக்குதல்களை தலைமேல் பொருத்தப்பட்டிருந்த படப்பிடிப்பு கருவி மூலம் படம்பிடித்து முகநூல் என்னும் சமூகவலைத்தளத்தினூடாக நேரடியாக ஒளிபரப்பினார். அக்காணொளியின் நீளம் சுமார் 17 நிமிடங்கள் ஆகும். அதன் தொடர்ச்சியாக 5 கிமீ தூரத்தில் அமைந்துள்ள லின்வுட் இசுலாமிய மையத்தில் நடத்தப்பட்டது. முன்னர் வெளிவந்த தகவல்களில் ஒரே நேரத்தில் பல்முனைத் தாக்குதல் நடத்தியதாகக் கூறப்பட்டது. ஆனாலும், இரண்டு பள்ளிவாசல்களிலும் ஒருவரே திட்டமிட்டு தாக்குதல் நடத்தியதாகப் பின்னர் வெளியிடப்பட்ட தகவல்கள் தெரிவித்தன.

துப்பாக்கிதாரி பிப 1:40 மணியளவில் ரிக்கார்ட்டன், டீன்சு சாலையில் அமைந்துள்ள அல் நூர் பள்ளிவாசலில் வெள்ளி தொழுகையில் ஈடுபட்டிருந்தோர் மீது தானியங்கி துப்பாக்கி மூலம் சுட ஆரம்பித்தான். இத்தாகுதலை அவன் முகநூல் மூலம் பள்ளிவாசலுள் நுழைந்து தாக்குதல் முடிந்து வெளியே வரும்வரை 17 நிமிடங்கள் நேரலையில் காட்சிப்படுத்தினான். துப்பாக்கிதாரி நியோ-நாட்சி குறியீடுகளுடன் 28-அகவை கொண்ட வெள்ளை ஆதிக்கவாதி ஆத்திரேலியன் என ஊடகங்கள் அவனை அடையாளப்படுத்தின. தாக்குதலுக்கு முன்னர் துப்பாக்கிதாரி தனது மகிழுந்தில் அமர்ந்தவாறு பிரித்தானிய இராணுவத்தின் பாரம்பரிய அணிவகுப்புப் பாடலையும், ரதொவான் கராட்சிச்சை புகழும் பொசுனியப் போரின் செர்பிய தேசியப் பாடலையும் இசைக்கவிட்டான். தாக்குதலை ஆரம்பிக்க முன்னர், பள்ளிவாசலில் நின்றிருந்த ஒரு தொழுகையாளரினால் "ஹலோ சகோதரா" என வரவேற்கப்பட்டான். அவரையே அவன் முதலில் சுட்டுக் கொன்றான்.

பள்ளிவாசலில் 300 முதல் 500 வரையானவர் தொழுகையில் ஈடுபட்டிருந்தனர். கொலையாளி அங்கிருந்து வெளியேறும் போது, துப்பாக்கி ஒன்றைக் கீழே விழுத்திவிட்டு சென்றதைத் தாம் கண்டதாக பள்ளிவாசலுக்கு அருகில் இருந்த ஒருவர் கூறினார். துப்பாக்கிதாரி பள்ளிவாசலில் இருந்து வெளியேறும் போது அப்பகுதியில் இருந்தோர் மீதும் சுட்டதாக முகநூல் நேரலையில் காணப்பட்டது. பள்ளிவாசலில் ஆறு நிமிடங்கள் வரை தங்கியிருந்தான். லின்வுட் இசுலாமிய மையத்தை நோக்கிச் செல்லும் போது, பீலி சாலை வழியே சென்ற போது நேரலை நிறுத்தப்பட்டது.


</doc>
<doc id="437708" url="https://ta.wikipedia.org/wiki?curid=437708" title="தக்கட்டி">
தக்கட்டி

தக்கட்டி (Taggatti) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். இந்த ஊரானது தக்கட்டி ஊராட்சிக்கு உட்பட்டது.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 112 கிலோமீட்டர் தொலைவிலும், தேன்கனிக்கோட்டையில் இருந்து 36 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1,116 வீடுகள் உள்ளன. கிராமத்தின் மொத்த மக்கள் தொகையானது 5,153 ஆகும். இதில் ஆண்கள் எண்ணிக்கை 2,692, பெண்களின் எண்ணிக்கை 2,461 என உள்ளது. 


</doc>
<doc id="437719" url="https://ta.wikipedia.org/wiki?curid=437719" title="விஜய நிர்மலா">
விஜய நிர்மலா

விஜய நிர்மலா (Vijaya Nirmala) ஆந்திரத் திரைப்படத்துறையில் நடிகை, தயாரிப்பாளர் மற்றும் இயக்குனராகப் பணிபுரிந்தவர். இவர் தெலுங்கு மொழியில் 44 படங்களை இயக்கியுள்ளார். 2002இல் இவரது பெயர் அதிக படங்களை இயக்கிய பெண் இயக்குனர் என்று கின்னஸ் உலக சாதனைகள் பட்டியலில் இடம் பெற்றது. 2008இல், தெலுங்கு திரைப்படத்துறையில் பங்களித்ததற்காக "ரகுபதி வெங்கையா விருதினைப்" பெற்றுள்ளார். இவரும், தெலுங்கு நடிகையான சாவித்திரி ஆகிய இருவர் மட்டுமே புகழ் பெற்ற சிவாஜி கணேசனை இயக்கிய பெருமைக்குரியவராகின்றனர்.

விஜய நிர்மலா, ஆந்திரப் பிரதேசத்திலிருந்து தமிழ் நாட்டிற்கு வந்த தெலுங்கு குடும்பத்தில் பிறந்தார். இவரது தந்தை திரைப்படத் தயாரிப்பில் பணிபுரிந்தவர். இவரது முதல் கணவர் கிருஷ்ண மூர்த்தி மூலமாக நரேஷ் என்கிற மகன் பிறந்தார். நரேஷ் தற்போது நடிகராக இருக்கிறார். இவரது முதல் கணவரை விவாகரத்து செய்த பிறகு, தெலுங்கு நடிகரான கிருஷ்ணாவை மணந்து கொண்டார். 

விஜய நிர்மலா 1950இல் வெளிவந்த "மச்ச ரேகை" தமிழ் திரைப்படத்தில் குழந்தை நட்சத்திரமாக தனது 7வது வயதில் திரையுலகிற்கு அறிமுகமானார். இவரது 11வது வயதில் "பாண்டுரங்க மகாத்மியம்" (1957) என்கிற தெலுங்குத் திரைப்படத்தில் நடித்துள்ளார். 1964இல், பிரேம் நசீர் நடித்த மலையாளத் திரைப்படமான "பார்கவி நிலையத்தில்" நடித்துள்ளார்.மேலும், 1967இல், மீண்டும் பிரேம் நசீருடன் "உத்யோகஸ்தா" என்னும் படத்தில் நடித்துள்ளார். இப் படத்தை பி. வேணு தயாரித்திருந்தார். இவர், ஆந்திரத் திரைப்படத்துறையில் "ரங்குல ராட்டினம்" படத்தில் அறிமுகமானார். 

இவர், தமிழில் "எங்க வீட்டுப் பெண்" திரைப்படம் மூலமாக அறிமுகமானார். அதைத் தொடர்ந்து, தமிழ் படங்களான "பணமா பாசமா", "என் அண்ணன்", "ஞான ஒளி" மற்றும் "உயிரா மானமா" போன்றவற்றில் நடித்துள்ளார். இவர் 1977இல் வெளிவந்த "சாக்‌ஷி" என்கிற தெலுங்குப் படத்தில் நடித்த போது தன் இரண்டாவது கணவரான நடிகர் கிருஷ்ணாவை சந்தித்தார். பிறகு இருவரும் சேர்ந்து 47 திரைப்படங்களில் நடித்துள்ளனர். இவர் நடித்த "சாக்‌ஷி" திரைப்படம் இவருக்கு இயக்குனராகும் விருப்பத்தை தூண்டியது. இது வரை 200 படங்களில் நடித்துள்ளார். அதில் தமிழ் மற்றும் மலையாளத்தில் தலா 25 மற்றவை தெலுங்கில் நடித்தவையாகும். 


</doc>
<doc id="437721" url="https://ta.wikipedia.org/wiki?curid=437721" title="சுமதி">
சுமதி

சுமதி ("Sumathi") 1964 ஆகஸ்ட் 19 அன்று பிறந்த தமிழ்நாட்டின் மதுரையைச் சேர்ந்த நடிகை ஆவார், அவர் இரண்டு வயதில் தனது தொழிலை தொடங்கினார். தமிழ், தெலுங்கு, மலையாளம், கன்னடம், மற்றும் இந்தி போன்ற பல மொழித் திரைப்படங்களில் நடித்துள்ளார்.

1966 ஆம் ஆண்டில், சுமதி அவரது கனவுகளைத் தொடர பிரபாகர் மற்றும் தனது அத்தையுடன் சென்னைக்குச் சென்றார். பரத் கோபியுடன் மலையாளத் திரைப்படத்தில் ஒரு பாத்திரத்தில் நடிக்க இயக்குனர் ஒரு இளம் குழந்தையைத் தேடும் போது சுமதி திரைப்படத் துறையில் நுழைந்தார்.

1960 களின் பிற்பகுதியில் பரத் கோபியின் மகள் பாத்திரத்தில் நடித்து, குழந்தைத் திரைப்பட நடிகை பேபி சுமதியாக தமிழ் திரைப்படங்களில் தனது திரைப்பட வாழ்க்கையைத் தொடங்கினார். பல குழந்தைகள் திரைப்படங்களில் அவர் தோன்றினார். அவர் இரட்டை வேடங்களில் நடித்தார் மற்றும் சில திரைப்படங்களில் ஒரு சிறுவனாக நடித்தார். சீக்கிரத்திலேயே தெலுங்கு மற்றும் மலையாள படங்களில் நடிக்க ஆரம்பித்து, அங்கு பல படங்களில் நடித்தார்.

பேபி சுமதி வளர்ந்தபோது, அவர் விளம்பரங்களுக்கு ஒப்பந்தம் செய்யப்பட்டு பல தயாரிப்புகளை விளம்பரப் படுத்தினார். அவர் ஒரு குழந்தையாக நந்தி விருது மற்றும் பிலிம்பேர் விருது பெற்றுள்ளார். அவரது மூன்றாவது அண்ணன் "மாஸ்டர்" பிரபாகர் மற்றும் இரண்டாவது இளைய சகோதரர் குமார் ஆகியோருடன் பல படங்களில் நடித்தார். அவரது சகோதரர்கள் சினிமா துறையில் நுழைந்தவுடன், அவருடைய குடும்ப உறுப்பினர்களில் பெரும்பாலானவர்கள் அதே வரிசையில் செல்ல ஆர்வமாக இருந்தனர். சுமதியின் உறவினர் ஒரு பிரபல நடிகை ஆவார், இவர் பல தமிழ் படங்களில் வெற்றி பெற்றார். சுமதியின் மற்ற உறவினர்கள் ஒளிப்பதிவு மற்றும் உதவி இயக்குநர்களாக இருந்தனர். இவர் கடந்த காலத்தில் பல மொழிகளில் பல நடிகைகளுக்கு பின்னணிக் குரல் அளித்துள்ளார்.

அவர் ம. கோ. இராமச்சந்திரன், சிவாஜி கணேசன், ஜெமினி கணேசன், செய பாதுரி பச்சன், மனோரமா, நாகேஷ், ரசினிகாந்த், ஜெ. ஜெயலலிதா, அம்பிகா, மற்றும் பாக்யராஜ் போன்ற பல நடிகர்களுடன் நடித்துள்ளார்.1979இல் பாக்யராஜ் இயக்குநராக அறிமுகமாகிய சுவர் இல்லாத சித்திரங்கள் என்ற தமிழ்த் திரைப்படத்தில் இவர் கதாநாயகியாக அறிமுகமானார். 1989இல் அவர் உச்சக்கட்டத்தில் நடித்து வந்தபோது திருமணம் செய்து கொண்டு அமெரிக்கா சென்றார்.



</doc>
<doc id="437722" url="https://ta.wikipedia.org/wiki?curid=437722" title="அஸ்வெஸ்ட்ரி குறைபாடுக் குறியீடு">
அஸ்வெஸ்ட்ரி குறைபாடுக் குறியீடு

அஸ்வெஸ்ட்ரி குறைபாடுக் குறியீடு என்பது இடுப்பு மற்றும் முதுகு வலிகளின் அளவை மதிப்பிடும் ஒரு மதிப்பீட்டு முறை ஆகும்.

இது பாதிக்கப்பட்டவரிடம் கேள்விகள் கேட்டு மதிப்பிடப்படும். 1980 ஆம் ஆண்டு இயன்முறைமருத்துவத்தில் இது முதன் முதலில் ஜெர்மி பயர்பெங்க் எட் அல் என்பவரால் வெளியிடப்பட்டது. இதன் தற்போதைய வழிமுறை முள்ளந்தண்டு நிரல் சஞ்சிகை மூலம் 2000 ஆம் ஆண்டு வெளியிடப்பட்டது.

அவைகள் முறையே:
ஒவ்வொரு கேள்விகளுக்கும் 6 விதமான மதிப்பீடு வழங்கப்படும். அது 0 முதல் 5 மதிப்பெண் ஆகும். 0 என்பது குறைபாடு இல்லை அல்லது இயலாமை இல்லை என்பதாகும். 
மதிப்பெண் 5 க்கு செல்லச்செல்ல இயலாமையின் அளவு அதிகமாகும். அணைத்து கேள்விகளின் மொத்த மதிப்பெண்களை கூட்டி இரண்டால் பெருகினால் 100க்கு என்ன மதிப்பெண் என கொள்ளப்படும். இதுவே இயலாமையின் சதவீதம் ஆகும். அதன் படிநிலைகள் கீழே கொடுக்கப்பட்டுள்ளது.



</doc>
<doc id="437727" url="https://ta.wikipedia.org/wiki?curid=437727" title="மரவள்ளிக் கிழங்கு சீவல்">
மரவள்ளிக் கிழங்கு சீவல்

மரவள்ளிக் கிழங்கு சீவல் அல்லது மரவள்ளிக் கிழங்கு சிப்ஸ் (சில்லுகள்) மரவள்ளிக் கிழங்கை சன்னமாக நறுக்கி எண்ணெய்யில் நன்கு பொறித்துத் தயாரிக்கப்படுகிறது. பொதுவாக, தென்னிந்தியாவிலும், இலங்கையிலும் காணப்படும் இது, இந்தோனேஷியாவில் க்ரிபிக் () என்றழைக்கப்படுகிறது. இது மது, கால்நடை தீவனம், இயற்கை எரிபொருள் மற்றும் மாவு தயாரிக்கவும் பயன்படுகிறது.

மரவள்ளிக் கிழங்கின் தோலையும் பட்டையையும் நீக்கிவிட்டு, தேங்காய் எண்ணெய்யில் பொறித்தெடுக்கப்பட்டு, உப்பு, மிளகாய்ப் பொடி துாவப்பட்டு பரிமாறப்படுகிறது. 

மரவள்ளிக் கிழங்கிலிருந்து செய்யப்படும் சீவல்களை விட, மரவள்ளிக் கிழங்கு மாவிலிருந்து () தயாரிக்கப்படும் சீவல்களை நீண்ட நாள் சேமித்து வைக்க முடியும். இவை தெருவோரக் கடைகளிலும் விற்கப்படுவதுண்டு.

சில நிறுவனங்களால் இவை பெரியளவில் உற்பத்தி செய்யப்பட்டு, பொட்டலங்களாக வணிகம் செய்யப்படுகிறது.

கேரளா, தமிழ்நாடு, கர்நாடகா, இலங்கையில் இவை பெருமளவில் காணப்படுகின்றன. மற்ற சீவல்களை விட இது மிகவும் மொறுகலாகவும், மாவுச் சத்து நிறைந்ததாகவும், சுவையானதாகவும் உள்ளது. உப்பு, மிளகாய்ப் பொடி துாவியும் அல்லது துாவாமலும் உண்ணப்படுகிறது. 

க்ரிபிக் சிங்காங் என்பது, மரவள்ளிக் கிழங்கை சன்னமாக நறுக்கி எண்ணெய்யில் நன்கு பொறித்துத் தயாரிக்கப்படுகிறது. சில நிறுவனங்களால் இவை பெரிய அளவில் உற்பத்தி செய்யப்பட்டு, பொட்டலங்களாக வணிகம் செய்யப்படுகிறது. க்ரிபிக் பலேடோ ()அல்லது க்ரிபிக் சஞ்சை () க்ரிபிக்குடன் சூடாக, காரசாரமாக, சர்க்கரை, மிளகாய் சேர்த்து செய்யப்படுவதாகும். இது மேற்கு சுமத்ராவின் புக்கிடிங்கி நகரின் சிறப்பாகும்.

மரவள்ளிக் கிழங்கு சீவல்கள் மற்றும் துண்டுகள், மொத்தமாக உற்பத்தி செய்யப்பட்டு, மது, இயற்கை எரிபொருள் மற்றும் மாவு தயாரிக்க பயன்படுகிறது. கேரளா மற்றும் சென்னையில் கால்நடை தீவனமாகவும் பயன்படுத்தப்படுகிறது. இதற்கு எண்ணெய்யில் பொறித்தெடுக்காமல், வெளிப்புறத் தோலை நீக்கி, காய வைத்து, துண்டுகளாக நறுக்கப்பட்டு பயன்படுத்தப்படுகிறது. 


"Manioc, a Sri Lankan all Time Favourite". Ankierenique.wordpress.com


</doc>
<doc id="437734" url="https://ta.wikipedia.org/wiki?curid=437734" title="துலிப் ஜோஷி">
துலிப் ஜோஷி

துலிப் ஜோஷி "(Tulip Joshi)" 1979 செப்டம்பர் 11 அன்று பிறந்துள்ள ஒரு இந்திய நடிகை ஆவார். இந்தி, கன்னடம், மலையாளம் மற்றும் தெலுங்கு போன்ற பல மொழித் திரைப்படங்களில் தோன்றியுள்ளார். 

ஜோசி மும்பையில் ஒரு குஜராத்தி குடும்பத்தில் இந்தியத் தந்த்தைக்கும் அமெரிக்கத் தாய்க்கும் பிறந்தவர். அவர் மும்பையில் வளர்க்கப்பட்டார், அங்கு அவர் ஜாம்நபாய் நர்சி பள்ளியில் பயின்றார், மேலும் பின்னர் விவேக் கல்லூரியில் "உணவு அறிவியல் மற்றும் வேதியியல்" பட்டம் பெற்றார்.

2000 ஆம் ஆண்டில் "ஃபெமினா மிஸ்" இந்தியாவிற்குள் துலிப் நுழைந்தார். வெற்றியாளர்களின் பட்டியலில் அவர் சேரவில்லை என்றாலும் இவர் பல விளம்பர நிறுவனங்களால் கவனிக்கப்பட்டார். அவர் "பாண்ட்ஸ், பெப்சி, சியாராம்ஸ், பிபிஎல், ஸ்மிர்னாப், டாட்டா ஸ்கை மொபைல்" தொலைக்காட்சி போன்ற பல விளம்பரங்களில் தோன்றினார். அவர் நுசுரத் பதே அலி கானுக்கு அஞ்சலி செலுத்திய ஒரு "வீடியோ"வில் தோன்றினார். .

ஜோஷி தற்சசெயலாக திரைத்துறையில் நுழைந்தார். அவர் இயக்குனர் யஷ் சோப்ராவின் மகனான ஆதித்யா சோப்ராவின் மணமகளின் நண்பராக இருந்தார். அக்குடும்பத்தினர் தங்கள் திருமணத்தில் அவரை கவனித்தனர், மேலும் அவரை நடிக்கும்படி கேட்டுக் கொண்டனர், அதன்பின் அவர்கள் அவரை "மேரே யர் கி ஷாடி ஹாய்" என்றப் படத்தில் நடிக்க வைத்தனர். இவர் இந்தியில் சரளமாக இல்லாத காரணத்தால் பெரோஸ் கானின் "ஸ்டுடியோ"வில் இந்தி பயிற்சி மேற்கொண்டார். திரைப்படத் தயாரிப்பாளர் அவரின் பெயரை இன்னும் அதிகமான இந்தியர்களிடம் கொண்டு செல்வதற்காக மாற்ற அறிவுறுத்தினர். "சஞ்சனா" என்ற பெயரை அவள் தேர்வு செய்தார், அந்த படத்தில் அஞ்சலியின் பாத்திரத்தில் நடித்தார். படம் மிகவும் வெற்றி பெற்றது. நல்ல விமர்சனங்கள் மற்றும் வெற்றி இருந்தது, மேலும் துலிப் அவரது நடிப்பிற்காக பாராட்டப்பட்டார்.


</doc>
<doc id="437737" url="https://ta.wikipedia.org/wiki?curid=437737" title="இயன்முறைமருத்துவர்களுக்கான இந்திய சங்கம்">
இயன்முறைமருத்துவர்களுக்கான இந்திய சங்கம்

இயன்முறைமருத்துவர்களுக்கான இந்திய சங்கம் (ஆங்கிலம்: Indian Association of Physiotherapist) என்பது இந்திய நாட்டில் பதிவு பெற்ற இயன்முறைமருத்துவர்களுக்கான ஒரு சங்கம் ஆகும்.


</doc>
<doc id="437745" url="https://ta.wikipedia.org/wiki?curid=437745" title="வில்லிவாக்கம் ஏரி">
வில்லிவாக்கம் ஏரி

வில்லிவாக்கம் ஏரி (Villivakkam lake) என்பது இந்தியாவில், தமிழ்நாட்டில் சென்னையில் வில்லிவாக்கம் பகுதியில் 36.34 ஏக்கர் பரப்பளவிற்குப் பரந்து விரிந்து பரவியுள்ள ஏரியாகும். இந்த ஏரியானது வில்லிவாக்கத்திற்கு தெற்குப் பகுதியிலும், அதிக மக்களடர்த்தியைக் கொண்ட சிட்கோ நகருக்கு அருகாமையிலும் அமைந்துள்ளது. இந்த ஏரியானது ஓட்டேரி நீரோடையுடன் கலக்கிறது. இந்த ஏரியானது சென்னைப் பெருநகர் குடிநீர் வழங்கல் மற்றும் கழிவுநீர் அகற்று வாரியத்திற்கு சொந்தமானது.

சில பத்தாண்டுகளுக்கு முன்பு வரை பயன்பாட்டில் இருந்த இந்த ஏரியானது இன்னும் பெரியதாக இருந்திருக்கும். 1972 ஆம் ஆண்டில் உள்ள ஒரு மதிப்பீடானது இந்த ஏரியானது, சற்றேறக்குறைய 214 ஏக்கர்கள் பரப்பு கொண்டதாக இருந்திருக்கும் எனத் தெரிவிக்கிறது. இருப்பினும், இந்த ஏரியின் தற்போதைய நீர்ப்பரப்பானது 20 ஏக்கர்கள் அளவிற்கு சுருங்கியுள்ளது. இந்த ஏரியின் எல்லைகளாக சவகர்லால் நேரு சாலை (உள் வட்டச் சாலை), மேற்கில் பாடி தொடருந்து நிலையம், தெற்கில் சென்னை–திருவள்ளூர் நெடுஞ்சாலை, கிழக்கில் சிட்கோ நகர் தொழிற்பேட்டை மற்றும் வடக்கில் குடியிருப்புப் பகுதிகளும் சூழ்ந்துள்ளன. ஏரியின் மிகை நீரானது தற்போது ஓட்டேரி நீரோடையின் தென்பகுதியில் திறந்து விடப்படுகிறது.

1972 ஆம் ஆண்டில் 214 ஏக்கர் பரப்பைக் கொண்டிருந்த ஏரி தற்போது கட்டிடங்கள் மற்றும் ஆக்கிரமிப்புகளால் 83 விழுக்காட்டிற்கு சுருங்கி 2017 ஆம் ஆண்டில் 36.34 ஏக்கர்கள் என்ற அளவிற்கு வந்துள்ளது. ஆக்கிரமிப்புகளுக்கும் மேலாக, இந்த ஏரியானது கட்டிட இடிபாடுகளாலும், சட்டபூர்வமற்ற குடியேற்றங்களாலும், தொடருந்துப் பாதை மறறும் உயர் மின்னழுத்த கம்பிகளாலும் சுருங்கிப் போயுள்ளது. மேற்கு மற்றும் தெற்குப் பகுதிகள் மிக அதிகமாக ஆக்கிரமிப்பு செய்யப்பட்ட பகுதிகளாக உள்ளன.

2017 ஆம் ஆண்டில், சென்னை மாநகராட்சி சுற்றுச்சூழலைத் தக்க வைத்துக் கொள்ள திட்டம் ஒன்றைத தீட்டியது. இத்திட்டத்தின்படி இந்த ஏரியில் மிதக்கும் தோட்டங்கள் ஏற்படுத்தப்பட்டன. இதன்படி மிதவைகளில் மருந்தூட்டத் தாவரங்கள் உருவாக்கப்பட்டு அவற்றின் மூலம் ஏரியின் மாசுபாடுகளைக் குறைக்க நடவடிக்கை எடுக்கப்பட்டது. எஞ்சியிருந்த 36.34 ஏக்கர் பரப்பில் சென்னைப் பெருநகர குடிநீர் வழங்கல் மற்றும் கழிவு நீர் அகற்றல் வாரியமானது 11.5 ஏக்கர் நிலப்பரப்பை கழிவுநீர் சுத்திகரிக்கும் செயல்முறைக்காக எடுத்துக் கொண்டது. ஆகையால், ஏரியின் 24.84 ஏக்கர் நிலப்பரப்பு மட்டுமே சுற்றுச்சூழலைத் தக்க வைப்பதற்கு ஏதுவாக உள்ளது. இத்திட்டத்தின் பணிகள் 2018 ஆம் ஆண்டில் 16 கோடி செலவில் தொடங்கப்பட்டது. 


</doc>
<doc id="437747" url="https://ta.wikipedia.org/wiki?curid=437747" title="கரிக்ககம் தேவி கோயில்">
கரிக்ககம் தேவி கோயில்

கரிக்ககம் சாமுண்டிகோயில் அல்லது கரிக்ககம் தேவி கோவில் (Karikkakom Sree Chamundi Devi Temple or Karikkakom Devi Temple) என்பது கேரளத்தின் திருவனந்தபுரத்தில், சாமுண்டி தேவிக்கு அமைக்கப்பட்ட ஒரு கோயில் ஆகும். இந்த கோயில், 600 ஆண்டுகளுக்கு முற்பட்ட பழமைவாய்ந்தது. கரிக்ககமானது திருவனந்தபுரத்தில் உள்ள பத்மநாபசுவாமி கோவிலுக்கு வடக்கே ஏழு கிலோமீட்டர் தொலைவில் அமைந்துள்ளது. இந்தக் கோயிலில் தேவி சாமுண்டியின் அவதாரமான கரிக்ககத்தம்மனின் சிலையானது பஞ்சலோகத்தில் அமைக்கப்பட்டுள்ளது. இக்கோயிலில் ஸ்ரீசாமுண்டி தேவி, ரத்தசாமுண்டி தேவி, பாலசாமுண்டிதேவி என மூன்று வடிவங்களில் சாமுண்டி தேவி வழிபடப்படுகிறார். மன்னர் ஆட்சிக்காலத்திலிருந்து இன்றுவரை இக்கோயிலில் பல வழக்குகள் சத்தியப் பிரமாணம் செய்வதன் மூலம் உண்மைகள் நிரூபிக்கப்பட்டு தீர்க்கப்படுவது வழக்கமாக உள்ளது. 

காளியின் உக்கிர வடிவினளாக சாமுண்டி கருதப்படுகிறாள். ஆனால், இங்கு அதே சாமுண்டி அருகிருகே உள்ள மூன்று வெவ்வேறு வடிவங்களில் வழிபடப்படுகிறார். முதன்மை ஆலயத்தில் இடது பக்கமாக தேவியின் சிலை அமைந்துள்ளது. 

இக்கோயிலில் சாமுண்டியை ஸ்ரீசாமுண்டி தேவி, ரத்தசாமுண்டி தேவி, பாலசாமுண்டிதேவி என மூன்று வடிவங்களில் வழிபடப்படுவதல்லாமல், மேலும் சாஸ்தா , கணபதி , யக்ஷியாமா, புவனேசுவரி , அயிரவல்லி யோகேஷ்வரர் ஆகியோரும் சிற்றாலயங்களில் உள்ளனர். மேலும், தேவி கோயிலுக்கு வடக்கே உள்ள பழைய இல்லம் குரு மந்திரம் என்று அறியப்படுகிறது. இது தேவியை இங்கே அழைத்து வந்த யோகீஸ்வரனின் பரம்பரை இல்லம் அல்லது தாரவாடு என கருதப்படுகிறது. 

இந்தக் கோயிலில் இரத்த சாமுண்டி சிற்றாலயத்தில் தேவியின் சிலை இல்லை. ஆனால் அதற்கு பதிலாக தேவியின் சுவர் சித்திம் உள்ளது. மன்னர் ஆட்சிக்காலத்திலிருந்து இக்கோயிலில் பல வழக்குகள் சத்தியப் பிரமாணம் செய்வதன் மூலம் உண்மைகள் நிரூபிக்கப்பட்டு தீர்க்கப்படுவது வழக்கமாக உள்ளது. 21 பணம் அல்லது 21 காசுகள் கட்டணமாகச் செலுத்தி இந்த வழக்கு நடத்தப்படுகிறது. குற்றம்சாட்டியவரும் குற்றவாளியும் கோயில் குளத்தில் நீராடி சாமுண்டி அம்மன் முன் காணிக்கை செலுத்தி விளக்கேற்றி தீபச்சுடரின்மேல் சத்தியம் செய்வார்கள். இங்கு யாரும் பொய் சத்தியம் செய்வதில்லை என்று நம்பப்படுகிறது. அவ்வாறு பொய் சத்தியம் செய்தால் தேவியால் தண்டிக்கப்படுவதாக மக்கள் நம்புகின்றனர். இதனால் இங்கு இன்றும் பல சிக்கலான வழக்குகள் தீர்க்கப்படுகின்றன. ரத்த சாமுண்டியின் சன்னிதி நடை அப்போது மட்டுமே திறக்கப்படும். 

முதன்மைக் கருவறையில் உள்ள சாமுண்டி தேவியானவர் சாந்த சொரூபியாக கருதப்படுகிறார். ஆனால் ரத்த சாமுண்டியோ துடியான தெய்வமாக கருதப்படுகிறார். ஆனால் பக்தர்களின் வேண்டுதல்களை நிறைவேற்றுபவராக கருதப்படுகிறார். ராத்த சாமுண்டி தேவிக்கு படையலிட்டு வேண்டினால், எதிரிகளால் ஏற்படும் பிரச்சனைகளும், சிக்கல்களும் அகலும் என்றும், நாட்பட்ட நோய்கள் குணமாகும் எனவும் நம்பப்படுகிறது. 

பாலா சாமுண்டி தேவியானவர், இந்த பெயருக்கு ஏற்றார் போல, குழந்தைப் பருவ தோற்றத்தில் உள்ளார். குழந்தைப் பேறு இல்லாதவர்கள் குழந்தை வரம் வேண்டி, தொட்டிகள் பொம்மைகள் போன்றவற்றை வைத்து வழிபடுகின்றனர். இந்த தேவியை வழிபட்டால் குழந்தைகளுக்கு ஏற்பட்ட நோய்கள் குணமாகும் என நம்புகின்றனர். 

நாகர் காவு என்பது சாமுண்டி தேவி கோயிலுக்கு வெளியே உள்ள ஒரு கோயில் காடு அல்லது கோயில் தோப்பாகும். கோயிலுக்குச் சொந்தமான இந்தப் பகுதியில் கோயில் ஒரு குளம் அமைந்துள்ளது. இந்த நகர் கவில் ஏராளமான மரங்கள், கொடிகள் மருத்துவ குணமுள்ள தாவரங்களும் நிறைந்ததாக உள்ளது. பக்தர்கள் தங்களுக்கு உள்ள சர்ப்ப தோசத்தை அகற்ற, ஒவ்வோரு மாதமும் ஆயில்ய நாளில் இங்குவந்து நாகருக்கு ஆயில்ய பூசை, நூரும் பாளம், நகர் அர்ச்சனை போன்ற வழிபாடுகளை மேற்கொள்கின்றனர். 

இக்கோயிலில் ஆண்டுதோறும் ஏழு நாள் திருவிழாவும் பொங்கல் வழிபாடும் நடத்தப்படுகின்றன. இந்த நாளில் ஆயிரக்கணக்கில் பெண்கள் கோயிலைச் சுற்றி பொங்கலிட்டு வழிபடுவர். ( பொங்கலை வழிபாடு நடக்கும் நாளுக்கு முந்தின நாளன்று தங்கத் தேரில் தேவி கோயிலை சுற்றி பவணி வருவார். 


</doc>
<doc id="437749" url="https://ta.wikipedia.org/wiki?curid=437749" title="நால்வர் நான்மணி மாலை">
நால்வர் நான்மணி மாலை

நால்வர் நான்மணி மாலை என்பது சிவப்பிரகாசரால் இயற்றறப்பட்டது. இவர் 'சிவ அநுபூதி செல்வர்', 'கற்பனை களஞ்சியம்' 'துறைமங்கலம் சிவப்பிரகாசர்' என்றும் அழைக்கப்படுகிறார். 

இப்பாடல்கள் வெண்பா, விருத்தப்பா, கலித்துறை, அகவல் பாக்களால் இயற்றப்பட்டுள்ளது.

சிவப்பிரகாசர் 17 ஆம் நுாற்றாண்டில் வாழ்ந்த தமிழ்ப் புலவர், துறவி. இவர் குமாரசுவாமி தேசிகாின் மகன். வெள்ளையார், கருணை பிரகாசர் மற்றும் ஞானாம்பிகை அம்மாளுக்குச் சகோதரர். 

நால்வர் நான்மணி மாலை (துறைமங்கலம் சிவப்பிரகாச சுவாமிகள்):

காப்பு:- 

எப்போ தகத்து நினைவார்க் கிடரில்லை

கைப்போ தகத்தின் கழல். 

1. சம்பந்தர் (வெண்பா): 

பூவால் மலிமணிநீர்ப் பொய்கைக் கரையினியற்

பாவால் மொழிஞானப் பாலுண்டு - நாவால்

மறித்தெஞ் செவிஅமுதாய் வார்த்தபிரான் தண்டை

வெறித்தண் கமலமே வீடு.

2. அப்பர் (கலித்துறை):

வீட்டிற்குவாயில் எனுந்தொடை சாத்துசொல் வேந்தபோது

ஆட்டிற்கு வல்லன் ஒருவற்கு ஞான அமுதுதவி

நாட்டிற் கிலாத குடற்நோய் நினைக்குமுன் நல்கினுமென்

பாட்டிற்கு நீயும் அவனுமொப் பீரப் படியினுமே .

3. சுந்தரர் (விருத்தம்):

படியிலா நின்பாட்டில் ஆரூரா

நனிவிருப்பன் பரமன் என்பது

அடியனேன் அறிந்தனன்வான் தொழும்ஈசன்

நினைத்தடுத்தாட் கொண்டு மன்றித்

தொடியுலா மென்கைமட மாந்தர்பால்

நினக்காகத் தூது சென்றும்

மிடியிலா மனைகள்தொறும் இரந்திட்டும்

உழன்றமையால் விளங்கு மாறே.

4. மாணிக்க வாசகர் (அகவல்):

விளங்கிழை பகிர்ந்த மெய்யுடை முக்கட்

காரணன் உரையெனும் ஆரண மொழியோ

ஆதிசீர் பரவும் வாதவூர் அண்ணல்

மலர்வாய்ப் பிறந்த வாசகத் தேனோ

யாதோ சிறந்த தென்குவீ ராயின்

வேதம் ஓதின் விழிநீர்ப் பெருக்கி

நெஞ்சநெக் குருகி நிற்பவர்க் காண்கிலேம்

திருவா சகமிங் கொருகால் ஓதிற்

கருங்கல் மனமுங் கரைந்துகக் கண்கள்

தொடுமணற் கேணியிற் சுரந்துநீர்ப் பாய

மெய்மயிர் பொடிப்ப விதிர்வதிர்ப் பெய்தி

அன்பர் ஆகுநர் அன்றி

மன்பதை உலகில் மற்றையர் இலரே.

5. சம்பந்தர் (வெண்பா):

இலைபடர்ந்த பொய்கை இடத்தழுதல் கண்டு

முலைசுரந்த அன்னையோ முன்நின் - நிலைவிளம்பக்

கொங்கை சுரந்தஅருட் கோமகளோ சம்பந்தா

இங்குயர்ந்தா ளார்சொல் லெனக்கு.

6. அப்பர் (கலித்துறை):

எனக்கன்பு நின்பொருட் டெய்தாத தென்கொல்வெள் ளேறுடையான்

தனக்கன்பு செய்திருத் தாண்டக வேந்தஇத் தாரணியில்

நினக்கன்பு செய்கின்ற அப்பூதி யைச்சிவ நேசமுறும்

இனர்க்கன்பு செய்நம்பி ஆரூரன் ஏத்தும் இயில்பறிந்தே

7. சுந்தரர் (விருத்தம்):

அறிந்து செல்வம் உடையானாம்

அளகைப் பதியாற் தோழமைகொண்டு

உறழ்ந்த கல்வி உடையானும்

ஓருவன் வேண்டுமென இருந்து

துறந்த முனிவர் தொழும்பரவை

துணைவா நினைத்தோ ழமைகெண்டான்

சிறந்த அறிவு வடிவமாய்த்

திகழும் நுதற்கட் பெருமானே.

8. மாணிக்க வாசகர் (அகவல்):

பெருந்துறை புகுந்து பேரின்ப வெள்ளம்

மூழ்கிய புனிதன் மொழிந்தவா சகமே

வாசகம் அதற்கு வாச்சியம்

தூசகல் அல்குல் வேய்த் தோளிடத் தவனே.

9. சம்பந்தர் (வெண்பா):

இடுகாட்டுள் மாதர் எலும்பிற் புரள்மால்

சுடுகாட்டுள் ஆடுவார் சுட்டின் - ஒடுகாட்டுஞ்

சம்பந்தா என்புநின்பால் தந்தாக்கிக் கொண்டிலன்என்

கும்பந்தாம் என்னுமுலைக் கொம்பு.

10. அப்பர் (கலித்துறை):

கொள்ளைக் கதிர்முத்தின் பந்தருஞ் சின்னமுங் கொள்ளுமொரு

பிள்ளைக் கதுதகும் நாவர சாய பெருந்தகையோய்

கள்ளைக் குவளை உமிழ்வீ ழியிற்படிக் காசொன்றுநீ

வள்ளைக் குழைஉமை பங்காளர் கையிலென் வாங்கினையே. 

11. சுந்தரர் (விருத்தம்):

வாங்குசிலை புரையும்உடல் எனுங்குளத்தில் மூல

மலமெனுமோர் வெங்கரவின் பகுவாயில்நின்றுந்

தீங்கிலுயிர் எனும்பவனக் குலமகனை ஆதி

திரோதாயி என்னுமொரு வெந்திறற் கூற்றுவனால்

ஓங்குநா தாந்தமெனப் பெயரியஅக் கரையில்

உமிழ்வித்துச் சிவமெனுமோர் தந்தையொடுங் கூட்டாய்

கோங்கமுகை கவற்றும்இள முலைப்பரவை மகிழக்

புண்டையூர் நென்மலைமுற் கொண்டஅருட் கடலே. 

12. மாணிக்க வாசகர் (அகவல்): 

கடல்நிற வண்ணன் கண்ணொன் றிடந்து

மலைச்சிலம் பரற்றும் மலரடிக் கணியப்

பரிதி கொடுத்த சுருதிநா யகற்கு

முடிவிளக் கெரித்தும் கடிமலர்க் கோதைச்

சுரிகுழற் கருங்கண் துணைவியை அளித்தும்

அருமகள் நறும்பூங் கருமயிர் உதவியும்

நென்முளை வாரி இன்னமு தருத்தியும்

கோவண நேர்தனை நிறுத்துக் கொடுத்தும்

அகப்படு மணிமீன் அரற்கென விடுத்தும்

பூட்டி அரிவாள் ஊட்டி அரிந்தும்

தலையுடை ஒலிக்குஞ் சிலையிடை மோதியும்

மொய்ம்மலர்க் கோதை கைம்மலர் துணித்தும்

தந்தையை தடிந்தும் மைந்தனைக் கொன்றும்

குற்றஞ் செய்த சுற்றங் களைந்தும்

பூக்கொளு மாதர் மூக்கினை அரிந்தும்

இளமுலை மாதர் வளமை துறந்தும்

பண்டைநாள் ஒருசிலர் தொண்டராயினர்

செங்கண்மால் தடக்கையில் சங்கம் நாண

முட்டாள் தாமரை முறுக்கவிழ் மலர்மேல்

வலம்புரி கிடக்கும் வாதவூர் அன்ப

பாடும் பணிநீ கூடும் பொருட்டு

மதுரைமா நகரிற் குதிரை மாறியும்

விண்புகழ் முடிமிசை மண்பொறை சுமந்தும்

நீற்றெழில் மேனியில் மாற்றடி பட்டும்

நின்னைத் தொண்டன் என்னக் கொண்டனன்

இருக்கும் அடுக்கல் அரக்கன் எடுப்ப

முலைபொர வரைபெரு மொய்ம்பின்

மலைமகள் தழுவ மனமகிழ் வோனே.

13. சம்பந்தர் (வெண்பா): 

மகிழ்ச்சி மிகஉண்டு போலுமெதிர் வந்து

புகழ்ச்சியொடு நீபாடும் போது - நெகிழ்ச்சிமலர்ச்

சந்தையினும் வண்டிரையுந் தண்புகலிச் சம்பந்தா

தந்தையினும் பால் கொடுத்த தாய்க்கு.

14. அப்பர் (கலித்துறை): 

தாயிலி யாகுஞ் சிவபெரு மான்தனைத் தானெனுமோர்

கோயிலி னாரறி வாகிய நாமமுன் கொண்டிருந்த

வாயிலின் ஆணவ மாகுங் கபாடமு மன்திறந்து

நோயிலி ஆகிய சொல்லிறை காட்டுவன் நோக்குதற்கே.

15. சுந்தரர் (விருத்தம்): 

நோக்குறு நுதலோன் நின்னிடை விருப்பால்

நூற்பக அன்னநுண் மருங்குல்

வார்குவி முலைமென் மகளிர்தம் புலவி

மாற்றுவான் சென்றனன் என்றால்

கோக்கலிக்காமன் வயிற்றிடைக் குத்திக்

கொண்டதே துக்குநீ புகலாய்

காக்கரு மதலை விழுங்கிய முதலை

கான்றிடத் தோன்றுநா வலனே. 

16 மாணிக்க வாசகர் (அகவல்):

வலமழு உயரிய நலமலி கங்கை

நதிதலை சேர்ந்த நற்கரு ணைக்கடல்

முகந்துல குவப்ப உகந்தமா ணிக்க

வாசகன் எனுமொருமாமழை பொழிந்த

திருவா சகமெனும் பெருநீர் ஒழுகி

ஓதுவார் மனமெனும் ஒண்குளம் புகுந்து

நாவெனு மதகில் நடந்து கேட்போர்

செவியெனு மடையின் செவ்விதின் செல்லா

உளமெனு நிலம்புக ஊன்றிய அன்பாம்

வித்திற் சிவமெனு மென்முளை தோன்றி

வளர்ந்து கருணை மலர்ந்து

விளங்குறு முத்தி மெய்ப்பயன் தருமே. 

17. சம்பந்தர் (வெண்பா): 

பயனாகு நல்லாண் பனைக்கு விடத்திற்கும்

மயிலாகு நோய்க்கு மருந்தாம் - உயிராகுஞ்

சிந்துமெலும் பிற்குச் சிரபுரத்து நாவலன்சம்

பந்தன் இயம்புதிருப் பாட்டு.

18 அப்பர் (கலித்துறை):

பாட்டால் மறைபுக ழும்பிறை சூடியைப் பாடிமகிழ்

ஊட்டா மகிழ்சொல் லிறைவனைப் பாடி உவப்புறுக்க

வேட்டால் மலிபெருங் கல்லவன்போல மிதப்பனெனப்

பூட்டா மறிதிரை வார்கடற் கேவிழப் போதுவனே.

19. சுந்தரர் (விருத்தம்): 

போதம்உண்ட பிள்ளை என்பு பொருகண்மாது செய்ததோ

காதல் கொண்டு சொல்லின் மன்னர் கல்மி தப்ப உய்த்ததோ

வாய்தி றந்து முதலை கக்க மகனை நீய ழைத்ததோ

யாது நம்பி அரிது நன்றெ னக்கி யம்ப வேண்டுமே.

20. மாணிக்க வாசகர் (அகவல்):

வேண்டுநின் அடியார் மெய்யன் பெனக்கும்

அருள்செய் சிவனே அலந்தேன் அந்தோ

முறையோ முறையோ இறையோ னேயென்று

அழுது செம்பொன் அம்பலக் கூத்தன்

அருளாற் பெற்ற அன்பினில் ஒருசிறிது

அடிய னேற்கும் அருளல் வேண்டும்

நீயே கோடல் நின்னருட் பெருக்கிற்கு

ஏற்ற தன்றிள ஏறுகந் தேறியைப்

பரிமா மிசைவரப் பண்ணிய வித்தக

திருந்திய வேத சிரப்பொருள் முழுவதும்

பெருந்துறை இடத்துப் பெருஞ் சீர்க்

குருந்துறு நிழலிற் கொள்ளை கொள்வாயே.

21. சம்பந்தர் (வெண்பா):

கொள்ளை கொள்ள வீடுதவிக் கூற்றைப் பிடர்பிடித்துத்

தள்ளுந் திருஞான சம்பந்தா - வெள்ளமிடும்

ஏடேறப் பால்குறைந்த தென்றழுவ ரேகழுவின்

காடேறப் புக்கஅரு கர்.

22. அப்பர் (கலித்துறை): 

அருகக் கடல்கடந் தேறிய தோசிலை அம்பிடுயனப்

பெருகக் கடல்கடந் தேறிய தோசொல் பெருமிடறு

கருகக் கடல்விட முண்டோன் அடியிற் கசிந்து மனம்

உருகக் கடலன்பு பெற்றசொல் வேந்த உனக்கரிதே.

23. சுந்தரர் (விருத்தம்): 

உனற்க ரும்புகழ் மேவிய சுந்தரன் உம்பன்மீ திவரா

நினைப்ப ருங்கயி லாயம் அடைந்தமை நின்றுகாண் குறவே

எனக்கு வந்துறு மோமகவென்றழு கின்றநாள் அலைபால்

தனித்த ருந்துபு மாலை உமிழ்ந்திடு தம்பிரான் நலனே. 

24. மாணிக்க வாசகர் (அகவல்): 

நலமலி வாதவுர் நல்லிசைப் புலவ

மனநின் றுருக்கு மதுர வாசக

கலங்குறு புலநெறி விலங்குறு வீர

திங்கள் வார்சடை தெய்வ நாயகன்

ஒருகலை ஏனும் உணரான் அஃதான்று

கைகளோ முறிபடு கைகள் காணிற்

கண்களோ ஒன்று காலையிற் காணும்

மாலையில் ஒன்று வயங்தித் தோன்றும்

பழிப்பின் ஒன்று விழிப்பின் எரியும்

ஆயினுந் தன்னை நீபுகழ்ந் துரைத்த

பழுதில் செய்யுள் எழுதினன் அதனாற்

புகழ்ச்சி விருப்பன் போலும்

இகழ்ச்சி அறியா என்பணி வானே.

25. சம்பந்தர் (வெண்பா):

வானும் புகழ்புகலி மன்னன் தொடர்பொன்று

தேனுந் திதழியோன் சீரேடு - தானுங்

கரியாய் மொழியுங் கரியாய் விடாமல்

எரியார் அழல்வீழ்ந் தெழுந்து.

26. அப்பர் (கலித்துறை)

துடைவாழை மேல்மட வாரல்குற் பாம்பு தொடமயங்கி

நடைவாய்ப் பிணமெனப் பட்டார் பெறுகிலர் நச்சுகுலை

உடைவாழை மேல்உர கந்தீண்ட மாய்ந்த ஒருவனுயிர்

அடைவான் அருள்புரி யுந்திரு நாவுக் கரசினையே.

27 சுந்தரர் (விருத்தம்):

அரசன் பரிமேல் வரநெடுநல் யானை எருத்தத் தமர்ந்துபோய்

வரதன் கைலை மலை அடைந்த மணியே மணிநீர் இடுபசும்பொன்

திரைசங் கெறியுங் குளத்துவரச் செங்கற் செம்பொ னாப்பாடும்

பரிசின் றெனக்குன் செம்பவளத் திருவாய் மலர்ந்து பகர்வாயே.

28. மாணிக்க வாசகர் (அகவல்):

பகிர்மதி தவழும் பவளவார் சடையோன்

பேரருள் பெற்றும் பெறாரின் அழுங்கி

நெஞ்சநெக் குருகி நிற்பை நீயே

பேயேன் பெறாது பெற்றார் போலக்

களிகூர்ந் துள்ளக் கவலை தீர்ந்தேனே

அன்னம் ஆடும் அகன்துறைப் பொய்கை

வாதவூர் அன்ப ஆத லாலே

தெய்வப் புலமைத் திருவள் ளுவனார்

நன்றறி வாரிற் கயவர் திருவுடையார்

நெஞ்சத் தவலம் இலர் எனுஞ்

செஞ்சொற் பொருளின் தேற்றறிந் தேனே.

29. சம்பந்தர் (வெண்பா):

தேனே றலர்சூடிச் சில்பலிக்கென் றுர்திரியும்

ஆனேறி யாண்டுப்பெற் றான்கொல்நீ - தானேறும்

வெள்ளைமணி என்று நினாவுவோம் வாங்கியஅப்

பிள்ளையையாங் காணப் பெறின்.

30. அப்பர் (கலித்துறை):

பெற்றால் நினைப்பெற் றவர்போற் பெறலும் பிறப்பதுண்டேல்

நற்றா ரணியில் நினைப்போற் பிறப்பது நல்லகண்டாய்

செற்றார் புரம்எரி செய்தவில் வீரன் திருப்பெயரே

பற்றா மறிவெண் திரைக்கடல் நீந்திய பாவலனே. 

31. சுந்தரர் (விருத்தம்):

பாவாய்ப் பொழிந்த வானமுதப் பவளத் திருவாய் நம்பிநீ

சேவாய்ப் பொருதுந் தருமமுடைத் தேவன் மலைக்குப் போம்பொழுது

காவாய்ப் பயந்த தடக்கைமலர்க் கழறிற்றறிவார் கடாவிவரு

மாவாய்ப் பிறக்கக் கிடையாதே மாவாய்ப் பிறக்குந் திருமாற்கே.

32. மாணிக்க வாசகர் (அகவல்):

திருவார் பெருந்துறைச் செழுமலர்க் குருந்தின்

நீழல்வாய் உண்ட நிகரில்லா னந்தத்

தேன்தேக் கெறியுஞ் செய்யமா ணிக்க

வாசகன் புகன்ற மதுர வாசகம்

யாவரும் ஓதும் இயற்கைக் காதலிற்

பொற்கலம் நிகர்க்கும் பூசுரர் நான்மறை

மட்கல நிகர்க்கும் மதுர வாசகம்

ஓதின் முத்தி உறுபயன்

வேதம் ஓதின் மெய்பயன் அறமே.

33. சம்பந்தர் (வெண்பா):

அறத்தா றிதுஎன வேண்டாசிவிகை

பொறுத்தானோ டூர்ந்தான் இடையே - மறுத்தார்சம்

பந்தன் சிவிகை பரித்தார் திருகுவர்மற்

றுந்துஞ் சிவிகையினை ஊர்ந்து.

34. அப்பர் (கலித்துறை):

ஊர்ந்து வரும்இள ஏறுைடு யான்தன் உளத்தருளாற்

சார்ற்து சமண்வீட் டுறுமுனக்கேவருஞ் சைவநலங்

கூர்ந்து மிளிர்தரு நாவர சேநல் குரவுமுணஞ்

சேர்ந்து மருவினர்க் கேசிறந் தோங்குறுஞ் செல்வமுமே.

35. சுந்தரர் (விருத்தம்):

செல்வநல்லொற்றி ஊரன் செய்யசங் கிலியால் ஆர்த்து

மல்லலம் பரவை தன்கண் மாழ்குற அமிழ்த்து மேனும்

அல்லுநன் பகலும் நீங்கா தவன்மகிழ் அடியில் எய்தி

நல்லஇன் படைந் திருப்பன் நம்பிஆ ரூரன் தானே.

36. மாணிக்க வாசகர் (அகவல்):

தானே முத்தி தருகுவன் சிவனவன்

அடியன் வாதவூரனைக்

கடிவின் மனத்தாற் கட்டவல் லார்க்கே. 

37. சம்பந்தர் (வெண்பா):

வல்லார் பிறப்பறுப்பர் வண்மை நலங்கல்வி

நல்லாதரவின்பஞானங்கள் - எல்லாம்

திருஞானசம்பந்தன் சேவடியே என்னும்

ஒருஞான சம்பந்தம் உற்று.

38. அப்பர் (கலித்துறை):

உற்றா னலன்தவந் தீயில்நின் றான்அலன் ஊண்புனலா

அற்றா னலன் நுகர் வுந்திரு நாவுக் கரசெனுமோர்

சொற்றான் எழுதியுங் கூறியு மேஎன்றுந் துன்பில்பதம்

பெற்றான் ஒருநம்பி அப்பூதி என்னும் பெருந்தகையே.

39. சுந்தரர் (விருத்தம்): 

பெருமிழலைக் குறும்பரெனும் பரமயோகி

பெரிதுவந்துன் திருவடித்தா மரையைப் போற்றி

விரைமலர்தூய் வந்தனைசெய் கின்றான் என்றால்

விளங்கிழையார் இருவரொடும் முயங்கலாமோ

உரைமதிநின் தனைவெறுப்ப தென்கொல் நின்னை

உடையானுக் கடுத்தசெயல் உனக்கு மாயிற்

சுரர் முனிவர் பரவலுறும் பெருஞ்சீர்த் தொண்டத்

தொகைசெய்தோய் அறமுதனால் வகைசெய்தோயே.

40. மாணிக்க வாசகர் (அகவல்):

செய்ய வார்சடைத் தெய்வ சிகாமணி

பாதம் போற்றும் வாதவூர் அன்ப

பாவெனப் படுவதுன் பாட்டுப்

பூவெனப் படுவது பொறிவாழ் பூவே.

நால்வர் நான்மணி மாலை ஆங்கிலத்திலும் மொழி பெயர்க்கப்பட்டுள்ளது.


</doc>
<doc id="437754" url="https://ta.wikipedia.org/wiki?curid=437754" title="சிவானந்தா இராஜாராம்">
சிவானந்தா இராஜாராம்

சிவானந்தா இராஜாராம் (Sivananda Rajaram) என்பவர் இந்தியாவில் உள்ள ஒரு சமூக சேவகரும், அனாதைகளுக்காக செயல்படும் அரசு சாரா தொண்டு நிறுவனமான, சிவானந்த சரசுவதி சேவாசிரமத்தின் பொதுச்செயலாளரும் ஆவார். இவர் தனது பெற்றோரால் உருவாக்கப்பட்ட சிவானந்த சரசுவதி சேவாசிரமத்தின் பொறுப்புகளை அவர்களிடமிருந்து தனது 19 வயதில் ஏற்றுக் கொண்டார். இவரது முயற்சிகளின் விளைவாக தென்னிந்தியாவில் தமிழ்நாட்டில் உள்ள 25 கிராமங்களுக்கு ஆதரவளிக்கும் வகையில் இந்த நிறுவனம் திகழ்ந்தது.2002 ஆம் ஆண்டில் இந்திய அரசாங்கம் இந்தியக் குடிமக்களுக்கு வழங்கும் நான்காவது மிக உயரிய விருதான பத்மசிறீ விருதினை வழங்கி கெளரவித்தது..


</doc>
<doc id="437757" url="https://ta.wikipedia.org/wiki?curid=437757" title="விஜி">
விஜி

விஜி "(Viji)" தமிழ் படங்களில் நடித்துள்ள ஒரு இந்திய திரைப்பட நடிகை ஆவார். கோழி கூவுது என்ற தமிழ்த் திரைப்படத்தின் மூலம் அறிமுகமானார். அவர் தனது முதல் படத்தில் அறிமுகமாகி 40 க்கும் மேற்பட்ட படங்களில் நடித்துள்ளார்.

கங்கை அமரனின் கோழி கூவுது என்ற தமிழ்த் திரைப்படத்தின் மூலம் அறிமுகமானார். அந்தத் திரைப்படம் மிகப்பெரிய வெற்றியைப் பெற்றது. இந்த படத்திற்கு பிறகு அவர் "கோழி கூவுது" விஜி என அழைக்கப்பட்டார்.

பூவே உனக்காக" படப்பிடிப்பின் போது இவருக்கு இடுப்பு மற்றும் முதுகு வலி ஏற்பட்டது 1996இல் இவருக்கு முள்ளந்தண்டு வட அறுவை சிகிச்சை அப்போலோ மருத்துவமனையில் நடந்தது. அறுவை சிகிச்சை தோல்வியடைந்தது மற்றும் அறுவை சிகிச்சையினால் ஏற்பட்ட காயத்தில் நோய்த்தொற்று ஏற்பட்டதை மருத்துவர்கள் கண்டுபிடித்தனர். மேலும் அறுவை சிகிச்சைக்குப் பிறகு, விஜி தற்காலிக பக்கவாதத்தால் பாதிக்கப்பட்டார். அப்போலோ மருத்துவமனைகளுக்கு எதிராக ஒரு வழக்கை அவர் தாக்கல் செய்தார் , மருத்துவமனை நிர்வாகம் இவருக்கு ரூ .30,000த்தை திரும்ப வழங்கியது. விஜி ஒரு சரியான அறுவை சிகிச்சைக்குப் பிறகு மீண்டும் தனது பழைய நிலைக்குத் திரும்பினார் 2000 இல் மீண்டும் சிம்மாசனம் என்றத் திரைப்படத்தின் மூலம் நடிக்க ஆரம்பித்தார். விஜியை பல படங்களில் நடிக்க வைத்த நடிகர் விஜயகாந்த் இப்படத்தில் நடிக்க வாய்ப்பு அளித்த்தார், மேலும் தனது அடுத்த படமான வாஞ்சிநாதன் படத்தில் அவருக்கு ஒரு பாத்திரத்தை வழங்குவதாக உறுதியளித்திருந்தார், ஆனால் "சிம்மாசனம்" இறுதியில் அவரது கடைசி படமானது.

2000 நவம்பர் 27 அன்று சென்னையில் தனது வீட்டிலேயே விஜி தற்கொலை செய்து கொண்டார். அவரது தற்கொலைக்கு காரணமென ஏற்கனவே திருமணம் செய்து கொண்டஇயக்குநர் ஏ.ஆர். ரமேஷ் என்பவரை குற்றம் சாட்டினர். ரமேஷ் அவரைத் திருமணம் செய்துகொள்வதாக வாக்குறுதி அளித்தார், ஆனால் பின்னர் மறுத்துவிட்டார் மற்றும் இறப்பதற்கு மூன்று நாட்களுக்கு முன்பு ரமேஷ் விஜியை ஒரு விழாவில் சந்தித்தார் என தி இந்து நாளிதழ் எழுதியது. ரமேஷ், அவரது மனைவி ஏ. ஆர். சுமதி மற்றும் அவரது நண்பர் சின்னசாமி ஆகியோர் விஜியின் தற்கொலையை தூண்டியதாக காரணம் காட்டி மகிலா நீதிமன்றம் தீர்ப்பளித்தது.



</doc>
<doc id="437764" url="https://ta.wikipedia.org/wiki?curid=437764" title="முதல் பார்வை (தொலைக்காட்சித் தொடர்)">
முதல் பார்வை (தொலைக்காட்சித் தொடர்)

முதல் பார்வை என்பது 1 மார்ச்சு 2019 முதல் ஒவ்வொரு வெள்ளிக்கிழமைகளிலும் இரவு 10 மணிக்கு சிங்கப்பூர் நாட்டில் ஒளிபரப்பாகும் தொலைக்காட்சி தொடர் ஆகும். இந்த தொடரில் ஒவ்வொரு வெள்ளிக்கிழமைகளிலும் 5 தொடர்கள் என்ற தவிகிதத்தில் ஒளிபரப்பாகின்றது.



</doc>
<doc id="437765" url="https://ta.wikipedia.org/wiki?curid=437765" title="அக்காந்தொசெபலா">
அக்காந்தொசெபலா

அக்காந்தொசெபலா (Acanthocephala) என்பது ஒட்டுண்ணி புழு தொகுதி ஆகும்.
இவற்றின் வாழ்க்கை வட்டத்தில் ஒரு நிலையிலேனும் உணவு உட்கொள்ளுவதற்கான சிறப்பான உறுப்பு ஒன்றும் காணப்படுவதில்லை. இவற்றில் ஆண் வேறு, பெண்வேறு. முதிர்ச்சியடைந்த புழுக்கள் முதுகுநாணி உயிரினங்களின் குடலில் வாழ்வன. அந்த குடலில் இருக்கும் உணவைத் தம் உடலின் மேற் சுவர் வழியாகவே உள்ளுக்கு இழுத்துக்கொள்ளுகின்றன. இவற்றில் சில
வகைகள் மிகச் சிறியவையாக, இரண்டு மில்லி மீட்டருக்கும் கிறைவான அளவில் இருக்கின்றன மேலும் சில
இனங்கள் 500 மில்லி மீட்டர் அல்லது இருபது அங்குலத்துக்கு மேல் இருக்கும். பெண் புழுக்களைவிட ஆண் புழுக்கள் சிறியவையாக இருக்கும். இந்த ஒட்டுண்ணிகள் தமது ஆதாரப் பிராணிகளுக்குள்ளே அவற்றின் உணவின் வழியாகத்தான் எப்போதும் புகுகின்றன. இவற்றின் முதல் ஆதாரப் பிராணி ஒரு கணுக்காலி. அதிலிருந்து அதை இரையாகக் கொள்ளும் மற்றொரு பிராணி இதற்கு ஓம்புயிராக இருக்கலாம். அந்தப் பிராணியிலிருந்து அதை உட்கொள்ளும் மீன், நீர்நில வாழ்வன பறவைகள், பாலூட்டிகள் போன்ற முதுகுநாணிகளான உடம்புக்குள் வரலாம். இவற்றில் 1420 இனங்கள் விவரிக்கப்பட்டுள்ளன. 
இந்தப் புழுக்களில் காணும் சிறப்பான உறுப்பாக உடலின் முன்முனையிலுள்ள நாக்குப்போல நீட்டத்தக்க
உறிஞ்சி குழல் ஆகும். இதை தேவைப்படுப்மோது வெளியே நீட்டவும் உள்ளே இழுத்துக் கொள்ளவும் இயலும். இதன் உடல் மேல்பகுதியில் கொக்கி போன்ற முட்கள் இருக்கும். இந்த கொக்கிகளினால் இந்தப் புழுக்களானது ஆதர உயிரின் குடற் சுவரை நன்றாகப் பற்றிக்கொண்டிருக்கும். இவற்றில் பல இனப் புழுக்களின் உடம்பின் மேலும் முட்கள் இருக்கலாம். ஆண் பெண் புழுக்கள் இணை சேர்ந்து, பெண் புழுவின் உடலுக்குள் முட்டைகரு உருவாகி அவை ஆதாரப்பிராணியின் மலத்துடன் வெளியே வரும். இந்தக் கருப்பட்ட முட்டையை நிலத்திலுள்ள வண்டுகளின் லார்வாக்கள் உண்ணும்போது, அவற்றின் உணவுப்பாதையில் முட்டை பொரித்து அக்காந்தர் என்னும் நிலைமை அடைகிறது. அது வளர்ந்து உருமாறி அக்காந்தெல்லா நிலையடைகிறது. இந்த நிலையில்தான் இது வேறு பிராணிகள் உடலில் ஒட்டுண்ணியாகப் பற்றக்கூடிய ஆற்றலைக் கொண்டதாக ஆகிறது. வண்டின் லார்வாவில் உள்ளவரையிலும் அக்காந்தெல்லா முதிர்நிலை அடைவதில்லை. அந்த லார்வாவைப் பன்றி, பறவை போன்ற ஒரு முதுகுநாணி உண்டால் அதன் குடலில் அக்காந்தெல்லா நிலையைக் கடந்து முதிர்ச்சி நிலையடைகிறது.அப்போதுதான் இந்தப் புழுவின் வாழ்க்கை வட்டம் முழுமையடைகிறது.<ref name="https://ta.wikisource.org/w/index.php?title=%E0%AE%AA%E0%AE%95%E0%AF%8D%E0%AE%95%E0%AE%AE%E0%AF%8D:%E0%AE%95%E0%AE%B2%E0%AF%88%E0%AE%95%E0%AF%8D_%E0%AE%95%E0%AE%B3%E0%AE%9E%E0%AF%8D%E0%AE%9A%E0%AE%BF%E0%AE%AF%E0%AE%AE%E0%AF%8D_%E0%AE%85-%E0%AE%85%E0%AE%AE%E0%AF%8D%E0%AE%AE%E0%AE%BE%E0%AE%A9%E0%AF%88.pdf/4&action=edit&redlink=1"></ref>


</doc>
<doc id="437769" url="https://ta.wikipedia.org/wiki?curid=437769" title="அங்கேரியின் முதலாம் இஸ்தேவான்">
அங்கேரியின் முதலாம் இஸ்தேவான்

<nowiki> </nowiki>முதலாம் இஸ்தேவான் அல்லது புனித அரசர் இஸ்தேவான் (; , ஏறத்தாழ 975 முதல் கி.பி. 15 ஆகஸ்ட் 1038 வரை) அங்கேரியை ஆண்ட (கி.பி. 1000 அல்லது 1001 - கி.பி. 1038) முதல் அரசராவார். இவர் பிறந்த வருடம் உறுதியாகத் தெரியாவிட்டாலும் இவரின் வாழ்க்கை வரலாற்று மூலங்களிலிருந்து பெற்ற தகவல்களிலிருந்து அங்கேரியிலுள்ள எஸ்தகொம் நகரில் 975ம் ஆண்டின் பின் பிறந்திருக்கலாம் எனத் தெரியவருகிறது. அங்கேரியர்களின் பெரும் இளவரசரான கெய்சாவிற்கும் அவரின் மனைவி சாரோல்ட்க்கும் ஒற்றை மகனாகப் பிறந்த இஸ்தேவனுக்கு முதலில் பாகால் சமயப் பெயரான வஜிக் எனப் பெயரிடப்பட்டது. இவர் ஞானஸ்நானம் பெற்றது எப்போது என்ற தகவல் தெரியவில்லை. இவரின் பெற்றோர்கள் ஞானஸ்நானம் பெற்றிருந்தாலும் குடும்பத்தின் முதல் கிறித்தவ விசுவாசியாக இஸ்தேவன் விளங்கினார். ஒட்டோனிய அரச மரபைச் சேர்ந்த பவேரிய இளவரசி கிசெலாவை இவர் மணம் முடித்தார். 

அங்கேரியர்களின் பெரும் இளவரசராக இருந்த இஸ்தேவானின் தந்தை கேசா இறந்த பிறகு அரியணைக்காக தனது உறவினர் கொப்பானியுடன் போராட வேண்டியிருந்தது. கொப்பானி பாகால் சமயத்தை பின்பற்றும் பெரும்படையுடன் அரியணைக்காக உரிமை கோரியிருந்தார். உள்நாட்டு பிரபுக்கள் மற்றும் வெளிநாட்டு போர்வீரர்களின் உதவியுடன் கொப்பானியை தோற்கடித்த இஸ்தேவான் திருத்தந்தை இரண்டாம் சில்வெஸ்தர் அனுப்பிய மகுடத்தைக் கொண்டு 25 டிசம்பர் 1000வது (அல்லது ஜனவரி 1001) ஆண்டில் முடிசூடிக்கொண்டார். தொடர்ச்சியான போர்கள் மூலம் இவர் கார்பந்தியன் வடிநிலங்களைக் கைப்பற்றி தனது ஆட்சிப் பகுதியோடு ஒருங்கிணைத்தார். இவர் புனித உரோமைப் பேரரச மன்னனான இரண்டாம் கொன்ராட்டின் படைகளை 1030ல் அங்கேரியிலிருந்து வெளியேற்றியதன் மூலம் தனது நாட்டின் இறைமையை தக்கவைத்துக் கொண்டார்.

இஸ்தேவான் குறந்தபட்சம் ஒரு கிறித்தவ பேராயர் அலுவலத்தையும் ஆறு ஆயர் அலுவலகங்களையும் மூன்று புனித ஆசீர்வாதப்பர் சபைகளையும் அமைத்தார். இதன்மூலம் அங்கேரியின் மிகப் பெரிய தேவாலயம் புனித உரோமைப் பேரரச பேராயர்களால் விருத்தியாக்கப்பட்டது. இவர் கடுமையான சட்டங்கள் இட்டு அங்கேரியில் கிறித்தவம் பரவ வழிவகை செயதார். இஸ்தேவான் ஆட்சிகாலத்தில் அங்கேரியில் அமைதி நிலவியதால் மேற்கு ஐரோப்பாவிலிருந்து கிறித்துவ புனித தலங்களுக்குச் செல்லும் யாத்திரீகர்கள் அங்கேரியூடாக பயணம் மேற்கொள்வதை விரும்பினர்.

15 ஆகஸ்ட் 1938ல் மரணமடைந்த இஸ்தேவான் செகேஸ்பெகேவர் நகரில் அவர் அமைத்த புனித மரியாள் பேராலய வளாகத்தில் புதைக்கப்பட்டார். இவர் இறப்பின் பின் அங்கேரியில் உள்நாட்டு யுத்தம் ஏற்பட்டு பல தசாப்தங்கள் தொடர்ந்தது. 1083ல் அரசர் இஸ்தேவானுக்கும் அவரின் மகன் எமரிக்குக்கும் திருத்தந்தை ஏழாம் கிரகோரியால் புனிதர் பட்டம் அளிக்கப்பட்டது. இஸ்தேவான் அங்கேரியில் மட்டுமல்லாது அதைச் சூழவுள்ள பிரதேசங்களிலும் மிகப் பிரபல புனிதராகத் திகழ்கிறார். இவரைக் கௌரவிக்கும் பொருட்டு அங்கேரி இவரின் திருநாளைப் (ஆகஸ்ட் 20) பொது விடுமுறை நாளாக அறிவித்துள்ளது.

இஸ்தேவான் பிறந்த வருடம் தொடர்பான தகவல்கள் எதுவும் அவரின் சமகாலத்தைய குறிப்புகளில் பதியப்பட்டிருக்கவில்லை. சில நூற்றாண்டுகள் கழித்து எழுதப்பட்ட அங்கேரிய மற்றும் போலிய மொழி வரலாற்றுக் குறிப்புகள் புனித இஸ்தேவான் பிறந்த வருடத்தை 967, 969, 975 என வேறுபட்ட தகவலை வழங்குகின்றது. 11ம் நூற்றாண்டின் இறுதியில் அல்லது 12ம் நூற்றாண்டின் ஆரம்பத்தில் எழுதப்பட்ட இஸ்தேவானின் வாழ்க்கை வரலாற்றைக் கூறும் மூன்று  நூல்களிலும் ஏனைய வரலாற்றுக் குறிப்புகளிலும் இஸ்தேவான் 997ல் வளரிளம் பருவத்தில் இருந்ததாகக் குறிப்பிடுகிறது. இஸ்தேவானின் வாழ்க்கை வரலாற்று நூல்களில் ஒன்றான "லெசர் லெஜன்ட்" இஸ்தேவான் எஸ்தகொம் நகரில் பிறந்ததாகக் கூறுகிறது. இத்தகவல் மூலம் இஸ்தேவான் பிறந்தது 972க்கு பிறகு எனத் தெரியவருகிறது. காரணம் இஸ்தேவானின் தந்தை கேசா, இவர் அங்கேரியர்களின் அப்போதைய பெரும் இளவரசராக இருந்தவர், தனது அரண்மனையை எஸ்தர்கொம் நகருக்கு அவ்வாண்டிலேயே மாற்றியிருந்தார். கேசா தனது ஆதிக்கத்துக்கு உட்பட்ட பகுதிகளில் கிறித்தவத்தை பரப்பும் நடவடிக்கைகளில் தனது படைகளைப் பயன்படுத்தி ஈடுபட்டார். எனினும் பாகால் மதவிவகாரங்களில் இவர் தலையிடவில்லை. இஸ்தோவான் வாழ்க்கை வரலாற்று நூற்கள் மூன்றில் ஒன்றான "கிரேட்டர் லெஜன்ட்" கேசாவை கொடுங்கோல ஆட்சியாளர் எனவும் அவரின் ஆட்சிக்குட்பட்ட பகுதியில் புரட்சி செய்த நிலக்கிழார்களை இரக்கமற்ற முறையில் அடக்கினார் எனவும் கூறுகிறது. 

அங்கேரிய மொழியில் எழுதப்பட்ட பல வரலாற்றுக் குறிப்புகள் இஸ்தேவானின் தாயார் பெயர் சாரொல்ட் எனத் தெரிவிகின்றன. இவர் அங்கேரிய இனக்குழுத்தலைவர்களில் ஒருவராகவிருந்த இரண்டாம் கியூலாவின் மகள் ஆவார். அங்கேரிய போலிய காலக்கோவை எனும் வரலாற்று நூல் போலந்திய ஆட்சியர் மெஷ்கோவின் சகோதரியான அதிலெய்டே இஸ்தோவானின் தாய் எனும் வேறுபட்ட தகவலைத் தெரிவிக்கிறது. எனினும் இத்தகவலின் நம்பகத்தன்மை கேள்விக்குறியாகவுள்ளதால் பிற்காலத்தைய வரலாற்றாசிரியர்கள் இதை ஏற்கவில்லை.

இஸ்தேவானின் முதற்பெயர் வயிக் என்பதாகும். துருக்கிய மொழியிலிருந்து பெறப்பட்ட சொல்லான வய் இலிருந்து தோன்றிய இப்பெயரின் பொருள் இளவரசன் என்பதாகும். இஸ்தேவானின் வரலாற்றைக் கூறும் "கிரேட்டர் லெஜண்ட்" எனும் நூலில் இஸ்தோவானுக்க்கு திருமுழுக்கு வழங்கியவர் பேராயர் புனித அடல்பேர்ட் என குறிப்பிடப்பட்டுள்ளது. இவர் 983ம் ஆண்டுக்கும் 994ம் ஆண்டுக்குமிடையில் இஸ்தேவானின் தந்தை கேசாவின் ஆலோசனைக் குழுவிலிருந்தார். எனினும் புனித அடல்பேர்ட்டின் வரலற்று குறிப்பில் இத்திருமுழுக்கு தொடர்பான செய்திகள் எதுவும் பதியப்படவில்லை. திருமுழுக்கு நடந்த காலத்தைப் பற்றி வரலாற்றாசிரியர் கியோபி இத்திருமுழுக்கு இஸ்தேவான் பிறந்தவுடன் நடந்தது எனவும் மற்றுமொரு வரலாற்றாசிரியர் கிரிஸ்ட்டோ இஸ்தேவானின் தந்தை 997ல் இறப்பதற்கு சில காலம் முன் நிகழ்ந்தது எனவும் குறிப்பிடுகிறார்கள். 

பேராயர் ஆர்ட்விக் எழுதிய இஸ்தேவானின் வாழ்க்கை வரலாறு இஸ்தேவான் இலக்கண கலையில் சிறந்து விளங்கினார் என்கிறது. இதன்மூலம் இஸ்தேவான் இலத்தீன் மொழியைப் பயின்றிருந்தார் எனத் தெரிய வருகிறது. 11ம் நூற்றண்டின் இறுதியில் எழுதப்பட்ட இவரின் ஏனைய இரு வாழ்க்கை வரலாறுகள் இலக்கணம் பயின்றது பற்றிக் குறிப்பிடாமல் கல்வி பயின்றார் என்று மட்டும் குறிப்பிடுகிறது. மேலும் இவ்விரு வரலாறுகளும் இஸ்தேவான் போர்க்கலை மற்றும் வேட்டையாடல் பயிற்சியில் சிறந்து விளங்கினார் என தெரிவிப்பதாக வரலாற்றசிரியர் கிரிஸ்ட்டோ குறிப்பிட்டுள்ளார். 

இஸ்தேவானின் 14 அல்லது 15 வயதின்போது அவரின் தந்தை அங்கேரியிலுள்ள தலைவர்கள் மற்றும் போர் வீரர்களைக் கூட்டி தனக்குப் பின் இஸ்தேவானே பெரும் இளவரசனாகவிருப்பான் எனத் தெரிவித்தார். அத்தலைவர்களும் போர்வீரர்களும் அதற்கு ஆதரவளிப்பதாக சத்தியபிரமாணம் செய்தனர். அத்தோடு இஸ்தேவான் நிட்ரா பிரதேசத்தை ஆட்சி செய்யுமாறும் தந்தையால் நியமிக்கப்பட்டார் என வரலாற்றாசிரியர் கியோபி தெரிவிக்கிறார். சிலோவாக்கிய வரலாற்றாசிரியர்களும் 995ம் ஆண்டு காலபகுதியில் நிட்ரா பிரதேசத்தை ஆண்டதாகக் குறிப்பிடுகின்றனர்.

இஸ்தேவானுக்கு பவேரியாவின் பிரபு இரண்டாம் என்றியின் மகளான கிசேலாவை அவரின் தந்தை 995ம் ஆண்டில் அல்லது அதற்கு பிறகு மணம் முடித்து வைத்தார். இத்திருமணம் அங்கேரிய ஆட்சியாளருக்கும் மேற்கு ஐரோப்பிய குடும்பத்திற்குமான இணைப்பின் முதற்படியாக விளங்கியது. இத்திருமணம் ஸ்கையேர்ன் மாளிகையில் புனித அடல்பேர்ட் தலைமையில் நடைபெற்றது. கிசேலாவுடன் சில பவேரிய போர்வீரர்களும் இஸ்தேவானின் இராணுவத்தைப் பலப்படுத்துவதற்கு அங்கேரியில் குடியேறினர். இவர்கள் தங்குவதற்கான நிலங்களை இஸ்தோவான் வழங்கினார். வரலாற்றசிரியர் கியோபி இஸ்தேவானும் அவரின் மனைவியும் திருமணத்தின் பின் நிட்ராவில் குடியேறியிருக்கலாம் என்கிறார். 

997ம் ஆண்டில் அங்கேரியர்களின் பெரும் இளவரசராகவிருந்த கேசா இறந்தார். தந்தையின் இறப்பின் பின் எஸ்தர்கோம்மில் ஒரு ஆலோசணை கூட்டத்தைக் கூட்டினார் இஸ்தேவான். அக்கூட்டத்தில் இஸ்தேவானை அங்கேரியர்களின் பெரும் இளவரசராக அவரின் ஆதரவாளர்கள் அங்கீகரித்தனர். இஸ்தேவான் அந்நேரத்தில் கார்பந்திய வடிநிலத்தின் வடமேற்கு பகுதியையே ஆட்சி செய்தார். ஏனைய பிரதேசங்கள் நிலப்பிரபுக்கள் வசமிருந்தன. தந்தைக்குப் பின் அரியணை மகனுக்கே சொந்தம் எனும் வகையில் இஸ்தேவான் இதைச் செய்தார். எனினும் இதை மறுத்த சொமோகி நிலப் பிரபு கொப்பானி இளவரசர் கேசா மரணத்தின் பின் பணிமூப்பின் பிரகாரம் தனக்கே அரியணை சொந்தம் என உரிமை கோரினார். அவர் திரான்ஸ்தனூபியா பிரதேசத்திலிருந்த பிளான்ட்டன் ஏரியின் தென்பகுதிகளை மிக நீண்டகாலமாக நிர்வாகம் செய்து வந்திருந்தார். 

கொப்பானி அரியணைக்காக உரிமை கோரியது மட்டுமல்லாமல் இறந்த சகோதரனின் மனைவியை மணம் முடித்தல் எனும் பாகால் சமய முறைப்படி கேசாவின் மனைவியான சாரொட்டை மணம் முடிக்கும் உத்தேசத்தையும் வெளியிட்டிருந்தார். கொப்பானி 972ல் திருமுழுக்கு பெற்றிருந்தாலும் கிறித்துவ சமயத்தை இஸ்தேவான் பிரதிநிதித்துவப்படுத்தியதால் கொப்பானியின் படையில் பாகால் மதத்தவர் அதிகமாயிருந்தனர். 1002ம் ஆண்டைச் சேர்ந்த பனோன்ஹல்மா பட்டயம் இஸ்தேவானுக்கும் கொப்பானிக்கும் இடையே நடந்த போரைப் பற்றிக் குறிப்பிடுகிறது.

இஸ்தேவானுக்கும் கொப்பானிக்குமிடையே இடம்பெற்ற அனைத்து போர்களும் அர்பார்ட் பேரரசின் இரு குடும்பங்களுக்கிடையே நடைபெற்ற போர் எனவும் ஏனைய அங்கேரிய இனங்கள் இதில் பங்கேற்கவில்லை எனவும் கூறுகிறார். கொப்பானி அவர் படைகளுடன் வட திரான்தனூபியாவினுள் புகுந்து அங்கிருந்த இஸ்தேவானின் கோட்டைகளையும் நிலங்களையும் கைப்பற்றினார். இஸ்தேவான் தன்னுடைய மெய்பாதுகாவலர்களாக ஒன்ட் மற்றும் பஸ்மானி எனும் சகோதரர்களை நியமித்ததோடு பவேரியாவிலிருந்து வந்து தங்கிய போர்வீரர் வெசலின் என்பவரை படைத் தளபதியாக நியமித்தார். 

இஸ்தேவானின் படை அண்மித்த செய்தி கேள்விபட்டதும் கொப்பானி வெஸ்பிரேம் பிரதேசத்தை முற்றுகையிட்டார். போரின் இறுதியில் இஸ்தேவான் மாபெரும் வெற்றியடைந்தார். போர்க்களத்தில் கொல்லப்பட்ட கொப்பானியின் உடல் நான்காக வெட்டப்பட்டு அப்பாகங்கள் எஸ்தெர்கொம், கியோர், கியுலாபெஹேவர், வெஸ்பிரேம் ஆகிய கோட்டைகளின் வாசலில் காட்சிப்படுத்தப்பட்டது. அரசருக்கு எதிரானவர்களை எச்சரிக்கவே இவ்வாறு செய்யப்பட்டது.

கொப்பானியின் உடலின் ஒரு பகுதியை தனது தாய்மாமன் மூன்றாம் கியுலா ஆளும் பிரதேசமான கியுலாபெஹேவரில் காட்சிப்படுத்தியதன் மூலம் அங்கேரிய பிரபுக்கள் நிர்வகிக்கும் அனைத்து நிலங்களையும் தான் ஆளப்போவதாக இஸ்தேவான் வலியுறுத்தினார். அத்தோடு தன்னை ஒரு அரசனாகப் பிரகடனப்படுத்துவதன் மூலம் ஏனைய நாடுகளின் ஆதரவையும் பெறலாம் என இஸ்தேவான் கணித்தார். 

இஸ்தேவான் புனித உரோமைப் பேரரசரான மூன்றாவது ஒட்டோவிடமிருந்து (996-1002) தனது மகுடத்தைப் பெற்றார் என வரலாற்றுக் குறிப்பாளர் தியெட்மார் குறிப்பிட்டிருந்தார். இதன்மூலம் இஸ்தேவான் புனித உரோமைப் பேரரச மேலாட்சியை ஏற்றுக் கொண்டார் என அவ்வரலாற்றாசிரியரின் கூற்றிலிருந்து தெரிய வருகிறது. மறுபுறம் இஸ்தோவானைப் பற்றி எழுதப்பட்ட காவியங்கள் அனைத்திலும் திருத்தந்தை மூன்றாம் சில்வெஸ்தரே (999-1003) இஸ்தேவானுக்கு மகுடத்தை வழங்கியதாகக் குறிப்பிடுகின்றன. கிறிஸ்ட்டோ உட்பட ஏனைய வரலாற்றசிரியர்கள் அனைவரும் பேரரசர் மூன்றாவது ஒட்டோவும் திருத்தந்தை இரண்டாம் சில்வெஸ்தரும் நெருங்கிய நண்பர்கள் எனக் குறிப்பதிலிருந்து இவ்விரு கூற்றுக்களும் ஏற்றுக்கொள்ளத் தக்கவை ஆகின்றன. 75 வருடங்களின் பின்னர் திருத்தந்தை ஏழாம் கிரகோரி ஆன்மீக ரீதியில் அங்கேரியைப் புனித பேதுருவின் மேலாட்சியில் இஸ்தேவான் விட்டுவிட்டதாகக் குறிப்பிட்டார். இஸ்தேவனைப் பற்றிய காவியமான "கிரேட்டர் லெஜன்ட்டில்" இஸ்தேவான் அங்கேரியைப் புனித மரியாளுக்கு அர்ப்பணித்ததாகக் குறிப்பிடுகிறது. 

இஸ்தேவான் முடிசூட்டு விழாவின் சரியான திகதியை அறிய முடியவில்லை. பிற்காலத்தைய அங்கேரிய மரபுப்படி இஸ்தேவானின் முடிசூட்டு விழா இரண்டாம் புத்தாயிரமாண்டு முதல் தினத்தில் நடந்தது. அதாவது திசம்பர் 25 1000 அல்லது 1 ஜனவரி 1001 ஆகிய இரு தினங்களில் ஒன்றில் முடிசூட்டு விழா நடந்திருக்கலாம் எனத் தெரியவருகிறது. 


</doc>
<doc id="437770" url="https://ta.wikipedia.org/wiki?curid=437770" title="சீமா">
சீமா

சீமா "(Seema)" 1957 மே 22 இல் பிறந்துள்ள ஒரு இந்தியத் திரைப்பட நடிகை ஆவார். இவர் ஏறக்குறைய 250க்கும் மேற்பட்ட மலையாளத் திரைப்படங்கள், 20 தமிழ்ப் படங்கள், ஏழு தெலுங்குப் படங்கள், நான்கு கன்னடப் படங்கள் மற்றும் ஒரு இந்திப் படத்திலும் நடித்துள்ளார்.

இவர் தனது 14வது வயதில் நடனமாடுபவராக தமிழ்த் திரையுலகில் அறிமுகமானார். இயக்குநர் லிசா பேபி இயக்கத்தில் நிழலே நீ சாட்சி என்ற படத்தில் ஒரு நாயகியாக நடித்தார். ஆனால் அது கிடப்பில் போடப்பட்டது. பின்னர் அப்படம் நடிகர் விஜயன் மற்றும் விது பாலா ஆகியோர் நடிப்பில் அதே பெயரில் வெளிவந்தது.

தனது 19 வது வயதில் நாயகியாக தனது முதல் படமான இயக்குநர் ஐ. வி. சசியின் இயக்கத்தில் வெளிவந்த "அவளுட ராவுகள்" என்ற படத்தில் அறிமுகமானார். சீமா மிக அதிகமானப்படங்கள் நடிகர் ஜெயனுடன் நடித்துள்ளார், சிறந்த நடிகர்களில் ஒருவரான மம்மூட்டியுடன் 47 பங்களில் நடித்துள்ளார். 1988 ஆம் ஆண்டு வரை அவர் தொடர்ந்து மலையாளத் திரைப்படங்களில் நடித்து வந்த இவர் தனது "மஹாயானம்" படத்திற்குப் பிறகு சிறுது காலம் திரையுலகிலிருந்து விலகியிருந்தார். சீமா மீண்டும் 1998 ஆம் ஆண்டில் "ஒலிம்பியா அந்தோனி ஆடம்" என்றப் படத்தின் மூலம் மீண்டும் திரைக்கு வந்தார். சீமா 1984 ஆம் ஆண்டில் மற்றும் 1985 ஆம் ஆண்டில் சிறந்த நடிகைக்கான கேரளா மாநில திரைப்பட விருதை வென்றார்.

சென்னையில் குடியேறிய மலையாளக் குடும்பத்தில் மாதவன் நம்பியார் மற்றும் வசந்தி ஆகியோருக்கு ஒரே மகளான சீமா சென்னை புரசைவாக்கத்தில் பிறந்தார். இவரது தந்தை தலச்சேரியைச் சேர்ந்தவர் மற்றும் தாயார் திருப்பூணித்துறை அம்பல மேட்டைச் சேர்ந்தவர். இவரது தந்தை சென்னையில் "டி. வி. எஸ். பார்சல் சர்வீஸி"ல் பணிபுரிந்து வந்தார். சீமாவின் ஏழாவது வயதில் அவரது தந்தை தனது மனைவியை விவாகரத்து செய்து விட்டு வேறொரு திருமணம் செய்து கொண்டார். சீமா தனது தாயாருடன் கோடம்பாக்கத்தின் சூளைமேடு பகுதியில் வசித்து வந்தார். சென்னை, பி.என். தவான் ஆதர்ஷ் வித்யாலயா பள்ளியில் படித்துள்ளார்.

பிரபல மலையாலத் திரைப்பட இயக்குனர் ஐ. வி. சசியைத் 1980 ஆகஸ்ட் 28 அன்று திருமணம் செய்து கொண்டார். இவர்களுக்கு அனு மிலன் என்ற ஒரு மகளும் அனி சசி என்ற ஒரு மகனும் பிறந்தனர். அனு தனது தந்தையின் இயக்கத்தில் "சிம்பொனி" என்றப் படத்தில் நடித்துள்ளார். நடிகர் விஜயன் இவருக்கு சீமா எனப் பெயரிட்டார்.


</doc>
<doc id="437776" url="https://ta.wikipedia.org/wiki?curid=437776" title="சோமியானி">
சோமியானி

சோமியானி ("Somiani") என்பது பாக்கித்தானில் உள்ள பலுசிசுத்தான் மாகாணத்தின் தென்கிழக்கில் ஒரு கடலோர நகரமாக அமைந்துள்ளது. இது கராச்சியிலிருந்து சுமார் 145 கிலோமீட்டர் வடமேற்கே உள்ளது. சோமியானியின் கடற்கரை அரபிக் கடலின் வடக்குப் பகுதியாகும். கராச்சியிலுள்ள கடற்கரைகளுள் மிகவும் பிரபலமான கடற்கரை சோமியானி கடற்கரையாகும். பாக்கித்தானின் லாசுபெலா மாவட்ட்த்திலுள்ள அப் தாலுக்காவின் ஒன்றியக் குழுவாக சோமியானி நகரமும் செயல்படுகிறது . நாட்டின் விண்வெளி ஆராய்ச்சி மற்றும் மேம்பாட்டுக்காக சோமியானி அறியப்படுகிறது. சோமியானி மாவட்டத்தில் சோமியானி விண்வெளித் துறைமுகமும், ஒரு விண்வெளி மையமும் அமைந்துள்ளன. பாக்கித்தானின் பொருளாதார ஒருங்கிணைப்பு ஆணையம் திரவ இயற்கை எரிவாயு முனையம் அமைக்கும் ஒரு திட்டத்தை அறிவித்துள்ளது . 
உலகின் நீளமான நேர் நீர்வழியின் ஒரு முனையில் சோமியானி அமைந்துள்ளது. 32.090 கி.மீ. நீளமுள்ள இப்பாதை உருசியாவின் கம்சட்கா தீபகற்பத்தில் முடிவடைகிறது .


</doc>
<doc id="437779" url="https://ta.wikipedia.org/wiki?curid=437779" title="அபர்ணா கோபிநாத்">
அபர்ணா கோபிநாத்

அபர்ணா கோபிநாத் "(Aparna Gopinath)" ஒரு இந்திய திரைப்பட நடிகை மற்றும் நாடக கலைஞர் ஆவார். மலையாள படமான "ஏபிசிடி: அமெரிக்கன்-பார்ன் கன்ஃபுயூஸிடு தேசி" என்றப் படத்தில் அவர் அறிமுகமானார். அதில் நடிகர் துல்கர் சல்மானுடன் இணையாக நடித்திருந்தார்.

சென்னைக்கு குடியேறிய மலையாளி குடும்பத்தில் அபர்ணா பிறந்தார். அவரது திரை அறிமுகத்திற்கு முன்னர் அவர் ஒரு நாடக கலைஞரும் சமகால நடனக் கலைஞருமாவார். சென்னையில் ஒரு புதுமையான இசை நாடக இயக்கமான, கூத்து-பி-பட்டறையில் தொடர்புடையவர், மேலும் புகழ்பெற்ற நாடகங்களான "சிக்ஸ் கேரக்டர்ஸ் இன் சர்ச் ஆப் ஆன் ஆத்தர், வாய்செக், மூன்ஷைன், ஸ்கைடோபி", முகம்மது பஷீரின் ஏழு சிறுகதைகளின் அடிப்படையில் "சங்கதி அறிஞ்சோ" போன்ற நாடகங்களிலும் மற்றும் வில்லியம் சேக்சுபியரின் பல நாடங்களிலும் நடித்துள்ளார்.

அபர்ணா, மார்ட்டின் பிரக்கத்தின் "ஏ. பி. சி. டி.: அமெரிக்கன் பார்ன் கன்ஃபுயூஸிடு தேசி" படத்தின் மூலமாக அறிமுகமானார். இப்படம் பெரும் வெற்றியை அடைந்தது. அதில், கல்லூரி செல்லும் மதுமிதா கதாபாத்திரத்தில் துல்கர் சல்மானை காதலிக்கும் பெண்ணாக நடித்திருந்தார். இவர் கதாநாயகியாக ஆஸிப் அலியுடன் நடித்த இரண்டாவது படம் "பைசைக்கிள் தீவ்ஸ்" ஆகும். 

மேலும், 1995இல் மம்மாஸ் கே. சந்திரனின், "மன்னார் மாத்தாய் ஸ்பீக்கிங் 2" நகைச்சுவை படத்திலும், ஜெயசூர்யா (நடிகர்) நடித்த போபன் சாமுவேலின் "ஹேப்பி ஜர்னி" (2014) படத்திலும் நடித்துள்ளார்.மம்மூட்டி நடித்த ஒளிப்பதிவாளர் மற்றும் இயக்குனர் வேணுவின் படமான "முன்னாரியிப்பு" படத்தில் இளம் பத்திரிகை நிருபராக நடித்துள்ளார். இத் திரைப்படத்தின் வாயிலாக இவர் கலவையான விமர்சனங்களைப் பெற்றார். மோகன்லால்-பிரியதர்சன் படமான "அம்மு டு அம்மு"வில் நடிப்பதற்கு ஒப்பந்தம் செய்யப்பட்டார். ஆனால் இப்படம் தயாரிப்பில் ஏற்பட்ட சிக்கல்கள் காரணமாக கிடப்பில் போடப்பட்டது. 2016இல், "கிரந்தி" திரைப்படத்தில் நடித்து முடித்தார். ஆனால் இப்படம் திரையிடப்படவில்லை. 


</doc>
<doc id="437789" url="https://ta.wikipedia.org/wiki?curid=437789" title="கல்யாணி பிரியதர்ஷன்">
கல்யாணி பிரியதர்ஷன்

கல்யாணி பிரியதர்ஷன் (Kalyani Priyadarshan) தென்னிந்திய திரைப்பட நடிகை ஆவார். இவர், 2017இல் வெளிவந்த "ஹலோ" தெலுங்கு திரைப்படத்தின் மூலம் அறிமுகமானார். இவர் சிறந்த தென்னிந்திய அறிமுக நடிகைக்கான பிலிம்பேர் விருது மற்றும் 7வது தென்னிந்திய சர்வதேச திரைப்பட விருது ஆகிய இரண்டு விருதுகளை தான் நடித்த முதல் படத்திற்காகப் பெற்றுள்ளார்.
கல்யாணி, இந்திய திரைப்பட தயாரிப்பாளரான பிரியதர்சன் மற்றும் மலையாள நடிகை லிஸ்சிக்கும் மகளாகப் பிறந்தார். இவருக்கு, சித்தார்த் என்கிற சகோதரர் இருக்கிறார். ஆண்டாள் வெங்கடசுப்பாராவ் மெட்ரிக் மேல்நிலைப்பள்ளி, சென்னையில் தனது பள்ளிப்படிப்பினை முடித்தார். பின்னர், மேற்படிப்பை சிங்கப்பூரில் படித்தார். அங்குள்ள நாடகக் குழுவில் பணிபுரிந்தார். தனது பள்ளிப் படிப்பை முடித்தபிறகு, நியூயார்க் நகரத்திலுள்ள "பார்சன்ஸ் ஸ்கூல் ஆப் டிசைன்" கல்லூரியில் சேர்ந்து கட்டிடக்கலை வடிவமைப்பில் இளங்கலைப் பட்டம் பெற்றார். இந்த நேரத்தில் அவர் நாடக அரங்கில் தங்கி இருந்தார். தாய்நாட்டில் புதுச்சேரி (நகரம்) ஆதிசக்தி நாடக அரங்கில் நடிப்புத் தொழிற்துறை பயிற்சியில் கலந்து கொண்டார். 2014இல் இவரது பெற்றோர் விவாகரத்து செய்தனர்.

கல்யாணி, "கிரிஷ் 3" (2013), பாலிவுட் திரைப்படத்தில் சாபு சிரிலுக்கு துணை தயாரிப்பு வடிவமைப்பாளராக தனது தொழில் வாழ்க்கையைத் தொடங்கினார். பின்னர், 2016இல், துணை கலை இயக்குனராக "இருமுகன் (திரைப்படம்)" தமிழ்த் திரைப்படத்தில் பணிபுரிந்தார். அதைத் தொடர்ந்து, 2017இல் தெலுங்கு மொழிப் படமான "ஹலோ"வில் நடிகையாக அறிமுகமானார். இத் திரைப்படத்தில், அகில் அக்கினேனியுடன் கதாநாயகியாக நடித்துள்ளார். இப் படத்தை விக்ரம் குமார் இயக்கியுள்ளார். இவர் துணை இயக்குனராக பிரியதர்சனிடம் பணிபுரிந்தவர். மேலும், நடிகர் அக்கினேனி நாகார்ஜுனா இப் படத்தை தயாரித்துள்ளார்.இத் திரைப்படம் திசம்பர் 22, 2017இல் உலகெங்கும் வெளியானது. இப் படத்தில் நடித்த கதாபாத்திரத்திற்கு, இவர் நேர்மறை விமர்சனங்களைப் பெற்றுள்ளார்.



</doc>
<doc id="437791" url="https://ta.wikipedia.org/wiki?curid=437791" title="சின்னபுள்ள">
சின்னபுள்ள

சின்னபுள்ள 1994 ஆம் ஆண்டு சின்னி ஜெயந்த் மற்றும் ரேவதி நடிப்பில், கே.பாஸ்கரன் இயக்கத்தில், ஆதித்யன் இசையில் வெளியான தமிழ் திரைப்படம். 1994 ஆம் ஆண்டு தமிழகத்திலிருந்து தேசிய விருதுக்குப் பரிந்துரை செய்த 6 படங்களில் இப்படமும் ஒன்று.

பணக்காரத் தம்பதிகளின் (விஜயகுமார் மற்றும் சத்யப்ரியா) ஒரே மகளான வள்ளியம்மை (ரேவதி) கல்லூரியில் படிக்கிறாள். கல்லூரி விடுமுறையில் தன் தந்தையின் சொந்த கிராமத்திற்குச் செல்ல விரும்புகிறாள். கிராமத்தில் தன் அத்தை அஞ்சலை (வடிவுக்கரசி) வீட்டில் தங்குகிறாள். அஞ்சலையின் மகன் வடிவேலு (சின்னி ஜெயந்த்) மனவளர்ச்சி குன்றிய மாற்றுத்திறனாளி. வள்ளியம்மையுடன் பழகும் வடிவேலு அவளைக் காதலிக்கிறான். வடிவேலுவின் நண்பன் சுப்பிரமணி (தலைவாசல் விஜய்).

ஒரு நாள் வேலை நிமித்தமாக அஞ்சலை வெளியூர் சென்றுவிடுவதால் வடிவேலுவும் வள்ளியம்மையும் வீட்டில் தனித்திருக்கின்றனர். சில நாட்கள் கழித்து வள்ளியம்மை கர்ப்பமாக இருப்பதற்கான அறிகுறிகளை உணரத் தொடங்குகிறாள். வடிவேலுவின் மீது சந்தேகம் கொள்ளும் அவள் உடனே அங்கிருந்து தன் வீட்டுக்கு வருகிறாள். அவளது பெற்றோர் வள்ளியம்மையை மதனுக்குத் (ரமேஷ் அரவிந்த்) திருமணம் செய்ய முடிவு செய்கின்றனர். அந்தத் திருமணத்திற்கு மறுப்பு தெரிவிக்கும் வள்ளியம்மை தான் கர்ப்பமாக இருக்கும் உண்மையைத் தன் பெற்றோர்களிடம் கூறி, அதற்கு வடிவேலுவே காரணம் என்று கூறுகிறாள்.

இதையறிந்து அதிர்ச்சியடையும் அஞ்சலை கோபம்கொண்டு வடிவேலுவை அடிக்கிறாள். வடிவேலு தான் தவறு செய்யவில்லை என்று அஞ்சலையிடம் மன்றாடுகிறான். அவனை யாரும் நம்பாததால் தற்கொலை செய்துகொள்கிறான். வள்ளியம்மையின் கர்ப்பத்திற்குக் காரணம் யார்? அவள் என்ன முடிவெடுத்தாள்? என்பது மீதிக்கதை.


படத்தின் இசையமைப்பாளர் ஆதித்யன். பாடலாசிரியர் பிறைசூடன்.


</doc>
<doc id="437794" url="https://ta.wikipedia.org/wiki?curid=437794" title="அரியானா முதலமைச்சர்களின் பட்டியல்">
அரியானா முதலமைச்சர்களின் பட்டியல்

அரியானா முதலமைச்சர், இந்திய மாநிலமான அரியானாவின் அரசுத் தலைவர் ஆவார். இவர் ஐந்து ஆண்டு காலம் பதவியில் இருப்பார்.

1966 முதல் தற்போது வரை 10 பேர் அரியானா முதலமைச்சராக பணியாற்றியுள்ளனர். முதன் முதலில் இந்திய தேசிய காங்கிரஸ் கட்சியின் பி. டி. சர்மா என்பவர் அரியானாவின் முதலமைச்சராக பணியாற்றினார். பான்சி லால் என்பவர் அரியானாவின் நீண்ட கால முதலமைச்சராக பணியாற்றினார். அரியானாவின் ஐந்தாவது முதலமைச்சரான சௌத்ரி தேவிலால் என்பவர் வி. பி. சிங் மற்றும் சந்திரசேகர் பிரதமர்களாக இருந்தபோது, இந்திய அரசின் துணைப் பிரதமராக இருந்தார்.

பின்பு அக்டோபர் 26, 2014 ஆம் ஆண்டு பாரதிய ஜனதா கட்சியைச் சேர்ந்த மனோகர் லால் கட்டார் முதலமைச்சராகத் தேர்ந்தெடுக்கப்பட்டார்.



</doc>
<doc id="437806" url="https://ta.wikipedia.org/wiki?curid=437806" title="ஆறன்முளா பொன்னம்மா">
ஆறன்முளா பொன்னம்மா

ஆறன்முளா பொன்னம்மா "(Aranmula Ponnamma)" 1914 ஏப்ரல் 18 அன்று பிறந்து 2011 பிப்ரவரி 21 வரை வாழ்ந்த இவர் தேசிய விருது பெற்ற, மேலும் பலத் திரைப்படங்களில் கதாநாயகனின் தாயாக நடித்ததனால் நன்கு அறியப்பட்ட மலையாள திரைப்பட நடிகை ஆவார்.

பொன்னம்மா திருவிதாங்கூர் பத்தனம்திட்டா மாவட்டத்தில் ஆறன்முளா என்ற இடத்தில் மலேது கேசவப் பிள்ளைக்கும், பாருக்குட்டி அம்மாவிற்கும் ஐந்து குழந்திகளில் ஒருவராகப் பிறந்தார். இவருக்கு ராமகிருஷ்ண பிள்ளை, பாங்கியம்மா, பாஸ்கரா பிள்ளை, தங்கம்மா என்ற நான்கு உடன்பிறப்புகள் உண்டு. இவர் தனது 12வது வயதில் கருநாடக இசைப் பாடகராக தனது தொழிலை தொடங்கினார். 15வது வயதில் பம்பா நதியின் கரையோரங்களில் இந்து மஹாமண்டலம் ஏற்பாடு செய்த கூட்டங்களில் பாட ஆரம்பித்தார், மூத்த மாணவர்களுக்கு கற்பிப்பதற்கு முன், பாலா என்ற இடத்திலுள்ள ஒரு ஆரம்ப பாடசாலையில் அவர் ஒரு இசை ஆசிரியராக நியமிக்கப்பட்டார். பின்னர் அவர் சுவாதித் திருநாள் "மியூசிக் அகாடமி"யில் சேர்ந்தார். பயிற்சிக்குப் பிறகு திருவனந்தபுரம் காட்டன் ஹில் களில் உயர்நிலைப் பள்ளியில் இசை ஆசிரியராக நியமிக்கப்பட்டார்.

பொன்னம்மா கொச்சு கிருஷ்ணப் பிள்ளை என்பவரை மணந்து கொண்டார், இவர்களுக்கு ராஜம்மா என்ற மகளும், ராஜசேகரன் என்ற மக்னும் இருக்கின்றனர். இவரது பேத்தி நடிகர் சுரேஷ் கோபியை மணந்து கொண்டுள்ளார்.

பொன்னம்மாவின் நடிப்பு அறிமுகம் 29 வயதில் "பாக்யலட்சுமி" என்ற நாடகத்தின் மூலம் நடந்தது, பின்னர் பல நாடகங்களில் நடித்து வந்த இவர் 1950இல் "மிஸ்" குமாரி என்ற படத்தில் நடிகர் சசிதரனின் தாயாராக அறிமுகமானார். அதே வருடத்தில் அவர் நடிகர் திக்குறிசி சுகுமாரனுடன் "அம்மா" என்றப் படத்தில் தாயார் பாத்திரத்தில் நடித்தார், இது பிரபலமான தயாரிப்பாளர் டி. ஈ. வாசுதேவனின் 18 வது மலையாள திரைப்படமாகும். 1968 இல், பி. வேணு இயக்கத்தில் மலையாள சினிமாவின் முதல் முழு நீள நகைச்சுவைத் திரைப்படமான "விருதன் சங்கு" படத்தில் நடித்தார் 60 ஆண்டுகால திரை வாழ்க்கையில் மூத்த நடிகரான திக்குறிசி சுகுமாரன், இரண்டாம் தலைமுறை நடிகர்களாலான பிரேம் நசீர் மற்றும் சத்யன் மற்றும் இரண்டாம் தலைமுறை நடிகர்களாலான மம்மூட்டி, மோகன்லால் மற்றும் சுரேஷ் கோபி ஆகியோருக்கு தாயாராக நடித்துள்ளார்..

இவர் கடைசியாக் 2004இல் "கௌரிசங்கரம்" என்ற படத்தில் நடித்தார். பின்னர் தனது 91வது வயதில் 2011 பிப்ரவர் 21 அன்று திருவனந்தபுரம் தனியார் மருத்துவமனையில் இறந்தார்.



</doc>
<doc id="437810" url="https://ta.wikipedia.org/wiki?curid=437810" title="ஜான் டைலர் (கவிஞர்)">
ஜான் டைலர் (கவிஞர்)

ஜான் டைலர் (Jane Taylor (செப்டமபர் 23, 1783ஏப்ரல் 13, 1824)) என்பவர் ஆங்கில கவிஞர் மற்றும் புதின எழுத்தாளர் ஆவார். உலகப்புகழ் பெற்ற டுவிங்கிள், டுவிங்கிள், லிட்டில் ஸ்டார் எனும் பாடலை எழுதியதன் மூலம் பரவலாக அறியப்படுகிறார். முந்தைய காலங்களில் இவரும் இவருடைய சகோதரியும் அன் டைலரும் இணைந்து கவிதைகளை எழுதியதால் டுவிங்கிள் டுவிங்கிள் பாடலுக்குறிய ஆசிரியர் யார் என்பதில் பலமுறை குழப்பம் ஏற்படுவதுண்டு. 

இவர் செப்டமபர் 23, 1783இல் இலண்டனில் பிறந்தார். பின் தனது குடும்பத்துடன் இங்கிலாந்தில் உள்ள லவென்ஹாமில் தங்கினார்.அங்கு தற்போதும் இவர் பிறந்த வீடானது கட்சிக்கு வைக்கப்பட்டுள்ளது. இவரின் தாய் அன் டைலரும் எழுத்தாளர் ஆவார். பின் ஜான் டைலர் கோல்செஸ்டரில் வாழ்ந்து வந்தார். அங்குதான் ஒலி இயைபு எழுதப்பட்டிருக்கலாம் என நம்பப்படுகிறது. இருந்தபோதிலும் ஆன்கர் மற்றும் லன்ஹாமிலும் எழுதப்பட்டிருக்கலாம் எனவும் நம்பப்படுகிறது. இவருடைய தட்ந்தை ஐசக் டைலர் , செதுக்கு பணியாளர். ஓவியர் மற்றும் மந்திரி தாய் அன் டைலர் (1757-1830) நீதி மற்றும் மத போதனைகள் கொண்ட நூல் மற்றும் இரு புதினங்கள் உட்பட ஏழு நூல்களை எழுதியுள்ளார்.



</doc>
<doc id="437811" url="https://ta.wikipedia.org/wiki?curid=437811" title="அக்குரன்">
அக்குரன்

அக்குரன் என்பவன் இடையெழு வள்ளல்களில் ஒருவன். குமட்டூர்க் கண்ணணார் பதிற்றுப்பத்து 14 ஆம் பாடலில் இமயவரம்பன் நெடுஞ்சேரலாதனைப் புகழ்வதிலிருந்து அக்குரன் மகாபாரதத்துக்கு உரிய வீரரில் ஒருவனென்றும் வலிமையும் துணிவும் ஆண்மையும் உடையவனென்றும் மிக்க கொடையாளி என்றும் தெரிகின்றது. 


</doc>
<doc id="437817" url="https://ta.wikipedia.org/wiki?curid=437817" title="இராஜஸ்ரீ பிர்லா">
இராஜஸ்ரீ பிர்லா

இராஜஸ்ரீ பிர்லா "(Rajashree Birla)" ஒரு இந்தியக் கொடையாளர் ஆவார். இவர் பிர்லா குடும்பத்தின் வணிக வம்சாவளியைச் சேர்ந்த "ஆதித்யா பிர்லா"வைத் திருமணம் செய்துகொண்டார். 1995 ல் கணவர் இறந்த பிறகு, இராஜஸ்ரீ பெருநிறுவங்களின் சமூக பொறுப்புணர்வுத் துறை மற்றும் தொண்டு துறைகளில் பணிபுரிந்தார், அது அவரது குடும்பத்தினரால் நிதியளிக்கப்பட்ட ஒரு பெரிய நிறுவனமாகும். 2011இல், அவரது சமூக சேவைக்காக இந்திய அரசு மூன்றாவது சிறந்த குடிமகனுக்கு வழங்கப்படும் பத்ம பூசண் விருது வழங்கி அவரை கௌரவித்தது.

இராஜஸ்ரீ 1948இல் இந்தியாவிலுள்ள தமிழ்நாட்டைச் சேர்ந்த மதுரையில் வடமேற்கு இந்தியாவில் உள்ள ராஜஸ்தானின் ஒரு புகழ் பெற்ற ஒரு குடும்பத்தில் பிறந்தார். இவரது தந்தை ராதாகிஷன் ஃபோம்ரா, "பர்மா ஷெல்" நிறுவனத்தின் முகவராக இருந்தார், தாயார் பார்வதி தேவி ஃபோம்ரா ஒரு இல்லத்தரசியாவார், இவர்கள் குடும்பத்தினர் மார்வாரி வைசியர்கள் மற்றும் மகேஸ்வரி உப ஜாதியைச் சார்ந்தவர்கள் ஆவர்.

இராஜஸ்ரீ பிர்லா 2006 ஆம் ஆண்டு புனேயில் 2006 ஆம் ஆண்டு, 30 "மில்லியன்" அமெரிக்க "டாலர்" செலவில், 325 படுக்கைகள் கொண்ட மருத்துவமனையான ஆதித்ய பிர்லா "மெமோரியல்" மருத்துவமனையை நிறுவியுள்ளார், இது 18 "ஏக்கர்" நிலப்பரப்பில் பரவியுள்ள இம்மருத்துவமனை சமூக முயற்சிகள் மற்றும் கிராமப்புற மேம்பாட்டுக்கான ஆதித்யா பிர்லா மையத்தால் நிர்வகிக்கப்படுகிறது மற்றும் ஆதித்யா பிர்லா அறக்கட்டளை மூலம் நிதியளிக்கப்படுகிறது.
இராஜஸ்ரீ பிர்லா அரசு சார்பற்ற அமைப்புடன் இணைந்து செயல்படுகிறார், அவர் "ஹாபிடேட் ஃபார் ஹியுமானிட்டி" என்ற நிறுவனத்துடன் நெருங்கிய தொடர்பு வைத்திருக்கிறார். 2012 இல் ஆசிய பசிபிக் மற்றும் உலகளாவிய குழுக்களின் "பிலிப்பைன்ஸ்" "மானிலா" மாநாட்டில் கலந்து கொண்டார். அதே வருடத்தில், மகேந்திரசிங் தோனி போன்ற புகழ்பெற்ற துடுப்பாட்ட குழுமத்தை நிறுவனங்களின் முயற்சிகளுக்காக 2 மில்லியன் டாலர்கள் தொகை திரட்டினார். அவர் 100 "மில்லியனு"க்கான பங்களிப்பை "ஹாபிடேட் ஃபார் ஹியுமானிட்டி" என்ற நிறுவனத்திற்கு ஏற்பாடு செய்துள்ளார். இராஜஸ்ரீ பிர்லா ராஜஸ்தானிலுள்ள பிலானியில் தனது கணவருக்கு நினைவுச்சின்னம் கட்டியுள்ளார். மேலும் புனேயில் ஒரு கோயில் கட்டுவதற்கு முயல்கிறார்.




</doc>
<doc id="437821" url="https://ta.wikipedia.org/wiki?curid=437821" title="பவானி (நடிகை)">
பவானி (நடிகை)

பவானி (Bhavani) ஒரு இந்திய நடிகை ஆவார். மலையாளம், கன்னடம், தமிழ் மற்றும் தெலுங்குத் திரைப்படங்களில் நடித்தற்காக அறியப்படுபவர்.

சென்னையில் பிறந்த இவர் மலையாளத் திரைப்பட தயாரிப்பாளரும், இசையமைப்பாளருமான ரெகு குமார் என்பவரைத் திருமணம் செய்து கொண்டார். ரெகு குமார் "தலவட்டம்" மற்றும் "ஹலோ மை டியர் ராங் நம்பர்" போன்ற படங்களின் மூலம் அறியப்படுபவர். இவர்களுக்கு பவிதா மற்றும் பாவனா என்ற இரு மகள்கள் இருக்கிறார்கள். "தாண்டவம்" என்ற மலையாளப் படத்தின் மூலம் மீண்டும் நடிக்க வந்த இவர் தற்போது தமிழ்த் தொலைக்காட்சித் தொடர்களில் நடித்து வருகிறார்.

பவானி 1974 இல் கன்னடத்தில் வெளிவந்த "பூட்டய்யன மக அய்யு" என்ற படத்தின் மூலம் அறிமுகமானார், இது இவருக்கு சிறந்த நடிகை விருது பெற்றுத் தந்தது. மேலும் அதே படத்திற்காக சிறந்த துணை நடிகைக்கான விருது பெற்ற புகழ் பெற்ற நடிகையும், தாய்வழிப் பாட்டியும், இவரது வழிகாட்டியுமான "ருஷ்யேந்திரமணி"யுடன் நடிப்பினை பகிர்ந்து கொண்டார். 1970களில் பவானி தனது நீண்ட திரை வாழ்க்கையில் தமிழ், தெலுங்கு, கன்னடம் மற்றும் மலையாளம் போன்ற மொழிகளில் 75 படங்களில் நடித்து ஒரு முக்கிய நடிகையாக கருதப்பட்டார். மேலும் இவர் முன்னணி நடிகர்களான பிரேம் நசீர், ஜெயன், மற்றும்சுகுமாரன் போன்றவர்களுடன் மலையாளம், விஷ்ணுவர்த்தன், லோகேஷ், அம்பரீஷ், துவாகீஷ், மற்றும் ரசினிகாந்த், ஆர். முத்துராமன், போன்ற நடிகர்களுடன் கன்னடத்திலும் ,ஜெய்சங்கர், ம. கோ. இராமச்சந்திரன், மற்றும் சிவாஜி கணேசன் போன்ற முக்கிய நடிகர்களுடன் தமிழிலும், மற்றும் என். டி. ராமராவ், சந்திரமோகன், நந்தமூரி பாலகிருஷ்ணா, மற்றும் ஸ்ரீதர் போன்றவர்களுடன் தெலுங்கிலும் நடித்துள்ளார். 1978 இல் வெளிவந்த "லிசா" என்ற மலையாளப் படத்தின் மூலம் நன்கு அறியப்படுபவர். தற்போது தொலைக்காட்சித் தொடர்களில் எதிர்மறைப் பாத்திரங்கள், தாய் வேடம் போன்றவற்றில் நடித்து வருகிறார்.




</doc>
<doc id="437829" url="https://ta.wikipedia.org/wiki?curid=437829" title="கருணை பிரகாசர்">
கருணை பிரகாசர்

கருணை பிரகாசர் பதினேழாம் நுாற்றாண்டில் வாழ்ந்த சைவ சமய எழுத்தாளர். தமிழ்நாட்டிலுள்ள காஞ்சிபுரத்தில், தமிழ் பேசும் தேசிகர் குடும்பத்தில் பிறந்தவர். ஐந்திற்கும் மேற்பட்ட நுால்களை இயற்றிய இவர், சைவ சித்தாந்தத்தை போற்றியவர். தன் பதினாறாவது வயதில் திருமணமான இவர், தன் பதினெட்டாம் வயதில் முக்தி அடைந்தார். அதனால் இவருக்குக் குழந்தைகள் கிடையாது.

கருணை பிரகாசர் தமிழ்நாட்டிலுள்ள தொண்டை மண்டலமான காஞ்சிபுரத்தில் தமிழ் பேசும் தேசிகர் குடும்பத்தில் பிறந்தார். பதினேழாம் நுாற்றாண்டில் வாழ்ந்தார். 

இவா் தந்தை குமாரசாமி தேசிகர், ஆன்மிகத் தலைவர். இவா் தொண்டை மண்டலத்தல் மக்களுக்கு அர்ச்சகர் மற்றும் தீக்ஷிதராக இருந்தார். குடும்பத்தை விட்டுவிட்டு அடியார்களுடன் திருவண்ணமாலை சென்ற இவா் துறவறம் மேற்கொள்ள விரும்பினார். ஆனால் இறைவன் இவருக்குத் திருமணமாகச் செய்து, மூன்று ஆண் பிள்ளைகள் மற்றும் ஒரு பெண் பிள்ளையைப் பெறச் செய்தார். 

கருணை பிரகாசா் இரண்டாவது குழந்தை. உடன் பிறந்தவர்கள் , மற்றும் ஞானாம்பிகை அம்மாள். 

மூத்த அண்ணன், சிவப்பிரகாசர், சிவ அனுபூதி செல்வா் என்றும், கற்பனைக் களஞசியம் என்றும் போற்றப்படுகிறார்.

இவா் தங்கை ஞானம்பிகை சாத்தனுார் சாந்தலிங்க அடிகளை மணந்து கொண்டார். 

தம்பி வெள்ளையார் மீனாட்சி அம்மாளை மணந்து கொண்டார். இவா் தன் 72 ஆம் அகவையில் முக்தி அடைந்தார். 

கருணைபிரகாசா், தன் அண்ணன் சிவப்பிரகாச சுவாமிகளுடன் திருவண்ணாமலை, திருச்செந்துாா் போன்ற கோவில்களைத் தமிழகம் எங்கும் சென்று வழிபட்டார். திருநெல்வேலியில் பண்டிதர் வல்லியூர் தம்பிரானிடம் இருவரும் தமிழ் இலக்கணம் பயின்றனர். 

பின் காமாட்சி என்பவரை மணந்து கொண்டார். பின் தன் பதினெட்டாம் வயதில் முக்தி அடைந்தார். அவா் முக்தி அடைந்த பின் அவரால் முடிக்கப் பெறாத நுால்கள் அவா் தம்பி வெள்ளையாரால் முடிக்கப் பெற்றன. 

இஷ்ட லிங்க அகவல்

சீகலாதி சருக்கம்

Karunai Prakasar: Wikiwand


</doc>
<doc id="437836" url="https://ta.wikipedia.org/wiki?curid=437836" title="கிருத்தி சனோன்">
கிருத்தி சனோன்

பின்னர் தொடந்து வணிக ரீதியாக வெற்றிகரமான மூன்று திரைப்படங்களில் முன்னணி பெண் கதாபாத்திரத்தில் கிருத்தி நடித்தார். நகைச்சுவை படமான தில்வாலே (2015), காதல் நகைச்சுவைப்படமான "பரேலி கி" "பர்ஃபி" (2017) மற்றும் "லூகா சுப்பி" (2019) ஆகிய மூன்று படங்களில் நடித்தார். 

1990 ஆம் ஆண்டு ஜூலை 27 ஆம் தேதி கிருத்தி சனோன் ஒரு பட்டய கணக்கறிஞரான ராகுல் என்பவருக்கும், தில்லி பல்கலைக்கழகத்தில் பேராசிரியராக இருந்த கீதா என்பவற்கும் பிறந்தார். கிருத்திக்கு நுபுர் என்ற ஒரு இளைய சகோதரி உள்ளார். இவர் தில்லி பப்ளிக் பள்ளியில் படித்தார். நொய்டாவில் ஜெய்பே இன்ஸ்டிடியூட் ஆப் இன்ஃபர்மேஷன் டெக்னாலஜி கல்லூரியில் , எலெக்ட்ரானிக்ஸ் அண்ட் டெலிகம்யூனிகேஷன் இன்ஜினியரியில் பட்டம் முடித்தார். 

கிருத்தி சானன் பல்வேறு தொலைக்காட்சி விளம்பரங்களில் நடித்தார். க்ளோஸ் அப், விவல், அமுல் , சாம்சங் , ஹிமாலயா மற்றும் பாட்டா போன்ற பிராண்டுகளின் விளம்பரங்களில் நடித்து வந்தார். 

 


</doc>
<doc id="437848" url="https://ta.wikipedia.org/wiki?curid=437848" title="ரூபா கங்குலி">
ரூபா கங்குலி

ரூபா கங்குலி (பிறப்பு 25 நவம்பர் 1966) ஒரு இந்திய நடிகை, பின்னணி பாடகர் மற்றும் அரசியல்வாதி ஆவார். பி.ஆர் சோப்ராவின் தொலைக்காட்சித் தொடரான "மகாபாரதம்" (1988) நாடகத்தில் திரௌபதியின் கதாபாத்திரத்தில் நடித்ததற்காக நன்கு அறியப்பட்டவர் இவர். மர்னல் சென் , அபர்னா சென் , கௌதம் கோஸ் மற்றும் ரிருபருனோ கோஷ் போன்ற இயக்குனர்களுடன் பணிபுரிந்தார். இவர் முறையாக பயிற்சி பெற்ற பாடகர் மற்றும் நடனக்கலைஞர். தனது நடிப்புகாக தேசிய விருது மற்றும் பல விருதுகளைப் பெற்றுள்ளார். அக்டோபர் மாதம், 2015, மாநிலங்களவையின் உறுப்பினராக , இந்தியாக் குடியரசுத் தலைவரால் நியமிக்கப்பட்டார் . மேற்கு வங்கத்தில் பாஜக மகளீர் அணித் தலைவராக அவர் பணியாற்றினார். 

ரூபா இந்தியாவின் மேற்கு வங்காளத்தின் கொல்கத்தா அருகே கல்யாணி என்ற இடத்தில் பிறந்தார். அவர் ஒரு கூட்டு குடும்பத்தில் வளர்ந்தார்.. கொல்கத்தாவில் கல்கத்தா பல்கலைக்கழகத்துடன் இணைக்கப்பட்ட மகளிர் கல்லூரியான ஜோகமயா தேவி கல்லூரியில் இளங்கலை பட்டம் பெற்றார். 

வங்காள நாடகமான "முக்தபந்தனா"வில் (1985) நடித்ததன் மூலம் பரவலாக அனைவராலும் அறிப்பட்டு புகழ்பெற்றார். 1986இல் "கணதேவதா" என்ற இந்தி நாடகத்தில் நடித்ததன் மூலம் தேசிய அளவில் அறிப்பட்டார். பின்னர் "மகாபாரதம்" என்ற நீண்ட கால இந்தி நாடகத்தில் திரௌபதியாக நடித்ததில் இந்திய அளவில் புகழ் பெற்றார்.

கங்குலி 1992 முதல் 2006 வரை துர்போ முகர்ஜி திருமண வாழ்க்கையில் இருந்தார். அவர்கள் 1997 இல் ஒரு குழந்தை பெற்றனர். அவர்கள் மணமுறிவு வரை மும்பையில் அடுக்குமாடி கட்டடத்தில் வசித்துவந்தனர். 



</doc>
<doc id="437857" url="https://ta.wikipedia.org/wiki?curid=437857" title="சமித்தா ஷெட்டி">
சமித்தா ஷெட்டி

ஷமிதா ஷெட்டி ("Shamita Shetty") (பிறப்பு 2 பிப்ரவரி 1979) ஒரு இந்திய பாலிவுட் நடிகை மற்றும் உட்புற வடிவமைப்பாளர் ஆவார். 2000 ஆம் ஆண்டில் "மொஹபத்தியான்" என்ற வெற்றி படத்தின் மூலம் இந்தி திரைத்துறையில் அறிமுகமானார்.   பின்னர், அவரது குறிப்பிடத்தக்க பணியானது "மேரே யார் கி ஷாதி ஹாய்" (2002), "ஜீஹர்" (2005), "பிவாஃபா" (2005) மற்றும் "கேஷ்" (2007) ஆகியவை அடங்கும். 2009 ஆம் ஆண்டில் "பிக் பாஸ்" என்ற நிகழ்ச்சியில் அவர் பங்கெடுத்துப் போட்டியிட்டார். இந்நிகழ்ச்சியில் நான்காம் இடம் பெற்றார். இவர் நடிகை ஷில்பா ஷெட்டியின் சகோதரி. 

மங்களூரு குடும்பத்தைச் சேர்ந்த சுரேந்திர மற்றும் சுனந்தா ஆகியோருக்கு மகளாக பிறந்தார். 

2000 ஆம் ஆண்டில் ஆஷாத் சோப்ரா இயக்கிய யாஷ் ராஜ் பிலிம்ஸ் தயாரிப்பு நிறுவனத்தின் திரைப்படமான "மொஹபத்தியான்" திரைப்படத்தின் மூலம் அறிமுகமானார். இப்படத்தில் நடித்தற்காக "ஐஐஃபா" என்ற நிறுவனத்தின் 2001ஆம் ஆண்டின் சிறந்த அறிமுக நடிகை என்ற விருதைப் பெற்றார் . "ஃபாரெப்" என்ற திரைப்படத்தில் அவரது சகோதரி ஷில்பா ஷெட்டி உடன் அவர் ஒருமுறை பணிபுரிந்தார். உட்புற வடிவமைப்பில் ஆர்வம் கொண்டிருந்த இவர் தனது படப் பணிகளுக்கு இடையேயும் உட்புற வடிவமைப்பு பணிகளைச் செய்து வந்தார். தனியாக ஒரு நிறுவனத்தையும் நிறுவி பணிசெய்கிறார். 201்1 வரை பணியாற்றியவர் அதன் பின் நான்கு வருடங்களுக்கு ஓய்வு எடுத்துக்கொண்டு பின்னர் 2015இல் மீண்டும் திரைத்துறைக்கு வந்தார்.

சமித்தா ஷெட்டி பல நிறுவனங்களுக்கு விளம்பர தூதராக பணிப்புறிந்தார். ஆடி, பான்டீன், "ஐஐஜேஏஸ்" என்ற நகைக்கடை முதலிய நிறுவனங்களுக்காக பணிப்புரிந்தார். 

 


</doc>
<doc id="437879" url="https://ta.wikipedia.org/wiki?curid=437879" title="அக்ரிகோலா, நீயஸ் ஜூலியஸ்">
அக்ரிகோலா, நீயஸ் ஜூலியஸ்

அக்ரிகோலா, நீயஸ் ஜூலியஸ் (Gnaeus Julius Agricola) என்பவர் உரோமைப் பேரரசின் தளபதியாவார். இவர் பிரிட்டனில் உரோமானியர்களின் ஆளுயராக இருந்தவர். இவர் வடவேல்சிலிருந்த ஆதிக் குடிமக்களையும், கிளைடு ஆற்றின் கடல்வாய்க்கு வடக்கே இருந்த காலிடோனியர்களையும் வென்றார். வடபிரிட்டனில் கிளைடு கால்வாய்க்கும் போர்த் கால்வாய்க்கும் இடையே பல கோட்டைகளைக் கட்டி பிரிட்டனின் தற்காப்புக்களை பலப்படுத்தினார். இவருடைய வாழ்க்கை வரலாற்றை இவரின் மருமகனான டாசிட்டஸ் என்னும் புகழ் பெற்ற வரலாற்றாசிரியர் ஏழுதியுள்ளார்.


</doc>
<doc id="437882" url="https://ta.wikipedia.org/wiki?curid=437882" title="சுவாசிகா">
சுவாசிகா

சுவாசிகா "(Swasika)" ஒரு இந்திய நடிகர், இவர் பெரும்பாலும் மலையாளத் தொலைக்காட்சியில் ஒளிப்பரப்பாகும் தொடர்களிலும் ஒரு சில தமிழ்த் திரைப்படங்களிலும் நடித்துள்ளார். 2009 ஆம் ஆண்டு தமிழ் திரைப்படமான "வைகை" என்றப் படத்தில் அறிமுகமானார். தொலைக்காட்சி தொடரான "தத்துபுத்திரி" மூலம் தொலைக்காட்சி பார்வையாளர்களிடையே நன்கு அறியப்பட்டவர்.

அவரது முதல் படம் சுந்தரபாண்டியின் இயக்கத்தில் வெளிவந்த "வைகை", ஒரு காதல் கதையாக இருந்தது, அதில் அவருடைய பாத்திரம் உண்மையான வாழ்க்கையை அடிப்படையாகக் கொண்டிருந்தது. பிறகு, 2010இல் ராசு மதுரவன் இயக்கத்தில் கோரிப்பாளையம் என்ற படத்தில் நடித்தார், அதில் அவர் இரண்டாவது முன்னணி வேடத்தில் நடித்தார். அவர் படத்தில் நடித்தபோது அவர் ஒரு மாணவியாகவே இருந்தார். 2011இல் இவரது மூன்றாவது படமான "மைதானம்" படத்தில் நடித்ததற்காக விமர்சகர்கள் மற்றும் பார்வையாளர்களிடமிருந்து நேர்மறையான விமர்சனங்களைப் பெற்றார். அதில் அவர் கலாச்சாரம் மற்றும் பாரம்பரியத்தை மதிக்கும் ஒரு கிராமியப் பெண்மணியாக நடித்தார், 

தனது அடுத்த படமான இயக்குனர் சீலனின் "கண்டதும் காணாததும்" என்றப் படத்தில் நகரத்தில் வளரும் ஒரு கல்லூரிப் பெண்ணாக நடித்திருந்தார். 2012இல் இவர் "சினிமா கம்பெனி" என்ற படத்தில் மூலம் மலையாளத் திரையில் அறிமுகமானார். பின்னர் அதே ஆண்டில் சஜீவன் அந்திக்காடுவின் "பிரபுவின்ட்டே மக்கள்" என்றப் படத்தின் முன்னணி பாத்திரத்தில் தோன்றினார். 2014 தமிழ் திகில்ப் படம் "பண்டுவம்" படத்தில் அவர் ஒரு மனநல மருத்துவராக, நவீனமான பாத்திரத்தில் நடித்தார்.
அவர் தொலைக்காட்சி நிகழ்ச்சி வழங்குபவராக பணிபுரிந்தார். 2014 இல், ஜீவன் தொலைக்காட்சியில் ஒரு நிகழ்ச்சியை நடத்தினார். பின்னர் அவர் "மழவில் மனோரமா"வில் "தத்துபுத்திரி" என்ற ஒரு தொலைக்காட்சித் தொடரில் முன்னணி பாத்திரத்தில் நடித்தார். அவர் ஒரு சில விளம்பரங்களிலும் தோன்றினார். 

2017 ஆம் ஆண்டில் அவரது அடுத்த தொலைக்காட்சி தொடரான "மை மருமகன்" சூர்யா தொலைக்காட்சியில் ஒளிபரப்பப்பட்டது, மேலும் "சிந்தவிஸ்தாயா சீதா" என்ற தொடர் "ஏஷியாநெட்" தொலைக்காட்சியில் ஒளிபரப்பப்பட்டபோது அவளுடைய புகழ் மலையாள பார்வையாளர்களிடையே பரவியது. இவர் தற்போது "ஃபிளவர்ஸ்" மலையாள தொலைக்காட்சியில் "சிந்தவிஸ்தாயா சீதா" என்ற தொடரின் தொடர்ச்சியான "சீதா"வில் ஒரு முன்னணி கதாபாத்திரத்தில் நடித்து வருகிறார். அவர் ஒரு "பிரணாயினி" தொடரில் கையெழுத்திட்டார், ஆனால் பின்னர் விலகிக் கொண்டார். மேடை நிகழ்ச்சிகளில் முக்கியமாக ஒரு நடன கலைஞராக அவர் செயல்படுகிறார். பல தொலைக்காட்சி நிகழ்ச்சிகளிலும் அவர் தோன்றி வருகிறார்.


</doc>
<doc id="437883" url="https://ta.wikipedia.org/wiki?curid=437883" title="மல்லர்">
மல்லர்

மல்லர் (கி.பி. 11 முதல் 13 ஆம் நூற்றாண்டு வரை) என்பவா் தமிழ்ப் புலவா், அறிஞர் மற்றும் திருக்குறள் உரையாசிரியர் ஆவார். பலராலும் போற்றப்படும், திருக்குறளுக்கு உரை எழுதிய பத்து இடைக்கால புலவர்களில் ஒருவர். நச்சர், திருமலையர், தருமர், தாமதத்தர் ஆகியவர்களோடு இவருடைய உரையும் கிடைக்கப் பெறவில்லை.

இவருடைய வாழ்க்கையைப் பற்றி எந்த குறிப்புகளும் கிடைக்கப் பெறவில்லை. 

குறளுக்கு 300க்கு மேற்பட்ட உரையாசிரியர்கள் உரையெழுதியுள்ளனர். அவற்றுள், கருத்து வேறுபாடுகளும் முரண்களும் அதிகம் எழுகின்றன.

பழங்காலத்தில் இதற்குப் பலர் உரை எழுதியுள்ளனர். முதலாவதாக எழுந்த உரைகளாகப் பதின்மர் (பத்து) உரைகளைக் கூறுவர். அவற்றில் புகழ் வாய்ந்ததாக விளங்குவதும் அதிகமாகப் பயன்படுத்தப்படுவதும் பரிமேலழகர் உரைதான்.

தருமர் மணக்கும் தாமத்தார் நச்சர்

பரிதி பரிமே லழகர்-மல்லர்

பரிப்பெருமாள் காலிங்கர், வள்ளுவர்நூற்கு

எல்லையுரை செய்தா ரிவர்.

என்கிறது பழைய தனிப்பாடல்￼ வெண்பா.

இதில் குறிப்பிடப்படும் பதின்மர்: தருமர், மணக்குடவர், தாமத்தர், நச்சர், பரிமேலழகர், பருதியார், திருமலையர், மல்லர், கவிப்பெருமாள், காளிங்கர் ஆவர்.

திருக்குறளின் பாடம் முதன்முதலில் நமக்குத் தெரிய வருவது மணக்குடவர் (10 ஆம் நூற்றாண்டு) உரை வழியாகவே. பரிமேலழகரின் உரை  பத்தாவது.  மணக்குடவரின் உரைக்குப் பின் மூன்று நூற்றாண்டுகள் கழித்து எழுதப்பட்டது. மணக்குடவரின் உரையைப் பரிமேலழகர் பல இடங்களில் திருத்தி அமைக்கின்றார். திருக்குறளின் அமைப்பு முறையிலும் மாற்றம் செய்துள்ளார்.

இந்தப் பத்து உரைகளுள், தற்போது மக்களிடையே உரை பவனியாக மனவலம் வருவது பரிமேலழகர், மணக்குடவர், பரிதியார், காளிங்கர், பரிப்பெருமாள் ஆகியோரது உரைகளே. மற்ற உரைகள் கிடைக்கப் பெறவில்லை.

தற்காலத்திலும் திருக்குறளுக்கு மு. வரதராசன், மு. கருணாநிதி, சாலமன் பாப்பையா உட்பட பலர் விளக்க உரைகளை எழுதியுள்ளனர். இவற்றுள் சிறப்பாகக் கருதப்படுவது டாக்டர் மு.வரதராசனார் அவர்களது நூலாகும். 

திருக்குறள்

திருவள்ளுவ மாலை

பாிமேலழகர்


</doc>
<doc id="437888" url="https://ta.wikipedia.org/wiki?curid=437888" title="அகண்ட காவிரி">
அகண்ட காவிரி

அகண்ட காவிரி என்பது காவிரி ஆறானது மைசூர்ப் பீடபூமியிலிருந்து இறங்கிக் கொங்கு நாட்டைக் கடந்து சோழ நாட்டை அடைந்து திருச்சிராப்பள்ளிக்கு அருகில் திருவரங்கத்தைச் சுற்றிக் காவிரி, கொள்ளிடம் என்று இரு ஆறுகளாகப் பிரிகிறது. அவ்வாறு பிரிவதற்கு முன்பு ஒன்றாக வரும் ஆறானது மிகவும் அகன்று காணப்படும். இப்பதியில் காணப்படும் கவிரி ஆறானது அகண்ட காவிரி என அழைக்கப்படுகிறது. அகண்டம் என்னும் சொல் இரண்டுபடாமல் ஒன்றாயிருப்பது என்று பொருள்படும்.


</doc>
<doc id="437890" url="https://ta.wikipedia.org/wiki?curid=437890" title="நச்சர்">
நச்சர்

நச்சர் (கி.பி. 11 ஆம் நூற்றாண்டு) என்பவா் தமிழ்ப் புலவா், அறிஞர் மற்றும் திருக்குறள் உரையாசிரியர் ஆவார். பலராலும் போற்றப்படும், திருக்குறளுக்கு உரை எழுதிய பத்து இடைக்கால புலவர்களில் ஒருவர். மல்லர், திருமலையர், தருமர், தாமதத்தர் ஆகியவர்களோடு இவருடைய உரையும் கிடைக்கப் பெறவில்லை. 

இவருடைய வாழ்க்கையைப் பற்றி எந்த குறிப்புகளும் கிடைக்கப் பெறவில்லை.

மற்றொரு இடைக்கால தமிழ்ப் புலவரான நச்சினார்க்கினியர் இவர் என தவறாக நம்பப்படுகிறது. ஆனால் நச்சினார்க்கினியரைப் போற்றிப் பாடும் பாடலில், அவர் திருக்குறளுக்கு உரை எழுதியதாக எந்த குறிப்பும் இல்லாததாலல், அறிஞர்கள் இதை மறுக்கின்றனர். 

குறளுக்கு 300க்கு மேற்பட்ட உரையாசிரியர்கள் உரையெழுதியுள்ளனர். அவற்றுள், கருத்து வேறுபாடுகளும் முரண்களும் அதிகம் எழுகின்றன.

பழங்காலத்தில் இதற்குப் பலர் உரை எழுதியுள்ளனர். முதலாவதாக எழுந்த உரைகளாகப் பதின்மர் (பத்து) உரைகளைக் கூறுவர். அவற்றில் புகழ் வாய்ந்ததாக விளங்குவதும் அதிகமாகப் பயன்படுத்தப்படுவதும் பரிமேலழகர் உரைதான்.

தருமர் மணக்கும் தாமத்தார் நச்சர்

பரிதி பரிமே லழகர்-மல்லர்

பரிப்பெருமாள் காலிங்கர், வள்ளுவர்நூற்கு

எல்லையுரை செய்தா ரிவர்.

என்கிறது பழைய தனிப்பாடல்￼ வெண்பா.

இதில் குறிப்பிடப்படும் பதின்மர்: தருமர், மணக்குடவர், தாமத்தர், நச்சர், பரிமேலழகர், பருதியார், திருமலையர், மல்லர், கவிப்பெருமாள், காளிங்கர் ஆவர்.

திருக்குறளின் பாடம் முதன்முதலில் நமக்குத் தெரிய வருவது மணக்குடவர் (10 ஆம் நூற்றாண்டு) உரை வழியாகவே. பரிமேலழகரின் உரை  பத்தாவது.  மணக்குடவரின் உரைக்குப் பின் மூன்று நூற்றாண்டுகள் கழித்து எழுதப்பட்டது. மணக்குடவரின் உரையைப் பரிமேலழகர் பல இடங்களில் திருத்தி அமைக்கின்றார். திருக்குறளின் அமைப்பு முறையிலும் மாற்றம் செய்துள்ளார்.

இந்தப் பத்து உரைகளுள், தற்போது மக்களிடையே உரை பவனியாக மனவலம் வருவது பரிமேலழகர், மணக்குடவர், பரிதியார், காளிங்கர், பரிப்பெருமாள் ஆகியோரது உரைகளே. மற்ற உரைகள் கிடைக்கப் பெறவில்லை.

தற்காலத்திலும் திருக்குறளுக்கு மு. வரதராசன், மு. கருணாநிதி, சாலமன் பாப்பையா உட்பட பலர் விளக்க உரைகளை எழுதியுள்ளனர். இவற்றுள் சிறப்பாகக் கருதப்படுவது டாக்டர் மு.வரதராசனார் அவர்களது நூலாகும்.

திருக்குறள்

திருவள்ளுவ மாலை

பாிமேலழகர்


</doc>
<doc id="437892" url="https://ta.wikipedia.org/wiki?curid=437892" title="தாமதத்தர்">
தாமதத்தர்

தாமதத்தர் (கி.பி. 11 ஆம் நூற்றாண்டு) என்பவா் தமிழ்ப் புலவா், அறிஞர் மற்றும் திருக்குறள் உரையாசிரியர் ஆவார். பலராலும் போற்றப்படும், திருக்குறளுக்கு உரை எழுதிய பத்து இடைக்கால புலவர்களில் ஒருவர். மல்லர், திருமலையர், தருமர், நச்சர் ஆகியவர்களோடு இவருடைய உரையும் கிடைக்கப் பெறவில்லை. 

இவருடைய வாழ்க்கையைப் பற்றி எந்த குறிப்புகளும் கிடைக்கப் பெறவில்லை.

குறளுக்கு 300க்கு மேற்பட்ட உரையாசிரியர்கள் உரையெழுதியுள்ளனர். அவற்றுள், கருத்து வேறுபாடுகளும் முரண்களும் அதிகம் எழுகின்றன.

பழங்காலத்தில் இதற்குப் பலர் உரை எழுதியுள்ளனர். முதலாவதாக எழுந்த உரைகளாகப் பதின்மர் (பத்து) உரைகளைக் கூறுவர். அவற்றில் புகழ் வாய்ந்ததாக விளங்குவதும் அதிகமாகப் பயன்படுத்தப்படுவதும் பரிமேலழகர் உரைதான்.

தருமர் மணக்கும் தாமத்தார் நச்சர்

பரிதி பரிமே லழகர்-மல்லர்

பரிப்பெருமாள் காலிங்கர், வள்ளுவர்நூற்கு

எல்லையுரை செய்தா ரிவர்.

என்கிறது பழைய தனிப்பாடல்￼ வெண்பா.

இதில் குறிப்பிடப்படும் பதின்மர்: தருமர், மணக்குடவர், தாமத்தர், நச்சர், பரிமேலழகர், பருதியார், திருமலையர், மல்லர், கவிப்பெருமாள், காளிங்கர் ஆவர்.

திருக்குறளின் பாடம் முதன்முதலில் நமக்குத் தெரிய வருவது மணக்குடவர் (10 ஆம் நூற்றாண்டு) உரை வழியாகவே. பரிமேலழகரின் உரை  பத்தாவது.  மணக்குடவரின் உரைக்குப் பின் மூன்று நூற்றாண்டுகள் கழித்து எழுதப்பட்டது. மணக்குடவரின் உரையைப் பரிமேலழகர் பல இடங்களில் திருத்தி அமைக்கின்றார். திருக்குறளின் அமைப்பு முறையிலும் மாற்றம் செய்துள்ளார்.

இந்தப் பத்து உரைகளுள், தற்போது மக்களிடையே உரை பவனியாக மனவலம் வருவது பரிமேலழகர், மணக்குடவர், பரிதியார், காளிங்கர், பரிப்பெருமாள் ஆகியோரது உரைகளே. மற்ற உரைகள் கிடைக்கப் பெறவில்லை.

தற்காலத்திலும் திருக்குறளுக்கு மு. வரதராசன், மு. கருணாநிதி, சாலமன் பாப்பையா உட்பட பலர் விளக்க உரைகளை எழுதியுள்ளனர். இவற்றுள் சிறப்பாகக் கருதப்படுவது டாக்டர் மு.வரதராசனார் அவர்களது நூலாகும்.

மேற்கண்ட உரைகளில் எது வள்ளுவர் பெருமானுடைய உள்ளம், சிந்தனை என்பதைக் காண முடியவில்லை. இலக்கியங்களில் தடுக்கி விழுந்தவன் எல்லாம் குறளுக்கு உரை எழுத முன்வந்ததே காரணம்.
திருக்குறள்

திருவள்ளுவ மாலை

பாிமேலழகர்


</doc>
<doc id="437896" url="https://ta.wikipedia.org/wiki?curid=437896" title="அக்கம்மா செரியன்">
அக்கம்மா செரியன்

அக்கம்மா செரியன் "(Accamma Cherian)" ஒரு இந்திய சுதந்திர போராட்ட வீரர் ஆவார். இந்தியாவில் முன்பிருந்த திருவிதாங்கூர் (கேரளம்) பகுதியைச் சேர்ந்தவர், இவர் திருவிதாங்கூரின் ஜான்ஸி ராணி எனப் பிரபலமாக அறியப்பட்டார்.

1909 பிப்ரவர் 14 அன்று செயிண்ட் தாமஸ் கிறித்துவர்களான, நசரானி குடும்பத்தில் திருவிதாங்கூர் (கரிப்பப்பரம்பிள்) கஞ்சிரப்பள்ளி என்ற இடத்தில் தோமன் செரியன் மற்றும் அன்னம்மா கரிப்பப்பரம்பிள் என்பவர்களுக்கு இரண்டாவது மகளாக பிறந்தார். அவர் கஞ்சிரப்பள்ளி, அரசு பெண்கள் உயர்நிலைப் பள்ளி மற்றும் சங்கனாச்சேரி புனித சூசையப்பர் பள்ளியிலும் பயின்றார். இவர் தனது இளங்கலை வரலாற் பட்டத்தினை எர்ணாகுளம் புனித தெரசாள் கல்லூரியில் பெற்றார்.

1938 பிப்ரவரியில், திருவாங்கூர் மாநில காங்கிரஸ் உருவானது, அக்கம்மா சுதந்திரத்திற்கான போராட்டத்தில் சேருவதற்காக தனது ஆசிரியர் பணியை விட்டுவிட்டார். 

மாநில காங்கிரஸின் கீழ், திருவாங்கூர் மக்கள் பொறுப்பான அரசாங்கத்திற்கு ஒரு போராட்டத்தைத் தொடங்கினர். திருவாங்கூரின் திவான் சே. ப. இராமசுவாமி, போராட்டத்தை நசுக்க முடிவு செய்தார். ஆகஸ்ட் 26, 1938 இல், அவர் குடியுரிமை சட்டமறுப்பு இயக்கத்தை தடை செய்தார். அதன் தலைவர் பட்டம் தாணு பிள்ளை உட்பட முக்கிய மாநில காங்கிரஸ் தலைவர்கள் கைது செய்யப்பட்டனர் மற்றும் கைது சிறையில் அடைக்கப்பட்டனர். மாநில காங்கிரஸ் அதன் போராட்ட முறையை மாற்றியது. அதன் பணிக்குழு கலைக்கப்பட்டது மற்றும் தலைவருக்கு சக்திகள் வழங்கப்பட்டன, மற்றும் அவருக்கு வாரிசை நியமிக்கும் உரிமையை வழங்கியது. மாநில காங்கிரஸின் பதினொரு தலைவர்ள் ஒன்றன்பின் ஒருவராக கைது செய்யப்பட்டனர். பதினான்காம் தலைவர் குட்டநாத் ராமகிருஷ்ண பிள்ளை, அவரது கைதுக்கு முன்னதாக அக்கம்மா செரியனை பன்னிரண்டாவது தலைவராக பரிந்துரைத்தார்..

1938 அக்டோபரில் மாநில காங்கிரஸ் கட்சியின் பணிக்குழு, அக்கம்மா செரியனை தேசசேவை சங்கத்தை நடத்திட (பெண்கள் தொண்டர் குழு) ஏற்பாடு செய்தது. அவர் பல்வேறு மையங்களுக்கு சுற்றுப்பயணம் மேற்கொண்டார் மற்றும் தேசசேவை சங்கத்தின் உறுப்பினர்களாக சேர பெண்களுக்கு வேண்டுகோள் விடுத்தார்.

சுதந்திரத்திற்கான போராட்டத்தின் போது இருமுறை சிறையில் அடைக்கப்பட்டார்

அக்கம்மா, சிறையில் இருந்து விடுவிக்கப்பட்ட பின்னர், மாநில காங்கிரஸின் முழு நேர ஊழியர் ஆனார். 942 இல், அதன் தற்காலிகத் தலைவர் ஆனார். ஆகஸ்ட் 8, 1942 இல், தனது தலைமை உரையில், இந்திய தேசிய காங்கிரஸின் மும்பை வரலாற்றுக் கூட்டத்தில் வெள்ளையனே வெளியேறு இயக்கத்தை வரவேற்றார். அதற்காக அவர் கைது செய்யப்பட்டு ஒரு வருட சிறை தண்டனை வழங்கப்பட்டது. 1946 இல், தடைகளை மீறியதற்காக ஆறு மாதங்களுக்கு அவர் கைது செய்யப்பட்டு சிறையிலடைக்கப்பட்டார். திருவாங்கூர் திவான் சி. பி. ராமசாமி அய்யர் கோரிக்கைக்கு எதிராக தனது குரலை எழுப்பியபோது 1947 இல் மீண்டும் கைது செய்யப்பட்டார்

1982 மே 4 அன்று அக்கம்மா செரியன் இறந்துவிட்டார். அவரது நினைவாக திருவனந்தபுரம் வெள்ளையம்பலத்தில் ஒரு சிலை அமைக்கப்பட்டது. ஸ்ரீபால கே. மேனன் அவர்களால் ஒரு ஆவணப்படம் தயாரிக்கப்பட்டது


</doc>
<doc id="437901" url="https://ta.wikipedia.org/wiki?curid=437901" title="ஆப்பிரிக்கப் படைப்புழு">
ஆப்பிரிக்கப் படைப்புழு

ஆப்பிரிக்கப் படைப்புழு (African armyworm) என்பது பூச்சிகள் இனத்தில் நாக்டுஏ என்ற குடும்பத்தைச் சார்ந்ததாகும். இவ்வகைப் பூச்சிகள் தங்களின் உணவைத்தேடிச் செல்லும்போது லார்வாக்கள் பெரும்பாலும் ராணுவ அணிவகுப்பு போன்று செல்வதால் இப்பூச்சியை படைப்புழு எனப் பொதுவாக அழைக்கின்றனர். கம்பளிப் பூச்சிகளைப்போல் இவற்றில் மேல் முடிகள் அதிகம் காணப்படாமல் கருப்பும், பச்சையுமான கோடுகள் கணப்படுகின்றன. கம்பளிப் பூச்சிகளைப்போல் தீங்குயிர் எனத்தைச் சார்ந்தாகும். இவை பயிர் வகைகளை ஒரே வாரத்தில் அழிக்கும் தன்மைகொண்டதாக உள்ளது. இவ்வகைப்புழுக்கள் அமெரிக்காவைப் பூர்வீகமாகக் கொண்டாலும் முதன் முதலில் ஆப்பிரிக்க நாடான நைஜீரியாவில் தான் அடையாளம் காணப்பட்டது. இவை மேலும் வளர்ச்சி அடைந்து ஆப்பிரிக்காவின் பல நாடுகளுக்கும் பரவியது. 

இவை ஆப்பிரிக்கா மற்றும் ஆசியாக்கண்டத்தின் பல நாடுகளுக்கும் பரவிக்காணப்படுகிறது. ஆப்பிரிக்கா கண்டத்தில் தான்சானியா, கென்யா, உகாண்டா, எத்தியோப்பியா, சோமாலியா, மலாவி, ஜிம்பாப்வே, ஜாம்பியா, மற்றும் தென் ஆப்பிரிக்கா போன்ற நாடுகளிலும், ஆசியாக் கண்டத்தில் இந்தியா, சவுதி அரேபியா போன்ற நாடுகளிலும், தென்கிழக்கு ஆசியா, ஆத்திரேலியா, நியூசிலாந்து போன்ற நாடுகளிலும் பரவியுள்ளது. 

தாவரங்களில் மேல் முட்டையிட்டு இனவிருத்தி செய்து அதே தாவரத்தை உட்கொண்டு அதிகமான அளவு அழிவை ஏற்ப்படுத்துகிறது. பொதுவாக இவை சதுப்புநிலம் சார்ந்த பகுதிகளில் அதிகமாக இனவிருத்தி செய்கிறது. 

இவ்வகையான படைப்புழுக்களை பூச்சிகொல்லி மருந்துகொண்டு கட்டுப்படுத்துவது கடினமாகும். ஏனெனில் இவை பூச்சிக்கொல்லி மருந்து தெளிக்கும்போது தனது மலத்தால் தன்னை மூடி பாதுகாப்பக இருந்துகொள்கிறது. அதனால் இவை அதிகம் அழிவை ஏற்படுத்தும் மக்காச்சோளம் போன்ற உணவுப்பயிர்களுக்கும் முன்னால் நேப்பியர் புல் போன்ற புல் வகைகளை வளர்ப்பதால் இவற்றின் மேல் முதலில் முட்டையிட்டு அந்த முட்டைக்கு சத்துக்கள கிடைக்காமல் இப்பூச்சிகளின் இனப்பெருக்கம் கட்டுப்படுத்தப்படுகிறது. மேலும் ஊடுபயிர் முறை மூலம் மக்காச்சோளம் பயிரிடுவதற்கு 10 நாட்களுக்கு முன்னரே பீன்சு போன்ற பயிர்களை வளர்ப்பதால் பின்னர் வளரும் மக்காச்சோளத்தை இப்பூச்சிகள் கவணிப்பதில்லை. 


</doc>
<doc id="437905" url="https://ta.wikipedia.org/wiki?curid=437905" title="பராவ்பேப் நதி">
பராவ்பேப் நதி

பராவ்பேப் நதி (Paraopeba) இது பிரேசில் நாட்டில் மினாஸ் ஜெரைசு என்ற மாநிலத்தில் அமைந்துள்ளது. இவ்வாற்றின் நீளம் 510 கிலோமீட்டர்கள், இவ்வறு பாயும் நிலப்பரப்பு 12,090 சதுர கிலோமீட்டர்கள் கொண்டு 35 நகராட்சிகளுக்கு பரவியுள்ளது. இந்த நதியின் படுகைகளில் அதிகமாக பழங்குடிகள் வாழுகிறார்கள். 



</doc>
<doc id="437906" url="https://ta.wikipedia.org/wiki?curid=437906" title="சோம வாரப்பட்டி">
சோம வாரப்பட்டி

தமிழ்நாட்டில் திருப்பூர் மாவட்டத்தில் குடிமங்கலம் வட்டத்தில் அமைந்துள்ள ஓர் ஊராட்சி ஆகும்.இது உடுமலைப்பேட்டை சட்டமன்ற தொகுதிக்கும் பொள்ளாச்சி மக்களவை தொகுதிக்கும் உட்பட்டதாகும்.

2011 மக்கள் தொகை கணக்கெடுப்பு படி ஊராட்சியில் 4,768 பேர் இருக்கிறார்கள். இதில் 51% பேர் ஆண்களும் 49% பேர் பெண்களும் இருக்கின்றார்கள்.0.7% பேர் 18 வயதினருக்கும் கீழ் உள்ளவர்கள் ஆவார்.



</doc>
<doc id="437907" url="https://ta.wikipedia.org/wiki?curid=437907" title="தோழா (2008 திரைப்படம்)">
தோழா (2008 திரைப்படம்)

தோழா 2008 ஆம் ஆண்டு நிதின் சத்யா, பிரேம்ஜி அமரன், விஜய் வசந்த் மற்றும் அஜய்ராஜ் நடிப்பில், என். சுந்தரேஸ்வரன் இயக்கத்தில், பிரேம்ஜி அமரன் இசையில் வெளியான தமிழ் திரைப்படம். கில்லி மற்றும் ஜாம்பவான் ஆகிய திரைப்படங்களில் கதாநாயகர்களின் சகோதரி வேடத்தில் நடித்த ஜெனிஃபர் இப்படத்தில் கதாநாயகியாக அறிமுகம் ஆனார். இப்படத்தின் நான்கு கதாநாயகர்களும் இதற்கு முன் சென்னை 600028 திரைப்படத்தில் இணைந்து நடித்திருந்தனர்.

இப்படம் நான்கு நண்பர்களைப் பற்றிய கதை ஆகும். 

அறிவழகன் (பிரேம்ஜி அமரன்), கஜனி (விஜய் வசந்த்) மற்றும் ராஜா (நிதின் சத்யா) ஆகியோர் நெருங்கிய நண்பர்கள். இம்மூன்று நண்பர்களுடன் நான்காவதாக இணைய வரும் வேலு ( அஜய்ராஜ்) தன் தங்கையின் இறப்புக்குக் காரணமான அவளின் காதலனைத் தேடி வருபவன். பிரியா (நான்சி ஜெனிபர்) வேலுவை விரும்புகிறாள். ஆனால் வேலு தன் சூழ்நிலை காரணமாக பிரியாவைக் காதலிக்க மறுக்கிறான். அவன் தன் தங்கையைக் காதலித்து ஏமாற்றி அவளது இறப்புக்குக் காரணமானவனைத் தேடி அவனைக் கொல்வதையே முதல் குறிக்கோளாகக் கொண்டுள்ளான். ராஜாவே இதுநாள் வரை தான் தேடிவந்த நபர் என்பதையறியும் அஜய் அவனைக் கொல்வதற்கு முடிவு செய்கிறான். அதே சமயம் ராஜா தன்னைக் கொல்வதற்கு வரும் வேலுவைக் கொல்ல ஆட்களை ஏற்பாடு செய்கிறான். இருவரில் யார் வெற்றி பெற்றனர் என்பது மீதிக்கதை. 


படத்தின் இசையமைப்பாளர் பிரேம்ஜி அமரன். பாடலாசிரியர்கள் கங்கை அமரன், வாலி மற்றும் சினேகன். 1984 ஆம் ஆண்டு வெளியான தாவணிக் கனவுகள் என்ற திரைப்படத்தில் இடம்பெற்ற "ஒரு நாயகன் உதயமாகிறான்" என்ற பாடல் இப்படத்தில் மாற்றிசை வடிவத்தில் பயன்படுத்தப்பட்டது.

வழக்கு: 2016 ஆம் ஆண்டு கார்த்தி, நாகார்ஜூனா, தமன்னா உள்ளிட்டவர்கள் நடித்து, வம்சி பைடிபல்லி இயக்கத்தில் தமிழ் மற்றும் தெலுங்கில் உருவானது தோழாதிரைப்படம். தன்னிடம் எந்த அனுமதியும் பெறாமல் "தோழா" என்ற பெயர் பயன்படுத்தப்பட்டுள்ளதாக இப்படத்தின் தயாரிப்பாளர் சுந்தரேஸ்வரன், நடிகர்கள் கார்த்தி மற்றும் நாகார்ஜுனா, பிவிபி சினிமா, இயக்குநர் வம்சி ஆகியோர் மீது வழக்கு தொடுத்தார்.

விமர்சனம்: நல்ல நண்பர்களைப் பற்றிய நல்ல திரைப்படம். 


</doc>
<doc id="437911" url="https://ta.wikipedia.org/wiki?curid=437911" title="விழித்திரை நிணநீர் பாதிப்பு">
விழித்திரை நிணநீர் பாதிப்பு

விழித்திரை நிணநீர் பாதிப்பு (Central Serous Retinopathy) இது கண்களில் காணப்படும் குறைபாடுகளில் பார்வைக் குறைபாட்டில் சார்ந்ததாகும். இவ்வகையான குறைபாடுகள் தற்காலிகமாக ஏதாவது ஒரு கண்ணில் தோன்றி மறையும் குறைபாடாகும். இவ்வகையாய குறைபாடுகள் வரும்போது எந்தவிதமான அறிகுறிகளும் தெரிவதில்லை. நமது விழித்திரையின் அடிப்பாகத்தில் நிணநீர் கசிந்து ஒன்று சேர்வதால் பார்வைத் திறன் குறைவடைகிறது. இதற்கு முக்கிய காரணம் மன அழுத்தம் என சொல்லப்படுகிறது. 


</doc>
<doc id="437913" url="https://ta.wikipedia.org/wiki?curid=437913" title="இரண்டாவது ஜெனீவா உடன்படிக்கை">
இரண்டாவது ஜெனீவா உடன்படிக்கை

இரண்டாவது ஜெனீவா உடன்படிக்கை (Second Geneva Convention) இது ஜெனீவா உடன்படிக்கையின் படி இரண்டாவதாக கையெழுத்தானதாகும். இவ்வுடன்படிக்கை 1907 ஆம் ஆண்டு சுவிட்சர்லாந்து நாட்டின் இரண்டாவது பெரிய நகரமான ஜெனீவா நகரில் வைத்து கையெழுத்தானது. இவற்றில் முக்கிய அம்சமாகப் பார்க்கப்படுவது போர் நடக்கும்போது கடல் பகுதியின் பாதுகாப்பும், படைவீரர்கள், காப்பலில் வேலைசெய்யும் கடற்படை சார்ந்த ஆட்களின் பாதுகாப்பிற்க்காவும் ஏற்படுத்தப்பட்டதாகும். ஜெனீவா உடன்படிக்கையின் படி இந்த உடன்படிக்கை தான் கடற்படைக்கென முதன் முதலில் கையெழுத்தான முதல் நடவடிக்கையாகும். 



</doc>
<doc id="437914" url="https://ta.wikipedia.org/wiki?curid=437914" title="கௌரி லட்சுமி பாயி">
கௌரி லட்சுமி பாயி

மஹாராணி அய்யயோமிக் திருநகர் கவுரி லக்ஷ்மி பாயி (1791-1815) இந்திய மாநிலமான திருவிதாங்கூர் மஹாராணியாவார். அவரது மகன் சுவாதி திருநாள் ராம வர்மாவிற்கு பிறகு 1813 முதல்1815 ஆம் ஆண்டு முடிய அவர் இறக்கும் வரை ஆட்சி செய்தார். சுவாதித்திருநாளின் பிரதி நிதியாக ஆட்சி செய்த பின் இரண்டாண்டுகள் திருவாங்கூரின் ராணியாக தன் சொந்த உரிமையுடன் ஆட்சி செய்தார், 


</doc>
<doc id="437919" url="https://ta.wikipedia.org/wiki?curid=437919" title="டியர் சன் மருது">
டியர் சன் மருது

டியர் சன் மருது 1995 ஆம் ஆண்டு ரகுமான் மற்றும் சௌந்தர்யா நடிப்பில், தேவா இசையில், எம். சோலை ராஜேந்திரன் இயக்கத்தில், எம். ஜெகந்நாதன் தயாரிப்பில் வெளியான தமிழ் திரைப்படம். 

மருது (ரகுமான்) தான் செய்யாத குற்றத்திற்காக சிறை தண்டனை பெற்று சிறையில் இருக்கிறான். அவன் சிறை செல்ல காரணமானவர் வழக்கறிஞர் ராணி (சௌந்தர்யா). சிறையிலிருந்து விடுதலையாகும் மருது நேரே ராணியைக் காணச் செல்கிறான். தன் தவறுக்காக மன்னிப்பு கோரும் ராணியைத் தான் காதலிப்பதாகக் கூறுகிறான் மருது. இருவரும் காதலிக்கத் தொடங்குகிறார்கள். மருது தன் தம்பி ரவியுடன் (சிவா) சேர்ந்து நடனப்பள்ளி நடத்துகிறான்.

நரம்பியல் மருத்துவரான விஸ்வநாதனுடன் (சிவகுமார்) நட்பாகிறான் மருது. விஸ்வநாதனின் மனைவி பார்வதி (ஸ்ரீவித்யா). சில வருடங்களுக்கு முன் ஒரு கோயில் திருவிழாவில் தங்கள் மகன் அசோக்கை சிறுவயதில் தொலைத்தது முதல் பார்வதி மனநிலை பாதிக்கப்படுகிறாள். இதனால் முன்பின் அறியாத அந்நியரைத் தன் மகன் அசோக் எனக்கருதி வீட்டிற்கு அழைத்து வந்து விடும் பழக்கமுடையவள்.

காவேரி (ரூபாஸ்ரீ) ரவியைக் காதலித்தாலும் அதை ரவியிடம் சொல்லத் தயங்குகிறாள். இதை அறிந்த மருது அவன் தம்பியிடம் காவேரியின் காதலைப் பற்றிக் கூறுகிறான். ஒருநாள் காவேரியிடம் தவறாக நடக்க முயலும் ரவியை மருது அடித்ததில் ரவி இறக்கிறான். ரவியைத் தப்பித்துச்செல்லுமாறு கூறுகிறார் விஸ்வநாதன். 

அதன் பிறகு காணாமல் போன தன் மகன் அசோக்தான் ரவி என்று விஸ்வநாதனுக்குத் தெரியவருகிறது. மருதுவைத் தற்செயலாகக் காணும் பார்வதி அவனைத் தன் மகன் அசோக் எனக்கருதி வீட்டிற்கு அழைத்துவருகிறாள். அதன்பின் நடப்பது மீதிக்கதை 


படத்தின் இசையமைப்பாளர் தேவா. பாடலாசிரியர்கள் வைரமுத்து மற்றும் பிறைசூடன்.


</doc>
<doc id="437926" url="https://ta.wikipedia.org/wiki?curid=437926" title="நீ நான் நிழல்">
நீ நான் நிழல்

அக்டோபர் 10,2014ல் பிந்து ஜான் வர்கீஸ் தயாரிப்பில் வெளிவந்த நீ நான் நிழல் என்கிற திரைப்படத்தை ஜான் ராபின்சன் இயக்கியுள்ளார். இப்படம் மலையாளத்தில் ஆஷா பிளாக் என்ற தலைப்பிலும் மற்றும் தமிழ் மொழியில் நீ நான் நிழல் என்ற தலைப்பிலும் வெளிவந்த திரைப்படமாகும். இப்படத்தில் நடிகர்கள் சரத்குமார், அர்ஜுன் லால் மற்றும் நடிகை இஷிதா சவுகான் முக்கிய கதாபாத்திரத்தில் நடித்துள்ளனர். நடிகர்கள் தேவன், கிருஷ்ணபாஸ்கர் மங்களசேரி மற்றும் மனோஜ் கே.ஜெயன் ஆகியோர் துணை கதாபாத்திரத்தில் நடித்துள்ளனர். இப்படத்தில் ஜெசின் ஜார்ஜ் இசையமைத்துள்ளார்.

இந்தியாவைச் சேர்ந்த ஐந்து பேர் சிறிய நேரத்தில் குவாலா லம்பூரில் கொல்லப்பட்டனர். முதலில் இனதாக்குதலால் கொல்லப்பட்டதாக கருதப்படுகின்றது. பின்னர் தமிழ்நாட்டைச் சேர்ந்த விசாரணை அதிகாரி அன்வர் அலி இக்கொலைக்கும் இனதாக்குதலுக்கும் எவ்வித சம்மதமில்லை என்று நினைப்பார்.

உலகப் புகழ்பெற்ற ஃபேஸ்புக்கில் ஒரு பொதுவான காரணியை இவரும் இவரது படையும் கண்டுபிடித்துள்ளனர். அதாவது, பலியான அனைவரும் ஆஷா பிளாகின் பரஸ்பர நண்பர்களாவர். 17 வயதான ஆஷா எந்நேரமும் ஃபேஸ்புக்கில் தனது நண்பர்களிடம் பேசிக்கொண்டிருப்பார்.

ஆஷாவும் கோயம்புத்தூரைச் சேர்ந்த ரோஹித்தும் நண்பர்களாக பழகி காதல் வயப்படுவார்கள். ஆஷாவின் 18வது பிறந்தநாளில் அவளைக் காண குவாலா லம்பூர்க்கு ரோஹித் வரும்போது அவள் தற்கொலை செய்துக்கொள்வாள். அதிர்ச்சியடைந்த ரோஹித் அவள் தற்கொலைக்கு காரணமான ஐந்து பேரை கொன்றுவிடுவான். இதற்க்குக் காரணம் ஆஷாவின் ஐந்து ஃபேஸ்புக் நண்பர்கள் அவளை பாலியல் ரீதியான துன்புறுத்தலும், அவளது புகைப்படத்தை ஆபாசமாக சித்தரித்தலும் ஆகும். ஆஷா ஃபேஸ்புக்கில் அடிமையானதுக்கு காரணம் அவளது பெற்றோர் அவளை கண்டுக்கொள்ளாமல் இருப்பதாகும்.


இப்படத்திற்க்கு பிண்ணணி இசையும் பாடல்களும் ஜெசின் ஜார்ஜ் இசையமைத்துள்ளார். பாடலாசிரியர்கள் தின் நாத் புதன்சேரி மற்றும் ஜெசின் ஜார்ஜ் ஆகியோர் பாடல்களை இயற்றியுள்ளனர். மே 10, 2014ல் பாடல்களை வெளியிடப்பட்டது.

இப்படக்குழுவினர் கேரளாவிலும் மலேசியாவிலும் படக் காட்சி செப்டம்பர் 2013 முதல் எடுக்கப்பட்டது. சமுக வளைத்தளங்கள் பயன்பாட்டால் ஏற்படும் ஆபத்தினை இப்படம் உருவாக்கப்பட்டது. இப்படம் அக்டோபர் 10,2014ல் இருமொழியிலும் வெளியானது.


</doc>
<doc id="437927" url="https://ta.wikipedia.org/wiki?curid=437927" title="கேம்பஸ் (திரைப்படம்)">
கேம்பஸ் (திரைப்படம்)

கேம்பஸ் 2004 ஆம் ஆண்டு அறிமுக நடிகர்கள் சஜித் ராஜ், நிதீஷ், திவ்யா மற்றும் ஷீத்தல் ஷா இவர்களுடன் சுகன்யா, ஆனந்த்ராஜ் மற்றும் ராசன் பி. தேவ் நடிப்பில் சார்வி இயக்கத்தில், பிரான் மற்றும் ஆரிஃப் தயாரிப்பில், ரஜ்னீஷ் இசையில் வெளியான தமிழ் திரைப்படம். 

படத்தின் கதை "மாடல்" கலைக் கல்லூரியில் நடக்கிறது. நற்பெயருடன் விளங்கிய இக்கல்லூரி சமீபகாலமாக பல ஒழுங்கீன நடவடிக்கைகளாலும், மாணவர்களிடையே அடிக்கடி மோதல் நடைபெறுவதாலும் தன் நற்பெயரை இழந்துவிட்டது. சத்யா (சஜித் ராஜ்) மற்றும் ராக்கி (நிதேஷ்) இருவரும் அக்கல்லூரியில் இரண்டு குழுவாக செயல்படும் மாணவர்களின் தலைவர்களாக இருக்கின்றனர். இவர்களுக்கிடையே அடிக்கடி மோதல்கள் நடக்கிறது.

கல்லூரியின் நிர்வாகிகள் ஆர். கே. தேவராஜ் (தேவன்) மற்றும் அமைச்சர் சத்தியசீலன் (ராசன் பி. தேவ்) இருவரும் அக்கல்லூரியை இடிக்கத் திட்டமிடுகின்றனர். இதனால் அதிர்ச்சியடையும் மாணவர்கள் கல்லூரியை இடிக்கவிடாமல் தடுக்க முடிவுசெய்கின்றனர். அந்தக் கல்லூரியில் பணிபுரியும் விரிவுரையாளர் பிரியா (சுகன்யா) மாணவர்களின் மோசமான நடவடிக்கைகளே கல்லூரியை இடிக்கக் காரணம் என்று மாணவர்களிடம் கூறி அவர்களை நல்லவர்களாக மாற்றி அதன்மூலம் கல்லூரியின் நற்பெயரை மீட்க முயல்கிறார். அவர் முயற்சியால் கல்லூரி மாணவி ஷீத்தல் (ஷீத்தல் ஷா) கல்லூரிகளுக்கு இடையிலான போட்டியில் வெற்றி பெற்று தன் கல்லூரிக்கு நற்பெயரை பெற்றுத் தருகிறார். இதனால் நம்பிக்கை அடையும் மற்ற மாணவர்களும் தங்களின் நடவடிக்கைகளைத் திருத்திக்கொண்டு கல்லூரியின் நற்பெயரைக் காப்பற்றுவதன் மூலம் கல்லூரியை இடிக்கவிடாமல் தடுத்து நிறுத்தமுடியும் என்று எண்ணுகின்றனர். பிரியாவிற்கு உதவி செய்வதற்காக எதிரெதிர் துருவங்களான சத்யாவும் ராக்கியும் நண்பர்களாக இணைகின்றனர். 

சத்தியசீலன் கல்லூரியிலிருந்து மாணவர்களை வெளியேற்ற செய்யும் சதிகளை அவர்கள் எப்படி முறியடித்து தங்கள் கல்லூரியைக் காப்பாற்றுகின்றனர் என்பது மீதிக்கதை. 


படத்தின் இசையமைப்பாளர் ரஜ்னீஷ். பாடலாசிரியர்கள் பா. விஜய், சினேகன், கலைக்குமார் மற்றும் விவேகா.


</doc>
<doc id="437937" url="https://ta.wikipedia.org/wiki?curid=437937" title="பாவூர்சத்திரம்">
பாவூர்சத்திரம்

பாவூர்சத்திரம் (Pavoorchatram), தமிழ்நாட்டின் திருநெல்வேலி மாவட்டம், தென்காசி வட்டத்தில், தென்காசியிலிருந்து 10 கிமீ தொலைவில் உள்ளது. பாவூர்சத்திரம் கீழப்பாவூர் ஊராட்சி ஒன்றியம், கல்லூரணி ஊராட்சியில் அமைந்த கிராமம் ஆகும். திருநெல்வேலி - செங்கோட்டை செல்லும் சாலையில், திருநெல்வேலியிலிருந்து 45 கிமீ தொலைவிலும், தென்காசியிலிருந்து 10 கிமீ தொலைவிலும் பாவூர்சத்திரம் கிராமம் உள்ளது.

திருநெல்வேலி, சென்னை, கொல்லம், செங்கோட்டை, வேளாங்கண்ணி செல்லும் தொடருந்துகள், பாவூர்சத்திரம் தொடருந்து நிலையம் வழியாகச் செல்கிறது. 
மேற்கு தொடர்ச்சி மலை அடிவாரத்தில், தூத்துக்குடி - கொல்லம் நெடுஞ்சாலையில், தென்காசி - செங்கோட்டை இடையே பாவூர்சத்திரம் உள்ளது. 

பாவூர்சத்திரத்தின் பொருளாதாரம் வேளாண்மையை நம்பியுள்ளது. பாவூர்சத்திரம் மர அறுவை ஆலைகளுக்கும், மரச் சந்தைக்கும் புகழ்பெற்றது. மேற்கு தொடர்ச்சி மலைக் காடுகளில் வெட்டப்படும் தேக்கு, கோங்கு, வாகை போன்ற மரங்கள் அறுக்கப்பட்டு பாவூர்சத்திரத்தில் சந்தைப்படுத்தப்படுகிறது.

கீழப்பாவூர், சுரண்டை, இலஞ்சி, தென்காசி, குற்றாலம், செங்கோட்டை மற்றும் கல்லூரணி ஆகும்.


</doc>
<doc id="437939" url="https://ta.wikipedia.org/wiki?curid=437939" title="லீலா ஓம்செரி">
லீலா ஓம்செரி

லீலா ஓம்செரி (Leela Omsheri) இவர் ஒரு பாரம்பரிய பாடகர், இசைக்கலைஞர் மற்றும் எழுத்தாளர் ஆவார். பாரம்பரிய இசையில் அவரது பங்களிப்புகளுக்கு அவர் அறியப்பட்டவர் மற்றும் இந்திய பாரம்பரிய இசைக்கு அவரது பங்களிப்புக்காக இந்திய அரசாங்கத்தின் பத்மஸ்ரீ விருது பெற்றவர். 

லீலா ஓம்செரி 1928 ஆம் ஆண்டு தமிழ்நாட்டிலுள்ள கன்னியாகுமரி மாவட்டத்தில் திருவட்டாறு "மான்கொயிக்கல் தரவுடு" என்ற இடத்தில் பிறந்தார். இளைய வயதிலேயே தனது சகோதரர், "காமுகரா" புருஷோத்தமனுடன் சேர்ந்து கர்னாடக இசைக் குருவான திருவட்டார் ஆறுமுகம் பிள்ளை பாகவதரிடம் இசையைக் கற்றார். இவரது சகோதரர் காமுகரா புருஷோத்தமன் பாரம்பரிய மற்றும் புகழ்பெற்ற பின்னணி பாடகராகவும் இருந்தார். இசைக்கலைஞர்களின் ஒரு குடும்பத்தில் இருந்து வந்த அவரது தாயாரின் வழிகாட்டுதலின் கீழ் இசை மற்றும் திறமைகளை வளர்த்துக் கொள்ளும் ஒரு வாய்ப்பு கிடைத்தது. 

கன்னியாகுமாரியில் ஆரம்பக்கல்வி முடிந்த பின், இவர் திருவனந்தபுரம் பெண்கள் கல்லூரியில் கர்நாடக இசையில்பட்டம் பெற்றார் , மேலும், பஞ்சாப் பல்கலைக்கழகத்தில் இந்துஸ்தானி இசையை படித்து மற்றொரு பட்டம் பெற்றார். மீரட் பல்கலைக் கழகத்திலிருந்து அவர் முதுகலை பட்டம் பெற்றார், அவர் தில்லி பல்கலைக்கழகத்தில் இசையில் முனைவர் பட்டம் பெற்றார். 

பிரபல எழுத்தாளரான ஓமச்சேரி என். என். பிள்ளையை திருமணம் செய்து கொண்டு புது தில்லியில் தங்கியுள்ளார் . இத்தம்பதியருக்கு "எஸ். டி. ஓம்சேரி" மற்றும் "தீப்தி ஒம்சேரி பால்லா" என்ற இரண்டு குழந்தைகள் உண்டு, இவர் ஒரு புகழ்பெற்ற பாரம்பரிய நடனக்கலைஞர் ஆவார். அவர் சில சிறு கதைகள் எழுதியுள்ளார். 

லீலா ஓமச்சேரி தற்போது கேரளா, திருவனந்தபுரம், "காமுகரா இசைப் பள்ளியில் பேராசிரியராகவும்" மற்றும் தில்லி "திரிகாலா" குருகுலத்தின் முதல்வராகவும், மற்றும் பேராசிரியராகவும் பணிபுரிந்தார். 

அவர் "தக்ஷிண பாரதி" (தென்னிந்திய மகளிர் அமைப்பு) என்ற அமைப்பின் தலைவராகவும் மற்றும் "தில்லியில் உள்ள ஸ்வராலயாவின்" துணைத் தலைவராகவும் இருந்தார் 

(1964 முதல் 1994 வரை அவர் தில்லி பல்கலைக்கழகத்தில் இணை பேராசிரியராகவும், கர்னாடக இசைப் பிரிவில் இசை மற்றும் நுண் கலை ஆசிரியராக பணிபுரிந்தார். 


</doc>
<doc id="437946" url="https://ta.wikipedia.org/wiki?curid=437946" title="பி. மாதுரி">
பி. மாதுரி

பி. மாதுரி "(P.Madhri)"என்ற மேடைப் பெயர் கொண்ட சிவஞானம் என்ற இவர் தென்னிந்திய பின்னணி பாடகர் ஆவார். இவர் மலையாளம், தமிழ் மற்றும் தெலுங்கு பாடல்களில் பாடியுள்ளார். சிறந்த பின்னணி பாடகருக்கான கேரளா மாநில திரைப்பட விருதை இரண்டு முறை வென்றுள்ளார். 

1943 ல் திருச்சிராப்பள்ளியில் ஒரு தமிழ் குடும்பத்தில் சிவஞானம் பிறந்தார். தனது 13 வயதில் வி. ஜெயராம் என்பவரை மணந்து, 16 வயதில் இரண்டு குழந்தைகளின் தாயானார். மலையாள இசை அமைப்பாளர் ஜி.தேவராஜன் மெட்ராஸில் அவரது நிகழ்ச்சிகளில் இவரை பார்த்து. "கடல்ப்பளம்" (1969) என்ற படத்தில் வாய்ப்பளித்தார். இதில் பிரபலமான மாப்பிள்ள பாடல் "கஸ்தூரி தைலமிட்டு முடி மினிக்கி" என்ற பாடலை பாடினார். தேவராஜன் கண்டெடுத்த இவர் மிக வெற்றிகரமான மலையாள பின்னணி பாடகர்கள் ஒருவராக இருந்தார். 

அவர் முக்கியமாக மலையாள பாடல்களை பாடினார். 1970 களில் எஸ். ஜானகி மற்றும் பி. சுசீலா ஆகியோருக்கு பிறகு மூன்றாவது மிகப்பெரிய பெண் பாடகராக இருந்தார், மேலும் முக்கியமாக ஜி.தேவராஜன் மாஸ்டர் எழுதிய பாடல்களை பாடினார். மலையாளத்தில் மொத்தம் 552 பாடல்கள் பாடியுள்ளார். இதில் பெரும்பான்மை G. தேவராஜன் மாஸ்டர் எழுதிய பாடல்களே ஆகும். மலையாளத் திரைப்படத்தில் எந்தவொரு பெண் பாடகரும் செய்ய முடியாத ஒரு பதிவாகும். அவர் பல நாட்டுப்புற பாடல்கள், நகைச்சுவை பாடல்கள், கிளாசிக்கல் பாடல்கள், பக்தி பாடல்கள், காதல் பாடல்கள், சினிமா பாடல்களில் சோகமான பாடல்கள் போன்றவற்றை பாடி வந்தார். 

"பாலாசி மான்கே பரரினாய்ச்சு </br>
இன்னிக்கு பொட்டுக்கட்டு </br>
ஹிமாசிலா சயாதா </br>
கஸ்தூரி தாலமிட்டம் </br>
பிரியசகி கங்கே </br>
பிரணனாதன் என்க்கு </br>
கல்யாணி கல்வாணி </br>
தம்பிரான் தொட்டுதது </br>
சக்ரவர்த்தினி நினக்கு </br>
சந்திரகாலாபம் சர்தி </br>
பூமி ஸ்னேகா</br>
காட்டம் பாயி மஜா கரம் பாயி "</br>
கைதாப்பு விஷேஷியுமையா "</br>
கன்ன ஆலிலக்கண்ணா "</br>
சக்கிக்கோட்டோ சங்கர்" 


</doc>
<doc id="437948" url="https://ta.wikipedia.org/wiki?curid=437948" title="பதவி படுத்தும் பாடு">
பதவி படுத்தும் பாடு

பதவி படுத்தும் பாடு 2005 ஆம் ஆண்டு ரஞ்சித் மற்றும் அனாமிகா நடிப்பில், சி. ராமலிங்கம் இயக்கத்தில், ஜி. மூர்த்தி தயாரிப்பில், காந்திதாசன் இசையில் வெளியான தமிழ் திரைப்படம். 

காட்டில் வசிக்கும் மலையப்பன் (ரஞ்சித்) முன்னாள் முதலமைச்சர் தமிழரசனைக் (ரவிச்சந்திரன்) கடத்துகிறான். அவரை விடுவிக்க அரசிடம் அதிக பணம் கேட்கிறான். தற்போதைய முதலமைச்சரான வீரபத்ரன் (பிரமிட் நடராஜன்) தன் அரசியல் எதிரியும் எதிர்க்கட்சியைச் சேர்ந்தவருமான தமிழரசன் கடத்தப்பட்டதற்கு உள்ளூர மகிழ்கிறார். எனவே தமிழரசனை மீட்க பணம் மலையப்பனுக்குப் பணம் தர முடியாது என்று அறிவிக்கிறார். தான் தவறான ஆளைக் கடத்தியிருப்பதைப் புரிந்துகொள்கிறான் மலையப்பன். 

மலையப்பனின் எண்ண ஓட்டத்தைப் புரிந்துகொள்ளும் தமிழரசன் தன் அரசியல் எதிரியான வீரபத்ரனை பழிவாங்குவற்கு இந்த வாய்ப்பைப் பயன்படுத்திக்கொள்ள திட்டமிடுகிறார். மலையப்பனிடம் வீரபத்ரனின் மகளைக் கடத்தினால் வீரபத்ரனிடமிருந்து அதிக பணம் பெறலாம் என்ற யோசனையைச் சொல்கிறார். அதன்படி மலையப்பனும் வீரபத்ரனின் மகளைக் கடத்துகிறான். தன் மகளைக் எவ்வளவு பணம் வேண்டுமானாலும் கொடுக்கத் தயாராகும் வீரபத்ரன், பத்திரிகை நிருபர் முத்துவேலை (வாசு விக்ரம்) மலையப்பனிடம் பேச்சு வார்த்தை நடத்த காட்டுக்குள் அனுப்புகிறார். முத்துவேலுடன் வீரபத்ரன் மகளை விடுவிக்கும் மலையப்பன், தமிழரசனைக் கொன்றதைக் காணொளியாகப் பதிவுசெய்து கொடுத்தனுப்புகிறான். 

முன்னாள் முதல்வர் தமிழரசன் கொல்லப்பட்டதாலும், வீரபத்ரனின் பாரபட்சமான நடவடிக்கையாலும் மாநிலத்தில் சட்டம் ஒழுங்கு சீர்குலைந்ததாகக் கருதும் ஆளுநர் ஆட்சியைக் கலைத்து உத்தரவிடுகிறார். இதனால் வீரபத்ரனின் முதலமைச்சர் பதவி பறிபோகிறது. மலையப்பனுக்குப் பொது மன்னிப்பு வழங்கப்பட்டு அரசு வீடு வழங்கப்படுகிறது. மலையப்பன் தமிழரசனைக் கொன்றதாக வெளியிட்ட காணொளி போலியானது. தமிழரசன் இன்னும் உயிரோடு இருக்கிறார் என்ற உண்மை தெரியவருகிறது. மக்கள் அனைவரும் காட்டில் வாழும் மலையப்பனைப் பற்றி பெருமையாகப் பேசுகின்றனர். 

தன்னைப் பற்றி மக்கள் பெருமையாகப் பேசுவதை தனக்கு சாதகமாக எடுத்துக்கொண்டு மலையப்பன் ஒரு அரசியல் கட்சியைத் துவங்குகிறான். தேர்தலுக்கு முந்தைய கருத்துக்கணிப்புகள் மலையப்பனின் கட்சியே வெற்றி பெறும் என்று கூறுவதைக் கண்டு, வீரபத்ரன் மற்றும் தமிழரசனின் கட்சியைச் சேர்ந்தவர்கள் மலையப்பனின் கட்சியில் இணைகின்றனர். மலையப்பன் வெற்றிபெற்று முதல்வராகப் பதவியேற்று நல்லாட்சி புரிகிறார். 


படத்தின் இசையமைப்பாளர் காந்திதாசன். பாடலாசிரியர்கள் பா. விஜய் மற்றும் கபிலன்.


</doc>
<doc id="437973" url="https://ta.wikipedia.org/wiki?curid=437973" title="விஜயலட்சுமி ரவீந்திரநாத்">
விஜயலட்சுமி ரவீந்திரநாத்

விஜயலட்சுமி ரவிந்திரநாத் ("Vijayalakshmi Ravindranath", பிறப்பு: அக்டோபர் 18, 1953) ஒரு இந்திய நரம்பணுவியலாளர் ஆவார். இவர் தற்போது, பெங்களூரில் இந்திய அறிவியல் கழகத்தில், நரம்பியல் மையத்தின் பேராசிரியராக பணிபுரிகிறார். இவர் குர்கான் (2000-9) தேசிய மூளை ஆராய்ச்சி மையத்தின் நரம்பியல் துறையின் தலைவராகப் பணியாற்றினார். அல்சைமர் மற்றும் பார்கின்சன் போன்ற மூளை சம்பந்தப்பட்ட நோய்களுக்கான ஆராய்ச்சியே இவரது முக்கிய பங்களிப்பாகும் 

ரவிந்திரநாத் இளங்கலை அறிவியல். மற்றும் முதுகலை அறிவியல் பட்டத்தை ஆந்திர பல்கலைக்கழகத்தில் முடித்தார், மேலும் அவர் உயிர்வேதியியலில் முனைவர் பட்டத்தை மைசூர் பல்கலைக்கழகத்தில் பெற்றார். 1981 லிருந்து அமெரிக்காவின் தேசிய புற்றுநோய் நிறுவனத்தில் பணிபுரிந்தார். பின்னர் அவர் பெங்களூரில் உள்ள மனநல சுகாதார மற்றும் நரம்பியல் அறிவியலுக்கான தேசிய நிறுவனத்தில் சேர்ந்தார். அங்கு அவர் மனித மூளை வளர்சிதை மாற்றத்தை ஆய்வு செய்தார், குறிப்பாக உளப்பிணி மருந்துகள் மற்றும் சுற்றுச்சூழல் நச்சுகள் ஆகியவற்றில் கவனம் செலுத்தினார். 1999 ஆம் ஆண்டில், இந்தியாவில் உள்ள தேசிய நுண்ணறிவு ஆராய்ச்சிக் குழு (NBRC), இந்தியாவில் பிணைய நரம்பியல் ஆராய்ச்சிக் குழுக்களுக்கு ஒருங்கிணைத்து, டி.பி.டீ யின் சுயநிர்ணய நிறுவனம் ஒன்றை அமைப்பதற்காக, இந்திய அரசின் உயிரித் தொழில்நுட்ப திணைக்களம் அமைக்க உதவினார். 

இந்திய அகாடமி ஆஃப் சயின்ஸ் , தேசிய அகாடமி ஆஃப் சயின்ஸ் , இந்திய தேசிய விஞ்ஞான அகாடமி மற்றும் மருத்துவ அறிவியல் தேசிய அகாடமி போன்ற பல அகாடமிகளுக்கு இவர் தேர்ந்தெடுக்கப்பட்டுள்ளார், இந்திய அகாடமி ஆஃப் நரம்பியல் மற்றும் மூன்றாம் உலக அகாடமி ஆஃப் சயின்ஸ் ஆகியவற்றில் தேர்ந்தெடுக்கப்பட்ட பலரில் ரவீந்திரநாத்தும் ஒருவர் ஆவார். 



</doc>
<doc id="437976" url="https://ta.wikipedia.org/wiki?curid=437976" title="சுருதி ஹரிஹரன்">
சுருதி ஹரிஹரன்

ஸ்ருதி ஹரிஹரன் "(Sruthi Hariharan)" ஒரு இந்திய திரைப்பட நடிகை மற்றும் தயாரிப்பாளர் ஆவார். இவர் பெரும்பாலும் கன்னட படங்களில் தோன்றுகிறார். திரைப்படங்களில் பின்னணி நடிகையாக பணிபுரிந்த பிறகு, நடிப்பதற்கு தொடங்கினார். கர்நாடகா மாநில திரைப்பட விருது , இரண்டு தென்னிந்திய ஃபிலிம்ஃபேர் விருதுகள் , மற்றும் ஒரு சிஐஎம்ஏ விருது உட்பட பல விருதுகளை பெற்றுள்ளார். பெங்களூரு டைம்ஸ் என்ற இத்ழில்ன் மிகவும் விரும்பத்தக்க பெண்மணி என்று தேர்ந்தெடுக்கப் பட்டார்.

2012 ஆம் ஆண்டு மலையாள திரைப்படம் "சினிமா கம்பெனியில்" அறிமுகமானார். கன்னட திரைத் துறையில் அவரது முதல் அறிமுகம் "லூசியா" படத்தின் மூலம் ஏற்பட்டது. "கோதி பன்ன சாதர்ண மைக்கட்டு", "உர்வி", "நதிச்சாரமி", "பியூட்டிஃபுல் மனசுகளு" போன்ற திரைப்படங்களில் அவரது பணிக்காக விமர்சனங்கள் மற்றும் பொதுமக்கள் இடையே அங்கீகாரத்தை பெற்றுத் தந்தது. 2016 இல், ஸ்ருதி ஹரிஹரன் "கலாத்மிகா" என்றத் தயாரிப்பு நிறுவனத்தை நிறுவினார். 

ஸ்ருதி ஹரிஹரன் கேரளாவின் திருவனந்தபுரத்தில் ஒரு தமிழ் ஐயர் குடும்பத்தில் பிறந்தார் , மற்றும் கர்நாடகாவின் பெங்களூருவில் வளர்ந்தார். அவரது தாய் மொழி தமிழ் ஆகும். அவர் "சிஷு கிரிஹா" மாண்டிசோரி" மற்றும் உயர்நிலைப் பள்ளியில் படித்தார். கிறிஸ்துவ பல்கலைக்கழகத்தில் வணிக மேலான்மை பட்டம் பெற்றார். பரதநாட்டியத்திலும் சமகால நடனத்திலும் அவர் பயிற்று பெற்றுள்ளார். தாய் மொழி தவிர, கன்னடா, மலையாளம் மற்றும் இந்தி மொழிகளில் சரளமாக பேசுகிறார். 

அவர் கலாசார நடவடிக்கைகளில் ஆர்வம் கொண்டிருந்தார், கிறிஸ்தவக் கல்லூரியில் கலாச்சார குழுவில் ஒரு பகுதியாக இருந்தார், பின்னர் நாடக அரங்கிற்கு சென்றார். அவர் நடன இயக்குநரான "இம்ரான் சர்தாரா"வின் நடன குழுவில் சேர்ந்து, கன்னட திரைப்படத் தொழிலில் உதவியாளராகவும், நடன அமைப்பாளராகவும் பணிபுரிந்தார். அவர் மூன்று வருடங்களாக நடன அமைப்பாளராக இருக்கிறார், மேலும் பல பாடல்களில் தோன்றியுள்ளார். 

2012 ஆம் ஆண்டு மலையாள திரைப்படம் "சினிமா கம்பெனியில்" அறிமுகமானார். "தெக்கு தெக்கோர தேசத்து" மற்றும் "கால் மீ @" ஆகிய இரண்டு மலையாள படங்களில் பணிபுரிந்துள்ளார். பிரான்சிஸ் இயக்கத்தில் வெளிவந்த "கால் மீ @" என்ற படத்தில் அவர் ஒரு தகவல் தொழில்நுட்ப பெண்ணாக நடித்திருந்தார், அதே சமயத்தில் நந்துவின் "தெக்கு தெக்கோர தேசத்து என்ற படத்தில்" ஒரு பத்திரிகையாளராக நடித்திருந்தார். பவன் குமாரின் கன்னட படமான "லூசியாவில்" ஒரு முன்னணி கதாபாத்திரத்தில் நடித்துள்ளார். அப்படத்தில் நடுத்தர வர்க்க பெண் மற்றும் ஒரு திரைப்பட நடிகை என்ற இரண்டு கதாபாத்திரங்களில் நடித்தார். மற்றும் முதல் முறையாக தான் பின்னணி பேசியுள்ளார். "லூசியா" விமர்சன ரீதியாக பாராட்டப்பட்டது, பின்னர் பல இந்திய மொழிகளில் மறு ஆக்கம் செய்யப்பட்டது. 

2018 ம் ஆண்டு கன்னட திரைப்படமான "விஸ்மயா" படப்பிடிப்பின்போது அர்ஜுன் சர்ஜா மீது பாலியல் துஷ்பிரயோகம் செய்ததாக சமூக ஊடக்ங்கள் மூலம் குற்றஞ்சாட்டினார். அவர் மீது காவல் துறையினர் பாலியல் துன்புறுத்தல் வழக்கு தாக்கல் செய்தனர். 


</doc>
<doc id="437980" url="https://ta.wikipedia.org/wiki?curid=437980" title="அதிசய உலகம்">
அதிசய உலகம்

அதிசய உலகம் 2012 ஆம் ஆண்டு சக்தி ஸ்காட் இயக்கத்தில், ஆர். பானுசித்ரா தயாரிப்பில், லிவிங்ஸ்டன் மற்றும் ஸ்ரீ லட்சுமி நடிப்பில் வெளியான அறிவியல் புனைவு தமிழ் திரைப்படம். டைனோசர்களை அசைப்படம் முறையில் 3டி (முப்பரிமாண படிமம்) தொழில்நுட்பத்தைப் பயன்படுத்திக் காட்சிப்படுத்தி தயாரிக்கப்பட்ட முதல் இந்தியத் தமிழ் திரைப்படம். 

விஞ்ஞானி நீலகண்டன் (லிவிங்ஸ்டன்) காலப் பயணம் செய்ய உதவும் கால எந்திரம் ஒன்றைப் புதிதாக உருவாக்குகிறார். அதன் மூலம் காலத்தில் பின்னோக்கியோ, முன்பாகவோ செல்ல இயலும். வர்ஷா (ஸ்ரீ லட்சுமி என். நாயர்) மற்றும் விகாஸ் (பிருத்வி) இருவரும் நீலகண்டனின் பேரக்குழந்தைகள். 

நீலகண்டன் இல்லாதபோது ஆய்வகத்திற்குள் வரும் இருவரும் விளையாடிக் கொண்டிருக்கும்போது வர்ஷா எறியும் பந்து கால எந்திரத்தில் பட்டு இயந்திரம் தானே இயங்கத் தொடங்குகிறது. அப்போது அறைக்குள் வரும் நீலகண்டன் நடக்க இருக்கும் விபரீதத்தை உணர்ந்து இயந்திரத்தை நிறுத்த முனைகிறார்.ஆனால் அதற்குள் நேரம் கடந்துவிட நீலகண்டன் மற்றும் அவரது இரு பேரக்குழந்தைகள் மூவரும் கால இயந்திரத்தில் பின்னோக்கிச் செல்கின்றனர். அவர்கள் டைனோசர்கள் வாழ்ந்த காலத்திற்குச் செல்கின்றனர். 

டைனோசர்கள் மற்றும் அக்காலத்தில் வாழ்ந்த பல விதமான விலங்குகளைக் காண்கின்றனர். அவர்களுக்கு ஆச்சர்யமும் பயமும் கலந்த அனுபவத்தைக் கொடுக்கிறது. அவர்கள் தற்போதைய காலத்திற்குத் திரும்ப முயற்சிக்கின்றனர். ஆனால் கால எந்திரம் செயல்பட மின்சாரம் அவசியம். ஆனால் அவர்கள் இருப்பதோ மின்சாரம் கண்டறியப்படாத காலம். தங்களுக்கு ஏற்படும் இடையூறுகளை சமாளித்து அவர்கள் தற்போதைய காலத்திற்கு எப்படி மீண்டும் வந்தனர் என்பது மீதிக்கதை.


2012 ஆம் ஆண்டு 3டி தொழில்நுட்பத்தில் வெளியான அம்புலி திரைப்படத்திற்குப் பிறகு அத்தொழில்நுட்பத்தைப் பயன்படுத்தி தயாரிக்கப்படும் படம் 'அதிசய உலகம்'.

இத்திரைப்படம் "டூயல் லென்ஸ் பானாசோனிக் 3டி" ஒளிப்பதிவுக் கருவியின் மூலம் படம் பிடிக்கப்பட்டது.

இத்திரைப்படத்தில் டைனோசர்கள் கணினித் தொழில்நுட்பத்தைப் பயன்படுத்தி அசைப்படம் முறையில் படமாக்கப்பட்டது. 



</doc>
<doc id="437981" url="https://ta.wikipedia.org/wiki?curid=437981" title="தன்வி ஷா">
தன்வி ஷா

தன்வி ஷா "(Tanvishah)"கிராமி விருதை வென்ற முதல் இந்திய பெண் ஆவார். இவர் தமிழ், இந்தி மற்றும் தெலுங்கில் அவர் பாடியுள்ளார். கூடுதலாக, அவர் ஸ்பானிஷ் , போர்த்துகீசியம் , மற்றும் பிற ரோமானிய மொழிகளிலும் , அரபு மொழியிலும் பாடுகிறார். அவரது "ஃபனா"என்ற முதல் பாடல் "யுவா" படத்தில் இடம் பெற்றது.

ஏ.ஆர்.ரகுமானுடன் இணைந்து பல பாடல்களை இவர் பாடியுள்ளார். இதில் "சில்லுனு ஒரு காதல்", "ஸ்லம்டாக் மில்லியனர்" மற்றும் சமீபத்தில் "தில்லி -6" படங்களின் பாடல்களும் அடங்கும். அவர் " ஜெய் ஹோ " பாடலுக்கான ஸ்பானிஷ் வரிகளை எழுதினார்.

ஏ.ஆர்.ரஹ்மானுடனான அவரது வெற்றிக்குப் பிறகு முன்னணி இசையமைப்பாளர்களிடமிருந்து அவருக்கு அழைப்புகள் கிடைத்தன. அவர் யுவன் ஷங்கர் ராஜா, அமித் திரிவேதி மற்றும் பிற இசை இயக்குநர்களுக்காக பாடியுள்ளார். 

52 வது கிராமி விருதுகளில் ஏ.ஆர்.ரஹ்மான் மற்றும் குல்சர் ஆகியோருடன் விஷுவல் மீடியாவிற்கு எழுதிய சிறந்த பாடலுக்கான கிராமி விருதினைப் பகிர்ந்து கொண்டார், "ஸ்லம்டாக் மில்லியனர்" படத்தில் இடம் பெற்ற ஜெய் ஹோ என்ற பாடலில் பாடலுக்கான ஸ்பானிஷ் வரிகளை எழுதியதற்காக இவ்விருது பெற்றார். 2009 இல் கிராமி விருது தவிர, அவர் லண்டனில் பிஎம்ஐ விருது பெற்றார், மேலும் ரஹ்மான் மற்றும் குல்சருடன் உலக ஒலிப்பதிவு விருதினை (2009) பகிர்ந்து கொண்டார். 

ஜனவரி 2011 சென்னை மற்றும் மலேசியாவில் நடைபெற்ற ,யுவன் - லைவ் இன் கான்செர்ட்டில் நிகழ்ச்சியில் பங்கு பெற்றார். 22 நவம்பர் 2013 அன்று ஐஐஎம் பெங்களூரில் கோக் ஸ்டுடியோ நிகழ்ச்சியில் அமித் திரிவேதியுடன் அவர் பாடியுள்ளார். 

இந்தியாவில் திரைப்படத் துறையில் பின்னணிப் பாடல்களைப் பாடுவதன் மூலம், அவர் ஒரு சர்வதேச நட்சத்திரமாக இருக்கிறார்.


</doc>
<doc id="437983" url="https://ta.wikipedia.org/wiki?curid=437983" title="கதம்ப இறால்">
கதம்ப இறால்

கதம்ப இறால் ("Marsupenaeus japonicus") என்பது கடலில் வாழும் இறால் இனம் ஆகும். இது இந்திய-மேற்கு பசிபிக் கடற்பகுதிகளில் காணப்படுகின்றது. இது பொருளாதார முக்கியத்துவம் வாய்ந்த இறால் இனங்களில் ஒன்றாகும்.


</doc>
<doc id="437986" url="https://ta.wikipedia.org/wiki?curid=437986" title="டி. கொல்லஹள்ளி">
டி. கொல்லஹள்ளி

டி. கொல்லஹள்ளி (T.gollahalli) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும். இந்த ஊரானது வேப்பனபள்ளி சட்டமன்றத் தொகுதிக்கு உட்பட்டது.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 40 கிலோமீட்டர் தொலைவிலும், தேன்கனிக்கோட்டையில் இருந்து 32 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 305 வீடுகள் உள்ளன. கிராமத்தின் மொத்த மக்கள் தொகையானது 1,255 ஆகும். இதில் ஆண்கள் எண்ணிக்கை 653, பெண்களின் எண்ணிக்கை 602 என உள்ளது.


</doc>
<doc id="437989" url="https://ta.wikipedia.org/wiki?curid=437989" title="கடற்சிலந்தி">
கடற்சிலந்தி

கடற்சிலந்தி ("Sea spider") என்பது கணுக்காலி வகுப்பைச் சேர்ந்த கடல்வாழ் உயிரினம் ஆகும். இதில் மொத்தம் 1300 இனங்கள் அறியப்பட்டுள்ளன. இவற்றின் சிறிய உடலை விட கால்கள் நீண்டு இருக்கும். கால்களின் சராசரி அளவு 1 மிமீ முதல் 70 செமீ வரை இருக்கும்.


</doc>
<doc id="437990" url="https://ta.wikipedia.org/wiki?curid=437990" title="காயத்திரி ரகுராம்">
காயத்திரி ரகுராம்

ரகுராம் மற்றும் கிரிஜா ரகுராம் ஆகிய நடன அமைப்பாளர் தம்பதிகளுக்கு இரண்டாவது மகளாக பிறந்தார் காயத்திரி. அவரது மூத்த சகோதரி சுஜா ஒரு முன்னணி நடனக் கலைஞர் ஆவார். இவரது அக்காவும் முன்பு நடிகையாக பணிபுரிந்தார். இயக்குனர் கே. சுப்ரமணியம் அவர்களின் கொள்ளு பேத்தி ஆவார். இவரது தாயார் கிரிஜா அவர்களும் நடனக் குடும்பத்தைச் சேர்ந்தவர். இவரது அம்மாவில் தங்கைகளில் இருவர் புகழ் பெற்ற நடன அமைப்பாளர்கள் கலா மற்றும் பிருந்தா. 2006 ஆம் ஆண்டு ஆகஸ்ட் மாதத்தில் கலிபோர்னியாவில் அமெரிக்க மென்பொருள் பொறியாளர் தீபக் சந்திரசேகர் உடன் காயத்ரி திருமணம் செய்தார். பின்னர் திசம்பர் 2006இல் தமிழ்நாட்டில் திருமண வரவேற்பு நிகழ்ச்சியை நடத்தினர். அதில் பலதமிழகத்தைச்சேர்ந்த நடிகர்கள் மற்றும் அரசியல்வாதிகள் கலந்துகொண்டனர். 2008 இல், தீபக் மற்றும் அவரது பெற்றோர்கள் தன்னை கொடுமை செய்ததாக கூறி அதன் அடிப்படையில் விவாகரத்து கோரி மனு தாக்கல் செய்தார். விவாகரத்து 2010 இல் வழங்கப்பட்டது. 

நவம்பர் 2015 இல், காயத்ரி தமிழ்நாட்டில் கலைகளுக்கான பாரதிய ஜனதா கட்சியின் செயலாளராக நியமிக்கப்பட்டார். பி.ஜே.பி தலைவர் அமித் ஷா முன்னிலையில் 2014 ஆம் ஆண்டில் கட்சியில் சேர்ந்தார். 

 


</doc>
<doc id="437997" url="https://ta.wikipedia.org/wiki?curid=437997" title="பாப் ஷாலினி">
பாப் ஷாலினி

பாப் ஷாலினி என பிரபலமாக அழைக்கப்படும் ஷாலினி சிங் , இந்தியாவிலுள்ள தமிழ்நாட்டின் பாடகர் ஆவார். ஷாலினி என்ற ஒரு ஆல்பத்தை அவர் 13 வயதிலேயே வெளியிட்டார். அவர் இந்திய திரைப்படங்கள் மற்றும் ஆல்பங்களுக்கான பல்வேறு இந்திய மொழிகளில் 5000 க்கும் மேற்பட்ட பாடல்களைப் பாடினார். ஏ. ஆர். ரகுமான் , ஹாரிஸ் ஜெயராஜ் , இளையராஜா , யுவன் ஷங்கர் ராஜா , வித்யாசாகர் மற்றும் பலரின் இசையில் பாடியுள்ளார். 

அவர் ஒரு பாடகர், நடிகர், பதிவர் மற்றும் எழுத்தாளர் ஆவார். அவர் 1984 இல் பிறந்தார். அவர் தின்செல் ரங்கி தயாரிப்பு நிறுவனத்தின் முதன்மை அதிகாரி ஆவார். அவர் பாலாஜி என்பவரைத் திருமணம் செய்து கொண்டார், அவருக்கு ஆதித்யா என்கிற மகன் இருக்கிறார். தற்போது அவர் சென்னையில் வசிக்கிறார். அவரது கணவர் ஸ்வீடன் சார்ந்த நிறுவனத்தில் பொது மேலாளராக பணியாற்றுகிறார். 

இவர், தமிழ்நாட்டில் பிறந்தவர், இவருடைய பெற்றோரின் ஒரே மகள், அதனால் அவர்களின் கவனத்தை முழுவதும் பெற்றார். இவர் புனித ஏஞ்சல்ஸ் கான்வெண்ட் பள்ளியில் படித்தார், மேலும் ஆல்பா முதல் ஒமேகா வரையிலான இசை பயிற்சியினை முடித்தார். இவர், தனது 3 வயதில் பாடத் தொடங்கினார். 

புனித ஏஞ்சல்ஸ் கான்வென்ட் பள்ளியில் முதல் வகுப்பில் படிக்கும்போது தூர்தர்ஷனுக்காக அவர் பாடினார். இது 1980 களில் லிட்டில் ஸ்டார்ஸ் பிரிவில் 10 நிமிட நிகழ்ச்சியாக இருந்தது. சென்னையில் உள்ள பிரையன் மற்றும் கிறிஸ்டின் பால் ஆகியோர் அவர்களின் குழுமத்தின் ஒரு பகுதியாக அழைக்கப்பட்டார். இவரது 5வது வயதில் முதல் ஜிங்கிளை பாட தாயன்பன் ஒரு வாய்ப்பு வழங்கினார். 

13 வயதில் 'ஷாலினி' என்ற பெயரில் அவரது முதல் ஆல்பம் வெளியிடப்பட்டது. இது தமிழ் மொழியில் 8 பாடல்களின் கலவையாகும். ஹரிஸ் ஜெயராஜால் எழுதப்பட்ட காக்க காக்க என்கிற படத்தில் இடம்பெற்ற என்னைக் கொஞ்சம் மற்றும் முதல் நாள் ஆகிய பாடல்களில் பெரும் பங்காற்றியுள்ளார். பல இந்தி ஆல்பங்களுக்கும் அவர் பாடியுள்ளார். மேற்கத்திய இசையை 11 ஆண்டுகள் கற்றுத் தேர்ந்த பின், கர்நாடக இசையை இரண்டு ஆண்டுகளாக கற்றுக்கொண்டார், பின்னர் அவர் ஹிந்துஸ்தானி இசையை ஆறு ஆண்டுகளாக கற்றுக்கொண்டார். 2014 ஆம் ஆண்டில் தனது 8 வது பியானோ பாடங்கள் தேர்வை முடித்தார். 


</doc>
<doc id="437999" url="https://ta.wikipedia.org/wiki?curid=437999" title="மகா மகா">
மகா மகா

மகா மகா 2015 ஆம் ஆண்டு மதிவாணன் சக்திவேல் இயக்கத்தில், பாவலர் சிவா இசையில், மதிவாணன் சக்திவேல், மெலிசா, இந்திரா, நிழல்கள் ரவி, அனுபமா குமார் மற்றும் மீரா கிருஷ்ணன் நடிப்பில் வெளியான தமிழ் திரைப்படம்.

இப்படம் ஆஸ்திரேலியா நாட்டைச் சேர்ந்த நடிகர்களைக் கொண்டு ஆஸ்திரேலியா நாட்டில் படமாக்கப்பட்டது. 2015 மார்ச்சு 6 ஆம் நாள் தமிழ்நாடு, ஆஸ்திரேலியா மற்றும் இங்கிலாந்து நாடுகளில் வெளியானது.

விஜய் (மதிவாணன்) ஆஸ்திரேலியாவில் பணிசெய்யச் செல்கிறார். அங்கு எமிலி (மெலிசா) என்ற ஆஸ்திரேலியா நாட்டுப் பெண்னைச் சந்திக்கிறார். அவள் மீது காதல் கொள்கிறார். அதே சமயம் எமிலியைக் கடந்த பத்து தினங்களாகக் காணவில்லையென அந்நாட்டுக் காவல்துறை தேடிவருகிறது. விஜயின் வீட்டுத் தோட்டத்தில் எமிலியின் இறந்து புதைக்கப்பட்ட உடல் கிடைக்கிறது. விஜய் கைது செய்யப்படுகிறான். பிரேதப் பரிசோதனை அறிக்கை எமிலி கொல்லப்பட்டுப் புதைக்கப்பட்டதாகக் கூறுகிறது. எமிலி இறந்ததாக அறிக்கையில் குறிப்பிடப்படும் நாளுக்கு அடுத்த நாள்தான் விஜய் ஆஸ்திரேலியா வந்திருக்கிறான். அப்படி என்றால் விஜய் அந்தக் கொலையை எப்படி செய்திருக்க முடியும் என்று காவல் துறை அதிர்ச்சியடைகிறது.எனவே விஜய் குற்றவாளி இல்லை என்று விடுதலையாகிறான். விடுதலையானாலும் இறந்துபோன பெண்ணைத் தான் எப்படி சந்தித்திருக்க முடியும் என்று விஜய்க்கு குழப்பம் ஏற்படுகிறது. அவள் எப்படி இறந்தாள்? அவளைக் கொன்றது யார்? என்ற தன்னுடைய கேள்விகளுக்கு விடை தேடிப் புலனாய்வு செய்யத் தொடங்கும் விஜய் உண்மைக் கொலையாளியைக் கண்டுபிடித்தானா? என்பது மீதிக்கதை.

2015 மார்ச்சு 6 ஆம் நாள் தமிழ்நாடு, ஆஸ்திரேலியா மற்றும் இங்கிலாந்து நாடுகளில் வெளியானது. படத்தின் முன்னோட்டம் 2015 பெப்ரவரி 11 அன்று ஏ.பி. இன்டர்நேஷனல் பிலிம்ஸ் நிறுவனத்தால் வெளியிடப்பட்டது. 

சக்தி ஸ்கிரீன்ஸ் தயாரிப்பில் மதிவாணன் சக்திவேல் இப்படத்தி எழுதி, இயக்கி, நடித்தார். இப்படம் ஆஸ்திரேலியா நாட்டில் உள்ள "டரல்கா" என்ற நகரில் படமாக்கப்பட்டது. 

இப்படத்தின் இசையமைப்பாளர் பாவலர் சிவா. இவர் இசையமைப்பாளர் இளையராஜாவின் சகோதரர் பாவலர் வரதராஜனின் மைந்தன்.

இப்படத்தின் பாடல்களை இளையராஜா வெளியிட்டார். இப்படத்தின் பாடல்கள் இனிமையாக உள்ளதாக குறிப்பிட்ட இளையராஜா, படத்தின் தலைப்பான "மகா மகா" பொருத்தமாக இருப்பதாகக் கூறினார்.



</doc>
<doc id="438001" url="https://ta.wikipedia.org/wiki?curid=438001" title="லட்சுமி சங்கர்">
லட்சுமி சங்கர்

லட்சுமி சங்கர் (Lakshmi Shankar) (ஜூன் 16, 1926 - 30 டிசம்பர் 2013) என்கிற லட்சுமி சாஸ்திரி , பாட்டியாலா கரானாவின் புகழ்பெற்ற ஹிந்துஸ்தானி கிளாசிக்கல் பாடகி ஆவார். இவர் பாடியுள்ள "காயல்" , "தும்ரி" , மற்றும் "பஜனைகள் மூலமாக அறியப்படுகிறார்" . இவர் சிதார் வீரர் ரவி ஷங்கரின் மைத்துனி ஆவார். மற்றும் வயலின் வாசிப்பாளரான எல். சுப்ரமணியத்திற்கு மாமியார் ஆவார். (இவரது மகள் விஜி (விஜயஸ்ரீ ஷங்கர்) சுப்ரமணியம், 
எல். சுப்ரமணியத்தின் முதல் மனைவி ஆவார். 

1926 இல் பிறந்த லட்சுமி நடனத்தின் வாயிலாகத் தன் தொழில் வாழ்க்கையைத் தொடங்கினார். 1939 ஆம் ஆண்டில், உதய ஷங்கர் தனது நடனக் குழுவுடன் சென்னை வந்தபோது, இவர், இந்திய பாரம்பரியத்தை அடிப்படையாகக் கொண்ட ஷங்கரின் நடன பாணியை கற்றுக் கொள்வதற்காக அல்மோரா மையத்தில் சேர்ந்து, குழுவின் ஒரு பாகமாக ஆனார். 1941 இல், உதய ஷங்கரின் சகோதரரான (ராஜு என்ற புனைப்பெயர்) ராஜேந்திராவைத் திருமணம் செய்து கொண்டார். 

உடல்நிலை சரியில்லாத காரணத்தினால், லட்சுமி நடனத்தை விட வேண்டியிருந்தது. ஏற்கனவே கர்நாடக இசை பின்னணி இருந்ததால், இந்துஸ்தானி பாரம்பரிய இசையை உஸ்தாத் அப்துல் ரஹ்மான் கானிடம் பல ஆண்டுகளாக கற்றார். பின்னர், ரவி ஷங்கர், சித்தார் மேஸ்ட்ரோ, ராஜேந்திரா மற்றும் உதயின் இளைய சகோதரர் ஆகியோரிடம் பயிற்சி பெற்றார். 

1974 ஆம் ஆண்டில், இந்தியாவில் இருந்து ரவி ஷங்கரின் இசை விழாவின் ஒரு பகுதியாக ஐரோப்பாவில் லட்சுமி இசை நிகழ்ச்சியை நடத்தினார். அதே வருடம், ஷங்கர் மற்றும் ஜார்ஜ் ஹாரிசன் ஆகியோருடன் வட அமெரிக்காவிற்குச் சென்றார், அவர் "ஷங்கர் ஃபேமிலி & ஃப்ரெண்ட்ஸ்;" (1974) இசைத் தொகுப்பைத் தயாரித்தவர். இதில் லட்சுமி பாடிய பாப் இசைப் பாடலான " ஐ ஆம் மிஸ்ஸிங் யூ " வும் அடங்கும். சுற்றுப்பயணத்தின் போது ரவி ஷங்கரின் மாரடைப்பைத் தொடர்ந்து, அவர் இசைக்கலைஞர்களின் குழுவை வழி நடத்தினார். 

லாஸ் ஏஞ்சல்ஸில் உள்ள முதன்மையான நடன நிறுவனமான சக்தி ஸ்கூல் ஆஃப் பரதநாட்டியத்திற்காக , லட்சுமி தனது திறமை மற்றும் இணக்கத்தன்மையைபரதநாட்டியத்திற்கான இசையமைப்பின் மூலமாகக் காட்டியுள்ளார். 

டிசம்பர் 30, 2013 அன்று கலிபோர்னியாவில் லட்சுமி சங்கர் இறந்தார். 


</doc>
<doc id="438007" url="https://ta.wikipedia.org/wiki?curid=438007" title="விட்னஸ் (1995 திரைப்படம்)">
விட்னஸ் (1995 திரைப்படம்)

விட்னஸ் 1995 ஆம் ஆண்டு நிழல்கள் ரவி மற்றும் கெளதமி நடிப்பில், தக்காளி சீனிவாசன் இயக்கத்தில், பிரேமி-சீனி இசையில் வெளியான தமிழ் திரைப்படம்.

சென்னையில் பால்வினைத் தொழில் செய்யும் மூன்று பெண்கள் தொடர்ந்து கொல்லப்படுகிறார்கள். காவல் ஆய்வாளர் விக்ரம் (நிழல்கள் ரவி) அவ்வழக்கை விசாரிக்கிறார். நான்காவதாக ஒரு பெண் கொலை செய்யப்படும்போது, இறப்பதற்கு முன் அவள் ஒருவனோடு செல்வதைத் தற்செயலாக படம்பிடிக்கும் உமா (ஆமணி) அதை விக்ரமிடம் காட்டுகிறாள். அந்தப் புகைப்படத்தில் இருப்பவன்தான் கொலைகாரன் என்று முடிவுசெய்து அவனைத் தேடுகின்றனர். 

அப்புகைப்படத்தில் இருப்பவன் நிரஞ்சன் (லிவிங்ஸ்டன்). அவன் மும்பை காவல்துறையால் தேடப்படும் குற்றவாளி என்றும், தன் குற்றங்களுக்காக சிலமுறை சிறை சென்றிருக்கிறான் என்றும் கண்டறிகிறார் விக்ரம். நிரஞ்சன் இருக்கும் இடத்தின் தகவல் கிடைக்கவே, அங்கு சென்று அவனைக் கைது செய்கின்றனர். நீதி மன்றத்தில் தான் ஒரே ஒரு கொலை செய்ததாகவும், மற்றவர்களைத் தான் கொலை செய்யவில்லை என்றும் சொல்கிறான். அதை மறுத்து அவன்தான் நான்கு கொலைகளும் செய்தவன் என்று நிரூபிக்கிறார் வழக்கறிஞர் பிரியா (கௌதமி). நிரஞ்சனுக்கு மரண தண்டனை விதிக்கப்படுகிறது. அதன்பிறகும் பெண்கள் கொலை செய்யப்படுவது தொடர்கிறது. இதனால் தாங்கள் தவறு செய்துவிட்டதாக என்னும் விக்ரம் மற்றும் பிரியா உண்மையானக் கொலையாளியைத் தேடுகின்றனர். 

இதேபோன்ற கொலைகள் மதுரையில் நடந்ததாகவும் அதை விசாரித்த தன் கணவர் ரமேஷ் (ரகுவரன்) மற்றும் சகோதரன் சுரேஷ் (சுரேஷ்) குற்றவாளியைக் கண்டறிந்து கைது செய்யப்போகையில் விபத்தில் இறந்ததாகவும் கூறுகிறாள் பிரியா. உண்மையான கொலையாளி யார்? ஏன் கொலைகளைச் செய்கிறான்? என்பதை கூறுகிறது மீதிக்கதை. 


படத்தின் இசையமைப்பாளர் பிரேமி-சீனி. பாடலாசிரியர் முத்து பாரதி.


</doc>
<doc id="438011" url="https://ta.wikipedia.org/wiki?curid=438011" title="ஸ்ரீஜா ரவி">
ஸ்ரீஜா ரவி

ஸ்ரீஜா ரவி (Sreeja Ravi) ஒரு இந்திய குரல்-ஒலிச்சேர்க்கை கலைஞர் ஆவார், அவர் மொத்தம் 1500 க்கும் மேற்பட்ட படங்களுக்கு பின்னணிக் குரல் பேசியுள்ளார், மேலும் பல வர்த்தக விளம்பரங்களுக்காக ஒலிச்சேர்க்கை செய்துள்ளார். 1975 ஆம் ஆண்டில், ஜி அரவிந்தன் இயக்கிய, உத்தராயணத்தில் தனது குரல்-ஒலிச்சேர்க்கை வாழ்க்கையைத் தொடங்கினார். 

இவர், ஆங்கிலம் , இந்தி , தமிழ் , தெலுங்கு, பெங்காலி , மலையாளம் மற்றும் கன்னட மொழிகளில் பேசும் திறன் பெற்றவர். அதனால் ஆறு இந்திய மொழிகளில் வெளியாகும் படங்களுக்கு குரல் ஒளிச்சேர்க்கை செய்துள்ளார். 

இவர், கண்டு கொண்டேன் கண்டுகொண்டேன் திரைப்படத்தில் ஒரு சிறிய கதாபாத்திரத்தில் நடித்துள்ளார். அதில், கர்ப்பமாக இருக்கும் இவரிடம், நடிகை தபு, வீட்டைக் கண்டறிவதில் உள்ள சிரமங்களைப் பற்றிப் பேசுவதைப் போன்று காட்சி அமைந்திருக்கும். இவர், சிம்ரன் , ஜோதிகா , அனுஷ்கா ஷெட்டி போன்ற பிரபல நடிகைகளுக்கு குரல் கொடுத்துள்ளார். சிறந்த குரல்-ஒலிச்சேர்க்கை கலைஞருக்கான கேரளா மாநில திரைப்பட விருதை ஸ்ரீஜா நான்கு முறை பெற்றுள்ளார். இவரது மகளான ரவீனா ரவி , தற்போது வளர்ந்து வரும் ஒரு குரல்-ஒலிச்சேர்க்கை கலைஞராவார். 

இவர், பொறியாளரான குஞ்சுகுட்டனுக்கும், நாடக மற்றும் திரைப்பட குரல்-ஒலிச்சேர்க்கை கலைஞரான கன்னூர் நாராயணிக்கும் மகளாகப் பிறந்தார். 1972 ம் ஆண்டு இவரது தந்தையின் மரணத்திற்கு பிறகு குடும்பம் சென்னைக்குச் சென்றனர். இவரது தாயார் ஒரு ஒலிச்சேர்க்கை கலைஞராக பணிபுரிந்தார் மற்றும் சில திரைப்படங்கள் மற்றும் நாடகங்களில் நடித்துள்ளார். ஸ்ரீஜா தனது தாயுடன் ஸ்டூடியோவுக்குச் சென்று, இறுதியில் குரல்-ஒலிச்சேர்க்கை செய்யத் தொடங்கினார். இவருடன் பிறந்தவர்கள் எட்டு பேராவர். அவற்றில் இரண்டு பேர்கள் தற்போது உயிருடன் இல்லை. மனோமோகன், மதன்மோகன், ஸ்ரீதரன், பிரகாஷ்பாபு, ரசிக்லால், ஜோதிஷ் குமார், டாக்டர் விஜயலட்சுமி ராஜன் சிங் மற்றும் பிரேமசுதா கிருஷ்ணன்குட்டி ஆகியோர் இவருடைய உடன்பிறந்தவர்கள் ஆவார்கள். 

இவர், ரவீந்திரன் என்பவரை திருமணம் செய்து கொண்டார். இத் தம்பதியரின் ஒரே மகளான ரவீனா ரவி , தற்போது தமிழ், மலையாளம், தெலுங்கு மொழிப் படங்களில் குரல்-ஒலிச்சேர்க்கை கலைஞராகப் பணிபுரிகிறார். 


</doc>
<doc id="438014" url="https://ta.wikipedia.org/wiki?curid=438014" title="கலா (நடன அமைப்பாளர்)">
கலா (நடன அமைப்பாளர்)

கலா (Kala) ஒரு இந்திய நடனக் கலைஞர் ஆவார், இவர் அனைத்து பிராந்திய திரைப்படங்களிலும் பணி புரிகிறார். இவர் இந்திய ரியாலிட்டி நடன போட்டியான "மானாட மயிலாட என்ற நிகழ்ச்சியின்" மூன்று நடுவர்களில் ஒருவராக உள்ளார். 

கலா ஒரு ஒரு பயிற்சி பெற்ற நடனக் கலைஞராவார். இவர் பள்ளிப்படிப்பை பாதியில் நிறுத்தினார், இவரது மைத்துனர், ரகுராமின் செல்வாக்கின் மூலம் திரைப்படத் துறையில் நுழைந்தார். 1982 இல் 12 வது வயதில் ஒரு நடன உதவியாளராக அறிமுகப்படுத்தப்பட்டார், கே பாலச்சந்தர் இயக்கத்தில் கமல்ஹாசன் மற்றும் ரேவதி ஆகியோரது நடிப்பில் வெளிவந்த "புன்னகை மன்னன்" படத்தில் இவருக்கு ஒரு வாய்ப்பு கிடைத்தது. பின்னர் மீண்டும் கே பாலச்சந்தரால் "புதுப்புது அர்த்தங்கள்" (1989) படத்திற்கு நடன இயக்குனராக தேர்வு செய்யப்பட்டார். 

இவர் தமிழ், தெலுங்கு, மலையாளம், இந்தி, கன்னடம், ஒரியா, பெங்காலி, ஆங்கிலம், இத்தாலியன் மற்றும் ஜப்பானிய மொழிகளில் 4000 க்கும் மேற்பட்ட பாடல்களில் பணிபுரிந்துள்ளார். "அழகன் படத்தில் இடம் பெற்ற" "கோழி கூவும் நேரமாச்சு" என்ற பாடலில் இவரது நடனம் மிகவும் குறிப்பிடத்தக்கது. மேலும் இவருக்கு பிடித்த நடனக் கலைஞராக நடிகை பானுப்பிரியாவைக் குறிப்பிடப்பிடுகிறார். 19996இல் பெங்களூருவில் நடைபெற்ற <nowiki>"மிஸ் வேர்ல்டு"</nowiki> அழகு நிகழ்ச்சி போட்டியில் நடனம் அமைக்கும் வாய்ப்பு அவருக்கு வழங்கப்பட்டது. மலேசியாவில் பிரசாந்த் மற்றும் ஏழு கதாநாயகிகள் இடம்பெறும் ஒரு மேடை நிகழ்ச்சியின் மூலம் பரவாலாக அறியப்படுகிறார் 2000 ஆம் ஆண்டில் மலையாளத் திரைப்படமான "கொச்சூ கொச்சு சந்தோசங்கல்" என்ற படத்தில் இடம் பெற்ற தனது நாட்டுப்புற நடனத்திற்காக சிறந்த நடிகைக்கான தேசிய திரைப்பட விருதைப் பெற்றார் . சென்னையில் கலாவின் கலாலயா என்ற திரைப்பட நடனக் கல்லூரியை முதன் முதலில் தொடங்கினார். இவர் சகோதரிகளோடு சேர்ந்து அதை நிர்வகிக்கிறார். "சந்திரமுகி" திரைப்படத்தில் அவரது பணிக்காக சிறந்த நடன இயக்குநருக்கான தமிழ்நாடு மாநில திரைப்பட விருதை பெற்றார்.

காலா ஏழு பெண்களுடன் பிறந்தார், தன் குழந்தை பருவத்தில் ஒரு அறை கொண்ட வீட்டில் வளர்ந்து வந்துள்ளார். இவரது மூத்த சகோதரி ஜெயந்தி, என்பவரும் "உதிரிப்பூக்கள்" மற்றும் "பூட்டாத பூக்கள்" என்ற படங்களில் கதாநாயகியாக நடித்துள்ளார். கலாவின் இரண்டாவது சகோதரி கிரிஜா, கலாசேத்ராவில் பரதநாட்டியத்தை கற்றுக்கொண்டார்; மேலும் நடனக் கலைஞர்களான தங்கம், பின்னர் ரகுராமன் மாஸ்டர் என்பவரிடமும் நடனம் பயின்றுள்ளார், பின்னர் கிரிஜா அவரைத் திருமணம் செய்துகொண்டார், மேலும் ஒரு சுயாதீனமான நடன ஆசிரியராகவும் பணிபுரிகிறார். கலா இவர்து பெற்றோருக்கு ஆறாவது மகள் ஆவார், முன்னணி நடன அமைப்பாளர் பிருந்தா , இவரது இளைய சகோதரியாவார். 


</doc>
<doc id="438019" url="https://ta.wikipedia.org/wiki?curid=438019" title="சுனிதா சாரதி">
சுனிதா சாரதி

சுனிதா சாரதி "(Sunitha Sarathy)" இந்திய சமகால மற்றும் மேற்கத்திய பாரம்பரிய இசை வகைகளில் பாடும் ஒரு இந்திய பாடகி மற்றும் நடிகர் ஆவார். அவர் பல்வேறு தேவாலயக் குழுவில் பாடும் ஒரு சுவிசேஷ பாடகர் ஆவார். 2000 ஆம் ஆண்டில் சேனல் வி மற்றும் விர்ஜின் ரெகார்ட்ஸின் கூட்டு முயற்சியான "விர்ஜின் வாய்ஸ் சாய்ஸ்" போட்டியை வென்ற பிறகு, 2002 ஆம் ஆண்டில் மீண்டும் திரைப்படப் பாடல்களை பாட ஆரம்பித்தார். 

தமிழ் திரைப்படமான "ஏய் நீ ரொம்ப அழகாய் இருக்கே" என்ற படத்தில் பின்னணி பாடகராக அறிமுகமானார். முன்னணி பாடகர்களான ஸ்ரீனிவாஸ் மற்றும் சுஜாதா மோகன் ஆகியோருடன் "இனி நானும் நானில்லை<nowiki>"</nowiki> என்ற பாடலில் முன்னோடி மற்றும் இடைவேளையின் பகுதிகளில் பாடினார். சாரதி 200 க்கும் மேற்பட்ட திரைப்படப் பாடல்களை பாடியுளார். 

சாரதி மேற்கத்திய இசை ("கிளாசிக்கல் ஜாஸ்") நன்கு அறிந்த ஒரு குடும்பத்தில் இருந்து வந்துள்ளார், தனது 4 வயதிலிருந்தே குழுவிசையில் பாடினார். அவரது தாயார் சுசீலா சாரதி சாந்தோம் சர்ச்சில் மற்றும் லாசரஸ் சர்ச்சில் ஒரு முன்னணி மெட்ராஸ் குழுவிசை மற்றும் பியானே வாசிப்பவரும் ஆவார். 

திறமையான பாடக்ர்களை தேடி வந்த போது பின்னணி பாடகர் ஸ்ரீனிவாசன் சுனிதா சாரதியை கவனித்தார். அவர் ஒரு பாடல் ஒரு சிறிய பகுதியை வழங்கினார், "ஏய் நீ ரொம்ப அழகாய் இருக்கே" என்ற படத்தில் ஒரு பாடலின் முன்னோடி மற்றும் இடைவேளையின் பகுதிகளில் பாடினார், பின்னர், இசையமைப்பாளர் ஹாரிஸ் ஜெயராஜ் தனது தெலுங்கு படமான "வாசுவில்" காதல் மற்றும் நடனக் கருவுக்காக இவரது குரலைப் பதிவு செய்தார். இருப்பினும், அதே வருடத்தில் தமிழ் திரைப்படமான "காக்க காக்க" படத்தில் இடம்பெற்ற "தூது வருமா" என்றப் பாடலை தனிப்பாடலாக பாடிய பிறகு பரவலான அங்கீகாரம் இவருக்கு கிடைத்தது. 

2006 ஆம் ஆண்டு ஆசிய விளையாட்டுப் போட்டிகளில் சாரதி பாடியுள்ளார். 

ஜூலை 2014 இல், சுனிதா சாரதி பாடகர்கள் ஆர்வமாக செயல்படும் ஒரு செயல்திறன் சார்ந்த மையத்தை துவங்கினார். 


</doc>
<doc id="438025" url="https://ta.wikipedia.org/wiki?curid=438025" title="சுர்முகி ராமன்">
சுர்முகி ராமன்

சுர்முகி ராமன், (Surmukhi Raman) 1983 செப்டம்பர் 15 இல் தமிழ்நாட்டின் கோயம்புத்தூரில் பிறந்த (சுசித்ரா ராமன் எனவும் அழைக்கப்பட்டவர்) இவர் ஒரு இந்திய பின்னணிப் பாடகர் ஆவார். இவர், மகாராஷ்டிரா புனேயில் வளர்ந்தார். இவர் எப்போதாவது பாடல்களை எழுதுகிறார். இவர் தென்னிந்தியாவில் வளர்ந்து வரும் பின்னணிப் பாடகர்களில் ஒருவராக உள்ளார். தமிழ் , தெலுங்கு , மலையாளம் மற்றும் கன்னடம் உள்ளிட்ட நான்கு மொழிகளில் 150 க்கும் மேற்பட்ட திரைப்பட பாடல்களைப் பாடியுள்ளார். மேலும் பல பக்திப் பாடல்களைப் பதிவு செய்துள்ளார். அவர் இந்தியாவிலும் வெளிநாடுகளிலும் ஏராளமான இசை நிகழ்ச்சிகளில் பங்கேற்றுள்ளார். 

சுர்முகி ராமன் தனது ஆரம்பக் கல்வியினை மகாராஷ்டிர மாநிலம், புனேயில் , உள்ள வியாசர் வித்யாலயா மெட்ரிக் மேல்நிலைப் பள்ளியிலும் மற்றும் உயர்கல்வியினை, தமிழ்நாடு, சென்னை பல்கலைக்கழகத்தில் படித்தார். அவரது தந்தை எஸ்.வி.ரமணன், மத்தியபிரதேசத்தின் இந்தோர் அனைத்திந்திய வானொலி நிலையத்தில் பாடகராக இருந்தார். இசையமைப்பாளர்களான கலோனியல் கஸின்ஸ் அறிவுறுத்தலின்படி, பிறப்பு பெயரான சுசித்ரா ராமனை, மோதி விளையாடு திரைப்படத்திற்கு பிறகு சுர்முகி ராமன் எனத் தன் மகளுக்கு மறுபெயரிட்டார். புகழ்பெற்ற கஸல் கிங் ஹரிஹரன் இவருக்கு இந்த பெயரைத் தேர்ந்தெடுத்துள்ளார். சுர்முகி என்பதின் பொருள் முகம் என்பதாகும். 

2007 ஆம் ஆண்டில் தொடங்கிய சுர்முகியின் பின்னணிப் பாடகர் வாழ்க்கை இரண்டு தசாப்தங்களாக நீண்டது. தன் 14வது வயதில் மெல்லிசை நிகழ்ச்சிகளில் பாடியுள்ளார். இவர், மேஸ்ட்ரோ உட்பட திரையுலகில் அனைத்து முன்னணி இசை இயக்குனர்கள், இளையராஜா , ஏ. ஆர். ரகுமான் , ஹரிஹரன் , பரத்வாஜ் , வித்யாசாகர் , சரத், விஜய் ஆண்டனி , தேவா , ஸ்ரீகாந்த் தேவா , டி இமான் , கலோனியல் கஸின்ஸ் , ஜீவராஜா, விஜய்சங்கர், தாஜ் நூர் , சேவியர், மணிகண்டன் கத்ரி , ரஜினி, யுவன் ஷங்கர் ராஜா , கணேஷ் ராகவேந்திரா , நல்லதம்பி மற்றும் ஷியாம் பாலகிருஷ்ணன் இசையமைத்த பாடல்களைப் பாடியிருக்கிறார் இவரது பிரபலமான பாடல்களில் "போதும் ஒத்த சொல்லு", "சின்னப் பய வயசு", மற்றும் "பரருவாய" போன்றவை குறிப்பிடத்தக்கவை ஆகும். தமிழ்த் திரைப்படமான "தர்மதுரை" யில் இவர் பாடிய "ஆண்டிபட்டி கனவா காத்து" என்கிற பிரபலமான பாடல் "யூ டியூபில்" 26 மில்லியன் பார்வையாளர்களைப் பெற்றது. மேலும் அரண்மனை திரைப்படத்தில் இருந்து "பீச்சே பீச்சே" என்கிற இவரது மற்றொரு பாடல் அக்டோபர் 2016இல், "எமிரேட்ஸ் என்டெர்டெயின்மென்ட் பத்திரிகையின் தமிழ் பிரிவில் "சிறந்த கலைஞர்களின் மிகவும் பிரபலமான தமிழ் பாடல்களில்" ஒன்று என இடம்பெற்றது . 


</doc>
<doc id="438032" url="https://ta.wikipedia.org/wiki?curid=438032" title="நார்வே கல் இறால்">
நார்வே கல் இறால்

நார்வே கல் இறால் ("Nephrops norvegicus") என்பது கல் இறால் குடும்பத்தைச் சேர்ந்த கடல்வாழ் உயிரினம் ஆகும். 25 செமீ நீளம் வரை வளரக்கூடிய இது காண்பதற்கு வெளிறிய ஆரஞ்சு நிறத்தில் இருக்கும். இது மனிதர்களால் உண்ணப்படும் பொருளாதார முக்கியத்துவம் வாய்ந்த இறால் இனங்களில் ஒன்றாகும். இது வடகிழக்கு அட்லாண்டிக் பெருங்கடல் மற்றும் மத்திய தரைக்கடலின் சில பகுதிகளில் காணப்படுகின்றது. இவற்றில் வளர்ந்த ஆண் இறால் பொதுவாக இரவு நேரத்தில் வளையில் இருந்து இரைதேடி வெளிவரும்.

நார்வே கல் இறால்கள் இழுதுமீன்களை அதிகம் உண்பதாக சான்று கிடைத்துள்ளது.


</doc>
<doc id="438045" url="https://ta.wikipedia.org/wiki?curid=438045" title="ராதா யாதவ்">
ராதா யாதவ்

ராதா பிரகாஷ் யாதவ் (Radha Prakash Yadav (பிறப்பு:ஏப்ரல் 21 ,2000) இந்தியப் பெண்கள் துடுப்பாட்ட அணி வீராங்கனை ஆவார். இவர் மும்பை, பரோடா மற்றும் மேற்கு இந்தியா ஆகிய அணிகளுக்காக விளையாடி வருகிறார். இவர் 4 முதல் தரத் துடுப்பாட்டம், 13 பட்டியல் அ துடுப்பாட்டம் மற்றும் 16 பெண்கள் பன்னாட்டு இருபது20 போட்டிகளில் விளையாடியுள்ளார். இவர் சனவரி 10, 2015 இல் கேரள மாநில துடுப்பாட்ட அணிக்கு எதிராக தனது முதல் உள்ளூர்த் துடுப்பாட்டப் போட்டியில் விளையாடினார்.

இவர் மும்பையிலுள்ள கண்டிவலியில் (மேற்கு) பிறந்தார். இவரின் தந்தை பழவியாபாரி ஆவார். இவரின் கடைக்குப் பின்னால் 225 சதுரடி உள்ள வீட்டில் இவர்கள் வசித்து வந்தனர். இவர் சிறுவயதில் அங்குள்ள ஆண்குழந்தைகளிடன் இணைந்து துடுப்பாட்டம் விளையாடத் துவங்கியுள்ளார். பின் இவரின் பயிற்சியாளர் இவருக்கு 12 வயதாக இருக்கும் போது இவரின் திறமையை அறிந்து இவருக்கு பயிற்சி வழங்கினார். பின் 2013இல் போரிவலி சென்றார். தற்போது இவர் வித்யா குஞ்ச் பள்ளியில் கல்விகற்கிறார்.

பெப்ரவரி 13, 2018 இல் மேற்கிந்தியத் தீவுகள் பெண்கள் துடுப்பாட்ட அணிக்கு எதிராக நடைபெற்ற பெண்கள் பன்னாட்டு இருபது20 போட்டியில் இவர் அறிமுகமானார்.

2018 ஆம் ஆண்டில் மேற்கிந்தியத் தீவுகளில் நடைபெற்ற ஐசிசி பெண்கள் பன்னாட்டு இருபது20 உலகக்கோப்பைத் தொடரில் இவருக்கு அணியில் இடம் கிடைத்தது. அந்தத் தொடரில் 5 போட்டிகளில் விளையாடி 8 இலக்குகளை வீழ்த்தி அதிக இலக்குகளை வீழ்த்திவர்களின் பட்டியலில் முதலிடம் பிடித்தார்.


</doc>
<doc id="438051" url="https://ta.wikipedia.org/wiki?curid=438051" title="சந்தோஷி">
சந்தோஷி

சந்தோஷி, (Santhoshi) மார்ச் 31, 1987இல் பிறந்த ஒரு இந்திய திரைப்பட மற்றும் தொலைக்காட்சி நடிகை ஆவார். "பாலா" , "ஜெய்" மற்றும் "ஹனிமூன் எக்ஸ்பிரஸ்" படங்களில் நடித்ததின் மூலமாக அறியப்படுகிறார். மேலும் பிரதானமான தொலைக்காட்சித் தொடரான "அரசி"யில் இவரது நடிப்பு குறிப்பிடத்தக்கது. 

சந்தோஷி, கோபால கிருஷ்ணா மூர்த்தி மற்றும் தொலைக்காட்சி நடிகை பூர்ணிமா ஆகியோருக்கு இந்தியாவிலுள்ள சென்னையில் பிறந்தார். இவருக்கு எட்டு வயது இருக்கும்போது, இவருடைய தாயுடன் முதல் முறையாக ஒரு தொலைக்காட்சித் தொடரில் நடித்தார். பின்னர் "பாபா" (2002) படத்தில் அறிமுகமானார். இதில் ரஜினிகாந்த் நடித்துள்ளார். இதில், மனிஷா கொய்ராலாவின் சகோதரியாக நடித்தார். அதன்பிறகு, "ஆசை ஆசையாய்" (2002), "பாலா" (2002), "மாறன்" (2002) மற்றும் "இராணுவம்" (2003) போன்ற பல தமிழ் திரைப்படங்களில் துணைக் கதாபாத்திரத்தில் நடித்துள்ளார். 2003 ஆம் ஆண்டு சமுத்திரகனியின் "உன்னை சரணடைந்தேன்" (2003) திரைப்படத்தில் இரண்டாவது கதாநாயகியாக நடித்துள்ளார். தேசிய திரைப்பட விருது- பெற்ற இயக்குனர் அகத்தியன் இயக்கிய "காதல் சம்ராஜ்யத்தில்" நடித்துள்ளார். பிந்தையது, இன்னும் வெளியிடப்படாமல் உள்ளது. தெலுங்கு திரைப்பட துறையில் "ஜெய்" (2004) என்னும் தெலுங்கு திரைப்படத்தில் நவ்தீப்புடன் நடித்து அறிமுகமானார். 2006 ஆம் ஆண்டில் "ஹனிமூன் எக்ஸ்பிரஸ்" படத்தில் கன்னடத்தில் அறிமுகமானார். அவர் தெலுங்குத் திரைப்படங்களில் "நுவ்வஸ்தானண்டே நேனோந்தண்டானா" (2005) மற்றும் "பங்காரம்" (2006) போன்றவற்றில் துணைக் கதா பாத்திரத்தில் நடித்துள்ளார். மேலும் 2005இல் வெளியான தெலுங்குப் படத்திற்காக சிறந்த நகைச்சுவை நடிகைக்கான நந்தி விருதினைப் பெற்றார். 2007 ஆம் ஆண்டில், பிரபல தொலைக்காட்சித் தொடரான ""அரசி"யில்" நடித்தார். இதில், கதாநாயகியாக நடித்த ராதிகா சித்தரித்த தொடரில் கலையரசி கதாபாத்திரத்தில் நடித்தார். தொலைக்காட்சி நடிகைகளுக்கு ஏற்பாடு செய்யப்பட்ட ஒரு அழகு போட்டியில் "மிஸ் சின்னத்திரை 2007" என்ற பட்டம் பெற்றார். 


</doc>
<doc id="438056" url="https://ta.wikipedia.org/wiki?curid=438056" title="எம். எம். மானசி">
எம். எம். மானசி

எம். எம். மானசி ஒரு இந்துஸ்தானி பிண்ணணி பாடகியாவார். இவர் தமிழ், தெலுங்கு, கன்னடம், மலையாளம், இந்தி மற்றும் ஆங்கிலம் ஆகிய மொழியில் சுமார் 170 பாடல்களை பாடியுள்ளார். இவர் டி.ஜி வைஷ்ணவா கல்லூரியில் முதுகலை நிர்வாகத்தை (MBA) பயின்றார். இவர் பாடிய பாடல்கள் மிகவும் பிரபலமானவை சில: தமிழச்சி(ஆரம்பம்), கட்டிகிட(காக்கி சட்டை), ரோபோ ரோமியோ(தமிழுக்கு எண் ஒன்றை அழுத்தவும்), ஆட்டக்கார மாமன் பொண்ணு(தாரை தப்பட்டை - இசைஞானி இளையராஜாவின் 1000ஆவது படமாகும்).

மானசி ஜனவரி 8,1993 அன்று சென்னையில் தமிழ் பேசும் பெற்றோருக்கு பிறந்து மும்பையில் வளர்ந்தார். தனது 2 ஆம் வயதில் இசையைக் கற்று பொது இசை நிகழ்ச்சியில் நவராத்திரி மற்றும் கணபதி பூஜையில் பஜனைகளைப் பாடியவர். இவருக்கு எம். எம். மோனிஷா என்கிற தங்கையும் உள்ளார். இவரும் பிண்ணணி பாடகியாவார். 

இவரை இசைஞானி இளையராஜாதான் முதன் முதலில் கன்னட இசைத்துறையில் திரிஷ்யம் என்கிற படத்திற்க்கு பாட வாய்ப்பளித்தவர். இசையமைப்பாளர் வித்யாசாகர் மலையாளத்தில் ஒரு இந்திய பிரயாணக்கதா என்கிற படத்திற்க்கு பாட வாய்ப்பளித்துள்ளார். இவர் முதன் முதலாக பாலிவுடில் பாக் ஜானி என்கிற திரைப்படத்தில் தேவி ஸ்ரீ பிரசாத் இசையமைப்பில் டாடி மம்மி பாடடியவர். இப்பாட்டை 20 கோடி பேர் யூடியூபில் கண்டுள்ளார்கள்.

இவர் பாடகி மட்டுமில்லாமல் நடிகைகளுக்கு பிண்ணணிக் குரலும் கொடுப்பார். நடிகை தமன்னா, சமந்தா, பிந்து மாதவி, திரிஷா, சுவாதி, ஹன்சிகா மோத்வானி, லஷ்மி மேனன் ஆகியோர்க்கு பிண்ணணி குரல் கொடுத்துள்ளார்.


</doc>
<doc id="438064" url="https://ta.wikipedia.org/wiki?curid=438064" title="வேலைன்னு வந்துட்டா வெள்ளக்காரன்">
வேலைன்னு வந்துட்டா வெள்ளக்காரன்

வேலைன்னு வந்துட்டா வெள்ளக்காரன் 2016 ஆம் ஆண்டு விஷ்ணு விஷால் மற்றும் நிக்கி கல்ராணி நடிப்பில், எழில் இயக்கத்தில், சி. சத்யா இசையில், விஷ்ணு விஷாலின் விஷ்ணு விஷால் ஸ்டுடியோஸ் நிறுவனம், எழில் மற்றும் ராஜன் நட்ராஜின் எழில்மாறன் புரொடக்சன் மற்றும் பாக்ஸ் ஸ்டார் ஸ்டுடியோஸ் ஆகிய நிறுவனங்களின் தயாரிப்பில் வெளியான நகைச்சுவையான தமிழ் திரைப்படம்.

முருகன் (விஷ்ணு விஷால்) சட்டமன்ற உறுப்பினர் ஜாக்கெட் ஜானகிராமனின் (ரோபோ சங்கர்) நண்பன். அவ்வூரில் உணவகம் நடத்திவருபவரின் மகள் அர்ச்சனா (நிக்கி கல்ராணி). காவல்துறையில் ஆய்வாளராக சேர வேண்டும் என்பது அர்ச்சனாவின் லட்சியம். தன் மகளுக்குக் காவல்துறையில் வேலை பெற்றுத்தர முருகனின் உதவியை நாடுகிறார் அர்ச்சனாவின் தந்தை. அவரிடம் 10 இலட்சம் பணத்தை லஞ்சமாகப் பெற்று ஜானகிராமனிடம் கொடுத்து அர்ச்சனாவிற்கு வேலைவாங்கித் தருவதாக உறுதியளிக்கிறான் முருகன். மருத்துவமனையில் மரணப்படுக்கையில் இருக்கும் அமைச்சர் சண்முகசுந்தரத்தைக் காணச் செல்லும் அவரின் நம்பிக்கைக்குரிய ஜானகிராமனிடம் தன்னிடமுள்ள 500 கோடி பணத்தை வைத்துள்ள இடத்தைத் தெரிவித்துவிட்டு இறக்கிறார்.

மருத்துவமனையில் இருந்து வெளியே வரும் ஜானகிராமனிடம் அந்த ரகசியத்தைத் தெரிந்துகொள்ள, அவனைத் துரத்திவருகிறான் பூதம் (ரவி மரியா). அப்போது விபத்தில் சிக்கும் ஜானகிராமனுக்குத் தலையில் அடிபட்டதில் அனைத்தையும் மறந்து, 10 வயது குழந்தை போல நடந்துகொள்கிறான். அர்ச்சனா தன் திறமையால் காவல் துணை ஆய்வாளராகத் தேர்வாகிறாள். தன் தந்தையிடம் வாங்கிய பணத்தை முருகனிடம் திருப்பிக் கேட்கிறாள். முருகன் அதை ஜானகிராமனிடம் கொடுத்துவிட்டதாகக் கூறுகிறான். இவை மட்டுமின்றி முருகனின் நண்பனான ஜானகிராமனுக்காக சக்கரை (சூரி) தனக்கு நிச்சயமான பெண்ணை விட்டு இன்னொரு பெண்ணை திருமணம் செய்ததாக நடித்ததில், அவனுடைய திருமணம் நின்றுபோகிறது. 

ஜானகிராமனுக்கு பழைய நினைவுகள் திரும்பியதா? 500 கோடி ரூபாய் பணம் என்னவானது? அர்ச்சனாவிற்கு அவளின் பணம் கிடைத்ததா? சக்கரையின் திருமணம் நடந்ததா? என்பது மீதிக்கதை. 


படத்தின் இசையமைப்பாளர் சத்யா. 

இப்படம் தெலுங்கில் "சில்லி பெல்லோஸ்" என்று மறுஆக்கம் செய்யப்பட்டது. 


</doc>
<doc id="438072" url="https://ta.wikipedia.org/wiki?curid=438072" title="கௌரி லட்சுமி பாய்">
கௌரி லட்சுமி பாய்

மஹாராணி ஆயில்யம் திருநாள் கௌரி லட்சுமி பாய் "(Gowri Lakshmi Bayi)" (1791-1815) இந்திய மாநிலமான திருவிதாங்கூர் மகாராணியாவார். அவரது மகன் சுவாதி திருநாள் ராம வர்மாவிற்கு பிறகு 1813 முதல்1815 ஆம் ஆண்டு முடிய அவர் இறக்கும் வரை ஆட்சி செய்தார். சுவாதித் திருநாள் ராம வர்மாவின் பிரதிநிதியாக ஆட்சி செய்த பின் இரண்டாண்டுகள் திருவாங்கூரின் ராணியாக தன் சொந்த உரிமையுடன் ஆட்சி செய்தார், 

கௌரி லட்சுமி பாய் 1791 ஆம் ஆண்டு திருவாங்கூர் அரச குடும்பத்தின் அட்டிங்கலின் மூத்த ராணி இளவரசி பரணி திருநாள் பார்வதி பாயிக்குப் பிறந்தார், மகாராஜா பலராம வர்மாவின் சகோதரியாக தத்தெடுக்கப்பட்டவர் ஆவார். திருவாங்கூர் மகாராணிகள் "அட்டிங்கலின் ராணிகள்" என்று அழைக்கப்பட்டனர். கௌரி லட்சுமி பாய் திருவாங்கூரின் மிகவும் பிரபலமான ராணியில் ஒருவராக இருந்தார். மேலும் மாநிலத்தில் பல சீர்திருத்தங்களை அறிமுகப்படுத்தினார். அவருக்கு உத்தரத்தட்டாதி திருநாள் கௌரி பார்வதி பாய் எனற ஒரு சகோதரி இருந்தார்.

செல்வாக்கற்ற திருவாங்கூர் மகாராஜாவான பலராம வர்மாவின் ஆட்சியின் போது வேலு தம்பி தளவாயின் மிக முக்கியமான கலகம் உட்பட எழுச்சிகள் மற்றும் தேவையற்ற சண்டைகள் மற்றும் சதித்திட்டம் போன்ற பல உள்நாட்டு மற்றும் வெளிநாட்டுப் பிரச்சினைகள் தோன்றியது, 1811 இல் இவர் இறந்தார். மகாராஜா இறந்தபோது, அட்டிங்கலின் மூத்த ராணி கௌரி லட்சுமி பாயிக்கு, இருபது வயதே ஆனது. குடும்பத்தில் அரசனாக தகுதி இல்லாத ஆண் உறுப்பினர்கள் இருந்தனர். எனவே கௌரி லட்சுமி பாய், 1811 ஆம் ஆண்டில் திருவாங்கூர் ஆட்சியின் மகாராணியாக பொறுபேற்றுக் கொண்டார். 


மகாராணி கௌரி லட்சுமி பாயி, சங்கனாச்சேரி அரச குடும்பத்தைச் சேர்ந்த கோயில் தம்புரான், இளவரசர் ராஜராஜ வர்மா அவர்களை மணந்தார். இந்த திருமணத்தின் மூலம் இவர்களுக்கு இரண்டு மகன்கள் மற்றும் ஒரு மகள் பிறந்தனர். அவரது மகள் மகாராணி கவுரி ருக்மிணி பாயி 1809 இல் பிறந்தார். அவரது மூத்த மகன் புகழ்பெற்ற சுவாதி திருநாள் 16 ஏப்ரல் 1813 அன்று பிறந்தார், அவர் ஒரு இசைக்கலைஞரும் ஆவார். இவர் 1829-1846 முதல் சுதந்திரமாக ஆட்சி செய்தார். அவர் திருவட்டார் அம்மவீடு குடும்பத்திற்கு சொந்தமான ஒரு பெண்ணை மணந்தார். மகாராணிக்கு அடுத்து 1814 ல் உத்ரம் திருநாள் மார்த்தண்ட வர்மா என்ற ஒரு மகன் பிறந்தார். இவர் 1846-1860 வரை மகாராஜாவாக ஆட்சி செய்தார். உத்ரம் திருநாள் மார்த்தண்ட வர்மா பிறந்த பிறகு 1815 இல் மஹாராணி கௌரி லட்சுமி பாயி இறந்துவிட்டார். அவளுடைய சகோதரியான கவுரி பார்வதி பாயி அவருக்குப் பின்னர் மகாராணியாக பதவியேற்றார். இவர் 1819 இல் திருவல்லா அரச குடும்பத்தின் ராம வர்மா கோயில் தம்புரானைத் திருமணம் செய்துகொண்டார். அவருக்கு ஐந்து மகன்கள் மற்றும் இரண்டு மகள்கள் உட்பட ஏழு குழந்தைகள் இருந்தனர்.

ஸ்ரீ பத்மநாப சேவினி வஞ்சி தர்ம வர்திணி ராஜ ராஜேஸ்வரி மகாராணி ஆயில்யம் திருநாள் கௌரி லட்சுமி பாய், அட்டிங்கல் மூதத தம்புரான், திருவாங்கூர் மஹாராணி. 


</doc>
<doc id="438083" url="https://ta.wikipedia.org/wiki?curid=438083" title="ஜெய்ஹிந்த் 2">
ஜெய்ஹிந்த் 2

ஜெய்ஹிந்த் 2 என்ற பெயரில் 2014 ஆம் ஆண்டு தமிழ் மற்றும் தெலுங்கிலும், "அபிமன்யு" என்ற பெயரில் கன்னடத்திலும் வெளியான பன்மொழித் திரைப்படம். இப்படத்தை அர்ஜுன் இயக்கி , நடித்துத் தயாரித்தார். இப்படம் 1994 ஆம் ஆண்டு அர்ஜுன் நடிப்பில் வெளியான ஜெய்ஹிந்த் திரைப்படத்தின் இரண்டாம் பாகம் ஆகும். இப்படம் "கர்நாடக மாநில விருது - சிறந்த திரைப்படத்திற்கான இரண்டாம் பரிசு" பெற்றது.

ஐந்து நபர்களின் கதையைக் கூறுகிறது. குழந்தைகளின் கல்விக்காகப் பாடுபடக்கூடிய ஒருவனின் போராட்டமே படத்தின் கதை. ஏழைப்பெண்ணான பார்வதி (யுவினா பர்தாவி) நகரத்தின் சிறந்த பள்ளியில் சேர்க்கை கிடைக்கப் பெறுகிறாள். அவளுடைய கல்விச்செலவுக்காக அவள் தந்தை தன் சிறுநீரகத்தை விற்கிறார். ஆனாலும் அவள் பள்ளிக்கட்டணத்திற்குத் தேவையான பணத்தை செலுத்த இயலாததால் தற்கொலை செய்துகொள்கின்றனர். இந்த நிகழ்வு அபிமன்யுவின் (அர்ஜுன்) மனதை வெகுவாகப் பாதிக்கிறது. கல்வி கட்டணங்கள் உயர்வின் காரணமாக ஏழைகள் பாதிக்கப்படுவதைத் தடுப்பதற்கான வழிமுறையை சிந்திக்கிறார். தனியார் பள்ளிகளை முறைப்படுத்துவதற்கான விதிகளை அரசிற்குப் பரிந்துரைக்கிறார். 

அந்த விதிகளாவது: அனைத்துத் தனியார் பள்ளிகளையும் அரசுடைமையாக்க வேண்டும். மிகக் குறைவான கல்விக்கட்டணத்தையே நிர்ணயம் செய்ய வேண்டும். கல்வியை சேவையாகக் கருதவேண்டும் தவிர அதை தொழிலாகக் கருதக்கூடாது. தரமான கல்வியை நாட்டிலுள்ள அனைத்து மாணவர்களுக்கும் உறுதிசெய்ய வேண்டும். 

அபிமன்யுவின் செயல்திட்டங்கள் தனியார் பள்ளிகளுக்கு பாதகமானதாக இருப்பதால் தனியார் பள்ளி உரிமையாளர்கள் அபிமன்யுவிற்கு எதிரான சதியைத் தொடங்குகின்றனர். அவர்களின் சாதியை முறியடித்து அபிமன்யு எப்படி வெற்றிபெறுகிறார் என்பதே மீதிக்கதை. 


தமிழ் பதிப்பின் தொலைக்காட்சி ஒளிபரப்பு உரிமம் ஜீ தமிழ் தொலைக்காட்சியும், தெலுங்கு உரிமம் ஜெமினி தொலைக்காட்சியும், கன்னட உரிமம் கலர்ஸ் கன்னடா தொலைக்காட்சியும் பெற்றன. 


</doc>
<doc id="438094" url="https://ta.wikipedia.org/wiki?curid=438094" title="நந்தா (நடிகை)">
நந்தா (நடிகை)

நந்தா கர்னாடகி "(Nanda)"(8 ஜனவரி 1939 - 25 மார்ச் 2014) நந்தா என்ற பெயரில் அறியப்பட்டவர், இந்தி மற்றும் மராத்தி படங்களில் தோன்றிய இந்திய திரைப்பட நடிகை ஆவார். 30 ஆண்டுகளுக்கும் மேலாக அவரது தொழில் மற்றும் அவரது நடிப்பிற்காக மிகவும் புகழ்பெற்றவர், "சோட்டி பேஹன்" , "டூல் கா ஃபூல்" , "பாபி" , "கலா பஜார்" , "கனுன்" , "ஹம் டோனோ" , "ஜப் ஜப் ஃபூல் கிலே" , "கும்னாம்" , "இட்டெஃபக்" , "தி டிரெயின்" மற்றும் "பிரேம் ரோக்" ஆகியவற்றில் அவரது நடிப்பிற்காக நன்கு அறியப்பட்டவர். 

நந்தா ஒரு மஹாராஷ்டிராவில் ஒரு வியாபார குடும்பத்தில் பிறந்தார் தந்தை வினாயக் தாமோதர் கர்னாடாக்கி (மாஸ்டர் விநாயக்) என்பராவார், இவர் ஒரு வெற்றிகரமான மராத்தி நடிகர் தயாரிப்பாளர் மற்றும் இயக்குனர் ஆவார். 1947 ல்நந்தாவிற்கு எட்டு வயது இருக்கும் போது அவரது தந்தை இறந்தார், 41 வயதில் இறந்தார். குடும்பம் கடினமான நேரங்களை சந்தித்தது. 1950 களின் முற்பகுதியில் திரைப்படங்களில் பணிபுரிந்ததன் மூலம் ஒரு குழந்தை நடிகை ஆனார். 1948 ல் "மந்திர்" என்றப் படத்தின் மூலம் அவர் அறிமுகமானார். 

வெள்ளி திரையில் அவர் "பேபி நந்தா" என முதலில் அறியப்பட்டார். அவர் 1948 முதல் 1956 வரை "மந்திர்," "ஜக்கு," "அங்காரே," மற்றும் ஜாக்ரித்தி போன்ற படங்களில், குழந்தை நட்சத்திரமாக நடித்திருந்தார். திரைப்படங்களில் அவரது ஈடுபாட்டின் விளைவாக, அவரது கல்வி பாதிக்கப்பட்டன, எனவே புகழ்பெற்ற பள்ளி ஆசிரியர் மற்றும் பாம்பாய் சாரண ஆணையர் கோகுல்தாஸ் வி. மக்ஹி என்பவர் வீட்டில் அவர் கல்வி கற்றார். திரைப்படங்களில் நடிப்பதை ஒரு வாழ்க்கையாக கொண்டதன் மூலம், அவருடைய ஆறு உடன்பிறந்தவர்களை அவர் ஆதரித்தார். அவரது சகோதரர்களில் ஒருவர் மராத்தி திரைப்பட இயக்குனர் ஜெயபிரகாஷ் கர்னாடாக்கி. நடிகை ஜெயஸ்ரீ தல்பேடி அவளுடைய அண்ணி ஆவார். 

வெள்ளி திரையில் அவர் "பேபி நந்தா" என முதலில் அறியப்பட்டார். அவர் 1948 முதல் 1956 வரை "மந்திர்," "ஜக்கு," "அங்காரே," மற்றும் ஜாக்ரித்தி போன்ற படங்களில், குழந்தை நட்சத்திரமாக நடித்திருந்தார் நந்தாவின் தந்தைவழி மாமா, புகழ்பெற்ற திரைப்பட தயாரிப்பாளர் ம்இயக்குனர் வி. சாந்தாராம் நந்தாவை ஒரு வெற்றிகரமான படமான "டூஃபான் அவுர் தியா" (1956) படத்தில் சகோதரர் சகோதரி வேடங்களில் நடித்து வைத்தார். இது ஒரு பார்வை இழந்த பெண் உட்பட அனாதை சகோதரன் மற்றும் சகோதரியின் கதையாக இருந்தது. "பாபி" (1957) என்ற படத்தில் நடித்தற்காக சிறந்த துணை நடிகைக்கான பிலிம்பேர் விருதுக்கான பரிந்துரையைப் பெற்றார், ஆனால் இவருக்கு விருது கிடைக்கவில்லை. தேவ் ஆனந்த் "உடன் காலா பஜார்" என்ற படத்தில் முன்னணி வேடத்திலும் "தூல் கா ஃபூலில்" இரண்டாவது முன்னணி பாத்திரத்திலும் நடித்தார் 


</doc>
<doc id="438097" url="https://ta.wikipedia.org/wiki?curid=438097" title="சுரேகா சிக்ரி">
சுரேகா சிக்ரி

சுரேகா சிக்ரி "(Surekha Sikri)" ஒரு இந்திய திரைப்பட , நாடக மற்றும் தொலைக்காட்சி நடிகை ஆவார். இந்தி நாட்க அரங்குகளின் ஒரு மூத்த நடிகையாவார், 1978 ஆம் ஆண்டு அரசியல் திரைப்படமான "கிசா குர்சி கா" என்பதில் அறிமுகமானார், மேலும் பல இந்தி மற்றும் மலையாள படங்களில், அதே போல் இந்திய தொலைக்காட்சித் தொடர்களிலும் துணைக் கதா பாத்திரங்களில் நடிக்கிறார். 

சிக்ரி "தமஸ்" (1988) மற்றும் "மம்மூ" (1995) என்ற திரைப்படங்களில் அவரது பாத்திரத்திற்காக சிறந்த துணை நடிகைக்கான தேசிய திரைப்பட விருதுஅவருக்கு வழங்கப்பட்டது, 2008ஆம் ஆண்டில் "பாலிகா வாது" என்ற நிகழ்ச்சியில் எதிர்மறை கதாப்பாத்திரத்தில் நடித்ததற்கான சிறந்த நடிகைக்கான இந்தியன் டெலி விருது விருதினைப் பெற்றுத் தந்தது துணைபாத்திர சிறந்த நடிகைக்கான இந்தியன் டெலி விருது 2011 ல். கூடுதலாக, இந்தி நாடக அரங்குகளில் அவரது பங்களிப்புக்காக 1989 இல் சங்கீத நாடக அகாதமி விருது வென்றார். அவரது சமீபத்திய வெளியீடு பத்ஹாய் ஹோ (2018), இது பார்வையாளர்களிடமிருந்தும் விமர்சகர்களிடமிருந்தும் அவருக்கு மகத்தான அங்கீகாரத்தையும் புகழையும் பெற்றுத் தந்தது. மேலும் 64 வது பிலிம்பேர் விருதுகளில் சிறந்த துணை நடிகைக்கான ஃபிலிம்ஃபேர் விருதிற்கு பரிந்துரைக்கப்பட்டார், மேலும் அவர் தனது நடிப்பிற்காக 2019 ஸ்டார் ஸ்க்ரீன் விருதில் சிறந்த துணை நடிகைக்கான திரை விருதை வென்றார். 

சிக்ரி உத்தரப்பிரதேசம் மற்றும் அல்மோரா மற்றும் நைனிடாலில் தனது குழந்தை பருவத்தை கழித்தார். அவரது வாழ்க்கையின் ஆரம்ப கட்டத்தில், அலிகார் முஸ்லீம் பல்கலைக்கழகதில் பயின்றார். பின்னர் அவர் 1968 ஆம் ஆண்டில் தேசிய நாடக பாடசாலையில் (NSD) பட்டம் பெற்றார். அவரது தந்தை விமானப் படையில் இருந்தார், அவரது தாயார் ஒரு ஆசிரியர் ஆவார். அவர் மும்பையில் வசித்துவரும் கலைஞரான ஹேமந்த் ரெஜை திருமணம் செய்துகொண்டார், இவர்களுக்கு ராகுல் சிக்ரி என்ற மகன் பிறந்தார். 2009 அக்டோபர் 20இல் இதய செயலிழப்பு காரணமாக அவளது கணவர் ஹேமந்த் ரெஜை இழந்தார். 1989 இல் சுரேகா சிக்ரி சங்கீத் நாடக அகாடமி விருது பெற்றார். 


</doc>
<doc id="438100" url="https://ta.wikipedia.org/wiki?curid=438100" title="ரொசாண்டா தமாஸ்">
ரொசாண்டா தமாஸ்

ரொசாண்டா ஒசீலியன் தாமஸ் "(Rozonda Thomas)" 1971 பிப்ரவரி 27 இல் பிறந்தவர் சில்லி குழுவின் உறுப்பினரான் இவர் ஒரு அமெரிக்க நடனக்கலைஞர், பாடகர், பாடலாசிரியர், நடிகை மற்றும் தொலைக்காட்சிப் பிரபலம் ஆவார். சில்லி என்பது தொழில் ரீதியாகவும் அறியப்பட்ட டி.எல்.சி குழுமத்தின் அங்கமாகும், 20 ஆம் நூற்றாண்டின் சிறந்த பெண் பாடகர்களின் குழுக்களில் ஒன்றாகும்.

தாமஸ் அட்லாண்டா, ஜோர்ஜியாவில் பிறந்தார் மற்றும் 1989 இல் பெஞ்சமின் எலிஜா மேஸ் உயர்நிலை பள்ளியில் படித்தார். அவரது தந்தை அப்துல் அலி, அரபு மற்றும் இந்திய வம்சாவளியைச் சேர்ந்தவர், மற்றும் அவரது தாயார் அவா தாமஸ் ஆப்பிரிக்க அமெரிக்க மற்றும் பூர்வீக அமெரிக்க வம்சாவளியைச் சேர்ந்தவர் ஆவார். தன் தாயால் வளர்க்கப்பட்ட தாமஸ், பின்னர் "சாலி ஜெஸ்ஸி ரபேல்" என்ற தொலைக்காட்சி நிகழ்ச்சியில் 1996 ல் முதன்முறையாக தனது தந்தையை சந்தித்த காட்சியை நடித்துக் காட்டினார். 

தாமஸ் முதன்முதலில் <nowiki>"</nowiki>டாமியன் டேம்<nowiki>"</nowiki> என்ற குழுவின் நடன கலைஞராக இருந்தார். 1991 ஆம் ஆண்டில், அவர் டி.எல்.சி. நிறுவனத்துடன் இணைந்த <nowiki>"</nowiki>கிரிஸ்டல் ஜோன்ஸ்<nowiki>"</nowiki> என்ற நிறுவனத்திற்கு மாறினார், <nowiki>"</nowiki>லிசா லோபஸ்<nowiki>"</nowiki> என்பவர் இக்குழுவை "சில்லி" என்று பெயரிட்டார், இதன் மூலம் இக்குழு டி.எல்.சி என்ற பெயரை தக்கவைத்துக் கொள்ள முடிந்தது. இக்குழுவின் <nowiki>"</nowiki>ஸ்பைஸ் கேர்ள்ஸ்<nowiki>"</nowiki> மட்டுமே உலகளவில் 65 மில்லியன் பதிவுகளை விற்றது, மற்றும் அனைத்து காலத்திற்கும் சிறந்த விற்பனையான அமெரிக்க பெண் குழுவாக ஆனது; விற்றுள்ளது. டி.எல்.சி. உடன் பணிபுரிந்து நான்கு கிராமி விருதுகளை வென்றார். 

20 வயதில் தாமஸ் தயாரிப்பாளர் டல்லஸ் ஆஸ்டின் என்பவருடன் வாழ்க்கையைத் தொடங்கினார். தாமஸ் மற்றும் ஆஸ்டின் ஆகியோருக்கு ட்ரான் ஆஸ்டின் என்ற ஒரு மகன் 1997 ஜூன் 2இல், பிறந்தார். 


</doc>
<doc id="438103" url="https://ta.wikipedia.org/wiki?curid=438103" title="மகேஷ், சரண்யா மற்றும் பலர்">
மகேஷ், சரண்யா மற்றும் பலர்

மகேஷ், சரண்யா மற்றும் பலர் 2008 ஆம் ஆண்டு சக்தி வாசு மற்றும் சந்தியா நடிப்பில், வித்தியாசாகர் இசையில், ரவி இயக்கத்தில், கூல் புரொடக்சன்ஸ் சித. செண்பககுமார் தயாரிப்பில் வெளியான தமிழ் திரைப்படம். 2008 பெப்ரவரி 11 இல் முதல்கட்ட படப்பிடிப்பு துவங்கியது. 2008 நவம்பர் 28 இல் படம் வெளியானது. 

கல்லூரியில் படிக்கும் மகேஷ் (சக்தி வாசு) தன் தங்கை கீர்த்தனாவின் (சரண்யா) திருமணத்தில் கலந்துகொள்வதற்காக வருகிறான். அழகான கூட்டுக் குடும்பத்தில் ஒருவன் மகேஷ். அவனது குடும்பத்தில் அனைவரும் அவன் மீது அளவுகடந்த பாசத்தைக் கொண்டுள்ளனர். அவனுடைய வருகைக்காக அவனது குடும்பத்தினர் அனைவரும் காத்திருக்கின்றனர். சரண்யா தன் நிச்சயதார்த்தத்திற்கு அவன் வராதது குறித்து கோபித்துக்கொள்கிறாள். தான் நிச்சயதார்த்தத்திற்கு பங்கெடுக்காததற்கு மன்னிப்புக்கோரும் அவன், அதற்கானக் காரணத்தைக் கூறுகிறான். தான் எதிர்பாராமல் சந்தித்த பெண்ணைப் பற்றியும் அவள் மீது தான் கொண்ட காதலைப் பற்றியும் கூறத் தொடங்குகிறான். 

மகேஷின் காதல்: சரண்யாவை (சந்தியா) சந்திக்கும் மகேஷ் அவளைக் காதலிக்கிறான். மகேஷின் காதல் கதையை அந்த வீட்டிலுள்ள அனைவரும் கேட்கின்றனர். கீர்த்தனாவின் திருமணத்தன்று அவனது காதல் கதையின் இறுதிக்கட்டத்தைக் கூறுவதாகக் கூறுகிறான். அவன் சொன்னபடி திருமண நாளன்று அவன் சொல்லும் முடிவைக் கேட்டு அனைவரும் அதிர்ச்சியடைகின்றனர். அவன் காதலி சரண்யாவை ஒருவன் கொன்றுவிடுகிறான். இதை அறியும் மகேஷ் சரண்யாவைக் கொன்றவனைக் கொல்கிறான். தான் உடனே சிறைக்குச் சென்றால் தங்கையின் திருமணத்தில் கலந்துகொள்ள முடியாது மேலும் தங்கையின் திருமணத்தில் இதனால் பிரச்சனைகள் உருவாகும் என்று எண்ணும் மகேஷ், தன் தங்கையின் திருமணத்தில் கலந்துகொண்டபிறகு தானே காவல்நிலையத்தில் சென்று சரணடையப் போவதைக் கூறுகிறான். அவ்வாறே சென்று சரணடைகிறான்.


படத்தின் இசையமைப்பாளர் வித்தியாசாகர். 




</doc>
<doc id="438105" url="https://ta.wikipedia.org/wiki?curid=438105" title="இலா அருண்">
இலா அருண்

இலா அருண் "(Ila Arun)" ஒரு பிரபலமான இந்திய நடிகை, தொலைக்காட்சி ஆளுமை மற்றும் ராஜஸ்தானிய நாட்டுப்புற பாப் பாடகர் ஆவார். ஒரு தனித்துவமான, <nowiki>"ஹஸ்கி"</nowiki>குரல் நாட்டுப்புற பாப் பாடல்களுக்கு ஒரு தனித்துவத்தை அளிக்கிறது. அவரது மகள் இஷிதா அருண் "லாமே" , "ஜோதா அக்பர்" , "ஷாடி கே சைட் எஃபெக்ட்ஸ்" மற்றும் சமீபத்தில் "பேகம் ஜான்" போன்ற பல முக்கிய பாலிவுட் திரைப்படங்களில் அவர் தோன்றியுள்ளார். 

ஜோத்பூரில் பிறந்த இவர் ஜெய்ப்பூரில் வளர்ந்தார். அங்கு மகாராணி பெண்கள் கல்லூரியில் பட்டம் பெற்றார். கடற்படை அதிகாரி "அருண் பாஜ்பாய்" என்பவரை திருமணம் செய்து கொண்டார். அவரது சகோதரர்கள் "பியுஷ் பாண்டே" மற்றும் "பிரசூன் பாண்டே" ஆகியோர் விளம்பர நிறுவனங்களை நடத்தி வருகின்றனர். மேலும் அருண் அவர்களுக்கு இரண்டு சகோதரிகள் உள்ளனர், "ரமா பாண்டே" <nowiki> இவர் "பிபிசி" பத்திரிகையாளர் மற்றும் "தூர்தர்ஷன்"</nowiki> தொலைக்காட்சியில் செய்தி வாசிப்பவர் ஆவார், மற்றொரு சகோதரி "திரிப்தி பாண்டே" ஒரு கலாச்சார ஆர்வலர் மற்றும் சுற்றுலா நிபுணர் ஆவார். இலா அருணின் தாயும் ஒரு நடிகையாவார். 

அருண் இந்தி, தெலுங்கு, தமிழ் மற்றும் தெலுங்கு மொழிகளில் பல பாடல்களை பாடியுள்ளார். நடிகை மாதுரி தீட்சித் நடித்த "கல்நாயக்" என்ற படத்தில் இடம் பெற்ற<nowiki>"சோலி கே பீச்சே"</nowiki> என்ற மிக பிரபலமான திரைப்பட பாடலை ["[ஆல்கா யாக்னிக்|ஆல்கா யாக்னிக்குடன்]]" இணைந்து பாடியுள்ளார், அப்பாடலுக்காக சிறந்த திரைப்பட பின்னணி பாடகருக்கான "ஃபிலிம்ஃபேர்" விருதை வென்றார். "கரன் அர்ஜூனின்" ஸ்ரீதேவி நடித்த "லம்ஹே" திரைப்படத்தில் இடம் பெற்ற புகழ்பெற்ற "<nowiki>"குப் சுப்"</nowiki> என்ற ம்ற்றொரு பாடலை" "லதா மங்கேஷ்கருடன்" சேர்ந்து பாடியுள்ளார். "மோர்னி பாகா மா போலே" என்ற பாடலாலும் இவர் நன்கு அறியப்படுகிறார். ஏ.ஆர்.ரஹ்மான் இசையமைத்த "மிஸ்டர் ரோமியோ" என்ற தமிழ்ப் படத்தின் "முத்து முத்து மழை" என்ற பாடலும் இவருக்கு புகழ் சேர்த்தது. 

அருண் முதலில் "லைஃப்லைன் என்ற" இந்தி தூர்தர்ஷன் தொலைக்காட்சித் தொடரில் "ஜீவன்ரேகா" என்ற மருத்துவர் வேடத்தில், தன்வி ஆஸ்மியுடன் இணைந்து நடித்தார். 2008 ஆம் ஆண்டில் "ஜோதா அக்பரில்", அக்பரின் புத்திசாலித்தனமான செவிலி மற்றும் அரசியல் ஆலோசகரான "மஹாம் அஞ்கா" வேடத்தில் நடித்தார். "சைனா கேட்", "சின்கரி", "வெல் டான் அபா", "வெல்கம் டோ ஜஜ்ஜன்பூர்", "வெஸ்ட் ஈஸ் வெஸ்ட்" மற்றும் "கதாக்" போன்ற பல படங்களில் அவர் நடித்துள்ளார். "பேகம் ஜானின்" "ஷாடி கே சைட் எஃபெக்ட்ஸ்" படத்தில் நடிகர்களான வித்யா பாலன் மற்றும் "ஃபர்ஹான் அக்தர்" ஆகியோருடன் நடித்திருந்தது அவரது மிகச் சமீபத்திய முயற்சியாக இருந்தது. 


</doc>
<doc id="438116" url="https://ta.wikipedia.org/wiki?curid=438116" title="சித்ரா ஐயர்">
சித்ரா ஐயர்

சித்ரா ஐயர் (Chitra Iyer) (சித்ரா சிவராமன் எனக் குறிப்பிடப்படுகிறார்) இந்திய பின்னணிப் பாடகர் ஆவார். 

பெங்களூருவில் வசித்துவந்த சித்ரா, தமிழ் திரைப்படங்களில் 2000 ஆம் ஆண்டுகளின் ஆரம்பத்தில் ஏ.ஆர்.ரஹ்மான் உடன் பரவலாகப் பணியாற்றி வந்தார், அதே நேரத்தில் மலையாள தொலைக்காட்சியில் ஒரு தொலைக்காட்சி தொகுப்பாளராகவும் நடிகையாகவும் பணியாற்றினார். 

சித்ரா ஐயர், தனது தொழில் வாழ்க்கையை ஆரம்பிக்க, ஏ.ஆர்.ரஹ்மான் உடன் இணைந்து பணியாற்றும் முயற்சியை மேற்கொண்டார், ஆனால் பெங்களூரில் இருந்து சென்னை வருவது கடினமாக இருந்தது. 2000 ஆம் ஆண்டில், ஏ. ஆர். ரகுமான், சித்ராவுடன் தொடர்பு கொண்டு, அவரது பாடல்கள் அடங்கிய இசைத் தட்டுகளுடன் சென்னைக்கு வருமாறு பணித்தார். அதனால் சித்ரா சென்னைக்கு வந்து, தனது தொடர்ச்சியான தமிழ் மற்றும் மலையாள பாடல்கள் அடங்கிய இசைத்தட்டுகளை ரகுமானிடம் கொடுத்தார். சித்ரா சென்னை வந்த அதே நாளில், ஏ. ஆர். ரகுமான் உடனடியாக பாடல்களை கேட்டு "தெனாலி" படத்தில் வரும் "அத்தினி சித்தினி" எனும் பாடலைப் பாடுவதற்கு வாய்ப்பளித்தார். பின்னர் சித்ரா சிவராமன் என்கிற பெயரில், தனது திருமணத்திற்குப் பிறகு கார்த்திக் ராஜா , யுவன் ஷங்கர் ராஜா , பரத்வாஜ் மற்றும் வித்யாசாகர் உள்ளிட்ட தமிழ்த் திரைப்படங்களின் பிற இசையமைப்பாளர்களுக்காக தொடர்ந்து பணியாற்றினார். மேலும், சித்ரா, தனது தாய் மொழி தமிழ் தவிர, தெலுங்கு, கன்னடம், மலையாளம் மற்றும் இந்தி படங்களுக்கு பின்னணிப் பாடல்களைப் பாடியுள்ளார். 

சித்ரா ஐயர் முன்னாள் விமானப்படை விமானி வினோத் சிவராமன் என்பவரை 1989 ஜூலை 12 அன்று திருமணம் செய்து கொண்டார். இவர்கள் இருவரும், 1989 ஆம் ஆண்டின் தொடக்கத்தில் சென்னை ஜிம்ஹானா கிளப்பில் தங்களுடைய பெற்றோர்களின் வலியுறுத்தல் காரணமாக சந்தித்துக் கொண்டனர். இவர்களுக்கு அதிதி மற்றும் அஞ்சலி என இரண்டு மகள்கள் உண்டு. அண்மை ஆண்டுகளில், அவரது தொலைக்காட்சி பணிகளினூடே, சித்ரா கேரளாவில் யானை நலன்புரி சங்கத்தின் நிறுவனர் மற்றும் அறங்காவலராகப் பணியாற்றினார். அவரது தாயார் ரோகினி ஐயர் மேற்கொண்ட ஒரு திட்டத்தை ஆதரித்து மாநிலத்தில் விவசாயத்தை ஊக்குவித்தார். இதேபோல், 2013 ஆம் ஆண்டில் அவர் தனது மகள்களான அதிதி மற்றும் அஞ்சலி சிவராமன் ஆகியோருடன் இணைந்து ஒரு மென்பொருள் நிறுவனமான டார்க்ஹார்ஸ் தயாரிப்பு நிறுவனத்தை தொடங்கினார். 

 


</doc>
<doc id="438127" url="https://ta.wikipedia.org/wiki?curid=438127" title="திஷானி தோஷி">
திஷானி தோஷி

திஷானி தோஷி (Tishani Doshi) திசம்பர் 9, 1975இல் பிறந்த சென்னையைச் சேர்ந்த ஒரு இந்தியக் கவிஞர் , பத்திரிகையாளர் மற்றும் நடன மங்கை ஆவார். 

திஷானி தோஷி, இந்தியாவில் உள்ள மெட்ராஸ் நகரத்தில் வெல்ஷ் தாய் மற்றும் குஜராத்தி தந்தை ஆகியோருக்கு 1975 ல் பிறந்தார்.இவர், 2001இல் எரிக் கிரிகோரி விருது பெற்றார். இவரது முதல் விதை தொகுப்பு, "கன்ட்ரீஸ் ஆஃப் த பாடி" 2006இல் ஃபார்வர்ட் பொயட்ரி பரிசு வென்றது. 2006 ஆம் ஆண்டின் கார்டியன் ஸ்பான்சர் ஹே ஃபெஸ்டிவல் மற்றும் 2007 ஆம் ஆண்டின் கார்டகெனா ஹே விழாவின் கவிதை அரங்கிற்கு இவர் அழைக்கப்பட்டார். அவருடைய முதல் புதினம், " த ப்ளெசர் சீக்கர்ஸ்" ப்ளூம்ஸ்பரி நிறுவனத்தால் 2010இல் வெளியிடப்பட்டது. மற்றும் ஆரஞ்சு பரிசு 2011 பட்டியலில் இடம் பெற்றிருந்தார். மற்றும் த இந்து சிறந்த கதை விருது க்காக 2010 இல் தேர்ந்தெடுக்கப்பட்டார். 

கிரிக்கெட்டோவில் , ஒரு கிரிக்கெட் தொடர்பான வலைத்தளத்தில் "ஹிட் அல்லது மிஸ்" என்ற தலைப்பில் ஒரு வலைப்பதிவை எழுதுகிறார். 2009 ஆம் ஆண்டு ஏப்ரல் மாதம் அவர் எழுதியதில், திஷானி தோஷி இந்திய பிரீமியர் லீகின் இரண்டாம் பருவத்தின் ஒரு தொலைக்காட்சி பார்வையாளராக தன் அவதானிப்புகள் மற்றும் கருத்துக்களை வெளியிட்டார். இவர், கிரிக்கெட் வீரர் முத்தையா முரளிதரனுடன் இணைந்து பணியாற்றினார். 

அவர் ஃப்ரீலான்ஸ் எழுத்தாளராகப் பணிபுரிகிறார் மற்றும் டிசம்பர் 2006 வரை சந்திரலேகாவுடன் பணிபுரிந்தார். ஜான்ஸ் ஹாப்கின்ஸ் பல்கலைக்கழகத்தின் படைப்பாக்க எழுத்துகளில் முதுகலைப் பட்டம் பெற்றுள்ளார். 

"கன்ட்ரீஸ் ஆஃப் த பாடி" 2006 இல் ஹே-ஆன்-வை-விழாவில் சீமாஸ் ஹேனே , மார்கரெட் அட்வுட் மற்றும் பலரின் முன்னிலையில் வெளியிடப்பட்டது. தொடக்கக் கவிதையான, "த டே வி வென்ட் டு த சி", 2005 ஆம் ஆண்டு பிரிட்டிஷ் கவுன்சிலின் அனைத்து இந்திய கவிதைகள் போட்டியில் வெற்றி பெற்றது; மேலும், இவர் அவுட்லுக்-பிகாடார் நான் ஃபிக்ஷன் போட்டியில் ஒரு இறுதிப் போட்டியாளராக இருந்தார். 

அவரது சிறுகதையான "லேடி கஸ்ஸாண்ட்ரா, ஸ்பார்டகஸ் மற்றும் டான்ஸிங் மேன்" 2007 ஆம் ஆண்டில் "த டிராப்பிரிட்ஜ்" இதழில் முழுமையாக வெளியிடப்பட்டது. 

அவரது கவிதை தொகுப்பான "எவரிதிங் பிகின்ஸ் எல்ஸ்வேர்" 2013 இல் காப்பர் கனியன் பிரஸ் ஆல் வெளியிடப்பட்டது. 

அவரது சமீபத்திய கவிதைப் புத்தகம், ""கேர்ள்ஸ் ஆர் கமிங் அவுட் ஆஃப் த வூட்ஸ்"" , ஹார்பர் காலின்ஸ் இந்தியாவால் 2017 ஆம் ஆண்டில் வெளியிடப்பட்டது. 


</doc>
<doc id="438134" url="https://ta.wikipedia.org/wiki?curid=438134" title="ரைசா வில்சன்">
ரைசா வில்சன்

ரைசா வில்சன் (Raiza Wilson), ஒரு இந்திய விளம்பர மாதிரி மற்றும் நடிகை. கமல்ஹாசனால் நடத்தப்பட்ட "பிக் பாஸ்" என்ற தமிழ் தொலைக்காட்சியின் நேரடி நிகழ்ச்சியில் பங்கு பெற்றதைத் தொடர்ந்து இவர் புகழ்பெற்றார். 

ரைசா வில்சன் தனது பள்ளிப் படிப்பினை, நாசரேத் கான்வென்ட் பெண்கள் உயர்நிலைப் பள்ளியிலும் பின்னர் ஊட்டி நகரில் உள்ள ஜே.எஸ்.எஸ்.   . சர்வதேசப் பள்ளியிலும் படித்தார். பின்னர் பெங்களூரில் கல்லூரிக்குச் சென்றார். கல்லூரியில் படித்துக் கொண்டிருக்கும் போதே, பெங்களூரில் உள்ள ஹின்ட் லாங்ஜ் மற்றும் கிளப்பின் , விற்பனை மற்றும் மார்க்கெட்டிங் மேலாளராக பணிபுரிந்தார். மாடலிங் துறையில் ஆர்வம் ஏற்பட்ட பிறகு, 2010 ஆம் ஆண்டின் பிற்பகுதியில் வில்சன் மிஸ் இந்தியா தெற்கு 2011 போட்டியில் போட்டியிட்டு, ஹெச். ஐ. சி. சி. ஃபெமினா மிஸ் சவுத் பியூட்டிஃபுல் ஸ்மைல்" விருதைப் பெற்றார். தமிழ்த் திரைப்படமான "வேலையில்லா பட்டதாரி 2" (2017) திரைப்படத்தில் ரைசா வில்சன் முதல் முறையாக நடித்துள்ளார். அதில், காஜோல் நடித்த வசுந்தரா பரமேஷ்வர் கதாபாத்திரத்தின் தனிப்பட்ட உதவியாளராக இவர் நடித்துள்ளார். 

2017இன் நடுப்பகுதியில், "பிக் பாஸ் (தமிழ்) - சீசன் 1" , கமல் ஹாசன் வழங்கிய நிகழ்ச்சியில் தோன்றிய பின்னர் தமிழ்நாட்டில் வில்சன் பரவலாக ஊடக கவனத்தை பெற்றார். 63 நாட்களுக்குப் பிறகு இவர் அந்த நிகழ்ச்சியில் இருந்து வெளியேற்றப்பட்டார், மேலும் இந்த செயல்முறைகளில் நீண்ட காலமாக இருந்த அசல் பெண் போட்டியாளர் ஆனார். அந் நிகழ்ச்சியில் இருந்து விலகிய பின்னர், வில்சன் ஒரு பேட்டியில் "நிகழ்ச்சியின் ஒரு பாகமாக ஆகிவிட்டார்" எனவும் மற்றும் எப்போதும் அந்த நிகழ்ச்சியைத் தான் நினைத்துக்கொள்வதாகவும் கூறியுள்ளார். "பியார் ப்ரேமா காதலில்" முன்னணி கதாபாத்திரத்தில் வில்சன் நடித்துள்ளார், அதில் அவர் மற்றொரு "பிக் பாஸ்" போட்டியாளர், ஹரிஷ் கல்யாணுடன் இணையாக நடித்துள்ளார். 


</doc>
<doc id="438143" url="https://ta.wikipedia.org/wiki?curid=438143" title="ராஜம்மாள் பி. தேவதாஸ்">
ராஜம்மாள் பி. தேவதாஸ்

ராஜம்மாள் பாக்கியநாதன் தேவதாஸ் (7 ஏப்ரல் 1919 - 17 மார்ச் 2002) இந்திய ஊட்டச்சத்து நிபுணர், கல்வியாளர், மற்றும் அவினாசிலிங்கம் இன்ஸ்டிடுயுட் ஃபார் ஹோம் சயின்ஸ் அன்ட் ஹையா் எடுகேஷன் ஃபார் விமனின் (அவினாசிலிங்கம் நிகா்நிலைப் பல்கலைக்கழகம்) முன்னாள் துணை வேந்தர். இவர் தமிழ்நாடு மாநிலத் திட்டக்குழு மற்றும் பெண்களுக்கான குழுவின் உறுப்பினர். உலக உணவு மாநாட்டின் () துணைத் தலைவராகவும் இருந்தவர். 1992 இல் இந்திய அரசாங்கம் இவருக்குப் பத்ம ஸ்ரீ விருதைத் 1992 இல் வழங்கியது. 

7 ஏப்ரல் 1919 இல் முத்தையா பாக்கியநாதன் மற்றும் சொர்ணம்மாளுக்கு ராஜம்மாள் பாக்கியநாதன் மகளாகப் பிறந்தார். பிறந்த இடம், கள்ளிக்குளம், நெல்லை மாவட்டம், தமிழ்நாடு. 

குயின் மோிஸ் கல்லுாரி, சென்னையில் 1944 இல் அறிவியலில் இளங்கலைப் பட்டம் பெற்றார். பின் 1948 இல் அறிவியலிலும், 1949 இல் கலையிலும் முதுகலைப் பட்டம் பெற்றார். 1950 அவட ஒஹியோ ஸ்டேட் யுனிவர்சிட்டியில் முனைவர் பட்டம் பெற்றார். 

பின் அவினாசிலிங்கம் ஹோம் சயின்ஸ் கல்லுாரியில் சேர்ந்து துணை வேந்தராகப் பணி புரிந்தார். 1988 - 1994 வரை கல்லுாரியின் வேந்தராகவும், பின் நிர்வாக அறங்காவலராக 1994 முதல் 17 மார்ச் 2002 இல் தன் இறப்பு வரை பணிபுரிந்தார். 

ஊட்டச்சத்து மற்றும் கல்வியியல் பற்றி பல கட்டுரைகள் மற்றும் நுால்களை எழுதியுள்ளார். டி. எஸ். அவினாசிலிங்கம் செட்டியார் பற்றிய நுாலை எழுதியுள்ளார். தமிழ்நாடு மற்றும் புதுச்சேரியின் தேசிய ராணுவப் படையின் கெளரவப் படைத்தலைவராகவும் இருந்தார். காந்திகிராம கிராமப்புற சுகாதாரம் மற்றும் குடும்ப நல நிறுவனம் (Gandhigram Institute of Rural Health and Family Planning), நேஷனல் லிட்ரஸி மிஷன்(National Literacy Mission), சிக்மா சை (Sigma Xi), சிக்மா டெல்டா எப்ஸிலான் (Sigma Delta epsilon), ஒமைக்ரான் நு (Omicron Nu) மற்றும் பை உப்ஸிலான் ஒமைகிரான் (Phi Upsilon Omicron) ஆகியவற்றின் உறுப்பினராக இருந்தார். இந்திய ஊட்டச்சத்து சங்கத்தின் (Nutrition Society of India) தலைவராக 1987 - 1991 வரை இருந்தார். 

ராஜம்மாள் எட்வார்ட் தேவதாஸை மணந்து கொண்டார். இவர் முனைவர் பட்டம் பெற்றவர். 

1992 இல் இந்திய அரசாங்கம் இவருக்குப் பத்ம ஸ்ரீ விருதைத் 1992 இல் வழங்கியது. ஜன்மலால் பஜாஜ் விருதை 1988 இல் பெற்றார்.

அவினாசிலிங்கம் இன்ஸ்டிடுயுட் ஃபார் ஹோம் சயின்ஸ் அன்ட் ஹையா் எடுகேஷன் ஃபார் விமன்


</doc>
<doc id="438145" url="https://ta.wikipedia.org/wiki?curid=438145" title="கௌரி பார்வதி பாயி">
கௌரி பார்வதி பாயி

உத்திரட்டாதி திருநாள் கவுரி பார்வதி பாயி (1802-1853) இந்திய மாநிலத்தில் திருவாங்கூர் அரச பிரதிநிதியாக இருந்தார். அவரது சகோதரி மகாராணி கவுரி லட்சுமி பாயிக்குப் பின் வந்த தனது ஆட்சியை அவரது மருமகனும் மகாராஜாவுமான சுவாதி திருநாள் ராம வர்மாவிற்கு ஆட்சியை 1829இல்.விட்டுக்கொடுத்தார்.

மகாராணி கெளரி பார்வதி பாயி திருவாங்கூர் அரச குடும்பத்தின் அட்டிங்கல்லின் மூத்த ராணியான பரணி திருநாள் என்பவருக்குப் பிறந்தார். 1815ஆம் ஆண்டில் அவரது மூத்த சகோதரி மகாராணி கவுரி லட்சுமி பாயி இறந்தபோது, கெளரி பார்வதி பாயிக்கு பதின்மூன்று வயதே இருந்தது. குடும்பத்தில் ஒரே பெண்மணியாக, கெளரி பார்வதி பாயி அவரது மருமகனும், ஆட்சியின் வாரிசுமான, மகாராஜா சுவாதி திருநாள் ராம வர்மா சார்பில் தனது மைத்துனர் சங்கனாச்சேரி குடும்பத்தைச் சேர்ந்த ராஜ ராஜ வர்மாவுடன் சேர்ந்து ஆட்சி செய்தார். அவருடைய கணவர், ராகவா வர்மா கிளிமன்னூர் அரச குடும்பத்தை சேர்ந்தவராவார். 

மகாராணியின் முதல் நடவடிக்கையானது, புதிய திவான் என்கிற பிரதம மந்திரியை நியமிப்பதே ஆகும், ஏனென்றால் திவான் பத்மநாபன் இறந்துவிட்டார், அவருடைய துணைப் பொறுப்பாளரான பப்பு ராவ் மாநில விவகாரங்களை கவனித்து வந்தார். 1815 ஆம் ஆண்டில் பிராமணரான சங்கு அன்னாவி பிள்ளை என்பவர் திவானாக நியமிக்கப்பட்டார். ஆனால் அவரால் கடினமான நிர்வாகத்தை கையாள முடியாததால் இரண்டு மாதங்களுக்குள் அகற்றப்பட்டார். பின்னர் திருவாங்கூர் மாவட்ட நீதிபதி ராமன் மேனன், என்பவர் நீதிபதியாக நியமிக்கப்பட்டார். இருப்பினும், திவான் ராமன் மேனனுக்கும் பிரிட்டிஷாருக்கும் இடையில் கருத்து வேறுபாடுகள் எழுந்தன, எனவே ராமன் மேனன் 1817 ஆம் ஆண்டில் ஒரு கீழமை அலுவலகத்திற்கு மாற்றப்பட்டார், மேலும் அவர் அப்பணியிலிருந்து முற்றிலும் ஓய்வு பெற விரும்பினார். 20ஆம் நூற்றாண்டின் புகழ்பெற்ற இந்திய இராஜதந்திரியும், வேங்கலில் குடும்பத்தின் மூதாதையுருமான கிருஷ்ண மேனனின் பெரிய தாத்தாவாக இருந்தவர் திவான் ராமன் மேனன். 1817 செப்டம்பரில் அவர் பிரிட்டிஷாருடன் நெருக்கமாக இருந்தபோது, ரெட்டி ராவ் என்ற துணைத் தூதர் திவானாக நியமிக்கப்பட்டார். 

மகாராணி கௌரி பார்வதி பாயி தனது மருமகனின் சார்பில் ஆட்சி செய்த போது தனது மாநிலத்தில் பல சீர்திருத்தங்களை நிறுவினார். முக்கிய சீர்திருத்தங்களில் ஒரு சில: 



1829 ஆம் ஆண்டு மகாராஜா சுவாதி திருநாள் பதினாறு வயதை அடைந்தபோது அவரது அத்தையான, மகாராணி, ஆட்சியை கைவிட்டு, முழு அதிகாரத்துடன் அவருக்கு ஆட்சியதிகாரம் அளிக்க முடிவு செய்தார். அதன்படி, 1829 ஆம் ஆண்டில் மகாராஜா சுவாதி திருநாள் முடிசூட்டிக் கொண்டார். 

ஸ்ரீ பத்மநாப சேவினி வஞ்சி தர்ம வர்திணி ராஜ ராஜேஸ்வரி மகாராணி உத்திரட்டாதி திருநாள் கௌரி பார்வதி பாயி, அட்டிங்கல் இளைய தம்புரான், திருவாங்கூர் பிரதேச மஹாராணி. 

மகாராணி கௌரி பார்வதி பாயி மூன்று முறை திருமணம் செய்து கொண்டார். அவரது முதல் கணவர் கிளிமானூர் அரச குடும்பத்தின் ராகவா வர்மாவின் இறப்புக்குப் பிறகு மீண்டும் ஒரு திருமணம் நடைபெற்றது. 1824 ஆம் ஆண்டில் அவரும் மீண்டும் மரணமடைந்ததால் மூன்றாவது திருமணம் செய்து கொண்டார், ஆனால் இந்த மூன்று திருமணங்களாலும் குழந்தகள் இல்லை. கௌரி லட்சுமி பாயின் மரணத்திற்குப் பின் தனது மருமகனையும் மருமகளையும் தன் சொந்தக் குழந்தைகளாகவே பார்த்துக் கொண்டார். 1853 இல் மகாராணி இறந்தார். 


</doc>
<doc id="438146" url="https://ta.wikipedia.org/wiki?curid=438146" title="வாசுகி பாஸ்கர்">
வாசுகி பாஸ்கர்

வாசுகி பாஸ்கர் ஒரு இந்திய பாணியிலான ஆடை வடிவமைப்பாளராக , தமிழ்த் திரைப்பட துறையில் பணிபுரிகிறார். அவர் தயாரிப்பாளர் ஆர்.டி பாஸ்கரின் மகளாவார். மற்றும் பாவலர் கிரியேஷன்ஸ் இவர்களின் சொந்த தயாரிப்பு நிறுவனமாகும். 

வாசுகி புகழ்பெற்ற இசையமைப்பாளரான இளையராஜா வின் சகோதரர் மற்றும் திரைப்பட தயாரிப்பாளரான ஆர்.டி பாஸ்கரின் ஒரே மகளாவார். இவரது சகோதரர்கள் திரைப்பட இயக்குனர் பரிதி பாஸ்கர் மற்றும் பின்னணிப் பாடகர் மற்றும் நடிகர் ஹரி பாஸ்கர் ஆவார். இவரது சகோதரர் ஹரி பாஸ்கர் "காஞ்சி கவுலுக்கு" எதிரே "வியூகம்" என்ற பெயரில் முடிக்கப்படாத திரைப்படத்தில் நடித்துள்ளார். கார்த்திக் ராஜா , யுவன் ஷங்கர் ராஜா , பாடகர் பவதாரணி , திரைப்பட இயக்குனர் மற்றும் நடிகர் வெங்கட் பிரபு மற்றும் நகைச்சுவை நடிகர், பாடகர் மற்றும் இசையமைப்பாளர் பிரேம்ஜி அமரன் ஆகியோர் இவரது உறவினர்கள் ஆவர். 

லயோலா கல்லூரியில் வடிவமைப்புத் துறையில் வாசுகி படித்துக்கொண்டிருந்த போது, இயக்குனர் பாரதிராஜா "கண்களால் கைது செய்" என்கிற படத்திற்கு ஆடைகளை வடிவமைப்பதற்கான வாய்ப்பை அவருக்கு வழங்கினார். வெங்கட் பிரபுவின் படங்களில் ஆடைகளை அவர் வடிவமைத்தார், நல்ல விமர்சனங்களைப் பெற்றார். வரவிருக்கும் படம் "மங்காத்தா (திரைப்படம்)" அஜித் குமாரின் தோற்றத்திற்கேற்ப ஆடை வடிவமைத்துக் கொடுத்தார், இது பற்றி அதிகம் பேசப்பட்டது. பிரசன்னா மற்றும் சிபி ராஜ் "நடித்த நாணயம்" திரைப்படத்தில் ஆடைகளை வடிவமைத்து பணியாற்றியுள்ளார். அவர் இயக்குனர் பிரபு "தேவாவுடன் வில்லு" மற்றும் பாலாவின் "அவன் இவன் திரைப்படத்தில் பணியாற்றினார்" . மேலும், இவர் ஒரு ஆங்கில திரைப்படமான "எனிதிங் ஃபார் யூ" வில் ஆடை வடிவமைப்பாளராகப் பணிபுரிந்தார். இப் படம் தோல்வியடைந்தது. 


</doc>
<doc id="438152" url="https://ta.wikipedia.org/wiki?curid=438152" title="பாம்புண்ணிக் கழுகு">
பாம்புண்ணிக் கழுகு

பாம்புக் கழுகு ("Snake eagle") என்பது பாறுக் குடும்பத்தைச் சேர்ந்த கொன்றுண்ணிப் பறவை ஆகும். இவை பொதுவாக ஆப்பிரிக்காவில் காணப்படுகின்றன. இவை வட்டத் தலையும் பரந்த இறகுகளும் கொண்டவை. இவை பொதுவாக பாம்பு மற்றும் பல்லி இனங்களை உண்கின்றன. சில நேரங்களில் சிறிய பாலூட்டிகளையும் உண்கின்றன.



</doc>
<doc id="438157" url="https://ta.wikipedia.org/wiki?curid=438157" title="சத்யா ஜெகன்னாதன்">
சத்யா ஜெகன்னாதன்

சத்யா ஜெகன்னாதன் "(Sathya Jagannathan)" இவர் ஒரு நடிகை, விளையாட்டு தொகுப்பாளர், தொலைகாட்சி நிகழ்ச்சி வழங்குபவர், கட்டுரையாளர், விளம்பர நடிகை மற்றும் 2009இல் <nowiki>"விவெல் மிஸ் சென்னை"</nowiki>அழகு அலங்கார அணிவகுப்பு வெற்றியாளர் ஆவார். 

2009 ஆம் ஆண்டு <nowiki>"</nowiki>மிஸ் சென்னை<nowiki>"</nowiki> பட்டம் வென்ற பிறகு, சத்யா 2010 இல் கொரியாவின் சியோல் நகரத்தில் நடைபெற்ற "வோர்ல்ட் மிஸ் யுனிவர்சிட்டி" போட்டியில் இந்தியாவை பிரதிநிதித்துவப்படுத்தி "மிஸ் ஸ்பீச்" பட்டத்தை வென்றார். சென்னையில் "எம்ஓபி வைஷ்ணவ்" கல்லூரியில் இதழியல் பட்டப்படிப்பு படித்துக் கொண்டே விளம்பரங்களிலும் தோன்றி வந்தார். ஒரு விளம்பர நடிகையாக சென்னை சர்வதேச "ஃபேஷன்" நிகழ்ச்சியில் முதல் மற்றும் மூன்றாவது தொடரில் பங்கு கொண்டார். சப்யாச்சி முகர்ஜி, "ரெஹானே", "ரிது குமார்" போன்ற நன்கு அறியப்பட்ட இந்திய வடிவமைப்பாளர்களால் வடிவமைக்கப்பட்ட "வோல்ஸ்வேகன்", "ராங்லர்", "ரீபொக்" , "டோனி & கை" மற்றும் "ஜி.ஆர்.டி ஜூவல்லரி" போன்ற விளம்பர நிழ்ச்சிகளில் இடம்பெற்றுள்ளார். சத்யா 2014 இன் "ஃபெமினா மிஸ்" இந்தியாவின் முதல் 25 போட்டியாளர்களில் ஒருவராக தேர்ந்தெடுக்கப்பட்டார். 

கௌதம் மேனனின் இருமொழி திரைப்படமான "நீதானே என் பொன் வசந்தத்தில்" சமந்தாவின் தோழியாக தயானா பாலகிருஷ்ணன் மற்றும் வித்யுலேகா ராமன் ஆகியோருடன் இணைந்து நடித்தார். ஆகஸ்ட் 2014 ல் வெளிவந்த ஆர். பார்த்திபனின் கதை திரைக்கதை வசனம் இயக்கம் (2014) என்றத் திரைப்படத்தில் உதவி இயக்குனராக ஒரு முக்கிய கதாபாத்திரத்தில் நடித்தார். அப்படம் நேர்மறையான விமர்சனங்களை பெற்றது. மேலும், அவர் "அந்தாதி" (2015) என்ற படத்தில் காவல் அதிகாரியின் பாத்திரத்தை சித்தரித்தார். 

2017ஆம் ஆண்டில் தமிழ் மற்றும் ஆங்கிலத்தில் "ஸ்டார் ஸ்போர்ட்ஸ்" தொலைகாட்சியின் "புரோ கபடி லீக்கை" சத்யா தொகுத்து வழங்கினார். 2017ஆம் ஆண்டில் "ஸ்டார் ஸ்போர்ட்ஸ்" தமிழ்த் தொலைக்காட்சியின் இந்தியா-"ஆஸ்திரேலியா" துடுப்பாட்ட அணியின் தொடரில் இவர் ஒரு பகுதியாக இருந்தார்.தற்போது அவர் 2017-18இன் இந்திய "சூப்பர் லீக்" "(ISL)" மற்றும் "ஸ்டார் ஸ்போர்ட்ஸி"ற்கான "பிரீமியர் பேட்மின்டன் லீக்" "(பிபிஎல்") போன்றவற்றிக்கு நிகழ்ச்சித் தொகுப்பாளாரக உள்ளார். "தூர்தர்ஷனில்" வாரம் ஒரு கட்டுரை எழுதுகிறார். 


</doc>
<doc id="438161" url="https://ta.wikipedia.org/wiki?curid=438161" title="யேசு மத நிராகரணம்">
யேசு மத நிராகரணம்

யேசு மத நிராகரணம் சிவப்பிரகாசரால் எழுதப்பட்டது. இது கிறிஸ்துவ மதத்தைத் துாற்றும் வண்ணம் எழுதப்பட்ட நுாலாகும். 

யேசு மத நிராகரணம் என்பது கிறிஸ்துவ மதத்தைத் துாற்றும் கருப்பொருள்களைக் கொண்டு எழுதப்பட்ட நுாலாகும். 

சிவப்பிரகாசர் 17 ஆம் நுாற்றாண்டில் வாழ்ந்த தமிழ்ப் புலவர், அறிஞர் மற்றும் தத்துவ மேதை. இவா் "சிவ அனுபூதி செல்வா்" "கற்பனைக் களஞ்சியம்", "துறைமங்கலம் சிவப்பிரகாசர்" என்றும் அழைக்கப்படுகிறார். முப்பத்து நான்கிற்கும் மேற்பட்ட சைவ சித்தாந்த நுால்களை தமிழ் இலக்கியங்கள் வாயிலாகத் தந்துள்ளார். தமிழகத்தில் சைவசமய வளர்ச்சிக்கு வித்திட்ட சமய குரவர்களான சம்பந்தர், அப்பர், சுந்தரர், மாணிக்கவாசகர் ஆகிய நால்வருக்கும் "நால்வர் நான்மணி மாலை" என்ற கவிதை நூலை இவர் எழுதினார்.

சில எடுத்துக்காட்டுகளுடன் கிறித்துவ மதத்திற்கு எதிராக இந்நுாலை சிவப்பிரகாசர் எழுதினார். ராபர்டோ டி நொபிலி இவரைச் சந்தித்து, இந்து மதம் மற்றும் கிறித்துவ மதம் பற்றி வாதிட்டதாக வரலாறு உள்ளது. வாதத்திற்குப் பிறகு சிவப்பிரகாசர் இந்நுாலை இயற்றினார். இந்நுாலின் பிரதி எதுவும் கிடைக்கப் பெறவில்லை. சிலர் அவை எாிக்கப்பட்டுவிட்டதாகவும் கருதுவர். 

சில எழுத்தாளர்கள் சிவப்பிரகாசா் வாதிட்டது வீரமாமுனிவர் எனப்படும் கான்ஸ்டன்சோ பெஸ்கி என்றும் ராபர்டோ டி நொபிலி இல்லை என்றும் கருதுவர். 

சிவப்பிரகாசரின் தம்பி வெள்ளையரின் வழித்தோன்றலான எஸ். வி. எஸ் இரத்தினம் என்னும் தேச பக்தர் , நீதிபதி தன்னுடைய சுயசரிதையான "நான் உங்கள் தோனி" என்னும் நுாலில் இந்நுலைப் பற்றிக் குறிப்பிடுகிறார். தன்னுடைய தாத்தா சூசை எனப்படும் சுவாமிநாத தேசிகர், சுந்தரேசனின் மகனார், இந்நுாலின் ஓலைச் சுவடி பிரதிகளைக் கொண்டிருந்ததாகவும், பின் நாளில் அது தொலைந்துவிட்டதாகவும் குறிப்பிடுகிறார்.

சிவப்பிரகாசர்

சிவப்பிரகாசம்

சிவப்பிரகாசக் கருத்து

நால்வர் நான்மணி மாலை

கற்பனைக் களஞ்சியத்தின் அற்புதச் சொற்கோயில், இடைமருதூர் கி.மஞ்சுளா, தினமணி


</doc>
<doc id="438164" url="https://ta.wikipedia.org/wiki?curid=438164" title="மாயா எஸ். கிருஷ்ணன்">
மாயா எஸ். கிருஷ்ணன்

மாயா சுந்தர கிருஷ்ணன் "(Maya S. Krishnan)"ஒரு இந்திய நடிகை, விளம்பர நடிகை மற்றும் தமிழ் திரையுலகின் பின்னணிப் பாடகர் ஆவார். இவர் கல்லூரி இசைத் திரைப்படமான வானவில் வாழ்க்கை (2015) திரைப்படத்தில் அவர் அறிமுகமானார்.

மாயா இந்தியாவின் தமிழ்நாட்டிலுள்ளமதுரையில் பிறந்தார். இவர் மதுரை "டிவிஎஸ்" லட்சுமி "மெட்ரிக்குலேசன்" மேல்நிலைப் பள்ளியில் படித்தார். அவர் பெங்களூர் அம்ரிதா பொறியியல் கல்லூரியில் பொறியியல் பட்டம் பெற்றார். அவர் ஒரு குழந்தையாக இருக்கும்போதே "ஜிம்னாஸ்ட்டிக்ஸ்" விளையாடினார். மேலும் தேசிய அளவில் "ஜிம்னாஸ்டிக்ஸில்" ஆறாவது இடத்தில் இருந்தார். 

அவரது சகோதரி, சுவாதி "எஸ்". கிருஷ்ணன் தமிழ்த் திரைப்படத் துறையில் ஒரு பாடகர் ஆவார். 

ஜேம்ஸ் வசந்தனின் வானவில் வாழ்க்கையில் அறிமுகமானபோது, மாயா நாடகத்திலிருந்து திரையுலகிற்கு நகர்ந்தார், "டிவாய்ட் ஆப் எக்ஸைட்மென்ட்" மற்றும் மற்றும் "எ வேஸ்டட் எபோர்ட்" என்ற நாடகக்ங்களில் ஒரு பாடகராக நடிப்பதற்கு தனது முடியை வெட்ட வேண்டியிருந்தது. "தொடரி" (2016) படத்தில் பத்திரிகை நிருபராக நடித்தார், மேலும் "துருவ நட்சத்திரம்", "2.0", "மகளிர் மட்டும்" மற்றும் சர்வர் சுந்தரம் போன்ற படங்களில் நடித்துள்ளார். 

மாயா எஸ். கிருஷ்ணன் எப்பொதும் உற்சாகமான, மகிழ்ச்சியான, பெரிய இதயத்தோடும், பெரிய புன்னகையோடும் உள்ள சிறிய நகர பெண் ஆவார். அவர் ஒரு நடிகர், ஜிம்னாஸ்டிஸ்க், பாடகர் ஆனால் அவர் அவரது தனி பாணியில் இயங்கத் தொடங்கினார், அவர் நகைச்சுவை, கதைசொல்லல், சிலம்பம் மற்றும் தாண்டோட்டம் போன்ற பிற கலைகளோடு பழகினார். ஒவ்வொரு கலைகளிடமிருந்தும் அவர் ஒரு கதாபாத்திரமாக இருக்கிறார், அது அவருக்கு தன்னிச்சையான அனுபவத்தை உருவாக்குகிறது. அவரது இயற்கையான அலங்காரமும் அவளது முடிவற்ற ஒழுக்கமும், மேடையில் அல்லது திரையில் அல்லது நிஜ வாழ்க்கையில் அவரை பார்க்கிறவர்களின் இதயங்களை அவர் வெல்லத் தவறுவதில்லை. அவர் அர்பணிப்புடன் கூடிய ஒரு நகைச்சுவை மருத்துவர், "மகிழ்ச்சியை நினை, மகிழ்ச்சியாக இரு" என்பதை நம்புகிறவர். 


</doc>
<doc id="438168" url="https://ta.wikipedia.org/wiki?curid=438168" title="கல்கி சுப்ரமணியம்">
கல்கி சுப்ரமணியம்

கல்கி சுப்ரமணியம் "(Kalki Subramaniam)" ஒரு திருநங்கைகள் உரிமைகள் ஆர்வலர் , கலைஞர், நடிகர் , எழுத்தாளர் மற்றும் தமிழ்நாட்டின் தொழிலதிபர் ஆவார்.

கல்கி தமிழ்நாட்டில் உள்ள பொள்ளாச்சி என்ற ஊரில் பிறந்தார். ஒரு தொழிலாள வர்க்க குடும்பத்தில் பிறந்த இவர் ஒரு கல்வியில் முதலிடம் பிடித்த ஒரு பிரகாசமான மாணவி ஆவார். கல்கி "பத்திரிகை மற்றும் வெகுஜன தொடர்பு" மற்றும் "அனைத்துலக தொடர்பு" என்ற இரண்டு பாடங்களில் முதுகலைப் பட்டங்களைப் பெற்றுள்ளார். அவரது முதுகலைப் படிப்புகளின் போது, அவர் ""சகோதரி"" என்று அழைக்கப்படும் திருநங்கைகளுக்கான பெண்கள் மாதாந்திர பத்திரிகையினை வெளியிடத் தொடங்கினார். இது இந்தியாவில் திருநங்கைகளுக்காக வெளிவந்த முதல் தமிழ் பத்திரிகை ஆகும். 

2008 ஆம் ஆண்டில், கல்கி இந்தியாவில் உள்ள திருநங்கைகளுக்கு ஆதரவளிக்கும் ஒரு நிறுவனமான சகோதரி அறக்கட்டளையை நிறுவினார். 2017 ஆம் ஆண்டில் சுப்ரமணியம் "டிரான்ஹார்ட்ஸ்" எனற கலைத் திட்டத்தை தொடங்கினார். இதன் மூலம் 200 க்கும் மேற்பட்ட திருநங்கை மக்களுக்கு பயிற்சி அளிப்பதன் மூலம் வெளிப்படும் கலைப்படைப்புகளைத் தங்களின் வாழ்வாதாரத்தை பெருக்கிக் கொள்ள பயிற்சி பெற்றனர். 

2011 இல், கல்கி தமிழ் திரைப்படமான "நர்த்தகி" திரைப்படத்தில் நடித்தார், இது திருநங்கை மக்களின் வாழ்க்கையை மையமாகக் கொண்டிருந்தது. "சர்கார்" என்ற 2018 படத்தில் இடம் பெற்ற "ஒரு விரல் புரட்சி" என்ற பாடலில் ஒரு சிறப்பு தோற்றத்தை வெளிப்படுத்தினார். இவர் திரைப் படத்தில் முன்னணி பாத்திரத்தில் நடித்த முதல் திருநங்கையாவார். 

கல்கியின் கலைப்படைப்புகள் பாப் கலை பாணியாகும். அமெரிக்கா, கனடா மற்றும் ஜெர்மனியில் அவரது கலைப்படைப்புகளை காட்சிப்படுத்தியுள்ளார். அவரது கவிதைகளான, "குரி அருதீன்" ("ஃபல்லஸ், ஐ கட்") , வாடு ("தி ஸ்கார்") என்ற தலைப்பில் எடுக்கப்பட்ட கவிதை குறும்படத்தில் பணியாற்றினார். 2016 ஆம் ஆண்டில், சுப்ரமணியம் அவரது ஓவியங்களுக்கு "கிரௌட் ஃபன்டிங்" பிரச்சாரத்தின் மூலம் நிதி திரட்டினார். அதன்மூலம் பெறப்பட்ட தொகையினை பாதிக்கப்பட்ட திருநங்கை பெண்களின் கல்விக்கு உதவினார். 


</doc>
<doc id="438175" url="https://ta.wikipedia.org/wiki?curid=438175" title="ரசிகர் மன்றம் (2007 திரைப்படம்)">
ரசிகர் மன்றம் (2007 திரைப்படம்)

ரசிகர் மன்றம் (Rasigar Mandram) புகழேந்தி தங்கராஜ் இயக்கத்தில், 2007 ஆம் ஆண்டு வெளிவந்த இந்தியத் தமிழ்த் திரைப்படமாகும். டி. வெள்ளையன் தயாரிப்பில், எஸ். பி. பூபதி இசை அமைப்பில், 25 மே 2007 ஆம் தேதி வெளியானது. உமா, கணேஷ் (அறிமுகம்), கோகுல் கிருஷ்ணா (அறிமுகம்), பானு, மன்சூர் அலி கான், பாபு கணேஷ், ஜாகுவார் தங்கம், மதன் பாப், போஸ் வெங்கட் மற்றும் பலர் நடித்துள்ளனர்.

உமா, கணேஷ் (அறிமுகம்), கோகுல் கிருஷ்ணா (அறிமுகம்), பானு, மன்சூர் அலி கான், பாபு கணேஷ், ஜாகுவார் தங்கம், மதன் பாப், போஸ் வெங்கட், சாய்ரா பாபு, செல்லா, அருள்மணி, ஸ்ரீலதா, தேனீ முருகன், ரகுராஜ், சுஜா வருநீ.

ரமேஷ்காந்த் (மன்சூர் அலி கான்) மற்றும் சத்யா (பாபு கணேஷ்), இருவரும் தமிழ் சினிமாவில் புகழ் பெரும் நடிகர்கள். ரமேஷ்காந்தின் தீவிர ரசிகன் மற்றும் மன்றத்தலைவன் கதிர் (கணேஷ்) ஆவான். சத்யாவின் தீவிர ரசிகன் மற்றும் மன்றத்தலைவன் பாண்டியன் (கோகுல் கிருஷ்ணா) ஆவான். அந்த ஊருக்கும் பள்ளி இசை ஆசிரியையாக வரும் பாரதி (உமா), சினிமா ரசிகர் மன்றம் இருப்பதை கண்டு வியப்படைகிறாள்.

அரசு ஒப்புதலுடன், வெளிநாட்டு நீர் நிறுவனம் ஒன்று அந்த கிராமத்தில் நீர் எடுக்கிறது. இவ்வாறு நீரை எடுத்துவிட்டால் கிராமமே வறண்ட பூமியாக மாறி, நீரில்லாமல் பாலைவனமாக மாறிவிடும் என்று பாரதி ஊர் மக்களுக்கு புரியவைக்க, மக்கள் ஒன்று கூடி அதை எதிர்த்து போராடுகிறார்கள். அதில் இரு ரசிகர் மன்ற உறுப்பினர்களும் இருந்தனர். கதிரையும் பாண்டியனையும் அமைதியாக போராடும்படி கேட்டுக்கொண்டாள் பாரதி. கடந்த காலத்தில், கதிரின் தங்கைக்கும் பாண்டியனுக்கும் நிச்சயமான திருமணம், கதிரும் பாண்டியனும் சண்டையிட்டதால், திருமணம் நின்றுபோனது.

உள்ளூர் அரசியல்வாதி பீதாம்பரத்திற்கு அந்த வெளிநாட்டு நிறுவனம் பணம் தருவதால், அந்த போராட்டத்தை நிறுத்த திட்டம் தீட்டினார். பின்னர், அந்த இரு ரசிகர் மன்ற உறுப்பினர்களுக்கும் இடையே கருத்து வேறுபாட்டை ஏற்படுத்தி, சண்டையை தூண்டுகிறார் பீதாம்பரம். கலவரத்திற்கு பின், ரசிகர் மன்றத்திற்கு பதிலாக பள்ளிக்கூடம் கட்ட அறிவுரை கூறுகிறாள் பாரதி. கதிரும் பாரதியும் ஒருவரையொருவர் விரும்பினர். அவ்வாறாக ஒரு நாள், சத்யாவின் புதுப்பட பூஜைக்கு பாண்டியன் சென்றபொழுது, பாண்டியனின் தாய் உடல்நலக்குறைவால் இறந்துவிடுகிறார். பின்னர், என்னவானது என்பதே மீதிக் கதையுமாகும்.

இந்தப் படத்தின் பின்னணி மற்றும் பாடல்களின் இசையை அமைத்தது எஸ். பி. பூபதி ஆவார். கபிலன், பி. கிருஷ்ணன், கதிர்மொழி மற்றும் பரதன் எழுதிய பாடல்கள் 2007 ஆம் ஆண்டு வெளியானது.


சினிமா துறையில் இருக்கும் தவறுகளை காட்டும் படமாக இருந்தாலும், பார்வையாளர்களின் கவனத்தை ஈர்க்க இயக்குனர் தவறியதாகவும், நல்ல கருத்தை வெளிப்படுத்த முற்பட்டும் பல இடங்களில் இயக்குனர் தோல்வி அடைந்ததாகவும், படத்தின் கதை மந்தமாக இருந்ததாகவும் விமர்சனம் செய்யப்பட்டது.


</doc>
<doc id="438177" url="https://ta.wikipedia.org/wiki?curid=438177" title="இந்திய மக்களவை தொகுதிகள்">
இந்திய மக்களவை தொகுதிகள்

<nowiki></nowiki>இந்திய மக்களவை தொகுதிகள்" (Lok Sabha Contituencies of India) நாடாளுமன்ற தொகுதிகள் என்பது இந்திய நாடாளுமன்றத்தின் மக்களவை உறுப்பினர்களை மக்கள் வாக்களித்து தேர்ந்தெடுக்க ஏதுவாக வரையறுக்கப்பட்ட பகுதிகளாகும். இந்தியாவில் மொத்தம் 543 மக்களவை தொகுதிகள் உள்ளன. ஒவ்வொரு மக்களவை தொகுதிக்கும் ஒவ்வொரு மக்களவை உறுப்பினர் வீதம் 543 உறுப்பினர்கள் மக்களால் தேர்ந்தெடுக்கப்படுகின்றனர். இது தவிர மேலும் 2 உறுப்பினர்கள் குடியரசு தலைவரால் நேரடியாக நியமிக்கப்படுகின்றனர்.




</doc>
<doc id="438178" url="https://ta.wikipedia.org/wiki?curid=438178" title="அக்கீயா">
அக்கீயா

அக்கீயா (Achaea) என்பது கிரேக்க நாட்டுக்கு உட்பட்ட ஒரு பிராந்திய அலகு ஆகும். இது கிரேக்கத்தின் தென் பகுதியான பெல பொனீசஸ் தீபகற்பத்தில் கொரிந்தியா விரிகுடாவையடுத்துள்ளது. 2000 ஆண்டுகளுக்கு முன்பு (கி.மு 281-146) இப்பகுதியின் கரையோரமாக இருந்த பன்னிரண்டு நகரங்கள் சேர்ந்து ஒரு நாட்டுக் கூட்டமாக விளங்கின. இங்குத் திராட்சை உற்பத்தி முக்கியமான தொழிலாக உள்ளது. இதன் தலைநகராக பட்ராஸ் உள்ளது. இதன் மக்கள்தொகை 2001 இல் முதன்முறையாக 300,000 ஐ தாண்டியது.


</doc>
<doc id="438180" url="https://ta.wikipedia.org/wiki?curid=438180" title="குரோதம்">
குரோதம்

குரோதம் 1982 ஆம் ஆண்டு பிரேம் மேனன் கதை, திரைக்கதையில், ஏ. ஜெகந்நாதன் இயக்கத்தில், கே. ரங்கராஜன் வசனத்தில், சங்கர் கணேஷ் இசையில் வெளியான தமிழ் திரைப்படம். பிரேம் மேனன் இப்படத்தின் மூலம் கதாநாயகனாக அறிமுகமானார். 2000 ஆவது ஆண்டு பிரேம் மேனன் நடித்து இயக்கிய இப்படத்தின் இரண்டாம் பாகமான குரோதம் 2 வெளியானது.

கட்டிடக்கலை வல்லுனரான பிரேம் (பிரேம் மேனன்) தன் மனைவி இந்து (அஞ்சலி), தங்கை சுபா (சித்ரா) மற்றும் தங்கையின் கணவர் சிவா (ஸ்ரீதர்) ஆகியோருடன் சென்னையில் வசிக்கிறான். ஒரு நாள் இந்துவும் சுபாவும் வீட்டில் தனியாக இருக்கும்போது இரண்டு நபர்கள் வீட்டினுள் நுழைந்து சுபாவைப் பாலியல் துன்புறுத்தலுக்கு ஆளாக்குகின்றனர். அவளைக் காப்பாற்ற முயலும் இந்து, அவர்களின் பயங்கர தாக்குதலுக்கு உள்ளாகி இறக்கிறாள். 

எதிர்பாராத அசம்பாவிதங்களால் நிலைகுலையும் பிரேம் பணிமாறுதலால் மைசூர் செல்கிறான். அங்கு கவிதா (ராணி பத்மினி) மற்றும் அவளின் தந்தையைச் (கே. ஏ. தங்கவேலு) சந்திக்கிறான். அவர்களுக்கு நல்லதொரு வீட்டைக் கட்டிக்கொடுக்கிறான். இதனால் மனம்மகிழும் கவிதாவின் தந்தை, துப்பாக்கிச் சுடுதலில் திறமையான பிரேமிற்கு ஒரு கைத்துப்பாக்கியை பரிசளிக்கிறார். சென்னைக்குத் திரும்பும் பிரேம் மனநிலை பாதிக்கப்பட்டிருக்கும் தன் தங்கை சுபாவை சிகிச்சைக்காக அமெரிக்காவில் ப்ரூக்ளின் நகரில் உள்ள மனநல மருத்துவமனைக்கு சிவாவுடன் அனுப்புகிறான். 

தன் குடும்பம் பாதிக்கப்பட்டது போல இனி யாரும் பாதிக்கப்படக்கூடாது என முடிவு செய்யும் பிரேம், தனக்குப் பரிசாகக் கிடைத்த கைத்துப்பாக்கியை எடுத்துக்கொண்டு இரவில் நகரை உலா வருகிறான். அப்போது தன் எதிரில் குற்றச்செயல்களில் ஈடுபடும் நபர்களை சுட்டுக் கொல்கிறான். இதனால் நகரில் குற்றங்கள் குறையத் தொடங்குகிறது. தொடர்ச்சியாக இரவில் மட்டும் குற்றவாளிகளை மட்டும் குறிவைத்துக் கொல்வது யார் என்று காவல்துறை விசாரணையைத் துவக்குகிறது. பிரேம் காவல்துறையிடம் பிடிபட்டரா? என்பது மீதிக்கதை.



இப்படம் "சார்லஸ் பிரான்சன்" நடிப்பில், "மைக்கேல் வின்னர்" இயக்கத்தில் 1974 ஆம் ஆண்டு வெளியான அமெரிக்கத் திரைப்படமான "டெத் விஷ்" கதையைத் தழுவி உருவாக்கப்பட்டது.

மேலும் இப்படம் வெளியாகி 3 வருடங்கள் கழித்து 1985 ஆம் ஆண்டு ரஜினிகாந்த் நடிப்பில், எஸ். ஏ. சந்திரசேகர் இயக்கத்தில் வெளியான நான் சிகப்பு மனிதன் படத்தின் கதைக்களமும் இதேபோல் அமைந்தது. 

படத்தின் இசையமைப்பாளர் சங்கர் கணேஷ். பாடலாசிரியர்கள் வாலி, வைரமுத்து மற்றும் உதயணன்.


</doc>
<doc id="438181" url="https://ta.wikipedia.org/wiki?curid=438181" title="அகாசி லுயி">
அகாசி லுயி

அகாசி லுயி ( Louis Agassiz) (1807-1873) என்பவர் சுவிடிய அமெரிக்க உயிரியலாளரும்,புவியியலாளருமாவார். இவர் கடல் உயிரினங்கள் பற்றிய அறிவில் சிறந்தவராக கருதப்படுகிறார். விலங்கியல் கல்வி கற்பதற்கு, எந்த இடத்திலே விலங்குகள் இயற்கையாக வாழ்வைதப் காண இயலுமோ அந்த இடமே ஏற்றது என்று இவர் கருதினார். இவர் ஹார்வர்டு பல்கலைக் கழகத்தில் பேராசிரியராக இருந்தார். பெரிய பொருட்காட்சிக் சாலையை அங்கு அமைத்தார். அதற்கு அகாசி பொருட்காட்சிக் சாலை என்று பெயர் இடப்பட்டது. கடல் உயிரினங்களின் வாழ்க்கையை ஆராய்வதற்கு ஆராய்ச்சிக்கூடம் ஒன்றை தீவு ஒன்றில் அமைத்தார். 


</doc>
<doc id="438185" url="https://ta.wikipedia.org/wiki?curid=438185" title="ராதா விஸ்வநாதன்">
ராதா விஸ்வநாதன்

ராதா விஸ்வநாதன் (Radha Viswanathan) (11 டிசம்பர் 1934 - 2 ஜனவரி 2018) ஒரு இந்திய பாடகர் மற்றும் பாரம்பரிய நடனக் கலைஞர் ஆவார். மற்றும் இவரது தாயார் பாரத ரத்னா கருநாடக இசைப் பாடகரான எம்.எஸ்.சுப்புலஷ்மி உடன் பாடியுள்ளார். 

1934 ஆம் ஆண்டு டிசம்பர் 11 அன்று கோபிசெட்டிபாளையத்தில் பிறந்தார். தியாகராஜன் சதாசிவம் மற்றும் அவரது முதல் மனைவியான (பார்வதி எனும்) அபிதகுச்சம்பாளின் மூத்த மகளாவார். இவரது தந்தை, அபிதகுச்சம்பாள் மறைவிற்குப் பின்னர் எம்.எஸ் சுப்புலட்சுமியை,மணந்து கொண்டார். அதனால் இவரை எம். எஸ். சுப்புலட்சுமி வளர்த்து ஆளாக்கினார். 

டி.ஆர் பாலாசுப்ரமணியம் , ராம்நாத் கிருஷ்ணன் மற்றும் மாயவரம் கிருஷ்ண ஐயர் ஆகியோரிடமிருந்து ராதா தனது ஆரம்ப கால இசை பயிற்சியை மேற்கொண்டார். ஐந்து வயதிற்குட்பட்ட வயதில் தன் தாயுடன் இவர் இசை நிகழ்ச்சிகளில் பங்கு பெற்றார். வழவூர் ராமையா பிள்ளையிடம், கல்கி கிருஷ்ணமூர்த்தியின் மகள் ஆனந்தி ராமச்சந்திரனுடன் சேர்ந்து இவர் முதல் சீடராக இருந்து நாட்டியம் கற்றுத் தேர்ந்தார். மேலும், பரதநாட்டியம் அரங்கேற்தத்தை 1945 ஆம் ஆண்டில் செய்தார். ராதா, மற்றும் ஆனந்தி ஆகிய இருவரும், எம். எஸ். பதங்களைப் பாடும்பொழுது சேர்ந்து நடனமாடுவார்கள் . வயலின் கலைஞர் எகுடி மெனுகினுக்கு , மியூசிக் அகாதெமி, (சென்னை) இசை நிகழ்ச்சியில் ராதா ஒரு பிரத்யேக நடன நிகழ்ச்சியை நடத்தினார்."கனஷியாம் ஆயாரி" என்ற மீரா பஜன் பாடலை எம்.எஸ். பாட, அதற்கு ராதா, மகாத்மா காந்திக்கு முன்னர் பிர்லா மாளிகையில் நடனமாடியுள்ளார். தனது 21 வயதில், ராதா நடனமாடுவதை விட்டு, பாடுவதின் மீது மட்டுமே கவனம் செலுத்த ஆரம்பித்தார். விரைவில், எம்.எஸ். கச்சேரிகளில் ராதா ஒரு முக்கிய பாடகராக இருந்தார். எம்.எஸ். மற்றும் ராதா ஆகியோர் முசிறி சுப்பிரமணிய ஐயர் , செம்மங்குடி ஸ்ரீனிவாச அய்யர் , மற்றும் கே.வி நாராயணசுவாமி போன்றோரிடம் கீர்த்தனைகளை கற்றுத் தேர்ந்தனர். மற்றும் பதங்களை டி. பிருந்தா விடமிருந்து கற்றனர். மேலும்,பனாரஸ் சித்தேஸ்வரி தேவி மற்றும் திலீப்குமார் ராயிடமிருந்து <nowiki></nowiki> ஹிந்துஸ்தானி பாரம்பரிய இசையைக் கற்றுக் கொண்டனர். 


</doc>
<doc id="438186" url="https://ta.wikipedia.org/wiki?curid=438186" title="அகிச்சத்ரா">
அகிச்சத்ரா

அகிச்சத்ரா (Ahichchhatra) என்பது முற் காலத்தில் வட பாஞ்சால நாட்டின் தலைநகராக இருந்தது. கி.பி. 10-11 வது நுற்றாண்டுகளுக்குப்பின் இது பாழடைந்தது. இப்பாழடைந்த ஊர் தற்காலம் உத்திரப் பிரதேச மாநிலத்தின் பரேலி மாவட்டம் ராம்சகர் கிராமத்தினருகே உளது. இங்கு 1940-44-ல் பிரித்தானிய இந்திய அரசின் தொல்லியல் துறை அகழாய்வு மேற்கொண்டது. இந்த ஆய்வின் முடிவில் கி.மு. 3-வது நுற்றாண்டிலிருந்து கி.பி.10-வது நுற்றாண்டு வரையில் இவ்வூர் வளமாக இருந்தது தெரியவந்தது. இங்கு கி.மு. முதல் நுற்றாண்டுக்குரிய பாஞ்சால அரசர்களின் நாணயங்கள், ஒருவகைச் சாம்பல் நிற மட்பாண்டங்கன், குஷானர் கால நாணயங்கள், குப்தர் காலத்துத் தாழ்ந்த செங்கற் கோவில்கள், சுடுமண் தெய்வ உருவங்கள், ஆதிவார, விக்கிரக என்ற கி.பி.9-10வது நுற்றாண்டுக்குரிய நாணயங்கள் ஆகிய முக்கியமான பொருட்கள் கண்டறியப்பட்டன. 


</doc>
<doc id="438188" url="https://ta.wikipedia.org/wiki?curid=438188" title="ஹாப்-லைப் 2">
ஹாப்-லைப் 2

ஹாப்-லைப் 2 (மெருகூட்டப்பட்ட வடிவம் HλLF-LIFE) என்பது வால்வ் நிறுவனத்தால் வெளியிடப்பட்ட தன்மை காட்சிக் கோண துப்பாக்கிச் சூட்டு நிகழ்பட விளையாட்டு ஆகும். இது 1998ம் ஆண்டு வெளிவந்த "ஹாப் லைப்" நிகழ்பட விளையாட்டின் இரண்டாம் பாகம் ஆகும். 2004ம் ஆண்டு வெளியாகிய இவ்விளையாட்டு 40 மில்லியன் டாலர்கள் செலவில் ஐந்து வருடங்கள் தயாரிக்கப்பட்டது. தயாரிப்பில் இருக்கும் போதே இதன் பெரும் பகுதி முறையற்ற விதத்தில் இணையத்தில் விநியோகம் செய்யப்பட்டது. இவ்விளையாட்டு வால்வ் நிறுவனத்தின் மாற்றுமிரு தயாரிப்புகளான ஸ்ட்டீம் மென்பொருள் மற்றும் சோர்ஸ் எஞ்சின் ஆகியவற்றுடன் ஒன்றாக வெளியாகியது. 

முதல் பாகமான "ஹாப் லைப்" கதை நிறைவடைந்து சில வருடங்களின் பின் நடைபெறும் நிகழ்வுகளாக இவ்விளையாட்டின் கதையம்சம் உள்ளது. ஜி-மேனால் எழுப்பப்பட்ட கதாநாயகன் கோர்டன் பிரீமேன் வேற்றுக்கிரக அரசால் உலகம் ஆதிக்கத்துக்கு உள்ளாகியிருப்பதைக் காண்கிறார். அலிக்ஸ் வான்ஸ் எனும் போராளியுடன் சேர்ந்து மனித இனத்தை மீட்க பலவித ஆயுதங்களின் உதவியுடன் வேற்றுகிரகவாசிகளோடு போரிடுவதே இவ்விளையாட்டின் கருப்பொருள் ஆகும்.

இவ்விளையாட்டின் வடிவமைப்பு, வரைகலை, அசைவூட்டம், சப்தம், முப்பரிமாண காட்சிகள் போன்றவற்றின் சிறப்பால் மிகச் சிறந்த நிகழ்பட விளையாட்டுக்களில் ஒன்றாக இது பட்டியலிடப்பட்டுள்ளது. வெவ்வேறு நிகழ்பட வெளியீட்டாளர்களால் வழங்கப்படும் வருடத்தின் சிறந்த நிகழ்பட விளையாட்டு விருதுகள் 39ஐ இவ்விளையாட்டு பெற்றதுடன் 2012ல் நடந்த ஸ்பைக் நிகழ்பட விளையாட்டு விருதுகளில் தசாப்தத்தின் சிறந்த நிகழ்பட விளையாட்டுக்கான விருதையும் தட்டிச் சென்றது. 2011ல் இவ்விளையாட்டு 12 மில்லியன் பிரதிகள் விற்பனையாகின. "ஹாப்-லைப் 2" இன் தொடர்ச்சிகள் 2006 (முதல் அத்தியாயம்) மற்றும் 2007 (இரண்டாம் அத்தியாயம்) ஆம் ஆண்டுகளில் வெளியாகின.

முதல் பாகத்தைப் போலவே "ஹாப்-லைப் 2"உம் தனி ஒருவர் விளையாடக்கூடிய தன்னிலை பார்வை கோணம் கொண்ட துப்பாக்கிச் சூட்டு விளையாட்டு ஆகும். இரு பாகத்திலும் கதாநாயகனின் பெயர் கோர்டன் பிரீமேன் என்பதாகும். கதாநாயகனின் உடல்நிலை, ஆயுதங்கள் போன்றவை முதல் பாகத்தைப் போல் ஒரே மாதிரியாக இருந்தாலும் "ஹாப்-லைப்2"ன் மேம்படுத்தப்பட்ட கணினி வரைகலை முதல் பாகத்திலிருந்து இதை வேறுபடுத்துகிறது. விளையாடுபவர் நிராயுதபாணியாகத் தொடங்கி தனக்குத் தேவையான ஆயுதங்களைத் தேடிப் பெற்று மக்களைக் காப்பாற்ற வேண்டும் என்பது இலக்கு. 

திரையில் தோன்றும் பலவிதமான எதிரிகளை எதிர்க்க வெவேறான வழிமுறைகளைப் விளையாடுபவர் பின்பற்ற வேண்டும். சில எதிரிகள் திடீரென பறந்து வந்து தாக்குதல் நடத்துவர்; சில எதிரிகள் கால்நடையாக வந்து தாக்குதல் நடத்துவர். விளையாடுபவர் இவர்கள் அனைவரயும் தான் தேடிப் பெற்ற ஆயுதங்கள் மூலம் வீழ்த்த வேண்டும். சில எதிரிகளை துப்பாக்கி மூலமும் சில எதிரிகளை வெடிகுண்டுகள், புகைக்குண்டுகள் போன்ற ஆயுதங்கள் முலமாகவும் வீழ்த்த வேண்டும். விளையாட்டின் சில பகுதிகளில் கதாநாயகனுக்கு உதவியாக சாரணர்கள், போர் வீரர்கள் ஆகியோர் வருவர்.
விளையாட்டின் ஒரு குறிப்பிட்ட பகுதியில் கதாநாயகனுக்கு ஈர்ப்பு விசை ஆயுதம் கிடைக்கப்பெறும். இதன்மூலம் தூரத்திலுள்ள பொருட்களை அருகே இழுக்கலாம் அல்லது தள்ளலாம். இவ்வாற்றலைக் கொண்டு பிற்பாடு வரும் புதிர்களை விடுவிக்க முடியும். 

இதன் முன்கதை தனியே கூறப்படாது விளையாட்டின் இடையேயும் கதாபாத்திரங்கள் மூலமாகவும் கூறப்படுகிறது. இதனால் ஆரம்பத்திலிருந்தே நாயகன் விளையாடுபவரால் இயக்கப்படுகிறார். 


</doc>
<doc id="438189" url="https://ta.wikipedia.org/wiki?curid=438189" title="அகில அமெரிக்க ஐக்கியக் கொள்கை">
அகில அமெரிக்க ஐக்கியக் கொள்கை

அகில அமெரிக்க ஐக்கியக் கொள்கை (Pan-Americanism) என்பது அமெரிக்க ஐக்கிய நாடுகள் நாட்டின் இராஜதந்திர, அரசியல், பொருளாதாரத் திட்டங்ங்கள் வழியாக தங்கள் வணிக நலன்களை பேண உருவாக்கப்பட்ட ஒரு கொள்கையாகும். 

அமெரிக்காக் கண்டமானது, வட பகுதியில் அமெரிக்க ஐக்கிய நாடுகளும், நடுப் பகுதியில் மெக்சிகோவும், தெற்குப் பகுதியில் லத்தீன் அமெரிக்க நாடுகளும் ஆகப் பல நாடுகள் சேர்ந்த ஒரு பெரு நிலப்பரப்பைக் கொண்டதாக உள்ளது. இந் நாடுகளெல்லாம் பலவகைக் கொள்கை வேறுபாடுகளைக் கொண்டவையாக உள்ளவைய. என்றலும் இக்கண்டத்து நாடுகள் தங்களுக்குள் ஒற்றுமையாக இருந்தால் அது எல்லா நாடுகளின் நலத்திற்கும் ஏற்றதாக இருக்கும் என கருதின. 1889இல் அமெரிக்க ஐக்கிய நாடுகள் நாடானது தனது வாணிப நலன்களை நோக்கமாகக் கொண்டு இந்த ஐக்கிய முயற்சியில் ஈடுபட்ட்து. ஆயினும் லத்தின் அமெரிக்க நாடுகள் இந்த விசயத்தில் அமரிக்க ஐக்கிய நாடுகளை நம்பாததால் இம் முயற்சி எதிர்பார்த்த வெற்றிபெறவில்லை. 1823இல் மன்ரோ தோற்றுவித்த கொள்கை அமெரிக்காக் கண்டத்தில் பிறர் தலையீட்டைக் கண்டித்ததாயினும் 1904இல் தியடோர் ரூஸ்வெல்ட் இக்கொள்கையிற் செய்தத் திருத்ததால் கரீபியன் கடல் தகராறில் அமெரிக்க ஐக்கிய நாடுகள் தலையிட முடிந்தது. இதனால் அமெரிக்க ஐக்கிய நாடுகலிடம் தென் அமெரிக்கப் பகையுணர்ச்சி வளர்ந்தது. 1928லிருந்து அமெரிக்க ஐக்கிய நாடுகள் மற்ற அமெரிக்க நாடுகளிடம் நட்பு முறையில் நடந்து கொள்ளத் தொடங்கின. அப்போதிலிருந்து அகில அமெரிக்காவும் ஒன்றுபட்டு வெளிநாட்டு விவகாரங்களை நடத்த வேண்டும் என்பது ஒரு கொள்கையாயிற்று. இக் கொள்கையை நடைமுறையில் கொண்டுவர வாஷிங்டன், மெக்சிகோ நகரம் ,ரீயோடிஐனெரோ, போனஸ் அயர்ஸ், சான்டியாகோ, ஹவானா, மான்டி, விடியோ முதலிய இடங்களில் பல மாநாடுகள் நடை பெற்றன. இம்மாநாடுகளால் எட்டப்பட்ட கொள்கை முடிவுகளை நடைமுறைப்படுத்த அகில அமெரிக்க ஐக்கியம் என்னும் அமைப்பு உருவாக்கப்பட்டது. இதன் தலைமையகமானது வாஷிங்டனில் நிறுவப்பட்டது.

அமெரிக்க நாடுகளிடையே எற்படும் விவகாரங்களைச் அமைதிவழியில் தீர்ப்பதும், பொருளாதார, பண்பாட்டு, சமூக ஒற்றுமையை வளர்ப்பதும் இந்த அமைப்பின் நோக்கங்களாக கூறப்பட்டன. 


</doc>
<doc id="438196" url="https://ta.wikipedia.org/wiki?curid=438196" title="Half-Life 2 cover.jpg">
Half-Life 2 cover.jpg


</doc>
<doc id="438198" url="https://ta.wikipedia.org/wiki?curid=438198" title="ரீடா தியாகராஜன்">
ரீடா தியாகராஜன்

ரீடா தியாகராஜன் "( Ritha Thiyagarajan)" என்கிற சுசரித்ரா தியாகராஜன் ஜூன் 1984 ஜூன் 10 அன்று பிறந்த "ரீடா" என அறியப்படும் இவர் ஒரு இந்திய பின்னணிப் பாடகர் ஆவார், இவர் தமிழ், தெலுங்கு, கன்னடம் மற்றும் மலையாளம் போன்றத் திரைப்படங்களில் பாடியுள்ளார்.

ரீடா தமிழ்நாட்டில் சென்னையில் பிறந்தார். வாழ்க்கையில் ஆரம்பகாலத்தில் அவர் தனது ஐந்து வயதில் பாரம்பரிய கர்நாடக இசையினைப் பயின்றார். அவரது தாயார் லலிதா தியாகராஜன் சென்னையில் ஒரு மூத்த விரிவுரையாளரும் கலைஞரும் ஆவார். அவரது தந்தை பிரபலமான இந்திய நாளேட்டில் பணிபுரிந்து வருகிறார். பின்னர் அவர் இந்துஸ்தானி இசையைக் கற்கத் தொடங்கினார். சென்னையில் புகழ்பெற்ற ஆசிரியர்களிடம் பயிற்சி பெற்றார். அவரது சகோதரி பாரம்பரிய கர்நாடக இசை பயிற்சியாளர் மற்றும் வடிவமைப்பு ஆலோசனை வர்த்தக நிறுவனத்தை நிர்வகிக்கிறார். 

சென்னை, மைலாப்பூரில் உள்ள "பி.எஸ் சீனியர்" உயர் நிலைப் பள்ளியில் ஆரம்பக் கல்வியைக் கற்ற ரீடா, "ஸ்டெல்லா மாரிஸ்" கல்லூரியில் வடிவமைப்பில் இளங்கலை படிப்பை முடித்துவிட்டு, தன் தாயையும் சகோதரியையும் பின்பற்றிச் சென்றார். கல்லூரியில் இருந்த அவர் மற்ற இசைபாணிகளின் மேல் நாட்டம் கொண்டு அதைக் கண்டறிந்து, வணிக ரீதியிலும், மேற்கத்திய பாணியிலும் அதை பரிசோதித்தார். இவர் ஒரு கணிணி வரைகலைஞர் மற்றும் "விஷுலைசர்" மற்றும் "உத்தோபிக்" என்று அழைக்கப்படும் ஒருங்கிணைந்த தனிப்பட்ட நிபுணர்களின் வடிவமைப்பு அரங்கத்தின் இணை நிறுவனர் ஆவார். 

ரீடா இசையமைப்பாளர் டி. இம்மானுடன் தனது இசை வாழ்க்கையைத் தொடங்கினார். கல்லூரிக்குப் பிறகு ரீடா பதிவு செய்த இசையை கேட்டு அவரிடம் இமான் தொடர்பு கொண்டார். "ஆணை" திரைப்படத்தில் இடம் பெற்ற <nowiki>"எந்தன் வருங்கால வீட்டுக்காரனே"</nowiki> என்ற முதல் பாடலுக்குப் பின்னர் தென்னிந்திய மொழிகளில் 300 பாடல்கள் மற்றும் விளம்பரங்களுக்கும் பாடியுள்ளார். . "வில்லு" படத்தில் "வாடா மாப்பிள்ள" என்ற பாடல் அவருக்கு பெரிய வெற்றியைத் தந்தது. பின்னர் "கந்தசாமி" படத்திற்காக "அலெக்ரா" மற்றும் "மாம்போ மாமியா" என்ற பாடல்களை பாடினார். அவர் "அலெக்ரா" பாடலுக்காக பிலிம்பேர் விருதிற்கு பரிந்துரைக்கப்பட்டார். அவரது பாடலான "வாடா மாப்பிள்ள" "ரேடியோ மிர்ச்சி" இசை விருதுகளில் ஆண்டின் சிறந்த பாடலை வென்றது. பின்னர் மணிசர்மா இசையில் "அதிதி" படத்தில் "கில்லாடிகோனா", கீரவாணி இசையில் <nowiki>"பஞ்சதாரா பொம்மா பொம்மா"</nowiki> போன்ற பாடல்களுக்காக மீண்டும் "ரேடியோ மிர்ச்சி" ஆண்டின் சிறந்த பாடல் விருது அளித்தது. 

ரீடா, இளையராஜா, யுவன் ஷங்கர் ராஜா, மணி ஷர்மா, டி. இம்மான், வித்யாசாகர், தேவி ஸ்ரீ பிரசாத், எம்.ஜெயச்சந்திரன் மற்றும் எம்.எம்கீரவாணி போன்ற இசையமைப்பாளர்களுடன் பணிபுரிந்தார். சிங்கப்பூர், மலேசியா, துபாய், கனடா, அமெரிக்கா மற்றும் ஆஸ்திரேலியா போன்ற நாடுகளில் மேடை நிகழ்ச்சிகளிலும் அவர் செயல்படுகிறார். 


</doc>
<doc id="438202" url="https://ta.wikipedia.org/wiki?curid=438202" title="கதை (திரைப்படம்)">
கதை (திரைப்படம்)

கதை 2010 ஆம் ஆண்டு அபிஷேக் இயக்கத்தில், ராஜன் ராதாகிருஷ்ணன் தயாரிப்பில், புதுமுக நடிகர்கள் ஷான் குமார் மற்றும் நிவேதிதா நடிப்பில் வெளியான தமிழ் திரைப்படம்.

எழுத்தாளர் நரேன் (ஷான்) எழுத்தாளர்களுக்கு வழங்கப்படும் உயரிய விருதான புக்கர் பரிசினை வெல்கிறார். இந்த விருதை தன் மனைவி காவ்யாவிற்கு (நிவேதிதா) சமர்ப்பிக்கிறார். அத்தம்பதிகளின் கடந்த காலக் கதை சொல்லப்படுகிறது. 

நரேன் முதன்முதலில் காவ்யாவை இசையரங்கத்தில் வயலின் இசைக்கருவியை வாசிக்கும் போது காண்கிறான். அவளின் திறமையைப் பாராட்டி தன் வயலின் இசைக்கருவியில் அவளது கையொப்பத்தைக் கேட்டுப் பெறுகிறான். இருவரும் காதலிக்கத் தொடங்குகின்றனர். நரேனின் வீட்டுக்கு வரும் காவ்யா அவன் எழுதிய புத்தகங்களுக்காக பெற்ற பரிசுகளைக் கண்டு அவன் ஒரு எழுத்தாளர் என்றறிகிறாள். அப்போது அவளைத் திருமணம் செய்துகொள்ள விரும்புவதாகக் கூறும் நரேனிடம் தன் சம்மதத்தைத் தெரிவிக்கிறாள். 

தற்போது அமெரிக்காவில் வசிக்கும் இருவரும் காவ்யாவின் பால்ய நண்பனான புஜ்ஜியை (அபிநய்) சந்திக்கின்றனர். நரேன் தற்போது எழுதிக்கொண்டிருக்கும் புத்தகத்தைப் படிக்கும் காவ்யாவிற்கு, அப்புத்தகத்தின் கதை தங்கள் இருவரின் வாழ்க்கை பற்றியது என்று புரிகிறது. இதனால் அதிர்ச்சியடையும் அவள் நரேனிடம் அதுகுறித்து கேட்க, அவனோ இது நம் வாழ்க்கை என்பது மற்றவர்களுக்குத் தெரியாது என்றும், மற்றவர்களைப் பொறுத்தவரை இதுவும் ஒரு கதை என்றும் கூறுகிறான். அப்புத்தகத்தைத் தொடர்ந்து எழுதும் நரேன் அக்கதையில் வரும் கணவன் மனைவியைக் கொடுமைப்படுத்துவதாக எழுதுகிறான். கதையின் எதார்த்தத்திற்காக அவன் உண்மையாகவே காவ்யாவைக் கொடுமை செய்கிறான். காவ்யாவும் கதைக்காக செய்வதாக எண்ணி அவனுக்கு ஒத்துழைப்பு தருகிறாள். அவர்கள் வீட்டிற்கு வரும் புஜ்ஜி, நரேன் கதை என்ற பெயரில் காவ்யாவை செய்யும் கொடுமையைக் காண்கிறான். நரேனின் உண்மையான குணத்தை அறியும் புஜ்ஜியைக் கொல்கிறான் நரேன். நரேனிடமிருந்து காவ்யா தப்பித்தாளா? என்பது மீதிக்கதை. 


படத்தின் இசையமைப்பாளர் பவுல் ஜேக்கப்.


</doc>
<doc id="438205" url="https://ta.wikipedia.org/wiki?curid=438205" title="சஞ்சனா நடராஜன்">
சஞ்சனா நடராஜன்

சஞ்சனா நடராஜன் (Sanchana Natarajan) ஒரு இந்திய விளம்பர மற்றும் திரைப்பட நடிகை ஆவார், இவர் தமிழ் மற்றும் தெலுங்கு படங்களில் நடித்துள்ளார். "இறுதி சுற்று" (2016) மற்றும் "2.0" (2018) உள்ளிட்ட படங்களில் சிறு கதாபாத்திரங்களில் நடித்தார். பாலாஜி மோகனின் வலைத் தொடரில் வெளியான "அஸ் ஐ'ம் சஃபிரிங் ஃப்ரம் காதலில்" (2017) நடித்து புகழடைந்தார். 

சஞ்சனா எம்.ஓ.பி. வைஷ்ணவா மகளிர் கல்லூரியில் விஷுவல் கம்யூனிகேஷன் துறையில் பட்டம் எடுப்பதற்கு முன்னர் சென்னை அண்ணா நகரில் உள்ள சி.எஸ்.ஐ. ஜெஸ்ஸி மோசே பள்ளியில் தனது கல்வியை முடித்தார். கல்லூரியில் அவர் படித்துக் கொண்டிருக்கும் போது, அவர் ஆடைகலன் வடிவமைப்புத் துறையில் ஆர்வம் கொண்டார். மற்றும் விளம்பர நடிகைகள் மற்றும் ஆடைகலன் வடிவமைப்பாளர்களுடன் தொடர்புகொண்டு அத்துறையில் தன் அறிவை வளர்த்துக் கொண்டார். இது மாடலிங் மற்றும் நடிப்புக்கான ஒரு உறவை வளர்த்துக் கொள்ள வழிவகுத்தது. சுனில் மேனன், ஸ்ரீனி சுப்பிரமணியன் மற்றும் டூலு உள்ளிட்ட சென்னையில் உள்ள நடன இயக்குநர்கள் மற்றும் ஆடைகலன் வடிவமைப்பாளர்களின் முன்னிலையில் அவர் போட்டி நிகழ்ச்சியில் பங்கு பெற்றார். 2012 ஆம் ஆண்டில் மிஸ் தென் இந்தியா போட்டியில் பங்கேற்றார். 

2013 இல், ராஜ் டி.வி யின் தொலைக்காட்சி நிகழ்ச்சியான "தமிழ் பேசும் கதாநாயகியில்" பங்கேற்றார், அதில், சிறந்த தமிழ் பேசும் முன்னணி நடிகைக்கான , முதல் பரிசைப் பெற்றார். இதன் விளைவாக, சஞ்சனாவிற்கு, பாலாஜி சக்திவேலின் "ரா ரா ராஜசேகரில்" ஒரு முக்கிய கதாபாத்திரத்தில் நடித்து அறிமுகமாகும் வாய்ப்பு வழங்கப்பட்டது. தயாரிப்பாளர்களான திருப்பதி பிரதர்ஸ் நிறுவனத்தின் நிதி நெருக்கடியின் விளைவாக 2014 ஆம் ஆண்டில் படப்பிடிப்பைத் தொடங்கிய போதும் இந்த படம் வெளியிடப்படவில்லை. பிறகு, சஞ்சனா லக்ஷ்மி ராமகிருஷ்ணனின் "நெருங்கி வா முத்தமிடாதே" (2014) திரைப்படத்தில் ஒரு சிறிய பாத்திரத்தில் நடித்தார். 

பின்னர் இயக்குநர் பாலாஜி மோகனுக்கு அறிமுகமானார், "அவருடைய" குறும் படமான "ஜீபூம்பாவில் பணிபுரிந்தார்" . இந்த சமயத்தில், அவர் ஒரு குத்துச்சண்டை பயிலும் மாணவராக ஒரு சிறிய வேடத்தில் சுதா கொங்கராவின் இருமொழிப் படமான "இறுதிச்சுற்றில்" (2016) நடித்தார். தமிழில், மாதவன் மற்றும் ரித்திகா சிங் நடித்த இந்தத் திரைப்படத்தின் வெற்றி, சுதாவிற்கு தெலுங்கில் இந்தப் படத்தை எடுக்கத் தூண்டியது. அதனால், அடுத்த வருடத்தில் வெங்கடேஷ் நடித்த "குரு" (2017) என்கிற தெலுங்குப் படத்தில் இவருக்கு அதே கதாபாத்திரத்தில் நடிக்கும் வாய்ப்பு கிடைத்தது. 


</doc>
<doc id="438218" url="https://ta.wikipedia.org/wiki?curid=438218" title="பாமா ஸ்ரீநிவாசன்">
பாமா ஸ்ரீநிவாசன்

பாமா ஸ்ரீநிவாசன் "(Bhama Srinivasan)" 1935 ஏப்ரல் 22 அன்று பிறந்த ஒரு கணிதவியலாளராகும் வரையறுக்கப்பட்ட குழுக்களின் பிரதிநிதித்துவ கோட்பாட்டில் அவரது பணி நன்கு அறியப்பட்டது, அவர் 1981 முதல் 1983 வரை கணித பெண்கள் சங்கத்தின் தலைவராக பணியாற்றினார். 1959 இல் அவர் "மாடுலர் ரெகுலேஷன்ஸ்" மீதான தனது விவாதத்தோடு இயற்பியலில் முனைவர் பட்டத்தை "மான்செஸ்டர்" பல்கலைக் கழகத்தில் பெற்றார்..அவர் தற்போது "சிகாகோ"வில் "இல்லினாய்ஸ்" பல்கலைக்கழகத்தில் பேராசிரியராக உள்ளார். அவர் ஐந்து முனைவர் பட்டங்களைக் கொண்டிருந்தார். "பால் ஃபோங்" உடன் மட்டுப்படுத்தப்பட்ட பிரதிநிதித்துவ கோட்பாடு மற்றும் <nowiki>"டெலிங்-லுஸ்ஸிடிக்"</nowiki> கோட்பாடு போன்ற பல ஆவணங்களை அவர் எழுதியுள்ளார். 

ஸ்ரீனிவாசன், இந்தியாவில் சென்னையில் பிறந்தார். சென்னை பல்கலைக்கழகத்தில் அவர் 1954 இல் தனது கலையில் இளங்கலை பட்டம் பெற்றார் மேலும் 1955 அறிவியல் பட்டம் பெற்றார். அவர் முனைவர் பட்ட படிப்பிற்காக இங்கிலாந்திற்கு பயணித்தார். 1960ஆம் ஆண்டு முதல் 1964 வரை "கீலே" பல்கலைக்கழகத்தில் கணிதத்தில் ஒரு விரிவுரையாளராக இங்கிலாந்தில் இருந்தார். அவர் 1965 முதல் 1966 வரை "கனடா"வின் தேசிய ஆராய்ச்சி கவுன்சில் மூலமாக பிரிட்டிஷ் "கொலம்பியா" பல்கலைக் கழகத்தில் இருந்தார். 1966 ஆம் ஆண்டிலிருந்து 1970 ஆம் ஆண்டு வரை , மெட்ராஸ் பல்கலைக் கழகத்தின் ராமானுஜன் கணித நிறுவனத்தில் தனது "அல்மா" என்ற கோட்பாட்டை கற்பிப்பதற்கு அவர் இந்தியாவுக்குத் திரும்பினார். பின்னர் ஸ்ரீனிவாசன் ஐக்கிய மாகாணங்களுக்கு குடிபெயர்ந்தார், அங்கு "மாஸசூசெட்ஸி"ல் உள்ள "வர்செஸ்டரில்" உள்ள "கிளார்க்" பல்கலைக்கழகத்தில் ஒரு துணைப் பேராசிரியராகப் பணிபுரிந்தார். 1977 இல், அவர் அமெரிக்காவின் குடிமகனாக ஆனார். அந்த ஆண்டில், அவர் பிரின்ஸ்டனில் உள்ள மேம்பட்ட ஆய்வுகள் நிறுவனத்தின் உறுப்பினராக இருந்தார். 1980 ஆம் ஆண்டில் "இல்லினாய்ஸ்" பல்கலைக்கழகத்தில் "சிகாகோ" வட்ட வளாகத்தில் கணிதப் பேராசிரியராக தனது பணியை ஆரம்பித்தார். 

2012 இல் அவர் அமெரிக்க கணிதவியல் சங்கத்தின் ஒரு உறுப்பினராக ஆனார். 2017 ஆம் ஆண்டில், கணிதப் பெண்கள் சங்கத்தின் சக உறுப்பினராகத் தேர்ந்தெடுக்கப்பட்டார். 


</doc>
<doc id="438222" url="https://ta.wikipedia.org/wiki?curid=438222" title="மரியா ரோ வின்சென்ட்">
மரியா ரோ வின்சென்ட்

மரியா ரோ வின்சன்ட் "(Mariya Ro Vincent)" ஒரு பாடகர், இசையமைப்பாளர் மற்றும் குரல் ஏற்பாட்டாளர் ஆவார். ஏ.ஆர்.ரஹ்மான் , ஹாரிஸ் ஜெயராஜ், டி. இம்மான் , விஜய் ஆண்டனி, ஸ்ரீனிவாஸ், அனிருத் ரவிச்சந்தர், எஸ்.ஜே. சூர்யா மற்றும் ஜோஷ்வா ஸ்ரீதர் போன்ற சிறந்த இசை இயக்குனர்களுடன் பணிபுரிந்துள்ளார். அவரது வெற்றி பாடல்களில் சில கடல் திரைப்படத்தில் இருந்து "அடியே", வணக்கம் சென்னை திரைப்படத்தில் இருந்து "ஹே" போன்றவை அடங்கும். கடல், மரியான், நெடுஞ்சாலை, "மில்லியன் டாலர் ஆர்ம்", யாமிருக்க பயமேன் மற்றும் இது போன்ற பல வெற்றித் திரைப்படங்களில் அவரது குரல் ஏற்பாடுகள் இடம்பெற்றுள்ளன. மலேசியாவில் நடைபெற்ற விஜய் தொலைக்காட்சியின் ""ஏர்டெல் சூப்பர் சிங்கர்"" மற்றும் "மழவில் மனோரமா"வின் "ஜோஸ்கோ" இந்திய குரல்" மற்றும் மலேசியாவில் உள்ள "ஆஸ்ட்ரோ" தொலைக்காட்சியில் ""சூப்பர் ஸ்டார்"" போன்ற பல்வேறு தொலைக்காட்சி நிகழ்ச்சிகளை ஏற்பாடு செய்யவும், தயாரிக்கவும் அவருக்கு வாய்ப்பு கிடைத்தது. "எல் ஃபெ" என்றழைக்கப்படும் குரல் இசைக்குழுவின் முன்னணி பாடகராகவும், பல்வேறு இசை நிகழ்ச்சிகளிலும் ஈடுபடுகிறார்.

மரியா ரோஷ்னி வின்சென்ட் சென்னை நகரில் பிறந்தார். இவரது தந்தை திரு லியோ வின்சென்ட், ஒரு பொறியியலாளர் மற்றும் இவரது தாயார் பெயர் திருமதி.அனிதா வின்சென்ட் என்பதாகும். இவரது இளைய சகோதரி மரியான் ரஞ்சினி வின்சென்ட் ஒரு வரைகலை வடிவமைப்பாளர் ஆவார். இவர் குடும்பத்தில் ஒரே தொழில்முறை இசைக்கலைஞர் ஆவார். அவர் "குட் ஷெப்பர்ட் மெட்ரிக்லேஷன்" மேல்நிலைப் பள்ளியில் பயின்றார். இவர் ஸ்டெல்லா மாரிஸ் கல்லூரியில் இருந்து இளங்கலை விலங்கியல் பட்டம் பெற்றார். அவர் சென்னை பல்கலைக்கழகத்தில் ஆங்கிலத்தில் இளங்கலைப் பட்டத்தையும் பெற்றுள்ளார். அவர் "கோலாலம்பூரி"ல் உள்ள சர்வதேச இசைக் கல்லூரி "(ஐ.சி.ஓ.ஓ.எம்)" மற்றும் "பாஸ்டனி"ல் உள்ள "பெர்க்லீ மியூசிக் ஆஃப் மியூசிக்" ஆகியவற்றில் இசையமைப்பில் இளங்கலை பட்டம் முடித்துள்ளார். இவர் லண்டன் "டிரினிட்டி" கல்லூரியில் "பியானோ"வில் 8 வது நிலை முடித்துள்ளார். அவர் "பியானோ" மற்றும் "கிட்டார்" என்ற இசைக் கருவிகளை வாசிக்க நன்கு அரிந்தவர். 

"கச்சேரி ஆரம்பம்" என்ற படத்தில் இசை இயக்குனரான டி. இம்மான் அவர்களால் அறிமுகப்படுத்தப்பட்டார். அப்படத்தில் "கடவுளே" பாடலை இவர் பாடினார். ஏ.ஆர்.ரஹ்மானின் "கே.எம். காலேஜ் ஆப் மியூசிக்"கில் சமகால மேற்கத்திய இசையை பயிற்றுவிப்பாளராக இவர் பணிபுரிந்தார். அங்கே பணியாற்றிக் கொண்டிருக்கையிலேயே ஏ. ஆர். ரகுமான் இவரது திறமையைக் கண்டு அவரது "கடல்" படத்தில் "அடியே" என்ற பாடலை பாட ஒரு வாய்ப்பு கொடுத்தார். 


</doc>
<doc id="438235" url="https://ta.wikipedia.org/wiki?curid=438235" title="பரிவட்டம் (திரைப்படம்)">
பரிவட்டம் (திரைப்படம்)

பரிவட்டம் 1996ல் வெளிவந்த தமிழ்த் திரைப்படம். இந்தத் திரைப்படம் டி.கே.ராஜேந்திரனால் இயக்கப்பட்டது. அய்யனார் சினி ஆர்ட்ஸால் தயாரிக்கப்பட்டது.நடிகர் ஜெயராம் மற்றும் நடிகை சுகன்யா ஆகியோர் முக்கிய கதாப்பாத்திரத்தில் நடித்துள்ள இந்த படத்தில் கவுண்டமணி, செந்தில் ஆகியோரும் நடித்துள்ளனர். இப்படத்திற்க்கு இசையமைப்பாளர் தேவநேசன் சொக்கலிங்கம் இசை அமைத்துள்ளார். 1996 ஆம் ஆண்டு செப்டம்பர் 27 அன்று இந்த படம் வெளியிடப்பட்டது.


</doc>
<doc id="438236" url="https://ta.wikipedia.org/wiki?curid=438236" title="கவிதா கிருஷ்ணன்">
கவிதா கிருஷ்ணன்

கவிதா கிருஷ்ணன் (Kavita Krishnan) அகில இந்திய பெண்கள் முன்னேற்றச் சங்கத்தின் செயலாளர் ஆவார் (AIPWA). மேலும், கிருஷ்ணன் இந்திய கம்யூனிஸ்ட் கட்சி (மார்க்சிஸ்ட்-லெனினிஸ்ட்) (சிபிஐ-எம்எல்), தலைமைக்குழு உறுப்பினரும் ஆவார். மற்றும் அதன் மாதாந்திர வெளியீடான "லிபரேசன்" பத்திரிகையின் ஆசிரியர் ஆவார். இவர் ஒரு பெண்களின் உரிமைகள் ஆர்வலர்; மற்றும் பெண்களுக்கு எதிரான வன்முறை பிரச்சினையான, 2012 தில்லி கும்பல் கற்பழிப்பு சம்பவத்தில் நிர்பயா இறந்த போது, பெண்களின் நலனுக்காக எதிர்த்து போராடியவர். 

கவிதா கிருஷ்ணன் தமிழ்நாட்டிலுள்ள குன்னூரில் தமிழ்க் குடும்பத்தில் பிறந்தார். இவர், சத்தீஸ்கர், பிலாய் நகரில் வளர்ந்தார். இவரது தந்தை சத்தீஸ்கரிலுள்ள ஒரு எஃகு ஆலை ஒன்றில் பொறியாளராகப் பணியாற்றினார். இவரது தாயிடம் ஆங்கிலம் கற்றுக் கொண்டார். கவிதா கிருஷ்ணன் ஜவகர்லால் நேரு பல்கலைக்கழகத்தில் ஆங்கில இலக்கியத்தில் முதுதத்துவமாணி (எம்.பில்.) பட்டம் பெற்றார். 

மும்பை செயின்ட் சேவியர் கல்லூரியில் அருண் ஃபெர்ரீரா தலைமையிலான ஒரு நாடகக் குழுவில் கவிதா கிருஷ்ணன் பங்குபெற்று , தெரு நாடகங்களிலும் எதிர்ப்புக்களிலும் பங்கேற்றார். ஜவஹர்லால் நேரு பல்கலைக் கழகத்தில் சேர்ந்தபோது, இவருக்கு அரசியல் ஆர்வம் ஏற்பட்டது. இவர் தனது முதுகலை பட்டத்தை இப் பல்கலைக் கழகத்தில் பெற்றார். 1995 ல் மாணவர் சங்கத்தின் கூட்டு செயலாளராக தேர்ந்தெடுக்கப்பட்டார். மேலும், இவர், ஆல் இந்தியா ஸ்டூடண்ட்ஸ் அசோசியேசன் அமைப்பின் உறுப்பினராக இருந்தார். ஜெ.என்.யூ., மற்றும் ஏ.ஐ.எஸ்.ஏ. வின் உறுப்பினரான மாணவர் தலைவர் சந்திரசேகர் பிரசாத்தை சந்தித்தார். இவர் இன்றும் கூட, ஜெ.என்.யூ. மாணவர்களால் "சந்தூ" என அன்புடன் அழைக்கப்படுகிறார். சந்திரசேகர் சிபிஐ (எம்.எல்) தலைவர் ஷியாம் நாராயண் யாதவுடன் 31 மார்ச் 1997 அன்று பீஹாரில் உள்ள சிவான் என்னுமிடத்தில் நடந்த ஒரு தெருக்கூட்டத்தில் உரையாற்றும் பொழுது கொல்லப்பட்டார். இச் சம்பவம் கவிதா கிருஷ்ணனின் வாழ்க்கையில் தீவிரமான திருப்பத்தை ஏற்படுத்தியது. கவிதா கிருஷ்ணன் கூட்டு செயலாளராக தேர்ந்தெடுக்கப்படுவதற்கு முன்னர் ஜே.என்.யு மாணவர் சங்கத்தின் தலைவராக இருந்த சந்திரசேகர், இவரை அங்கீகரித்து, பெண்களின் உரிமைகள் குறித்து முழுநேர வேலை செய்யுமாறு பரிந்துரைத்தார். சந்தூவின் படுகொலைக்கு பின்னர், ஆயிரக்கணக்கான ஜே.என்.யூ மாணவர்கள், வெகுஜன ஆர்ப்பாட்டங்களில் பங்கு பெற்றனர்; முன்னாள் ராஷ்டிரிய ஜனதா தளம் நாடாளுமன்ற உறுப்பினர் மொஹமட் சாகுபூடின் மீது தாக்குதல் நடத்த வேண்டும் எனக் கோரியிருந்தனர். கவிதா கிருஷ்ணன் தில்லி ஆர்ப்பாட்டங்களில் ஒரு பகுதியாக இருந்தார். அங்கு மாணவர் எதிர்ப்பாளர்கள் பீகார் பவனில் லலூ யாதவ் நபர்களால் தாக்கப்பட்டனர். ஆர்ப்பாட்டங்களில் பங்கேற்றதால் அவர் எட்டு நாட்களை சிறையில் கழித்தார். 


</doc>
<doc id="438239" url="https://ta.wikipedia.org/wiki?curid=438239" title="மரபு வழி விழிக் கோளாறு">
மரபு வழி விழிக் கோளாறு

மரபு வழி விழிக் கோளாறு (ஆங்கிலம்:Coloboma) என்பது விழி அமைப்புகளில் மரபணு மாற்றத்தால் ஏற்படும் குறைபாடுகள் ஆகும். விழிகளின் விழித்திரை, கதிராளி, பார்வைத்தட்டு மற்றும் விழி குழற்படலம் பகுதிகளில் ஓட்டை அல்லது பிளவு ஏற்படும் ஒரு மரபு குறைபாடு ஆகும்.


</doc>
<doc id="438243" url="https://ta.wikipedia.org/wiki?curid=438243" title="ராஜேந்திர குமாரி பாஜ்பாயி">
ராஜேந்திர குமாரி பாஜ்பாயி

ராஜேந்திர குமாரி பாஜ்பாயி (Rajendra Kumari Bajpai) (பெப்ரவரி 8, 1925 - ஜூலை 17, 1999) ஒரு இந்திய தேசிய காங்கிரஸ் கட்சியின் அரசியல்வாதியாக இருந்தார், இவர், முன்னாள் இந்திய மந்திரியாகவும் மற்றும் பாண்டிச்சேரியின் முன்னாள் லெப்டினண்ட் கவர்னராகவும் பணியாற்றியுள்ளார். இவர், 1980, 1984 மற்றும் 1989 ஆகிய ஆண்டுகளில் சீதாபூரில் தொகுதியிலிருந்து லோக் சபாவுக்கு மூன்று முறை தேர்ந்தெடுக்கப்பட்டார், மேலும், முன்னாள் பிரதமர் இந்திரா காந்தியின் நெருங்கிய நண்பராகவும் இருந்தார். 

இவர் பிப்ரவரி 8, 1925 பீகார் மாநிலம், பாகல்பூர் மாவட்டத்திலுள்ள லாலுசக் என்ற இடத்தில் பண்டிதர் எஸ். கே. மிஸ்ராவிற்குப் பிறந்தார். இவர், ரவி ஷங்கர் சுக்லாவின் பேத்தி மற்றும் ஷியாமா சரண் சுக்லாவின் மருமகள் ஆவார். இவர், பள்ளிக்கல்வியினை முடித்த பிறகு, எம். ஏ., மற்றும் பி.ஹச்டி. பட்டங்களை அலகாபாத் பல்கலைக்கழகத்தில் பெற்றார். 

இவர், 1947 ஆம் ஆண்டில் ஆசிரியராகப் பணிபுரிந்த டி.என். பாஜ்பாயை திருமணம் செய்துகொண்டார். டி.என். பாஜ்பாயி 1942 இல் "வெள்ளையனே வெளியேறு" இயக்கத்தில் பங்கு பெற்றவர். இத் தம்பதியருக்கு ஒரு மகன் அசோக் பாஜ்பாய் மற்றும் ஒரு மகள் திருமதி. மனீஷா திவேதி ஆகியோர் இருந்தனர். 

இவர், 1962 முதல் 77 வரை உத்தரப் பிரதேச சட்டப் பேரவை உறுப்பினராக இருந்தார்; உத்தரப் பிரதேச காங்கிரஸ் கமிட்டியின் தலைவராகவும் மற்றும் முன்னாள் பிரதம மந்திரி இந்திரா காந்தியின் நெருங்கிய நண்பராகவும் இருந்தார். இவர் உத்தரப் பிரதேசத்தின் அமைச்சரவையில் 1970முதல் 1977வரை பல துறைகளில் அமைச்சராக இருந்தார். பின்னர், அவர் 1980, 1984 மற்றும் 1989 ஆம் ஆண்டுகளில் சீதாபூரில் இருந்து தொடர்ந்து மூன்று முறை மக்களவைக்கு தேர்ந்தெடுக்கப்பட்டார். இவர், சமூக நல அமைச்சராக 1984முதல் 1986 வரை பணியாற்றினார். 1986-87இல், மாநில அமைச்சராகவும், தொழிலாளர் நலன் மற்றும் வேலைவாய்ப்பு அமைச்சராகவும் பணிபுரிந்தார். 1987முதல் 1989வரை சார்பு பொறுப்பு கொண்ட மாநில அமைச்சராக ராஜீவ் காந்தி பிரதமராக இருந்த போது பணியாற்றியுள்ளார். மேலும், இவர் 1995 ஆம் ஆண்டு மே 2 முதல் 1998 ஆம் ஆண்டு ஏப்ரல் 22 ஆம் தேதி வரை புதுச்சேரியின் துணை கவர்னராக நியமிக்கப்பட்டார். 


</doc>
<doc id="438249" url="https://ta.wikipedia.org/wiki?curid=438249" title="பூரண போளி">
பூரண போளி

பூரண போளி (Puran poli) என்பது ஒரு இந்திய இனிப்பு வகைகளுள் ஒன்றாகும். இது ரொட்டி போன்ற வடிவத்தில் இருக்கும்.

இந்த இனிப்பு வகை ரொட்டிக்கு, இந்தியாவில் உள்ள பல்வேறு மாநிலங்களில் பல்வெறு பெயர்கள் உள்ளன. குஜராத்தில், பூரண் போளி அல்லது வேத்மி எனவும், மராத்தியில், பூரன் போலி எனவும், மலையாளம் மற்றும் தமிழில் போளி எனவும், "பக்‌ஷம்" அல்லது பொப்பட்டு அல்லது "ஒலிகா" எனத் தெலுங்கிலும், தெலுங்கானாவில் போலெ எனவும், "ஹொலிஜ்" அல்லது ஒப்பட்டு என [[கன்னடம்|கன்னடத்திலும்], "உப்பட்டி" அல்லது சாதாரணமாக போளி என [[கொங்கணி மொழி|கொங்கணியிலும்]] "அழைக்கப்படுகிறது." 

இதன் செய்முறை, பக்‌ஷம் என்கிற தலைப்பில், 14ஆம் நூற்றாண்டு தெலுங்கு கலைக்களஞ்சியமான "மனுசரித்திரா"வில் குறிப்பிடப்பட்டுள்ளது. இந் நூலைத் தொகுத்தவர் தற்போதுள்ள[[ஆந்திரப் பிரதேசம்|ஆந்திரப் பிரதேசத்தைச்]] சேர்ந்த அல்லசானி பெத்தன்னா ஆவார். 

பூரண போளி, [[கொண்டைக் கடலை|கடலைப் பருப்பு,]] மைதா மாவு அல்லது கோதுமை மாவு, [[வெல்லம்]] அல்லது [[சீனி|கரும்பு சர்க்கரை]] , [[ஏலம் (தாவரம்)|ஏலக்காய்]] தூள் மற்றும் / அல்லது [[சாதிக்காய்|ஜாதிக்காய்]] தூள், [[நெய்]] மற்றும் நீர் ஆகியவற்றை உபயோகித்து தயாரிக்கப்படுகிறது. சில சமயங்களில் [[குசராத்து|குஜராத்தில்]] துவரம் பருப்பு பயன்படுத்தப்படுகிறது. இது பொதுவாக [[கருநாடகம்|கர்நாடகா]] மற்றும் [[தமிழ்நாடு|தமிழ்நாட்டிலும்]] ப்பயன்படுத்தப்படுகிறது. [[ஆந்திரப் பிரதேசம்|ஆந்திரா]] மற்றும் பிற இடங்களில், [[பாசிப் பயறு|பாசிப் பயறு அல்லது பாசிப்பருப்பு]], [[கொண்டைக் கடலை|கொண்டைக்கடலை]] அல்லது இரண்டும் சேர்ந்த கலவையில் தயாரிக்கப்பட்ட மாவு பயன்படுத்தப்படுகிறது. இதைச் செய்வதற்கு பயன்படுத்தக்கூடிய அல்லது பயன்படுத்த முடியாத பிற பொருட்களாக கருதப்படுவது கொட்டைகள், பேரீச்சம்பழங்கள், மற்றும் மஞ்சள் தூள் போன்றவை ஆகும். 

இதன் ஊட்டச்சத்து மதிப்பைப் புரிந்து கொள்வதற்கு முன்பாக, நாம் பூரண போளி செய்யத் தேவையான பொருட்களைப் பார்க்க வேண்டும். மேலே குறிப்பிட்டபடி, முக்கிய பொருட்களாக கடலைப்பருப்பு, கோதுமை (மைதா) மாவு, வெல்லம் அல்லது சர்க்கரை போன்றவை உள்ளன. 

1. கடலைப்பருப்பு : இது [[புரதம்|புரதத்தின்]] முக்கிய ஆதாரமாக உள்ளது. இதில் [[நார்ப்பொருள் (உணவு)|"ஃபைபர்"]] சத்து உள்ளதால், [[கொலஸ்டிரால்|"கொலஸ்ட்ராலை"க்]] குறைக்க உதவுகிறது, மேலும் [[துத்தநாகம்]], [[இலைக்காடி|"ஃபோலேட்"]] மற்றும் [[கல்சியம்|"கால்சியம்"]] ஆகியவற்றைக் கொண்டுள்ளது. கடலைப்பருப்பிற்குப் பதிலாக, துவரம் பருப்பை பயன்படுத்தலாம் ஏனெனில் இதுவும் "சன்னா"வைப் போன்ற பண்புகளை கொண்டுள்ளது. 

2. கோதுமை மாவு, வெல்லம் அல்லது சர்க்கரை: இவை [[கார்போவைதரேட்டு|"கார்போஹைட்ரேட்டின்"]] முக்கிய ஆதாரங்கள். 

[[பகுப்பு:இந்திய உணவுகள்]]
[[பகுப்பு:இந்திய இனிப்பு உணவுகள்]]
[[பகுப்பு:தமிழர் சமையல்]]
[[பகுப்பு:மதிப்பாய்வு செய்யப்படாத மொழிபெயர்ப்புகளைக் கொண்ட பக்கங்கள்]]

</doc>
<doc id="438250" url="https://ta.wikipedia.org/wiki?curid=438250" title="தளிகொத்தனூர்">
தளிகொத்தனூர்

தளிகொத்தனூர் (Thalikothanur) என்பது என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டத்துக்கு உட்பட்ட ஒரு வருவாய் கிராமம் ஆகும்.
இந்த ஊரானது மாவட்டத்தின் தலைநகரான கிருஷ்ணகிரியில் இருந்து 80 கிலோமீட்டர் தொலைவிலும், தேன்கனிக்கோட்டை இருந்து 11 கிலோமீட்டர் தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 666 வீடுகள் உள்ளன. கிராமத்தின் மொத்த மக்கள் தொகையானது 2,769 ஆகும். இதில் ஆண்கள் எண்ணிக்கை 1,419, பெண்களின் எண்ணிக்கை 1,350 என உள்ளது.


</doc>
<doc id="438257" url="https://ta.wikipedia.org/wiki?curid=438257" title="குழல் மூக்கி">
குழல் மூக்கி

குழல் மூக்கி
குழல் மூக்கி என்னும் நடுத்தர அளவிலான நீண்ட சுழற்சியில் இருக்கும் கடற்பாசிகள். 30 க்கும் அதிகமான இனங்கள் ஷேர்வாடர்கள், கால்னெக்டிஸ் என்ற பிரிவில் உள்ள சில பெரியவை மற்றும் புஃபினஸ் இனத்தில் பல சிறிய இனங்கள் உள்ளன.

</doc>
