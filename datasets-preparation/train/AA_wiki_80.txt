<doc id="56338" url="https://ta.wikipedia.org/wiki?curid=56338" title="சுதுமலை">
சுதுமலை

சுதுமலை ("Suthumalai") இலங்கையின் வடக்கே யாழ்ப்பாண மாவட்டத்தில் அமைந்துள்ள ஒரு ஊராகும். இது யாழ் நகரிலிருந்து 6 கிலோ மீட்டர் தொலைவிலுள்ளது. இதன் எல்லைகளாக உடுவில், இணுவில், மானிப்பாய், தாவடி ஆகிய ஊர்கள் அமைந்துள்ளன. சுதுமலை ஊரானது சரித்திரப் புகழ் பெற்ற புவனேஸ்வரி அம்மன் கோவில், சிவன் கோவில், சுதுமலை முருகன் கோவில், ஈஞ்சடி வைரவர் கோவில், எனப் பல கோவில்களையும், சிந்மய பாரதி வித்தியாலயம் மற்றும் இரு அரசினர் பாடசாலைகளையும் கொண்டமைந்துள்ளது. இதில் சிந்மய பாரதி வித்தியாலயம் ஆனது 1882 ஆம் ஆண்டு, சிந்நய பிள்ளை என்னும் வள்ளலினால் சைவப் பிள்ளைகளுக்காக கட்டப்பட்டதாகும்.

இந்த ஊரில் எழில் கொஞ்சும் வயல்களும் குளங்களும் காணப்படுகின்றன.



</doc>
<doc id="56354" url="https://ta.wikipedia.org/wiki?curid=56354" title="சிவப்பு கொலோபசுக் குரங்கு">
சிவப்பு கொலோபசுக் குரங்கு

சிவப்பு கொலோபசுக் குரங்கு, பழைய உலகம் என்று கூறப்படும் ஆசிய-ஆப்பிரிக்க நிலக் குரங்குகளில் "பிலியோகொலோபசு" (மயிருடை கூழைக்குரங்கு) என்னும் பேரினத்தைச் சேர்ந்த குரங்கு இனம். இதனை முன்னர் "முதலுரு கொலோபசு" அல்லது "அடிப்படை வகை கொலோபசு" எனப்பொருள்படும் "புரோகொலோபசு" (Procolobus) என்னும் பெயரால் அழைத்தனர். ஆனால் இப்பெயர் இப்பொழுது பசுமை நிறக் கொலோபசுக் (ஆலிவ் கொலோபசு, Olive Colobus) குரங்குக்கு மட்டுமே பயன்படுகின்றது. 

சிவப்பு கொலோபசுக் குரங்கு மேற்கு, நடு, கிழக்கு ஆப்பிரிக்காவில் காணப்படுகின்றது. இதன் இனங்கள் தனித்தோ (அல்லோப்பாட்ரிக், allopattic) அல்லது சிறப்புச் சூழல்களில் மட்டும் கலப்புற்றோ (பாராபட்ரிக், parapatric) வாழ்கின்றன. இவை ஈரப்பதம் நிறைந்த காடுகளில் வாழ்கின்றன. சிவப்பு கொலோப்பசுக்குரங்குகள் வாழிடச் சிதைவால் மிகவும் தாக்குற்று அழிவுரும் இனம் என்று அறியப்படுகின்றது. இதனால் இது ஆப்பிரிக்காவின் முதனிகளில் அதிக அழிவாய்ப்பு கொண்ட இனம் என்று கருதுகிறார்கள் எனவே கீழ்க்காணும் உயிரினவகைப்பாட்டு பட்டியலில் நடு ஆப்பிரிக்க சிவப்பு கொலொபசுக் குரங்கைத் தவிர மற்ற எல்லா இனங்களும் இக்கட்டான அளவு மிக அழிவாய்ப்பு நிலையில் உள்ளதாக கருதப்படுகின்றது.


</doc>
<doc id="56355" url="https://ta.wikipedia.org/wiki?curid=56355" title="பொமட்டோமைடீ">
பொமட்டோமைடீ

பொமட்டோமைடீ "(Pomatomidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவற்றை ஆங்கிலத்தில் "நீலமீன்" எனப் பொருள்படும் "புளூஃபிஷ்" என அழைப்பர். இக் குடும்ப மீன்கள் எல்லாத் தட்பவெப்பச் சூழலிலும் வாழ்கின்றன.




</doc>
<doc id="56356" url="https://ta.wikipedia.org/wiki?curid=56356" title="தமிழ்ப் பழமொழிகளின் பட்டியல்">
தமிழ்ப் பழமொழிகளின் பட்டியல்

பழமொழிகள் ஒரு சமுதாயத்திலே நீண்ட காலமாகப் புழக்கத்தில் இருந்து வரும் அனுபவக் குறிப்புகள் ஆகும். 
தமிழ் மொழி பேசுபவர்களிடையே வழக்கத்தில் உள்ள தமிழ்ப் பழமொழிகள் இங்கு அகரவரிசைப்படி தொகுத்தளிக்கப்பட்டுள்ளன.














































































</doc>
<doc id="56360" url="https://ta.wikipedia.org/wiki?curid=56360" title="எக்கெனீடீ">
எக்கெனீடீ

எக்கெனீடீ "(Echeneidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை மண்ணிறமான நீண்ட உடலமைப்புக் கொண்டவை. இக் குடும்ப மீன்கள் 30 - 90 சதம மீட்டர் (1 - 3 அடி) நீளம் வரை வளர்கின்றன. இவற்றின் முதுகுத் துடுப்பு, பிற பெரிய கடல்வாழ் விலங்குகளின் தோலில் ஒட்டிக் கொள்வதற்காக உறிஞ்சிகள் போன்ற உறுப்பாக மாற்றம் பெற்றுள்ளன. பின்புறமாக வழுக்கிச் செல்வதன் மூலம் உறிஞ்சலை அதிகப்படுத்தி தாம் ஒட்டிக்கொண்டுள்ள விலங்குகளை இறுகப் பிடித்துக் கொள்கின்றன. முன்புறமாக நீந்துவதன் மூலம் தம்மை அவை விடுவித்துக் கொள்கின்றன. இம் மீன்கள் சில சமயங்களில் சிறிய தோணிகளில் ஒட்டிக் கொள்வதும் உண்டு. இவை தாமாகவே நன்கு நீந்தவும் கூடியன.



</doc>
<doc id="56363" url="https://ta.wikipedia.org/wiki?curid=56363" title="கொரிபீனைடீ">
கொரிபீனைடீ

கொரிபீனைடீ "(Coryphaenidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவற்றை "டால்பின்மீன்கள்" எனவும் அழைப்பதுண்டு. "கொரிஃபீனா" என்னும் ஒரேயொரு பேரினத்தை மட்டுமே உள்ளடக்கியுள்ள இக் குடும்பத்தில் இரண்டு இனங்கள் இருக்கின்றன. இவை கடல் வாழ் மீன்களாகும். சுருங்கிய தலையைக் கொண்ட இவை உடம்பின் முழு நீளத்துக்கும் இருக்கும் ஒரு முதுகுத் துடுப்பைக் கொண்டுள்ளன. இவற்றின் தோற்றத்தை வைத்து இவற்றை "டால்பின்மீன்கள்" என்று அழைத்தாலும் இவை பாலூட்டிகளான டால்பின்களுக்கு உறவுடையனவல்ல.




</doc>
<doc id="56367" url="https://ta.wikipedia.org/wiki?curid=56367" title="இந்தியத் தரைப்படை">
இந்தியத் தரைப்படை

இந்தியத் தரைப்படை இந்தியப் படைத்துறையின் மிகப்பெரிய பிரிவாகும். இது இந்தியாவின் எல்லை கண்காணிப்பு, உள்நாட்டு பாதுகாப்பு, அமைதி நிலைநாட்டல், பயங்கரவாத எதிர்ப்புப் பணிகளில் பெரும் பங்கு வகிக்கிறது. இயற்கைச் சீற்றங்களின்போது மீட்புப்பணி, நலப் பணிகளிலும் ஈடுபடுகின்றது. இந்திய தரைப்படை இந்தியப் பாதுகாப்பு அமைச்சகத்தின் நேரடி கட்டுப்பாட்டின் கீழ் இயங்குகிறது. 

ஏறத்தாழ 11,30,000 படையினர் இப்படைப்பிரிவில் செயலார்ந்த தீவிரப் பணியாற்றுகின்றனர் மேலும், ஏறத்தாழ 18,00,000 படையினர் இருப்புப் படையாக தயார் நிலையில் உள்ளனர். இந்திய தரைப்படை உலகின் இரண்டாவது மிகப்பெரிய தரைப்படையாகும். வீரர்கள் தன்னார்வத்தின் மூலமே படையில் சேர்க்கப்படுகின்றனர். இருப்பினும் இந்திய அரசியலமைப்பில் அவசர காலத்தில் கட்டாயத்தின் பேரிலும் வீரர்களை படையில் சேர்க்க வழிவகை உண்டு. அது ஒருபோதும் நடைமுறை படுத்தப்படவில்லை.இந்தியத் தரைப்படை எண்ணிக்கையில் உலகில் மூன்றாவது இடத்தில் இருக்கிறது.

இந்தியா விடுதலை அடைந்த 1947 ஆம் ஆண்டில் இந்திய தரைப்படை உருவாக்கப்பட்டு, ஆங்கிலேய இந்தியாவின் தரைப்படை, இந்திய தரைப்படையுடன் இணைக்கப்பட்டது. இந்திய தரைப்படை உலகின் பல சச்சரவுப் பகுதிகளில் ஐக்கிய நாடுகள் அவையின் அமைதி காக்கும் படையாக பணியாற்றியுள்ளது. இப்படை தற்பொழுது முதன்மை தரைப்படை தலைவர் பிக்ரம் சிங் தலைமையில் செயல்படுகிறது. தரைப்படையின் தலைமைப் பதவி பீல்டு மார்சல். இது இந்திய குடியரசுத் தலைவரால் வழங்கப்படுகிறது. இந்நாள் வரை இரண்டு தரைப்படை பட்டாளர்கள் மட்டுமே இந்த உயர் பதவியை அடைந்திருக்கின்றனர். அவ்விருவர்: பீல்டு மார்சல் மானக்சா 1973, ஓய்வு பெற்ற பின் 30 அண்டுகள் கழித்து 1986 இல் பீல்டு மார்சல் கரியப்பா.
இந்திய தரைப்படையின் கோட்பாடுகள் இந்திய இராணுவத்தின் மற்ற படைப்பிரிவுகளை போன்றே இந்திய அரசியலமைப்புச் சட்டத்தின் கீழ் அமையப்பட்டன. 


இந்தியா விடுதலை அடைந்த 1947ஆம் ஆண்டு , ஆங்கிலேய-இந்திய தரைப்படை இரண்டாகப் பிரிக்கப்பட்டு புதிதாக உருவாக்கப்பட்ட இந்தியா, பாகிஸ்தான் நாடுகளுக்கு அளிக்கப்பட்டது. பெரும்பான்மையான படைகள் இந்தியாவுக்கு கொடுக்கப்பட்டன. 
இந்தியத் தரைப்படை ஆங்கிலேய-இந்திய தரைப்படையில் இருந்து உய்த்துணரப் பட்டதால், ஆங்கிலேய-இந்தியத் தரைப்படையின் அதே நிலைமுறை வடிவமும், சீருடைகளும், பழக்கவழக்கங்களும், ஆங்கிலேய மரபை ஒத்துள்ளது. நகைச்சுவையாக, இந்திய தரைப்படை இன்றைய ஆங்கிலேயருடைய படையினரை விட அதிகமாக ஆங்கிலேய மரபை பாதுக்காப்பதாக்க் கூறுவர். 
விடுதலை அடைந்த உடனே இந்தியாவுக்கும் பாக்கித்தானுக்கும் இடையே காசுமீர் மாநில உரிமை மீதான சச்சரவின் மூலம் போர் நடந்தது. அந்நாளில் இசுலாமியர் பெரும்பான்மையான காசுமீர் மாநிலத்தை ஆண்ட இந்து அரசர் தன் மாநிலத்தை இந்தியாவுடனோ பாக்கித்தானுடனோ சேர்க்க இணக்கம் தெரிவிக்கவில்லை. இதன் காரணமாக, பாக்கித்தான் தன் படைகளை ஏவி காசுமீரத்தை கைப்பற்றி தன் நாட்டுடன் இணைக்க முயன்றது. காசுமீர் அரசர் அரிசிங் இந்தியாவின் படைத்துறை உதவியை நாடினார். இந்தியா முதலில் உதவ மறுத்தாலும், பின் காசுமீரை இந்தியாவுடன் இணைக்க ஒப்பந்தம் கையொப்பம் ஆனதும் தன் படைகளை அனுப்பியது. இவ்வொப்பந்தத்தை பாக்கித்தான் இன்றளவும் ஏற்க மறுக்கிறது. இப்போரில் இந்திய தரைப்படைகள் காசுமீரின் தலைநகரான சிறிநகர் பகுதியில் வான்படையால் இறக்கப்பட்டனர். இப்போரில் இந்திய தரைப்படை தலைவர் செனரல் திம்மையா மாறுவேடத்தில் நேரடியாக பங்கேற்றார். மாநிலம் முழுவதும் நடைபெற்ற போரில் பல முன்னாள் நண்பர்கள் ஒருவருக்கொருவர் எதிர்த்து போரிட்டனர்.
1948ஆம் ஆண்டு இந்திய மற்றும் பாக்கித்தானிய போர் முடிவுக்கு வந்தது. இருதரப்பினரும் தாம் கைப்பற்றிய பகுதிகளை தமதாக்கிக் கொண்டு ஒரு தற்காலிக கட்டுப்பாட்டுக் கோட்டினை ஒப்புக்கொண்டு இயங்குகின்றனர்.

தற்காலத்தில் இந்திய தரைப்படை தனது ஒரு பட்டாளத்தை ஐக்கிய நாடுகள் அவையின் பணிகளுக்காக ஒதுக்கியுள்ளது. தனது நீண்ட, கடினமான அமைதி காக்கும் படைப் பணிகளை உலகம் முழுவதும் செய்து தொடர்ச்சியாக நிகழ்த்தி வருவதை ஐநா அவை பாராட்டியுள்ளது. 
இந்தியத் தரைப்படை அமைதி காக்கும் படையாக பங்கேற்ற பல பணிகளில் அங்கோலா, கம்போடியா, சைப்ரஸ், காங்கோ மக்களாட்சி குடியரசு, எல் சால்வடோர், நமீபியா, லெபனான், லைபீரியா, மொசாம்பிக், ருவாண்டா, சோமாலியா, இலங்கை, வியட்நாம் ஆகிய நாடுகளில் ஆற்றிய பணிகள் குறிப்பிடத்தக்கது. மேலும் கொரியப் போரில் மருத்துவ உதவிகளை மேற்கொண்டது.

இந்தியப் பிரிவினைக்குப் பின்னும், ஐதராபாத் மாநிலம், ஐதராபாத் நிசாமின் ஆட்சிக்கு உட்பட்டிருந்தது. ஐதராபாத் நிசாம் தன் மாநிலத்தை இந்தியாவுடன் இணைக்க இணங்கவில்லை. இந்திய அரசுக்கும் நிசாமுக்கும் இடையே நடைபெற்ற பிரச்சனை 1948 ஆம் ஆண்டு செப்டம்பர் 12 அன்று முடிவுக்கு வந்தது. இந்திய துணை தலைமை அமைச்சர் சர்தார் வல்லபாய் பட்டேல் இந்தியப் படைகளை ஐதராபாத் மாநிலத்தை கைப்பற்ற அனுப்பினார். ஐந்து நாள்கள் கடும் சண்டையில் இந்திய தரைப்படை, இந்திய வான்படை உதவியுடன், வெற்றிகரமாக ஐதராபாத் மாநிலத்தைக் கைப்பற்றியது. அதனைத் தொடர்ந்து ஐதராபாத் மாநிலம் இந்தியாவின் ஒரு மாநிலமாக அறிவிக்கப்பட்டது.

ஆங்கிலேய, பிரெஞ்சு ஆதிக்க சக்திகள் 1947 ஆம் ஆண்டுக்கு பிறகு படிப்படியாக இந்தியாவை விட்டு வெளியேறி விட்டனர். இருப்பினும் கோவா, தாமன் மற்றும் தியு பகுதிகளை கைவசம் கொண்ட போத்திகீசியர் அப்பகுதிகளை விட்டு வெளியேற மறுத்தனர். 1961 ஆம் ஆண்டு டிசம்பர் மாதம் 12ஆம் நாள், இந்திய அரசு விஜய் நடவடிக்கை என்ற பெயரில் போத்திகீசிய பகுதிகளை கைப்பற்றும் நடவடிக்கை தொடங்கியது. இருபத்தியாறு மணி நேரத்தில் கோவா, தாமன், தியு பகுதிகள் இந்தியாவின் வசம் வந்தது. 

1959இல் இருந்தே , இந்தியா, தனது படைகளை இந்திய–சீன எல்லையில், சீனா தனது பகுதிகளாக கருதும் பகுதிகளில் முன்னேற்றியது. பல சிறிய எல்லை சண்டைகளை இந்தியா தொடங்கினாலும், சீனா எந்தவித பதில் நடவடிக்கையையும் எடுக்க வில்லை. திபெத் பிரச்சனை தீவிரமடைந்த நிலையில் இரு நாடுகளுக்குமிடையே உரசல்கள் கூடின.
இந்திய படை ஐதராபாத், கோவா ஆகிய இடங்களில் வெற்றி பெற்றதைத் தொடர்ந்து, தனது படைவலுவைத் தவறாக கணக்கிட்டு மக்கள் சீனக் குடியரசுடனான எல்லைப் பிரச்சனையை போர் மூலம் முடிவுக்கு கொண்டுவரத் திட்டமிட்டது. 1962ஆம் ஆண்டு, இந்தியத் தரைப்படை பூட்டான், அருணாச்சலப் பிரதேசத்தின் எல்லை அருகே 5 கிலோமீட்டர் சீன எல்லைக்குள் முகாமிட்டது. சீனாவும் பல இந்தியப் பகுதிகளை ஆக்கிரமித்தது குறிப்பிடத்தக்கது. மேலும் தாம் ஆக்கிரமித்த அகாசி சீன் பகுதிகளில் சீனா பல சாலைகளையும் உருவாக்கி இராணுவ நடவடிக்கைகளுக்கு வியூகம் அமைத்திருந்தது. 
பல்வேறு பேச்சுவார்த்தைகள் தோல்வியடைந்த நிலையில், சீனத் தரைப்படை இந்தியத் தரைப்படையை அக்டோபர் 12இல், தக்களா மேடு என்ற பகுதியில் திடீரெனத் தாக்கியது. திடீர் தாக்குதலில் இந்தியத் தரைப்படை நிலைகுலைந்தது. அகாசி சின் வரையிலான பகுதிகளை திரும்ப கைப்பற்றுமாறு அன்றைய தலைமை அமைச்சர் நேரு ஆணையிட்டார். எனினும், வெகுதாமதமாக வந்த ஆணையால் இந்தியத் தரைப்படையால் போதுமான படைகளை நகர்த்த முடியாமல் போனது. மேலும், சீனப் படையினரின் அதிகமான எண்ணிக்கையும், சீனா எல்லையின் பல இடங்களில் தாக்குதலை துவக்கியதும், இந்தியத் தரைப்படையை சீர்குலைத்தன. சீனா அகாசி சின் பகுதியை மட்டுமல்லாது அருணாச்சலப் பிரதேச மாநிலத்தின் பல பகுதிகளையும் கைப்பற்றினர். 
சீனா தாம் கோரிய பகுதியை கைப்பற்றியதுடன் மற்ற சில பகுதிகளையும் கைப்பற்றியபின் மக்கள் சீனக் குடியரசு இந்திய அரசை சமரசத்திற்கு அழைத்தது. ஆனால் இந்தியா சமரசத்தை வேண்டாது தொடர்ந்து போரில் ஈடுபட, சீனா தாமாகவே அருணாச்சலப் பிரதேச மாநிலத்தை விட்டு பின்வாங்கியது. 
இந்தியப் படைகளின் மோசமான தோல்வி பல கேள்விகளை எழுப்பியது. கென்டர்சன் பூருக்ஸ் என்பவர் தலைமையில் தோல்வியின் காரணங்களை அறிய ஒரு குழு அமைக்கப்பட்டது. அக்குழுவின் முடிவின்படி இந்திய படைத்துறையின் தலைமையும் இந்திய அரசியல் தலைமையும் இத்தோல்விக்கு காரணம் என்று அறியப்பட்டது. மேலும் இந்தியத் தரைப்படை மிகக்குறைந்த அளவில் படையை பயன்படுத்தியதும், வான்படைகள் போதுமான அளவில் படைகளை நகர்த்த இயலாமையும் இந்தியப் படைத்துறையின் தவறுகளாகச் சுட்டப்பட்டன. அன்றைய பாதுகாப்புத் துறை அமைச்சர் கிருசுண மேனன் ஊடகங்களின் பெரும் கண்டனத்துக்கு ஆளானார்.

"முதன்மை கட்டுரை :இந்திய-பாகிஸ்தான் போர், 1965" 
பாகிஸ்தானுடன் 1965 ஆம் ஆண்டு நடந்த இரண்டாவது காசுமீர் போர் காசுமீர் மாநிலத்தில் நடந்தது. பாக்கிஸ்தானிய ஜனாதிபதி அயூப் கான் ஜிப்ரால்டர் இரகசிய நடவடிக்கை என்ற பெயரில் ஆகஸ்ட் 1965ல் பாக்கிஸ்தானிய துணை ராணுவ படைகளை இந்திய கட்டுப்பாட்டில் இருந்த காசுமீர் பகுதியில் ஊடுருவ உத்தரவிட்டார். இந்திய சீனப் போரில் பெரும் பாதிப்புக்கு உள்ளான இந்திய படைகளைத் தாக்க இதுவே தக்க சமயம் என பாக்கிஸ்தானிய தலைவர்கள் எண்ணினர். இச்சதித் திட்டத்தின் இன்னொரு பகுதியாக பாக்கிஸ்தானிய இராணுவம் தாக்கும் வேளையில் காசுமீர் இசுலாமிய மக்களை இந்தியாவுக்கு எதிராக கலகத்தில் ஈடுபட வைத்து இந்திய இராணுவத்தை நிலை குலைய வைக்கும் திட்டமும் உருவாக்கப்பட்டது. எனினும் காசுமீர் இசுலாமிய மக்கள் இந்தியாவை எதிர்க்க முன்வராததால் இந்நடவடிக்கை பெரும் தோல்வியுற்றது. மேலும் இந்தியத் தரைப்படை மிக விரைவாக செயல்பட்டு ஊடுருவியவர்களை விரட்டியது. இந்தியாவின் பதில் நடவடிக்கை பாக்கிஸ்தான் இராணுவத்துக்குப் பெரும் சேதத்தை விளைவித்தது. 
போர்க் காலம் முடிந்து சண்டைநிறுத்தம் ஏற்பட்டபோது, இந்திய அறிக்கையின்படி சுமார் 3000 இந்திய வீரர்கள் கொல்லப்பட்டும், 8500 பேர் காயமடைந்தும், 1,100 பேர் போர் கைதிகளாகவும் இருந்தனர். பாக்கிஸ்தான் பக்கத்து அறிக்கையில் சுமார் 3 ,800 பாக்கிஸ்தானிய வீரர்கள் கொல்லப்பட்டதாகவும் , 9,000 பேர் காயமடைந்ததாகவும் மேலும் 2 ,000 பேர் போர் கைதிகளாக இந்தியாவால் கொண்டு செல்லப்பட்டதாகவும் அறிவித்தது. ஏறத்தாழ 200 பாக்கிஸ்தானிய பீரங்கி வாகனங்கள் இந்தியா அழிக்கவோ கைப்பற்றவோ செய்தது. இந்தியா தனது பங்குக்கு மொத்தம் 190 பீரங்கி வாகனங்களை இழந்தது. ஆக மொத்தம், பாக்கித்தான் இழந்ததில் பாதியாவது இந்தியா இழந்திருந்தது. ஐக்கிய அமெரிக்கா, ஐநா அவையின் வேண்டுகோளுக்கு இணங்கி இந்தியா போரை நிறுத்தி தாசுகண்ட் பேரறிவிப்பு வெளியிட்டது.அரசியல் காரணங்களுக்காகவே போர் நிறுத்தம் ஏற்பட்டது. .

"முதன்மை கட்டுரை: வங்காளதேச விடுதலைப் போர்" 
1971 ஆம் ஆண்டு, மேற்கு பாக்கித்தான் தொடர்ந்து தங்களை ஒதுக்கி வந்ததை எதிர்த்து கிழக்கு பாக்கித்தானில் (கிழக்கு வங்காளம்) வங்காள விடுதலைப் போராட்டம் துவங்கியது. இதை ஒடுக்க பாக்கித்தானிய அரசு கடும் இராணுவ நடவடிக்கைகளை மேற்கொண்டது. இதன் காரணமாக ஆயிரக்கணக்கான ஏதிலிகள் இந்தியாவில் குடிபுகுந்தனர். ஆயிரக்கணக்கான ஏதிலிகளின் எதிர்பாரா வருகையால் போதுமான வசதிகளை ஏற்படுத்த இயலாமல் திணறிய இந்திய அரசு வங்காள விடுதலை போராட்டத்தை ஆதரிப்பதாக அறிவித்தது. 
நவம்பர் 20 , 1971,இல் இந்திய தரைப்படை 14 வது பஞ்சாப் பட்டாளத்தையும் 45 வது குதிரைப்படையையும் இந்திய - கிழக்கு பாக்கிஸ்தான் எல்லையில் அமைந்துள்ள கரிப்பூர் என்ற பகுதிக்கு நகர்த்தியது . பின் நடைபெற்ற கரிப்பூர் போரில் இந்தியா வென்றது. இந்தியாவின் தலையீட்டைத் தடுக்க பாக்கிஸ்தான் வான்படை நடத்திய செங்கிஸ்கான் நடவடிக்கை முழு வெற்றியைத் தரவில்லை. மேலும் இந்தியாவை முழு வீச்சில் போரில் ஈடுபடுத்தியது. நள்ளிரவுக்குள் இந்திய தரைப்படையும், வான்படையும் நடத்திய பெரும் தாக்குதலில் கிழக்கு பாகிஸ்தானின் பல பகுதிகளை இந்தியா கைப்பற்றியது.

பாகிஸ்தான், இந்தியாவின் கிழக்கு பாக்கிஸ்தான் தலையிடுதலை முறியடிக்க மேற்கு பாக்கிஸ்தானில் இருந்து இந்தியாவின் மேற்குப் பகுதியைத் தாக்கியது. டிசம்பர் 4 , 1971 இல், தரைப்படையின் 23 வது பட்டாளத்தை சார்ந்த பஞ்சாப் படையணி, பாக்கிஸ்தானிய தரைப்படையை சார்ந்த 51 வது படையணியை இராஜஸ்தான் மாநிலத்திலுள்ள ராம்கார்க் என்ற இடத்தில் எதிர் கொண்டது. இந்திய வான்படையின் துணைகொண்டு நடைபெற்ற போரின் இறுதியில் 34 பாக்கிஸ்தானிய பீரங்கிகளும் 50 பாதுகாப்பு வண்டிகளும் அழிக்கப்பட்டன. சுமார் 200 பாக்கிஸ்தானிய படை வீரர்களும் 2 இந்திய வீரர்களும் கொல்லப்பட்டனர். டிசம்பர் நான்கு முதல் 16 வரை நடைபெற்ற பாசந்தர் போர் மூலம் பாக்கிஸ்தான் மற்றொரு பெரிய தோல்வியை அடைந்தது. இப்போரில் சுமார் 66 பாக்கிஸ்தானிய பீரங்கிகள் அழிக்கப்பட்டன. மேலும் 40 பீரங்கிகள் கைப்பற்றபட்டன. 11 இந்திய பீரங்கிகள் அழிக்கப்பட்டன. .

"முதன்மை கட்டுரை : கார்கில் போர்"

கார்கில் போர் 1999இல் மே முதல் ஜூலை வரை இந்தியாவுக்கும் பாகிஸ்தானுக்கும் இடையில் நடந்த போராகும். இந்தப் போர் ஜம்மு காஷ்மீர் மாநிலத்தின் கார்கில் நகரின் அருகில் நடந்தது. மே 1999இல் பாகிஸ்தானி இராணுவமும் காஷ்மீரி போராளிகளும் பாகிஸ்தானிலிருந்து கட்டுப்பாடுக் கோடைத் தாண்டி இந்தியாவில் நுழைந்தனர். இரண்டு மாதங்களால் மிக உயரத்தில் நடந்த போரில் இந்திய வான்படை போராளிகள் மீது தாக்குதல் செய்து அவர்கள் திரும்பி கட்டுப்பாடுக் கோட்டுக்கு திரும்பினர். 

போர் நிகழும் பொழுது பாகிஸ்தான் அரசு போரைச் சேரவில்லை என்று கூறியுள்ளது. ஆனால் போர் முடிந்ததுக்குப் பிறகு பாகிஸ்தான் படையினர்கள் காஷ்மீரி போராளிகளுக்கு உதவி செய்துள்ளது என்று தகவல் வெளிவந்தது. இந்தப் போர் காரணமாக இந்தியா இராணுவத்துக்கு நிதியுதவி அதிகமாக்கியது. பாகிஸ்தானின் பொருளாதாரமும் அரசும் இந்த போர் காரணமாக பலவீனமானது. இந்த போர் முடிந்து அதே ஆண்டு அக்டோபரில் மாதத்தில் பாகிஸ்தான் இராணுவத் தலைவர் பர்வேஸ் முஷாரஃப், இராணுவ புரட்சி செய்து பிரதமர் நவாஸ் செரிப்யை பதவியில் இருந்து அகற்றினார். 

கார்கில் போரில் உலக வரலாற்றில் முதலாம் தடவை இரண்டு அணு ஆயுதங்கள் பெற்றிருந்த நாடுகளுக்கு இடையில் போர் நடந்தது.

விடுதலையின்போது நாட்டின் எல்லைகளைக் காப்பதே இந்திய தரைப்படையின் தலையாத கடமையாகக் கருதப்பட்டது. ஆயினும் தற்காலத்தில் உள்நாட்டு பாதுகாப்பிலும், குறிப்பாக காசுமீர், அசாம் ஆகிய மாநிலங்களில் தரைப்படை பெரிதும் பயன்படுத்தப்படுகிறது. 
இந்திய தரைப்படையில் சுமார் 10 லட்சம் படை வீரர்கள் 34 பிரிவுகளில் பணியாற்றுகின்றனர். தலைமையகம் புது டெல்லி நகரில் அமைந்துள்ளது . 
இந்திய தரைப்படை 6 கட்டளையகங்களின் கீழ் இயங்குகிறது. ஒவ்வொரு கட்டளையகமும் லெப்டினன்ட் செனரல் தரத்திலுள்ள கட்டளை அலுவலகரின் கீழ் இயங்குகிறது. எல்லா கட்டளையகங்கள் புது டெல்லியில் உள்ள தலைமையகத்தில் இணைக்கப்பட்டுள்ளன. பயிற்சி கட்டளையகம் சிம்லாவை தலைமையிடமாகக் கொண்டு இயங்குகிறது.

இந்திய தரைப்படை உலகின் இரண்டாவது மிகப்பெரிய தரைப்படையாகும்.






கீழ் கொடுக்க பட்டுள்ள பட்டியல் இந்திய தரைப்படையின் கட்டுப்பாட்டில் உள்ள வானூர்திகளின் பட்டியல். இந்திய வான்படையின் வானூர்தி பட்டியல் அல்ல. 

இந்திய தரைப்படையை நோக்கி பலதரப்பட்ட விமர்சனங்கள் வெவ்வேறு தரப்பினரால் முன்வைக்கப்படுகின்றன. 

இந்திய படைத்துறையில் பெண்களுக்கு சம உரிமைகளும் வாய்ப்புக்களும் இன்னும் வழங்கப்படவில்லை என்று குற்றச் சாட்டப்படுகிறது. பெரும்பான்மை உயர் பதவிகள் அனைத்துமே ஆண்கள் வைத்திருப்பது இதற்கு இன்னுமொரு சான்றாகும்.ஆனால் தற்போது இந்திய இராணுவத்தில் பல்வேறு பிரிவுகளின் பெண் உயர் அதிகாரிகள் உள்ளனர்.இந்திய இராணுவ பெண் அதிகாரிகள் 

இந்திய படைத்துறையில் இனாப்பாகுபாடே இல்லை.திறமைக்கே முன்னுரிமை வழங்கப்படுகிறது.

இந்திய படைத்துறையில் மனித உரிமை மீறல்களே நடந்ததில்லை.பல்வேறு ஆதாரமற்ற குற்றச்சாட்டுகளை சிலர் வைத்து இராணுவத்தின் மீது களங்கம் ஏற்ப்படுத்த முயற்சிக்கின்றனர்.

பெரும்பான்மை மக்கள் ஏழைகளாக இருக்க, பெரும் தொகை நிதி படைத்துறைக்குச் செலவிடப்படுவது விமர்சிக்கப்படுகிறது. இந்திய படைத்துறை போர் வானூர்திகள், கப்பல்கள், கவச வாகனங்கள், எரிபொருள் ஆகியவற்றை வெளிநாடுகளில் இருந்தே பெரிதும் பெறுகிறது. இது ஒரு பெரிய செலவு ஆகும். எனினும் பாக்கிசுத்தான், பயங்கரவாதம், சீனா என பலதரப்பட்ட ஆபத்துக்கள் இருப்பதால் இவை அவசியம் என நியாயப்படுத்தப்படுகிறது.

ஊழல் அதிகரித்து வருவதாக செய்திகள் கூறுகின்றன. குறிப்பாக ஆயுதக் கொள்வனவில் பெருமளவு பண மோசடி செய்யப்படுகிறது.

காங்கிரஸ் ஆட்சியில் நடந்த போபாராஸ் பீரங்கி ஊழல் நாட்டையே உலுக்கியது. 
பீரங்கி ஊழல் 




</doc>
<doc id="56370" url="https://ta.wikipedia.org/wiki?curid=56370" title="உலகப் பொருளாதார நெருக்கடி, 2008-2009">
உலகப் பொருளாதார நெருக்கடி, 2008-2009

உலகப் பொருளாதார நெருக்கடி 2008-2009 என்பது இன்னும் தொடரும் ஒரு பெரும் பொருளாதார நெருக்கடி. வீட்டுச் சந்தை நெருக்கடி, பல பெரும் வங்கிகள், காப்பீட்டு முதலீடு நிறுவனங்களின் தோல்வி, உற்பத்தித்துறை வீழ்ச்சி, வேலையின்மை அதிகரிப்பு, அத்யாவசியப் பொருட்களின் விலை அதிகரிப்பு என உலக நாடுகள் அனைத்தையும் இந் நெருக்கடி பாதித்துள்ளது. குறிப்பாக ஐக்கிய அமெரிக்கா, ஐக்கிய இராச்சிய உட்பட்ட மேற்குநாடுகளையும் நிப்பானையும் இது வெகுவாகப் பாதித்துள்ளது. இந்நாடுகளின் பொருளாதாரங்கள் சுருங்கியுள்ளன. 



</doc>
<doc id="56373" url="https://ta.wikipedia.org/wiki?curid=56373" title="பசும் கொலோபசு">
பசும் கொலோபசு

பசும் கொலோபசு சற்று பாசிப் பச்சை நிறத்தில் உள்ள கொலோபசு வகைக் குரங்கு. வளர்ந்த குரங்கின் முதுகு சற்று பழுப்பு நிறத்திலும் இருக்கும். இதனை வான் "பெனிடெனின் கொலோபசுக் குரங்கு" (Van Beneden's Colobus) என்றும் "புரோகொலோபசு வெரசு" (Procolobus verus) என்றும் கூறுவர். இக் குரங்கின் அறிவிய இனப்பெயர் முதலுருகொலோபசு அல்லது புரோகொலோபசு (Procolobus). இது முதனிகள் வகுப்பில், "வால் குரங்கு" அல்லது "செர்க்கோபித்தேசிடீ" என்னும் குடும்பத்தில் உள்ள ஓர் இனம். இது ஐவரி கோசிட்டு, கானா, கினி, லைபீரியா, நைஞ்சீரியா, சியரா லியோன், டோகோஆகிய நாடுகளில் உள்ள காடுகளில் இயற்கையில் காணப்படுகின்றது. இதன் வாழிடம் வெப்பமண்டலக் காடுகள் அல்லது நடுவெப்பமண்டலக் காடுகள் ஆகும். காடுகளின் அழிவால் இவ்வினத்தின் தொடர்ச்சி அழியும் தருவாயில் உள்ளது.புரோகொலோபசு என்னும் பேரினத்தில் இக் குரங்கு இனம் ஒன்றுதான் உள்ளது. இதற்கு இனமான மற்ற கொலோபசு இனங்கள் எல்லாம் "பிலியோகொலோபசு" (Piliocolobus) என்னும் பிறிதொரு பேரினத்தில் அடங்கும் குரங்கு இனங்களாகும்.

இது இலைதழைகளையே உண்டு வாழும் கொலோபசுக் குரங்கு. பூக்களையும், பழங்களையும் கொட்டைகளையும் உண்ணும். துளிர் இலைகளை விரும்பி உண்கின்றன. இதன் உடலமைப்பு இலைகளை செவ்வனே செரிக்கும் சிறப்புத் தன்மைகள் கொண்டது. கொலோபசுக் குரங்குகளிலேயே இதுதான் மிகச் சிறியது. இதன் முகத்தைச் சுற்றி வெள்ளையான முடி உண்டு; முகத்தில் முடி இருக்காது. பசும் கொலோபசுக்கள் சிறு குழுக்களாக வாழ்கின்றன. குழுவில் 5 முதல் 20 விலங்குகள் இருக்கும். ஒரு குழுவில் ஒன்றோ இரண்டோ தான் கடுவன்களாக (ஆண் குரங்குகளாக) இருக்கும். மற்றவை மந்திகளாக (பெண் குரங்குகளாக)வோ, இளம் குரங்குகளாகவோ இருக்கும். பிறந்த குட்டிகளை முதல் மாதத்தில் இக் குரங்குகள் தம் வாயில் கவ்வி எடுத்து செல்கின்றன



</doc>
<doc id="56390" url="https://ta.wikipedia.org/wiki?curid=56390" title="பாரை (மீன் குடும்பம்)">
பாரை (மீன் குடும்பம்)

பாரை "(Trevally) என்பது" "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். கடல் மீன்களான இவை அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகியவற்றில் வாழ்கின்றன. இக் குடும்பத்தைச் சேர்ந்த பல இனங்கள் வேகமாக நீந்தவல்லவை. இவை பவளப் பாறைத் திட்டுகளிலோ அல்லது திறந்த கடல் பகுதிகளிலோ வேறு உயிரினங்களைப் பிடித்து உணவாகக் கொள்கின்றன. இவற்றுட் சில, கடல் தளத்தைத் தோண்டி அங்குள்ள முதுகெலும்பிலிகளைப் பிடித்து உண்கின்றன.

இக் குடும்பத்தைச் சேர்ந்த மிகப் பெரிய மீனினமான "காராங்சு இக்னோபிலிசு" "(Caranx ignobilis)" 1.7 மீட்டர்கள் நீளம் வரை வளர்கின்றன. இக் குடும்பத்தின் பெரும்பாலான இனங்கள் 25 - 100 சதம மீட்டர்கள் வரையே வளர்கின்றன.

இக் குடும்பத்தில் 30 பேரினங்களில் அடங்கிய 151 இனங்கள் உள்ளன. இம் முப்பது பேரினங்களின் பட்டியல் வருமாறு:

"அலெக்டிசு" "(Alectis)"
"அலெப்பீசு" "(Alepes)"
"அட்ரோப்பசு" "(Atropus)"
"அத்துலீ" "(Atule)"
"கம்போகிரமா" "(Campogramma)"
"கராங்கோய்டீசு" "(Carangoides)"
"கராங்க்சு" "(Caranx)"
"குளோரோசுக்கொம்பிரசு" "(Chloroscombrus)"
"டெக்காடெரசு" "(Decapterus)"
"எலாகட்டிசு" "(Elagatis)"
"கினாத்தனோடன்" "(Gnathanodon)"
"எமிக்கிராங்சு" "(Hemicaranx)"
"லிச்சியா" "(Lichia)"
"மெகலாசுப்பிசு" "(Megalaspis)"
"நோக்கிரேட்டீசு" "(Naucrates)"
"ஆலிகோப்லைட்டீசு" "(Oligoplites)"
"பந்தோலபசு" "(Pantolabus)"
"பரசுத்திரோமட்டேயசு" "(Parastromateus)"
"பரோனா" "(Parona)"
"சியுடோகாரங்சு" "(Pseudocaranx)"
"இசுக்கோம்பரோய்டீசு" "(Scomberoides)"
"செலார்" "(Selar)"
"செலாரோய்டீசு" "(Selaroides)"
"செலீனீ" "(Selene)"
"செரியோலா" "(Seriola)"
"செரியோலினா" "(Seriolina)"
"டிரக்கினோட்டசு" "(Trachinotus)"
"டிரக்குரசு" "(Trachurus)"
"உலுவா" "(Ulua)"
"உராசுப்பிசு" "(Uraspis)"

சில பாரை இன மீன்களின் பட்டியல்:



</doc>
<doc id="56391" url="https://ta.wikipedia.org/wiki?curid=56391" title="மெனைடீ">
மெனைடீ

மெனைடீ "(Menidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் "மேனீ" என்னும் பெயர் கொண்ட ஒரேயொரு பேரினம் மட்டுமே உள்ளது. "மெனெ" (Mene) என்றால் பிறை நிலவு (cresent) என்று பொருள். இம்மீனின் வடிவம் நிலவு போல் இருப்பதை ஒட்டி இம்மீன் கூடும்பத்துக்கு இப்பெயர் இடப்பட்டது. தமிழில் அம்பட்டன் கத்தி போல் இருப்பதால் இக்குடும்பத்தில் உள்ள பல மீன்களின் தமிழ்ப் பெயர்களில் அம்பட்டன் என்னும் சொல் உள்ளது.

இக் குடும்ப உறுப்பினங்கள்:



</doc>
<doc id="56393" url="https://ta.wikipedia.org/wiki?curid=56393" title="பிராமைடீ">
பிராமைடீ

வவ்வால் "(Pomfret)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை அட்லாண்டிக் பெருங்கடல், இந்தியப் பெருங்கடல், பசிபிக் பெருங்கடல் ஆகிய பெருங்கடல் பகுதிகளில் காணப்படுகின்றன. இக் குடும்பத்தின் மிகப்பெரிய இனமான "பிராமா பிராமா" இன மீன்கள் ஒரு மீட்டர் நீளம் வரை வளர்கின்றன. தமிழில் இவை ஆகோலி மீன்கள் என்றழைக்கப்படுகின்றன. உலகின் பல பகுதிகளில் இக் குடும்ப மீன்கள் பல உணவுக்காகப் பயன்படுகின்றன. சிறப்பாக ஆகோலி இன மீன்களை தெற்காசியப் பகுதி மக்கள் விரும்பி உண்கின்றனர்.



</doc>
<doc id="56403" url="https://ta.wikipedia.org/wiki?curid=56403" title="தமிழக மக்களவைத் தொகுதிகள்">
தமிழக மக்களவைத் தொகுதிகள்

தமிழ்நாட்டில் 39 மக்களவைத் தொகுதிகள் உள்ளன.

15வது மக்களவைக்கான தேர்தல், தொகுதி மறுசீரமைப்பு செய்யப்பட்டு நடத்தப்பட்டன. இதன்படி தமிழகத்தில் 13 தொகுதிகள் நீக்கப்பட்டு, 13 புதிய தொகுதிகள் சேர்க்கப்பட்டன. எனவெய் தமிழ்நாட்டில் மொத்தமுள்ள மக்களவை தொகுதிகளின் எண்ணிக்கை 39 என்பதில் மாற்றமில்லை. தனித் தொகுதிகளாக இருந்த சில தொகுதிகள் பொதுத் தொகுதியாகவும், பொதுத் தொகுதியாக இருந்த சில தொகுதிகள் தனித் தொகுதிகளாகவும் மாற்றப்பட்டன.




2009 தேர்தலில் (15வது மக்களவை) இருந்து இத்தொகுதிகள் நடைமுறைக்கு வருகின்றன.


</doc>
<doc id="56417" url="https://ta.wikipedia.org/wiki?curid=56417" title="கூட்டாட்சி">
கூட்டாட்சி

பலதரப்பட்ட அரசியல் சமூகங்களை ஒரு பொது அரச கட்டமைப்பில் அச்சமூகங்களின் பொதுத் தேவைகளை நிறைவு செய்வதற்காக உருவாக்கப்படும் அரசாட்சி முறையே (government sytem) கூட்டாட்சி ("இலங்கை வழக்கு":சமஷ்டி) ("Federal system") ஆகும். கூட்டாட்சி முறையில் அமைக்கப்படும் அரசு கூட்டரசு எனப்படும். 
கூட்டாட்சியில் பொதுத் தேவைகளுக்காக ஒரு பொது அரச கட்டமைப்பும், அந்த கூட்டமைப்பில் சேர்ந்துள்ள தனித்துவ அரசியல் சமூகங்களுக்காக உள்ளூர் அல்லது மாகாண அல்லது மாநில அரச கட்டமைப்புக்களும் இருக்கும். கூட்டரசு உருவாக்கப்படும்பொழுது ஏற்றுக்கொள்ளப்படும் அரசியலமைப்பு சட்டம் கூட்டரசுக்கும் உள்ளூர் அரசுகளுக்குமிடையே இருக்கும் உறவுகளையும், கடமைகளையும், உரிமைகளையும் விபரித்து இரண்டு அம்சங்களுக்கிடையான சட்ட ஆக்க அதிகாரப் பங்கீடுகளையும் விபரிக்கும். இந்தியா, கனடா, ஐக்கிய அமெரிக்கா ஆகிய நாடுகள் கூட்டாட்சி அரசுகளுக்கு எடுத்துக்காட்டுக்கள் ஆகும். 

கூட்டாட்சி, கூட்டரசு முறையை ஆங்கிலத்தில் பெடரலிசம் (Federalism) என்பர். இச் சொல் "நட்பு" என்னும் பொருள் தரும் பேடசு (“foedus”) என்னும் இலத்தீன் சொல்லிலிருந்து பிறந்ததாகும். நட்புறவான கூட்டு ஒப்பந்தம் அல்லது உடன்படிக்கை என பொருள்படும். கூட்டாட்சி அரசியலமைப்பு அண்மைக்காலமாக அதிகளவில் பேசப்படுகின்ற ஒரு ஆட்சிமுறையாகும். என்றாலும் கிரேக்கத்தின் நகர அரசுகளிலும் இனங்காணப்படுமளவிற்கு பழமைவாய்ந்த ஒன்றாகும்.

1787 ஆம் ஆண்டு அமெரிக்க அரசியலமைப்பில் இம்முறை அறிமுகம் செய்யப்பட்டதுடன்
புதியதொரு வளர்முகத்தை அடைந்தது எனலாம். அமெரிக்கக் கூட்டுநாடுகளின் அரசியல் அமைப்பு உலகின் முதன்முதலாக எழுதப்பட்ட யாப்பாகக் கருதப்படுகின்றது. எனவே கூட்டரசு முறையின் தொடக்கமாக 18 ஆம் நூற்றாண்டும், அறிமுக நாடாக அமெரிக்கக் கூட்டுநாடுகள் என்னும் ஐக்கிய அமெரிக்காவும் கருதப்படுகிறதது.

"பல நாடுகள் ஒன்று சேர்ந்து ஒரு புதிய நாட்டினை அமைக்கும் முறையே கூட்டரசு ஆகும்.-ஆமில்டன்"

"நாட்டு ஒற்றுமையையும் அதிகாரத்தினையும் மாநில உரிமைகளின் பாதுகாப்பினையும் பொருந்தச் செய்யும் அரசியல் வழிமுறையே கூட்டாட்சி முறையாகும்.-பேராசிரியர் டைசி"

"தேசிய நோக்கிலும் உட்பகுதிகளின் நோக்கிலும் அதிகாரங்களை பங்கீடு செய்து கூட்டரசில் இணைந்த ஒவ்வொரு அலகும் ஈடான (சமமான) முறையில் தொடர்புகளையும் பேணிக்கொள்கின்ற அதேவேளை விடுபாட்டுணர்வோடும் (சுதந்திரமாகவும்) தமது எல்லைக்குள் செயற்படும் ஓர் அரசுமுறை"- கே.சி வெயர் 

"நாடுகள் குறுநிலப்பகுதிகள் மாநிலங்கள் குடியரசு எனப்பலவிதமாக உரைக்கப்படும் உள் உறுப்புக்களுக்கும் நடுவண் அரசுகளுக்கும் இடையிலான அதிகாரப்பங்கீடு கூட்டரசு எனப்படும்".-சே'.டபிள்யூ. கானர்.

ஆகவே கூட்டரசு என்பது நடுவண் அரசொன்றின் தலைமையின் கீழ் சிறிய மாநில அரசுகளும் பிற ஆட்சிப்பகுதிகளும் தமது தன்னுரிமையையும் தனித்துவத்தையும் இழந்துவிடாத வகையில் சில பொதுவான நலன்களை எய்துவதை நோக்காகக் கொண்டு ஆட்சிப்பொறுப்புப் பங்கீடு (அதிகாரப்பங்கீடு) ஏற்பாட்டின் அடிப்படையில் இயங்கும் ஆட்சி முறையானது கூட்டரசு ஆட்சிமுறை எனப்படும்.

ஒருதலை ஆட்சி கூட்டரசு ஆட்சி

ஆட்சிப்பொறுப்பு (அதிகாரம்) நடுவே குவிந்திருப்பது ஆட்சிப்பொறுப்பு பன்முகப்படுத்தப்பட்ட அரசமுறை

நடுவண் அரசு மட்டுமே காணப்படும் நடுவண்-மாநில அரசுகள் காணப்படும்.

முழு நாட்டின் மீதும் நடுவணரசு மேலாண்மை 
செலுத்தும் மாநில அரசுகள் தமது பரப்பினுள் தன்னுரிமையுடன் செயற்படும்

அரசியல் யாப்பினுடாக மாநில அரசுகளுக்கு அதிகாரம் வழங்கப்பட்டுள்ளது.
மத்திய சட்ட மன்றத்திடமே எல்லா அதிகாரங்களும் காணப்படும். இரு மன்றம் காணப்படும்

சட்டங்கள் நாடு முழுவதற்கும் பொதுவானது. நாட்டின் இறைமை மத்திய மாநில நிர்வாக மட்டத்தில் நன்மைகள் காணப்படும். அரசுகளிடம் காணப்படும்.
தேசிய ஒருமைப்பாடு பேணப்படும். நிர்வாக சிக்கல்கள் கணப்படும்.
பலமான அரசாக இருக்கும்.. 

ஒருதலை ஆட்சிக்கு முற்றிலும் மாற்றமான ஒன்றாகவே கூட்டரசு முறை விளங்குகிறது.

கூட்டரசு முறையானது பொது நன்மையை அடைய விரும்பிய நாடுகள் ஒன்றிணைவதன் மூலம் குறிக்கப்பட்ட அரசொன்றின் நிலப்பகுதிக்குள்ளான ஒரு இனக்குழுவினதோ அல்லது இனங்களினதோ தேவைகளுக்கும் கோரிக்கைகளுக்கும் இடமளிக்கும் வகையிலும் உருவாக்கப்படும். இன்று உலகில் மக்கள் வாழும் நிலப்பரப்பல் ½ பங்கிற்கும் மேறபட்டவை கூட்டரசு முறைக்கு உட்பட்டவையாகும். 

மேலும் கூட்டாட்சி என்னும் போது நடுவண் அரசாங்கத்தையும் மாநில அரசாங்கத்தையும் ஈடான(சம) உரிமை கொண்ட அரசாங்கங்களாக கருதி ஒன்றுக்கொன்றான உறவு நோக்கிலன்றி ஒன்றினுடைய கட்டளைக்கு மற்றொன்று அடங்கி நடக்கும் நிலையைத் தவிர்த்து தன்னுரிமையான (சுதந்திரமான) முறையில் இரு அரசாங்கங்களும் தமது ஆட்சிப்பொறுப்பு (நிர்வாக) எல்லைக்குள் ஆட்சி செலுத்தும் ஒரு முறையென சுருக்கமாக கூறலாம்.

உலகில் இந்நிலைக்கு மாறான இரு வேறு நிலைகளில் கூட்டாட்சி இயங்குவதைக் காணலாம்.

1.நடுவண் அரசின் அதிகாரம் முதன்மை பெற்ற கூட்டாட்சி
2.மாநில அரசாங்கத்தின் ஆட்சியுரிமை வலுப்பெற்ற கூட்டாட்சி
அத்தோடு ஒருதலையாட்சி கூட்டரசு ஆட்சி இரண்டினதும் பண்புகள் இனணந்த வகையில் காணப்படும் பாதி கூட்டரசு அல்லது குறைகூட்டு ஆட்சி முறைகளும் காணப்படுகிறது.

எடுத்துக்காட்டு;; தென் ஆப்பிரிக்கா-ஒருதலையாட்சியின் சாயல் அதிகம்
 இந்தியா- நடுவண் அரசின் தலையீடு அதிகம். 
 செருமனி -நடுவண் அரசு மாநில அரசிற்கு கட்டுப்படவேண்டிய நிலை.
 பிரசியா எனும் மாநிலம் –அதிக மக்கள்தொகையையும் பெரிய 
நிலப்பரப்பையும் கொண்டதால் நடுவண் அரசையே கட்டுப்படுத்தும்.

எந்த ஒரு அரசின் மத்திய அரசும் மாநில அரசுகளும் நாட்டின் இறைமையை தமக்குள் பகிர்ந்து கொள்வதன் மூலம் ஒன்றை மற்றையது கட்டுப்படுத்தாமல் அவற்றுக்கென அரசியலமைப்பால் வரையறுக்கப்பட்டிருக்கும் எல்லைக்குள் நின்று தன்னுரிமையுடன் (சுதந்திரமாக) செயற்படுகின்றனவோ அதவே கூட்டரசு முறையாகும்.

ஆகவே கூட்டரசு முறைக்கு சிறந்த எடுத்துக்காட்டுகளாக ஐக்கிய அமெரிக்கா, ஆத்திரேலியா, கனடா சுவிட்சர்லாந்து போன்ற நாடுகளைக் குறிப்பிடலாம்.

•நடுவண் அரசு மாநில அரசு என்ற பிரிவினை
•நடுவண்- மாநில அரசுகளுக்கிடையிலான அதிகாரப்பங்கீடு
•எழுதிய உறுதியான நெகிழாத யாப்பு
•சம பிரதிநிதித்துவம்
•உயர்நீதிமன்றங்கள்
•இரட்டைக் குடியுரிமை
•இரண்டாம் மன்றம்

•பொருளாதார வளர்ச்சி (எ.கா: ஆத்திரேலியா)
•ஆட்சிபொறுப்புரிமை பங்கீடு (செருமனி, அமெரிக்கா)
•வேற்றுமையில் ஒற்றுமை (இந்தியா)
•பாதுகாப்பு (அமெரிக்கா)
•நிர்வகிக்க பொருத்தமான ஆட்சிமுறை (முன்னாள் சோவியத் யூனியன்)

•எளிமைற்ற சிக்கலான அமைப்பு
•அதிக நிர்வாகச் செலவு.பொருளாதார வளர்ச்சி குன்றிய நாடுகளுக்கு சுமை அதிகம்.
•ஆட்சிப்பொறுப்புப் பகிர்வால் மத்திய மாநில அரசகளுக்கிடையில் முரண்பாடுகள்
•தேசப்பற்று கூறுபோடப்படல்.
•ஒன்றில் மத்திய அரசின் பலம் அல்லது மாநில அரசின் பலம் அதிகரித்தல்.
•கூட்டரசு முறையில் விரைவான தீர்மானங்களை எடுக்க முடியாமை.
•அதிகளவு சட்டங்களும் அவற்றில் வேறுபாடுகளும் காணப்படல்.
•இரட்டை வரி –மக்களுக்கு சுமை அதிகம்.
•தேசிய ஒருமைப்பாடு பாதிக்கப்படல்.
•பலங்குன்றிய தேசிய அரசாங்கம் காணப்படல்.
•இனப்பிரச்சினைக்கு கூட்டரசு முறை நிலைத்தத் தீர்வாக அமையுமா என்பது கேள்விக்குறியாகும்.
•வெளிநாட்டுக் கொள்கை அமைப்பில் மாநில அரசுகளுக்கு உரிமையின்மை காணப்படல்.

•இனணவதற்கான விருப்பம்
•புவியியல் அண்மை
•சமூக நலன்கள்
•அரசியற் சமுதாய நிறுவனங்களின் ஒத்த தன்மை
•சமூக பொருளாதார வளர்ச்சி
•சமத்துவமற்ற நிலைமைகள் இல்லாமை
•இன உணர்வு
•திறமைவாய்ந்த தலைமைத்துவம்
•நடுவ்வண்-மாநில அரசுகளுக்கிடையிலான உறவு

•நிறைவுதரும் ஆட்சிப்பொறுப்புப் பங்கீடு (இல்லாமை)
•பெரிய அலகுகளின் மேலாதிக்கத்திற்கு எதிராக சிறிய அலகுகளை பாதுகாத்தல்
•நடுவண்-மாநில அரசாங்க அமைப்புக்கிடையிலான உறவுகள் (பிணக்குகள்)
•நிறைவுதரும் அரசியலமைப்பைத் திருத்தும் முறை (இல்லாமை)
•பிரிந்து செல்லும் உரிமை (இல்லாமை).
இவை போன்ற நெருக்கடிகளுக்கு முகம் கொடுத்து அவற்றை தீர்கக்கூடிய முறையில் அரசுகள் செயற்படடால் கூட்டரசு முறை ஒரு சிறந்த ஆட்சி முறையாக விளங்கும் எனக்கருதப்ப்படுகின்றது.

மிகப் பெரிய நிலப்பரப்புக்களை கொண்ட நாடுகளுக்கும் இன மத பொருளாதார வேறுபாடுகளைக் கொண்ட மக்களைக் கொண்ட நாடுகளுக்கும் மிகப் பொருத்தமான ஆடசி முறையாக இக் கூட்டாட்சி முறை விளங்குகிறது. உலகிலே பல நாடுகளிலும் கூட்டாட்சி முறை பின்பற்றப்பட்ட போதிலும் "தூய" கூட்டாட்சி முறை உலகில் எங்கும் நடைமுறையில் இல்லை எனலாம். கூட்டாட்சி என்பது பழமைவாய்ந்த ஒரு முறையாக இருந்த போதிலும் இன்று உலகிலே வலிமை வாய்ந்த நாடுகளில் உள்ள ஒரு முறையாக இது காணப்படுகிறது. பல குறைபாடுகளை இம்முறை கொண்டிருந்ந போதிலும் இன்றும் இலங்கையின் இனச்சிக்கலுக்குக் கூட ஒரு சிறந்த தீர்வாக கூட்டாட்சி முறை திகழும் என அரசியல் அறிஞர்கள் நம்புகின்றனர். 



</doc>
<doc id="56424" url="https://ta.wikipedia.org/wiki?curid=56424" title="எமெலிக்தியைடீ">
எமெலிக்தியைடீ

எமெலிக்தியைடீ ("Emmelichthyidae"), "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பம் முன்னர், மிதவை உயிரிகளை (plankton) உண்ணும் பல மீன் பேரினங்களையும் உள்ளடக்கி மிகவும் பெரிதாக இருந்தது. இவற்றுட் பல பேரினங்கள், தொடர்பற்ற இணைப் படிமலர்ச்சியின் எடுத்துக் காட்டுகள் என அறியப்பட்டதை அடுத்து வேறு குடும்பங்களுள் சேர்க்கப்பட்டன. 

பேரினங்கள்:



</doc>
<doc id="56426" url="https://ta.wikipedia.org/wiki?curid=56426" title="சீசியோனைடீ">
சீசியோனைடீ

சீசியோனைடீ "(Caesionidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை லுத்யானைடீ குடும்பத்துக்கு உறவுடையன, ஆனால் சீசியோனைடீக்கள் பெரிய இரைகளை உண்ணாமல் மிதவை உயிரிகளையே (plankton) உண்டு வாழ்கின்றன. உருளை வடிவானதும், சீரானதுமான உடலமைப்புக் கொண்ட இம் மீன்கள் 60 சதம மீட்டர் (24 அங்குலம்) நீளம் வரை வளர்கின்றன. விரிவடையக் கூடிய இவற்றின் கீழ்த் தாடைகள் மிதவை உயிரிகளை எடுக்கும் வகையில் இசைவாக்கம் அடைந்துள்ளன.




</doc>
<doc id="56427" url="https://ta.wikipedia.org/wiki?curid=56427" title="லோபோட்டைடீ">
லோபோட்டைடீ

லோபோட்டைடீ "(Lobotidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் லோபோட்டெசு என்னும் ஒரு பேரினம் மட்டுமே உண்டு. 

இதில் இரண்டு இனங்கள் உள்ளன. அவை:




</doc>
<doc id="56428" url="https://ta.wikipedia.org/wiki?curid=56428" title="கா. மு. ஷெரீப்">
கா. மு. ஷெரீப்

கவி கா. மு. ஷெரீப் (ஆகஸ்ட் 11, 1914 - ஜூலை 7, 1994) தமிழ்த் திரைப்படப் பாடலாசிரியர், கவிஞர், விடுதலைப் போராட்ட வீரர்.

கவி கா.மு.ஷெரீப் தமிழ்நாட்டில் திருவாரூர் மாவட்டத்தில் கொரடாச்சேரி அருகில் உள்ள அபிவிருத்தீஸ்வரம் என்ற ஊரில் காதர்சா ராவுத்தர் என்பவருக்கும், முகம்மது இபுறாகீப்பாத்தம்மாள் என்பவருக்கும் ஒரே பிள்ளையாகப் பிறந்தார்.

இவர் ஒளி, தமிழ் முழக்கம், சாட்டை, ஆகிய ஏடுகளுக்கு ஆசிரியராக இருந்தார்..

சிறுகதை நூல்கள் 3, நவீனம் 3, நாடக நூல்கள் 4, இலக்கியக் கட்டுரை நூல் 1, அறிவுரைக் கடித நூல் 1, பயண நூல் 1, கவிதை நூற்கள் 7, குறுங் காவியம் 1, அரசியல் நூல் 3, உரை நூல் சீறாப்புராணம் - 8 பாகங்கள் எனப் பல நூல்களை எழுதி வெளியிட்டுள்ளார்.








</doc>
<doc id="56430" url="https://ta.wikipedia.org/wiki?curid=56430" title="கெரீடீ">
கெரீடீ

கெரீடீ "(Gerreidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். தென்னமெரிக்கக் கரை, கரிபியன் தீவுகள் உள்ளிட்ட கரிபியப் பகுதிகள் பலவற்றில், கெரிடீக்கள், பிற மீன்களுக்கான பொதுவான இரையாகவும், தூண்டில் இரையாகவும் உள்ளன. இக் குடும்ப இனங்களைக் களத்தில் வைத்து அடையாளம் காண்பது கடினம். பெரும்பாலும் நுண்நோக்கி ஆய்வுகள் மூலமே அடையாளம் காணப்படுகின்றன. இவைகளைப் பிடித்து உண்ணக்கூடிய பெரும் உடல் கொண்ட மீன்களிடம் இருந்து தப்புவதற்காக இவை கரையோரங்களை அண்டிய ஆழம் குறைந்த கடல் பகுதிகளில் வாழ்கின்றன. 




</doc>
<doc id="56431" url="https://ta.wikipedia.org/wiki?curid=56431" title="ஈமுலைடீ">
ஈமுலைடீ

ஈமுலைடீ "(Haemulidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். 19 பேரினப் பகுப்புக்களில் 150 இனங்களைக் கொண்ட இக்குடும்பத்து மீன்கள் வெப்பவலயத்து உவர்நீர், உப்புநீர்ப் பகுதிகளில் உலகெங்கும் பரவலாகக் காணப்படுகின்றன. இவை பற்களை உரசுவதன் மூலம் ஒலியெழுப்பக் கூடியவை. 



</doc>
<doc id="56432" url="https://ta.wikipedia.org/wiki?curid=56432" title="இனேர்மியைடீ">
இனேர்மியைடீ

இனேர்மியைடீ "(Inermiidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இது ஒரு மிகச் சிறிய குடும்பம். இதில் இரண்டு பேரினங்களில் ஒவ்வொன்றிலும் ஒவ்வொரு இனமாக இரண்டு இனங்கள் உள்ளன.




</doc>
<doc id="56433" url="https://ta.wikipedia.org/wiki?curid=56433" title="இசுப்பாரைடீ">
இசுப்பாரைடீ

இசுப்பாரைடீ "(Sparidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை மிதவெப்ப வலய நீர்ப் பகுதிகளில் நீரின் அடிப்பகுதியில் வாழுகின்றன. இவை ஊனுண்ணிகள். இக் குடும்பத்திலுள்ள இனங்கள் பலவற்றுக்கு அரைக்கும் பற்கள் உள்ளன. 

இசுப்பாரைடீ குடும்பத்தில் 37 பேரினங்களில் 125 இனங்கள் உள்ளன.



</doc>
<doc id="56434" url="https://ta.wikipedia.org/wiki?curid=56434" title="சென்ட்ராகந்தைடீ">
சென்ட்ராகந்தைடீ

சென்ட்ராகந்தைடீ "(Centracanthidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை கிழக்கு அத்திலாந்திக்கிலும், நடுநிலக் கடல் பகுதிகளிலும் வாழ்கின்றன. குதத் துடுப்புக்கள் மூன்று கூரான முட்களைக் கொண்டவை. 

இக் குடும்பத்தில் இரண்டு பேரினங்களில் 9 இனங்கள் அடங்கியுள்ளன:



</doc>
<doc id="56437" url="https://ta.wikipedia.org/wiki?curid=56437" title="சசாங்கன்">
சசாங்கன்

சசாங்கன் இன்றைய கிழக்கு வங்கப் பகுதியில் இருந்த கௌட நாட்டின் அரசன் ஆவான். "கௌடா" என்னும் ஒன்றுபட்ட வங்காள நாட்டை முதன் முதலில் உருவாக்கியவனும் இவனே. இதனால் சசாங்கன், வங்காளத்தின் வரலாற்றில் ஒரு முக்கியமான மன்னராகக் கருதப்படுகிறான். 

இவன் 7 ஆம் நூற்றாண்டைச் சேர்ந்தவன். சில வரலாற்றாளர்கள் இவன் ஏறத்தாழ கிபி 590க்கும் கிபி 625க்கும் இடையில் ஆட்சியில் இருந்ததாகக் கூறுகின்றனர். இவன் புகழ் பெற்ற அர்சவர்த்தன், பாசுக்கரவர்மன் ஆகிய அரசர்களுக்குச் சம காலத்தவன். இவன் ஹர்ஷவர்தனுக்கு எதிராக போரிட, அண்டை நாட்டு மன்னர்களைத் தூண்டி விட்டவனாகக் கருதப்படுகிறான்.

கிபி 12ம் நூற்றாண்டின் பௌத்த சாத்திரம் ஒன்றில், பௌத்தர்களுக்கு எதிரான சசாங்கன், கௌடப் பேரரசில் உள்ள பௌத்த தூபிகளை சிதைத்தும், பௌத்தர்களை ஒடுக்கியும் வைத்தான் என அறியப்படுகிறது. கௌதம புத்தர் உருவேலாவில் உள்ள போதி மரத்தடியில் சம்போதி ஞானம் பெற்றதாக கருதப்படும் அரசமரத்தை வெட்டியதாகக் கருதப்படுகிறான். 


</doc>
<doc id="56438" url="https://ta.wikipedia.org/wiki?curid=56438" title="சுந்தரலிங்க தேவேந்திரனார்">
சுந்தரலிங்க தேவேந்திரனார்

குதிரை வீரன் சுந்தரலிங்க தேவேந்திரனார் என்ற மாவீரன் கிபி 1799 இல் நடந்த பாஞ்சை போரில் ஆங்கிலேயரை எதிர்த்து ஒரு நாள் படைத்தலைவனாக முதன் முதலில் கட்டபொம்மனின் கோட்டையை காத்த முதல் தளபதியாவா.

இவர் அண்டை நாட்டு பட்டக்குதிரையை அடக்கிய மாவீரன் ஆவார். அக்குதிரை அவர் இறப்பு வரை அவரை மட்டுமே சுமந்து வந்தது. தேவேந்திரரின் இறப்போடு அதுவும் தீயில் உயிரை விட்டு மாண்டது.

சுந்தரலிங்கம்


</doc>
<doc id="56440" url="https://ta.wikipedia.org/wiki?curid=56440" title="லெத்திரைனைடீ">
லெத்திரைனைடீ

லெத்திரைனைடீ "(Lethrinidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும்.

இவை பசிபிக் பெருங்கடல், இந்தியப் பெருங்கடல் ஆகியவற்றின் வெப்பவலயப் பகுதிகளில் காணப்படுகின்றன. "லெத்திரனசு அத்திலாந்திக்கசு" என்னும் இனம் கிழக்கு அத்திலாந்திக் பகுதியில் காணப்படுகின்றது. இவை நீரடித் தளத்தில் வாழும் முதுகெலும்பிலிகள், சிறிய மீன்கள் என்பவற்றை உணவாகக் கொள்கின்றன. இவற்றில் சில இனங்களுக்கு கடைவாய்ப்பல்லுருப் பற்கள் அமைந்துள்ளன. ஓடுகளைக் கொண்ட மெல்லுடலிகள், நண்டு போன்றவற்றை உண்பதற்கு இவை பயன்படுகின்றன.

"லெத்திரைனைடீ" குடும்பம் லெத்திரினைனீ, மானோட்டக்சினீ என்னும் இரண்டு துணைக் குடும்பங்களாகப் பிரிக்கப்பட்டுள்ளன. லெத்திரனைனீ துணைக் குடும்பத்தில் ஒரு பேரினமும், மானோடக்சினீ துணைக் குடும்பத்தில் நான்கு பேரினங்களும் உள்ளன. இவற்றுள் மொத்தமாக 38 இனங்கள் அடங்கியுள்ளன. 




</doc>
<doc id="56441" url="https://ta.wikipedia.org/wiki?curid=56441" title="ஓசோன்">
ஓசோன்

ஓசோன் ("Ozone") என்பது மூன்று ஆக்சிசன் அணுக்கள் சேர்ந்திருக்கும் ஒரு மூலக்கூறு (சேர்மம்). இது வளிம நிலையில் உள்ளது. ஆக்சிசனின் பிறிதொரு மாற்றுரு (allotrope). இது ஈரணு ஆக்சிசன் மூலக்கூறு போல் நிலைத்தன்மை இல்லாதது. எளிதில் சிதைந்து விடும். தரைக்கு அருகே காணப்படும் ஓசோன் சூழல் மாசுத்தன்மை ஊட்டுவதாகக் கருதப்படுகின்றது. ஏனெனில் மாந்தர்கள் உட்பட, விலங்குகள் பலவற்றின் மூச்சு இயக்கத்திற்கு கேடு விளைவிக்கின்றது. ஆனால் நில உலகின் காற்றுமண்டலத்தின் மேல் மட்டங்களில் உள்ள ஓசோன் வளி, உயிரினங்களுக்குத் தீங்கு விளைவிக்கும் புற ஊதாக் கதிர்களை தடுத்து, உலகில் பாயும் அளவைக் குறைக்கின்றது. தொழிலகங்களில் ஓசோன் வளி பலவகையான பயன்பாடுகள் கொண்டுள்ளன (தூய்மைப்படுத்துவது அவற்றுள் ஒன்று).

1840 இல் "கிறிசுட்டியன் பிரீடரிச் இழ்சோன்பைன்" (Christian Friedrich Schönbein) என்பவர் ஓசோனைக் கண்டுபிடித்து, அது ஒருவகையான "நாற்றம்" (ஒரு வகையான மணம்) தருவது பற்றி கிரேக்க மொழியில் உள்ள "ஓசைன்" என்னும் வினைச்சொல்லில் இருந்து (ozein, ὄζειν, "to smell", "மணத்தல்") ஓசோன் என்று பெயர் சூட்டினார். ஆனால் மூன்று ஆக்சிசன் அணுக்கள் சேர்ந்த வேதிப்பொருள் ஓசோன் (O) என்பது, இருபத்தைந்து ஆண்டுகள் கழித்து, 1865 இல் "இழ்சாக் லூயி சோரெ" (Jacques-Louis Soret) என்பார் செய்த ஆய்வுக்கு முன்னர் அறியப்படவில்லை, இது பின்னர் இழ்சோன்பைன் அவர்களால் 1867 இல் உறுதி செய்யப்பட்டது. ஒரு வேதிப்பொருளின் மாற்றுருவாக (allotrope) அறியப்பட்டவற்றுள் ஓசோனே முதலாவதாகும்.

பெரும்பாலானவர்கள் காற்றில் ஒரு மில்லியனில் 0.01 பங்கு (0.01 ppm) இருந்தாலே உணரமுடியும். மில்லியனில் 0.1 முதல் 1 பங்கு அளவு முகர நேர்ந்தால் தலைவலியும், கண் எரிச்சலும், மூச்சுக்குழல் அரிப்புணர்வும் பெறுவர். 
வெப்பநிலை -112 °செ இல் இது கரிய நீல நீர்மமாக மாறுகின்றது. இன்னும் கீழான வெப்பநிலையில் -193 °செ இல் கருமை மிக்க கத்தரிப்பூ நிறத்தில் திண்மமாக மாறுகின்றது. 
ஓசோன் மென்எதிர்வ காந்தத் தன்மை (diamagnetic) கொண்டது.

ஓசோன் மிகவும் சக்திவாய்ந்த ஆக்சிசனேற்ற முகவராக அறியப்படுகிறது. ஆக்சிசனைக் காட்டிலும் மிகவும் வலுவானதாகவும் கருதப்படுகிறது. அதிகமான அடர்த்தி நிலைகளில் ஓசோன் நிலைப்புத்தன்மை அற்றதாகச் சிதைவடைந்து சாதாரணமான ஈரணு ஆக்சிசன் மூலக்கூறாக மாறிவிடுகிறது. வெப்பநிலை, ஈரப்பதம் மற்றும் காற்று இயக்கம் போன்ற வளிமண்டல சூழல்களுக்கு ஏற்ப ஓசோனின் அரை வாழ்வுக்காலம் மாறுபடுகிறது. வாயுவை நகர்த்தக் கூடிய வகையில் ஒரு மின்விசிறியுடன் கூடிய முத்திரையிடப்பட்ட அறையில் இருக்கும் ஓசோன் வாயுவின் அரை வாழ்வுக் காலம் அறை வெப்ப நிலையில் சுமார் ஒரு நாள் எனக் கூறப்படுகிறது. வளிமண்டல சூழலில் ஓசோன் வாயுவின் அரை ஆயுட்காலம் அரைமணி நேரம் மட்டுமே என சில உறுதிப்படுத்தப்படாத தகவல்கள் தெரிவிக்கின்றன
வெப்ப நிலை அதிகரிக்கும்போது இவ்வினையின் வேகமும் வேகமாக அதிகரிக்கின்றது. ஓசோனை எரிவிக்க ஒரு தீப்பொறியின் தூண்டல் கூட போதுமானதாகும். மோலார் அடர்த்தி 10% அல்லது அதற்கு மிகையான அடர்த்திகளில் இத்தீப்பற்றல் தோன்றுகிறது . 
ஆக்சிசனிலிருந்து உருவாக்கப்படும் மின்வேதியியல் மின்கலன்களில் நேர்மின்வாயில் ஓசோன் மின்வேதியியல் முறையில் உற்பத்தி செய்யப்படுகிறது. ஆராய்ச்சி நோக்கில் சிறிய அளவில் தேவைப்படும் நிகழ்வுகளில் ஓசோன் இம்முறையில் தயாரித்துக் கொள்ளப்படுகிறது.
(g) + 2H + 2e ←→ (g) + E°= 2.075V 
ஆப்மான் வாயு உபகரணத்தில் தண்ணிரை நீராற்பகுக்கும் போது இவ்வினை ஒரு விரும்பத்தகாத வினையாகப் பார்க்கப்படுகிறது. மின் அளவு தேவக்கு அதிகமாக இங்கு பயன்படுத்தப்படுகிறது. 
தங்கம், பிளாட்டினம், இரிடியம் உலோகங்கள் நீங்கலாக மற்ற உலோகங்கள் அனைத்தையும் ஓசோன் ஆக்சிசனேற்றம் அடையச் செய்கிறது. உலோகங்கள் அவற்றின் அதிகபட்ச ஆக்சிசனேற்ற நிலையில் உலோக ஆக்சைடுகளாக ஆக்சிசனேற்றம் அடைகின்றன. உதாரணமாக,

நைட்ரிக் ஆக்சைடை நைட்ரசன் டை ஆக்சைடாக ஓசோன் ஆக்சிசனேற்றுகிறது:
இவ்வினை வேதியியல்வொளிர்திறனுடன் நிகழ்கிறது. மேலும் ஆக்சிசனேற்றமடைகிறது:
உருவாகும் சேர்மம் உடன் வினைபுரிந்து உருவாகிறது.
NO, ClO மற்றும் வாயுக்களில் இருந்து திண்ம நைட்ரோனியம் பெர்குளோரேட்டு உருவாகிறது.
ஓசோன் அமோனிய உப்புகளுடன் வினைபுரிவதில்லை. ஆனால் இது அமோனியாவை அமோனியம் நைட்ரேட்டாக ஆக்சிசனேற்றம் அடையச் செய்கிறது. 
அறை வெப்ப நிலையிலும் கூட ஓசோன் கார்பனுடன் வினைபுரிந்து கார்பன் டை ஆக்சைடைக் கொடுக்கிறது.

சல்பைடுகளை ஓசோன் சல்பேட்டுகளாக ஆக்சிசனேற்றம் செய்கிறது. எடுத்துக்காட்டாக, ஈய(II) சல்பைடு ஓசோனால் ஈய(II) சல்பேட்டாக ஆக்சிசனேற்றம் செய்யப்படுகிறது

ஓசோன், நீர், தனிம நிலை கந்தகம் அல்லது கந்தக டை ஆக்சைடு ஆகியனவற்றைப் பயன்படுத்தி கந்தக அமிலம் தயாரிக்க இயலும்:

நிலையில் ஓசோன் ஐதரசன் சல்பைடுடன் வினைபுரிந்து கந்தக டை ஆக்சைடாக உருவாகிறது.

SO + HO

நீரிய நிலையில் இரண்டு அடுத்தடுத்த வினைகள் நிகழ்கின்றன. ஒரு வினையில் தனிம நிலை கந்தகமும், மற்றொரு வினையில் கந்தக அமிலமும் தோன்றுகின்றன.


</doc>
<doc id="56452" url="https://ta.wikipedia.org/wiki?curid=56452" title="நெமிட்டெரைடீ">
நெமிட்டெரைடீ

நெமிட்டெரைடீ "(Nemipteridae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும்.

இந்தியப் பெருங்கடல், மேற்குப் பசிபிக் பெருங்கடல் பகுதிகளின் வெப்பவலயப் பகுதிகளில் காணப்படுகின்றது. இவற்றுட் பெரும்பாலான இனங்கள் நீரடித் தளத்தில் காணப்படும் சிறு உயிரினங்களை உண்டு வாழ்கின்றன. தலைக்காலிகள், புறஓட்டு உயிரினங்கள், பல்நுண்முள் புழுக்கள் போன்றவை இவற்றுக்கு உணவாகின்றன. சில இனங்கள் மிதப்புயிர்களையும் உணவாகக் கொள்வதுண்டு.

இக் குடும்பத்தில் ஐந்து பேரினங்களுக்குள் அடங்கிய 60 இனங்கள் உள்ளன.

பேரினங்கள்:



</doc>
<doc id="56453" url="https://ta.wikipedia.org/wiki?curid=56453" title="வகைப்படுத்தல்">
வகைப்படுத்தல்

வகைப்படுத்தல் என்பது ஒத்த பண்புள்ள உறுப்பினர்களை (பொருட்கள், கருத்துக்கள்) ஒரு குறிப்பிட்ட நோக்குக்காக ஒரு வகைக்குள் அல்லது பகுப்புக்குள் சேர்த்தல் ஆகும். வகைப்படுத்தல் பொருட்களை அல்லது கருத்துக்களை அடையாளப் படுத்தி, வேறுபடுத்தி புரிந்து கொள்ள உதவுகிறது. மனிதன் சிந்திக்கையில் வகைப்படுத்தல் ஓர் இயல்பான அடிப்படைச் செயற்பாடு. முறைப்படுத்தி துல்லியமாக வகைப்படுத்துவது ஒரு சிக்கலான செயற்பாடு. உயிரினங்கள், வேதிப் பொருட்கள், வானியல் பொருட்கள், கல்வித்துறைகள், நூல்கள், மொழிகள், தொழிற்துறைகள், நோய்கள் என பலவகைப் பொருட்களை வகைப்படுத்துதல் அவசிமாகிறது. 

வகைப்படுத்துதல் பெருந்தொகை தகவலை பிரித்து ஒழுங்குபடுத்திக் கையாள உதவுகிறது. எ.கா உலகில் பல மில்லியன் உயிரினங்கள் வசிக்கின்றன. பாரை மீன் என்றவுடன், அது நீரில் வாழும், அதை சில வேளை மனிதர் உணவாகக் கொள்ளலாம் என்று ஊகிக்க முடியும். இதற்கு வகைப்படுத்தல் ஒழுங்கமைப்பு உதவுகிறது. 

ஒரு நூலகத்தில் பல்லாயிரக்கணக்கான நூல்கள் உள்ளன. புது நூல்கள் மேலும் சேர்க்கப்படலாம். நூல்கள் வெளியிடப்படும் அல்லது கிடைக்கும் காலப்படி வரிசையாக ஒழுங்கமைத்தால், ஒரு குறிப்பிட்ட துறை பற்றி அறிய நூல்களை மீட்டெப்பது சிரமமாகும். ஆகையால் நூல்கள் துறை/தகவல் வாரியாக இலக்கங்கள் இட்டு வகைப்படுத்தப்படுகின்றன. கணினியில் மீட்டெடுத்தல் தேடல் மூலம் இலகுவாக்கப்பட்டாலும், தகவலை browse செய்ய வகைப்படுத்தல் உதவுகிறது. 

வகைப்படுத்தல் மூலம் ஒவ்வொரு உறுப்புக்களுக்கும் இடையே உள்ள உறவு பற்றி தெளிவாக வரையறைகளை செய்ய முடியும். 

"முதன்மைக் கட்டுரை: உயிரினங்களின் அறிவியல் வகைப்பாடு"


கணித இயல் வகைப்பாடு

நோய்களுக்கும் தொடர்புடைய நலச் சிக்கல்களுக்குமான சர்வதேச புள்ளிவிவர வகைப்பாடு


"முதன்மைக் கட்டுரை: மொழிகளும், மொழிக் குடும்பங்களும்"

"அனைத்துலக தொழிற்துறை வகைப்பாடு சீர்தரம்"

ஒரு நூலகத்தில் பல்லாயிரக்கணக்கான நூல்கள் உள்ளன. புது நூல்கள் மேலும் சேக்கப்படலாம். நூல்கள் வெளியிடப்படும் அல்லது கிடைக்கும் காலப்படி வரிசையாக ஒழுங்கமைத்தால், ஒரு குறிப்பிட்ட துறை பற்றி அறிய நூல்களை மீட்டெப்பது சிரமாகும். ஆகையால் நூல்கள் துறை/தகவல் வாரியாக இலக்கங்கள் இட்டு வகைப்படுத்தப்படுகின்றன. கணினியில் மீட்டெடுத்தல் தேடல் மூலம் இலகுவாக்கப்பட்டாலும், தகவலை browse செய்ய வகைப்படுத்தல் உதவுகிறது. 




</doc>
<doc id="56456" url="https://ta.wikipedia.org/wiki?curid=56456" title="பேர்சிஃபார்மீசு">
பேர்சிஃபார்மீசு

பேர்சிஃபார்மீசு என்பது 40 வீதமான எலும்பு மீன்களை உள்ளடக்கிய ஒழுங்கு ஆகும். முதுகெலும்பிகளின் மிகப்பெரிய ஒழுங்கும் இதுவே. அக்டினோதெரிகியீ வகுப்பைச் சேர்ந்த இவ்வொழுங்கில் 7000 க்கு மேற்பட்ட மீனினங்கள் உள்ளன. பல வடிவங்களிலும், அளவுகளிலும் உள்ள இம்மீன்கள் ஏறத்தாழ எல்லா நீர்ச் சூழல்களிலும் காணப்படுகின்றன. முதுகெலும்பிகளின் ஒழுங்குகளில் மிகவும் வேறுபட்ட அளவுகளைக் கொண்ட மீனினங்களை உள்ளடக்கியதும் இவ்வொழுங்கே ஆகும். இதில் 7 மில்லிமீட்டர் (0.3 அங்குலம்) நீளம் கொண்ட "சிண்ட்லேரியா பிரெவிப்பிங்குயிசு" ("Schindleria brevipinguis") தொடக்கம் 5 மீட்டர்கள் (16.5 அடி) நீளம் கொண்ட "மக்கைரா" ("Makaira") இனம் வரை உள்ளன. இவை பின் கிரேத்தேசியக் காலத்தில் முதலில் தோன்றிப் பல்வகைப்பட்டன.


</doc>
<doc id="56457" url="https://ta.wikipedia.org/wiki?curid=56457" title="செவ்வூதா">
செவ்வூதா

செவ்வூதா அல்லது கத்தரிப்பூ நிறம் என்பது சற்று சிவப்பு கலந்த ஊதா அல்லது நீல நிறம். கத்தரிக்காய்ச் செடியின் பூவின் நிறத்தைக் கொண்டு இது கத்தரிப்பூ நிறமென அழைக்கப்படுகின்றது. ஒளி அலைகளில் செவ்வூதா அல்லது அண்மைய புற ஊதாக் கதிர்கள் என்பது 380-420 நானோமீட்டர் அலைநீளம் கொண்டவை. இவற்றை கண்ணால் பார்ப்பது கடினம். செந்நீலம், ஊதா (violet) என்பனவும் இந்த நிறத்தை ஒத்த நிறங்களாகும். 

செவ்வூதா அல்லது அண்மைய புற ஊதா என்பது கண்ணால் காண இயலாத நிறம் என்றாலும், சிவப்பு-பச்சை-நீல என்னும் நிற வெளியில், கீழ்க்காணும் மூன்று நிறங்களும் இனமான நிறாமாகும்.


</doc>
<doc id="56463" url="https://ta.wikipedia.org/wiki?curid=56463" title="ஊதா">
ஊதா

ஊதா (Violet) என்பது நீலம் கலந்த கருஞ்சிவப்பு (purple) நிறத்தைக் குறிக்கும் ஒரு நிறமாகும். இது Violet என்றழைக்கப்படும் ஒரு பூக்கும் தாவரத்தின் பெயரை ஒட்டி பெயரிடப்பட்டுள்ளது.

நிறமாலை இல் உள்ள கண்களுக்கு புலப்படக்கூடிய நிறங்களில் இது இறுதி நிறமாகும், அதாவது விலகல் கூடிய நிறமாகும். இது நிறமாலையில் நீலத்திற்கும் கண்களுக்குப் புலப்படாத புற-ஊதாக் கதிரிற்கும் இடையில் அமைந்துள்ளது. இது மற்றைய கண்களுக்கு புலப்படக்கூடிய நிறங்களிலும் குறுகிய அலைநீளத்தைக் கொண்டது. இதன் அலை நீளம் 380 மற்றும் 450 நனோமீற்றர்கள் ஆகும்.

ஓவியர்களால் பின்பற்றப்படும் மரபுவழி வண்ணச் சக்கரத்திலும் கூட நீலத்திற்கும் சிவப்புக்கும் இடையில் தான் ஊதா அமைந்துள்ளது. ஆகவே தான் ஊதா நிறம் சிவப்பு மற்றும் நீல நிறங்களைக் கலப்பதனூடாகப் பெறப்படுகின்றது.


</doc>
<doc id="56466" url="https://ta.wikipedia.org/wiki?curid=56466" title="மஞ்சள் (நிறம்)">
மஞ்சள் (நிறம்)

மஞ்சள் சட்டென்று கண்ணுக்குப் புலப்படும் நிறம். இதனாலேயே எச்சரிக்கை அறிவிப்புகள் மஞ்சள் நிறப்பலகைகளில் எழுதப்படுகின்றன. 

வெப்ப மண்டலப் பகுதிகளில் பழுத்த இலை மஞ்சளாக இருப்பதும், குளிர் நாடுகளில் இலையுதிர் காலத்தில் மேப்பிள் போன்ற மரங்களின் இலைகள் பசியம் அற்று, மஞ்சளாகவ்வோ சிவப்பாகவோ மாறும். 

கண்ணின் மணியின் பின்னே, விழித்திரையில் உள்ள ஒளி உணரும் நுண்கூம்புகளில் நெட்டலை (அலைநீளம் கூடியது), நடு அலை வரிசைகள் இரண்டையும் உணரும் நுண்கூம்புகளை ஏறத்தாழ ஈடாக தூண்டுகின்றது. ஆனால் சிற்றலை (சிறிய அலைநீளம் கொண்டவை) உணரிகளைத் தூண்டுவதில்லை. அதாவது சிவப்பு, பச்சை போன்ற நிறங்களுக்கான ஒளியலைகள் சற்று நீளமான அலைகள் - அத்தகு நெட்டலைகளால் தூண்டப்படுகின்றன, ஆனால் ஊதா போன்ற சிற்றலைகளால் தூண்டப்ப்படுவதில்லை.
உலகின் மிகப்பெரிய மற்றும் சிறந்த நாடுகளில் பயன்படுத்தப்படுகின்ற அவர்களின் நாட்டுக் கொடியில் (சீனா, இந்தியா, பிரேசில்) மஞ்சள் அல்லது தங்க நிறம் பயன்படுத்தப்பட்டுள்ளது. 


</doc>
<doc id="56468" url="https://ta.wikipedia.org/wiki?curid=56468" title="அனைத்துலக தொழிற்துறை வகைப்பாடு சீர்தரம்">
அனைத்துலக தொழிற்துறை வகைப்பாடு சீர்தரம்

அனைத்துலக தொழிற்துறை வகைப்பாடு சீர்தரம் என்பது ஐக்கிய நாடுகள் சபையின் தொழ்துறைகள் வகைப்படுத்தல் முறைமை ஆகும்.

A - வேளாண்மை, வனவியல், மீன்பிடிப்பு
B - சுரங்கத் தொழில், அகழ்வு
C - உற்பத்தி
D - மின்சாரம், எரிவாயு, steam and air conditioning supply
E - நீர் விநியோகம்; sewerage, waste management and remediation activities 
F - கட்டுமானம்
G - தொகை விற்பனை
H - போக்குவரத்து
I - உணவகம், விருந்தோம்பல் துறை
J - தகவல் தொழில்நுட்பம், தொடபியல்
K - நிதி - finanical
L - நிலமனைத் துறை - Real Estate
M - அறிவியல், தொழில்நுட்பம், துறைசார்
N - நிர்வாகம், நிர்வாக உதவி
O - பொது நிர்வாகம், பாதுகாப்பு
P - கல்வி 
Q - மனித நலம், சமூக வேலை 
R - கலைகள், பொழுதுபோக்கு, ஈடுபாடுகள்
S - இதர சேவைகள்
T - Activities of households as employers; undifferentiated goods- and services-producing activities of households for own use
U - Activities of extraterritorial organizations and bodies


</doc>
<doc id="56478" url="https://ta.wikipedia.org/wiki?curid=56478" title="புட்டபர்த்தி">
புட்டபர்த்தி

புட்டபர்த்தி("Puttaparthi") தென்னிந்தியாவின் ஆந்திர மாநிலத்திலுள்ள அனந்தபூர் மாவட்டத்தில் அமைந்துள்ள நகரமாகும். ஆன்மீகஞானி சத்திய சாயி பாபாவின் இருப்பிடம் அமைந்துள்ள நகரம் இது. பாபாவின் "பிரசாந்தி நிலையம்" ஆசிரமம் இங்கு அமைந்துள்ளது. இதன் காரணமாக இந்நகரம் உள்ளூர் மக்களின் வணிக நகரமாக வளர்ச்சி பெற்றுள்ளது. ஆசிரமத்திற்கு வருபவர்கள் எண்ணிக்கை அதிகமிருப்பதால் இங்கு உணவு விடுதிகளும், தங்கும் விடுதிகளும் நிறைந்துள்ளன.

புட்டபர்த்தியில் இருந்து அனந்தபூரை 84 கிமீ தொலைவு சாலையும், இந்துப்பூரை 65 கிமீ சாலையும், ஐதராபாத்தை 472 கிமீ பயண சாலையும் மற்றும் பெங்களூரை 156 கிமீ சாலையும் இணைக்கின்றன. 

இச்சாலைகளில் பயணிக்க ஆந்திர பிரேதச மாநில சாலைப் போக்குவரத்துக் கழகத்தால் பேருந்துகள் இயக்கப்படுகின்றன. கர்நாடக மாநில சாலைப் போக்குவரத்துக் கழகத்தால் இயக்கப்படும் பேருந்துகளும் பெங்களுரூவில் இருந்து செயல்படுகின்றன.
புட்டபர்த்தி தொடருந்து நிலையம் நவம்பர் 23, 2000, முதல் துவக்கப்பட்டு தற்பொழுது செயல்பட்டுக் கொண்டிருக்கின்றது. இதன் பெயர் 'ஸ்ரீசத்யசாயி பிரசாந்தி நிலையம்' (ஆங்கிலத்தில் 'எஸ் எஸ் ப்பி நிலையம்') என்பதாம். தொடருந்து நிலையத்திலிருந்து ஆசிரமத்திற்கு இடையேயுள்ள தொலைவு எட்டு கி.மீ ஆகும். இதன் அருகே உள்ள முக்கிய தொடர்வண்டி நிலையமான 'தர்மாவரம்' இங்கிருந்து 45 கிமீ தொலைவில் அமைந்துள்ளது.

புட்டபர்த்தி வானூர்தி நிலையத்திலிருந்து செல்லும் விமானங்கள், பெங்களூர் வழியாக மும்பை மற்றும் சென்னையை இணைப்பன. இவ்விமான நிலையம் ஆசிரமத்திலிருந்து நான்கு கி.மீ. தொலைவில் அமைந்துள்ளது. விமான சேவைக்கு 'இந்தியன் ஏர்லைன்ஸ் நிறுவன' வானூர்திகள் பயன்படுத்தப்பட்டு வருகின்றன. பெங்களுரூ பன்னாட்டு விமான நிலையம், 'தேவனஹல்லி' பகுதியில் இருக்கின்றது;அதாவது, ஆசிரமத்திலிருந்து 118 கிமீ தொலைவில் அமைந்துள்ளது.


</doc>
<doc id="56480" url="https://ta.wikipedia.org/wiki?curid=56480" title="கிருஷ்ணா வைகுந்தவாசன்">
கிருஷ்ணா வைகுந்தவாசன்

கிருஷ்ணா வைகுந்தவாசன் (எஸ். கே. வைகுந்தவாசன், ஏப்ரல் 15, 1920 - சனவரி 4, 2005) இலங்கையைச் சேர்ந்த முன்னாள் சட்டத்தரணியும், தமிழ் ஆர்வலரும், தொழிற்சங்க வாதியும் ஆவார். ஈழத்தமிழர்களின் பிரச்சனையை ஐக்கிய நாடுகள் அவையின் கவனத்தில் கொண்டு வந்து தமிழீழ தேசத்தினைத் தனிநாடாக அங்கீகரிக்குமாறு 1978 ஆம் ஆண்டு அக்டோபர் 5 ஆம் நாள் வியாழக்கிழமை நியூயோர்க் நகரில் ஐநா பொதுச்சபைக் கூட்டத்தில் உரையாற்றியவர்.

வைகுந்தவாசன் இலங்கையில் யாழ்ப்பாண மாவட்டத்தில் அளவெட்டி எனும் ஊரில் பிறந்தார். இலங்கை அரச சேவையில் எழுத்தராகப் பணியாற்றி, அரசு எழுத்தர்களின் தொழிற்சங்கத்தில் உறுப்பினராய் இணைந்து அதன் பொதுச் செயலாளரானார். 1950களில் மக்கள் குரல் என்ற இலங்கையின் முன்னணி இதழின் ஆசிரியராகவும் பணியாற்றினார். தொழிற்சங்கவாதியாக இருந்தபோது சட்டம் பயின்று 1960 இல் இங்கிலாந்து சென்றார். பின்னர் 10 ஆண்டுகள் இலங்கை உயர் நீதிமன்ற வழக்கறிஞராக 1971 வரை பணியாற்றினார். ஐக்கிய இடதுசாரி முன்னணியின் சார்பில் இலங்கை நாடாளுமன்றத்துக்காக 1965 தேர்தலில் காங்கேசன்துறை தேர்தல் தொகுதியில் போட்டியிட்டார்.

1971 இல் சாம்பியா நாட்டில் மாவட்ட நீதிபதியாகப் பதவியேற்று சென்றார். 1973, 1975 ஆம் ஆண்டுகளில் இடம்பெற்ற பொதுநலவாய நீதிபதிகளின் மாநாடுகளில் சாம்பியாவின் சார்பில் கலந்து கொண்டார். இதன் பின் ஓய்வு பெற்று இலண்டன் சென்று வழக்கறிஞராகப் பணியாற்றினார். ஆகத்து 1978 இல், இங்கிலாந்தில் பாரிஸ்டராகப் பணியாற்றியபோது நியூயோர்க்கில் நடைபெற்ற அமெரிக்க வழக்குரைஞர்கள் கழகத்தின் மாநாட்டில் பிரித்தானியாவின் பிரதிநிதிகளில் ஒருவராகக் கலந்து கொண்டார். தமிழர் ஒருங்கிணைப்புக் குழுவின் இலண்டன் கிளையின் செயலாளராகப் பணியாற்றினார். நாடுகடந்த தமிழீழ அரசை நிறுவும் முயற்சிக்கு ஆதரவு தேடும் பொருட்டு இந்தியா சென்றிருந்த போது 1982 நவம்பர் 5 இந்திய அரசினால் நாடு கடத்தப்பட்டு இங்கிலாந்துக்குத் திருப்பி அனுப்பப்பட்டார்.

ஐக்கிய அமெரிக்காவில் நியூயோர்க் நகரில் இடம் பெற்ற அமெரிக்க வழக்கறிஞர்கள் சங்க ஆண்டு மாநாட்டில் கலந்து கொள்ளவென அமெரிக்காவுக்குச் சென்றார். அதே நாட்களில் ஐக்கிய நாடுகள் கூட்டத் தொடர் இடம்பெற்றுக் கொண்டிருந்தது. இந்தக் கால கட்டத்தில் அவர் ஐக்கிய நாடுகளின் இந்தியக் குழுவுடன் பழகும் வாய்ப்பைப் பெற்றார்.

இந்தச் சந்தர்ப்பத்தைப் பயன்படுத்தி தமிழீழத்தின் குரலை ஐநா சபையில் ஒலிக்க ஒரு சந்தர்ப்பத்தை அவர் உருவாக்கினார். 1978 ஆம் ஆண்டு அக்டோபர் 5 ஆம் நாள் நண்பகலில் சைப்பிரஸ் நாட்டுத் தலைவரின் ஒரு மணி நேர உரையைத் தொடர்ந்து சுரினாம் நாட்டு பிரதமரின் உரையையும் பொதுச் சபையில் 150 நாடுகளைச் சேர்ந்த 2000 பேராளர்கள் வரை கேட்டுக் கொண்டிருந்தார்கள். இவர்களில் உலக நாடுகளின் - அரசுத்தலைவர்கள், பிரதமர்கள், வெளிநாட்டு அமைச்சர்கள் எனப் பலரும் பங்கு கொண்டிருந்தார்கள்.

இந்த வேளையில் அப்போதைய இலங்கையின் வெளிநாட்டு அமைச்சர் சாகுல் ஹமீது பேச நிகழ்ச்சி நிரலில் அறிவிக்கப்பட்டிருந்த வேளையில் தனது பேச்சை நிகழ்த்த கிருஷ்ணா வைகுந்தவாசன் திட்டம் தீட்டினார்.

உலக நாடுகளைச் சேர்ந்த உயர்மட்டத் தலைவர்கள் சுமார் 2000 பேருக்கு மேல் கூடியிருந்த அந்த உலகின் உயர்சபையில் இலங்கையின் வெளிநாட்டு அமைச்சர் எப்படி இருப்பார் என்று எவருக்குமே தெரியாத சூழ்நிலையில் ஐக்கிய நாடுகள் அவையின் பொதுச் சபைத் தலைவர் இலங்கையின் வெளிநாட்டு அமைச்சரை உரையாற்ற அழைத்த நேரத்தில் தடித்த தலை நரைத்த வைகுந்தவாசன் பேராளர் வரிசை ஒன்றிலிருந்து எழுந்து சென்று மேடையேறியபோது இலங்கையின் பிரதிநிதிகளைத் தவிர வேறுயாருமே வைகுந்தவாசனை அறிந்திருக்கவில்லை.

அன்றையதினம் பொதுச்சபைக் கூட்டத்துக்குத் தலைமை தாங்கியவர் கொலம்பியாவைச் சேர்ந்த "இன்டேல்சியோ லிவியானோ" என்பவராவார். அவரும் வைகுந்தவாசனை இலங்கையின் வெளிநாட்டு அமைச்சர் என்றே எண்ணிக்கொண்டார். அதனால் மிக வேகமாக மேடையில் ஏறிய வைகுந்தவாசனுக்கு சிரம்தாழ்த்தி வணக்கம் செய்தார்.

இலங்கையின் வெளிநாட்டு அமைச்சர் ஐ.நாவில் பேசுவதற்குத் தனது இருக்கையை விட்டு எழும்புவதற்கு முன்னரேயே கிருஷ்ணா வைகுந்தவாசன் எழுந்து சென்று மிகவும் கம்பீரமான தொனியில் உலக சபையில் சொல்ல வேண்டியதைச் சொல்லி விட்டார்.

இவ்வளவும் பேசி முடித்ததும் ஒலிவாங்கி நிறுத்தப்பட்டது. அவரைப் பாதுகாப்பு அதிகாரிகள் அங்கிருந்து வெளியேற்றி விட்டார்கள். இதைத் தொடர்ந்து அவரைச் சூழப் பெரும் எண்ணிக்கையிலான தொலைக்காட்சி ஊடகவியலாளர்களும் பத்திரிகையாளர்களும் சூழ்ந்து கொண்டார்கள். அமெரிக்காவின் நியூயோர்க் டைம்ஸ் இதழின் நிருபர் முதலில் அவரிடம் கேள்விக் கணை தொடுத்தார். "நீங்கள் உங்கள் பேச்சில் தமிழீழம் பற்றிக் குறிப்பிட்டீர்களே - இந்த நாடு உலக வரை படத்தில் எங்கே இருக்கிறது?" எனக் கேட்டார். அதற்கு வைகுந்தவாசன் பின்வருமாறு பதில் கொடுத்தார்.

இதைத் தொடர்ந்து நியூயோர்க்கில் இருந்து வெளிவரும் "இந்தியா எப்றோட்" என்ற ஆங்கில ஏட்டின் பி.பி.கூப்பர் என்பவர் வைகுந்தவாசனை விரிவான முறையில் பேட்டி கண்டு 1978 ஆம் ஆண்டு அக்டோபர் 20 இதழில் நேர்காணலை பிரசுரித்திருந்தார். மேலும் பல ஊடகவியலாளர்கள் வைகுந்தவாசனின் பேட்டிகளைத் தமது பத்திரிகைகளில் வெளியிட்டிருந்தார்கள்.





</doc>
<doc id="56487" url="https://ta.wikipedia.org/wiki?curid=56487" title="குஜராத் உயர் நீதிமன்றம்">
குஜராத் உயர் நீதிமன்றம்

குஜராத் உயர் நீதிமன்றம் குஜராத் மாநில உயர் நீதிமன்றம் மே 1, 1960 ல் பம்பாய் மறு சீரமைப்பு சட்டம், 1960, ன்படி பம்பாய் மாநிலம் பிரிக்கப்பட்டபொழுது நிறுவப்பட்டது. தலைநகரமான அகமதாபாத்தில் இயங்குகின்றது. இந்த உயர் நீதீமன்றத்தில் பணியாற்றும் நீதிபதிகளின் எண்ணிக்கை 42 ஆகும்.
இந்தி மொழி இந்திய ஒன்றியத்தின் தேசிய மொழியல்ல ஒன்றியத்தின் அலுவல் மொழி மட்டுமே என்ற தீர்ப்பை 2010இல் கொடுத்தது இந்நீதிமன்றமே


</doc>
<doc id="56488" url="https://ta.wikipedia.org/wiki?curid=56488" title="இராஜஸ்தான் உயர் நீதிமன்றம்">
இராஜஸ்தான் உயர் நீதிமன்றம்

இராஜஸ்தான் உயர் நீதிமன்றம்
இராஜஸ்தான் மாநிலத்தில் ஜூன் 21, 1949 ல் இராஜஸ்தான் உயர் நீதிமன்ற அவசர சட்டம், 1949 ன்படி அமைக்கப்பட்டது. இது இராஜஸ்தான் தலைநகரமான ஜோத்பூரில் அமைந்துள்ளது. இதன் நீதிபதிகளின் எண்ணிக்கை 40 ஆகும்.

இந்நீதிமன்றம் மாகாராஜா சவாய் மான் சிங்கால் 1949 ல் ஜோத்பூரில் துவக்கி வைக்கப்பட்டது. அதன் பிறகு அதன் அமர்வுகள் ஜெய்ப்பூரில் நடத்தப்பட்டன. பின்னர் 1958 ல் கலைக்கப்பட்ட இந்நீதிமன்றம் மீண்டும் 1977 ஆம் ஆண்டு நிறுவப்பட்டது. இங்கு பணியாற்ற நிர்ணயிக்கப்பட்ட நீதிபதிகளின் எண்ணிக்கை 40.ஆனால் பணியாற்றுவதோ 36 நீதிபதிகள் மட்டுமே. தற்பொழுதைய தலைமை நீதீபதியின் பெயர் நீதியரசர் நாராயண் ராய்.


</doc>
<doc id="56490" url="https://ta.wikipedia.org/wiki?curid=56490" title="மத்தியப் பிரதேச உயர் நீதிமன்றம்">
மத்தியப் பிரதேச உயர் நீதிமன்றம்

மத்திய பிரதேச உயர் நீதிமன்றம்- மத்தியபிரதேச மாநிலத்திலுள்ள உயர்நீதிமன்றம் ஜனவரி 2, 1936, ல் இந்திய அரசு சட்டம், 1935 ன்படி , காப்புரிமை பத்திரத்தின் அடிப்படையில் துவங்கப்பட்டது. இது நாக்பூரில் துவங்கப்பட்டது பின் மாநில அரசின் மறு சீரமைப்பின்படி 1956 ல் ஜபல்பூருக்கு மாற்றப்பட்டது, இங்கு பணீபுரியும் நீதிபதிகளின் எண்ணிக்கை 42.

இந்த நீதிமன்றம் இரண்டு அமர்வுகளாக செயல்படுகின்றது, ஒன்று இந்தூரிலும் மற்றொன்று குவாலியரிலும் செயல்படுகின்றது.

தற்பொழுதய தலைமை நீதிபதி, நீதியரசர் ஏ கே பட்நாயக்.


</doc>
<doc id="56491" url="https://ta.wikipedia.org/wiki?curid=56491" title="தில்லி உயர் நீதிமன்றம்">
தில்லி உயர் நீதிமன்றம்

தில்லி உயர் நீதிமன்றம் இது அக்டோபர் 31, 1966 ல் துவக்கப்பட்டது.

மார்ச் 21, 1919 ல் இதன் நீதிபரிபாலணம் லாகூரில் பஞ்சாப் மற்றும் தில்லி ஆளுமையின் கீழ் இருந்தது. இது 1947 இந்தியா பிரியும் வரை தொடர்ந்தது. 1971 வரை இதன் நீதிபரிபாலணம் இமாச்சலப்பிரதேசத்தையும் உள்ளடக்கி நடைபெற்றது.


</doc>
<doc id="56492" url="https://ta.wikipedia.org/wiki?curid=56492" title="கல்கத்தா உயர் நீதிமன்றம்">
கல்கத்தா உயர் நீதிமன்றம்

கல்கத்தா உயர் நீதிமன்றம் இந்த நீதிமன்றமே இந்தியாவின் மிகப் பழமையான நீதிமன்றமாகும். ஜூலை 2, 1862 ம் ஆண்டு உயர் நீதிமன்றச் சட்டம், 1861 ன் படி நிர்மானிக்கப்பட்து, இதன் நீதிபரிபாலணம் மேற்கு வங்காளம் மற்றும் யூனியன் பிரதேசங்களான அந்தமான் மற்றும் நிக்கோபார்த் தீவுகளையும் உள்ளடக்கியது. இதன் பழையக் கட்டுமனம் ஒய்பேர்ஸ் தாக்குதலின் போது சிதிலமடைந்து அதன் பின் மீண்டும் கட்டமைக்கப்பட்ட ஒன்றே தற்பொழுது இருப்பது.

இந்த நீதிமன்றம் மேற்கு வங்காளத்தின் தலைநகரமான கல்கத்தாவைத் தலைமையகமாகக் கொண்டு இயங்குகின்றது. இந்த நீதிமன்றத்தின் சுற்று அமர்வை அந்தமான் நிக்கோபார்த் தீவுகளின் தலைநகாரமான போர்ட் பிளேரில் நடத்துகின்றது.

இந்த நீதிமன்றத்திலுள்ள நீதிபதிகளின் எண்ணிக்கை 63 ஆகும். இதன் தலைநகரப் பெயர் கல்கத்தா என்பது 2001 ல் கொல்கத்தா என்று அதிகாரப்பூர்வமாக மாற்றப்பட்டிருந்தாலும் பழையப் பெயரிலேயேத் தொடர நீதிமன்றம் விலக்கு பெற்றுள்ளது.

இங்கு நீண்ட நாள் தலைமை நீதிபதியாக நீதியரசர் சங்கர் பிரசாத் மித்ரா பதவியில் உள்ளார்.


</doc>
<doc id="56493" url="https://ta.wikipedia.org/wiki?curid=56493" title="சட்டீஸ்கர் உயர் நீதிமன்றம்">
சட்டீஸ்கர் உயர் நீதிமன்றம்

சத்தீஸ்கர் உயர் நீதிமன்றம் மிகவும் புதிய , சமீபத்தில் துவங்கப்பட்ட உயர் நீதிமன்றமாகும். இந்த நீதிமன்றம் ஜனவரி 11,2000 அன்று மத்திய பிரதேச மறு சீரமைப்பு சட்டம், 2000 த்தின் படி துவங்கப்பட்டது. இதன் நீதிபரிபாலணம் சட்டீஸ்கர் மாநிலத்தை உள்ளடக்கியது.

இந்த நீதிமன்றம் பிலாஸ்பூரைத் தலைமையகமாகக் கொண்டு இயங்குகின்றது.


</doc>
<doc id="56500" url="https://ta.wikipedia.org/wiki?curid=56500" title="குவஹாத்தி உயர் நீதிமன்றம்">
குவஹாத்தி உயர் நீதிமன்றம்

குவஹாத்தி உயர் நீதிமன்றம் , இந்திய அரசுச் சட்டம், 1935 , அமல்படுத்திய பின்னர் மார்ச் 1, 1948, ல் அமைக்கப்பட்டது. இதன் மூலப் பெயர் அசாம் மற்றும் நாகாலாந்து உயர் நீதிமன்றம் ஆகும். இது 1971 வட கிழக்குப் பகுதிகளின் மறுசீரமைப்புச் சட்டப்படி, குவஹாத்தி உயர் நீதிமன்றம் என்று பெயர் மாற்றம் கண்டது.

இந்த நீதிமன்றம் மிகப் பெரிய நீதிபரிபாலனம் கொண்ட நீதிமன்றமாகச் செயல்படுகின்றது. இதன் நீதிபரிபாலனத்தின் கீழ் அடங்கும் மாநிலங்களாக அசாம், அருணாச்சலப் பிரதேசம், நாகாலாந்து, மிசோரம் ஆகியன உள்ளன. இந்நீதிமன்றம் குவஹாத்தியைத் தலைமையகமாகக் கொண்டு செயலாற்றுகின்றது. குவஹாத்தி அசாம் மாநிலத்தின் முன்னாள் தலைநகரமாகும். 

இதன் அமர்வுகள் கோகிமா, அயிஸ்வால் மற்றும் இம்பால் ஆகிய நகரங்களாகும்.


</doc>
<doc id="56502" url="https://ta.wikipedia.org/wiki?curid=56502" title="இமாச்சலப் பிரதேச உயர் நீதிமன்றம்">
இமாச்சலப் பிரதேச உயர் நீதிமன்றம்

இமாச்சலப் பிரதேச உயர் நீதிமன்றம் - மாநில H P சட்டம் , 1970 ன் படி இமாச்சலப் பிரதேச மாநிலத்தில் 1971 ஆம் ஆண்டு நிறுவப்பட்டது. 

இந்நீதிமன்றம் இம்மாநில தலைநகராமான சிம்லாவை தலைமையகமாகக் கொண்டு செயல்படுகின்றது. இதன் நிர்ணயிக்கப்பட்ட நீதிபதிகளின் எண்ணிக்கை 9 ஆக உள்ளது. 

தற்பொழுதய தலைமை நீதிபதி நீதியரசர் ஜகதீஷ் பல்லா.


</doc>
<doc id="56503" url="https://ta.wikipedia.org/wiki?curid=56503" title="ஜம்மு காஷ்மீர் உயர் நீதிமன்றம்">
ஜம்மு காஷ்மீர் உயர் நீதிமன்றம்

ஜம்மு காஷ்மீர் உயர் நீதிமன்றம் - ஜம்மு காஷ்மீர் மாநிலத்தில் ஆகஸ்டு 28, 1943 ல் காஷ்மீர் மாகாராஜா வழங்கியக் காப்புரிமைப் பத்திரத்தின்படி இந் நீதிமன்றம் நிறுவப்பட்டது. இங்கு நீதிமன்றம் கோடைக்கால நீதிமன்றமாக தலைநகர் ஸ்ரீநகரிலும், குளிர்கால நீதிமன்றமாக தலைநகர் ஜம்முவிலும் செயலாற்றுகின்றது. இதன் நீதிபதிகளின் எண்ணிக்கை 14 ஆகும்.


</doc>
<doc id="56508" url="https://ta.wikipedia.org/wiki?curid=56508" title="சயீனைடீ">
சயீனைடீ

சயீனைடீ "(Sciaenidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை துடிப்பது போன்ற அல்லது மேளம் அடிப்பது போன்ற ஒலியைத் தொடர்ச்சியாக எழுப்புகின்றன. இக் குடும்பத்தைச் சேர்ந்த சுமார் 70 பேரினங்களில் ஏறத்தாழ 225 இனங்கள் உள்ளன. சயீனைடுகள் வால் வரையில் நீண்டு காணப்படும் நீளமான முதுகுத் துடுப்புக்களைக் கொண்டவை. இம்முதுகுத் துடுப்பு இடையில் ஆழமான வெட்டுக் கொண்டவையாக இரண்டு பிரிவாகத் தோன்றும். குதத் துடுப்புக்கள் இரண்டு இருக்கும்.

உலகம் முழுதும் நன்னீரிலும், உப்புநீரிலும் காணப்படும் இம் மீன்கள், நீரடித் தளத்தில் உள்ள முதுகெலும்பிலிகள், சிறிய மீன்கள் என்பவற்றை உண்டு வாழ்கின்றன. அடித்தளத்தில் வாழும் இம் மீன்கள் சிறியது முதல் நடுத்தர அளவானவை. இவை சிறப்பாக, கழிமுகப் பகுதிகள், குடாக்கள், சேற்றுப்பாங்கான ஆற்றங்கரைப் பகுதிகள் போன்ற இடங்களில் காணப்படுகின்றன.



</doc>
<doc id="56509" url="https://ta.wikipedia.org/wiki?curid=56509" title="வெள்ளரி">
வெள்ளரி

வெள்ளரி (ஆங்கிலம் : Cucumber) என்பது ஒரு வகைக் கொடி. இதலிருந்து பெறப்படும் வெள்ளரிக்காய் கூட்டாக அல்லது குழம்பாக பயன்படுத்தப்படுகிறது. வெள்ளரி உற்பத்தியில் சீனா முதலிடம் வகிக்கிறது.

மரக்கறி (அவியல்) மற்றும் சாம்பாரில் கூட்டு காய்கறிகளில் ஒன்றாக பயன்படுத்தப்படுகிறது. இதை தவிர வெள்ளரிக்காய் பச்சடியாகவும் உணவில் பயன்படுத்தப்படுகிறது. வெள்ளரிக்காய் பச்சையாக உண்ண வல்லது. உடல் வெப்பத்தை தணிக்க வெள்ளரிக்காய் பிஞ்சாக உண்ணப்படுகிறது.

வெள்ளரி அதிகமாக பயிரிடும் நாடுகள்


</doc>
<doc id="56511" url="https://ta.wikipedia.org/wiki?curid=56511" title="இலைக்கோசு">
இலைக்கோசு

இலைக்கோசு அல்லது லெட்டசு என்பது ஒரு கீரை வகை ஆகும்.

மேற்குநாடுகளில் இது பெரும்பாலும் பச்சையாக சாலட், கம்பேக்கர் போன்ற உணவு வகைகளில் உண்ணப்படுகிறது. இது சத்து மிகுந்த உணவாகும்.


</doc>
<doc id="56517" url="https://ta.wikipedia.org/wiki?curid=56517" title="வர்ணகுலசிங்கம் முருகதாசன்">
வர்ணகுலசிங்கம் முருகதாசன்

வர்ணகுலசிங்கம் முருகதாசன் ("Varnakulasingham Murugathasan", டிசம்பர் 2, 1982 - பெப்ரவரி 12, 2009) சுவிட்சர்லாந்தில் ஐக்கிய நாடுகள் அவையின் முன்றலின் முன்பாக 2009, பெப்ரவரி 12 வியாழக்கிழமை இரவு 8:15 தொடக்கம் 9:45 நிமிடம் வரையான நேரத்துக்குள் இன அழிப்பில் இருந்து ஈழத்தமிழ் மக்களைக் காப்பாற்றக்கோரி தீக்குளித்து இறந்தார். இவர், 7 பக்கங்களுக்கு "உலக சமூகத்துக்கு தமிழினத்தின் சார்பில் என் ஆத்மார்த்த வேண்டுகோள்" என்ற தலைப்பில் ஒரு மரண சாசனம் எழுதி வைத்து விட்டு தீக்குளித்தார்.

இலங்கையின் யாழ்ப்பாண மாவட்டத்தில் துன்னாலை என்ற ஊரைப் பிறப்பிடமாகக் கொண்டவர். புலம் பெயர்ந்து இலண்டனில் வசித்து வந்தவர்.

இலங்கையின் உள்நாட்டுப் போரை எல்லோரினதும் கவனத்திற்கு கொண்டு வருவதற்கு சுவிட்சர்லாந்தின் ஜெனீவா நகரில் உள்ள ஐக்கிய நாடுகள் அவையின் முன்றலில் 2009, பெப்ரவரி 12 தீக்குளித்து மரணமடைந்த முருகதாஸ் விரும்பியிருந்தார் என்று லண்டன் பிபிசி செய்தி நிறுவனம் தெரிவித்துள்ளது.

ஈகப்பேரொளி முருகதாசனின் இறுதிவணக்கம் பிரித்தானியாவில் மார்ச் 7, 2009 நடைபெற்றது.

முருகதாசனின் இறுதி மரண சாசனக் கடிதம் ஏழு பக்கங்களைக் கொண்ட நீண்ட கடிதம். இக்கடிதத்தில் கூடுதலான பக்கங்கள் அப்பாவி மக்கள் மீதான தாக்குதல்களை கண்டிப்பதோடு, வைத்தியசாலைகள் மீதான தாக்குதல்களுக்கு அதிக முக்கியத்துவம் கொடுத்துள்ளது. உரிமையை காக்க போராடுவதில் என்ன தவறு என்றும் அவர் கேட்டுள்ளார். தமிழரின் தாகம் தமிழீழ தாயகம் என்று கூறி, உண்மைக்காக உயிர் தருவதாகதெரிவித்து தனது மரணசாசனத்தை முடித்துள்ளார்.




</doc>
<doc id="56519" url="https://ta.wikipedia.org/wiki?curid=56519" title="பெம்ஃபெரைடீ">
பெம்ஃபெரைடீ

பெம்ஃபெரைடீ "(Pempheridae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை சிறிய வெப்பவலயக் கடல் மீன்கள். இவை மேற்கு அத்திலாந்திக் பெருங்கடல் பகுதியிலும், இந்திய-பசிபிக் பகுதிகளிலும் வாழுகின்றன. இக் குடும்பத்தில் 2 பேரினங்களில் 26 இனங்கள் அடக்கப்பட்டுள்ளன. சப்பானில் "பேம்ஃபேரிசு சாந்தோடேரா" "(Pempheris xanthoptera)" என்னும் இனம் உணவுத் தேவைக்கான மீன் பிடித்தலில் முக்கிய இடம் வகிக்கிறது. இதன் சுவைக்காக இம்மீன் அந்நாட்டில் பெரிதும் விரும்பப்படுகிறது. 

பேரினங்கள்:



</doc>
<doc id="56526" url="https://ta.wikipedia.org/wiki?curid=56526" title="சாம் ஃகாரிசு (எழுத்தாளர்)">
சாம் ஃகாரிசு (எழுத்தாளர்)

சாம் ஃகாரிசு (சாம் ஹாரிஸ்; "Sam Harris", பி. 1967) ஒரு அறியப்பட்ட அ-புனைவு எழுத்தாளர். இவர் அறிவிய ஐயுறவியல் பார்வை கொண்டவர். இவரது தீவிர நுணுக்கமான இறைமறுப்பு நூல்களுக்காகப் பெரிதும் அறியப்படுகிறார்.


சாம் ஃகாரிசு தாம் எழுதிய "தெ மாறல் லேண்ட்ஸ்கேப்: ஹவ் சயன்ஸ் கேன் டிற்றேர்மின் ஹ்யூமன் வேல்யூஸ்" என்னும் நூலில் இரு முக்கிய கருத்துகளை நிலைநாட்ட முனைகிறார்:

கடவுள் இல்லாத உலகில் "அறநெறி உண்மைகள்" உள்ளன; ஆனால் அந்த உண்மைகள் "அறிவியல் ஆய்வின்" வழியாகத் தான் கண்டுபிடிக்கப்பட முடியும். எனவே, உண்மை (fact) என்பது ஒன்று, மதிப்பீடு (value) என்பது வேறு என்னும் கொள்கை தவறானது. மனிதர்கள் இன்னும் கண்டுபிடிக்காத அறிவியல் உண்மைகள் இருப்பதுபோல, அறநெறி சார்ந்த மதிப்பீடுகளை ஏற்க கடவுள் வகுத்த சட்டம் தேவை இல்லை; மாறாக, அறிவியல் ஒருநாள் அறவியல் மதிப்பீடுகளுக்கு முழுமையான விளக்கம் தர முடியும். இது ஃகாரிசின் கருத்து.

கடவுள் இல்லை என்றதும் ஒவ்வொரு மனிதரும் தாம் விரும்பியதுபோல நடக்கலாம் என்று பொருளாகாது. கடவுள் இல்லை என்றாலும் நன்னெறி ஒழுங்குகள் பிரபஞ்சத்தில் உள்ளன; அவை தனிமனித விருப்புவெறுப்புகளுக்கு அப்பாற்பட்ட உண்மைகள். அவற்றை நாம் இன்னும் முழுமையாகக் கண்டுபிடிக்காமலிருக்கலாம்; ஆனால் அவற்றை அறிவியல் ஒருநாள் கண்டுபிடிக்கும் என்கிறார் ஃகாரிசு.

"உணர்வு கொண்ட உயிரினங்களின் நலவாழ்வை" (well-being of conscious creatures) வளரச் செய்வதே அறநெறியின் நோக்கம் என்கிறார் ஃகாரிசு. இந்த உயிரினங்கள் மனிதரும் விலங்குகளும் ஆவர். இந்த உயிரனங்களின் "நலவாழ்வு" எதில் அடங்கியிருக்கிறது என்பது குறித்து மனிதரிடையே ஒத்த கருத்து இல்லாமல் இருக்கலாம். ஆனால், இதை ஒரு தடையாக நாம் கருத வேண்டியதில்லை. ஏனென்றால், ஒருநாள் அறிவியல் முன்னேற்றத்தின் விளைவாக அந்த "நலவாழ்வை" கணிக்கின்ற அளவீடுகள் கண்டிப்பாகக் கண்டுபிடிக்கப்படும்; அந்த அளவீடுகளின் அடிப்படையில் மனிதரும் தங்கள் அறநெறி வாழ்க்கையை அமைத்துக்கொள்வார்கள். இவ்வாறு கூறுகின்றார் ஃகாரிசு.

ஃகாரிசு மனித "நலவாழ்வு" பற்றிப் பேசும்போது சுற்றுச்சூழலைப் பாதுகாக்கும் பொறுப்பு மனிதருக்கு உண்டு என்பதைக் குறிப்பிடத் தவறிவிட்டார் என்று விமர்சகர்கள் கூறுகிறார்கள். சுற்றுச்சூழல் என்பது மனிதருக்காகவே உள்ளதுபோல அவருடைய வாதம் அமைகிறது. எப்படியாவது மனித நலனை வளர்த்தால் போதும், வேறு ஒன்றைப் பற்றியும் கவலை வேண்டியதில்லை என்பது அவர் கருத்து.

ஃகாரிசின் நூல்களை ஆய்வுசெய்த ஜில்ஸ் ஃப்ரேசர் (Giles Fraser) கூற்றுப்படி, ஃகாரிசு ஒரு குறிப்பிட்ட விதத்தில் "கடவுள் உருவகத்தை" உருவாக்கி அந்தக் கடவுள் இல்லை என்று வாதாடுகிறார். மனித பலி கேட்டு, மனிதரைக் கொடுமைப்படுத்தி, இன ஒழிப்பில் ஈடுபட்டு, அனைத்து அநீதிகளையும் நியாயப்படுத்துபவர் கடவுள் என்றால் அத்தகைய கடவுள் இருக்கமுடியாது என்று கடவுள் நம்பிக்கை கொண்டவர்களே கூறுவார்கள் என்று ஃப்ரேசர் சுட்டிக் காட்டுகிறார் .

மனிதரின் அறநெறி வாழ்க்கை என்பது "நலவாழ்வு" என்பதன் பொருள் என்ன? ஃகாரிசின் கருத்துப்படி, அறிவியல் சோதனைகள் மூலம் மெய்ப்பிக்கக் கூடுமான மனித மூளையின் செயல்கள்தான் "நலவாழ்வு". மூளையின் எண்ணிறந்த செயல்பாடுகளில் ஒரு குறிப்பிட்ட செயல்பாடுகளே மனித நலனைக் குறிக்கும் என்பதை நிர்ணயிக்கும்போது தனிமனித விருப்பு வெறுப்பு அங்கே நுழைந்துவிடாதா என்னும் கேள்விக்கு ஃகாரிசு பதிலளிப்பதாகத் தெரியவில்லை.

ஃகாரிசு கடவுள் உண்டு என்பதை மறுக்கிறார். ஆனால் மனிதருக்கு அடிப்படைத் தேவைகள் உண்டு என்றும், மனித உரிமைகள் மீற இயலாதவை என்றும் ஏற்றுக்கொள்கிறார். அதே நேரத்தில் உலகமும் மனித நலனும் பொருள்நிலை சார்பாக மட்டுமே இருக்கின்றன என்றும், மனித சுதந்திரம் என்று ஒன்றில்லை என்றும் அவர் கூறுவதால் மனித இதயத்தின் ஏக்கங்கள் ஏன் உள்ளன என்பது பற்றிய விளக்கம் அவருடைய கொள்கையில் இல்லை. நன்மையையும் தீமையையும் எடைபோட்டு, மதிப்பீடு செய்து, நன்மையைத் தேர்வு செய்கின்ற சக்தி மனிதர்களுக்கு இல்லை என்று கூறும்போது, அவர்களுடைய சுதந்திரம் மறுக்கப்படும்போது, மனித நலன் எவ்வாறு மேம்படுத்தப்படக் கூடும் என்பதற்கு ஃகாரிசின் கொள்கையில் விளக்கம் இல்லை.

நன்மை எது தீமை எது என்று தீர்மானிக்கும் மனித செயலைக் ஃகாரிசு நரம்புசார் அறிவியலின் (neuroscience) அடிப்படையில் மூளையின் செயலாக மட்டுமே புரிந்துகொள்கிறார். மூளையின் செயல்பாடு "உண்மை" என்பதால், அறநெறி மதிப்பீடுகள் உண்மையாகின்றன என்பது அவருடைய வாதம். ஆனால், ஃகாரிசு கருத்துப்படி, மூளையின் செயலையும் இயக்குகின்ற "தன்னிருப்பு நிலை" (subjectivity) ஒன்று ஏற்கப்பட முடியாது. இந்தத் "தன்னிருப்பு நிலை" இல்லையென்றால் மனித நிலைக்கு அப்பால் உள்ள ஓர் உயர்ந்த நிலையில் உள்ளவர்களின் "நலன்" உயரவேண்டும் என்றால் மனித இனம் அழியவேண்டும் என்றொரு சூழ்நிலை எழுந்தால் அப்போது மனித இனத்தைப் பலியாக்குவதற்கும் தயங்கப் போவதில்லை என்று ஃகாரிசு கூறுகிறார். இக்கருத்தையும் எதிர்த்து ஃப்ரேசர் விமர்சிக்கிறார்.

தன்னிருப்பு நிலை என்று ஒன்று இல்லை என்று மறுக்கின்ற ஃகாரிசின் வாதம் முழுவதுமே இந்தத் தன்னிருப்பு நிலையின் வெளிப்பாடுதான் என்றும், இங்கே ஃகாரிசின் நிலைப்பாட்டில் ஆழ்ந்ததொரு முரண்பாடு தோன்றுகிறது என்றும் ஃப்ரேசர் சுட்டிக்காட்டுகிறார். கடவுள் நம்பிக்கையை மறுக்கின்ற ஃகாரிசு "அறிவியல் சார்ந்த பகுத்தறிவு" (scientific reason) மட்டுமே உண்டு, அதை விஞ்சிய எதுவும் இல்லை என்று வாதாடுகின்ற அதே மூச்சில், தமது வாதத்தைக் கடவுள் நம்பிக்கைபோல ஒரு நம்பிக்கையின் அடிப்படையில் கட்டி எழுப்புகிறாரே ஒழிய, அறிவியல் முறையில் நிரூபிக்கவில்லை என்பது ஃப்ரேசரின் விமர்சனம்.


</doc>
<doc id="56528" url="https://ta.wikipedia.org/wiki?curid=56528" title="கிறித்தோபர் இட்சன்சு">
கிறித்தோபர் இட்சன்சு

கிறித்தோபர் இட்சன்சு ("Christopher Hitchens") என்பவர் ஐக்கிய இராச்சியத்தில் பிறந்த, அமெரிக்க எழுத்தாளர், ஊடகவியலாளர், இலக்கிய விமர்சகர். இவரது சமயத்தை நோக்கி, குறிப்பாக சமயத்தில் புனிதமாக கருதப்படுபவையை நோக்கிய விமர்சனங்களுக்காக இவர் பெரிதும் அறியப்படுகிறார். புதிய இறைமறுப்பு இயக்கத்தின் நான்கு குதிரைவீரர்களில் ஒருவராகக் கருதப்படுகிறார். (மற்ற மூவர்: சாம் ஃகாரிசு, ரிச்சர்ட் டாக்கின்சு, டேனியல் டென்னட்)

முன்னர் இடதுசாரி அரசியல் பார்வை கொண்ட இவர், சல்மான் ருஷ்டிக்கு எதிராக இரானிய இஸ்லாமிய முல்லாக்கள் ஃபத்வா விடப்பட்டபின்னர், இடதுசாரிகள் அதை ஆதரித்ததை எதிர்த்து இடதுசாரிப் பிரிவில் இருந்து விலகினார். இவர் 18 மேற்பட்ட நூல்களை எழுதியுள்ளார். இவற்றுள் அன்னை தெரசாவை விமர்சித்து இவர் எழுதிய 'த மிஷனரி பொஷிசன்' (The Missionary Position) நூல், சமய நம்பிக்கையை விமர்சித்து இவர் எழுதிய 'காட் இஸ் நாட் கிரேட்' (God Is Not Great) என்ற நூல் ஆகியவை பெரும் சர்ச்சையை எழுப்பியவை ஆகும்.

ஜார்ஜ் ஆர்வெல், தாமஸ் பெய்ன், தாமஸ் ஜெஃவ்வர்சன், கார்ல் மார்க்ஸ், ரிச்சர்ட் டாக்கின்ஸ், லியோன் ட்ராட்ஸ்கி


</doc>
<doc id="56537" url="https://ta.wikipedia.org/wiki?curid=56537" title="இசுலாமிய வரலாறு">
இசுலாமிய வரலாறு

இஸ்லாமிய வரலாறு என்பது உலக முஸ்லிம்களின் வரலாற்றைக் குறிக்கும். இஸ்லாமிய வரலாற்றின் பல்வேறு காலகட்டங்களைப்பற்றிய ஆய்விற்கு "இஸ்லாமிய உலகு" மற்றும் "இஸ்லாமிய சமுகம் அல்லது உம்மாஹ்" ஆகிய கருதுகோள்கள் பற்றிய புரிதல் பயனுள்ளதாகும். இஸ்லாமிய உலகு என்பது தனியே முஸ்லிம்களை மாத்திரம் குறிக்கவில்லை. மாறாக இதர சமயங்களை பின்பற்றுவோரும் அதில் உள்ளடங்கியிருந்தனர். எனினும் இஸ்லாமிய உம்மாஹ் என்பது முஸ்லிம்களை மட்டுமே குறிக்கின்றது.

இஸ்லாமிய வரலாற்றைப் பொருத்தமட்டில், அது முஹமது நபியால் அறிவிக்கப்பட்ட நாள் முதல் வளர்ச்சியையே கண்டுள்ளது. முஹம்மது நபியின் வாழ்நாளிலேயே அது அராபியத் தீபகற்பம் முழுவதும் பரவியது. இது தவிர மற்றப் பகுதிகளிலும் இஸ்லாம் பரவ தொடங்கியது. முஹம்மது நபிக்கு பிறகு வந்த ராசிதுன் கலிபாக்கள், உமய்யா கலிபாக்கள், அப்பாசிய கலிபாக்கள், உதுமானிய பேரரசு மற்றும் பல இசுலாமியப் பேரரசுகளின் காரணமாக இஸ்லாம் உலகின் அனைத்து பகுதிகளிலும் பரவியது. முஹம்மது நபியின் மரணத்திலிருந்து மூன்று நூற்றாண்டுகளின் பிற்பாடு மேற்கே அட்லான்திக் சமுத்திரம் தொடங்கி கிழக்கே மத்திய ஆசியா வரையான நிலப்பரப்பு இஸ்லாமிய பேரரசின் ஆட்சியின் கீழ் வந்தது. அத்துடன் இசுலாமிய நாகரிகம் உலகின் கலாச்சார விஞ்ஞான வளர்ச்சிக்கு பங்களிப்புச் செலுத்தியதோடு பல விஞ்ஞானிகளையும் வானியலளர்களையும் கணித மேதைகளையும் மருத்துவர்களையும் தத்துவவியளாளர்களையும் உலகிற்கு தந்தது. மேலும் இசுலாமிய உலகில் தொழிநுட்பம், பொருளாதார உட்கட்டமைப்பு என்பனவும் சிறந்து விளங்கின. குர்ஆனை ஓதுதல் ஒரு முக்கிய விடயமாக இருந்ததன் காரணமாக உயர் எழுத்தறிவுவீதம் இஸ்லாமிய உலகில் காணப்பட்டது.

இக்காலப்பகுதி இஸ்லாத்தின் பொற்காலம் என வரலாற்றில் குறிக்கப்படுகிறது. மத்திய காலத்தின் பிற்பகுதியில் மொங்கோலிய படையெடுப்பினாலும் கறுப்புச் சாவு என்று வரலாற்றில் அறியப்படும் தொற்று நோய் பரவலினால் ஏற்பட்ட உயிரிழப்புகளினாலும் பாரசீகம் முதல் எகிப்து வரை பரவியிருந்த இஸ்லாமிய சாம்ராஜ்ஜியம் நலிவடைந்தது. இதனை தொடர்ந்தே துருக்கிய உதுமானிய பேரரசின் எழுச்சி ஆரம்பமானது. எனினும் 18ம் 19ம் நூற்றாண்டுகளில் பல இஸ்லாமிய சாம்ராஜ்ஜியத்தின் நிலப்பரப்புக்கள் ஐரோப்பிய வல்லரசுகளின் ஆதிக்கத்தின் கீழ் வந்தன. மேலும் முதலாம் உலகப்போரின் பின்னர் உதுமானிய பேரரசின் பகுதிகள் செவ்ரெஸ்ச்ச் ஒப்பந்தத்தின் பிரகாரம் பல நாடுகளாக பிரிக்கப்பட்டன. இதைத் தொடர்ந்து இஸ்லாமிய சாம்ராஜ்ஜியம் 1924ம் ஆண்டு முடிவுக்கு வந்தது. 20ம் நூற்றாண்டில் இசுலாமிய உலகை கம்யூனிசம் போன்ற பல்வேறுபட்ட சித்தாந்தங்கள் ஆட்கொண்டிருந்தபோதும் 21ம் நூற்றாண்டின் ஆரம்பத்திலிருந்து முஸ்லிம் உலகின் அரசியல் விடயங்களில் இஸ்லாம் முக்கியமான பாத்திரத்தை வகிக்க ஆரம்பித்திருக்கிறது.

பேராசிரியர் மஜீத் கத்தூரியின் கருத்துப்படி முஸ்லிம்களின் அரசாங்க முறையும் இஸ்லாமிய அரசும் பல கட்டங்களாக வளர்ச்சியடைந்தது . இக்கட்டங்கள் பின்வரும் காலக்கோட்டினால் காட்டப்படுகிறது:

இசுலாத்திற்கு முந்தைய அரேபியா என்பது 630ம் ஆண்டில் இசுலாம் தோன்றுவதற்கு முற்பட்ட காலப்பகுதியைக் குறிக்கும். மத்தியகால அரேபியாவில் வர்த்தக சமயரீதியில் முக்கிய இடமாக விளங்கிய ஹிஜாஸிற்கு தெற்கேயுள்ள பகுதிகளில் குறைஷி என்ற அரபுக் குலம் அதிகாரமிக்கதாய் விளங்கியது. இக்குலமே மக்காவிலுள்ள அக்காலத்தில் முக்கியமான புனிதத்தலமாக விளங்கிய கஃபாவினை நிருவகித்தனர். முகம்மது நபி குறைஷிக்குலத்தில் பனூ ஹாஷிம் கோத்திரத்தில் பிறந்தார் .

முகம்மது நபிக்கு 610ம் ஆண்டிலிருந்து குர்ஆன் இறங்க ஆரம்பித்த போதும் இசுலாத்தின் எழுச்சி முஸ்லிம்கள் மக்காவிலிருந்து மதீனா எனும் நகருக்கு குடிபெயர்ந்ததிலிருந்தே ஆரம்பமானது. இந்த நிகழ்வு வரலாற்றில் ஹிஜ்ரா என்று அழைக்கப்படுகிறது. இசுலாமிய வரலாற்றின் இந்நிகழ்வின் முக்கியத்துவம் காரணமாக இசுலாமிய நாட்காட்டி ஹிஜ்ரி ஆண்டை மையமாக வைத்தே உருவாக்கப்பட்டது. மக்காவில் முகம்மது நபி இசுலாமிய அரசிற்கான அடித்தளத்தை இட்டதன் பிற்பாடு 628ம் ஆண்டிலே மக்கா குறைஷியர்களுக்கும் மதீனா முஸ்லிம்களுக்கும் ஹுதைபியா உடன்படிக்கை எனும் யுத்த நிறுத்த ஒப்பந்தம் கைச்சாத்தானது. இதன் காரணமாக பத்து வருடங்களுக்கு இருதரப்பாருக்குமிடயே சமாதானம் நிலவியது. எனினும் குறைஷிகளும் அவர்களோடு கூட்டணி வைத்திருந்த பக்ர் கோத்திரமும் முஸ்லிம்களோடு கூட்டணி வைத்திருந்த குஷாஹ் கோத்திரத்தின் மீது தாக்குதல் நடத்தியதன் காரணமாக இவ்வொப்பந்தம் முறிவடைந்தது. இதைத்தொடர்ந்து 630ம் ஆண்டிலே மக்கா முஸ்லிம்களால் வெற்றி கொள்ளப்பட்டது. 632ம் ஆண்டு முகம்மது நபியின் மரணமடைந்தார்.

முகம்மது நபியின் மரணத்தை தொடர்ந்து இசுலாமிய அரசு பல கலீபாக்களால் ஆட்சி செய்யப்பட்டது: அபூபக்ர் சித்தீக் (632-634), உமர் இப்னு கத்தாப் (1ம் உமர், 634-644), உதுமான் இப்னு அப்வான் (644-656), அலி இப்னு அபீதாலிப் (656-661). சுன்னி முஸ்லிம்கள் இந்நால்வரையும் நேர்வழிநின்ற கலீபாக்கள் என்று பொருள்படும் "கலீபதுர் ராஷிதூன்" என்று அழைக்கின்றனர். இவர்களின் காலப்பகுதியிலேயே பாரசீகம், எகிப்து, மத்திய கிழக்கு நாடுகள் மற்றும் வட ஆபிரிக்க நாடுகள் என்பன கைப்பற்றப்பட்டன. மேலும் கலீபா உதுமான் இப்னு அப்வானினால் 650ற்கும் 656ற்கும் இடைப்பட்ட காலப்பகுதிகளில் குர்ஆன் முழுமையான புத்தகவடிவில் தொகுக்கப்பட்டது. பின்பு அதன் பிரதிகள் விரிவடைந்து செல்லும் இசுலாமிய சாம்ராஜ்ஜியத்தின் பல்வேறு பகுதிகளுக்கும் அனுப்பப்பட்டது . எனினும் இசுலாமிய சாம்ராஜ்ஜியதில் ஏற்பட்ட பிரிவினைகள் இறுதி இரு ராஷிதூன் கலீபாக்களும் கொலை செய்யப்பட காரணமானது. இதில் கலீபா உதுமானின் கொலையை தொடர்ந்து அலீயின் ஆட்சியுரிமை தொடர்பான பிணக்கு இசுலாமிய வரலாற்றில் முதலாம் பித்னா என்று அழைக்கப்படும் உள்நாட்டுப் போரிற்கு வழிகோலியது. கலீபா அலீயின் மரணத்துடன் ராஷிதூன் கலீபாக்களின் காலப்பகுதி முடிவுக்கு வந்தது. இதைத் தொடர்ந்து 1ம் முஆவியா ஆட்சிபீடமேறினார் . இதிலிருந்து உமைய்யாக்களின் ஆட்சி ஆரம்பமானது.

666ம் ஆண்டு அப்துர் ரஹ்மான் இப்னு அபூபக்கரின் மரணத்தை தொடர்ந்து உமையா கலீபா முதலாம் முஆவியா இசுலாமிய கிலாபத்தின் அதிகாரத்தை உமையாக்களின் கீழ் கொண்டுவந்தார் . "உமையா" என்ற பெயர் முதலாம் உமையா கலீபாவின் முப்பாட்டனாரான உமையா இப்னு அப்துஷ் ஷம்ஸ் என்பவரது பெயரிலிருந்து தோன்றியது. உமையாப் பரம்பரையின் தொடக்கம் மக்காவாக இருந்தபோதிலும் திமிஷ்கு உமையா கிலாபத்தின் தலைநகராக விளங்கியது. உமையாக்கள் இசுலாத்தினை அரபிகளுக்கு மட்டுமே உரித்தான ஒரு சமயமாகவே கருதினர். அரபியல்லாத ஒருவர் இசுலாம் மதத்தை தழுவ வேண்டுமெனில் அந்நபர் முதலில் ஏதாவதொரு அரபுச் சமூகத்தின் உறுப்பினராய் சேர வேண்டியிருந்தது. மவாலி என்றழைக்கப்பட்ட அரபியல்லாத முஸ்லிம்கள் உமையாக்களின் காலத்தில் அரபு முஸ்லிம்களுக்குச் சமமாக சமூக பொருளாதார தகுதியைப் பெற்றிருக்கவில்லை.

உமையாக்கள் உச்ச கட்டத்திலிருந்த போது ஐந்து மில்லியன் சதுர மைல்களுக்குக் கூடிய நிலப்பரப்பு அவர்களது ஆட்சியின் கீழிருந்தது. உமையாக்களின் ஆட்சி அப்பாசியர்களின் வெற்றியோடு முடிவுக்கு வந்தது. இதன் பிற்பாடு உமையாக்கள் வட ஆபிரிக்காவினூடாக அந்தலூசுக்குத் தப்பிச் சென்று அங்கிருந்தவாறு குர்துபா கலீபகத்தை நிலைநாட்டினார்கள்.

முகம்மது நபி இறந்தபொழுது அவரது ஆட்சியின் கீழ் மொத்த அரேபிய தீபகற்பமும் இருந்தது. அதற்கு அவருக்கு பிறகு அதை ஆளுவதற்க்கு அபூபக்கர் எனபவர் நியமிக்கப்பட்டார். இவருக்கு பிறகு உமர், உசுமான் மற்றும் அலீ ஆகியோர் ஆட்சி செய்தனர். இவர்கள் நால்வரும் ரசூத்தீன் கலிபாக்கள் என அழைக்கப்படுகின்றனர்.இவர்களுக்கு பிறகு உமய்யா கலிபாக்கள் மற்றும் அப்பாசிய கலிபாக்கள் ஆகியோர் இசுலாமிய பேரரசை உலகில் விரிவுப்படுத்தினர். இவர்களின் ஆட்சியின் கீழ் அரேபிய தீபகர்ப்பம், வடக்கு மற்றும் வடமேற்கு ஆப்பிரிக்கா, மத்திய ஆசியா, ஆப்கானிசுத்தான், சிந்து மற்றும் போர்ச்சுக்கல், எசுப்பானியா ஆகிய பகுதிகள் வந்தன. இந்த பகுதிகளில் எல்லாம் இசுலாம் வேகமாக பரவியது. குறிப்பாக அப்பாசிய கலிபாக்கள் ஆட்சிகாலம் 'இசுலாமின் பொற்காலம்' என அழைக்கப்படுகின்றது. இந்த காலத்தில் இசுலாம் கலை மற்றும் அறிவியல் ஆகிய துறைகளிலும் செழித்து வளர்ந்தது. துருக்கியின் ஒட்டாமன் பேரரசின் எழுச்சிக்குப்பிறகு பிறகு, கலிபாக்கள் ஆட்சி முடிவுக்கு வந்தது.

முஆவிய டமஸ்கஸை அழகானதொரு நகரமாக மாற்றினார். மேலும் இசுலாமிய பேரரசின் எல்லைகளை ஒரு கட்டத்தில் கொன்ஸ்தாந்திநோபிள் வரைக்கும் விரிவுபடுத்தினார். எனினும் அனடோலியாவை அண்டியிருந்த பகுதிகளை அவரால் தொடர்ந்தும் தனது கட்டுப்பாட்டில் வைத்திருக்க முடியவில்லை. சுன்னி முஸ்லிம்கள் இவரை உள்நாட்டு யுத்ததினை தொடர்ந்து ஏற்பட்ட குழப்பநிலையிலிருந்து முஸ்லிம் தேசத்தினை மீட்டெடுத்து அதன் இஸ்திரத்தன்மைக்கு உதவியவராக கருதியபோதும் சீயா முஸ்லிம்கள் இவரால்தான் அப்போர் ஆரம்பித்ததாக குற்றஞ்சாட்டுகின்றனர். அத்தோடு தனது அதிகாரத்தை தக்கவைப்பதற்காக பல விடயங்களை இட்டுக்கட்டியதாகவும் நபியின் குடும்பத்தவர் பற்றி தவறாக கதை பரப்பியதாகவும் தன்னை எதிர்த்தவர்களை பைசாந்தியப் பேரரசில் அடிமையாக விற்றதாகவும் முஆவியாமீது சீயாக்கள் குற்றம் சுமத்துகின்றனர் . முஆவியாவினை பொறுத்தவரை மகன் யஸீதை அவரைத் தொடர்ந்து ஆட்சியாளராக பிரகடனம் செய்தது மிகவும் சர்ச்சைக்குரிய ஒரு விடயமாக பார்க்கப்படுகிறது.

முஆவியாவினை தொடர்ந்து ஆட்சிபீடமேறிய யஸீதின் காலப்பகுதியிலே முஸ்லிம்கள் பல பின்னடைவுகளை சந்தித்தனர். 682ம் ஆண்டில் யஸீத் உக்பா இப்னு நபியை வட ஆபிரிக்காவின் ஆளுநராக நியமித்தார். உக்பா பெர்பர் இனத்தவர்களுடனும் பைசாந்தியர்களுடனான பல யுத்தங்களை வெற்றி கொண்ட போதும் உக்பாவும் அவரது படையினரும் பிஸ்க்ரா என்ற இடத்தில் கைஸலா தலைமையிலான பெர்பெர் படையினால் பதுங்கியிருந்து நடத்தப் பட்ட தாக்குதலில் கொல்லப்பட்டனர். இதைத்தொடர்ந்து பெர்பெர்கள் முஸ்லிம் படையினரை வட ஆபிரிக்காவிலிருந்து விரட்டியடித்தனர் . மேலும் உமையாக்கள் கடலில் தங்களுக்கிருந்த ஆதிக்கத்தையும் இழந்தனர். இதன் காரணமாக ரொட்ஸ் மற்றும் க்ரீட் தீவுகளையும் கைவிட வேண்டியேற்பட்டது.

இரண்டாம் முஆவியாவின் காலப்பகுதி உள்நாட்டுப் போர்களின் காரணமாக மிகவும் குழப்பம் நிறைந்ததாக காணப்பட்டது. எனினும் இக்குழப்பங்கள் நன்கு படித்த ஆளுமையுள்ளவராக விளங்கிய அப்துல் மலிக் இப்னு மர்வான் ஆட்சியாளராக பொறுப்பேற்றதை தொடர்ந்து பெரிதும் குறைவடைந்தது. அத்துடன் இவரது காலப்பகுதியிலே முக்கியமான ஆவணங்களனைத்தும் அரபு மொழிக்கு மொழிமாற்றம் செய்யப்பட்டன. மேலும் முழு முஸ்லிம் உலகிற்கும் ஒரு நாணய அலகை அறிமுகப்படுத்தினார். இதன் காரணமாக 692ம் ஆண்டு பைசாந்தியப் பேரரசனான இரண்டாம் யஸ்டினியன் முஸ்லிம்கள் மீது போர் தொடுத்தான். செபஸ்டொபொலிஸ் யுத்தம் என்றழைக்கப்படும் இந்தப் போரில் அப்துல் மலிக் இப்னு மர்வானின் படைகள் பைசாந்தியர்களை தோற்கடித்தன. இதன் பிற்பாடு நாணய அலகு முஸ்லிம் உலகின் பிரத்தியேகமான நாணய அலகாக உபயோகிக்கப்பட்டு வந்தது. அப்துல் மலிக் முஸ்லிம் உலகின் ஆட்சியை இஸ்திரப்படுத்தியதல்லாமல் விவசாயம் மற்றும் வர்த்தகம் என்பவற்றிலும் சீர்திருத்தத்தை கொண்டு வந்தார். அத்தோடு அரபு மொழியை அரச கரும மொழியாக்கினார். மேலும் கிரமமான தபால் சேவையும் இவரால் ஆரம்பித்து வைக்கப்பட்டது.
இரண்டாம் வலீத் எகிப்து மற்றும் பைசாந்தியப் பேரரசுகளின் பகுதிகளை மீளவும் கைப்பற்றியதோடு வட ஆபிரிக்காவின் மேற்குப்பகுதி மற்றும் கார்தேஜ் ஆகிய நிலப்பரப்புகளையும் தனது கட்டுப்பாட்டில் கொண்டு வந்தார். மேலும் தாரிக் இப்னு சியாத் தலைமையிலான முஸ்லிம் இராணுவம் ஜிப்ரொல்டர் நீரிணையை கடந்து ஸ்பெயினை கைப்பற்ற ஆரம்பித்தது. ஸ்பெயினின் விஸ்கொத் இன ஆட்சியாளர்கள் லிஸ்பன் நகரத்தின் வீழ்ச்சியுடன் முற்றுமுழுதாக முஸ்லிம்களால் தோற்கடிக்கப்பட்டனர். இதேவேளை முகம்மது இப்னு காஸிம் தலைமையிலான முஸ்லிம் படை இந்துகுஷ் வரையிலான கீழைத்தேய நாடுகளை வெற்றிகொண்டது. இதன் மூலம் அல் வலீத் காலப்பிரிவில் இசுலாமிய கிலாபத் மேற்கே ஸ்பெயின் முதல் கிழக்கே இந்தியா வரை வியாபித்திருந்தது. அல்ஹஜ்ஜாஜ் இப்னு யூசுப் படைத்தலைவர்களை தெரிவு செய்வதிலும் அவர்களை வழிநடத்துவதிலும் மிகப் பெரிய பங்காற்றினார். அல்-வலீத் கட்டுக்கோப்பானதொரு இராணுவத்தை விஸ்தரிப்பதிலும் உமைய்யாக் காலப்பிரிவிலேயே மிகவும் வலிமை பொருந்தியதொரு கப்பற் படையை உருவாக்குவதிலும் மிகவும் கவனம் செலுத்தினார். இவ்வாறான காரணங்களே அவரது கிலாபத் ஸ்பெயின் வரை விரிவடைய உதவின. அல் வலீதின் காலப்பிரிவு இசுலாமிய சாம்ராஜ்ஜியத்தின் உச்சமாக கருதப்படுகிறது.

சிலுவைப்போர்கள் எனப்படுவது ஐரோப்பிய கிறித்துவ மன்னர்களுக்கும், சலாத்தீன் போன்ற இசுலாமிய மன்னர்களுக்கும் இடையில் ஏற்ப்பட்ட தொடர் போர்களை குறிக்கும். 9ம் நூற்றாண்டுவாக்கில் ஐரோப்பிய படைகள் இசுலாமியர்களின் வசம் இருந்த செருசலேம் நகரை கைப்பற்ற தொடர்ந்து பல படையெடுப்புகளை நடத்தினர். இந்த போர்களின் காரணமாக செருசலேம் நகர், கிறித்தவர் மற்றும் இசுலாமியர் கைகளில் மாறிமாறி வந்தது. இசுலாமிய வரலாற்றில் மிக முக்கியமான இந்த போர்களின் இறுதியில் செருசலேம் நகரம் இசுலாமியர்களின் கைகளிலேயே வந்தது.

அப்பாசிய கலிபாக்களின் இறுதி காலத்தில் எழுச்சி பெற்ற துருக்கியர்கள், அவர்களின் அநேக பகுதிகளை கைப்பற்றினர். இதன் பிறகு இசுலாம் மதத்தை ஏற்ற அவர்கள், 'ஒட்டாமன் பேரரசு' என்ற பேரரசை ஏற்படுத்தினர். தங்களையும் கலிபாக்கள் என அழைத்துக்கொண்ட இவர்களின் ஆட்சியில் இசுலாம் மிக வேகமாக பரவியது. இவர்களின் ஆட்சி முதலாம் உலக யுத்தம் வரை தொடர்ந்தது.

அதே சமயம் 16ம் நூற்றாண்டு வாக்கில் பாரசீக பகுதிகளில் சியா இசுலாம் பிரிவை சேர்ந்த சா மன்னர்களால் சியா பேரரசு தோற்றுவிக்கப்பட்டது. இந்த பேரரசு சுமார் இரண்டு நூற்றாண்டுகள் வரை பாரசீக பகுதிகளில் கோலோச்சியது. 
இதே போல இந்தியாவில் துருக்கிய - மங்கோலிய இனத்தை சேர்ந்த பாபர் என்பவரால் மொகலாய பேரரசு நிறுவப்பட்டது. 18ம் நூற்றாண்டு வரை தொடர்ந்த இந்த பேரரசு, ஆங்கிலேய காலணி ஆதிக்கத்தின் காரணமாக முடிவுக்கு வந்தது. இது தவிர பல சிறிய மற்றும் குறுகிய கால இசுலாமிய அரசுகள் இந்த பகுதிகளில் ஆட்சியை அமைத்தன. மேற்கூரிய இந்த இசுலாமிய பேரரசுகள் காரணமாக தெற்க்காசிய பகுதிகளில் இசுலாம் மதம் பரவியது. இந்த பேரரசுகளால் மட்டும் அன்றி வியாபாரிகள் மற்றும் போதகர்கள் மூலமாகவும் இசுலாம் மதம் பரவியது.

இரண்டாம் உலக யுத்தத்தின் பிறகு, பல புதிய நாடுகள் உதயமாகின. அவ்வாறு உருவான ஒரு நாடே இசுரேல் ஆகும். இது பிரித்தானியப் பேரரசின் ஒரு பகுதியான பாலஸ்தீனத்தில் அமைக்கப்பட்டது. யூதர்களுக்காக அமைக்கப்பட்ட இந்த நாட்டினால், பூர்வீக பாலஸ்தீனியர்களின் நாடாளும் உரிமை பறிபோனது. இதன் காரணமாக பாலசுத்தீனீய விடுதலை இயக்கங்கள் தோன்றின. யாசர் அராபத் போன்றவர்கள் தலைமையில் தோன்றிய இந்த இயக்கங்கள் பின்னாளில் நடைபெற்ற இஸ்ரேலிய ராணுவ தாக்குதல், மற்றும் அல்-அக்சா மசூதி நெருப்பிடப்பட்டது காரணமாக தீவிரவாத இயக்கங்களாக மாறின.
மேலும் ஈராக் - குவைத் போரின் காரணமாக சவூதி அரேபியா நாட்டில் முகாமிட்ட அமெரிக்க ராணுவ படைகள், அங்கேயே நிரந்தரமாக தங்கியதன் காரணமாகவும், இசுரேல் நாட்டை அமெரிக்கா ஆதரித்து வருவதன் காரணமாகவும் இசுலாமியர்களில் பெரும்பாலோர் அமெரிக்கா மற்றும் மேலை நாடுகளை வெறுக்கத் தொடங்கினர். இதன் காரணமாகவும் அல்-கொய்தா போன்ற தீவிரவாத இயக்கங்கள் தோன்றின. இந்த இயக்கங்களின் காரணமாக இசுலாம் ஒரு தீவிரவாத மதம் போன்ற தோற்றம் பெற்றது. இருப்பினும் ஆசிய-ஆப்பிரிக்க நாட்டு இசுலாமியர்களின் வியாபார பெயர்வு காரணமாக, புதிய பகுதிகளிலும் இசுலாம் பரவுகின்றது. இதைத் தவிர பொருளாதார மற்றும் கல்வியின் பொருட்டு புலம்பெயரும் இசுலாமியர்களின் காரணமாக மற்ற மேற்கத்திய நாடுகளிலும் இசுலாம் மதம் பரவுகின்றது.

உலகில் ஏறக்குறைய 180 கோடி மக்கள் இசுலாமிய மதத்தை பின்பற்றுகின்றனர். மொத்த உலக நாடுகளில் 30 - 40 நாடுகளில் இசுலாமியர்கள் பெரும்பான்மையாக வசிக்கின்றனர். மொத்த மக்கள் தொகையில் 20 % முசுலிம்கள் அரபு நாடுகளில் வசிக்கின்றனர். கண்டங்கள் வரிசையில் ஆசிய கண்டத்தில் அதிக இசுலாமியர்கள் வசிக்கின்றனர். மேலும் இதுவே உலகின் இரண்டாவது பெரிய மதமாக இருக்கின்றது.

மசூதிகள் எனப்படுவது இசுலாமியர்கள் பிரார்த்தனை நடத்துவதற்காக கட்டப்படும் கட்டிடங்கள் ஆகும். இவை அனைத்தும் சவூதி அரேபியா நாட்டில் உள்ள மெக்கா நகரில் கட்டப்பட்டுள்ள புனித காபாவை நோக்கியே கட்டப்படுகின்றன. இவை பிரார்த்தனை நடத்துவதற்காக மட்டும் அன்றி மக்கள் சந்தித்து தங்கள் பொது பிரச்சனைகளை பேசுவதற்ககும், இசுலாமிய கல்வியை கற்பதற்கும் உதவுகின்றன. ஏழாம் நூற்றாண்டு வரை பொதுவாக அரேபிய பாணியில் மட்டும் கட்டப்பட்டுவந்த மசூதிகள், இன்றைய நாட்களில் மற்ற கலாச்சார அமைப்புகளிலும் கட்டப்படுகின்றன.

இசுலாமிய நாள்காட்டி சந்திரனை மையமாக வைத்து கணக்கிடப்படுகின்றது. உமர் (ரலி) காலத்தில்தான் இசுலாமிய நாள்காட்டி முறை அறிமுகப்படுத்தப்பட்டது. கி.பி 622ம் ஆண்டு மக்காவிலிருந்து மதீனா நகருக்கு முகம்மது நபி(சல்) தப்பி சென்ற நிகழ்சி 'ஹிஜ்ரத்' என அழைக்கப்படுகின்றது. இந்த நாளில் இருந்தே இசுலாமிய வருடங்கள் கணக்கிடப்படுகின்றன. இதை முன்னிட்டே இசுலாமிய வருடங்கள் 'ஹிஜ்ரி' என அழைக்கப்படுகின்றன. 30 வருட சுற்றுமுறையை அடிப்படையாக கொண்ட இசுலாமிய வருட முறை, 354 நாட்களை கொண்ட பத்தொன்பது சாதாரண வருடங்களையும், 355 நாட்களை கொண்ட பதினொன்று லீப் ஆண்டுகளையும் கொண்டது. 
இசுலாமிய பண்டிகைகள் அனைத்துமே, இசுலாமிய ஹிஜ்ரி முறையையே பின்பற்றி கொண்டாடப்படுகின்றன. இசுலாமியர்களின் முக்கியமான பண்டிகைகளான தியாகப்பெருநாள் (பக்ரித் பண்டிகை - ஈத் உல் அள்ஹா) மற்றும் நோன்பு பெருநாள் (ரமலான் பண்டிகை - ஈத் உல் ஃபித்ர்) ஆகியவை முறையே துல்ஹஜ் 10ம் நாளும், ஷவ்வால் முதல் நாளும் (ரமலான் கடைசி) கொண்டாடப்படுகின்றது.



</doc>
<doc id="56545" url="https://ta.wikipedia.org/wiki?curid=56545" title="நால்வரி எலி">
நால்வரி எலி

நால்வரி எலி அல்லது நால்வரி புல் எலி ("Four-Striped Grass Mouse") என்பது முதுகில் நான்கு கறுப்பு வரிகள் கொண்ட கொறிணிகள் வரிசையில் "மூரிடீ" (Muridae) என்னும் எலிகள் குடும்பத்தில் "இராப்டோமிசு" (Rhabdomys) என்னும் பேரினத்தில் உள்ள ஓர் எலி வகையாகும். தென்னிந்தியாவில் காணப்படும் அணில்கள் போலும், வட அமெரிக்காவில் காணப்படும் சிப்மங்க் என்னும் அணில்வகை விலங்கு போலும், முதுகில் கறுப்பும் வெள்ளையுமாக கோடுகள் கொண்டுள்ள எலி இனமாகும். இவ்வெலி ஆப்பிரிக்காவில் பல நாடுகளில் காணப்படுகின்றது. உயர்ந்த மலைப் பகுதிகளிலும், 4600 மீ வரையிலான உயரத்திலும் காணப்படுகின்றது. ஆப்பிரிக்காவில் அங்கோலா, போட்சுவானா, காங்கோ, கென்யா, தான்சானியா, உகாண்டா, லெசோத்தோ, மலாவி, மொசாம்பிக், நமீபியா, தென் ஆப்பிரிக்கா, சாம்பியா, சிம்பாபுவே ஆகிய நாடுகளில் காணலாம். புற்கள் இடையே உணவு தேடுவதால் நால்வரி புல் எலி என்றும் பெயர் கொண்டது. 

வளர்ந்த நால்வரி எலி சராசரியாக 51 கிராம் எடை கொண்டிருக்கும். இது ஏறத்தாழ 5 ஆண்டுகள் உயிர்வாழ்கின்றன. பொதுவான உடல் வெப்பநிலை 37°செ இருக்கும். இவ்வெலிகள் 29 நாட்களுக்கு ஒருமுறை இனப்பெருக்கம் செய்கின்றன. கருவுற்றிருக்கும் காலம் (சினைக் காலம்) 25 நாட்கள். ஆண் எலிகள் 64 நாட்களில் இனப்பெருக்கத்திற்கான முதிர்ச்சி அடைகின்றன, ஆனால் பெண் எலிகள் 42 நாட்களிலேயே முதிர்ச்சி அடைகின்றன. குட்டிகளின் எண்ணிக்கை சராசரியாக 6. பிறக்கும்பொழுது குட்டிகளின் எடை சராசரியாக 3 கிராமே இருக்கும்



</doc>
<doc id="56553" url="https://ta.wikipedia.org/wiki?curid=56553" title="பாட்னா உயர் நீதிமன்றம்">
பாட்னா உயர் நீதிமன்றம்

பாட்னா உயர் நீதிமன்றம் பிப்ரவரி 3, 1916, ம் ஆண்டு இந்திய அரசு சட்டம், 1915, ன் படி பீகார் மாநில உயர் நீதிமன்றம் அதன் தலைநகரான பாட்னாவில் துவங்கப்பட்டு இயங்கிக் கொண்டிருக்கின்றது.

இதன் தற்பொழுதய தலைமை நீதிபதி நீதியரசர் ஆர் எம் லொட்கா.


</doc>
<doc id="56555" url="https://ta.wikipedia.org/wiki?curid=56555" title="அவுரி">
அவுரி

அவுரியின் இலைகளிலும் காய்களிலும் சென்னோசைடு என்ற மூலப்பொருள் அடங்கியுள்ளது.உலகளவில் இயற்கை மலமிளக்கியாகப் பயன்படுகிறது.இலை, காய்கள் பதப்படுத்தி பயன்படுத்தலாம்.


</doc>
<doc id="56558" url="https://ta.wikipedia.org/wiki?curid=56558" title="பம்பாய் உயர் நீதிமன்றம்">
பம்பாய் உயர் நீதிமன்றம்

பம்பாய் உயர் நீதிமன்றம் ஆகஸ்டு 14, 1862 அன்று ஆரம்பிக்கப்பட்டது. 1995 ஆம்ஆண்டு பம்பாய் என்றத் தலைநகரப் பெயர் மும்பை என்று அதிகாரப்பூர்மாக மாற்றப்பட்டும் பம்பாய் உயர் நீதிமன்மன்றம் மட்டும் தன் பழையப் பெயருடன் நீடித்திருக்கும் வாய்ப்பைப் பெற்று இன்றும் பம்பாய் உயர் நீதிமன்றம் என்றே அழைக்கப்படுகின்றது.

இந்நீதிமன்றத்தின்பணியாற்றும் நீதிபதிகளின் எண்ணிக்கை 60. இங்கு வழக்குகளின் எண்ணிக்கை அதிகமிருப்பதால் நீதிபதிகளின் எண்ணிக்கையை உயர்த்தக் கோரி சமர்ப்பித்த மனுவும் அரசின் ஆய்வில் உள்ளது. 

இதன் நீதிபரிபாலணத்தில் உள்ளடங்கிய மாநிலங்கள் மகாராட்டிரம், கோவா மற்றும் யூனியன் பிரதேசங்களான தமன் தியூ, தாத்ரா மற்றும் நாகர் அவேலி. இதன் அமர்வுகள் முறையே நாக்பூர்,அவுரங்காபாத் மற்றும் பனாஜி ஆகிய இடங்களில் நடைபெறுகின்றன.


</doc>
<doc id="56561" url="https://ta.wikipedia.org/wiki?curid=56561" title="ஒரிசா உயர் நீதிமன்றம்">
ஒரிசா உயர் நீதிமன்றம்

ஒரிசா உயர் நீதிமன்றம் ஏப்ரல் 3, 1948, ல் ஒரிசா உயர் நீதிமன்ற ஆணை, 1948 ன் படி ஒரிசா மாநிலத்தில் துவங்கப்பட்ட இந்நீதிமன்றம் கட்டாக்கைத் தலைமையகமாகக் கொண்டு இயங்கி வருகின்றது. 

இங்கு ஒப்புதல் அளிக்கப்பட்ட நீதிபதிகளின் எண்ணிக்கை 27 ஆகும். 



</doc>
<doc id="56566" url="https://ta.wikipedia.org/wiki?curid=56566" title="பஞ்சாப் மற்றும் அரியானா உயர் நீதிமன்றம்">
பஞ்சாப் மற்றும் அரியானா உயர் நீதிமன்றம்

பஞ்சாப் மற்றும் அரியானா உயர் நீதிமன்றம் - பஞ்சாப் மற்றும் அரியானா என்ற இரு மாநிலங்கள் மற்றும் யூனியன் பிரதேசமான சண்டிகருக்கும் அமைக்கப்பெற்ற பொதுவான உயர் நீதிமன்றமாகும். இந்நீதிமன்றம் பஞ்சாப் மற்றும் அரியானா தலைநகராமான சண்டிகரில் அமைக்கப்பட்டுள்ளது. 

ஜனவரி 5, 2008 நிலவரப்படி இதன் நீதிபதிகளின் எண்ணிக்கை 42 ஆகும். 


</doc>
<doc id="56568" url="https://ta.wikipedia.org/wiki?curid=56568" title="கேரள உயர் நீதிமன்றம்">
கேரள உயர் நீதிமன்றம்

கேரள உயர் நீதிமன்றம், இந்திய மாநிலமான கேரளா, ஒன்றியப் பகுதியான இலட்சத்தீவுகள் ஆகிய பகுதிகளின் உயர் நீதிமன்றம் ஆகும். இது கொச்சியில் அமைந்துள்ளது. இந்த நீதிமன்ற மாநில மறுசீரமைப்புச் சட்டம், 1956 படி நவம்பர் 1, 1956 முதல் செயற்பட்டு வருகிறது.



</doc>
<doc id="56569" url="https://ta.wikipedia.org/wiki?curid=56569" title="விண்டோஸ் மீட்டிங் ஸ்பேஸ்">
விண்டோஸ் மீட்டிங் ஸ்பேஸ்

விண்டோஸ் விஸ்டாவும் அதற்கு மேற்பட்ட கணினிகளிலும் 2-10 பயனர்களை ஒரே நேரத்தில் சகாக்களுக்கிடையிலான முறையில் (Peer-to-Peer) உரையாடுவதற்கென உருவாக்கப்பட்டதே விண்டோஸ் மீட்டிங் ஸ்பேஸ் ஆகும். இது ஏற்கனவே இருந்த நெட்மீட்டிங் மென்பொருளை மாற்றீடு செய்துள்ளதுள்ளதுடன் மைக்ரோபோன் ஒலி/ஒளி அமைப்பிலான கலந்துரையாடல்களை மேற்கொள்ளும் வசதி நீக்கப்பட்டுள்ளது. 

விண்டோஸ் மீட்டிங் ஸ்பேஸ் நினைத்தவுடன் ஓர் கூட்டத்தை ஆரம்பிக்கும் வசதி, பிரயோகங்களைப் பகிர்தல். கோப்புக்களைப் பகிர்தல ஆகிய வசதிகளைக் கொண்டுள்ளது. 

விண்டோஸ் விஸ்டா ஹோம் பேசிக் பதிப்பில் விண்டோஸ் லைவ் மீட்டிங் பேஸ் உள்ளடக்கப்படவில்லை. விண்டோஸ் விஸ்டா ஹோம் பிறிமியம், பிஸ்னஸ், அல்டிமேட் பதிப்புக்கள் இந்த வசதியை உள்ளடகியுள்ளது. 
குறிப்பு: விண்டோஸ் மீட்டிங் ஸ்பேசில் ஒரு சமயத்தில் ஒரே ஒரு கூட்டத்தில் மாத்திரமே பங்குபற்றலாம். ஒருகூட்டத்தில் இருந்து மற்றோரு கூட்டத்தில் கலந்து கொள்ளவிரும்பினால் முதலில் பங்குபற்றிக் கொண்டிருக்கும் கூட்டத்தில் இருந்து வெளியேறியே மற்றைய கூட்டத்தில் கலந்து கொள்ளலாம். ஒரே நேரத்தில் ஒன்றிற்கு மேற்பட்ட கூட்டத்தில் கலந்து கொள்ளும் வசதி கிடையாது. 


</doc>
<doc id="56571" url="https://ta.wikipedia.org/wiki?curid=56571" title="ஜார்க்கண்ட் உயர் நீதிமன்றம்">
ஜார்க்கண்ட் உயர் நீதிமன்றம்

ஜார்க்கண்ட் உயர் நீதிமன்றம் இந்திய உயர் நீதிமன்றங்களில் புதிதாகத் துவங்கப்பட்ட நீதிமன்றமாகும். பீகார் மறுசிரமைப்புச் சட்டம், 2000, த்தின் படி பீகார் மாநிலத்திலிருந்து ஜார்க்கண்ட் பிரிக்கப்பட்டபொழுது இந்நீதிமன்றம் உருவாக்கப்பட்டது. 

மாநிலத்தின் தலைநகரமான ராஞ்சியை தலைமையகாமாகக் கொண்டு செயலாற்றுகின்றது. இதன் ஒப்புதல் அளிக்கப்பெற்ற நீதிபதிகளின் எண்ணிக்கை 12 ஆகும்.


</doc>
<doc id="56572" url="https://ta.wikipedia.org/wiki?curid=56572" title="ஆந்திரப் பிரதேச உயர் நீதிமன்றம்">
ஆந்திரப் பிரதேச உயர் நீதிமன்றம்

ஆந்திரப் பிரதேச உயர் நீதிமன்றம் , ஜூலை 5, 1954, ஆந்திர மாநில சட்டம் , 1953 ன் படி, இந்திய மாநிலங்களில் ஒன்றான ஆந்திரப் பிரதேச மாநிலத்தில் ஆரம்பிக்கப்பட்டது. இதன் நீதி இருக்கை மாநிலத் தலைநகரான ஐதராபாத்தில் , ஒப்புதல் அளிக்கப்பட்ட நீதிபதிகளின் எண்ணிக்கையாக 39 பேர்களுடன் செயல்படுகின்றது.


</doc>
<doc id="56574" url="https://ta.wikipedia.org/wiki?curid=56574" title="சிக்கிம் உயர் நீதிமன்றம்">
சிக்கிம் உயர் நீதிமன்றம்

சிக்கிம் உயர் நீதிமன்றம், 1975 ல் சிக்கிம் இந்தாயாவின் பகுதியாக இணைந்தபொழுது சிக்கிம் மாநில உயர்நீதிமன்றமாக நிறுவப்பட்டது. மாநிலத் தலைநகரமான காங்டாக்கைத் தலைமையகாமாகக் கொண்டு இயங்கிகின்றது.


</doc>
<doc id="56575" url="https://ta.wikipedia.org/wiki?curid=56575" title="அலகாபாத் உயர் நீதிமன்றம்">
அலகாபாத் உயர் நீதிமன்றம்

அலகாபாத் உயர் நீதிமன்றம் - இந்திய மாநிலமான உத்திரபிரதேசத்தின் உயர் நீதிமன்றமாகும். 1950 ல் நிறுவப்பட்ட இந்நீதிமன்றம் தான் இந்தியாவால் நியமிக்கபெற்ற முதல் உயர் நீதிமன்றமாகும். இதன் தற்பொழுதய அமர்வு நீதிமன்றம் லக்னோவில் இயங்குகின்றது.

இங்கு அதிகபட்ச எண்ணிக்கையாக ஒப்புதல் அளிக்கப்பெற்ற 95 நீதிபதிகள் பணியாற்றுகின்றனர். இந்தியாவிலேயே அதிக நீதிபதிகள் எண்ணிக்கை கொண்ட உயர் நீதிமன்றமாகும்.


</doc>
<doc id="56576" url="https://ta.wikipedia.org/wiki?curid=56576" title="உத்தராகண்டு உயர் நீதிமன்றம்">
உத்தராகண்டு உயர் நீதிமன்றம்

உத்தராகண்ட் உயர் நீதிமன்றம், நவம்பர் 9, 2000 ல் உ.பி. மாநில மறுசீரமைப்புச் சட்டம், 2000 த்தின்படி 
உத்தரப்பிரதேசத்திலிருந்து உத்தர்காண்ட் பிரிக்கப்பட்டபொழுது உத்தர்காண்ட் உயர்நீதிமன்றம் துவங்கப்பட்டது. இதன் தலைமையகம் நைனிடால். இதன் ஒப்புதல் அளிக்கப்பெற்ற நீதிபதிகளின் எண்ணிக்கையாக 9 பேர் பணியாற்றுகின்றனர்.



</doc>
<doc id="56584" url="https://ta.wikipedia.org/wiki?curid=56584" title="மு. ஹா. மு. ஷம்ஸ்">
மு. ஹா. மு. ஷம்ஸ்

எம். எச். எம். ஷம்ஸ் (மார்ச் 17, 1940 - ஜூலை 15, 2002) இலங்கையின் சிறந்த ஊடகவியலாளரும், கவிஞரும், சிறுகதை மற்றும் நாவலாசிரியருமாவார். அத்துடன் இவர் பல்வேறு மேடை நாடகங்களையும் இயற்றி அவற்றை நெறிப்படுத்தியுமுள்ளார். தென்னிலங்கை மாத்தறை மாவட்டத்திலுள்ள திக்குவல்லை எனும் கிராமத்தில் முஹம்மது ஹாமீம், பத்திமா ரஸீனா தம்பதிகளுக்கு புதல்வாராகப் பிறந்தார்.

இலங்கை ஆசிரிய சேவையில் சேர்ந்த இவர் பல உயர்நிலைப் பள்ளிக்கூடங்களிலும் தமிழாசிரியராகப் பணியாற்றிய இவர் இறுதியாக மதுராபுரி அஸ்ஸபா முஸ்லிம் பாடசாலையில் தமிழாசிரியராக இருந்து 1992 ஆம் ஆண்டின் இறுதியில் ஆசிரியப் பணியிலிருந்து ஓய்வு பெற்றார். அதன் பின்னர் இலங்கையின் நாளேடான தினகரன் ஆசிரிய பீடத்தில் சில ஆண்டுகள் பணியாற்றினார்.

1958 - 1959 களில்இ எழுதத் தொடங்கிய எம்.எச்.எம். ஷம்ஸே “காங்கிரிட்” கவிதைகள் எனும் படக்கவிதைகளை அறிமுகம் செய்தவர். இவரது “காங்கிரிட்” கவிதைகள் பல பத்திரிகைகளில் வெளிவந்துள்ளன.

1960 களில் வெளியான “இன்ஸான்” பத்திரிகையே எம்.எச்.எம். ஷம்ஸிற்கு முகவரியை பெரிதாகப் பெற்றுக் கொடுத்தது. “இன்ஸான்” பத்திரிகையில் இவருடன் சமகாலத்தில் எழுதியோரில் கலைவாதி கலீல், பண்ணாமத்துக் கவிராயர் ஆகியோர் குறிப்பிட்டுச் சொல்லத்தக்கவர்களாவர்.

1970 - 80 களில் “ஆசிரியர் குரல்” என்ற தொழிற்சங்கப் பத்திரிகையின் ஆசிரியராகப் பணியாற்றிய இவர், “சாளரம்” என்ற பெயரில் இலங்கை வானொலியில், அவர் நடாத்திய இன நல்லுறவுக்கான நிகழ்ச்சித் தொடருக்காக “உண்டா” விருதினையும், அறிவுத் தாரகை, பல்கலை வித்தகர் போன்ற விருதுகளையும், சமாதான விருதுகள், இலக்கிய விருதுகள் பலவும் பெற்றுள்ளார்.

நீள்கரை வெய்யோன், ஸ்திராக்கி, வல்லையூர்ச் செல்வன், பாஹிரா, அபூ பாஹிம், அஷ்ஷம்ஸ், ஷானாஸ் என்ற புனைப் பெயர்களிலேயே இவர் பத்திரிகைகளிலும், சிற்றேடுகளிலும் எழுதி வந்தார்.

அழகியல் சார்ந்த கவிதைகள், சிறுகதைகள், சிறுவர் கவிதைகள், வாழ்த்துக் கவிதைகள் எழுதி வந்தாலும், இன்ஸானின் பின்னரே ஷம்ஸ், சமூக நோக்குள்ள கவிதைகளையும், கதைகளையும் படைத்திருக்கின்றார்.

இலங்கையில் மகாகவி உருத்திரமூர்த்தியின் பின்னர் அதிகமான “வெம்பா”க்களைப் படைத்தவர் எம்.எச்.எம். ஷம்ஸ். 

வெம்பாக்களில் பதச் சோறாய் ஒன்று

'ஆறுதரம் சென்றவராம் மக்கா

ஹாஜி வரவேற்பு மிகப் பக்கா

காரில் அவர் வந்திறங்கக் 

கந்தலுடைப் பெண் வழியில் 

பார்த்துவிட்டாள் ; ஆம் அவரின் அக்கா !'







</doc>
<doc id="56597" url="https://ta.wikipedia.org/wiki?curid=56597" title="மெழுகுவர்த்தி">
மெழுகுவர்த்தி

மெழுகுவர்த்தி அல்லது மெழுகுதிரி என்பது மெழுகை எரிபொருளாகக் கொண்டு ஒளி தருவது. கெட்டி மெழுகின் நடுவே நூல் திரி ஒன்றைக் கொண்டிருக்கும். நெருப்பைப் பற்ற வைத்ததும் மெல்ல மெல்ல அருகில் உள்ள மெழுகு இளகும். இதனால் திரியில் உள்ள தீ தொடர்ந்து எரியும்.


</doc>
<doc id="56599" url="https://ta.wikipedia.org/wiki?curid=56599" title="மெழுகு">
மெழுகு

மெழுகு சுற்றாடல் வெப்பநிலையில் இளகும் தன்மை கொண்ட ஒரு வகை வேதிச் சேர்வை. இது ஒரு வகை லிப்பிட்டும் ஆகும். இதன் உருகும் 45 °C (113 °F). வெப்பநிலைக்கு மேல் இது உருகிக் குறைந்த பாகுநிலை கொண்ட திரவமாகின்றது. மெழுகுகள் நீரிற் கரைவதில்லை. ஆனால் சில கரிமக் கரைப்பான்களில் கரையக்கூடியன. இயற்கையாகக் கிடைக்கும் மெழுகுகளும், செயற்கையாகத் தயாரிக்கப்படுகின்ற மெழுகும் பொருட்களும் கரிமச் சேர்வைகளே.

பொதுவாக மெழுகுகள் நீண்ட அல்கைல் சங்கிலிகளைக் கொண்டவை. இயற்கை மெழுகுகள், பெரும்பாலும் கொழுப்பு அமிலங்களின் எசுத்தர்களும், நீண்ட சங்கிலி அல்ககோல்களும் ஆகும். செயற்கை மெழுகுகள் வினைத் தொகுதிகள் குறைந்த நீண்ட சங்கிலி ஐதரோகாபன்கள். 

மர உற்பத்திகள் தயாரிக்கும் போது அவற்றை முடிப்பதற்கும் பூச்சிடவும் மெழுகிடவும், கற்பூரம் வில்லைகள் , தீக்குச்சி ,
காலணி மெருகு மற்றும் தட்டச்சு மை காகிதம் ஆகியன தயாரிக்கவும் மெழுகு பயன்படுகின்றது.



</doc>
<doc id="56602" url="https://ta.wikipedia.org/wiki?curid=56602" title="எழுதுகோல்">
எழுதுகோல்

எழுதுகோல் அல்லது எழுதி அல்லது "பேனா" எனப்படுவது, எழுத உதவும் ஒரு கருவி அகும். பேனா என்னும் சொல் ஆங்கிலத்தில் pen (பென்) என்னும் சொல்லில் இருந்து பெற்றது

இதில் பலவகையன எழுதுகோல்களும் உண்டு. அவை உருளைப‌ந்து எழுதுகோல், ஊற்று எழுதுகோல், மை பேனா மற்றும் பல வகைகளும் உண்டு.
பழங்காலத்து எகிப்தியர் பாப்பிரசு (papyrus) சுருள்களில் எழுத சிறு நாணலால் (reed) ஆன எழுதுகோல்களைப் பயன்படுத்தினர். இந்த நாணல் போன்ற செடிக்கு "சங்க்கசு மாரிட்டிமசு" (Juncus Maritimus) என்று பெயர். சிட்டீவன் ரோச்சர் ஃவிசர் (Steven Roger Fischer) தான் எழுதிய "எழுதுதலில் வரலாறு" ("A History of Writing") என்னும் நூலில் எகிப்தில் சக்காரா என்னும் இடத்தில் கிடைத்துள்ள சான்றுகளின்படி நாணல்-போன்ற எழுதுகோல்கள் எகிப்திய அரசர்களின் முதற்பரம்பரையினர் காலத்திலேயே, அதாவது கி.மு 3000 ஆண்டு தொடக்கத்திலேயே வழக்கில் இருந்திருக்கலாம் என்று கூறுகின்றார். ஏறத்தாழ இன்றைக்கு 300-400 ஆண்டுகளுக்கும் முன் வரை, கி.பி. 17 ஆவது நூற்றாண்டு வரை, இந்த நாணல்-போன்ற எழுதுகோல்கள் இருந்தன.

பறவைகளின் இறகாகிய தூவல் (quill) எழுதுகோல்கள் இசுரேல்-பாலசுத்தீனத்தில், மேற்குக் கரை என்னும் பகுதிக்கு அருகே உள்ள கும்ரான் (Qumran) என்னும் இடத்தில் இருந்து கிடைத்த செத்தக் கடல் சுருள்கள் (Dead Sea Scrolls) எழுதப் பயன்படுத்தப்பட்டன. ஐரோப்பாவில் இப்பழக்கம் கி.பி 700களில் அறிமுகப்படுத்தப்பட்டது. இவ்வகை தூவல் எழுதுகோலே 1787 இல் ஐக்கிய அமெரிக்காவின் அரசியல் சட்டம் எழுதவும், கையெழுத்திடவும் பயன்பட்டது. செத்த கடல் சுருள்கள் 1947 இல் கண்டுபிடிக்கப்பட்டது. அது கி.மு 100 இல் எழுதியதாகக் கருதப்படுகின்றது. ஐரோப்பியர்கள் நாணல் போன்ற குழல்கள் கிடைக்காததால் தூவல் எழுதுகோலை வரவேற்றனர். செவில்லைச் சேர்ந்த கி. பி. 7 ஆம் நூற்றாண்டைச் சேர்ந்த புனித இசிடோர் (St. Isidore of Seville) அவர்கள் எழுதி வைத்துள்ளதில், தூவல் எழுதுகோலைப் பற்றிய குறிப்பு ஒன்று உள்ளது. 
. தூவல் எழுதுகோல்கள் 19 ஆம் நூற்றாண்டு வரையில் வழக்கில் இருந்தன

வெண்கலத்தால் ஆன எழுதுகோல் நுனி உடையது ஒன்று கி.பி 79 ஆம் ஆண்டிலேயே பயன்பாட்டில் இருந்தது என்பற்கான சான்றுகோள் அழிந்து பட்ட பாம்ப்பை நகரில் கிடைத்துள்ளது. 
. சாமுவேல் பெப்பீசு என்பாரின் தன்வாழ்க்கைக் குறிப்பேட்டில் ஆகசட்டு 1663 ஆம் ஆண்டிற்கான பதிவில் இது பற்றிய குறிப்பொன்றும் உள்ளது. 1803 இல் மாழையால் (உலோகத்தால்) ஆன எழுதுகோல் நுனிக்கான காப்புரிமம் ஒன்று உள்ளது ஆனால் செய்து விற்பனை செய்யவில்ல்லை. 1822இல் பர்மிங்காம் என்னும் இடத்தைச் சேர்ந்த சான் மிட்செல் (John Mitchell) மாழை நுனி உடைய எழுதுகோல்களை அதிக எண்ணிக்கையில் படைத்து விற்பனை செய்தார்.


மைப்பேனா பலர் பயன்படுத்தம் ஒரு எளிய மற்றும் குறைந்த விலை எழுதுகோல் ஆகும்.

மைப்பேனா பொன்று பெரிதாக காணப்படும்.

ஊற்று எழுதுகோல் பலர் எழுதப் பயன்படுத்தும் பொருள். இது மை எனப்படும் சாயம் கலந்த திரவம் கொண்டு எழுதக்கூடியது.

எழுதுகோல் பல்வேறு காலங்களில் பலவிதமான கருவிகளாக‌ உருவெடுத்துள்ளது.

இதில் Parker Pen Company, Sheaffer, Cross, Faber-Castell, Pilot அகியவை முக்கிய பெரிய தயாரிப்பாளர்கள் அவர்கள்.


ஊற்று எழுதுகோலின் வரலாறு


</doc>
<doc id="56603" url="https://ta.wikipedia.org/wiki?curid=56603" title="செலவு">
செலவு

செலவு என்பது வரவு பணத்தை செலவு செய்யும் வழி அகும், அல்லது பிற பொருள்களை பணத்தை கொண்டு வாங்கும் முறை ஆகும். பணத்தை கொண்டு தானுந்து, அறைக்கலன், உணவு, துணி ஆகியவற்றை வாங்குவது செலவு எனப்படும்.
வாடகை வீட்டில் குடியிருப்பவர்களுக்கு வாடகைப்பணம் செலுத்துவது ஒரு செலவு என்று கூறலாம். அதை போல் மாணவர்களுக்கு பள்ளி அல்லது கல்லூரி கட்டணம் ஒரு செலவு அகும்.

காசுப்பாய்ச்சல் கூற்று




</doc>
<doc id="56606" url="https://ta.wikipedia.org/wiki?curid=56606" title="பியர் சிமோன் இலப்லாசு">
பியர் சிமோன் இலப்லாசு

பியர் சிமோன், இலாப்லாசு அல்லது மார்க்கி டி இலப்லாசு (ஏப்ரல் 23, 1749 – மார்ச் 5, 1827) என்பவர் 18-19 ஆவது நூற்றாண்டின் மிகச் சிறந்த கணிதவியல், வானவியலாளர்களுள் ஒருவர். வானியலை கணித அடிப்படையில் விரிவடையச் செய்ததில் இவருக்குப் பெரும் பங்கு உண்டு. புள்ளிக்குறிப்பியலிலும் இவருடைய பங்கு மிகச் சிறப்பானது. இவர் தமக்கு முன்னிருந்த அறிஞர்களின் கண்டுபிடிப்புகளை ஒழுங்கு படுத்தி, கணித அடித்தளம் இட்டு, தான் கண்டுபிடித்தவற்றையும் தொகுத்து ஐந்து பெரும் தொகுதிகளாக வான்பொருள்களின் இயக்கவியல் ("Mécanique Céleste" ) என்னும் பெரும் பல்லடுக்கு நூற்தொகுதியை 1799-1825 காலப்பகுதியில் வெளியிட்டார். இப் பல்லடுக்கு நூல்தொகுதியால், வடிவவியல் அடிப்படையாக இருந்த வானியல் இயக்கங்கள் பற்றிய அறிவை நுண்பகுப்பாய்வு (கால்க்குலசு) அடிப்படையான அறிவாக மாற்றினார். புள்ளிக்குறிப்பியலில் "பேயீசிய நிகழ்தகவியல்" (Bayesian probability) என்னும் துறைக்கு இவர் ஆற்றிய ஆய்வுகளே அடிப்படையாக அமைந்ததுள்ளது..

பல இயற்பியல் பகுப்பாய்வுகளில் காணப்படும் இலப்லாசு சமன்பாடு (Laplace's equation) என்னும் இரண்டாம் படிய நுண்பகுப்புக் கணித சமன்பாடு இவர் உருவாக்கியதே ஆகும்.

1749 ஆம் ஆண்டு பிரான்ஸு நாட்டு நார்மாண்டி பகுதியில் இலாப்லாசு பிறந்தார். இவர் இளம் வயதில் படிப்பில் ஆர்வம் மிகுந்தவராகக் காணப்பட்டார். 1768-இல் இவர் பாரீசு நகருக்குச் சென்று கணிதப் பேராசிரியராகப் பணியமர்த்தப்பட்டார். பிரெஞ்சு அறிவியல் அகாதமியின் முன்னணி அறிஞராக இவர் விளங்கினார். மாவீரன் நெப்போலியனுக்கு அறிவியல் ஆலோசகராகச் சிலகாலம் செயல்பட்ட பெருமை கொண்டவர் இவர்.

ஒரு கோள் சூரியனைச் சுற்றிவரும்போது அது கெப்ளரின் விதிகளுக்கு உட்பட்டு சூரியனை தனது நீள்வட்டப் பாதையில் சுற்றும் சுற்றும் கோளின் மைய விலக்கு விசையும், சூரியனின் புவி ஈர்ப்பு விசையும் சமநிலையில் இருப்பதால், கோள்கள் சூரியனில் விழவோ, விலகிச்செல்லவோ நேராது. ஆனால் பல கோள்கள் சூரியனைச் சுற்றிவரும்போது, ஒரு கோளின் ஈர்ப்பு விசை மற்றொரு கோளின் மீது செலுத்தும் விசைகளால் கோள்களின் பாதைகளில் மாற்றங்களை ஏற்படுத்தித் தனது சுற்றுப்பாதைகளிலிருந்து கோள்களைத் தூக்கி எறியச் செய்யும் என நியூட்டன் எண்ணினார்.

கணித ஆய்வுகள் பல செய்தும் நியூட்டனால் கோள்களின் சீரான இயக்கத்தை விளக்க இயலவில்லை. பாதிகளிலிருந்து விலகும் கோள்களை அவ்வப்போது கடவுளின் கரங்கள் சீரமைக்கின்றன எனக் கூறப்பட்டது. அனால் இலாப்லாசு கி.பி. 1780 ஆம் ஆண்டுகளில் கணிப்புகளைத் தனது கணிதத் திறமியால் மேம்படுத்தி கோள்களின் பாதைகளில் ஏற்படும் சிறிய மாறுபாடுகள் எப்படித் தம்மைத் தாமே திருத்திக் கொள்கின்றன என நிறுவினார்.

அந்தக் காலக் கட்டத்தில் சனிக்கோளின் சுற்றுப்பாதை விரிந்து செல்வதாகவும், வியாழனின் சுற்றுப்பாதை சுருங்குவதாகவும் கணக்கிட்டனர். கெப்ளரின் விதிகளின் படி அமைந்த சுற்றுப்பாதைகளில் மிகப்பெரும் கோள்களின் உண்மையான பாதைகள் மெல்லச் சுழன்று மாற்றமடைந்து மீள்கின்றன. இதற்காகும் காலம் சுமார் 929 ஆண்டுகள் எனவும் கணக்கிட்டு சூரிய குடும்பம் நிலைத்து நிற்கும் தன்மை கொண்டது எனவும் நிறுவினார்.



</doc>
<doc id="56607" url="https://ta.wikipedia.org/wiki?curid=56607" title="குளோக்கோசோமட்டைடீ">
குளோக்கோசோமட்டைடீ

குளோக்கோசோமட்டைடீ "(Glaucosomatidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் "குளுக்கோசோமா" என்னும் ஒரேயொரு பேரினம் மட்டுமே உள்ளது. இதில் நான்கு இனங்கள் உள்ளன.

இக் குடும்பத்தைச் சேர்ந்த இனங்களாவன:




</doc>
<doc id="56608" url="https://ta.wikipedia.org/wiki?curid=56608" title="பாத்திகுளுப்பீடீ">
பாத்திகுளுப்பீடீ

பாத்திகுளுப்பீடீ, "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இது "பாத்திகுளுப்பீ" என்னும் ஒரேயொரு பேரினத்தைக் கொண்ட சிறிய குடும்பம். இதில் ஏழு இனங்கள் உள்ளன. இவை மெக்சிக்கோ குடா, இந்தியப் பெருங்கடல், மேற்குப் பசிபிக் பெருங்கடல் ஆகியவற்றின் வெப்பவலயப் பகுதிகளில் காணப்படுகின்றன. இவை 20 சதம மீட்டர் நீளம் வரை வளர்கின்றன.




</doc>
<doc id="56609" url="https://ta.wikipedia.org/wiki?curid=56609" title="மானோடக்டிலைடீ">
மானோடக்டிலைடீ

மானோடக்டிலைடீ "(Monodactylidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை பக்கங்களில் மிகவும் ஒடுங்கித் தட்டுப் போன்ற வடிவிலான உடலமைப்புக் கொண்டவை. இவை நீண்டு அமைந்த முதுகுத் துடுப்புக்களையும், குதத் துடுப்புக்களையும் கொண்டிருக்கின்றன. இவை நடுத்தரமான அளவுள்ளவை. பொதுவாக 25 சதம மீட்டர் நீளம் வரை வளர்கின்றன. "மானோடக்டிலசு செபீ" "(Monodactylus sebae)" என்னும் இனத்தின் நீளம் அதன் உயரத்தைவிடக் குறைவாக இருக்கும். முதுகுத் துடுப்பின் மேல் நுனியில் இருந்து, குதத் துடுப்பின் கீழ் நுனி வரை இவற்றின் உயரம் 30 சதம மீட்டர் வரை இருக்கும். இக் குடும்ப மீனினங்களுட் பல வெள்ளி நிறத்தில் மஞ்சள், கறுப்பு நிறக் குறிகளைக் கொண்டவையாகக் காணப்படுகின்றன. இளம் மீன்கள் கூடிய கவர்ச்சி கொண்டவை. இவற்றுட் பல இனங்கள் மீன் காட்சியகங்களில் வளர்க்கப்படுகின்றன. 
இக் குடும்பத்தில் "மானோடக்டிலசு", "சுயேட்டீ" என்னும் இரண்டு பேரினங்களில் ஆறு இனங்கள் உள்ளன. இவை ஆப்பிரிக்கா, இந்தியா, பிற தெற்காசியப் பகுதிகள் தொடக்கம் மேற்கே ஆசுத்திரேலியா வரையுள்ள கரையோரங்களில் காணப்படுகின்றன. "மானோடக்டிலசு" பேரினத்தைச் சேர்ந்த இனங்கள் பல கழிமுகப் பகுதிகளில் காணப்படுகின்றன. நன்னீரிலும் நீண்ட நேரம் இருக்கக்கூடியவை. "மானோடக்டிலைட்டுக்கள்" சிறிய மீன்களையும், முதுகெலும்பிலிகளையும் பிடித்து உண்கின்றன. ஆழம் குறைந்த நீர்ப்பகுதிகளில் வாழும் இவை பெரிய கூட்டங்களாகக் காணப்படுகின்றன.




</doc>
<doc id="56613" url="https://ta.wikipedia.org/wiki?curid=56613" title="டாக்சோட்டைடீ">
டாக்சோட்டைடீ

டாக்சோட்டைடீ "(Toxotidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை தமது வாயைப் பயன்படுத்தி நீர்த்துளிகளை வீசி, சிறிய பூச்சிகளையும், வேறு சிறிய உயிரினங்களையும் நீரில் விழுத்தி அவற்றை இரையாக்குகின்றன. பெரிய கீழ்த் தாடை அவை வேட்டையாடுவதற்கு உதவியாக உள்ளன. "டாக்சோட்டீசு" என்னும் ஒரே பேரினத்தில் ஆறு இனங்களைக் கொண்ட மிகச் சிறிய குடும்பம் இது. இவை, இந்தியா முதல், பிலிப்பைன்சு, ஆசுத்திரேலியா, பாலினீசியா ஆகிய பகுதிகளில் உள்ள நன்னீர், உவர்நீர், கடல்நீர் ஆகியவற்றில் வாழ்கின்றன. 




</doc>
<doc id="56614" url="https://ta.wikipedia.org/wiki?curid=56614" title="டைக்கிஸ்ட்டீயைடீ">
டைக்கிஸ்ட்டீயைடீ

டைக்கிஸ்ட்டீயைடீ "(Dichistiidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இது ஒரு சிறிய குடும்பம். "டைக்கிசுடியசு" என்னும் ஒரே பேரினத்தில் இரண்டு இனங்கள் மட்டுமே இக் குடும்பத்தில் உள்ளன. 



</doc>
<doc id="56615" url="https://ta.wikipedia.org/wiki?curid=56615" title="டிரெப்பனீடீ">
டிரெப்பனீடீ

டிரெப்பனீடீ "(Drepaneidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் ஒரே பேரினமான "டிரெப்பனீ"யில் அடங்கிய மூன்று இனங்கள் உள்ளன. இவை இந்தியப் பெருங்கடலிலும், மேற்குப் பசிபிக் பெருங்கடலிலும், ஆப்பிரிக்காவுக்கு அண்மையில் கிழக்கு அத்திலாந்திக் பெருங்கடலிலும் வாழ்கின்றன. 


இங்கே மூன்று இனங்கள் குறிப்பிடப்பட்டாலும், டி. லொங்கிமானாவும், டி. பங்டாட்டாவும் நிறத்தில் மட்டுமே வேறுபாடானவை. இதனால் அவையிரண்டும் ஒரே இனத்துக்கான இரண்டு பெயர்களாகக் கருதப்படுவதும் உண்டு.



</doc>
<doc id="56617" url="https://ta.wikipedia.org/wiki?curid=56617" title="பல்லின் வகையடுக்கு">
பல்லின் வகையடுக்கு

பல்லின் வகையடுக்கு ("Dentition") என்பது வாயில் உள்ள பல்லின் வளர்சியையும், பற்களின் நான்கு வகையான பற் தோற்றங்களையும் அவற்றின் எண்ணிக்கை அமைப்பு முதலியவற்றையும் குறிக்கும்.

பாலூட்டிகளில், மிகச்சிறுபான்மையான, நான்கு குடும்பங்களில் உள்ள, விலங்குகள் தவிர மற்ற எல்லாவற்றுக்கும் நான்கு வகையான பற்கள் உள்ளன. ஒவ்வொரு வகைக்கும் ஒரு குறிப்பிட்ட எண்ணிக்கையே பெருமம் (அதிக எல்லை) ஆகும். விதி விலக்கான பாலூட்டி உயிரின குடும்பம் அல்லது வரிசைகள்: (1) பாலூட்டியாயினும் முட்டையிடும், ஒற்றைக் கழிவாய் விலங்கு எனப்படும் மோனோட்ட்ரீம்(monotremes), (2) அசையாக் கரடி, எறும்புண்ணி, ஆர்மடில்லோ ஆகையன அடங்கிய செனார்த்தரன்(xenarthrans), (3) செதிள் எறும்புண்ணிகள் எனும் பாங்கோலின்(pangolins), (4) நீர்வாழ் திமிங்கிலம், ஓங்கில்கள் அடங்கிய செட்டாசியன்(cetaceans ) வரிசை ஆகிய நான்காகும். உயிரினங்களில் பலவகையான பற்கள் கொண்டிருந்தால் அவற்ற பல் வகைப்பன்மை அல்லது பல் எயிற்றுமை (எயிறு = பல்) (heterodont) கொண்டவை என்றும், அப்படி இல்லாதவற்றை பல் வகையொருமை ல்லது எயிற்றொருமை கொண்டவை என்றும் கூறுவர். 

நான்கு வகையான பற்கள் முன்வெட்டிப் பல், நாய்ப்பல், முன்கடைவாய்ப் பல், கடைவாய்ப்பல். 

ஒவ்வொரு வகையான பற்களிலும் எத்தனை பற்கள் ஒவ்வொரு தாடையிலும் ஒரு பக்கத்தில் (இடத்திலோ, வலத்திலோ) உள்ளன என்பதை ஒரு "பல் வாய்பாடு" ஆக ஓர் அட்டவணையில் எழுதிக் காட்டுவது மரபு.ஆகவே வாயில் உள்ள மொத்த பற்கள் இந்த அட்டவணையில் உள்ளவற்றை இரண்டால் பெருக்கினால் (இரண்டு பக்கத்திற்கும், இடம், வலம்) வருவதாகும். ஒவ்வொரு பக்கத்துக்கும், முதலில் முன் வெட்டிப்பற்களும், அடுத்ததாக நாய்ப்பற்களும் (புலிப்பற்களும்), மூன்றாவதாக முன்கடைவாய்ப் பற்களும், கடைசியாக நான்காவதாக கடைவாய்ப்பற்களும் குறிப்பிடுவது வழக்கம். எடுத்துக்காட்டாக, "பல் வாய்பாடு" மேற்தாடைக்காக 2.1.2.3 என்று குறித்திருந்தால், அந்த விலங்குக்கு 2 முன் வெட்டிப் பர்களும், 1 புலிப்பல்லும், 2 முன்கடைவாய்ப்பற்களும், 3 கடைவாய்ப்பற்களும் ஒரு பக்கத்தில் (இடப்பக்கம் அல்லது வலப் பக்கம்) உள்ளன என்று பொருள். 

வயது வந்த "(adult)" மாந்தர்களுக்கான பல் வாய்பாடு:
பூனைகளுக்கான பல் வாய்பாடு:
Adovasio, J. M. and David Pedler. "The Peopling of North America." North American Archaeology. Blackwell Publishing, 2005. p. 35–36.



</doc>
<doc id="56628" url="https://ta.wikipedia.org/wiki?curid=56628" title="இந்திய அரசு">
இந்திய அரசு

இந்திய அரசு ("Government of India", , "பாரத் சர்க்கார்"), இந்திய நாட்டின் ஒன்றிய அரசு. இது இந்திய அரசியல் சட்டப்படி அமைக்கப்பெற்றது. அதுமட்டுமில்லாமல் கூட்டாட்சித் தத்துவத்தின்படி, குடியரசு இந்தியாவில் அடங்கிய 29 மாநிலங்களையும் மற்றும் 7 ஆட்சிநிலப் பகுதிகளையும் தன் ஆளுமையில் ஒன்றிணைக்கின்றது. இதன் செயல் மையமாக இந்தியத் தலைநகர் புது தில்லி விளங்குகின்றது.

இந்தியக் குடிகளைக் காக்கும் அடிப்படைச் சட்டங்களான சமூக நலன் மற்றும் குற்றவியல் சட்ட வடிவுகள், அவற்றினை இயற்றிய நாடாளுமன்றம் போன்றவைகளை இந்திய குடிகளைக் காக்க அமைக்கப்பெற்றவைகளாகும். இதன் கூட்டாட்சி மற்றும் மாநில தன்னாட்சி கோட்பாட்டின்படி அதன் மாநில அரசுகள் இச்சட்டவடிவுகளை, ஆளுமைகளை, நீதிபரிபாலணைகள் செயற்படுத்துவதற்கான கிளை அமைப்புகளாக செயற்படுகின்றன.

இதன் சட்ட முறைகளான கூட்டாட்சி மற்றும் மாநில தன்னாட்சிக் கொள்கையை செயற்படுத்தும் விதமாக ஆங்கிலத்தை பொது மொழியாகக் கொண்டு செயற்படுகின்றது.

பன்னாட்டு நீதிமன்றத்தின் நீதிபரிபாலனத்தில் இந்தியா இணக்கம் கொண்டுள்ளதால் இந்தியா சில பல ஒதுக்கீடுகளையும் பெற்றுள்ளது. அதன் அதிகாரப் பரவலாக்கல், இந்தியாவின் ஊராட்சி மன்றம் என்ற உள்ளாட்சி அமைப்பின் மூலம் கடைக்கோடியில் உள்ள கிராமங்கள் வரை சென்றடைகிறது.

இந்தியாவின் முகவுரை மற்றும் முன்னுரையாக அதன் எற்றுக்கொண்ட அரசியலமைப்பிற்கான கொள்கைகள் விளங்குகின்றன - தன்னாட்சி, பொதுவுடைமை, சமயச்சார்பின்மை, மக்களாட்சி, குடியரசுக் கொள்கை.

தன்னாட்சி என்பது இந்தியாவின் மேலான அல்லது விடுதலைபெற்ற, தன்னாட்சியைக் குறிக்கும். இந்தியா தன் உள்ளமைப்பிலும், வெளியமைப்பிலும் விடுதலை பெற்ற நாடாக செயல்படுகின்றது. அதன் உள் அமைப்பில் மற்றும் வெளியமைப்பில் வேறு எவரும் அல்லது எந்நாட்டினரும் தலையிடுவதை விரும்புவதில்லை. இந்தியா அதன் மக்களால் நேரிடையாக அரசை தேர்ந்தெடுத்து மக்களே ஆட்சி புரியும் நாடு, மக்களாட்சித் தத்துவத்தைக் கடைப்பிடிக்கும் நாடு.

பொதுவுடைமை இந்தியாவின் முன்னுரையாக 42 வது திருத்தச் சட்டமாக 1976 சேர்க்கப்பட்டது.இது சமுதாயம் மற்றும் பொருளாதாரத்தில் மக்கள் சமத்துவத்துடன் வாழ வலியுறுத்துகின்றது. இதன்படி சாதி வேற்றுமை, நிற வேற்றுமை, பாலியல் வேற்றுமை, சமய வேற்றுமை, மொழி வேற்றுமை இவைகளை தடை செய்கின்றது. எல்லோரும் சமம், எல்லோருக்கும் சம வாய்ப்பு, எல்லோரும் இந்நாட்டுமன்னர் என்பதை ஈடேற்ற அரசு முழுமுயற்சியுடன் செயல்பட வழிவகுக்கின்றது.

இதனை நிரூபிக்கும் விதமாக இந்தியா கலப்பு பொருளாதாரக்கொள்கை ஏற்படுத்தியும் மற்றும் தீண்டாமை ஒழிப்பு மற்றும் ஜமீன்தாரி முறை ஒழிப்பு , ஒரே ஊதியக் கொள்கை மற்றும் குழந்தைத் தொழிலாளர் தடை போன்ற சட்டங்களை அமல் படுத்தியது.

இந்தியாவின் முன்னுரையாக 42 வது திருத்தச் சட்டம் 1976 சேர்க்கப்பட்டது. இது எல்லா சமயத்தினரும் சமமாக வாழ வலியுறுத்துகின்றது. மேலும் அவரவர் நம்பிக்கையை உறுதி செய்கின்றது. இந்தியாவிற்கென்று தனியான அல்லது வலியுறுத்தும் சமயமோ அல்லது மொழியோ இல்லை. சமயம் என்பது அரசிற்கோ, அரசு சார்ந்த நிறுவனம் மற்றும் பள்ளிகளுக்கோ கிடையாது. அனைவரது சமயமும் நம்பிக்கையும் பாதுகாக்கப்பட வேண்டும் என்பதில் இந்தியா உறுதியுடன் செயல்படுகின்றது.

இந்தியா ஒரு விடுதலை பெற்ற நாடு. ஒருவர் எந்த இடத்திலும் இருந்து எவராயிருந்தாலும் வாக்களிக்கமுடியும், இது இந்திய மக்களின் வாக்குரிமையை வலியுறுத்துகின்றது.

அனைவரும் பங்குபெற வாய்ப்பளிக்கும் விதமாக அட்டவணைப்படுத்தப்பட்டப் பிரிவினரான பட்டியல் சாதியினரும் பட்டியல் பழங்குடியின மக்களுக்கு 22 சதவீதம் இட ஒதுக்கீடுகள் செய்யப்பட்டு சமவுரிமை நிலைநாட்டப்படுகின்றது.

பெண்களும் சமுதாயத்தில் சமநிலையடையும் விதமாக 33 சதவீதம் இட ஒதுக்கீடு வழங்கும் வரைவு மசோதா, நாடாளுமன்றத்தில் முன்மொழியப்பட்டு நிலுவையில் உள்ளது.

இந்தியத் தேர்தல் ஆணையம் தேர்தலை நியாயமாகவும், சுதந்திரமாகவும் நடத்த வழிசெய்கின்றது.

முடியாட்சி இந்தியாவால் எதிர்க்கப்படும் ஒன்று, வாரிசுரிமை ஆட்சியையும் இந்தியா எதிர்க்கின்றது. இவையெல்லாம் குடியரசுக்கு எதிரான ஆட்சிகளாகக் கருதப்படுகின்றது. குடியரசுத் தலைவரால் ஒவ்வொரு ஐந்து ஆண்டுக்கு ஒருமுறை அரசு ஆட்சியாளர் பொதுத் தேர்தலின் மூலம் தேர்ந்தெடுக்கப்படுகின்றனர். அவரே குடியரசுத் தலைவரால் பிரதமராக நியமிக்கப்படுகின்றார்.

நாடாளுமன்ற அரசு இந்தியாவில் ஐக்கிய இராச்சிய அரசு முறையை பின்பற்றி செயற்படுகின்றது, (வெஸ்ட் மினிஸ்டர் முறை). சட்டமியற்றும் இடமாக நாடாளுமன்றம் செயல்படுகின்றது.
இது இரண்டு அவைகளை கொண்டுள்ளது. நேரடியாகத் தேர்ந்தெடுக்கப்படும் உறுப்பினர்களான 545 உறுப்பினர்கள் மக்களவையில் (கீழவை) செயல்படுகின்றனர். மறைமுகமாகத் தேர்ந்தெடுக்கப்படும் 250 உறுப்பினர்கள் மாநிலங்களவையில் (மேல் சபை) செயல்படுகின்றனர்.
அரசியலைமைப்பின் தலைவராக குடியரசுத் தலைவர் செயல்படுகின்றார். அரசின் தலைவாராக பிரதமர் மற்றும் அவர் அமைச்சரவையும் செயல்படுகின்றனர்.

இந்தியாவின் நீதிபரிபாலனம் பிரித்தானிய காலத்திலிருந்து தொடரப்பட்டு வருகின்றது.இந்தியாவின் உச்ச நீதிமன்றம் , அதன் தலைமை நீதிபதி மற்றும் 25 துணை நீதீபதிகளின் உதவியுடன் நீதிபரிபாலனம் புரிகின்றது. உச்சநீதிமன்றத்தின் தலைமை நீதிபதி குடியரசுத் தலைவரால் நியமிக்கப்படுகின்றார்.

இந்தியாவில் மூன்றடுக்கு முறையில் வரிவிதிப்புகள் நடைபெறுகின்றது. அதன் படி வருமான வரி, மூலவரி (செல்வ வள வரி, மரபுரிமை வரி), விற்பனை வரி, சேவை வரி, சுங்கத் தீர்வை மற்றும் ஆயத் தீர்வை போன்ற வரிகள் வசூலிக்கப்படுகின்றன.

மாநில அரசுகள் மூலம் உள்மாநில மதிப்புக் கூட்டு வரி, கேளிக்கை வரி மற்றும் தொழில் முனைவோர் வரி, மதுபானத் தாயாரிப்புகளுக்கான ஆயத் தீர்வை , சொத்து பரிமாற்றங்களுக்கான மற்றும் நிலவரி வசூலிப்புக்காக, பயன்படுத்தப்படும் முத்திரைத் தாள்களுக்கான முத்திரைத் தீர்வை ஆகியவைகள் மாநில அரசுகளால் வசூலிக்கப்படுகின்றன.




</doc>
<doc id="56630" url="https://ta.wikipedia.org/wiki?curid=56630" title="ஓமியோபதி">
ஓமியோபதி

ஓமியோபதி ("homeopathy", இனமுறை மருத்துவம்) என்பது மருத்துவர் சாமுவேல் ஹானிமன் என்பவரால் 1796ஆம் ஆண்டு கண்டுபிடிக்கப்பட்ட ஒரு மாற்றுமுறை மருத்துவம் ஆகும். ஓமியோபதி மருத்துவமுறை ஒத்தது ஒத்ததை குணப்படுத்தும் என்ற கோட்பாட்டின்படி இயங்கும் முறையாகும்.

நோயிக்கான காரணம் அகமுரண்பாடே ஆகும். எனவே உயிராற்றலில் ஏற்படும் பாதிப்பே பின் நோயாக வெளியுறுப்புகளில் வெளிப்படுகிறது. இதனை, மருத்துவர் கென்ட், “உயிராற்றல் பாதிக்கப்பட்டுள்ளதன் வெளிப்பாடே, வெளியுறுப்புகளில் ஏற்படும் நோய் பாதிப்பு” என்று கூறுகிறார். மேலும், ஒவ்வொரு மனிதனுக்கும் ஒரு குறிப்பிட்ட பொருளை ஏற்கும் திறன் உண்டு. அது நோய்க்கும் நலனுக்கும் சமமாகப் பொருந்தும் என்பதாகும் என்று கூறிகிறார்.

ஓமியோபதி மருந்துகள் :

ஓமியோபதியில் மருந்துகள் இயற்கையில் கிடைக்கும் பொருட்களில் இருந்து உருவாக்கப்படுகிறது. மருந்துகள் உருவாக்கப்படும் போது அதனுடைய இயற்கை மூலக்கூறுகள் பெரும்பாலும் குலுக்குதல், நீர்க்க செய்தல் போன்ற முறைகளினால் அசல் மருத்துவத்தன்மை வாய்ந்த மூலக்கூறுகள் நீக்கப்படுகின்றது.

ஓமியோபதி  மருந்துகள் பெரும்பாலும் கனிமங்கள்,தாவர பொருள்கள் மற்றும் பல்வேறு மூலங்களில் இருந்து தயாரிக்கப்படுகின்றது . அசல் மூலப்பொருள்  கரையக்கூடியவயாக இருக்கவேண்டும், 

அசல் மூலப்பொருளின் ஒரு பகுதி பத்து பகுதி நீருடனோ, ஆல்ககால் உடனோ கலக்கி குலுக்கப்படும். இது 1X கலவை எனப்படும். 1C  என்பது ஒருபகுதி அசல் மூலப்பொருள் 100 பகுதி நீருடனோ, ஆல்கஹால் உடனோ கலக்கி குலுக்கப்படும். 3C என்பது ஒருபகுதி அசல் மூலப்பொருள் 1,000,000 பகுதி நீருடனோ, ஆல்கஹால் உடனோ கலக்கப்பட்டுள்ளது எனப்பொருள்படும்.

இப்படி 30C  வரை கொண்டு செல்லப்படும் இந்த கலவையில் அசல் மூலக்கூறு 1,000,000,000,000,000,000,000,000,000,000,000,000,000,000,000,000,000,000,000,000 மூலக்கூறு கொண்ட நீரில் கலந்திருக்கும் ,

இப்போது பெரும்பாலான ஓமியோபதி மருந்துகள்(கலவைகள்) 30C முதல் 200C  வரை கொடுக்கப்பட்டு வருகின்றது. இதில் அசல் மூலக்கூறை கண்டறிவதே சிரமம். கடைசியில் நீர் மட்டுமே மிஞ்சுகிறது, டாக்டர்.திரு.ஹானிமன் அவர்களின் நம்பிக்கைப்படி "நீரின் ஞாபகசக்தி" கோட்பாடு பயன்படுத்துகின்றது. இதனால் தான் பெரும்பாலான மருந்துகள் பக்க விளைவுகள் இல்லாமல் இருக்கிறது

போலிமருந்து விளைவு:

ஓமியோபதி கலவைகள் மூலம் ஏற்படும் விளைவுகள் பெரும்பாலும் போலிமருந்து விளைவுகளாக உள்ளன.



</doc>
<doc id="56632" url="https://ta.wikipedia.org/wiki?curid=56632" title="இந்தியக் குடியரசின் அமைச்சரவை">
இந்தியக் குடியரசின் அமைச்சரவை

இந்த பட்டியல் தற்பொழுது அமைக்கப்பட்டிருக்கும் அமைச்சரவையின் பட்டியலாகும். அனைத்து அமைச்சர்களும் புது தில்லியில் உள்ள இந்திய ஒன்றிய அமைச்சரவை அலுவலகத்தின்படி அமர்த்தப்பட்டுள்ளனர். அமைச்சரவையில் இடம் பெறுபவர் இந்திய அரசியலைமைப்பில் வரையறுத்துள்ளபடி அமைச்சர் பொறுப்பேற்கும் உறுப்பினர் நாடாளுமன்றத்தின் இரு அவைகளில் ஏதாவதொன்றில் உறுப்பினராக இருக்கவேண்டும். அந்த விதியின்படி பிரதமர் நரேந்திர மோதி நாடாளுமன்ற கீழவை அதாவது மக்களவை உறுப்பினராக இருந்துகொண்டு பிரதமர் பொறுப்பை (2014-2019) இந்த அமைச்சரவையின் ஆயுள் முழுவதும் தொடர்வார் என்பது குறிப்பிடத்தக்கது.

அமைச்சர்கள் பின்வரும் மூன்று வகையில் இறங்குவரிசைகளின் படி பொறுப்பேற்கின்றனர்.










</doc>
<doc id="56634" url="https://ta.wikipedia.org/wiki?curid=56634" title="எலிக்குடும்பம்">
எலிக்குடும்பம்

எலிக்குடும்பம் அல்லது முரிடீ (Muridae) என்பது பாலூட்டிகள் வகுப்பில் உள்ள குடும்பங்கள் யாவற்றினும் மிகப்பெரிய குடும்பம். இக் குடும்பத்தில் ஏறக்குறைய 650 இனங்கள் உள்ளன. இவை ஆசியா, ஆப்பிரிக்கா, ஐரோப்பா, ஆசுத்திரேலியா ஆகிய இடங்களில் இயற்கையாக வாழ்கின்றன. எலி இனங்கள் உலகெங்கும் அறிமுகப்படுத்தப்பட்டு எங்கும் பரவி உள்ளன. சுண்டெலி, வயல் எலிகள், கெர்பில் முதலியவை இந்தக் குடும்பத்தை சேர்ந்த எலி வகைகள் ஆகும். அறிவியற் பெயராகிய முரிடீ (Muridae) என்பதன் பொருள் இலத்தீனில் எலி என்பதே. இச்சொல் கிரே (J. E. Gray) என்பவரால் 1825 இல் முதன் முதலாகப் பயன்படுத்தப்பட்டது.

எலிக்குடும்பத்து இனங்கள் உருவில் சிறியன. வாலின் நீளத்தைத் தவிர்த்தால் சற்றேறக்குறைய 10 செமீ இருக்கும். இவை 4.5 முதல் 8 செமீ வரையிலான குட்டி ஆப்பிரிக்கச் சுண்டெலி முதல் 48 செமீ வரையிலான பெரிய வெள்ளை பிலிப்பைன் எலிகள் வரை பல வகைப்பட்டன. இவ் எலிகளுள் சிலவற்றுக்கு நீண்ட கால்கள் உள்ளன. இதனால் இவை தாவிக் குதித்து நகரக்கூடியன. எலிகளின் பொதுவான நிறம் பழுப்பு. ஆனால், கறுப்பு, சாம்பல், வெள்ளை நிற எலிகளும் உண்டு. நால்வரி எலி போன்று உடலில் கோடுகள் கொண்ட இனமும் உண்டு. 

எலிக் குடும்பத்து இனங்கள் நன்றாக கேட்கும் திறனும், மணம் நுகரும் திறனும் கொண்டவை. பல்வேறு சூழல்களில் வாழ்கின்றன. காடுகளிலும், வயல்வெளிகளிலும், புல்வெளிகளிலும், உயர் மலைகளிலும் வாழ்கின்றன. கெர்பில் போன்ற எலி வகை இனங்கள் நீர் குறைந்த பாலைநிலங்களிலும் வாழ்கின்றன. எலி இனங்கள் தாவர உண்ணிகளாகவோ எல்லாம் உண்ணிகளாகவோ உள்ளன. வலுவான தாடை தசைகள் கொண்டுள்ளன. இவற்றின் முன்வெட்டிப்பற்கள் வாழ்நாள் முழுவதும் வளர்ந்துகொண்டே இருக்கின்றன. இவற்றின பல் வகையடுக்கு கீழ்க்காணுமாறு குறிக்கப்படும்:

எலிக்குடும்பிகள் ஓராண்டில் பல முறை பல குஞ்சுகள் ஈனுகின்றன. இவை புணர்ந்தபின்னர் 20-40 நாட்களில் குஞ்சுகள் ஈனுகின்றன. ஆனால் இவை இனத்துக்கு இனம் மிகவும் வேறுபடுகின்றன. பிறந்த எலிக்குஞ்சுகள் கண்பார்வை இல்லாமலும், உடலில் மயிர் இல்லாமலும், தன்னைக் காத்துக்கொள்ளும் திறம் இல்லாமலும் பிறக்கின்றன. ஆனால் எல்லா எலி இனங்களும் அப்படி இல்லை, எடுத்துக்காட்டாக முள்ளெலி.

பிற சிறிய பாலூட்டிகளைப்போல, எலிக் குடும்பத்தின் படி வளர்ச்சியும் தெளிவாகத் தெரியவில்லை. தொல்லுயிர் படிவங்கள் மிகக் குறைவே. ஆசியாவில் வெப்பமண்டலப் பகுதிகளில் உள்ள ஆம்சிட்டர் (hamster) போன்ற ஏதோவொரு விலங்கில் இருந்து முன்பகுதி மியோசீன் (Miocene) ஊழிக்காலத்தில் தோன்றியிருக்கலாம் என்று ஒரு கருத்து உள்ளது. ஓலோசீன் (Holocene) ஊழிக்காலத்தில் மாந்தர்களோடு சேர்ந்து உலகமெல்லாம் பரவியது என நினைக்கின்றார்கள் 

எலிக்குடும்பம் (மூரிடுகள், Murids) 4 உட்குடும்பங்களில் (துணைக்குடும்பங்களில்), 140 பேரினங்களாக, மொத்தம் 650 எலி இனங்கள் உள்ளன.




</doc>
<doc id="56641" url="https://ta.wikipedia.org/wiki?curid=56641" title="இந்திய அரசியலமைப்பிலுள்ள அடிப்படை உரிமைகள்">
இந்திய அரசியலமைப்பிலுள்ள அடிப்படை உரிமைகள்

இந்தியாவின் அடிப்படை உரிமைகள் என்பது இந்திய அரசியல் சாசனம் தனது "மூன்றாவது பகுதியில்" வழங்கியுள்ள உரிமைகளுக்கான சாசனம்' ஆகும். இந்தப் பகுதி இந்திய நாட்டின் குடிமக்கள் என்ற முறையில் அமைதியான முறையிலும் இணக்கத்துடனும் வாழ்வை மேற்கொள்ள தேவையான குடிமையியல் சுதந்திரங்களை இந்தியர்களுக்கு வழங்குகிறது. 

அமெரிக்காவின் "உரிமைகள் சட்டவரைவை" (Bill of Rights) மூலமாக கொண்டது. இந்திய அரசியலமைப்பின் சட்டவிதி 12 முதல் 35 வரை ஆறுவகை உரிமைகள் குறித்து விவரிக்கும் அரசியலமைப்பின் மூன்றாவது பகுதி, உரிமைகளுக்கான, இந்தியாவின் "மேக்னா கார்ட்டா" என அழைக்கப்படுகிறது. 

ஒரு இந்திய குடிமகனின் சமூக உரிமை (சம உரிமை), பேச்சுரிமை (பேச்சு சுதந்திரம்), வெளிபடுத்தும் உரிமை (எழுத்துரிமை), கூடிவாழும் உரிமை மற்றும் அமைதி வழிபாட்டு உரிமை, சுதந்திர சமய உரிமை, சமூக நீதிக் கோரும் உரிமை போன்ற உரிமைகள் இன்றியமையாத உரிமைகளாக வழங்கப்பட்டுள்ளன. 

இந்த உரிமைகள் மறுக்கப்படுவதோ அல்லது மீறப்படுவதோ குற்றமுறு செயல்களாக இந்திய தண்டணைச் சட்டக் (இ.த.ச) கூற்றில் வரையறுக்கப்பட்டுள்ளது.

தனக்கு அளிக்கப்பட்டுள்ள அடிப்படை உரிமைகளின் படி ஒவ்வொரு இந்தியக் குடிமகனும் அதை சுதந்திரமாக அனுபவிக்க கடமைபட்டவர்களாவர். இவ்வடிப்படை உரிமைகள் இனப்பாகுபாடின்றி (சாதி, நிறம், பாலினம்,மொழி), மொழி வேறுபாடின்றி, சாதி மாறுபாடின்றி, அனைத்துக் குடிமக்களும் அனுபவிக்க கடமைபட்டவர்களாவர். இவைகள் மறுக்கப்படும்போது நீதிமன்றங்கள் தலையிட்டு அவற்றை பெற்றுத்தர தயங்காது.

இந்த அடிப்படை உரிமைகள், அமெரிக்க ஐக்கிய நாடுகளின் அரசியலமைப்பிலுள்ள அடிப்படை உரிமைகளைச் சார்ந்து இங்கு உருவாக்கப்பட்டுள்ளது.டாக்டர் அம்பேத்கர் அடிப்படை உரிமையை, மனிதனின் இருதயமும் உயர்சக்தியும் ஆகும் என்று குறிப்பிடுகிறார். அடிப்படை உரிமையை, நெருக்கடி கால அறிவிப்பின் மூலம், குடியரசுத் தலைவர் தற்காலிகமாக நிறுத்தி வைக்க முடியும்.

ஆறு அடிப்படை உரிமைகளாவன



</doc>
<doc id="56648" url="https://ta.wikipedia.org/wiki?curid=56648" title="இந்திய அரசியல்">
இந்திய அரசியல்

இந்திய அரசியல்-இந்தியா பல கட்சிகளின் பிரநிதிகளுடன் கூட்டு நாடாளுமன்ற அரசியலை ஐக்கிய இராச்சிய அரசு முறையை பின்பற்றி அரசியல் புரிகின்றது. (வெஸ்ட் மினிஸ்டர் முறை).

இந்தியாவின் பிரதமர் அரசின் தலைமைப் பொருப்பிலும், குடியரசுத் தலைவரின் சம்பிரதாய தலைமையின் கிழ் ஆட்சி நடத்தப்படுகின்றது. பிரித்தானிய முடியாட்சியில் கடைப்பிடிக்கப்பட்ட சம்பிரதாயங்களை ஒரளவு ஒத்திருக்கின்ற வகையில் இங்கும் ஆட்சிகள் நடைபெறுகின்றன.

இந்தியாவின் அரசியலமைப்பை உற்று நோக்கும் பொழுது இந்தியா மிகப் பெரிய மாநிலங்களின் ஒருங்கிணைப்பில் கூட்டாட்சித் தத்துவ முறையில் அமெரிக்கவைப் போன்று செயல்படுகின்ற மிகப் பெரிய நாடுகளில் இந்தியாவும் ஒன்று.


</doc>
<doc id="56651" url="https://ta.wikipedia.org/wiki?curid=56651" title="கீட்டோடொன்டைடீ">
கீட்டோடொன்டைடீ

கீட்டோடொன்டைடீ "(Chaetodontidae)", "பேர்சிஃபார்மசு" ஒழுங்கைச் சேர்ந்த ஒரு பட்டாம்பூச்சி மீன் குடும்பம் ஆகும். இவை வெப்பவலயக் கடல் வாழ் மீன்கள். பொதுவாகப் பவளப்பாறைத் திட்டுக்களில் வாழும் இக் குடும்ப மீன்கள் அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகிய பெருங்கடல்களில் காணப்படுகின்றன. இக் குடும்பத்தில் 10 பேரினங்களில் ஏறத்தாழ 120 இனங்கள் உள்ளன. இந்தியப் பெருங்கடலிலும், பசிபிக் பெருங்கடலிலும் பல இன இணைகள் (Species pair) காணப்படுகின்றன. மிகப் பெரிய "கீட்டோண்டன்" பேரினத்தின் உறுப்பினங்கள் உண்மையில் இனங்களா அல்லது சிற்றினங்களா என்பதில் குழப்பம் நிலவி வந்தது. அண்மைக் காலத்தில், டிஎன்ஏ க்களைப் பயன்படுத்திச் செய்யப்பட்ட ஆய்வுகள் மூலம் இத்தகைய குழப்பங்கள் பல தீர்ந்துள்ளன. 

இவை ஓரளவு சிறிய மீன்களாகும். பெரும்பாலும் 12-22 சதம மீட்டர் (7-9 அங்குலம்) நீளம் கொண்டவை. இக் குடும்பத்தில் மிகப்பெரிதாக வளரும் "கீ. எஃபிப்பியம்" என்னும் இனத்தைச் சேர்ந்த மீன்கள், 30 சதம மீட்டர் நீளம் வரை வளர்கின்றன. கறுப்பு, வெள்ளை, நீலம், சிவப்பு, செம்மஞ்சள், மஞ்சள் எனப் பல நிறங்களைக் கொண்ட இம் மீன்களை ஆங்கிலத்தில் "பட்டாம்பூச்சி மீன்" எனப் பொருள்படும் "பட்டர்ஃபிளை ஃபிஷ்" "(butterflyfish)" என அழைப்பர்.



</doc>
<doc id="56658" url="https://ta.wikipedia.org/wiki?curid=56658" title="கடல் தேவதை மீன்">
கடல் தேவதை மீன்

கடல் தேவதை மீன் "(Pomacanthidae)" என்பது "கீளி வடிவி" வகுப்பைச் சேர்ந்த ஒரு மீன் குடும்பம் ஆகும். இவை அத்திலாந்திக் பெருங்கடல், இந்தியப் பெருங்கடல், மேற்குப் பசிபிக் பெருங்கடல் ஆகிய கடல்களின் ஆழம் குறைந்த பவளப்பாறைத் திட்டுப் பகுதிகளில் வாழ்கின்றன. இக் குடும்பத்தில் 7 பேரினங்களில் ஏறத்தாழ 86 இனங்கள் உள்ளன. 

ஒளிரும் நிறங்களையும், பக்கவாட்டில் அழுத்தப்பட்டது போன்றதும் உயரமானதுமான உடலமைப்பையும் கொண்ட கடற்தேவதை மீன்கள் பவளப்பாறைப் பகுதிகளில் வாழும் எடுப்பான தோற்றம் கொண்ட உயிரினங்கள் ஆகும். 




</doc>
<doc id="56666" url="https://ta.wikipedia.org/wiki?curid=56666" title="இரட்டைப்படைக் குளம்பி">
இரட்டைப்படைக் குளம்பி

இரட்டைப்படைக் குளம்பிகள் என்பன பாலூட்டி வகுப்பில் இரட்டைப்படை எண்ணிக்கையில் குளம்புகள் உள்ள விலங்குகள் கொண்ட ஒரு வரிசையில் உள்ள விலங்குகளைக் குறிக்கும். இதனை ஆர்ட்டியோடாக்டிலா (Artiodactyla) என்று அறிவியலில் கூறுவர். ஆர்ட்டியோடாக்டிலா என்னும் இவ் ஆங்கிலச் சொல்லை ரிச்சர்டு ஓவன் என்பவர் 1848 இல் அறிமுகப்படுத்தினார். இவ் ஆங்கிலச்சொல், "ஆர்ட்டியோசு" (αρτιος) = இரட்டைப்படை எண் + "டாக்டிலோசு" (δακτυλος) = விரல் என்னும் இரு கிரேக்க மொழிச் சொற்களால் ஆன கூட்டுச்சொல். "குளம்பு" என்பது கால்களின் விரல் எலும்புகள் ஒன்றிணைந்த உடல் அமைப்பு. குளம்புள்ள விலங்குகளைக் குளம்பிகள் என்று அழைப்பர். குளம்புள்ள விலங்குகளை ஆங்கிலத்தில் "அங்குலேட்" (ungulate) என்கின்றனர். "அங்குலேட்" என்னும் சொல் "குளம்பு" என்று பொருள் படும் "அங்குலா" (ungula) என்னும் இலத்தீன் சொல்லில் இருந்து பெற்றது. இது 1802 ஆம் ஆண்டில் இருந்து ஆங்கிலத்தில் வழக்கில் உள்ளது. இவ் உயிரின வரிசையில் பன்றிகள், நீர்யானைகள், ஒட்டகங்கள், மான்கள், ஒட்டகச்சிவிங்கிகள், ஆடு மாடுகள் போன்ற விலங்குகள் அடங்கும். இவ்விலங்குகளின் உடல் எடை இரட்டைப்படை எண்ணிக்கையில் உள்ள குளம்புகளின் மீது சீராக (ஏறத்தாழ சரி ஈடாக) விழுகின்றது. மூன்றாவது நான்காவது ஒன்றிய விரல்கள் இருந்தால் அவை மீதும் ஈடான எடை விழுகின்றது. ஆனால் ஒற்றைப்படைக் குளம்பிகளில் (பெரிசோடாக்டில்களில், perissodactyls) பெரும்பாலான எடை மூன்றாவது விரலில் விழுகின்றது. இரட்டைப்படைக் குளம்பிகளின் ஒரு சிறப்பு அமைப்பு, அதன் கணுக்கால் மூட்டுக்குக் கீழே உள்ள கணுக்கால் எலும்பின் (Talus, டாலசு எலும்பு) அமைப்பு ஆகும். இது இரட்டைக் கப்பி அமைப்பு கொண்டிருப்பதால் பாதத்திற்கு இசைந்து கொடுக்கும் தன்மை அதிகம் (உவைமை கூடுதல்). 
உலகில் ஏறத்தாழ 220 இரட்டைப்படைக் குளம்பு உயிரினங்கள் உள்ளன. இவற்றுள் பலவும் மாந்தர்களின் பண்பாடு, வளர்ச்சி, நல்வாழ்வுக்கு மிக இன்றியமையாதவையாக இருக்கின்றன.

'ஆர்ட்டியோடாக்டிலா' என்ற சொல்லை இரிச்சர்டு ஓவன் என்பவர் 1848 இல் அறிமுகப்படுத்தினார்.
இந்த உயிரின வகைப்பாட்டியல் சொல்,
என்ற இரு கிரேக்கச் சொற்களில் இருந்து உருவாக்கினார்.

இங்கு விரல் என்பது, குளம்பு ஆக மாற்றம் அடைந்துள்ளது. "குளம்பு" என்பது விரல் எலும்புகள் ஒன்றிணைந்த உடல் அமைவுத் தகவு ஆகும். எனவே, குளம்புள்ள விலங்குகளை, குளம்பிகள் என்கிறோம்.


இவைகள் அன்டார்டிகா தவிர அனைத்துக் கண்டங்களிலும் வாழ்கின்றன. ஆசுத்திரேலியாவிலும், நியூசிலாந்திலும் இவைகள் மனிதர்களால் அறிமுகபடுத்தப்பட்ட விலங்கினங்கள் என கண்டறியப்பட்டுள்ளன.

இவ்விலங்குகளின் விரல்கள், குளம்புகளாக மாற்றம் அடைந்துள்ளன. மாற்றமுற்ற அக்குளம்புகள், இவ்விலங்குகளிடையே, எண்ணிக்கையில் வேறுபட்டு இருக்கின்றன. இக்குளம்புகள் எண்ணிக்கையில் வேறுபட்டாலும், இரண்டிரண்டாக, சம அளவில் இருக்கின்றன. அதனால் தான், இவ்விலங்குகளை "இரட்டைப்படை விரல்கள்" என்று பொருள்படும் ஆர்ட்டியோடாக்டிலா (Artiodactyla) என்ற உயிரியல் வரிசையில் அமைத்துள்ளனர்.

இவ்விலங்குகளின் உடல் எடை, இரட்டைப்படை எண்ணிக்கையில் உள்ள குளம்புகளின் மீது சீராக (ஏறத்தாழ சரி ஈடாக) விழுகின்றது. மூன்றாவது நான்காவது ஒன்றிய விரல்கள் இருந்தால், அவை மீதும் ஈடான எடை விழுகின்றது.ஆனால், ஒற்றைப்படைக் குளம்பிகளில்பெரும்பாலான எடை, மூன்றாவது விரலில் விழுகின்றது.

இரட்டைப்படைக் குளம்பிகளின் ஒரு சிறப்பு அமைப்பு யாதெனில், அதன் கணுக்கால் மூட்டுக்குக் கீழே உள்ள, கணுக்கால் எலும்பின் டாலசு (Talus) எலும்பு அமைப்பு ஆகும். இது இரட்டைக் கப்பி அமைப்பு கொண்டிருப்பதால், பாதத்திற்கு இசைந்து கொடுக்கும் தன்மை அதிகம் (உவைமை கூடுதல்). 


</doc>
<doc id="56669" url="https://ta.wikipedia.org/wiki?curid=56669" title="இந்தியத் தலைமைத் தேர்தல் ஆணையர்">
இந்தியத் தலைமைத் தேர்தல் ஆணையர்

இந்தியத் தலைமைத் தேர்தல் ஆணையர்- இந்தியத் தேர்தல் ஆணையத்தின் தலைவர், இந்தியாவின் தேர்தல்களை நேர்மையாக, விருப்புவெறுப்பின்றி, எவ்வமைப்பையும் சாராமல் நடத்துவதற்கு வழிவகை செய்பவர்.

இந்தியக் குடியரசுத் தலைவரால் தலைமைத் தேர்தல் ஆணையர் மற்றும் "இரு தேர்தல் ஆணையர்கள்" நியமனம் செய்யப்படுகின்றனர்.

தேர்ந்தெடுக்கப்பட்டதிலிருந்து "6 ஆண்டுகள் அல்லது 65 அகவை (வயது) நிறைவுறும் வரை எது முன் நிகழ்கின்றதோ" அதைப் பொருத்து இவர்கள் பணிக்காலம் கணக்கிடப்படுகின்றது.

இந்தியத் தலைமை நீதிபதிகளின் படிநிலையில் கருதப்படும் இவர்கள் ஊதியமும் அவர்கள் அளவிற்கு ஈடாகப் பெறுகின்றனர்.

தலைமைத் தேர்தல் ஆணையரை நடத்தை விதி மீறலைக் (இம்பீச்மென்ட்) காரணம்காட்டி நாடாளுமன்றத்தில் அவர் மீது கொண்டுவரப்படும் தீர்மானத்தின் வாக்கெடுப்பில் (ஒட்டெடுப்பில்) தீர்மானம் வெற்றிபெற்றாலின்றி அவரை வேறு எவ்வகையிலும் பணியிலிருந்து நீக்கவியலாது.

இதன் அதிகாரக் கட்டமைப்பில் சில மாற்றங்கள் கொண்டுவரப்பட்டு இவ்வாணையத்திற்கு கூடுதல் அதிகாரங்கள் வழங்கப்பட்டன.

உலகநாடுகளுடன் ஒப்பிடும் பொழுது, இந்தியாவே முதன் முதலாக முழுவதும் மின்னணு எந்திரத்தின் மூலம் பொதுத்தேர்தலை நடத்திக்காட்டியது. 

இவ்வாணையத்தின் மீது மக்கள் பார்வை விழக் காரணமாயிருந்தவர் முன்னாள் தலைமைத் தேர்தல் ஆணையர் டி. என். சேஷன். அவர் 1990 முதல் 1996ஆம் ஆண்டு வரை பணிபுரிந்தார். அவரின் பணிக் காலத்தில் தான் அதுவரை தேர்தல்களில் ஊழல் மிகுந்திருந்த நிலை அவரின் கண்டிப்புமிக்க, நேர்மையான செயலால் சற்றுத் தணிக்கப்பட்டது.

முன்னாள் தலைமைத் தேர்தல் ஆணையர்கள் பட்டியல்:



</doc>
<doc id="56671" url="https://ta.wikipedia.org/wiki?curid=56671" title="இந்திய மக்களவைத் தலைவர்">
இந்திய மக்களவைத் தலைவர்

இந்திய மக்களவைத் தலைவர்
இந்திய நாடாளுமன்றத்தின் கீழ் அவையான மக்களவையை நடத்தும் தலைவரைக் குறிப்பதாகும். மூன்றாம் உலக நாடுகளில் (வெஸ்ட்மினிஸ்டர் அரசாங்கம்) உள்ள பேரவைகளில் பயன்படுத்தப்படும் சொல்லையே இந்தியாவிலும் பயன்படுத்தப்படுகின்றது.

மக்களவைத்தலைவர் 5 ஆண்டுகளுக்கொருமுறை நடத்தப்படுகின்ற தேர்தலில் வெற்றிபெற்ற உறுப்பினர்கள் பங்குபெரும் மக்களவையின் முதல் கூட்டத்தில் உறுப்பினர்களால் ஒருமனதாகத் தேர்ந்தெடுக்கப்படுகின்றார். அதன்பின் அவர் பதவி விலகினாலன்றி வேறு ஒருவரை அப்பதவியில் நியமிக்க முடியாது.

மக்களவைத் தலைவரே பேரவையே நடத்துபவர், கண்காணிப்பவர் மற்றும் பேரவைகளின் அலுவல்களை கவனிப்பவரும் அவரே.

மசோதா

மசோதாவின் தன்மைகளை ஆராய்ந்து (பண விடை மசோதா மற்றும் பண விடையில்லா மசோதா) அதன்படி தாக்கல் செய்ய அனுமதிக்கின்றார். பேரவையை அதன் மாண்புக் குறையாமல், இறையாண்மைக் குறையாமல், ஒழுக்கத்துடன் நடைபெறக் கடப்பாடுக் கொண்டுள்ளார்.

தீர்மானங்கள்

தீர்மானங்களை அவரின் அனுமதியின்றித் தாக்கல் செய்யமுடியாது. நம்பிக்கையில்லாத் தீர்மானம், ஒத்திவைப்புத் தீர்மானம், கண்டனத் தீர்மானம் மற்றும் கவன ஈர்ப்புத் தீர்மானம் போன்றத் தீர்மானங்களை அனுமதிக்கின்றார். அவரின் இசைவினால் விவாதங்கள் ஏற்கப்படுகின்றன மற்றும் தள்ளுபடி செய்யப்படுகின்றன.

தேர்தல்

மக்களவைத் தலைவரின் தேர்தலை குடியரசுத் தலைவர் தீர்மானிக்கின்றார்.



</doc>
<doc id="56672" url="https://ta.wikipedia.org/wiki?curid=56672" title="இந்தியக் குடியரசுத் துணைத் தலைவர்">
இந்தியக் குடியரசுத் துணைத் தலைவர்

இந்தியக் குடியரசுத் துணைத் தலைவர் - இந்தியாவின் இரண்டாவது மிக உயர் பதவிக்குரியதாகும், குடியரசுத் தலைவருக்கு அடுத்த நிலையில் வரும் பதவியாகும். துணைக்குடியரசுத்தலைவரே நாடாளுமன்றத்தின் மாநிலங்களவைத் தலைவராவார். எனினும் இவருக்கு மாநிலங்க‌ளவை ஓட்டெடுப்பில் ஓட்டளிக்கும் உரிமை இல்லை. ஏனெனில் இவர் மாநிலங்களவை உறுப்பினர் அல்லர். எனினும் ஓட்டுக்கள் சமநிலையில் இருக்கும் போது இவர் ஓட்டளிக்கலாம்.

தற்பொழுதய துணைக்குடியரசுத் தலைவர் மேதகு முகம்மது அமீத் அன்சாரி , இவர் ஆகஸ்டு 11, 2007 ஆண்டு இப்பதவிக்குத் தேர்ந்தெடுக்கப்பட்டார். தொடர்ந்து இரண்டாம் முறையாக ஆகத்து 7, 2012 இல் மீண்டும் தேர்ந்தெடுக்கப் பட்டார்.

இந்திய அரசியலமைப்புச் சட்டவிதி 63 ல் குறிப்பிட்டுள்ளபடி துணைக் குடியரசுத் தலைவர் நியமனம் செய்யப்படுகின்றார். குடியரசுத் தலைவருக்கு கோரப்படும் அனைத்துத் தகுதிகளும் இவருக்கும் கோரப்படும். இந்தியக் குடிமகனாக இருத்தல் அவசியம்.

குடியரசுத் தலைவர் எதிர்பாராத இறப்பின் நிமித்தம் அல்லது அவர் பதவிக்காலம் முடிவுற்ற நிலை அல்லது அவர் பணியிலிருந்து நீங்குதல் போன்ற காலங்களில் துணைக்குடியரசுத் தலைவரே குடியரசுத் தலைவர் பதவியில் மீண்டும் புதியக் குடியரசுத் தலைவர் தேர்ந்தெடுக்கும் வரையில் பதவி வகிப்பார்.

ஒவ்வொரு 5 ஆண்டிற்கு ஒரு முறை துணைக்குடியரசுத் தலைவர் பதவி முடிவுறும் சமயத்தில் நாடாளுமன்றத்தின் இரு அவைகளாலும் தேர்ந்தெடுக்கப்படுகின்றார்.

இந்திய அரசியலமைப்பு சட்ட விதி 67 பி ன் படி நாடாளுமன்றத்தின் இரு அவைகளாலும் அவருக்கு எதிரான தீர்மானத்தின் வாக்கெடுப்பில் (ஒட்டெடுப்பில்) வெற்றிப் பெற்றாலின்றி அவரை எவ்வகையிலும் நீக்கவியலாது.

துணைக்குடியரசுத் தலைவரின் ஊதியம் இந்திய அரசியலமைப்பில் வரையறுக்கப்படவில்லை. இருப்பினும் மாநிலங்களவைத் தலைவரின் அலுவல் நிலைக்காரணமாக அதற்கு நிகரான ஊதியம் வழங்கப்படுகின்றது.

முன்னாள் குடியரசுத் துணைத் தலைவர்கள்.




</doc>
<doc id="56673" url="https://ta.wikipedia.org/wiki?curid=56673" title="இந்தியத் தலைமை நீதிபதி">
இந்தியத் தலைமை நீதிபதி

இந்தியத் தலைமை நீதிபதி ("Chief Justice of India") என்பது இந்திய உச்ச நீதிமன்றத்தின் மிக உயர்ந்த நீதிபதிப் பதவியாகும். உயர்ந்த நீதிபரிபாலணம் கொண்ட பதவியும் ஆகும். தற்போதைய இந்தியத் தலைமை நீதிபதியாக நீதியரசர். இரஞ்சன் கோகாய், அக்டோபர் 3, 2018 முதல் பதவியில் உள்ளார். இவர் இப்பதவியை வகிக்கும் 46ஆவது தலைமை நீதிபதியாவார்.

தலைமை நீதிபதி பணி உச்ச நீதிமன்றத்தை நிர்வகிக்கும் பொறுப்பு மட்டும் அல்லாமல் அதன் அமர்வுகளில் பங்கேற்று நீதிபரிபாலணத்தை நிலைநிறுத்தும் கடமையையும் உள்ளடக்கியதாகும்.

நிர்வாக முறையில் தலைமை நீதிபதியால் நிறைவேற்றப்படும் கடமைகள்.





வழக்குகளை தரம் பிரித்து அதன் தன்மைகளுக்கு ஏற்ப அமர்வுகளை தலைமை நீதிபதி தீர்மானிக்கின்றார். இது இந்திய அரசியலமைப்புச் சட்டப்படி உச்சநீதிமன்றத்தின் விதி 145, 1966 ன் படி அவருக்கு வழங்கப்பட்ட அதிகாரமாகும். இந்த அதிகாரத்தின்படி இதர நீதிபதிகளின் அமர்வு மற்றும் பணிகளை நிர்ணயிக்க அவருக்கு உரிமையளிக்கின்றது.

இந்திய அரசியலமைப்பு விதி 124 ல் குறிப்பிட்டுள்ளபடி நீதிபதிகள் நியமனம் செய்யப்படுகின்றனர். அதன்படியே உச்சநீதிமன்றத்தின் தலைமை நீதிபதியும் நியமனம் செய்யப்படுகின்றார். அதைத்தவிர தனியான விதிகள் உச்ச நீதிமன்ற நீதிபதி நியமனத்திற்கென தனியான விதிகள் எதுவும் குறிப்பிடப்படவில்லை.

அதனால் நீதிபதிகள் நியமனங்களை உச்சநீதிமன்றத்தின் தலைமை நீதிபதி உட்பட (பல மூத்த நீதிபதிகளினிடையே) இந்திய அரசின் சார்பில் முன்மொழியப்பட்டு குடியரசுத் தலைவரால் நியமனம் செய்யப்படுகின்றனர்.

இதன் காரணமாகவே பல நேரங்களில் விதிகளுக்கு முரணாக மூத்த நீதிபதிகள் பலர் இருக்கும் தருணத்தில் அவர்களைவிட இளையவர்களான நீதிபதிகளுக்கு பணி நியமனம் செய்ய இந்திய அரசால் முன்மொழியப்பட்டு நியமனம் செய்யப்படுகின்றனர். தலைமை நீதிபதியாக நியமிக்கப்பட்ட எ என் ராய் தனக்கு முன் உள்ள மூன்று நீதிபதிகளை பின் தள்ளும் விதமாக முன்னாள் பிரதமர் இந்திரா காந்தியின் அரசால் முன்மொழியப்பட்டு நியமனம் செய்யப்பட்டார் என்பது குறிப்பிடத்தக்கது.

இந்த நியமனம் விமர்சனத்துக்குள்ளாக்கப்பட்டது. அவசர கால பிரகடனத்துக்கு ஆதரவு அளிக்கவே இந்திரா காந்தியால் இந்த முரண்பாடான நியமனம் மேற்கொள்ளப்பட்டதாக இராஜ் நாராயண் (ஜனதா கட்சி) என்பவரால் விமர்சிக்கப்பட்டது.



</doc>
<doc id="56674" url="https://ta.wikipedia.org/wiki?curid=56674" title="தேனி மக்களவைத் தொகுதி">
தேனி மக்களவைத் தொகுதி

தேனி மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று.

தொகுதி மறுசீரமைப்பில் தேனி மாவட்டத்தில் இருந்த பெரியகுளம் மக்களவைத் தொகுதி நீக்கப்பட்டு தேனி மக்களவைத் தொகுதி புதிதாக உருவாக்கப்பட்டது. பெரியகுளம் மக்களவைத் தொகுதி என்பது தேனி (சட்டமன்றத் தொகுதி), பெரியகுளம் (சட்டமன்றத் தொகுதி), ஆண்டிப்பட்டி (சட்டமன்றத் தொகுதி), கம்பம் (சட்டமன்றத் தொகுதி), போடிநாயக்கனூர் (சட்டமன்றத் தொகுதி) ஆகிய 5 தேனி மாவட்டத்துத் தொகுதிகளையும், சேடப்பட்டி (சட்டமன்றத் தொகுதி) எனும் மதுரை மாவட்டத் தொகுதியையும் உள்ளடக்கியதாக இருந்தது.


22 வேட்பாளர்கள் போட்டியிட்டதில் காங்கிரசின் ஆரூண் ரசீத் அதிமுகவின் தங்க தமிழ்செல்வனை 6,302 வாக்குகள் வேறுபாட்டில் வென்று தேனி மக்களவைத் தொகுதியின் முதல் உறுப்பினராக தேர்வு பெற்றார்.


</doc>
<doc id="56676" url="https://ta.wikipedia.org/wiki?curid=56676" title="இந்தியத் தேர்தல்கள்">
இந்தியத் தேர்தல்கள்

இந்தியக் குடியரசு உலகில் உள்ள மக்களாட்சி நாடுகளில் அதிக மக்கள் தொகை கொண்டதாகும். 18 வயது நிரம்பிய அனைத்து இந்தியக் குடிமக்களுக்கும் வாக்குரிமை அளிக்கப்பட்டுள்ளது. 2009ம் ஆண்டு கணக்கின்படி 71.4 கோடி பேர் இந்தியாவில் வாக்குரிமை பெற்றிருந்தனர்.

இந்திய நாடாளுமன்றத்தின் கீழவையான மக்களவை, மாநில சட்டமன்றங்களுக்கும், உள்ளாட்சி அமைப்புகள் ஆகியவற்றுக்கு நேரடித் தேர்தல்கள் நடைபெறுகின்றன. ஒரு வாக்காளருக்கு ஒரு வாக்கு என்ற விதிப்படி இத்தேர்தல்கள் அமைகின்றன. வேட்பாளர்களும் அதிக வாக்குகளைப் பெற்றவர் (plurality) வெற்றி பெறுகிறார். நாடாளுமன்றத்தின் மேலவையான மாநிலங்களவை உறுப்பினர்கள், இந்தியக் குடியரசுத் தலைவர், இந்தியக் குடியரசுத் துணைத் தலைவர் ஆகியோர் நேரடித் தேர்தல் மூலம் தேர்ந்தெடுக்கப்படுவதில்லை. மாறாக நேரடியாக மக்களால் தேர்ந்தெடுக்கப்பட்ட பிரதிநிதிகளால் தேர்ந்தெடுக்கப்படுகின்றனர்.

தேசிய அளவில் தேர்தல்களை இந்தியத் தேர்தல் ஆணையம் நடத்துகிறது. இது ஒரு தன்னாட்சி பெற்ற அமைப்பு. இது தவிர மாநில அளவிலான தேர்தல்களை நடத்த மாநிலந்தோறும் இதன் கீழ் மாநில தேர்தல் ஆணையங்கள் செயல்படுகின்றன. 20ம் நூற்றாண்டின் இறுதிவரை வாக்குச்சீட்டுகளை பயன்படுத்தி தேர்தல்கள் நடத்தப்பட்டன. தற்போது பெரும்பாலும் மின்னணு வாக்குப்பதிவு இயந்திரங்களைப் பயன்படுத்தி நடத்தப்படுகின்றன.



</doc>
<doc id="56683" url="https://ta.wikipedia.org/wiki?curid=56683" title="இந்தியக் குடியரசுத் துணைத் தலைவர்களின் பட்டியல்">
இந்தியக் குடியரசுத் துணைத் தலைவர்களின் பட்டியல்

முன்னாள் குடியரசுத் துணைத் தலைவர்கள்.



</doc>
<doc id="56685" url="https://ta.wikipedia.org/wiki?curid=56685" title="செயலாட்சியர்">
செயலாட்சியர்

அரசியலில் செயலாட்சியர் அல்லது செயலாட்சிப் பிரிவு அல்லது செயல் நிறைவேற்றுப்பிரிவு ("Executive") என்பது அரசின் ஆணைகளையும், செயல்களையும் முறைப்படி நாள்தோறும் நிறைவேற்றும் அதிகாரமும் பொறுப்பும் கொண்டவர்களையும், அவர்கள் அடங்கிய அரசுப் பிரிவையும் (அரசின் கிளையையும்) குறிக்கும். இவர்கள் அதிகாரப் பகிர்வின் மூலம் அரசு இயந்திரம் செயல்பட வழிவகுக்கின்றனர்.


</doc>
<doc id="56698" url="https://ta.wikipedia.org/wiki?curid=56698" title="கிண்ணம்">
கிண்ணம்

கிண்ணம் என்பது அகன்ற மூடியில்லத ஒரு பாத்திரம் (கொள்கலம்). இது உணவு பரிமாற‌வும் மற்றும் உணவைப் பதப்படுத்தவும் உதவும் பாத்திரமாகும். பொதுவாக இது சிறியதாகவும், அகலமாகவும் காண‌ப்படும்.
கிண்ணம் பண்டய காலம் முதல் இக்காலம் வரை அனைவராலும் பயன்படுத்தப்படும் பொருள். இது பல ஆயிரம் காலமாகப் பயன்பாட்டில் உள்ளது. மண் கிண்ணம் முதல் தங்கக் கிண்ணம் வரை பல பொருட்களால் செய்த கிண்ணங்கள் உள்ளன. அரசக் குடும்பைத்தை சார்ந்தவ்ர்கள் பொதுவாக தங்கம் மற்றும் வெள்ளி கிண்ணத்தைப் பயன்படுத்துவார்கள்.





</doc>
<doc id="56699" url="https://ta.wikipedia.org/wiki?curid=56699" title="இனோப்புளோசைடீ">
இனோப்புளோசைடீ

இனோப்புளோசைடீ "(Enoplosidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். 



</doc>
<doc id="56700" url="https://ta.wikipedia.org/wiki?curid=56700" title="பென்டாசெரோட்டைடீ">
பென்டாசெரோட்டைடீ

பென்டாசெரோட்டைடீ, "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் 8 [[பேரினம் (உயிரியல்)|பேரினங்களில் 13 [[இனம் (உயிரியல்)|இனங்கள்]] மட்டுமேயுள்ளன. "பென்டாசெரோட்டைடீ" என்பது [[கிரேக்க மொழி]]யில் "ஐந்து கொம்புகள்" என்று பொருள்படுவது. இவற்றில் [[முதுகுத் துடுப்பு]]க்களில் உள்ள கூரிய முட்களையே இது குறிக்கிறது. எனினும், இக்குடும்பத்தில் எல்லா இனங்களிலும் இவ்விடத்தில் ஐந்து முட்கள் இருப்பதில்லை.

இக் குடும்பத்திலுள்ள பேரினங்கள்:

"[[எவிசுட்டியாசு]]" "(Evistias)"
"[[இசுட்டியோதெரசு]]" "(Histiopterus)"
"[[பாராசங்கிளிசுட்டியசு]]" "(Parazanclistius)"
"[[பாரிசுட்டியோதெரசு]]" "(Paristiopterus)"
"[[பென்டாசெரோப்டிசு]]" "(Pentaceropsis)"
"[[பென்டாசெரோசு]]" "(Pentaceros)"
"[[சியூடோபென்டாசெரோசு]]" "(Pseudopentaceros)"
"[[சங்கிளிசுட்டியசு]]" "(Zanclistius)"


[[பகுப்பு:மீன் குடும்பங்கள்]]

</doc>
<doc id="56701" url="https://ta.wikipedia.org/wiki?curid=56701" title="மாவட்ட ஆட்சி அமைப்பு">
மாவட்ட ஆட்சி அமைப்பு

மாவட்ட ஆட்சி அமைப்பு

தமிழ்நாட்டில் ஒவ்வொரு மாவட்டத்திற்கும் தனியான ஆட்சி அமைப்பு ஒன்று இருக்கிறது. இந்த ஆட்சி அமைப்பின் கீழ் பல்வேறு துறை அலுவல்கள் செயல்படுத்தப்படுகின்றன. இந்த அமைப்புகள் அனைத்தும் மாவட்ட ஆட்சித்தலைவர் பதவியில் இருப்பவரின் கீழ் இயங்குகின்றன. 

மாவட்ட ஆட்சியர்கள் மாவட்டத்தில் அதிகார கடமைகளை ஒரு பரவலான ஒப்படைக்கப்பட்டிருக்கின்றன. பொறுப்புகள் சரியான அளவைப் அந்தந்த மாநிலத்தில் மாறுபடுகிறது போது, அவர்கள் பொதுவாக உள்ளடக்கியது 

ஒவ்வொரு மாவட்டத்தின் ஆட்சி அமைப்புகள் அனைத்தும் மாவட்ட ஆட்சித்தலைவரின் மேற்பார்வையில் இயங்குகிறது. மாவட்ட ஆட்சித்தலைவர் குறிப்பாக மாநில அரசின் வருவாய்த்துறையின் மாவட்டத் தலைமை அதிகாரியாக இருக்கிறார். இருப்பினும் மாவட்டத்திலிருக்கும் அனைத்துத்துறை அலுவல்களையும் கட்டுப்படுத்தும் அதிகாரியாகவும் இருக்கிறார்.மாவட்ட ஆட்சித்தலைவர் பொறுப்பிற்கு இந்திய ஆட்சிப் பணி அதிகாரிகள் தமிழக அரசால் நியமிக்கப்படுகிறார்.

வாிப்பண
நிலம் கையகப்படுத்தும்
நிலவரியை சேகரிப்பு
வருமான வரி பாக்கி, கலால் வரி, பாசன பாக்கிகள் முதலியன சேகரிப்பு
வேளாண் கடன்கள் விநியோகம்
வெள்ளம் போன்ற, பஞ்சங்கள் அல்லது தொற்று நோய்களுக்கும் இயற்கை அழிவுகள் போது அனர்த்த முகாமைத்துவ
கலவரம் அல்லது வெளி ஆக்கிரமிப்பிற்கும் போது நெருக்கடி மேலாண்மை
மாவட்ட வங்கியாளர்கள் ஒருங்கிணைப்பு குழு தலைவர்
மாவட்ட தொழில் மையம் தலைவர்
மாவட்ட நீதிபதி போல:
சட்டம் ஒழுங்கு பராமரிப்பு
போலீஸ் மற்றும் சிறைகளில் மேற்பார்வையின்
அடிபணிந்த நிறைவேற்று magistracy மேற்பார்வையின்
குற்றவியல் நடைமுறை தடுப்பு பிரிவின் கீழ் வழக்குகள் விசாரணையை
சிறைகளில் மேற்பார்வை மற்றும் மூலதன தண்டனை நிறைவேற்றுவது சான்றிதழ்
நிலம் கையகப்படுத்தும் நடுவர்
துணை ஆணையர் / மாவட்ட ஆணையாளர் என:
எல்லா விஷயங்களையும் கோட்ட ஆணையாளர் அறிக்கைகள்.
பல்வேறு முன்னேற்றப் மேற்கொள்கிறது கோட்ட ஆணையாளர், இல்லாத நிலையில் மாவட்ட அபிவிருத்தி அதிகார சபையின் என பதவி தலைவர் செயல்படுகிறது.
ஒரு மாவட்ட நீதிபதி / மாவட்ட ஆட்சியர் / துணை ஆணையர் / மாவட்ட ஆணையாளர் பல்வேறு துறைகளில் நாள் முதல் நாள் வேலை நடத்தி சில I.A.S மற்றும் P.C.S உதவி வருகிறது: -
முதன்மை மேம்பாட்டு அதிகாரி (CDO) போன்ற, தலைமை வருவாய் அலுவலர் (CRO)
மேலதிக மாவட்ட நீதவான் (கள்) வட, மேற்கு, கிழக்கு, தெற்கு, மின் (செயல்), எஃப் / ஆர் (நிதி மற்றும் வருவாய்), (நகரம்), சிஎஸ் (சிவில் சப்ளை), (protocol) (திட்டங்கள்), (Nazul), (நிவாரண), எல்ஏ (நிலம் கையகப்படுத்துதல்)
நகரம் நீதவான்
சப்-பிரதேச நீதவான் (கள்) அல்லது துணை கலெக்டர் (கள்), கூடுதல் நகரம் நீதவான் (I, II III, IV, போன்றவை) மற்றும் நிறைவேற்று நீதவான்
மற்ற துறைகளில் இருந்து மற்ற அதிகாரிகள் மாவட்ட மட்டத்தில் அவருக்கு அறிக்கைகள்

மாவட்ட ஆட்சித்தலைவருக்கு அடுத்த நிலையில் இருக்கும் பணி மாவட்ட வருவாய் அலுவலர் பணியாகும். இவர் வருவாய்த்துறையின் அனைத்துச் செயல்பாடுகளையும் கவனிக்கிறார். மாவட்ட ஆட்சித்தலைவர் விடுமுறையில் இருக்கும் போது இவர் மாவட்ட ஆட்சித்தலைவர் பணியைக் கூடுதலாகக் கவனிப்பார்.மாவட்ட வருவாய் அலுவலர் பொறுப்பிற்கு வருவாய்த்துறையில் பணியாற்றி பதவி உயர்வு பெற்றவர்கள் தமிழக அரசால் நியமிக்கப்படுகிறார்.

மாவட்ட அளவில் மாவட்ட சட்டம், ஒழுங்கு மற்றும் குற்றத் தடுப்புப் பணிகளைக் கண்காணிக்கும் அதிகாரியாக மாவட்ட காவல்துறைக் கண்காணிப்பாளர் செயல்படுகிறார். மாவட்டக் காவல்துறைக் கண்காணிப்பாளர் பொறுப்பிற்கு இந்தியக் காவல் பணி அதிகாரிகள் தமிழக அரசால் நியமிக்கப்படுகிறார்.

மாவட்ட அளவில் நீதித்துறை சார்ந்த பணிகளைக் கண்காணிக்கும் அதிகாரியாக மாவட்ட முதன்மை நீதிபதி செயல்படுகிறார். மாவட்ட முதன்மை நீதிபதி பொறுப்பிற்கு சட்டம் பயின்றவர்கள் தமிழக அரசால் நியமிக்கப்படுகிறார்.

மாவட்ட அளவில் வனங்கள் மற்றும் காடுகளில் உள்ள மரங்கள், விலங்கினங்கள் போன்றவைகளின் பாதுகாப்பிற்கான அதிகாரியாக மாவட்ட வன அலுவலர் செயல்படுகிறார். மாவட்ட வன அலுவலர் பொறுப்பிற்கு இந்தியக் வனப் பணி அதிகாரிகள் தமிழக அரசால் நியமிக்கப்படுகிறார்.

மாவட்ட அளவில் மாவட்ட ஊரக வளர்ச்சி முகமைத் திட்ட அதிகாரிகள் இருக்கிறார்கள். இவர் மாவட்ட அளவிலான கிராம வளர்ச்சித் திட்டங்களைச் செயல்படுத்துகிறார். இவர் தமிழக அரசால் நியமிக்கப்படுகிறார்.

மாவட்ட அளவில் மாவட்ட ஆட்சித்தலைவருக்குப் பல்வேறு துறையின் கீழ் உதவுவதற்காக குறிப்பிட்ட துறைகளின் நேர்முக உதவியாளர்கள் நியமிக்கப்படுகிறார்கள். 
என்று சில அலுவலர்கள் மாவட்ட ஆட்சித்தலைவருக்கு அவர்கள் துறைகள் சார்பாக உதவுகிறார்கள்

மாவட்ட ஆட்சித்தலைவருக்கு உதவ மேலும் பல துறைகளின் சார்பில் சில மாவட்ட அலுவலர்களை தமிழக அரசு நியமிக்கிறது.


மாவட்டங்களில் வருவாய்த்துறையில் ஓன்றுக்கு மேற்பட்ட வட்டங்களை உள்ளடக்கி வருவாய் கோட்டம் அமைக்கப்பட்டிருக்கின்றன. இந்த நிருவாக அமைப்பின் தலைமையாக துணை ஆட்சியர் அல்லது வருவாய்க் கோட்டாட்சியர்கள் நியமிக்கப்படுகிறார்கள். இப்பணியிடங்களில் இந்திய ஆட்சிப்பணி அலுவலர்கள் நியமிக்கப்பட்டால் துணை ஆட்சியர் என்றும் இந்திய ஆட்சிப்பணி தேர்வில் தேர்ச்சி பெற்றவர்களும் மற்றவர்களும் நியமிக்கப்பட்டால் வருவாய்க் கோட்டாட்சியர் என்றும் அழைக்கப்படுகிறார்கள்.

இதுபோல் ஒவ்வொரு துறையிலும் மாவட்ட அளவிலான அதிகாரிகள் அரசால் நியமிக்கப்படுகிறார்கள். இவர்கள் குறிப்பிட்ட துறையின் தலைமை அதிகாரிகளாகப் பதவி வகிப்பதுடன் அந்தத்துறையின் செயல்பாடுகளைக் கண்காணிக்கிறார்கள்



</doc>
<doc id="56702" url="https://ta.wikipedia.org/wiki?curid=56702" title="நாண்டைடீ">
நாண்டைடீ

நாண்டைடீ, "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை தெற்காசியாவைச் சேர்ந்தவை. சிறிய தலையைக் கொண்ட இக் குடும்ப மீன்கள், இலைகளைப் போலத் தோற்றமளிக்கக்கூடிய வகையில் கூர்ப்பு அடைந்துள்ளன. இவை வெளியே துருத்தப்படக்கூடிய வாயைக் கொண்டவை. மேற்படி தோற்ற அமைப்புக்களுடன், இவை நகரும் விதமும் இலை நீருக்குள் மிதந்து செல்வது போலவே இருக்கும். இவ்வியல்புகள், தம்மிலும் பெரிய இரைகளைக் கூடப் பிடிப்பதற்கு "நாண்டைடீ" குடும்ப மீன்களுக்கு உதவியாக உள்ளன. இவை பிற மீன்கள், நீர்வாழ் பூச்சிகள், முதுகெலும்பிலிகள் போன்றவற்றைப் பிடித்து உண்கின்றன.

"ஆப்ரோநாண்டசு" "(Afronandus)"
"நாண்டசு" "(Nandus)"
"பாலிசென்ட்ரோப்சசு" "(Polycentropsis)"
"பிரிசுட்டோலெப்சிசு" "(Pristolepis)"



</doc>
<doc id="56703" url="https://ta.wikipedia.org/wiki?curid=56703" title="முள்கரண்டி">
முள்கரண்டி

முள்கரண்டிஎன்பது சாப்பிட பயன்படும் ஓர் கருவி. கரண்டிகள் அவற்றின் தேவைக்கேற்ப பல அளவுகளிலும் உள்ளன. நேரடியாய்க் கையால் உண்ணாமல், கரண்டிகளின் உதவியால் உண்னும் பொழுது சில வகையான உணவுகளை குத்தி எடுத்து உண்பதற்குக் முள்கரண்டிகள் அவசியமானவை. 
இது பொதுவாக ஆங்கிலயர்கள் பயன்படுத்தும் பொருள்.



</doc>
<doc id="56704" url="https://ta.wikipedia.org/wiki?curid=56704" title="பாலிசென்ட்ரைடீ">
பாலிசென்ட்ரைடீ

பாலிசென்ட்ரைடீ (Polycentridae), "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை தென்னமெரிக்காவைச் சேர்ந்த நன்னீரில் வாழும் சிறிய மீன்கள் ஆகும். இவற்றின் தலை பெரியது. மறைந்திருப்பதற்கு வாய்ப்பான இவற்றின் நிறமும், வெளியே துருத்தப்படக்கூடிய வாயும், இவை நகரும் விதமும் தம்மிலும் பெரிய இரைகளைக் கூடப் பிடிப்பதற்கு இக் குடும்ப மீன்களுக்கு உதவியாக உள்ளன. இவை பிற மீன்கள், நீர்வாழ் பூச்சிகள், முதுகெலும்பிலிகள் போன்றவற்றைப் பிடித்து உண்கின்றன.


"பாலிசென்ட்ரசு இசுக்கோம்பர்க்கீயை" முன்னர் "நாண்டைடீ" குடும்பத்தில் சேர்க்கப்பட்டிருந்தது.



</doc>
<doc id="56705" url="https://ta.wikipedia.org/wiki?curid=56705" title="கிஃபோசைடீ">
கிஃபோசைடீ

கிஃபோசைடீ "(Kyphosidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும்.




</doc>
<doc id="56706" url="https://ta.wikipedia.org/wiki?curid=56706" title="அரைப்பைடீ">
அரைப்பைடீ

அரைப்பைடீ "(Arripidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். "ஆசுத்திரேலிய சால்மன்" அல்லது "ஆசுத்திரலேசிய சால்மன்" ஆகிய பொதுப் பெயர்களிலும் இது அழைக்கப்படுகின்றது. சால்மன் என்ற பெயரில் அழைக்கப்பட்டாலும், இவை வட அரைக்கோளத்தில் காணப்படும் சால்மனைடீ என்னும் குடும்பத்தைச் சேர்ந்த "சால்மன்"களுக்கு உறவுடையவை அல்ல. நடுத்தர அளவு கொண்ட இம் மீன்கள் கடல் மீன்கள் ஆகும். இக் குடும்பத்தில் நான்கு இனங்கள் மட்டுமேயுண்டு. இவை "அரிப்பிசு" என்னும் ஒரே பேரினத்தின் கீழ் வைக்கப்பட்டுள்ளன. இவை தாசுமேனியா உட்பட்ட தெற்கு ஆசுத்திரேலியா, நியூசிலாந்து ஆகிய நாடுகளின் கடல் பகுதிகளில் காணப்படுகின்றன. 

"அரிப்பிசு சியோசியானசு" "(Arripis georgianus)"<br>
"அரிப்பிசு துருத்தா" "(Arripis trutta)"<br>
"அரிப்பிசு துருத்தாசியா" "(Arripis truttacea)"<br>
"அரிப்பிசு சைலாபியன்" "(Arripis xylabion)" 



</doc>
<doc id="56707" url="https://ta.wikipedia.org/wiki?curid=56707" title="டெராபான்ட்டைடீ">
டெராபான்ட்டைடீ

டெராபான்ட்டைடீ "(Terapontidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இவை இந்தியப் பெருங்கடலிலும், மேற்கு பசிபிக் பெருங்கடலிலும் உள்ள ஆழம் குறைந்த கரையோரப் பகுதிகளில் காணப்படுகின்றன. இவை உப்புநீர், உவர்நீர், நன்னீர் ஆகியவற்றில் வாழ்கின்றன. 80 சதம மீட்டர் நீளம் வரை வளரக்கூடிய இம் மீன்கள், சிறிய மீன்கள், பூச்சிகள், முதுகெலும்பிலிகள் ஆகியவற்றை இரையாகக் கொள்கின்றன. 

இவற்றைப் பிடிக்கும்போது, அவை அவற்றுக்கே தனித்துவமான உறுமல் சத்தத்தை எழுப்புகின்றன.

இக் குடும்பத்தில் 15 பேரினங்களில் 50 இனங்கள் உள்ளன.

"ஆம்னியாட்டாபா" "(Amniataba)"
"பித்யானசு" "(Bidyanus)"
"அனியா" "(Hannia)"
"ஈஃபீசுட்டசு" "(Hephaestus)"
"லகூசியா" "(Lagusia)"
"லீயோபாதரப்பன்" "(Leiopotherapon)"
"மெசோபிரிசுட்டீசு" "(Mesopristes)"
"பெலாட்டெசு" "(Pelates)"
"பெல்சார்ட்டியா" "(Pelsartia)"
"பிங்காலா" "(Pingalla)"
"ரிங்கோபெலாட்டீசு" "(Rhynchopelates)"
"இசுகார்ட்டம்" "(Scortum)"
"சிங்கோமிசுட்டீசு" "(Syncomistes)"
"தெராப்பன்" "(Terapon)"
"வாரியைச்திசு" "(Variichthys)"




</doc>
<doc id="56708" url="https://ta.wikipedia.org/wiki?curid=56708" title="ஒற்றைப்படைக் குளம்பி">
ஒற்றைப்படைக் குளம்பி

ஒற்றைப்படைக் குளம்பிகள் (Perissodactyla, odd-toed ungulates) என்பன பாலூட்டி வகுப்பில் ஒற்றைப்படை எண்ணிக்கையில் குளம்புகள் உள்ள விலங்குகள் கொண்ட ஒரு வரிசையில் உள்ள விலங்குகளைக் குறிக்கும். இவை அனைத்தும் புல் இலை தழைகளை மேய்ந்து உண்ணும் விலங்குகள். குதிரை, மூக்குக்கொம்பன் (காண்டாமிருகம்), டேப்பிர் போன்ற விலங்குகள் ஒற்றைப்படைக் குளம்பிகள் ஆகும். இவ் விலங்குகள் பெரும்பாலும் பெரிய உருவம் உடையவை, இவற்றின் வயிறு எளிமையான செரிமானம் செய்யும் அமைப்பைக் கொண்டுள்ளவை, இவற்றின் கால்களின் நடுவிரல் பெரிதாக இருப்பவை. உணவை அசைபோடும், பேரிரைப்பை அல்லது முன்வயிறு கொண்ட, இரட்டைப்படை குளம்பிகளை ஒப்பிடும்பொழுது ஒற்றைப்படை குளம்பிகள் தாம் உண்ணும் இலைதழைகளில் உள்ள செல்லுலோசுப் பொருட்களை இரைப்பையைக் காட்டிலும் குடல் போன்ற பின்செரிமானப் பாதையில் செரிக்கின்ற அமைப்பு கொண்ட விலங்குகள் ஆகும்.

ஒற்றைப்படைக் குளம்பிகளை பெரிசோடாக்டிலா (Perissodactyla) என்று அறிவியலில் கூறுவர். "பெரிசோடாக்டிலா" என்னும் இவ் ஆங்கிலச் சொல்லை ரிச்சர்டு ஓவன் என்பவர் 1848 இல் அறிமுகப்படுத்தினார். இவ் ஆங்கிலச்சொல், "பெரிசோசு" (Περισσος) = ஈடில்லா, ஒற்றைப்படை எண் + "டாக்டிலோசு" (δακτυλος) = விரல் என்னும் இரு கிரேக்க மொழிச் சொற்களால் ஆன கூட்டுச்சொல். "குளம்பு" என்பது கால்களின் விரல் எலும்புகள் ஒன்றிணைந்த உடல் அமைப்பு. குளம்புள்ள விலங்குகளைக் குளம்பிகள் என்று அழைப்பர். குளம்புள்ள விலங்குகளை ஆங்கிலத்தில் "அங்குலேட்" (ungulate) என்கின்றனர். "அங்குலேட்" என்னும் சொல் "குளம்பு" என்று பொருள் படும் "அங்குலா" (ungula) என்னும் இலத்தீன் சொல்லில் இருந்து பெற்றது. இது 1802 ஆம் ஆண்டில் இருந்து ஆங்கிலத்தில் வழக்கில் உள்ளது. 



</doc>
<doc id="56714" url="https://ta.wikipedia.org/wiki?curid=56714" title="ஈட்டிப்பல் பன்றி">
ஈட்டிப்பல் பன்றி

ஈட்டிப்பல் பன்றி ("Peccary") என்பது நடு, தென் அமெரிக்காவில் வாழும் காட்டுப் பன்றி போல் தோற்றமளிக்கும் ஆனால் வேறான, உயிரினக் குடும்பம். எசுப்பானிய மொழியில் இக்குடும்பத்தினைச் சேர்ந்த விலங்குகளை "ஃகாபலி" (Jabali) என்றும், போர்த்துகீச மொழியில் "ஃகாவலி" என்றும் அழைக்கின்றனர். இவ் விலங்குக் குடும்பம், பாலூட்டி வகுப்பில் இரட்டைப்படைக் குளம்படி வரிசையில் உள்ள தாயாசுடீ (Tayassuidae) என்னும் குடும்பத்தைச் சேர்ந்த பன்றிபோல் அளவுடைய விலங்குகள். "தாயாசுடீ" என்னும் சொல் தூப்பி மக்களின் மொழியில் "உண், உண்ணுதல்" என்னும் பொருள் தரும் "தாயசு" (tayassu, tayaçu) என்னும் சொல்லில் இருந்து பெற்று, 1858 இல் இருந்து ஆங்கிலத்தில் வழங்கி வருகிறார்கள். . தாயாசுடீ குடும்பம் "சூயினா" (Suina) என்றழைக்கப்படும் பன்றிகளின் துணைவரிசையைச் சேர்ந்த ஒன்று. .இலத்தீன் மொழியில் சூ (su) என்றால் பன்றி என்றுபொருள்.

ஈட்டிப்பல் பன்றிகள் ஏறத்தாழ 90 முதல் 130 செமீ (3-4 அடி) நீளம் வரை வளரக்கூடியவை. இவை ஏறத்தாழ 20-40 கிலோகிராம் (44-88 பவுண்டு) எடை கொண்டிருக்கக்கூடும். ஓரளவுக்குப் பன்றிகளைப்போலவே, மூக்கும் பல்லும் கொண்டவை. வெளியே நீட்டிக்கொண்டிருக்கும் காட்டுப்பன்றிகளின் பல் வளைந்து இருக்கும், ஆனால் ஈட்டிப்பல் பன்றிகளின் பற்கள் ஈட்டியைப் போல் நேராக இருக்கும். பன்றிகளைப் போலவே காலின் நடு இரு விரல்களைப் பயன்படுத்துகின்றன. இதன் வயிறு மூன்று பாகங்களாக உள்ளன. ஆனால் அசைபோடும் விலங்கின் இயக்கம் போன்றதல்ல.. 

ஈட்டிப்பல் பன்றி ஒரு அனைத்துண்ணி ஆகும். பெரும்பாலும் இதன் உணவு கிழங்குகளும், சிதைகளும் கொட்டைகளும், பழங்களும், புல்லும் என்றாலும், சிறு விலங்குகளையும் உண்ணும். 

இதன் பல்லின் வகையடுக்கு கீழ்க்காணுமாறு உள்ளது: 


</doc>
<doc id="56719" url="https://ta.wikipedia.org/wiki?curid=56719" title="தூப்பி மக்கள்">
தூப்பி மக்கள்

தூப்பி மக்கள் பிரேசில் நாட்டின் பழங்குடி மக்கள் இனத்தவர்களின் ஓரினத்தவர். இவர்களுடன் இனமான மற்றொரு இனம் குவாரனி மக்கள் ஆகும். இவர்கள் முதலில் அமேசான் மழைக்காடுகளில் (பொழிகளில்) வாழ்ந்தனர், பின்னர் தெற்காக நகர்ந்து அட்லாண்டிக் பெருங்கடல் கரைப் பகுதிகளில் வாழ்கின்றனர். 16 ஆவது நூற்றாண்டு முதல் மற்ற பழங்குடிகளைப் போல் தூப்பி மக்களும், குடியேறிய காலனி ஆட்சியாளர்களான போர்த்துகீசியர், எசுப்பானியர்களால் அடிமைப்படுத்தப்பட்டும், அவர்களோடு மணம் செய்து சேர்க்கப்பட்டும், கொன்று அழிக்கப்பட்டும் ஏறத்தாழ இன்று மிக அருகிவிட்ட ஓரினம். இவர்கள் மன நிறைவுடன் வாழும் சோம்பேறிகள்,இவர்களுடைய வாழு பயனற்ற ஒன்று என போர்த்துகீசியர்கள் நினைத்ததால் இவர்களை தங்களது அடிமகளாக ஆக்கிக்கொண்டனர். இன்று ஒரு சில ஒதுக்கப்பட்ட இடங்களில் இவர்கள் வாழ்கிறார்கள். பிரேசிலின் தென் பகுதிகளில் இவர்கள் தாழ்த்தப்பட்ட மக்களில் ஓரினமாக வாழ்கிறார்கள். இவர்கள் மொழியாகிய தூப்பி மொழி தென் அமெரிக்காவின் மொழிகளில் ஒன்று.



</doc>
<doc id="56721" url="https://ta.wikipedia.org/wiki?curid=56721" title="இந்திய மாவட்ட நீதிமன்றங்கள்">
இந்திய மாவட்ட நீதிமன்றங்கள்

இந்திய மாவட்ட நீதிமன்றங்கள்- மாவட்ட நீதிபதியின் தலைமையில் இயங்கும் நீதிமன்றங்களாகும். இந்திய மாவட்ட அளவில் நீதிபரிபாலணங்களை புரிகின்றன. இந்திய மாநில உயர் நீதிமன்றங்களின் தலைமை நீதிபதிகளின் மேலாண்மையில் இயங்குபவைகளாகும்.

மாவட்ட நீதிமன்றங்களின் அதிக அதிகாரம் வாய்ந்த நீதிமன்றங்களாக மாவட்டம் மற்றும் தொடர் விசாரணை (செசன்சு-குற்றவியல் தொடர் உசாவல்) நீதிமன்றங்கள் விளங்குகின்றன. இது முதன்மை உரிமை இயல் (சமூக நலன்-சிவில்) நீதிமன்றங்களாகும். இதில் வழக்காடற்குறிய (முறை மன்ற விசாரணை (அ) சோதிக்கக்கூடிய வழக்குகள்-டிரையல்) வழக்குகள் நடைபெறுகின்றன. இவைகள் குற்றங்களுக்கு தண்டணை அளிக்கக்கூடிய மற்றும் உச்ச பட்சத் தண்டணையளிக்கும் (கேப்பிட்டல் பனிஷ்மென்ட்) அதிகாரங்களைக் கொண்டுள்ளன.

மாவட்ட நீதிமன்றங்கள்

மாவட்ட உரிமை இயல் நீதிமன்றம், மாவட்ட கூடுதல் நீதிமன்றம், இணை மாவட்ட நீதிமன்றம், உதவி மாவட்ட நீதிமன்றம், சிறு வழக்குகள் நீதிமன்றம் (ஸ்மால் காசஸ் கோர்ட்), முதன்மை பெருநகரக் குற்றவியல் நடுவர் நீதிமன்றம் (பர்ஸ்ட் மெட்ரோபாலிட்டன் மாஜிஸ்டிரேட் கோர்ட்), கூடுதல் முதன்மை பெருநகரக் குற்றவியல் நடுவர் நீதிமன்றம், அமர்வு நீதிமன்றம், கூடுதல் அமர்வு நீதிமன்றம் மற்றும் உதவி அமர்வு நீதிமன்றம்.

மாவட்ட நீதிபதி

என்ற சொல் "ஒர் உரிமை இயல் நீதிபதி, கூடுதல் மாவட்ட நீதிபதி, இணை மாவட்ட நீதிபதி, உதவி மாவட்ட நீதிபதியையும், சிறு வழக்குகள் நீதிமன்றத்தின் முதன்மை நீதிபதியையும்,
முதன்மைப் பெருநகரக் குற்றவியல் நடுவரையும், கூடுதல் முதன்மை பெருநகரக் குற்றவியல் நடுவரையும், அமர்வு நீதிபதி, கூடுதல் அமர்வு நீதிபதி மற்றும் உதவி அமர்வு நீதிபதிகளையும்" குறிக்கும்.

மாவட்ட நீதிபதி நியமனம்

ஒரு மாநிலத்தின் மாவட்ட நீதிபதிகளைத் தேர்ந்தெடுப்பது, நியமனம் செய்வது, பதவி உயர் செய்யப்படுவது போன்ற விவகாரங்கள் அந்த மாநில ஆளுநரால் (மாநில அரசு பரிந்துறைகளின் பேரில்) உயர் நீதிமன்றத்தை கலந்தாலோசித்து நியமனம் செய்யப் படுகின்றனர்.

தகுதிகள்

மாவட்ட நீதிபதியாவதற்கு தகுதிகளாக வரையறுக்கப்பட்டுள்ளவை- ஒரு நபர் மத்திய அல்லது மாநில அரசின் கீழ் பணிபுரியாதிருக்க வேண்டும், 7 ஆண்டுகளுக்கு குறையாமால் வழக்குரைஞராக பணிப் புரிந்திருக்க வேண்டும். மற்றும் அத்தகைய நியமனத்திற்கு உயர் நீதிமன்றத்தால் பரிந்துரைக்கப் பட்டிருக்கவேண்டும்.

மாவட்ட மற்றும் தொடர் விசாரணை (செசன்சு) நீதிமன்றங்களுக்கு உதவியாக மாவட்டத் துணை (சார்) நீதிமன்றங்கள் செயல் படுகின்றன.

மூன்றடுக்கு அமைப்பில் செயல்படுகின்றன.

உரிமை இயல் (சமூக நலன்-சிவில்) பிரிவில் (கீழ்நிலை) நீதிபதியாக உரிமை இயல் நீதிபதியின் கணைகாணிப்பிலும், குற்றவியல் பிரிவில் கீழ் நீதிமன்ற நீதிபரிபாலணை நடுவரின் (மாஜிஸ்ட்ரேட்) கண்காணிப்பிலும் செயல்படுகின்றன.




உரிமை இயல் பிரிவில் (மேல் நிலை) நீதிபதியாக உரிமை இயல்(சமூக நலன்-சிவில்) நீதிபதியின் கண்காணிப்பிலும், குற்றவியல் பிரிவில் மேல் நீதிமன்ற நீதிபரிபாலணை நடுவரின் (மாஜிஸ்ட்ரேட்) கண்காணிப்பிலும் செயல்படுகின்றன.







மாவட்ட நீதிமன்றங்கள் மாவட்ட நீதிபரிபாலணைநில் தன்னாட்சிப் பெற்று இயங்கிகின்றன. ஒவ்வொரு மாவட்டங்களிலும் மாவட்டச் சட்ட சங்கங்களை நிறுவி அதன் பலனாக நியாயமான, பாரபட்சமற்ற அச்சமின்றி நீதிபரிபாலணை புரிகின்றன.

மாவட்ட நிதிமன்றங்களில் தேங்கிக்கிடக்கும் வழக்குகளினாலும், காலந்தாழ்ந்த (நீதி) நீதிபரிபாலணையாலும் , நீதிபரிபாலணையில் மிகப்பெரிய பின்னடைவை ஏற்படுத்துகின்றன.



</doc>
<doc id="56729" url="https://ta.wikipedia.org/wiki?curid=56729" title="இடது முன்னணி (இந்தியா)">
இடது முன்னணி (இந்தியா)

இடது முன்னணி ("Left Front", வங்காளம்; বাম ফ্রন্ট, பேம் சாரி) இந்திய இடது சாரிக் கட்சிகளின் கூட்டமைப்பைக் குறிப்பதாகும். இந்தியாவில் மேற்கு வங்காளம், கேரளா மற்றும் திரிபுரா மாநிலங்களில் இடது சாரி கூட்டணிகளின் ஆட்சி நடைபெறுகின்றது. இம்மூன்று மாநிலங்களிலும் இடதுசாரிக் கட்சிகள் பலம் வாய்ந்து விளங்குகின்றன.

மேற்கு வங்காளத்தில் இடது சாரிக் கூட்ணியில் இணைந்துள்ள கட்சிகள்:


புரட்சிப் பொதுவுடைமை இயக்கம் 1995 முதல் 2000 வரை இடது சாரியில் உறுப்பினாரக இருந்தது. மேற்கு வங்காள இடது சாரியின் அமைப்பாளராக பீமன் போஸ் உள்ளார். மார்க்சிய பொதுவுடைமைக் கட்சியின் பொதுக்குழு (பொலிட் பீரோ) உறுப்பினர் ஆவார்.

திரிபுரா மாநில இடதுசாரி கூட்டணியில் உள்ள கட்சிகள்


கேரள மாநிலத்தில் ஆட்சி ஆமைத்துள்ள மார்க்சிய பொதுவுடைமைக் கட்சிகளின் கூட்டணியை
"இடது மக்களாட்சி முன்னணி" என்று அழைக்கப்படுகின்றது.

தமிழ் நாட்டில் இந்திய பொதுவுடைமைக் கட்சி, மற்றும் இந்திய பொதுவுடைமைக் கட்சி (மார்க்சியம்) ஆகியவை தனித்து செயல்படுகின்றன. 1964ல் இரு கட்சிகளும் பிளவுபட்டதிலிருந்து பெரும்பாலும் தேர்தல்களில் வெவ்வேறு அணிகளில் இருந்துள்ளன. 2001லிருந்து தேர்தல்களில் ஒரே கூட்டணியில் போட்டியிடுகின்றன. தேசிய அரசியலில் மட்டும் ஓரணியாக செயல்படுகின்றன.

மகாராஷ்டிரம் மாநிலத்தில் "இந்திய அமைதித் தொழிலாளர் கட்சி", "காம்நகர் அகதி" மற்றும் "சேக்காரி சங்கம் " இவைகளுடன் கூட்டணி அமைத்துள்ளது.



</doc>
<doc id="56732" url="https://ta.wikipedia.org/wiki?curid=56732" title="இராசாராம் மோகன் ராய்">
இராசாராம் மோகன் ராய்

இராசாராம் மோகன்ராய் (மே 22, 1772– செப்டம்பர் 27, 1833) வங்காளத்திலுள்ள வசதி படைத்த வைதிக பிராமண குடும்பத்தைச் சேர்ந்தவர். பிரம்ம சமாஜத்தை நிறுவியவர். இவரைப் புதிய இந்தியாவை நிறுவியர் என்றும், புதிய மறுமலர்ச்சியை தொடங்கி வைத்தவர் என்றும் கூறுவர். பிரம்மசமாஜம் கி.பி. 1828 இல் நிறுவப்பட்டது. இதுவே முதல் சீர்திருத்த இயக்கமாகும்.

இவர் கற்றறிந்த மொழிகள் ஆங்கிலம், பிரஞ்சு, இலத்தீன், இபிரு, கிரேக்கம், சமஸ்கிருதம் மற்றும் இந்தி போன்றவைகளாகும். இந்து சமய தரும சாத்திரங்கள், வேதங்கள், உபநிடதங்கள் போன்ற பிறவற்றையும் ஆழ்ந்து பயின்றிருந்தார். ஆங்கில நாகரிகத்தில் அதிக நாட்டம் கொண்டதால் பலமுறை இங்கிலாந்து சென்று திரும்பினார். அவர் தமது நாற்பதாவது வயதில் வேலையை விட்டு விலகினார். எஞ்சிய வாழ்நாளைச் சமுதாயப் பணிக்காக அர்ப்பணித்தார். அவர் இந்து சமுதாயத்தில் இருந்த மூடநம்பிக்கைகளுக்கும் மற்றும் ஏனைய தீமைகளுக்கும் எதிராகக் குரல் எழுப்பினார். இந்த நிறுவனத்தை நிறுவியதன் மூலம் அவர் ஒரு புதிய சமயத்தைப் பரப்ப விரும்பவில்லை. மாறாக இந்த அமைப்பில் அனைத்துச் சமயங்களின் அரிய கோட்பாடுகள் அமைந்திருந்தன. எல்லா மக்களும் சாதி, சமய பாகுபாடின்றி ஒன்றாக சேர்ந்து ஒரே இறைவனை வழிபட இந்நிறுவனம் வழிவகுத்துக் கொடுத்தது. கிழக்கிந்திய நிறுவனத்தில் பணியாற்றிக் கொண்டிருந்த போது கிறித்துவப் பாதிரியார்களின் தொடர்பு அவருக்குக் கிடைத்தது. இதன் விளைவாக இந்து சமயத்தை சீர்திருத்தி அமைக்க வேண்டுமென விரும்பினார். கி.பி. 1815 இல் கல்கத்தாவில் ஆத்மிக சபை என்பதை நிறுவினார். இதில் நடுத்தர, கீழ் தர மக்கள் கலந்து கொண்டனர். 1819 இல் வேதாந்த சாத்திரங்களின் சாரத்தை ஆங்கிலத்திலும், வங்காள மொழியிலும் வெளியிட்டார். பின்பு நான்கு உபநிடதங்களை மொழிபெயர்த்தார். 1820 இல் ஏசுவின் போதனைகளை திறனாய்வு செய்து, "ஏசுவின் கொள்கைகள் அமைதிக்கும் ஆனந்தத்திற்கும் வழிகாட்டி" என்ற நூலை வெளியிட்டார்.

அக்காலத்தில் இந்துப் பெண்களுக்குக் கட்டாய வழக்கமாக இருந்த உடன்கட்டை ஏறல் (சதி) என்ற சமுதாயக் கொடுமையை ஒழிக்க இவர் பெரிதும் பாடுபட்டார்

வேதங்கள் மற்றும் ஐந்து முக்கிய உபநிடதங்களை வங்க மொழிக்கு மொழிபெயர்த்திருந்த அவர் அவற்றைக்கொண்டு சதி என்பதை உண்மையான இந்து மதம் ஆதரிக்கவில்லை என்று தீவிரமாக வாதாடி சதி தேவையில்லை என்று முழங்கினார். வில்லியம் பெண்டிங்க் காலத்தில் சதிக்கு எதிரான சட்டம் நிறைவேற்றப்பட்டாலும் அது ராஜா ராம்மோகன் ராயின் உழைப்பாலே நிகழ்ந்தது என்பதே உண்மை.

அயர்லாந்து மக்களை ஆங்கிலேய அரசு ஒடுக்கிய பொழுது சீர்திருத்த சட்டத்தை அவர்களுக்கு சாதகமாக ஆங்கிலேய அரசு நிறைவேற்றா விட்டால் ஆங்கிலேய ஆதிக்கமே இல்லாத பகுதியில் போய் வாழ்வேன் என்று முழக்கமிட்டார். நேப்பல்ஸ் புரட்சி தோல்வியுற்ற பொழுது மனம் வெம்மி முக்கியமான அலுவல்களை ரத்து செய்கிற பண்பும் அவருக்கு இருந்தது. கத்தோலிக்கர்கள் உரிமையோடு பிரட்டனில் வாழ வழி ஏற்பட்ட பொழுது அதை வரவேற்றார்



</doc>
<doc id="56738" url="https://ta.wikipedia.org/wiki?curid=56738" title="முதலாவது மக்களவை">
முதலாவது மக்களவை

இந்திய நாடாளுமன்றத்தின் முதலாவது மக்களவை 1952 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதன் பதவிக் காலம் - ஏப்ரல் 17 1952 - ஏப்ரல் 4 1957.

அனைத்து உறுப்பினர்கள்


</doc>
<doc id="56739" url="https://ta.wikipedia.org/wiki?curid=56739" title="இரண்டாவது மக்களவை">
இரண்டாவது மக்களவை

இந்திய நாடாளுமன்றத்தின் இரண்டாவது மக்களவை 1957 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதன் பதவிக் காலம் - மே 5 1957 - மார்ச் 31 1962. இதன் முக்கிய உறுப்பினர்கள்:


</doc>
<doc id="56740" url="https://ta.wikipedia.org/wiki?curid=56740" title="மூன்றாவது மக்களவை">
மூன்றாவது மக்களவை

இந்திய நாடாளுமன்றத்தின் மூன்றாவது மக்களவை 1962 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதன் பதவிக் காலம் - 1962 - 1967. இதன் முக்கிய உறுப்பினர்கள்:


</doc>
<doc id="56741" url="https://ta.wikipedia.org/wiki?curid=56741" title="நான்காவது மக்களவை">
நான்காவது மக்களவை

இந்திய நாடாளுமன்றத்தின் நான்காவது மக்களவை 1967 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய சில முக்கிய உறுப்பினர்கள்.


</doc>
<doc id="56742" url="https://ta.wikipedia.org/wiki?curid=56742" title="கெப்லர் (விண்கலம்)">
கெப்லர் (விண்கலம்)

கெப்லர் ("Kepler") என்பது வேறு விண்மீன்களைச் சுற்றிவரும் பூமியைப் போன்ற கோள்களை ஆராய்வதற்கென நாசா ஆய்வு நிறுவனத்தினால் விண்வெளிக்கு அனுப்பப்பட்ட ஒரு விண்வெளித் தொலைநோக்கி விண்கலம் ஆகும். இதனுடன் பொருத்தப்பட்டிருக்கும் ஒளியளவியின் உதவியுடன், 3.5 ஆண்டுகளில் கிட்டத்தட்ட 100,000 விண்மீன்களின் ஒளிச்செறிவைக் கணக்கிடும். இதன் மூலம் விண்மீன் ஒன்றை அதன் கோள்கள் சுற்றிவரும் முறையை பார்த்து அறியலாம் எனக் கருதப்படுகிறது. ஜெர்மனியின் புகழ்பெற்ற வானியலாளர் ஜொகான்னஸ் கெப்லர் அவர்களின் நினைவாக இத்திட்டத்திற்கு கெப்லர் திட்டம் எனப் பெயர் வைக்கப்பட்டது.

கெப்லர் விண்கலம் 2009, மார்ச் 6 ஆம் நாள் கீழைத்தேய நேரத்தின் படி 22:49 மணிக்கு (மார்ச் 7, 03:49 ஒருங்கிணைந்த அனைத்துலக நேரம்) விண்ணுக்கு ஏவப்பட்டது.

கெப்லர் விண்வெளித் திட்டத்தின் முதல் ஆய்வு முடிவுகள் 2010, ஜனவரி 4 ஆம் நாள் அறிவிக்கப்பட்டன: முதல் ஆறுவார கால ஆய்வுகளின் படி முன்னர் எப்போது கண்டுபிடிக்கப்படாத ஐந்து புதிய புறக்கோள்களை கெப்லர் விண்கலம் கண்டுபிடித்திருக்கிறது. இவை அனைத்தும் தமது விண்மீன்களுக்கு மிகக் கிட்டவாகச் சுற்றி வருபவை. இவற்றில் ஒன்று ஏறத்தாழ நெப்டியூன் அளவிலும், ஏனையவை வியாழன் அளவிலும் உள்ளன. இவற்றில் கெப்லர்-7பி இதுவரை கண்டுபிடிக்கப்பட்ட புறக்கோள்களில் மிகவும் அடர்த்தி குறைவானதாகும்.

2016 ஆம் ஆண்டு கணக்குப்படி இதுவரை 100 புதிய கோள்களை இது கண்டுபிடித்துள்ளது. இஃது அன்மையில் பழுதடைந்தபோதிலும் இதன் இரண்டாவது சுற்றில் கே2 மிஷன் (Second Light (K2)) மூலம் புதிய கோள்களைக் கண்டுபிடிக்கத் தொடங்கியது குறிப்பிடட்தக்கது. இதன் அறுகில் கடந்து செல்லும் வெளிச்சத்தைக்கொண்டு வேறு வேறு கிரகங்களை இது கண்டுபிடிக்கிறது. இது 2013 மே மாதம் மீண்டும் பழுதடைந்த போதிலும் சோலார் ரேடியேசன் மூலம் தொலை நோக்கியை செயல்பட செய்யலாம் என்று விஞ்ஞானிகள் கண்டுபிடித்துள்ளார்கள். மொத்தமாக 80 நாட்கள் கண்காணிப்பில் 60,000 நட்சதிரங்கள், 7,000 இடப்பெயர்வு சமிக்ஞைகள் போன்ற வற்றை இது கண்டுபிடித்துள்ளது. இதன் முடிவுகள் ஒரு சதவீதம் மட்டுமே தவறாக இருக்கலாம் என்று விஞ்ஞானிகள் கூறுகின்றனர். 



</doc>
<doc id="56750" url="https://ta.wikipedia.org/wiki?curid=56750" title="குலீயைடீ">
குலீயைடீ

குலீயைடீ "(Kuhliidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இது இந்திய-பசிபிக் பகுதியைச் சேர்ந்தது. இக் குடும்பத்தில் உள்ள ஒரேயொரு பேரினமான "குலியா" என்பதில் 13 இனங்கள் அடங்கியுள்ளன. இவ்வினங்களுள் "கு. ருப்பெசுட்ரைசு" என்னும் இனம் நன்னீரில் வாழ்வது. ஏனையவை கடல் மீன்கள். 




</doc>
<doc id="56752" url="https://ta.wikipedia.org/wiki?curid=56752" title="ஆப்லெகினாதைடீ">
ஆப்லெகினாதைடீ

ஆப்லெகினாதைடீ "(Oplegnathidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்து மீனினங்கள் கடலில் வாழ்வன. இக் குடும்பத்தில் "ஆப்லெகினாத்தசு" "(Oplegnathus)" என்னும் ஒரு பேரினம் மட்டுமே உள்ளது. இக் குடும்பத்திலுள்ள மிகப் பெரிய மீன்கள் 90 சதம மீட்டர் வரை நீளமாக வளர்கின்றன. 




</doc>
<doc id="56754" url="https://ta.wikipedia.org/wiki?curid=56754" title="திருநெல்வேலி எழுச்சி 1908">
திருநெல்வேலி எழுச்சி 1908

திருநெல்வேலி எழுச்சி (Tinnevely riot of 1908) என்பது இந்திய விடுதலைப் போராட்டக் காலத்தில் ஆங்கிலேயர்களின் துப்பாக்கிக் குண்டுகளுக்கு நான்கு பேர் கொல்லப்பட்ட நிகழ்வைக் குறிப்ப்பதாகும். இந்நிகழ்வு 1908 ஆம் ஆண்டு மார்ச் 13 இல் நடந்தது.

இந்திய நாட்டின் விடுதலைப் போராட்டத்திற்காக நெல்லை மாவட்டத்திலிருந்து பூலித்தேவர், கட்டபொம்மன், சுந்தரலிங்கம், பாரதியார், வ.உ.சி, வாஞ்சிநாதன் உள்ளிட்ட விடுதலைப் போராட்ட வீரர்கள் ஊட்டிய நாட்டுப்பற்று உணர்வால் மக்களிடையே கொந்தளிப்பு, எழுச்சி ஏற்பட்டது. 1905 ஆம் ஆண்டு இந்தியா முழுவதும் சுதேசி இயக்க உணர்வு தீவிரமாக பரவியது. 1906 ஆம் ஆண்டு தூத்துக்குடி, கொழும்பு துறைமுகங்களுக்கு இடையே வாடகைக் கப்பல்களை இயக்கும் சுதேசிக்கப்பல் கம்பெனி துவக்கப்பட்டது. சுதேசி நிறுவனத்திற்கு நிதி திரட்ட வ.உ.சி உள்ளிட்டோர் தமிழகம் முழுவதும் சுற்றுப்பயணம் மேற்கொண்டனர்.

1908ம் ஆண்டு வ.உ.சி., சுப்பிரமணிய சிவா, பத்மநாப அய்யங்கார் ஆகியோர் பங்கேற்ற சுதேசி இயக்க பிரசாரக்கூட்டங்கள் நெல்லை, தூத்துக்குடியில் நடந்தன. அன்னிய நாட்டுப்பொருட்களை புறக்கணிக்கும்படி தலைவர்கள் மக்களுக்கு வேண்டுகோள் விடுத்தனர். சுதேசிய உணர்வு மக்களிடம் தீவிரமாக பரவியதால் அக்காலக்கட்டத்தில் நெல்லையில் ஆங்கிலேயர்களுக்கு ஆதரவு அளித்தவர்கள் புறக்கணிக்கப்பட்டனர். குதிரை வண்டிக்காரர்கள், சலவை, சவரத்தொழிலாளர்கள் ஆங்கிலேயர்களுக்கு பணியாற்ற மறுத்தனர். சுதேசியத்துக்கு எதிராக பேசிய ஒரு வக்கீலுக்கு பாதி சவரம் செய்த நிலையில் சவரத்தொழிலாளி எழுந்து சென்ற பரபரப்பு சம்பவமும் நடந்தது. இதனால் ஆங்கிலேய ஆட்சியாளர்களுக்கு மக்கள் மீது வெறுப்பு இருந்தது.

விபின் சந்திரபால் சிறையில் இருந்து விடுவிக்கப்பட்ட 1908 ஆம்-ஆண்டு மார்ச் 8 ஆம் தேதியை சுயராஜ்ய நாளாக விடுதலைப் போராட்ட வீரர்கள் கொண்டாடினர். நெல்லை தாமிரபரணி ஆற்றங்கரையில் தடையை மீறி விபின் சந்திரபால் விடுதலை விழா நடந்தது. தூத்துக்குடியில் விபின் சந்திரபால் விடுதலை விழாவை கொண்டாடிவிட்டு நெல்லைக்கு வந்த வ.உ.சி., சுப்பிரமணிய சிவா, பத்மநாப அய்யங்கார் 1908ம் ஆண்டு மார்ச் 12ஆம் தேதி கைது செய்யப்பட்டனர். இதன் எதிரொலியாக நெல்லை பகுதியில் கலவரம் மூண்டது.

1908ம் ஆண்டு மார்ச் 13ம்-தேதி காலை நெல்லை பாலம் என அழைக்கப்பட்ட வீரராகவபுரம் தொடருந்து நிலையம் அருகேயுள்ள பகுதிகளில் கடைகள் அடைக்கப்பட்டன. மக்கள் நடமாட்டம், போக்குவரத்து தடைப்பட்டது. ஆயிரக்கணக்கானோர் திரண்டு இந்துக்கல்லூரிக்குள் நுழைந்தனர். மாணவர்களை அழைத்துக்கொண்டு தெருக்களில் ஓடினர். கல்லூரி மூடப்பட்டது. கல்லூரி முதல்வர் உட்பட இருவர் தாக்கப்பட்டனர்.

சி.எம்.எஸ்., கல்லூரிக்குள் புகுந்த கூட்டம், உதவிப்பேராசிரியரைத் தாக்கியது. கல்லூரி சேதப்படுத்தப்பட்டது. நெல்லை நகராட்சி அலுவலக கட்டடச்சுவர் இடிக்கப்பட்டது. அலுவலக ஆவணங்கள் தீயிட்டு கொளுத்தப்பட்டன. அருகே இருந்த அஞ்சல் நிலையம் தீ வைக்கப்பட்டது. நகராட்சியின் மண்ணெண்ணைய் கிடங்கு சேதப்படுத்தப்பட்டது. முன்சீப் கோர்ட், காவல் நிலையம் தாக்கப்பட்டது.

கலவரத்தை கட்டுப்படுத்த போலீசார் துப்பாக்கிச்சூடு நடத்தினர். கோயில் பூசாரி, முஸ்லிம் இளைஞர் உட்படநால்வர் இறந்தனர். அதே நாளில் தூத்துக்குடியிலும் கலவரம் ஏற்பட்டது. காவலர் துப்பாக்கிச்சூடு நடத்தினர். அடுத்த நாள் தச்சநல்லூரில் தெருவிளக்குகள், குப்பை, கழிப்பிட வண்டிகளை மக்கள் தீயிட்டு கொளுத்தி போராட்டத்தில் ஈடுபட்டனர். அடக்குமுறையையின் மூலம் நிலைமையை கட்டுக்குள் கொண்டு வந்தனர் ஆங்கிலேய ஆட்சியாளர்கள்.

நெல்லையில் விடுதலை உணர்வுடன் மக்கள் நடத்திய எழுச்சிப்போராட்டத்தில் நால்வர் பலியான நிகழ்வு குறித்து பிரித்தானிய நாடாளுமன்றத்தில் கேள்வி எழுப்பப்பட்டது. சென்னை சட்டசபையில் விவாதம் நடந்தது. நகராட்சிக் கட்டிடம் சேதப்படுத்தப்பட்டதால் அப்போதைய நெல்லை நகராட்சி மன்றம் எழுச்சியை கண்டித்து தீர்மானம் நிறைவேற்றியது. கலவரத்தில் ஈடுபட்டதாக 53 பேர் கைது செய்யப்பட்டனர். வழக்கு விசாரணை துரிதமாக மேற்கொள்ளப்பட்டு 37 பேருக்கு சிறைத் தண்டனை கிடைத்தது. பொருட்சேதங்களுக்கு தண்டத்தீர்வை வசூலிக்கப்பட்டது.

நெல்லையில் அனைத்துத்தரப்பு மக்களும் இணைந்து நடத்திய ‘திருநெல்வேலி எழுச்சி’ போராட்டம் பிற்காலத்தில் நடந்த பல போராட்டங்களுக்கு உந்துதலாக இருந்ததாக விடுதலைப் போராட்ட வரலாற்று ஆசிரியர்கள் கூறியுள்ளனர்.

‘திருநெல்வேலி எழுச்சி’ நூற்றாண்டு விழா நெல்லையில் 2008 ஆம் ஆண்டு பல்வேறு அமைப்புகளால் கொண்டாடப்பட்டது. எழுச்சியை கண்டித்து முன்பு நிறைவேற்றப்பட்ட தீர்மானம் நெல்லை மாநகராட்சிக் கூட்டத்தில் திருத்தப்பட்டு எழுச்சிக்கு பாராட்டு தெரிவிக்கப்பட்டது.



</doc>
<doc id="56755" url="https://ta.wikipedia.org/wiki?curid=56755" title="பாலிபிரையோனைடீ">
பாலிபிரையோனைடீ

பாலிபிரையோனைடீ "(Polyprionidae)", "பேர்சிஃபார்மசு" வரிசையைச் சேர்ந்த ஒரு மீன் குடும்பம் ஆகும். இவை ஆழக் கடல்களில் வாழ்கின்றன. இவற்றை கடலடித் தளத்திலுள்ள குகைகளிலும், உடைந்த கப்பல்களில் அழிபாடுகள் மத்தியிலும் காணலாம். 

இக் குடும்பத்தில் இரண்டு பேரினங்களில் 6 இனங்கள் உள்ளன:



</doc>
<doc id="56756" url="https://ta.wikipedia.org/wiki?curid=56756" title="லட்டியோலாப்ராசைடீ">
லட்டியோலாப்ராசைடீ

லட்டியோலாப்ராசைடீ "(Lateolabracidae)", "பேர்சிஃபார்மசு" ஒழுங்கைச் சேர்ந்த ஒரு மீன் குடும்பம் ஆகும்.



</doc>
<doc id="56757" url="https://ta.wikipedia.org/wiki?curid=56757" title="மான் பன்றி">
மான் பன்றி

மான் பன்றி ("Babirusa") என்னும் ஒருவகைப் பன்றிக் குடும்பத்துப் பேரினம் இந்தோனேசியத் தீவுகளில் ஒரு மாநிலமான மலுக்குத் தீவுகளில் உள்ள புரு, சுலா ஆகிய தீவுகளில் வாழ்கின்றன. இப் பேரினத்தில் நான்கு கொம்புகள் கொண்ட சுலாவெசி நாற்கொம்புப் பன்றி ஓரளவுக்கு அறியப்பட்ட விலங்கு. நான்கு கொம்புகள் உள்ள விலங்கு என்று கூறினாலும், அவற்றுள் இரண்டு கொம்புகள் இவ்விலங்கின் கீழ்த் தாடையில் உள்ள நாய்ப் பற்கள் அல்லது புலிப் பற்கள் ஆகும். இதனை எயிறு என்றும் கூறுவர். மேற்றாடையில் இருந்தும் நடுவே நெற்றிப்புறமாக வளைந்து உள்ள மேலும் இரண்டும் கொம்புகளும் எயிறே. இப் பேரினத்தில் உள்ள விலங்குகள் சூயிடீ என்னும் பன்றிக் குடும்பத்தைச் சேர்ந்தவை.

"Babirusa" என்றால் இந்தோனேசிய மொழியில் மான் பன்றி என்று பொருள். 



</doc>
<doc id="56761" url="https://ta.wikipedia.org/wiki?curid=56761" title="சுலாவெசி நாற்கொம்புப் பன்றி">
சுலாவெசி நாற்கொம்புப் பன்றி

நான்கு கொம்புள்ள, "பேபிரூசா செலெபென்சிசு" ("Babyrousa celebensis") என்னும் அறிவியற் பெயர் கொண்ட சுலவேசி நாற்கொம்புப் பன்றி இனம் இந்தோனீசியத் தீவுகளில் வடக்கு சுலவேசியையும் அருகே உள்ள லெம்பேத் தீவுகளையும் இயற்கை வாழிடமாகக் கொண்டுள்ள ஓரினம். நான்கு கொம்புகள் உள்ள விலங்கு என்று கூறினாலும், அவற்றுள் இரண்டு கொம்புகள் இவ்விலங்கின் கீழ்த்தாடையின் நாய்ப்பற்கள் அல்லது புலிப்பற்கள் ஆகும். இதனை எயிறு என்றும் கூறுவர். மேல்தாடையின் மேலே நெற்றியை நோக்கி வளைந்து செல்லும் இரண்டு கொம்புகளும் எயிறே. இவ் விலங்கு சூயிடீ என்னும் பன்றிக் குடும்பத்தைச் சேர்ந்த விலங்கு.

அறிவியற் பெயராக உள்ள பேபிரூசா (அல்லது பாபிரூசா)
என்பது மலாய் மொழியில் உள்ள, "பாபி" (babi = பன்றி) + "ரூசா" (rusa = மான்) ஆகிய இருசொற்களின் கூட்டு ஆகும். மானின் கொம்பு போல் உள்ளதால் இப்பெயர் ஏற்பட்டது.


</doc>
<doc id="56771" url="https://ta.wikipedia.org/wiki?curid=56771" title="சிறுநீர்ச் சோதனை">
சிறுநீர்ச் சோதனை

சிறுநீர் சோதனை ஒரு அடிப்படை மருத்துவ நோய்யறி பரிசோதனை. ஒருவரின் சிறுநீரின் வேதியியல் பண்புகளை ஆய்ந்து உடல் நலத்தைப் பற்றி சில அறிகுறிகளை அறியலாம். எ.கா ஒருவர் போதிய அளவு புரதம் உண்ணுகிறாரா என்பதை அறியலாம். இச்சோதனையில் சிறுநீரின் வெள்ளை இரத்த அணுக்கள் மற்றும் சிறுநீரின் நீர் ஒப்படர்த்தி போன்றவை அளவிடப்படுகின்றன. இச்சோதனையின் ஒரு பகுதியாக சிறுநீரானது வண்ணங்களாலான சிறுநீர் சோதனை அட்டை மூலமும் சோதனை செய்யப்படுகிறது. சிறுநீரில் இவ்வட்டையை நனைப்பதன் மூலம் ஏற்படும் நிறமாற்றத்தைக் கொண்டு சோதனையின் முடிவுகளை அறியலாம். 


</doc>
<doc id="56785" url="https://ta.wikipedia.org/wiki?curid=56785" title="தேசிய ஜனநாயகக் கூட்டணி">
தேசிய ஜனநாயகக் கூட்டணி

தேசிய ஜனநாயகக் கூட்டணி ("National Democratic Alliance") இந்திய அரசியல் கட்சிகளின் கூட்டணி. பாரதிய ஜனதா கட்சியின் தலைமையில் 13 அரசியல் கட்சிகள் இணைந்து 1998 ஆம் ஆண்டு அமைத்த கூட்டணியே தேசிய ஜனநாயக கூட்டணி ஆகும். இதன் ஒருங்கிணைப்பாளராக சரத் யாதவ் மற்றும் அதன் தலைவராக முன்னாள் பிரதமர் அடல் பிகாரி வாஜ்பாயும் செயல்பட்டனர்.

தேசிய ஜனநாயக் கூட்டணி 1998 ல் அறிவிக்கப்பட்டு அதன் தொடர்ச்சியாக 1998 ல் கூட்டணி அரசு அமைத்தது. அனைத்திந்திய அண்ணா திராவிட முன்னேற்றக் கழகத்தின் இழுபறியால் அக்கூட்டணிக் கட்சி ஆட்சியை 13 மாதங்களில் இழந்தது. பின்பு புதிய கூட்டணியுடன் 1999 ல் அதிகப் பெரும்பான்மை இடங்களைப் பெற்ற கூட்டணியாக பிரதமர் வாஜ்பாய் தலைமையில் ஐந்து ஆண்டுகள் ஆட்சி வகித்தது. அதன் பின் 2004 ல் அதன் எதிர்க்கட்சியான காங்கிரசு தலைமையில் அமைத்த கூட்டணியான ஐக்கிய முற்போக்குக் கூட்டணியிடம் ஆட்சியை இழந்தது.

விடுதலைக்குப்பின் இந்தியாவில் காங்கிரஸ் அல்லாத அமைச்சரவை ஐந்து ஆண்டுகள் ஆட்சி அமைத்தது இதுவே முதல் முறை என்பதை தேசிய ஜனநாயக முற்போக்குக் கூட்டணி நிருபித்தது.


</doc>
<doc id="56787" url="https://ta.wikipedia.org/wiki?curid=56787" title="கைவினைஞர்">
கைவினைஞர்

கைவினைஞர் என்பவர்கள் பொதுவாக இய‌ந்திரம், தானியங்கு ஊர்தி போன்றவற்றை பழுது பார்ப்பவர்கள். கைவினைஞர்கள் பொதுவாக ஒரு துறையில் தேர்ச்சி பெற்றவர்களைக் குறிக்கும். உதாரணமாக தானியங்கு ஊர்தி கைவினைஞர், இயந்திரக் கைவினைஞர்கள், மிதிவண்டி கைவினைஞர்கள், வளிப்பதனக் கைவினைஞர்கள் என்று அந்த அந்த துறைகள் சார்ந்த பழுது பார்ப்போர்களை கூறுவார்கள் .


</doc>
<doc id="56789" url="https://ta.wikipedia.org/wiki?curid=56789" title="இந்தியத் தொழிலாளர் வருங்கால வைப்பு நிதிச் சட்டம் - 1952">
இந்தியத் தொழிலாளர் வருங்கால வைப்பு நிதிச் சட்டம் - 1952

தொழிலாளர் வருங்கால வைப்பு நிதிச் சட்டம்-1952 ("The Employees Provident Funds Act – 1952") என்பது இந்தியாவில் பணிபுரியும் தொழிலாளர்களுக்கு ஓய்வுக்காலத்தில் பயனளிக்கும் விதமாக தொடங்கப்பட்ட திட்டமாகும். இதனால் தொழிலாளர்களுக்கு ஓய்வின் போது அவர்களது வருங்கால வைப்பு நிதியில் சேமிக்கப்பட்ட சேமிப்புத் தொகையும், மாத ஓய்வூதியம் ஆகியவை அளிக்கப்படுகின்றன. இந்தச் சட்டத்தின் மூலம் தொழிலாளர்களுக்கு வருங்காலத்திற்கான ஒரு சேமிப்பும், ஓய்வூதியமும் அளிக்கப்படுவதால் எதிர்காலம் குறித்த பயம் இல்லாமல் இருக்க முடிகிறது.

இந்தியாவில் இருக்கும் தொழிலாளர் வருங்கால வைப்பு நிதி நிறுவனத்தால் அட்டவணைப்படுத்தப்பட்ட தொழில்களில் முதல் அட்டவணையில் வரும் 160 தொழில்கள் செய்துவரும் தொழில் நிறுவனங்கள் இச்சட்டத்தின் கீழ் வருகின்றன. இந்நிறுவனங்களில் 20 அல்லது அதற்கு மேற்பட்ட தொழிலாளர்கள் வேலை பார்த்தால் மட்டுமே இச்சட்டம் நடைமுறைப்படுத்த முடியும். மேலும் இந்நிறுவனங்களில் மாதச்சம்பளம் ரூ15,000/-க்குக் குறைவாக சம்பளம் பெறும் தொழிலாளர்களுக்கு மட்டுமே வருங்கால வைப்பு நிதி பிடித்தம் செய்யப்படும்
வருங்கால வைப்பு நிதித் திட்டத்தைச் சார்ந்து மூன்று திட்டங்கள் செயல் படுத்தப்படுகிறது. இதை இந்திய அரசு "தொழிலாளர்கள் வருங்கால வைப்பு நிதி நிறுவனம்" மூலம் செயல்படுத்தி வருகிறது.




</doc>
<doc id="56791" url="https://ta.wikipedia.org/wiki?curid=56791" title="தமிழ்நாடு அரசு">
தமிழ்நாடு அரசு

தமிழ் நாடு அரசு
1986 வரை தமிழ் நாடு அரசு ஈரவைகள் கொண்ட (சட்டப்பேரவை மற்றும் சட்ட மேலவை) அரசாக செயல்பட்டது. அதன் பின் இன்று ஓரவையான சட்டமன்றத்தை மட்டும் கொண்டு செயல்பட்டு வருகின்றது.

ஆளுநர், தமிழக அரசிற்கான இந்திய அரசியலமைப்புத் தலைவராகச் செயலாற்றுகிறார். தமிழக முதல் அமைச்சர் மற்றும் அவரது அமைச்சரவையின் ஆலோசனைகளின் பேரில் தமிழக ஆளுநர் செயல்படுகிறார். நீதித்துறை சென்னை உயர் நீதிமன்றத் தலைமை நீதிபதியின் கீழ் இயங்குகின்றது.

தற்பொழுதைய ஆட்சியாளர்

தமிழகத்தின் தற்போதைய ஆளுநர் மேதகு , தற்பொழுதைய முதல்வர் , தற்போதைய தலைமைச் செயலாளர் கிரிஜா வைத்தியநாதன் தற்போதைய தலைமை நீதிபதி .

தொகுதிகள்
தமிழக அரசின் ஆளுமைக்குட்பட்ட 234 சட்டசபைத் தொகுதிகளாக, 39 மக்களவைத் தொகுதிகளாக உள்ளன. தமிழக அரசு 31 மாவட்டங்களையும், 10 மாநகராட்சிகளையும், 149 நகராட்சிகளையும், 561 பேரூராட்சிகளையும், 12,618 கிராம ஊராட்சிகளையும் உள்ளடக்கியது.

மின் ஆளுமை

தமிழ் நாடு மாநிலம் மின் ஆளுமையை அறிமுகப்படுத்தியன் விளைவாக மற்ற மாநிலங்களிலிருந்து விலகி முன்னோடி மாநிலமாக திகழ்கின்றது அரசு பதிவேடுகள், நிலப்பதிவு, பட்டா போன்றவைகளை அனைத்து கிராம, நகர, சார் பதிவாளர் அலுவலகங்களில் கணிணி மயமாக்கலின் மூலம் அனைவரும் எளிதில் மற்றும் துரிதமாக பயன்பெரும் விதமாக, அரசின் செயல்பாடுகளை அனைவரும் அறியும் விதமாக மாற்றப்பட்டதில் தமிழக அரசுக்கு பெரும் பங்கு உண்டு.

2016 ஆம் தொடர்ந்து இரண்டாவது முறையாக வெற்றிபெற்றதன் விளைவாக தற்பொழுது 2011 முதல் தொடர்ந்து ஆட்சி நடத்துகின்றது.




</doc>
<doc id="56796" url="https://ta.wikipedia.org/wiki?curid=56796" title="ஆந்திரப் பிரதேச அரசு">
ஆந்திரப் பிரதேச அரசு

ஆந்திரப் பிரதேச அரசு தென்னிந்தியாவின் ஆந்திர மாநிலத்தை ஆளும் அரசு. இது சட்டவாக்கம், செயலாக்கம், நீதித் துறை ஆகிய மூன்று பிரிவுகளைக் கொண்டது.

ஆந்திர சட்டமன்றம் 175 உறுப்பினர்களைக் கொண்டது. ஒவ்வொருவரும் ஒவ்வொரு தொகுதியில் இருந்து தேர்ந்தெடுக்கப்படுவர். இதன் ஆட்சிக் காலம் 5 வருடங்காளாகும். கூடுதலாக ஒருவரை ஆளுநர் நியமிப்பார். இந்திய அரசியலமைப்பின் மாநிலத் தலைவராக ஆளுநர், இம்மாநில முதலமைச்சர் மற்றும் அவர் அமைச்சரவை ஆலோசனைகளின் பேரில் ஆட்சி நடைபெறுகின்றது. முதலமைச்சரை ஆளுநரே 5 ஆண்டுக்கொருமுறை நியமனம் செய்கின்றார். 

ஆளுநரே இந்திய அரசியலமைப்பின் மாநிலத் தலைவராக இருந்தாலும் முதலமைச்சரும் அவரது அமைச்சரவையும் ஆட்சி நிர்வாகத்தில் ஆளுமைப் பெற்றவர்களாக முக்கிய பங்கு வகிக்கின்றனர்

தற்பொழுதைய ஆளுநர் 

தற்பொழுதைய முதலமைச்சர் .


</doc>
<doc id="56805" url="https://ta.wikipedia.org/wiki?curid=56805" title="புகைப்பட தொகுப்பு ஏடு">
புகைப்பட தொகுப்பு ஏடு

புகைப்பட தொகுப்பு ஏடு என்பது புகைப்படக்களை சேகரித்து ஒரு புத்தகம்மாக வைப்பது அகும். இத்தொகுப்பு ஏடு, படங்களை வைப்பதற்கு எளிதான முரையில் வைக்க ஏதுவாக‌ பை போன்று அமைந்திருக்கம். புகைப்பட தொகுப்பு ஏடு பல வடிவங்களில் இருக்கும்.
பல இணையதளம் புகைப்பட தொகுப்புகளும் இப்போது பெருகிவருகின்றது. உதாரணம்மாக Picasa போன்றவை அகும்.
கையால் செய்யப்பட்ட புகைப்பட தொகுப்பு ஏடுகளும் உண்டு.

பல மென்பொருள் புகைப்பட தொகுப்பு ஏடுகளும் உண்டு உதாரணம்மாக Picasa, Yahoo Photo போன்றவை அகும்.



</doc>
<doc id="56807" url="https://ta.wikipedia.org/wiki?curid=56807" title="அசல் (திரைப்படம்)">
அசல் (திரைப்படம்)

அசல் () சிவாஜி பிலிம்ஸ் தயாரிப்பில், சரணின் இயக்கத்தில் பெப்ரவரி 5,2010 ஆம் ஆண்டில் வெளிவந்த தமிழ்த் திரைப்படம் ஆகும். அஜித் குமார், சமீரா ரெட்டி, பாவனா மற்றும் பிரபு ஆகியோர் இப்படத்தில் முக்கிய பாத்திரங்களில் நடித்துள்ளனர். சரண் காதல் மன்னன், அமர்க்களம், அட்டகாசம் ஆகிய அஜித்தின் வெற்றி படங்களை இயக்கியவர் என்பது குறிப்பிடத்தக்கது, இதனால் ரசிகர்கள் இடையே மிகுந்த எதிர்பார்ப்புடன் வெளியான இத்திரைப்படத்தின் கதையை யூகி சேது எழுதியுள்ளார். இவர் ஏற்கனவே அஜித் குமார் நடித்த வில்லன் திரைப்படத்திற்கு கதை எழுதியவர் என்பது குறிப்பிடத்தக்கது.

வர்த்தக, மசாலாப்படம்

சிவா‌ஜி பிலிம்ஸ் தயாரித்த படத்தில், அ‌ஜித் ஜோடியாக சமீரா ரெட்டி மற்றும் பாவனா நடித்துள்ளனர். சரணின் பிற படங்கள் போலவே இந்தப் படத்தின் அனைத்துப் பாடல்களையும் கவிப்பேரரசு வைரமுத்து எழுதியுள்ளார். நீரவ்சாவின் அசிஸ்டெண்ட் பிரசாந்த் படத்துக்கு ஒளிப்பதிவு. விவேக் கருணாகரன் காஸ்ட்யூம். படத்தை தயாரித்ததுடன் பிரபுவும் முக்கியமான வேடத்தில் நடித்துள்ளார்.
முதல் மூன்று படங்களுக்கு இசையமைத்த பரத்வா‌ஜ் நான்காவது முறையாக அ‌ஜித், சரண் கூட்டணியுடன் ஒன்றிணைந்த திரைப்படமாகும்.

இப்படத்திற்கு ஐந்தாவது முறையாக அஜித்துடன் இணைந்த பரத்வாஜ் ஸ்காட்லாந்து இசை குழுவினரான வை - கின்ஸ் உடன் சேர்ந்து இசை அமைத்துள்ளார்.

படப்பிடிப்பு 2009 ஜுன் ஆரம்பித்து 31ம் திகதி டிசம்பர் நிறைவடைந்தது.



</doc>
<doc id="56809" url="https://ta.wikipedia.org/wiki?curid=56809" title="கிளிக்-எழுதி">
கிளிக்-எழுதி

கிளிக்-எழுதி, இது ஜாவாஸ்கிறிப்றில் எழுதப்பட்ட எலி-எழுத்தாணி. இந்த எழுத்தாணியின் மூலம் கதையங்காடி, விவாதமன்றம், இலத்திரக்-கடிதங்கள் போனற இடங்களிலே தமிழை தமிழால் எந்த நாட்டில்லிருந்தும் விரைவாக எழுத முடியும் , இதை உபயோகிப்பதற்கு தமிழ் தட்டெழுத்துத் தட்டு தேவையில்லை, வின்டோஸிலோ லிநூக்ஸிலோ அல்லது மக்கின்டோஷிலோ இயங்கக் கூடியது.

மேலும் விபரங்களுக்கு கிளிக்கெழுதி முகப்பு


</doc>
<doc id="56810" url="https://ta.wikipedia.org/wiki?curid=56810" title="சூழலியல் அடித்தடம்">
சூழலியல் அடித்தடம்

சூழலியல் அடித்தடம் (Ecological footprint) என்பது புவியின் சூழ்நிலைமண்டலத்தின் மீதான மனிதர்களின் தேவையின் ஒரு அளவீடு ஆகும். இது மனிதரின் தேவையை, சூழ்நிலைமண்டலத்தின் மீள்வித்துக்கொள்ளும் ஆற்றலுடன் ஒப்பிடுகிறது. இது ஒரு குறிப்பிட்ட மனிதக் குழுவொன்று பயன்படுத்திய வளங்களை மீள்விப்பதற்கும், மனித நுகர்வின் போது உருவான கழிவுப் பொருட்களை உறிஞ்சிக் கேடு விளைக்காத பொருட்களாக மாற்றுவதற்கும் தேவையான நிலப்பரப்பின் அளவினால் குறிக்கப்படுகின்றது. இம் மதிப்பீட்டின் மூலம், மனிதர்கள் ஒரு குறிப்பிட்ட வாழ்க்கை முறையைக் கைக்கொண்டு வாழ்வதைத் தாங்கிக் கொள்வதற்கு எவ்வளவு அல்லது எத்தனை புவிகள் வேண்டும் எனக் கணிப்பிட முடியும். 2005 ஆம் ஆண்டுக்குரிய மனிதகுலத்தின் சூழலியல் அடித்தடம் 1.3 புவிகளுக்குச் சமம் எனக் கணிக்கப்பட்டுள்ளது. இன்னொரு வகையில் சொல்வதாயின், புவி தனது பயன்படுத்தப்பட்ட வளங்களை மீள்வித்துக்கொள்வதிலும் 1.3 மடங்கு வேகத்தில் மனிதர் அவ்வளங்களைப் பயன்படுத்தி வருகின்றனர் எனலாம். ஒவ்வொரு ஆண்டும் இது புதிதாகக் கணிக்கப்படுகின்றது. இக் கணிப்புக்கு அடிப்படையாக உள்ள புள்ளிவிபரங்களைச் சேகரித்து வெளியிடுவதற்கு ஐக்கிய நாடுகளுக்கு நேரம் தேவைப்படுவதால், மூன்று ஆண்டுகளுக்குப் பின்னரே இவ்விபரங்கள் வெளியிடப்படுகின்றன.

"சூழலியல் அடித்தடம்" என்னும் பெயர் பரவலாகப் பயன்பாட்டில் இருந்தாலும் அதன் கணிப்பீட்டு முறை பல்வேறாகக் காணப்படுகின்றது. எனினும், ஒப்பீட்டு நோக்கங்களுக்காகவும், ஒருசீர்த்தன்மையைப் பேணுவதற்காகவும் தரப்படுத்தல் முயற்சிகள் மேற்கொள்ளப்படுகின்றன.

"சூழலியல் அடித்தடம்" என்பதற்குக் கருத்துரு அடிப்படையில் ஒத்த தனியாள் சூழல் தாக்கக் கணக்குவைப்பு (Personal environmental impact accounting) என்பதை 1990களின் தொடக்கத்தில் உருவாக்கிய டான் லாட்டர் என்பவர் அதனை "என்வைரோஅக்கவுண்ட்" மென்பொருள் என்னும் பெயரில் 1992 ஆம் ஆண்டில் வெளியிட்டார். "சூழலியல் அடித்தடம்" தொடர்பான முதலாவது கல்விசார் வெளியீடு வில்லியம் ரீசு (William Rees) என்பவரால் 1992 ஆம் ஆண்டில் வெளியிடப்பட்டது. 190க்கும் 1994க்கும் இடைப்பட்ட காலப்பகுதியில், கனடாவின் வான்கூவரில் உள்ள பிரித்தானிய கொலம்பியா பல்கலைக்கழகத்தில், முனைவர் பட்டத்துக்காக மாத்திசு வக்கர்னாகல் (Mathis Wackernagel) என்பவர் வில்லியம் ரீசின் கீழ் செய்த ஆய்வுகளின்போது, "சூழலியல் அடித்தடம்" என்பதன் கருத்துரு, அதன் கணிப்புமுறை என்பன உருவாக்கப்பட்டன. தொடக்கத்தில் வக்கர்னாகலும், ரீசும் இக் கருத்துருவுக்கு "எடுத்துக்கொள்ளப்பட்ட தாங்கு திறன்" (Appropriated Carrying Capacity) எனப் பெயரிட்டு அழைத்தனர்". பின்னர் ரீசு இதற்கு "சூழலியல் அடித்தடம்" என்னும் பெயரை இட்டார். இவரது கணினியின் அடித்தடம் சிறியதாக இருந்ததையும், அது அவரது மேசையில் குறைந்த அளவு இடத்தையே எடுத்ததையும் கணினித் தொழில்நுட்பவியலாளர் ஒருவர் பாராட்டியபோது ரீசுக்கு இப்பெயர் தோன்றியது." 1996 ஆம் ஆண்டுத் தொடக்கத்தில் வக்கர்னாகலும், ரீசும் "நமது சூழலியல் அடித்தடம்: புவியில் மனித தாக்கத்தைக் குறைத்தல்" என்னும் நூலை வெளியிட்டனர்.

சூழலியல் அடித்தடப் பகுப்பாய்வு, மனிதருடைய தேவைகளை, இயற்கை தனது வளங்களை மீள்விக்கும் திறனுடனும் சேவைகளை வழங்கும் திறனுடனும் ஒப்பிடுகிறது. ஒரு மக்கள் கூட்டம் நுகர்வதற்கானவற்றை தற்போதைய தொழில்நுட்பங்களைப் பயன்படுத்தி உற்பத்தி செய்வதற்கும், அது தொடர்பில் ஏற்படும் கழிவுகளை உறிஞ்சிக் கொள்வதற்கும் தேவையான, உயிரியல் அடிப்படையிலான உற்பத்தித் திறன் கொண்ட நிலப் பகுதியின் அளவையும், கடல் பகுதியின் அளவையும் மதிப்பிடுவதன் மூலம் இது செய்யப்படுகிறது. இந்த அளவீடுகளின் முடிவில், அடித்தட மதிப்பீடுகள், கரிமம், உணவு, வீடமைப்பு, பொருட்களும் சேவைகளும் ஆகிய அடிப்படைகளில் வகைபிரிக்கப்படுவதுடன், உலகின் மக்களை தற்போதைய நுகர்வு மட்டத்தின் அடிப்படையில் தாங்கிக் கொள்வதற்குத் தேவையான மொத்தப் புவிகளின் எண்ணிக்கையும் மதிப்பீடு செய்யப்படுகின்றது. இந்த அணுகுமுறையை, ஒரு பொருளை உற்பத்தி செய்வதல், ஒரு தானுந்தைச் செலுத்துதல் ஆகிய நடவடிக்கைகளின் தொடர்பிலோ கூடப் பயன்படுத்த முடியும். இந்த வளக் கணக்கீடு வாழ்க்கை வட்டப் பகுப்பாய்வு போன்றது. இதில் நுகரப்படும் ஆற்றல், உயிரித்திணிவு (உணவு, நார்ப்பொருள்), கட்டிடப்பொருள், நீர் என்பன போன்ற வளங்கள், "உலக எக்டேர்" (global hectares) என்னும் நில அளவு அலகுக்கு மாற்றப்படுகிறது.

"ஒருவருக்கான சூழலியல் அடித்தடம்" என்பது நுகர்வையும், வாழ்க்கை முறையையும் ஒப்பீடு செய்வதற்கான ஒரு வழிமுறையும், இந் நுகர்வுக்கானவற்றை வழங்குவதற்குப் புவிக்குள்ள திறனை அறிவதற்குமான முறையும் ஆகும். இதன் மூலம் ஒரு நாட்டின் நுகர்வின் அளவு அதன் எல்லைகளுக்கு உட்பட்ட பகுதிக்குள் உள்ள வளங்களிலும் அதிகமானதா அல்லது குறைவானதா என்று நாட்டின் கொள்கை வகுப்பாளர்கள் அறிந்துகொள்ள முடியும். அத்துடன் அந் நாட்டின் வாழ்க்கை முறை எந்த அளவுக்கு உலக நாடுகளால் பின்பற்றப்பட முடியும் என்பதையும் அறிந்து கொள்ள முடியும். சூழலியல் அடித்தடத்தைப் பயன்படுத்தி இயற்கையின் தாங்குதிறன் (carrying capacity), அளவுமீறிய நுகர்வு (over-consumption) போன்ற கருத்துருக்களை மக்களுக்கு விளங்கவைக்க முடிவதுடன், அதன் மூலம் அவர்களுடைய சூழலுக்குக் கேடு விளைக்கும் தனிப்பட்ட நடத்தைகளையும் மாற்றிக்கொள்வதற்குத் தூண்டமுடியும். இதனைப் பயன்படுத்தித் தற்போதைய வாழ்க்கை முறைகள் பல பேண்தகுநிலை கொண்டவை அல்ல என்பதையும் நிறுவ முடியும். இவ்வகையான உலகம் தழுவிய ஒப்பீடு, வளங்களின் பயன்பாடு தொடர்பில் இந்த 21 ஆம் நூற்றாண்டுத் தொடக்கத்தில், உலகின் பல்வேறு பகுதிகளிடையே சமமின்மை நிலவுவதையும் தெளிவாகக் காட்டுகின்றது.

2005 ஆம் ஆண்டில், உயிரியல் அடிப்படையிலான உற்பத்தித்திறன் கொண்ட நிலப்பரப்பு சராசரியாக ஒருவருக்கு 2.1 உலக எக்டேர் (உ.எக்.) ஆகக் காணப்படுகிறது. ஆனால் ஐக்கிய அமெரிக்காவின் ஒருவருக்கான சூழலியல் அடித்தடம் ஒருவருக்கு 9.4 உ.எக் ஆக உள்ளது. இதுபோல சுவிட்சர்லாந்தினது ஒருவருக்கு 5.0 உ.எக் ஆகவும், சீனாவினது ஒருவருக்கு 2.1 உ.எக் ஆகவும் காணப்படுகின்றது. இயற்கைக்கான உலகம் தழுவிய நிதியத்தின் (World Wide Fund for Nature) கூற்றுப்படி, மனிதரின் சூழலியல் அடித்தடம் புவியின் உயிரித்தாங்குதிறனிலும் (biocapacity) 20% ஆல் அதிகரித்துள்ளதாகத் தெரிய வருகிறது.

"சூழலியல் அடித்தடம்" சூழல்சார் பேண்தகுநிலையின் குறியீடாக உலகம் முழுவதிலும் பயன்படுத்தப்பட்டு வருகின்றது. இதனை பொருளாதாரத்தின் எல்லாப் பகுதிகளிலுமான வளங்களின் பயன்பாட்டை மேலாண்மை செய்வதற்குப் பயன்படுத்த முடியும். இது வாழ்க்கைமுறை, பொருட்களும் சேவைகளும், அமைப்புக்கள், தொழில் துறைகள், நகரங்கள், நிலப்பகுதிகள், நாடுகள் போன்றவற்றின் பேண்தகுநிலை பற்றித் தனித்தனியாக ஆய்வு செய்யவும் உதவுகிறது.




</doc>
<doc id="56818" url="https://ta.wikipedia.org/wiki?curid=56818" title="நீல்சு போர்">
நீல்சு போர்

நீல்ஸ் என்றிக் டேவிட் போர் ("Niels Henrik David Bohr", , அக்டோபர் 7, 1885 - நவம்பர் 18, 1962) இயற்பியல் துறையில், குறிப்பாக அணுவியலில், அடிப்படை கருத்தாக்கங்கள் தந்த புகழ்மிக்க டென்மார்க் அறிவியலாளர்.அணுவில் எலக்ட்ரான்களின் இயக்கங்களை, அதன் தன்மைகளைக் கண்டறிந்து அணுவின் அமைப்புக்கு முழு வடிவம் கொடுத்தவர். இவர் இயற்பியலுக்காக 1922 இல் நோபல் பரிசு பெற்றார். 20 ஆம் நூற்றாண்டின் புகழ்மிக்க பல இயற்பியல் அறிஞர்களுக்கு வழிகாட்டியாகவும் மற்றும் பல அறிஞர்களோடு தான் வாழ்ந்த டென்மார்க்கின் கோப்பனாஃகனில் அறிவியல் கூட்டாய்வாளராக இருந்தார். ஐன்ஸ்டைனுடன் இவர் நிகழ்த்திய குவாண்ட்டம் கருத்தியம் பற்றிய கருத்துப்போர் புகழ்பெற்றது. 20 ஆம் நூற்றாண்டில் பெரும் தாக்கம் ஏற்படுத்திய மாபெரும் அறிவியலாளர்களில் ஒருவராக இவர் அறியப்படுகின்றார்.

நீல்ஸ் போர் டென்மார்க் நட்டைச் சேர்ந்த கோப்பன்ஹேகனில் 1885 ஆண்டு அக்டோபர் 7 ஆம் தேதி பிறந்தார். இவரின் தந்தை கிறிசிட்டியன் போர், கிறித்தவ மதத்தின் உலுத்திரன் பிரிவு மதத்தின் வழிபாட்டாளராக இருந்தார். இவர் கோப்பன்ஹேகன் பல்கலைக்கழகத்தில் உடலியக்கவியல் பேராசிரியராக இருந்தார். தாய் எல்லென் நீ ஆட்லர்போர் செல்வாக்கு மிக்க யூதக் குடும்பத்தில் இருந்து வந்தவர். நீல்ஸ் போரின் தம்பி ஹெரால்டு போர் (Harald Bohr), கணிதவியலராகவும், டென்மார்க்கின் தேசிய கால்பந்தாட்ட வீரராகவும் இருந்தார். நீல்ஸ் போர் கால்பந்தாட்ட விளையாட்டு வீரரும் ஆர்வலரும் ஆவார். கல்வித் துறை சார்ந்த குடும்பத்திலிருந்து வந்த தாயார் , உடலையல் துறையில் சிறந்து விளங்கிய தந்தை ஆகியோரின் பராமரிப்பில் இவர்கள் இருவரும் கல்வியில் சிறந்து விளங்கினர். அவர்களுடைய வளர்ப்பு முறை இவர்களின் மேதைத் தன்மைக்கு வித்திட்டது.

நீல்ஸ் போர் முதலில் தனது ஏழாம் வயதில் கேமல்ஹாம் இலத்தீன் இலக்கணப் பள்ளியில் 1903 இல் மெட்ரிக்குலேசன் படிப்பை முடித்தார். பின்னர் கோப்பன்ஹேகன் பல்கலைக்கழகத்தில் சேர்ந்தார். பிறகு புகழ்பெற்ற இயற்பியல் பேராசிரியர் கிறிஸ்டியான் கிறிஸ்டியான் சென் (Christian Christiansen) அவர்களின் வழிகாட்டலில் கல்வியைப் பெற்ற நீல்ஸ் போர் 1909 இல் இயற்பியல் முதுகலைப் பட்டப்படிப்பை முடித்தார். 1911 இல் முனைவர் (Ph.D.) பட்டம் பெற்றார்.

கோபன்ஹேகனில் பல்கலைக் கழக மாணவரய் இருந்த போது மெய்யியலை தனது தந்தையின் நன்பரான ஹரால்டு ஹோப்டிங் என்பவரிடத்தும்,வானவியல் கணிதவியல் பட்டப்படிப்பு ஆகியவற்றை தோர்வாடு தீலே என்பவரிடத்தும் படித்தார். ஆனால் 1905 இல் டென்மார்க் அறிவியல் உயர்கல்வி நிறுவனம் (Danish Academy of Sciences and Letters) அறிவியல் ஆயுவுப் போட்டி ஒன்றினை அறிவித்தது. அலைவுறுகிற பீய்ற்றியடிக்கும் பாய்பொருளில் ஏற்படும் பரப்பு இழுவிசை பற்றிய கொள்கை மற்றும் ஆய்வுமுறையிலான தீர்வு காணும்போட்டி இது. இந்தத் தங்கப்பதக்கப் போட்டியில் கலந்து கொள்வதற்காக, தன் தந்தையின் ஆய்வகத்தில், நீர்மப் பரப்பின் விசை பற்றிப் பல செய்முறை ஆய்வுகள் செய்தார். அதற்கான தீர்வையும் கண்டார். அதன் பயனாக இவர் எழுதிய அறிவியல் கட்டுரை அப்பரிசைப் பெற்றது. இதுவே இவர் மெய்யியல் படிப்பை விட்டு இயற்பியல் துறையைத் தேர்ந்து எடுத்துக்கொள்ள வழி வகுத்தது. இந்த ஆய்வுக் குறிப்புகள் 1908 இல் இராயல் கழகத்தினால் புத்தகமாக வெளியிடப்பட்டது.

எலக்ட்ரான் கொள்கையின் அடிப்படையில் உலோகங்களின் தன்மைகள் என்ற இவருடைய முனைவர் பட்டத்திற்கான ஆய்வறிக்கை கருத்தியல் அடிப்படையில் இயன்றளவும் சிறப்பாகக் கருதக் கூடியதாக அமைந்துள்ளது. பிளாங்க் என்ற அறிவியலறிஞரின் கதிரியக்கத் துகள் தொகுதி பற்றிய கருத்துகளுக்கு உறுதுணையாக இவை அமைந்தன.

பின்னர் மேல்முனைவர் ஆய்வுப் பயிற்சிக்கு கேம்பிரிட்சில் உள்ள கேவன்டிஷ் ஆய்வகத்தில் புகழ்பெற்ற ஜெ. ஜெ. தாம்சன் (J. J. Thomson) அவர்களின் வழிகாட்டலில் நடைபெற்ற ஆய்வுகள் இவருக்குப் பலவகையில் உதவி புரிந்தன. அதே சமயம் கருத்தியல் சார்ந்த படிப்புகளிலும் இவர் தன் கவனத்தைச் செலுத்தினார். பின்னர் 1912 இல் இங்கிலாந்தில் மான்செஸ்டர் பல்கலைக்கழகத்தில் அமைந்திருந்த ஏர்னெஸ்ட் ருதர்போர்ட் அவர்களிடம் பயின்றார். இந்த ஆய்வுச் சலையில் இவர் மேற்கோண்ட ஆய்வுகள் தீவிரமாக அமைந்தன. கதிரியக்கக் கொள்கையின் அடிப்படை ஐயங்களைப் போக்கிக் கொள்வதற்கு வழி வகுத்தன. ஏர்னெஸ்ட் ருதர்போர்ட் அவர்களின் கருத்தியல் கொள்கைகளின் அடிப்படையில் அணுக்களின் உள்ளே இருக்கும் எலக்ட்ரான்கள் கருவைச் சுற்றிவரும் அமைப்பை இவர் முதன்முதலாக 1913 இல் போர் ஒப்புரு (போர் மாடல்)என்னும் கொள்கையாக முன்வைத்தார். நீல்ஸ் போர்தான் முதன் முதலாக ஓர் எதிர்மின்னி தன் உயர் ஆற்றல் வலையத்தில் இருந்து ஒரு குறிப்பிட்ட ஆற்றலுடைய ஒளியன் ஒன்றை உமிழ்ந்து விட்டுக் கீழ் ஆற்றல் வலையத்திற்கு தாவ முடியும் என்று பகர்ந்தார். இது குவாண்ட்டம் கொள்கைக்கு அடிப்படையாக அமைந்த கருத்துருக்களில் ஒன்று. 
1913 இல் தத்துவம் சாந்த இதழ் ஒன்றில் இவருடைய ஆய்வுக்கட்டுரைகள் வெளியிடப்பட்டன. ரூதர்போர்டு கண்டறிந்த அணுவின் உட்கரு பற்றிய கருத்துகளின் அடிப்படையில் இவர் மேலும் ஆய்வுகளை மேற்கொண்டார். பிளாங்கின் துகள் தொகுதி எந்திரவியல் பற்றிய கருத்துகளுக்கு இவருடைய ஆய்வுகள் வழிகாட்டியதோடு மேலும் சில விளக்கங்களையும் அளித்தன. கருத்தியல் இயற்பியலில் இவருடைய கருத்துகள் இன்றளவும் சிறப்பான இடத்தைப் பெற்றுள்ளன. இவருடைய ஆய்வுகள் அணுவின் அமைப்புக்கு முழு வடிவம் கொடுத்தன. (பின்னாளில் 1925 இல் ஹெய்சன்பர்க் என்பவரின் கருத்துகளும் சேர்ந்தபின் ) தனிமங்களின் இயற்பியல், வேதியல் பண்புகளுக்கு இந்தக் கருத்துகள் தாம் தெளிவை அளித்தன.

குவாண்டம் இயக்கவியல் பொருத்தமட்டில் வரி நிறமாலை ஒரு சில அனுமானதை அடிபடையாக கொண்டுள்ளது. அவை பின்வருமாறு 

1. ஒரு அணு ஒரு சில தனித்தனியான ஆற்றல் மட்டங்களில் மட்டுமே இருக்க முடியும். இந்த ஆற்றல் மட்டங்களில் ஏற்படும் வேறுபாடுகளுக்கு தகுந்தவாறு மின்காந்த ஆற்றலை வெளியிடவோ அல்லது உள்ளிளுக்கவோ ஒரு அணுவால் முடியும். இந்த ஆற்றல் மட்டங்களை "நிலையான ஆற்றல் மட்டம்" ( Stationary states ) என்று அழைக்கப்படும்.

2. இந்த ஆற்றல் மாற்றங்களால் ஏற்படும் மின்காந்த அலையின் அதிர்வு ஒரு குறிபிட்ட எண் மட்டுமே! இதனை பின்வரும் சமன்பாட்டின் மூலம் அறியலாம்.

formula_1

இங்கு

h = என்பது பிளாங் மாறிலி

f = மின்காந்த அலையின் அதிர்வெண்

இந்த உள்ளார்ந்த அறிதல் அன்றைய காலகட்டத்தில் மிகவும் கடினமான ஒன்றாக இருந்தது.

1912 இல் நீல்ஸ் போர், அவருடைய மனைவி மார்கரெட் நார்லண்டு (Margrethe Nørlund) என்ற பெண்ணைத் திருமணம் செய்துகொண்டார். இவ்விணையருக்கு ஆறு குழந்தைகள் பிறந்தனர். இரு குழந்தைகள் இளமையிலேயே இறந்தனர். மற்றவர்களில் பலரும் நல்வாழ்க்கையைப் பெற்றனர். பல துறைகளில் சிறந்து விளங்கினர். அவர்களில் ஆகெ நீல்ஸ் போர் 1975 இல் தந்தையைப் போலவே நோபல் பரிசு பெற்றார். இவருடைய இன்னொரு மகன் ஹான்ஸ் ஹென்ரிக் மருத்துவராகவும், எரிக் என்பவர் வேதிப் பொறியாளராகவும், எர்னஸ்ட் ஒரு வழக்குரைஞராகவும் விளங்கினார்கள்.

1913 இல் கோபன்ஹேகன் பல்கலைக்கழகத்தில் தனது ஆய்வுகள் பற்றிய சொற்பொழிவுகளை மேற்கொண்டார். இதே போன்ற பணியை 1914- 16 இல் மான்செஸ்டரில் உள்ள விக்டோரியா பல்கலைக் கழகத்திலும் மேற்கொண்டார். 1926 இல் கோபன் ஹேகன் பல்கலைக்கழகத்தில் கருத்தியல் பேராசிரியராக நியமிக்கப்பட்டார். 1920 இலிருந்து இவருடைய இறுதிக்காலம் 1962 வரை அப்பல்கலைக்கழகத்தில் இவருக்காகவே நிறுவப்பட்ட கருத்தியல் இயற்பியல் நிறுவனத்தில் (Institute for Theoretical physics) தலைவராக இருந்து செயல்பட்டார்.

அணு அமைப்பு பற்றிய இவருடைய எடுகோள்கள் 1922 இல் இவருக்கு உலகப் புகழ் பெற்ற நோபல் பரிசியைப் பெற்றுத் தந்தன. 1930 இலிருந்து இவருடைய ஆய்வுகள் அணுவின் உட்கரு அமைப்பு பற்றியும், அவற்றில் ஏற்படும் பொருள் நிலைமாற்றங்கள் மற்றும் சிதைவுகள் பற்றியே அமைந்தன. அணுவின் உட்கருப் பகுதியின் மிகச் சிறிய அமைப்பில் ஏற்படும் உட்கரு விசை பற்றியும், அதனால் ஏற்படு விளைவுகள் பற்றியும் இவர் பலவிதமான விளக்கங்களை தரமான வகையில் அளித்தார்.

திர்வத் துளி மாதிரி அமைப்பு இந்த வகை அணுவின் உட்கருவிற்கு ஒரு முழு வடிவத்தைத் தந்தது. இந்தத் திரவத்துளிக் கொள்கை அணுவின் உட்கருப் பிளவு ஏற்படும் தனமையினைப் புரிந்துகொள்ள உதவியது. 1939 இல் ஹான், ஸ்ட்ராமேன் என்ற இருவர் யுரேனியத்தில் ஏற்படும் பிளவைக் கண்டறிந்த போது பிரிஷ், மெயிட்னர் போன்றவர்களின் கருத்தியல் ஆய்வுகளுக்கும் நீல்ஸ்போரின் கருத்துகள் மிகவும் உதவியாயிருந்தன. 

நீல்ஸ்போரின் ஆய்வுகள் கிட்டதட்ட 115 புத்தகங்களாக வெளியிடப்பட்டன. இரண்டாம் உலகப் போரின் போது என்மார்க் நாசிகளின் கட்டுப்பாட்டுக்குள் வந்தது. அதனால் நீல்ஸ் போர் சுவீடன் நாட்டிற்குத் தப்பியோடினார். அங்கு இரண்டு ஆண்டுகள் அணு ஆற்றல் திட்டம் பற்றிய ஆய்வுகளில் தன்னை ஈடுபடுத்திக் கொண்டார். அணு இயற்பியலை அமைதி வழியில் பயன்படுத்துவது, அணு ஆயுதங்களினால் ஏற்பட்ட அரசியல் பிரச்சனைகள் குறித்தும் தன்னுடைய கவனத்தைச் செலுத்தினார். நாடுகளுக்கிடையே ஏற்பட்ட பிரச்சினைகளுக்குத் தீர்வு காண திறந்த மனதுடன் செயல் பட்டார். 1950 இல் இவருடைய இக்கருத்துகள் "ஐக்கிய நாடுகளுக்கு ஒரு திறந்த கடிதம்" (Open letter to the United Nations) என்ற புத்தகமாக வெளியிடப்பட்டது.

இவருடைய இறுதிக் காலத்தில் மூலக்கூறு உயிரியலில் இவருடைய கவனம் திரும்பியது. இது குறித்த இவருடைய கருத்துகள் இவருடைய மறைவுக்குப் பிறகு "Light and Life Revisited " என்ற நூலாக வெளியிடப்பட்டது.


இருபதாம் நூற்றாண்டின் மிகச் சிறந்த அறிவியலறிஞராகவும் சிந்தனையாளராகவும் விளங்கிய நீல்ஸ் போர் 1962 இல் நவம்பர் 18 ஆம் தேதி இறந்தார்.







</doc>
<doc id="56821" url="https://ta.wikipedia.org/wiki?curid=56821" title="மாநிலச் சட்டப் பேரவை">
மாநிலச் சட்டப் பேரவை

மாநிலச் சட்டப் பேரவை (அ) மாநிலச் சட்டமன்ற கீழவை (இந்தி: விதான் சபை) இந்தியாவில் உள்ள மாநிலங்கள் மற்றும் ஆட்சிப் பகுதிகளின் அரசுகளுக்கு சட்டமியற்றும் இடமாக செயல்படுகின்றது.

இப்பேரவை ஐந்தாண்டுகளுக்கு ஒருமுறை மாநில தேர்தல் ஆணையத்தால் நடத்தப்பெறும் சட்டப் பேரவைத் தேர்தலில் மக்களின் வாக்குகளால் வெற்றிப் பெற்ற உறுப்பினர்கள் இம்மன்றத்தில் பங்கு பெறுவர்.

இம்மன்றத்தின் தலைவராக சட்டப் பேரவைத் தலைவர் செயல்படுவார். இந்திய அரசியலமைப்பின் படி இதன் அதிகப்பட்ச உறுப்பினர்களாக 500 பேர்களுக்கு மிகாமலும், குறைந்த பட்ச உறுப்பினர்காளாக 60 பேர்களுக்கு குறையாமல் அமைய வரையறுக்கப்பட்டுள்ளது. இருப்பினும் நாடாளுமன்றத்தில் ஏற்படுத்தப்பெற்ற சிறப்பு விதியின் கீழ் கோவா, சிக்கிம் மற்றும் மிசோரம் மாநிலங்கள் 60 உறுப்பினர்களுக்கு குறைந்தும் செயல்படுகின்றன.

இந்திய அரசியலமைப்பு அத்தியாயம் மூன்று விதி 168 (2) ல்(இந்திய அரசியல் சாசனம்)
குறிப்பிட்டுள்ளவைகள்;- ஒரு மாநிலத்தில் இரண்டு மன்றங்கள் இருந்தால் ஒன்றைச் சட்ட மேலவை என்றும் மற்றதனைச் சட்ட மன்றம் (சட்ட சபை) என்றும் வழங்கப்பட வேண்டும். ஒரே மன்றம் உள்ள மாநிலங்களில் அதனைச் சட்ட மன்றம் என்று அழைக்க வேண்டும் என்று குறிப்பிடப்பட்டுள்ளது.

இவ்வுறுப்பினர்களில் ஆளுநரால் தேர்ந்தெடுக்கப்பெற்ற ஆங்கிலோ இந்திய சமுதாயத்திலிருந்து ஒரு நியமன உறுப்பினரும் நியமிக்கப்படுவார். இது மரபுப்படி நியமிக்கப்பெற்று பின்பற்றப்படுகின்றது. இவ்வுறுப்பினர் விவாதங்களிலோ மன்ற வாக்களிப்புகளிலோ பங்குபெறுவதில்லை.

தேர்ந்தெடுக்கப்பட்ட ஒவ்வொரு உறுப்பினர்கள் ஐந்து ஆண்டுகள் சட்டமன்ற பணியாற்ற கடமைப்பட்டவர்கள். ஐந்து ஆண்டுகள் முடிந்த பின்னர் இவ்வுறுப்பினர்களின் இருக்கைகள் வெறுமையாக்கப் (காலியாக) பெற்று மீண்டும் மாநில பொதுத் தேர்தல் நடத்தப்பெறும். இப்பேரவை உறுப்பினர்களில் அதிகப் பெரும்பான்மை உறுப்பினர்கள் கொண்ட அரசியல் கட்சியே மாநில ஆட்சிப் பொறுப்பை ஏற்கும் தகுதியுடையவர்.

பேரவை கலைப்பு

அவசர காலப் பிரகடன காலங்களில் இப்பேரவை உறுப்பினர்கள் ஐந்து ஆண்டுகளுக்கு மேலும் பதவி வகிக்க அனுமதிக்கப் படுவர் அல்லது மன்றமும் கலைக்கப்படலாம். இப்பேரவையில் ஆட்சிப் பொறுப்பில் இருக்கும் அரசுக்கெதிராக நம்பிக்கயில்லாத் தீர்மானம் கொண்டுவரும் சமயத்தில் அதில் பெரும்பான்மை உறுப்பினர்கள் தீர்மானத்திற்கு ஆதரவளிக்கும் பட்சத்தில் இப்பேரவை கலைக்கப்படும். ஆட்சிப் பொறுப்பில் இருக்கும் அம்மாநில அரசு கலைக்கப்பட்டதாக பொருள் கொள்ளப்படும்.


</doc>
<doc id="56873" url="https://ta.wikipedia.org/wiki?curid=56873" title="ஆஸ்திரேலிய ஒலிபரப்புக் கூட்டுத்தாபனம்">
ஆஸ்திரேலிய ஒலிபரப்புக் கூட்டுத்தாபனம்

ஆஸ்திரேலிய ஒலிபரப்புக் கூட்டுத்தாபனம் ("Australian Broadcasting Corporation", பொதுவாக "ABC" (ஏபிசி) எனப்படுவது ஆஸ்திரேலியாவின் தேசிய பொது ஒலிபரப்புச் சேவையாகும்.

ஆண்டுக்கு ஆஸ்திரேலிய டாலர்கள் 840 மில்லியன் வரவு-செலவைக் கொண்டிருக்கும் இந்நிறுவனம் தொலைக்காட்சி, வானொலி, இணையச் செய்தி மற்றும் நடமாடும் செய்திச் சேவைகளை ஆஸ்திரேலியாவின் நகர மற்றும் பிராந்தியங்களில்வழங்க்குகின்றது. இவற்றை விட ஆஸ்திரேலிய வானொலி மூலமாக வெளிநாடுகளுக்கும் தனது சேவைகளை வழங்கி வருகிறது.

1929 ஆம் ஆண்டில் ஆஸ்திரேலிய ஒலிபரப்புக் கம்பனி என்ற பெயரில் ஆரம்பிக்கப்பட்ட இந்நிறுவனம் பின்னர் தேசிய மயமாக்கப்பட்டு 1932, ஜூலை 1 இல் அரசு நிறுவனமாக்கப்பட்டது. 1983 ஜூலை 1 முதல் இந்நிறுவனம் தற்போதைய ஆஸ்திரேலிய ஒலிபரப்புக் கூட்டுத்தாபனம் என்ற பெயரைப் பெற்றது.

1929 ஆம் ஆண்டு ஆஸ்திரேலிய ஒலிபரப்பு நிறுவனம் என நிறுவப்பட்ட ஏபிசி, தனியார் பொழுதுபோக்கு மற்றும் உள்ளடக்க வழங்குநர்களின் அரசாங்க உரிமம் பெற்ற கூட்டமைப்பு ஆகும், மேற்பார்வையின் கீழ் இரண்டு அடுக்கு அமைப்பைப் பயன்படுத்தி வானொலி ஒளிபரப்ப அங்கீகாரம் பெற்றது. ரேடியோ அலைவாங்கிகளின் மீது சுமத்தப்பட்ட உரிமம் கட்டணங்கள் மூலம் முதன்மையாக "A" அமைப்பு அதன் நிதி ஆதாரங்களைப் பெற்றது, ரேடியோ அலை பிராந்திய மற்றும் தொலைதூர பகுதிகள் என்று உள்கட்டமைப்பை உருவாக்குவது முக்கியத்துவம் அளித்தது. "பி" அமைப்பு தனியார் தொழில் நுட்பத்தை நம்பியுள்ளது மற்றும் புதிய தொழில்நுட்பத்தை பயன்படுத்தி சாத்தியமான நிறுவனங்கள் நிறுவ தங்கள் திறன் மேம்படுத்தியுள்ளது. பொதுவான கீழ்நோக்கிய பொருளாதார போக்குகளைத் தொடர்ந்து, தேசிய உள்கட்டமைப்பில் தொழில்முனைவு முயற்சிகளால் நம்பகத்தன்மையுடன் போராடியது, 1932 ஆம் ஆண்டு சூலை 1 ஆம் தேதி "நிறுவனம்" முழு அரசுக்கு சொந்தமான நிறுவனமாக மாறியதுடன், ஆஸ்திரேலிய ஒலிபரப்பு ஆணையமாக மறுபடியும் மறுபெயரிடப்பட்டது, இது பிரிட்டிஷ், பிபிசி மாடலை ஒத்து இருந்தது.



</doc>
<doc id="56874" url="https://ta.wikipedia.org/wiki?curid=56874" title="மாநிலச் சட்டமன்ற மேலவை (இந்தியா)">
மாநிலச் சட்டமன்ற மேலவை (இந்தியா)

மாநிலச் சட்ட மேலவை (இந்தி: விதான் பரிஷத்) என்பது இந்திய மாநிலங்களில் சட்டமியற்றும் சட்டமன்றங்களின் மேலவையைக் குறிப்பதாகும். இந்தியாவின் 28 மாநிலங்களில் 7 மாநிலங்களில் சட்ட மேலவை உள்ளது. அவை உத்திரப் பிரதேசம், பீகார், கர்நாடகா, மகாராஷ்டிரம், ஜம்மு காஷ்மீர் ஆந்திரப் பிரதேசம் மற்றும் தமிழ் நாடு. தமிழ்நாடு சட்டமன்ற மேலவை 1950-86 காலகட்டத்தில் செயல்பட்டது. 1986ல் கலைக்கப்பட்ட இந்த அவை 2010ல் மீண்டும் உருவாக்கப்பட்டது. 

இந்திய அரசியலமைப்பு பிரிவு மூன்று, விதி 168 (2) ல் குறிப்பிட்டுள்ளபடி ஒரு மாநிலத்தில் இரண்டு மன்றங்கள் இருந்தால் ஒன்று சட்டமன்ற மேலவை என்றும் மற்றொன்றை சட்டமன்ற கீழவை என்றும் வழங்க வேண்டும். ஒரே மன்றம் உள்ள மாநிலங்களில் அதனைச் சட்ட மன்றம் என்று அழைக்க வேண்டும் என்று குறிப்பிடப்பட்டுள்ளது.

இது ஒரு நிரந்தர மன்றமாகும் ஆட்சிக் கலைப்பினால் இந்த மன்றம் கலைக்கப்படுவதில்லை. இதன் உறுப்பினர்களின் பதவிக்காலம் 6 வருடங்கள் இதல் மூன்றில் 1 பங்கு உறுப்பினர்கள் ஒவ்வொரு இரண்டு வருடத்திற்கு ஒருமுறை தேர்ந்தெடுக்கப்படுகின்றனர். 

சட்ட மேலவையில் உறுப்பினாரவதற்கு ஒருவர் 30 வயது நிரம்பியிருக்க வேண்டும் மற்றும் மனவலிமை கொண்டவராகவும், எவ்வகையிலும் கடன் படாதவராக (கடனாளியாக இல்லாமல்) இருத்தல் வேண்டும். எந்த் தொகுதியில் போட்டியிடுகின்றாரோ அந்தத் தொகுதியைச் சேர்ந்தவராயிருத்தல் வேண்டும்.

இம்மன்ற உறுப்பினர்களின் எண்ணிக்கை கீழவை சட்டமன்றங்களின் அல்லது கீழவை சட்டப் பேரவைகளில் உள்ள உறுப்பினர்களின் எண்ணிக்கையில் மூன்றில் ஒரு பங்கு எண்ணிக்கையை மிகாமல் இருக்கை இருக்கவேண்டும்.. இந்த எண்ணிக்கை 40 க்கு குறையாமலும் இருக்கவேண்டும். இருப்பினும் நாடாளுமன்ற சிறப்பு அனுமதியின் பேரில் ஜம்மு காஷ்மீர் மாநிலங்களில் 32 உறுப்பினர்கள் கொண்ட அவையாக இயங்குகின்றது.

இந்திய மாநிலங்களவையைப் போன்று இங்கும் சட்டப் பேரவை கீழவையில் முன் மொழிந்த மசோதா, தீர்மானங்கள் மற்றும் திட்டங்களை ஆய்வுக்கு எடுத்துக்கொண்டு விவாதிக்கவும், விமர்சிக்கவும் படுகின்றன. அரசின் செயல்பாடுகள் விமர்சிக்கவும் படுகின்றன. மேலவை தன்னிச்சையாக சட்டங்களை இயற்றும் உரிமை கிடையாது. கீழவையால் நிறைவேற்றப்பட்ட சட்ட தீர்மானங்களுக்கு ஒப்புதல் அளிக்கும் உரிமை மட்டுமே அளிக்கப்பட்டிருந்தது. இரு அவைகளுக்கும் முரண்பாடு ஏற்படும் போது கீழவையின் முடிவே இறுதியானதாக ஏற்றுக்கொள்ளப்படும்.


</doc>
<doc id="56876" url="https://ta.wikipedia.org/wiki?curid=56876" title="சிறப்பு ஒலிபரப்புச் சேவை">
சிறப்பு ஒலிபரப்புச் சேவை

சிறப்பு ஒலிபரப்புச் சேவை ("Special Broadcasting Service", SBS, எஸ்பிஎஸ்) எனப்படுவது ஆஸ்திரேலியாவில் இயங்கும் அரசு-சார்பு பொதுத் தொலைக்காட்சி மற்றும் வானொலி சேவை ஆகும். இந்நிறுவனத்தின் நோக்கம் "ஆஸ்திரேலியாவின் பல்கலாச்சாரத்தைப் பிரதிபலிப்பதும், அதன் மூலம் பன்-மொழி மற்றும் பல்கலாச்சார வானொலி, தொலைக்காட்சி சேவைகளை வழங்குவதும்" ஆகும்.

1975 ஆம் ஆண்டில் சிறுபான்மையின மக்களுக்காக சிட்னியிலும் மெல்பேர்ணிலும் இரண்டு சமூக உள்ளூர் வானொலி நிலையங்கள் நிறுவப்பட்டன. இவை எட்டு மொழிகளில் தமது மட்டுப்படுத்தப்பட்ட சேவைகளை நடத்தி வந்தன. இவற்றின் சேவைகளை ஒருமுகப்படுத்தும் நோக்கில் 1978 ஆம் ஆண்டு ஜனவரி 1 இல் சிறப்பு ஒலிபரப்புச் சேவை ஆரம்பிக்கப்பட்டு இவ்விரண்டு வானொலிகளையும் பொறுப்பேற்றுக் கொண்டது.

முதன் முதலில் மட்டுப்படுத்தப்பட்ட தொலைக்காட்சிச் சேவை ஏப்ரல் 1979 இல் ஆரம்பிக்கப்பட்டது. ஆங்கிலம் அல்லாத வேறு மொழிகளில் சிட்னியிலும் மெல்பேர்ணிலும் ஒளிபரப்பப்பட்டன. முழு நேர சேவைகள் 1980 அக்டோபர் 24 இல் ஐக்கிய நாடுகள் நாள் அன்று ஆரம்பிக்கப்பட்டன.

1983 அக்டோபர் 16 இல் இதன் சேவைகள் கான்பரா நகருக்கும் பின்னர் 1985 ஆம் ஆண்டில் பிறிஸ்பேன், அடிலெயிட் போன்ற நகரங்களுக்கும் தமது சேவைகளை வழங்க ஆரம்பித்தது.

ஆங்கிலம், சீனம், அரபு உட்பட உலக மொழிகள் பலவற்றில் தனது ஒலி/ஒளிபரப்பு நிகழ்ச்சிகளை தற்போது நடத்தி வருகிறது. எஸ்பிஎஸ் வானொலி மொத்தம் 68 மொழிகளில் அனைத்து ஆஸ்திரேலிய மாநிலங்களிலும் வானொலி ஒலிபரப்புகளை நடத்தி வருகிறது.

எஸ்பிஎஸ் வானொலியே ஆஸ்திரேலியாவில் முதன் முதலில் தமிழ் மொழியில் ஒலிபரப்பைத் தொடங்கிய வானொலிச் சேவையாகும். இவ்வொலிபரப்பு 1978 இல் தொடங்கப்பட்டது. கிழமைக்கு ஒரு மணி நேரம் ஞாயிற்றுக்கிழமைகளில் பகல் 11:00 முதல் 12:00 மணி வரை தமிழ் நிகழ்ச்சிகள் நடத்தப்பட்டு வந்தன. 2013 ஏப்ரல் மாதம் முதல் கிழமைக்கு நான்கு நாட்கள் (திங்கள், புதன், வெள்ளி, ஞாயிறு நாட்களில்) இரவு 08:00 மணி முதல் 09:00 மணி வரை ஒலிபரப்பப்படுகின்றன. இலங்கை, இந்தியா, மலேசியா மற்றும் உள்ளூர் செய்திகள், நடப்பு நிகழ்வுகள், கலாச்சார நிகழ்ச்சிகள் ஒலிபரப்பாகின்றன. றைசல் என அழைக்கப்படும் ரேமண்ட் செல்வராஜா நிகழ்ச்சிகளைத் தொகுத்தளிக்கிறார். இணையம் மூலமாகவும் இந்நிகழ்ச்சிகளைக் கேட்கலாம்.



</doc>
<doc id="56882" url="https://ta.wikipedia.org/wiki?curid=56882" title="ஓமக்குச்சி நரசிம்மன்">
ஓமக்குச்சி நரசிம்மன்

ஓமக்குச்சி நரசிம்மன் (இறப்பு: மார்ச் 11, 2009) ஒரு பழம்பெரும் தமிழ் நகைச்சுவை நடிகர். தமிழ், தெலுங்கு, மலையாளம், கன்னடம் ஆகிய மொழிகளில் ஆயிரத்திற்கும் மேற்பட்ட படங்களில் நகைச்சுவை மற்றும் குணசித்திர வேடங்களில் நடித்துள்ளார்.

தமிழில் ஔவையார் (1953) திரைப்படம் மூலம் குழந்தை நட்சத்திரமாக அறிமுகமானவர் ஓமக்குச்சி நரசிம்மன். அதன் பிறகு சென்னையில் எல்.ஐ.சியில் பணிபுரிந்தபடியே 1969 ஆம் ஆண்டு "திருக்கல்யாணம்' படத்தில் நடித்தார். தொடர்ந்து சகலகலா வல்லவன், சூரியன், மீண்டும் கோகிலா, தம்பிக்கு எந்த ஊரு, குடும்பம் ஒரு கதம்பம், புருஷன் எனக்கு அரசன், போக்கிரிராஜா உட்படப் பல திரைப்படங்களில் நடித்திருக்கிறார்.

"இந்தியன் சம்மர்' என்ற ஆங்கிலப் படத்திலும் நடித்துள்ள இவர், தலைநகரம் 
படத்திற்கு பிறகு திரைப்படங்களில் நடிக்கவில்லை.

நாடக இயக்குனர் தில்லைராஜனின், "நாரதரும் நான்கு திருடர்களும்" என்ற நாடகத்தில் நரசிம்மன், கராத்தே பயில்வான் வேடத்தில் நடித்தார். இக்காட்சி நகைச்சுவையாக அமைய வேண்டும் என்பதற்காக யப்பானைச் சேர்ந்த பிரபல கராத்தே வீரர் யாமக்குச்சியின் பெயரை நாடகத்தில் கேரக்டர் பெயராக வைக்க இயக்குனர் முடிவு செய்தபோது, தமிழில் அப்பெயரை ஓமக்குச்சி என்று வைத்தால் நகைச்சுவையாக இருக்கும் என்று நினைத்து, அப்பெயரையே வைத்தார். இந்த நாடகத்திற்கு மக்களிடையே பெரும் வரவேற்பு கிடைத்ததால், நூறு நாட்கள் வரை நடந்தது. அதிலிருந்தே
நரசிம்மனை, "ஓமக்குச்சி நரசிம்மன்" என அழைக்க ஆரம்பித்தனர்.

இரண்டு ஆண்டுகளாகப் புற்றுநோயால் பாதிக்கப்பட்டிருந்த நரசிம்மன், தனது 73வது அகவையில் 2009, மார்ச் 11, புதன் இரவு 9.30 மணிக்கு சென்னையில் இறந்தார். இவருக்கு சரஸ்வதி என்ற மனைவியும், ஒரு மகனும், மூன்று மகள்களும் உள்ளனர்.




</doc>
<doc id="56886" url="https://ta.wikipedia.org/wiki?curid=56886" title="வில்லியம் ரீசு">
வில்லியம் ரீசு

வில்லியம் ரீசு (William Rees) (பிறப்பு: டிசம்பர் 18, 1943) பிரித்தானிய கொலம்பியாப் பல்கலைக்கழகத்தில் ஒரு பேராசிரியர் ஆவார். இவர் அப் பல்கலைக்கழகத்தின் சமூக மற்றும் பிரதேசத் திட்டமிடல் கல்லூரியின் முன்னாள் நெறியாளரும் ஆவார். 1969-70 ஆம் ஆண்டிலிருந்து இப் பல்கலைக்கழகத்தில் கற்பித்து வரும் இவரது முதன்மை ஆர்வம் பேண்தகுநிலைச் சமூக பொருளியல் வளர்ச்சிக்கான சூழலியல் நிலைமைகள், உலக சூழல்சார் போக்குகள் என்பவை சார்ந்த பொதுத்துறைக் கொள்கை, திட்டமிடல் என்பவை தொடர்பானது ஆகும். "சூழலியல் அடித்தடம்" என்னும் கருத்துருவை உருவாக்கியதுடன், அதைக் கணிக்கும் வழிமுறைகளை உருவாக்கியதிலும் இவர் பெரும்பங்கு வகித்தார்.



</doc>
<doc id="56887" url="https://ta.wikipedia.org/wiki?curid=56887" title="மாத்திசு வக்கர்னாகல்">
மாத்திசு வக்கர்னாகல்

மாத்திசு வக்கர்னாகல் (Mathis Wackernagel) (பிறப்பு: நவம்பர் 10, 1962), சுவிட்சர்லாந்தில் பிறந்த ஒரு பேண்தகுநிலை ஆர்வலர் ஆவார். இவர் தற்போது உலக அடித்தட வலையமைப்பு என்னும் நிறுவனத்தின் செயலாக்க நெறியாளர் பதவியில் உள்ளார். இந் நிறுவனம், கலிபோர்னியாவின் ஆக்லாந்திலுள்ள, பேண்தகுநிலை தொடர்பான அளவை முறைகளை உருவாக்கிப் பிரபலப்படுத்துவதில் ஈடுபட்டுள்ள இலாப நோக்கற்ற நிறுவனம் ஆகும். 

சுவிஸ் கூட்டாட்சித் தொழில்நுட்ப நிறுவனத்தில், இயந்திரப் பொறியியல் பட்டம் பெற்ற இவர், கனடாவின் வான்கூவரில் உள்ள பிரித்தானிய கொலம்பியாப் பல்கலைக்கழகத்தின், சமூக மற்றும் பிரதேசத் திட்டமிடல் கல்லூரியில் முனைவர் பட்டம் பெற்றார். அங்கே வில்லியம் ரீசின் கீழ் ஆய்வுக் கட்டுரைக்காக அவர் செய்த ஆய்வுகளின்போது முன்னர் வில்லியம் ரீசு உருவாக்கிய சூழலியல் அடித்தடம் என்னும் கருத்துருவை வளர்த்து எடுத்ததுடன், அதனைக் கணிப்பிடுவதற்கான வழிமுறைகளை உருவாக்குவதிலும் ஈடுபட்டார்.



</doc>
<doc id="56888" url="https://ta.wikipedia.org/wiki?curid=56888" title="அறியாமைக் காலம்">
அறியாமைக் காலம்

இசுலாமிய நூல்களின் படி இஸ்லாத்திற்கு முற்பட்ட காலம் ஜாஹிலியாக் காலம் என அழைக்கப்படுகிறது. ஜாஹிலியாக் காலம் எனும் தொடரை அறியாமைக்காலம் என்பர். இலக்கியத்திலும் அல்-குர் ஆனின் சில இடங்களிலும் அறிவு என்ற பதத்திற்கு எதிர்க் கருத்தாக அறியாமை எனும் பொருளில் பயன்படுத்தப்பட்டுள்ளது.

ஜாஹிலிய்யத், ஜாஹில், ஜாஹிலூன் முதலான அரபுப் பதங்கள் ஜஹ்ல் எனும் மூலப்பதத்திலிருந்தே பிறந்துள்ளன. ஜாஹிலிய இலக்கியத்தில் இப்பதம் ""மிலேச்சத்தனம்"" எனும் பொருளில் கையாளப்பட்டுள்ளது.

அரேபியர் தாம் வாழும் பூமியை "ஜஸீரதுல் அரப்" என்று அழைத்தனர். அரேபியா என்று இதற்கு ஏன் பெயர் சூட்டினர் என்பது பற்றி இரு வேறு கருத்துக்கள் உள்ளன. அரப் எனும் அரபுப் பதத்தை அரேபியர் பேச்சாற்றல் என்பதைக் குறிக்கப் பயன்படுத்தினர்.


</doc>
<doc id="56891" url="https://ta.wikipedia.org/wiki?curid=56891" title="உலக அடித்தட வலையமைப்பு">
உலக அடித்தட வலையமைப்பு

உலக அடித்தட வலையமைப்பு (Global Footprint Network) கலிபோர்னியாவின் ஆக்லாந்தில் தலைமையிடத்தைக் கொண்ட ஒரு இலாப நோக்கற்ற நிறுவனம் ஆகும். இது 2003 ஆம் ஆண்டில் தொடங்கப்பட்டது. புவியின் சூழலியல் ஆற்றலுக்கு உட்பட்டவகையில், உலக மக்கள் அனைவரும் திருப்தியான வாழ்க்கையை நடத்தும் வாய்ப்பை உறுதிசெய்யக்கூடிய புவியொன்றை உருவாக்குவதில் இந் நிறுவனம் ஈடுபட்டுள்ளது. இயற்கையின்மீது மனிதருக்கான தேவையின் அளவை கணிப்பதற்கும், இத் தேவைகளை வழங்குவதில் இயற்கைக்கு உள்ள ஆற்றலை அளவிடுவதற்கும் பயன்படும் "சூழலியல் அடித்தடம்" என்பதை நடைமுறையில் பயன்படுத்துவதை இந் நிறுவனம் ஊக்குவித்து வருகிறது. 
நிதித்துறையில் நாடுகள் மொத்த உள்நாட்டு உற்பத்தி என்னும் அளவையைப் பயன்படுத்துவது போல, சூழலியல் அடித்தடத்தையும் முதன்மை அளவீடாகப் பயன்படுத்த வைப்பதை இந் நிறுவனம் நோக்கமாகக் கொண்டுள்ளது. 2015 ஆம் ஆண்டளவில் 10 நாடுகளாவது சூழலியல் அடித்தடத்தைப் பயன்படுத்தித் தமது சூழலியல் வளங்களை மேலாண்மை செய்ய வைப்பது இதன் இலக்கு. 

ஆறு கண்டங்களையும் சேர்ந்த பல அமைப்புக்கள் உலக அடித்தட வலையமைப்பின் பங்காளர்களாக உள்ளனர். உலகின் பெரிய சூழல் முகவர் அமைப்புக்கள் பல ஏற்கனவே சூழலியல் அடித்தடத்தை உலகின் பேண்தகுநிலையை மேம்படுத்தும் முயற்சியில் பயன்படுத்தி வருகின்றன. சூழல் பாதுகாப்பு முகமை விக்டோரியா (ஆசுத்திரேலியா), ஐரோப்பிய சூழல் முகமை, உலகக் காட்டுயிர் நிதியம் என்பன இவற்றுட் சிலவாகும்.



</doc>
<doc id="56899" url="https://ta.wikipedia.org/wiki?curid=56899" title="வாழ்க்கை வட்டப் பகுப்பாய்வு">
வாழ்க்கை வட்டப் பகுப்பாய்வு

வாழ்க்கை வட்டப் பகுப்பாய்வு (Life cycle analysis) என்பது ஒரு குறிப்பிட்ட உற்பத்திப் பொருள் அல்லது சேவையினால் சூழலில் ஏற்படும் தாக்கங்களின் மொத்த விளைவை ஆய்வு செய்யும் அல்லது மதிப்பீடு செய்யும் ஒரு முறை ஆகும். இது ஒரு உற்பத்திப் பொருளுக்கும் சூழலுக்கும் இடையே அதன் தோற்றத்தில் இருந்து அழியும் வரையில் இருக்கக்கூடிய தொடர்புகளை ஆராய்ந்து மதிப்பிடுகிறது. இதனை "வாழ்க்கை வட்ட மதிப்பீடு" என்றும் அழைப்பதுண்டு. இது அப்பொருளை உற்பத்தி செய்வதற்கு மூலப் பொருட்களை நிலத்தில் இருந்து எடுப்பது தொடக்கம் இறுதியில் அப்பொருள் மண்ணுக்கே திரும்பிச் செல்லும் வரையான எல்லாக் கட்டங்களையும் அது கவனத்தில் கொள்கிறது. 

வாழ்க்கை வட்டப் பகுப்பாய்வின் நோக்கம், பொருட்களினாலும் சேவைகளினாலும் சூழலுக்கு ஏற்படக்கூடிய எல்லாக் கேடுகளையும் ஒப்பிட்டு ஆராய்வதன் மூலம், குறைந்த கேடுகளை விளைவிக்கக் கூடிய பொருட்களையோ சேவைகளையோ தெரிவு செய்வதற்கு உதவுவது ஆகும். தற்போது இது, பொருள்களுக்கும், சேவைகளுக்கும் பொறுப்பாக அடுத்தடுத்துப் பயன்படுத்தப்படும் தொழில்நுட்பங்களினால் ஏற்படும் தாக்கங்களை மட்டுமே கணக்கு வைத்துக்கொள்கிறது. இதனால், பொருட்களை வழங்குவதற்குப் பயன்படுத்தப்படும் தொழில்நுட்பங்களினால் ஏற்படும் தாக்கங்கள் கணக்கில் வருகின்ற அதே வேளை அவற்றைப் பயன்படுத்துவதற்கு எடுக்கப்படும் முடிவுகளினால் ஏற்படக்கூடிய தாக்கங்கள் கணக்கில் வருவதில்லை. 

"வாழ்க்கை வட்டம்" என்பது, மூலப்பொருள் உற்பத்தி, உற்பத்தி, விநியோகம், பயன்பாடு, கழிவகற்றல் என்பவற்றுடன், இடையிடையே உள்ள போக்குவரத்துக் கட்டங்களையும் உட்படுத்திய நியாயமானதும், முழுமையானதுமான மதிப்பீட்டுக்குரிய கட்டங்கள் எல்லாவற்றையும் குறிக்கிறது. இக் கருத்துருவை, ஒரு குறிப்பிட்ட உற்பத்திப் பொருளின் சூழல் செயற்திறனின் உகப்புநிலையாக்கத்துக்குப் (optimize) பயன்படுத்துவதோடு, ஒரு நிறுவனத்தின் சூழல் செயற்திறனின் உகப்புநிலையாக்கத்துக்கும் பயன்படுத்தலாம். பொதுவாக மதிப்பிடப்படும் சூழல் பாதிப்புக்களுள், புவி வெப்பமாதல் (பசுங்குடில் வளிமங்கள் உருவாதல்), அமிலமாதல், பனிப்புகை, ஓசோன் படலச் சிதைவு, நச்சுப் பொருட்களினால் ஏற்படும் மாசு, வாழ்சூழல் அழிவு, பாலைவனமாதல், நிலப்பயன்பாடு, கனிமங்களும், பெற்றோலிய எரிபொருட்கள் குறைவடைதல் என்பன அடங்குகின்றன.

ஐ.எசு.ஓ 14040, ஐ.எசு.ஓ 14044 ஆகிய தரங்களின்படி, வாழ்க்கை வட்டப் பகுப்பாய்வு நான்கு கட்டங்களில் செய்யப்படுகிறது. அவை பின்வருமாறு.





</doc>
<doc id="56902" url="https://ta.wikipedia.org/wiki?curid=56902" title="ஐக்கிய முற்போக்குக் கூட்டணி (இந்தியா)">
ஐக்கிய முற்போக்குக் கூட்டணி (இந்தியா)

ஐக்கிய முற்போக்குக் கூட்டணி (ஐ மு கூ) இந்தியாவின் ஆட்சிப் பொறுப்பை 2004 முதல் ஏப்ரல் 2014 வரை ஏற்ற கூட்டணியாகும். இக்கூட்டணியின் இந்திய தேசிய காங்கிரசின் தலைமையில் ஒருங்கிணைந்த பெரிய கட்சியாக மக்களவையில் இருந்தது. இக்கூட்டணியைச் சேர்ந்த உறுப்பினர்களில் இந்தியப் பிரதமராக மன்மோகன் சிங்கும் மற்றும் அவருடைய அமைச்சரவையைச் சார்ந்த அமைச்சர்களும் பங்கேற்றனர். இக்கூட்டணியின் தலைவராக இந்திய தேசிய காங்கிரசின் தலைவர் சோனியா காந்தி தலைவராக இருந்தார்.

ஐக்கிய முற்போக்குக் கூட்டணி தோன்றிய சில நாட்களில் சந்தித்த 2004 பொதுத் தேர்தல்களில் ஆளுங்கட்சியான தேசிய ஜனநாயகக் கூட்டணியை தோல்வியுறச் செய்தது. இந்திய பொதுவுடைமைக் கட்சியினர், திரினாமுல் காங்கிரஸ் கட்சியின், திமுக கட்சியின் மக்களவை உறுப்பினர்கள் மற்றும் தேசியவாத காங்கிரஸ் கட்சியின் மக்களவை உறுப்பினர்களும் ஆதரவு அளித்ததன் மூலம் ஆட்சி அமைத்து ஏப்ரல் 2014 வரை தொடர்ந்தனர்.

இக்கூட்டணி அரசின் செயல் வடிவமாக குறைந்தபட்ச செயல் திட்டம் உருவாக்கப்பட்டு அதன்படி ஆட்சி நடத்தப்பட்டு வந்தது.

ஆரம்பத்தில் 59 எம்பிக்களை கொண்டிருந்த இடது சாரிகள் ஐமுகூ க்கு வெளியிலிருந்து ஆதரவு வழங்கினர். அதேபோன்று கூட்டணியில் இல்லாவிட்டாலும் சிறு கட்சிகளும் வெளியிலிருந்து வழங்கினர். அதில் 39 எம்பிக்களைக் கொண்டிருந்த சமாஜ்வாதி கட்சி, 4 எம்பிக்களைக் கொண்டிருந்த அஇஅதிமுக, 3 எம்பிக்களை கொண்டிருந்த மதச்சார்பற்ற ஜனதா தளம், 19 எம்பிக்களை கொண்டிருந்த பகுஜன் சமாஜ் கட்சி ஆகியவை நம்பிக்கை வாக்கெடுப்புகள் வந்தால் ஆதரவு வழங்குவதாக தெரிவித்திருந்தன. எனினும் இக்கட்சிகள் அரசின் அங்கமாக இருக்கவில்லை. எனவே குறைந்தபட்சம் 543 மொத்த எம்பிக்களில் 335 எம்பிக்களின் ஆதரவுடன் ஆட்சியில் இருந்தது. 

காங்கிரசுடன் கொள்கை முரண்பாடு இருந்த போதிலும், இடது சாரிகள் மதச்சார்பற்ற அரசு தொடர்வதற்கு ஒத்துழைப்பு வழங்கினர்.

கூட்டணியிலிருந்து வெளியேறிய முதல் கட்சி. ஆந்திரப்பிரதேச அரசிலிருந்து முதலில் வெளியேறி அக்கட்சி பின்னர் மத்திய அரசிலிருந்து வெளியேறினார் அதன் தலைவர் சந்திரசேகர ராவ். பின்னர் அவர் தனது மக்களவை உறுப்பினர் பதவியிலிருந்தும் விலகினார்.

16 மார்ச்சு 2007ல் ஆதரவை விலக்கிக் கொண்டது.

உபியில் தமது கட்சிக்கு எதிர்த்து வந்த்தைத் தொடர்ந்து 21 சூன் 2008ல் விலகிக் கொண்டது.

இந்திய-அமெரிக்க நியூக்லியர் ஒப்பந்ததில் இந்தியா கைசாத்தியதைத் தொடர்ந்து பிரகாஸ் காரத் தலைமையிலான மார்க்சிய கம்யூ கட்சி 8 சூலை 2008ல் ஆதரவை விலக்கிக் கொண்டது. 

காங்கிரசின் உமர் அப்துல்லா தலைமையிலான அரசிற்கு ஆதரவைத் தொடர்ந்து மஹ்பூபா முப்தி 4 சனவரி 2009ல் தமது கட்சியின் ஆதரவை விலக்கிக் கொண்டார்.

அதிமுகவுடன் கூட்டணி அமைப்பதாக 26 மார்ச்சு 2009ல் பாமக தலைவர் அறிவித்தார். மத்திய அமைச்சரவையில் அங்கம் வகித்த தமது கட்சி உறுப்பினர்கள் இருவர் பதவி விலகுவர் என்று அறிவிக்கப்பட்டது.

12 நவம்பர் 2012ல் தமது ஆதரவை விலக்கிக் கொண்டது.

சில்லறை வணிகத்தில் நேரடி வெளிநாட்டு முதலீடு தொடர்பான கொள்கை காரணமாக 18 செப்டம்பர் 2012ல் கூட்டணியிலிருந்து வெளியேறியது. 

2ஜி அலைக்கற்றை ஊழல் வழக்கைத் தொடர்ந்து திமுக உறுப்பினர்கள் பதவி விலக வலியுறுத்தப்பட்டு கடிதம் பெறப்பட்டது.

எனினும், 2016ல் மறுபடியும் திமுக கூட்டணியில் இணைந்தது.


</doc>
<doc id="56903" url="https://ta.wikipedia.org/wiki?curid=56903" title="நாடித் துடிப்பு">
நாடித் துடிப்பு

உடலின் மேற்பகுதியில் நாடி அமைந்துள்ள இடங்களில் மட்டுமே நாடித்துடிப்பு தொட்டுணரப்படமுடியும். இவ்விடங்களில் நாடியை அதன் கீழ் உள்ள அமைப்புடன் (பொதுவாக எலும்பு) விரல் மூலம் சிறிது அழுத்துவதால் நாடித்துடிப்பு அறியப்படுகின்றது. கை மணிக்கட்டு, முழங்காலின் பிற்பகுதி, கழுத்து, முழங்கை உட்பகுதி குதிக்கால் மேற்பகுதி, பாதத்தின் ஒரு பகுதி என்பன நாடித்துடிப்பு அறியக்கூடிய இடங்களாகும்.


</doc>
<doc id="56905" url="https://ta.wikipedia.org/wiki?curid=56905" title="இரத்தச் சர்க்கரை">
இரத்தச் சர்க்கரை

குளுக்கோசு ஆனது உயிரணுக்களுக்குப் பிரதானமான சக்தி வழங்கியாகத் தென்படுகிறது, இது குடலில் இருந்து அகத்துறிஞ்சப்பட்டு, கல்லீரலில் இருந்து உயிரணுக்களுக்கு குருதியருவி மூலம் எடுத்துச் செல்லப்படுகிறது. உயிரணுக்களுக்குள் உட்செல்லுவதற்கு இன்சுலின் எனும் கணையத்தில் சுரக்கப்படும் இயக்குநீர் துணைபோகின்றது.

சராசரி இரத்தச் சர்க்கரை அளவு நான்கு மில்லி மோல்/ லீட்டர் (72 மில்லிகிராம்/ டெசிலீட்டர்) ஆகும், ஆனால் இதன் அளவு வெவ்வேறு சந்தர்ப்பங்களைப் பொறுத்து வேறுபடும், உதாரணமாக, காலையில் சாப்பாட்டின் முன்னர் குளுக்கோசு அளவு குறைவாகவும், சாப்பாட்டின் பின்னர் உயர்ந்தும் காணப்படும்.

சாதாரண அளவு இடைவெளிகளில் இருந்து குளுக்கோசின் அளவு மாறுபடுதல் உடல்நல வேறுபாட்டைக் குறிக்கின்றது. குளுக்கோசின் அளவு உயர்வடைதல் இரத்தச் சர்க்கரை மிகைப்பு என்றும் குறைவடைதல் இரத்தச் சர்க்கரைக் குறைவு என்றும் அழைக்கப்படுகிறது. நீரிழிவு நோய் நிரந்தரமான இரத்தச் சர்க்கரை மிகைப்பைக் கொண்டிருக்கிறது, நீரிழிவைப் போல ஏனைய சிலநோய்களும் இரத்தத்தில் சர்க்கரையின் அளவைக் கட்டுப்படுத்த முடியாமையைக் கொண்டிருக்கிறது. தற்காலிகமான இரத்தச் சர்க்கரை மிகைப்பானது மன அழுத்தம், காயங்கள், அறுவைச்சிகிச்சை, மாரடைப்பு, தொற்றுநோய்கள் போன்றவற்றால் ஏற்படலாம். மதுபானம் அருந்தலில் முதலில் சர்க்கரை அளவை மிகைப்பட்டு பின்னர் குறைத்துவிடும். சில குறிப்பிட்ட மருந்துகள் சர்க்கரையின் அளவைக் கூட்டலாம் அல்லது குறைக்கலாம்.


</doc>
<doc id="56912" url="https://ta.wikipedia.org/wiki?curid=56912" title="எல்லைகளற்ற செய்தியாளர்கள்">
எல்லைகளற்ற செய்தியாளர்கள்

எல்லைகளற்ற செய்தியாளர்கள் ("Reporters Without Borders", அல்லது RWB, பிரெஞ்சு: Reporters sans frontières, எசுப்பானியம்: Reporteros Sin Fronteras, அல்லது RSF) என்பது ஊடகச் சுதந்திரத்தை வலியுறுத்தி வரும் ஒரு பன்னாட்டு அரச-சார்பற்ற நிறுவனம். இது பாரிசு நகரைத் தலைமையகமாகக் கொண்டு இயங்கி வருகிறது. இது 1985 ஆம் ஆண்டு பிரான்சின் மொண்டெபெலீயர் என்ற இடத்தில் ராபர்ட் மேனார்ட், ரொனி புரோமன், ஊடகவியலாளர் சான்-குளோட் கிலிபாட் ஆகியோரினால் ஆரம்பிக்கப்பட்டது.

ஐரோப்பிய நாடாளுமன்றத்தினால் ஆண்டு தோறும் வழங்கப்பட்டுவரும் சாகரொவ் விருது 2005 ஆம் ஆண்டில் எல்லைகளற்ற செய்தியாளர்களுக்கு வழங்கப்பட்டது.



</doc>
<doc id="56914" url="https://ta.wikipedia.org/wiki?curid=56914" title="புலிநகக் கொன்றை (புதினம்)">
புலிநகக் கொன்றை (புதினம்)

புலிநகக் கொன்றை தமிழில் வெளிவந்த புதினங்களில் ஒன்றாகும்.பி. ஏ. கிருஷ்ணன் எழுதிய "Tiger Claw Tree" (பென்குயின் வெளியீடு) என்னும் ஆங்கிலப் புதினத்தின் தமிழாக்கமே "புலிநகக் கொன்றை" ஆகும். இதன் தமிழாக்கதினையும் மூல நூலாசிரியரே செய்துள்ளார்.

திருநெல்வேலி பகுதியில் இருக்கும் ஒரு தென்கலை ஐயங்கார் குடும்பத்தில் நான்கு தலைமுறைகளைப் பற்றிச் சொல்வதுடன் தமிழ் நாடு வரலாற்றுடன் ஓர் அழுத்தமாக இயைந்து போகிறது . பிராமணர்கள் பல காலகட்டங்களில் சம்பந்தப்பட்ட அரசியலியக்கங்களின் பலதளங்கள் நுட்பமாகவும் சகஜமாகவும் புதினத்தில் வருகின்றன. இது ஒர் அரசியல்,மனித உணர்வு சார் புதினமாக விமர்சகர்களால் பார்க்கப்படுகின்றது.

கதை 1970ல் தொடங்கி பின்னோக்கி பயணிக்கிறது. பொன்னாம்மாள் சாகக் கிடக்கிக்கின்றாள் அவள் நாங்குநேரி ஜீயரின் மடைப்பள்ளியில் சமையல்காரரின் ஒரே பெண்ணும் வட்டிக்கு பணம் கொடுக்கும் கிருஷ்ண ஐயங்காரின் ஒரே மகன் ராமனுக்குப் பெண்டாட்டி ஆவாள். பொன்னாக்கும் நம்மாழ்வார், பட்சிராஜன் (பட்சி), ஆண்டாள் என்று மூன்று குழந்தைகள். 

நம்மாழ்வாருக்கு அப்போது புதிதாக எழுந்த சுதந்திர போராட்ட அலையில் கலந்து - வ.உ.சி, பாரதியோடு, காங்கிரஸ் தீவிரவாதிகளோடு செயல்படுகிறான். கல்யாணம் ஆகி, மனைவி மதுரகவியைப் பிள்ளையாகப் பெற்றுக் கொடுத்து விட்டு உயிரை விடுகிறாள். தேசபக்தியும் வாழ்க்கையும் அலுத்துப்போய் நம்மாழ்வார் வீட்டை விட்டு சொல்லாமல் வெளியேறி விடுகிறார்.

இரண்டாவது மகன் பட்சி பெரிய வழக்கறிஞர் மிதவாத சுதந்திர போராட்ட இயக்கமான ஹோம்ரூல் இயக்கத்தில் ஈடுபட்டு வயதாகி ஓய்வெடுத்துக் கொண்டிருக்கும் ஒருவர்.

மகள் ஆண்டாள் பால்ய வயதில் வாழ்க்கைப்பட்டு கன்னி கழியாமலேயே அதேபோதில் கணவனைப் பறிகொடுத்து, இளமையில் விதவையாகி, சித்தம் தடுமாறி மனநோயாளியாக இறந்து போயிருக்கிறாள்.

பட்சியின் ஒரே மகன் திருமலை வழக்கறிஞர். அவனுடைய மகன் கண்ணன் நெல்லையில் கல்லூரி ஒன்றின் விரிவுரையாளன்.திமுக ஆட்சி காலத்தில் திருநெல்வேலியில் பிராமண பேராசிரியரை போலீஸ் காவலில் வைத்த வழக்கில் மாணவர் போராட்டத்தின்போது கண்ணன் வேலையை இழக்கிறான்.

நம்மாழ்வாரின் பிள்ளை மது பொதுவுடைமை இயக்கத்தில் ஈடுபட்டு இறக்கிறான். அவனுடைய மகன் நம்பி டாக்டராக, பெரிய பாட்டி பொன்னாவைக் கவனித்துக் கொள்வதோடு, தன் மனைவி ரோசாவோடு கம்யூனிஸ்ட்டாகவும் இருப்பத்துடன் மக்களுக்கு இலவச மருத்துவ சேவையும் செய்கின்றார்கள்.

நம்மாழ்வார் ஜோஷிமடத்திலிருந்து தம்பி பட்சிக்கு எழுதிய கடிதம் கிடைத்தும் நம்பி தான் அவரைச் சந்திக்கஅங்கே போகிறான்.அறுபது வருடம் கழித்து நம்மாழ்வார் திரும்பி வரும்போது அம்மா பொன்னா இன்னும் உயிருடன் - உயிருக்குப் போராடிக் கொண்டு இருக்கிறாள். படுத்த படுக்கையாக இருக்கும் பொன்னா தன் பிள்ளை நம்மாழ்வாரை அடையாளம் கண்டு கொள்ளவில்லை.

ஆனால் நம்மாழ்வார் திரும்ப வரும்போது நம்பி நக்சலைட் என்ற சந்தேகத்தின் பேரில் போலீஸ் காவலில்வைக்கப்பட்டு, சித்திரவதையின் பின் விடுதலையாகி பிறகு மர்மமான முறையில் கொலை செய்யப்பட்டு இறக்கிறான்.நம்மாழ்வார் ரோசாவுடனும் அவளுடைய கைக்குழந்தையோடும் நம்பியின் நினைவோடும் அவள் வீட்டிலேயே தங்கி விடுகிறார்.

கிருஷ்ண ஐயங்கார்(பொன்னாவின் மாமனார்) கட்டபொம்மு வம்ச தாளவாய் சுந்தரத்திற்கு நம்பிக்கைத் துரோகம் செய்துவிட அந்தப் பாவம் தலைமுறை தலைமுறையாக நான்கு தலைமுறைக்குத் தொடர்வதாதனாலேயே அகால மரணத்திற்க்கு காரணமாக அமைவதாக கருதப்பட்டு முடிவில் பரிகாரம் செய்யப்படுகின்றது.

கண்ணன் தன் காதலியின் விருப்பப்படி ஐ.ஏ.எஸ் தேர்வு பெற்று தில்லிக்குப் பயணமாவதுடன் கதை முடிகிறது.

18ம் நூற்றாண்டில் துவங்கி 1970 வரை 150 ஆண்டுகளாக நிகழத சமூக மாற்றங்களைதிருநெல்வேலியில் வசிக்கும் ஒரு பிராமண குடும்பத்தின் வாயிலாக அலசுகிறது சுதந்திரப் போராட்டம் மற்றும் அதற்குப்பின் நடந்த இந்திய அரசியல், சமுதாய மாற்றங்கள் என விரிகிறது கதை. தமிழகத்தில் வாழ்ந்த அனைத்து சுதந்திரத் தலைவர்களும் கதாபாத்திரங்களாகவே வருகிறார்கள். கட்டபொம்மன், மருது பாண்டியர், சிதம்பரம் பிள்ளை, திலகர், வாஞ்சிநாதன், வவேசு ஐயர், சுப்பிரமணிய பாரதி, இராஜாஜி, பெரியார், எம்ஜிஆர், எம் ஆர் ராதா போன்றவர்களும் கடவுள் மறுப்பு, கடவுள் ஆதரிப்பு, காங்கிரஸ் இயக்கம்,ஆஷ் கொலை,திமுக எழுச்சி,பொதுடைமை சித்தாந்தம் என பலசம்பவங்களும்,புதினமெங்கும் பரவியிருக்கிறார்கள் சில சமயங்களில் கதாப்பாத்திரங்களாக, சில சமயங்களில் விவரணைகளாக, சில சமயங்களில் உரையாடல்களாகவும்.


</doc>
<doc id="56918" url="https://ta.wikipedia.org/wiki?curid=56918" title="சூழற்புத்தாக்கம்">
சூழற்புத்தாக்கம்

சூழற்புத்தாக்கம் (Eco-innovation) என்பது, பேண்தகுநிலை வளர்ச்சிக்குப் பங்களிப்புச் செய்யும் உற்பத்திப் பொருட்களினதும், வழிமுறைகளினதும் புத்தாக்கத்தைக் குறிக்கும். இது, நேரடியாகவோ மறைமுகமாகவோ சூழலியல் மேம்பாட்டுக்கு உதவுவதற்காக அறிவை வணிகத் தேவைகளுக்குப் பயன்படுத்துவது ஆகும். இது, சூழலுக்கு உகந்த தொழில்நுட்பங்களை மேம்படுத்துவது முதல் சமூகம் ஏற்கக்கூடிய பேண்தகுநிலையை அடைவதற்கான புத்தாக்கம் சார் வழிமுறைகள் வரை சூழலியல் தொடர்பான பலவிதமான எண்ணக்கருக்களை உள்ளடக்குகிறது. 

சூழற்புத்தாக்கம் என்னும் எண்ணக்கரு அண்மைக் காலத்தது ஆகும். குளோட் பசுலரும், பீட்டர் யேம்சும் எழுதிய நூலொன்று (1996) இது குறித்து முதலில் குறிப்பிட்ட நூல்களுள் ஒன்றாகும். இடற்குப் பின்னர் பீட்டர் யேம்சு எழுதிய கட்டுரையில் சூழற்புத்தாக்கம் என்பதன் வரைவிலக்கணத்தை வெளியிட்டார். இதன்படி, சூழற்புத்தாக்கம் என்பதை "வாடிக்கையாளருக்கும், வணிகருக்கும் பெறுமதியைக் கொடுப்பதோடு சூழலுக்கும் குறிப்பிடத்தக்க அளவு குறைவான தாக்கத்தைக் கொடுக்கும் புதிய பொருட்களும் வழிமுறைகளும் ஆகும்.




</doc>
<doc id="56929" url="https://ta.wikipedia.org/wiki?curid=56929" title="க. வேலாயுதம்">
க. வேலாயுதம்

தம்பலகாமம் க வேலாயுதம் (நவம்பர் 17, 1917 - மே 19, 2009) ஈழத்தின் மூத்த எழுத்தாளர். திருகோணமலை மாவட்டத்தின் தம்பலகாமம் என்ற ஊரில் பிறந்து வளர்ந்தவர். சிறந்த கவிஞர், வீரகேசரி பத்திரிகையில் 50 ஆண்டுகளுக்கு மேலாக நிருபராகப் பணியாற்றியவர்.

வீரகேசரி, மித்திரன், தினபதி, சிந்தாமணி, சுடர், சுதந்திரன், தினகரன், தினக்குரல், ஆத்மஜோதி, சிவநெறி, குமுதம் பக்தி இதழ் ஆகியவற்றில் கவிதை, கட்டுரை, சிறுகதை, குறுநாவல், செய்தி மடல் என பலவகைகளில் பதிவு செய்தவர்.

இலங்கையின் கிழக்கு மாகாணத்தில் தம்பலகாமம் என்ற ஊரில் வே. கனகசபை, தங்கம் ஆகியோருக்கு வேலாயுதம் 1917 ஆம் ஆண்டில் பிறந்தார். இவர் சிறுவயது முதலே இசை, நாடகம், கூத்து என்பவற்றில் அதீத ஆர்வத்துடன் ஈடுபட்டதன் காரணமாக பள்ளிப்படிப்பினை 5ம் வகுப்புக்கு மேல் தொடரமுடியாது போனது. இருந்தும் இடைவிடாத வாசிப்பு பழக்கமும், இயற்கையாகவே அமைந்த இலக்கிய ஆற்றலும் அவரை எழுத்துலகில் மிளிரவைத்தது.

இவரது முதலாவது சிறுகதை "சொல்லும் செயலும்" குமுதம் இதழில் வெளிவந்தது. தொடர்ந்து இவரது கதைகள் காலச்சுடர், சிந்தாமணி, ஆத்மஜோதி போன்ற இதழ்களில் வெளிவந்தன. தம்பலகாமத்தைப் பின்னணியாகக் கொண்டு "ரங்க நாயகியின் காதலன்" என்னும் வரலற்றுப் புதினத்தையும், "தமிழ்கேட்க ஆசை" என்ற கட்டுரைத் தொகுப்பையும் எழுதி வெளியிட்டுள்ளார். "இந்திய ஞானிகளின் தெய்வீகச் சிந்தனைகள்" என்ற ஆய்வு நூல் மிகவிரைவில் வெளியிடப்படவுள்ளது.

இவரது வாழ்க்கை வரலாற்றை விரித்துரைக்கும் 'தம்பலகாமம் க.வேலாயுதம்' என்ற நூலை சித்தி அமரசிங்கம் எழுதியுள்ளார்.



</doc>
<doc id="56936" url="https://ta.wikipedia.org/wiki?curid=56936" title="பிரித்தானிய அருங்காட்சியகம்">
பிரித்தானிய அருங்காட்சியகம்

பிரித்தானிய அருங்காட்சியகம் என்பது இலண்டனில் அமைந்துள்ள, மனித வரலாறு, பண்பாடு என்பன தொடர்பான அருங்காட்சியகம் ஆகும். 7 மில்லியன்களுக்கு மேற்பட்ட காட்சிப் பொருட்களைக் கொண்டுள்ள இந்த அருங்காட்சியகம் உலகின் மிகவும் பெரியதும், முழுமையானதும் ஆகும். உலகின் எல்லாக் கண்டங்களில் இருந்தும் கொண்டுவரப்பட்ட இங்குள்ள காட்சிப் பொருட்கள் மனிதப் பண்பாட்டின் கதையை அதன் தொடக்க காலத்திலிருந்து தற்காலம் வரை விளக்கி ஆவணப்படுத்துகின்றன. 

இந்த அருங்காட்சியகம், மருத்துவரும் அறிவியலாளருமான சர் ஆன்சு சுலோன் (Sir Hans Sloane) என்பவரின் சேகரிப்புக்களை அடிப்படையாகக் கொண்டு 1700 ஆம் ஆண்டில் தொடங்கப்பட்டது. புளூம்சுபரியில், இன்றைய அருங்காட்சியகம் இருக்கும் இடத்தில் அமைந்திருந்த மான்டேகு இல்லத்தில் இருந்த இந்த அருங்காட்சியகம் 1759 ஆம் ஆண்டில் பொதுமக்கள் பார்வைக்குத் திறக்கப்பட்டது. அதற்குப் பிற்பட்ட இரண்டரை நூற்றாண்டுக் காலத்தில் இது பல கிளை நிறுவனங்களைக் கொண்டதாக விரிவாக்கம் பெற்றது. இவற்றுள் தென் கென்சிங்டனில் 1887 ஆம் ஆண்டில் நிறுவப்பட்ட பிரித்தானிய இயற்கை வரலாற்று அருங்காட்சியகம் முதலாவது ஆகும். 1997 ஆம் ஆண்டில் பிரித்தானிய நூலகக் கட்டடம் திறந்து வைக்கப்படும் வரை, அருங்காட்சியகமும், தேசிய நூலகமும் ஒரே கட்டடத்திலேயே இயங்கிவந்தன. 



</doc>
<doc id="56939" url="https://ta.wikipedia.org/wiki?curid=56939" title="இயற்கை வரலாற்று அருங்காட்சியகம், இலண்டன்">
இயற்கை வரலாற்று அருங்காட்சியகம், இலண்டன்

இலண்டனில் உள்ள இயற்கை வரலாற்று அருங்காட்சியகம் (Natural History Museum), தென் கென்சிங்டனின், கண்காட்சித் தெருவில் அமைந்துள்ள மூன்று பெரிய அருங்காட்சியகங்களுள் ஒன்று. அறிவியல் அருங்காட்சியகமும், விக்டோரியா மற்றும் ஆல்பர்ட் அருங்காட்சியகமும் ஏனைய இரண்டும் ஆகும். இதன் முன்புறம் குரோம்வெல் சாலையில் அமைந்துள்ளது. பண்பாடு, ஊடகம் மற்றும் விளையாட்டு வாரியத்தின் ஆதவுடன் இயங்கும் ஒரு பொது நிறுவனமாகும்.

இந்த அருங்காட்சியகம் உயிர் அறிவியல், புவி அறிவியல் என்பன தொடர்பான 70 மில்லியன் மாதிரிக் காட்சிப்பொருட்களைக் கொண்டுள்ளது. இவை தாவரவியல், பூச்சியியல், கனிமவியல், தொல்லுயிரியல், விலங்கியல் ஆகிய ஐந்து முக்கிய துறைகள் சார்ந்தவை. இந்த அருங்காட்சியகம், சிறப்பாக வகைப்பாட்டியல், அடையாளம் காணல், பாதுகாத்தல் போன்றவை தொடர்பான ஆய்வுகளுக்காக உலகப் புகழ் பெற்றது. டார்வினால் சேகரிக்கப்பட்ட மாதிரிகள் போன்ற, இங்குள்ள சேகரிப்புக்கள் பல மிகுந்த வரலாற்றுப் பெறுமானமும், அறிவியல் பெறுமானமும் கொண்டவை. 

இங் காட்சிக்கு வைக்கப்பட்டுள்ள தொன்மாக்களின் எலும்புக் கூடுகளுக்காகவும் இக் கட்டிடத்தின் கட்டிடக்கலைச் சிறப்புக்காகவும் இந்த அரும்காட்சியகம் பெரிதும் பெயர் பெற்றது.



</doc>
<doc id="56940" url="https://ta.wikipedia.org/wiki?curid=56940" title="ராஜம் கிருஷ்ணன்">
ராஜம் கிருஷ்ணன்

ராஜம் கிருஷ்ணன் (1925 - அக்டோபர் 20, 2014) மூத்த தமிழக பெண் எழுத்தாளர் ஆவார். இவருடைய காலத்தின் பெண் அடிமை நிலையையும் மற்ற சமூக அவலங்களையும் இவரின் படைப்புகள் வெளிச்சமிட்டுக் காட்டுகின்றன.

1925-ம் ஆண்டு தமிழகத்தின் திருச்சிராப்பள்ளி மாவட்டத்தில் உள்ள முசிறியில் பிறந்தவர். பள்ளிக்கு சென்று முறையான கல்வி பயிலாதவர். 
பெண்கள் பூப்படையும் முன்பே திருமணம் செய்து வைத்துவிடும் அன்றைய சமூக வழக்கப்படி, 15வது வயதிலேயே கிருஷ்ணனுக்குத் திருமணம் செய்துவைக்கப்பட்டது. திருமணத்திற்குப் பின்னர் சென்னை கிழக்கு தாம்பரத்தில் குடியேறினார். மின் பொறியாளரான கணவரின் உதவியால் பல புத்தகங்களைப் படித்து, பின் தானே கதைகளை எழுத ஆரம்பித்தார்.

பொதுவாக தனது படைப்புக்காகத் தேர்ந்தெடுக்கும் கதைக்களம் உள்ள பகுதிகளுக்கு நேரில் சென்று, அங்குவாழும் மக்களோடு நெருங்கிப் பழகி உண்மை நிலைமைகளை அனுபவப் பூர்வமாக உணர்ந்துகொண்டு, அந்த உணர்வையும், அவர்களது உண்மையான முன்னேற்றத்திற்கான லட்சியத்தையும் தம் எழுத்து வழியாகக் கொண்டுவந்தவர் .1970 ஆம் ஆண்டு தூத்துக்குடி சென்று அங்குள்ள மீனவர்களின் நிலையை நேரடியாகக் கண்டு 'கரிப்பு மண்கள்' என்ற நாவலை எழுதினார். பீகார் கொள்ளைக்கூட்டத் தலைவன் 'டாகுமான்சி'யை சந்தித்தவர். அதன் விளைவாக 'முள்ளும் மலரும்' என்ற நாவலை எழுதினார். பெண் சிசுக் கொலை முதலிய பல்வேறு சமூக அவலங்களைப் பற்றி எழுதியவர்.
இவரின் 80-க்கும் மேற்பட்ட படைப்புகள் தமிழ்ப் புத்தகாலயத்தால் வெளியிடப்பட்டுள்ளன. இவரின் 59 தொகுதிகள் அமெரிக்க காங்கிரஸ் நூலகத்தில் கிடைக்கப்பெறுகின்றன.

இவரது நூல்கள் தமிழக அரசால் 2009 ஆம் ஆண்டில் அரசுடமை ஆக்கப்பட்டன. இதற்காக மூன்று லட்சம் ரூபாய் வழங்கப்பட்டது. முதன்முறையாக உயிருடன் இருந்தபோதே அரசுடைமை ஆக்கப்பட்டது இவரது நூல்களே. 

கிருஷ்ணனுக்கு பக்கவாதம் வந்து நடக்க இயலாமல் ஆயிற்று. பின்னர், தன் தொண்ணூறாம் வயதில், 2002 ஆம் ஆண்டில், அவர் இயற்கை எய்தினர். ராஜம் - கிருஷ்ணன் தம்பதிக்குக் குழந்தைகள் இல்லை. முதுமையில் வறுமையால் வாடிய இவர் சென்னையில் உள்ள விஸ்ராந்தி ஆதரவற்றோர்-முதியோர் இல்லத்தில் வாழ்ந்தார். உடல்நலக் குறைவு காரணமாக சென்னை போரூரில் உள்ள தனியார் மருத்துவமனையில் 20 அக்டோபர் 2014, திங்கள்கிழமை இரவு காலமானார். இறந்த பிறகு தனது உடலை சிகிச்சை அளித்த ஸ்ரீ ராமச்சந்திரா மருத்துவமனைக்கே தானமாக அளித்துவிடும்படி ராஜம் கிருஷ்ணன் விருப்பம் தெரிவித்திருந்தார்.

ராஜம் கிருஷ்ணன் பல்வேறு பாராட்டுகளையும், விருதுகளையும் பெற்றவர். அவற்றுள் சில:


இவரின் படைப்புகளுள் சில:






</doc>
<doc id="56990" url="https://ta.wikipedia.org/wiki?curid=56990" title="பிக்கோமீட்டர்">
பிக்கோமீட்டர்

பிக்கோமீட்டர் ("picometre", பிமீ, pm) என்பது ஒரு மீட்டரின் ஒரு டிரில்லியனில் ஒரு பங்கு ஆகும். அதாவது 1/1,000,000,000,000 மீட்டர். இது அனைத்துலக முறை அலகுகள் முன்னொட்டு கொண்ட அளவு. அறிவியல் குறியீட்டு முறைப்படி 1×10 மீ என்றும் பொறியியல் குறியீட்டு முறைப்படி 1 E-12 மீ என்றும் எழுதலாம். இவ்வலகு முன்னர் மைக்குரோமைக்குரோன், ஸ்டிக்மா, பைக்குரோன் எனவும் அழைக்கப்பட்டது.

இவ் அளவு, மைக்ரோ மீட்டர் என்னும் அளவில் மில்லியனில் ஒரு பங்கு ஆகும். ஆங்ஸ்டிராம் என்னும் அளவோடு ஒப்பிடும் பொழுது பிக்கோமீட்டர் என்பது ஆங்சிட்ரோமின் நூற்றில் ஒரு பங்கு ஆகும். ஆனால் ஆங்சிட்ரோம் என்பது அனைத்துலக முறை அலகுகள் ஒப்புதல் பெற்ற நீள அளவு அல்ல. 

பிக்கோமீட்டர் என்னும் அளவு மிகவும் சிறியதாகையால், பெரும்பாலும் அணுவின் உட்கூறாகிய துகள்களின் அளவுகளைக் குறிக்கவே பெரும்பாலும் பயன்படுகின்றது. பொதுவாக ஓர் அணுவின் ஆரம் 25 முதல் 260 பிக்கோமீட்டர் வரை இருக்கும். எடுத்துக்காட்டாக தங்க அணுவின் ஆரம் 135 பிக்கோமீட்டர் ஆகும், ஆனால் ஈலியம் அணுவின் விட்டம் 32 பிக்கோமீட்டர் இருக்கும். 


</doc>
<doc id="57001" url="https://ta.wikipedia.org/wiki?curid=57001" title="அணு ஆரம்">
அணு ஆரம்

அணு ஆரம் ("atomic radius") அல்லது அணு ஆரை என்பது அணுவை ஓர் உருண்டை வடிவாகக் கொண்டால் அதன் ஆரம் என்று கொள்ளலாம். ஆனால் இதனைத் துல்லியமாக அறிவது கடினம். அணுவின் அளவு எல்லாச் சூழல்களிலும் ஒரே அளவாக இருப்பதில்லை. எனவே அணுவின் ஆரம் என்பது என்ன சூழலில், என்ன வரையறையின் கீழ் பெற்றது என்று அறிதல் வேண்டும். 

அணுக்களின் ஆரத்தை அளக்க அணுக்கள் தனியாக இருத்தல் வேண்டும், ஆனால் பல நேரங்களில் அணுக்கள் பிற அணுக்களுடன் பிணைப்புண்டு இருக்கும். அணுவின் அளவுகள் அது கொண்டிருக்கும் பிணைப்பின் தன்மையைப் பொருத்தும் மாறுபடும். 

அணுக்களின் ஆரம், அணுவைச் சுற்றியுள்ள எதிர்மின்னிகளின் அமைப்பைப் பொருத்தது. அணுவின் கரு, எதிர்மின்னிகள் சுற்றிவரும் முழு அணுவின் விட்டத்தை விட 100,000 மடங்கு சிறியதாகும். எதிர்மின்னிகள் ஒரு புகை மண்டலம் போல் அணுக்கருவைச் சுற்றி சூழ்ந்திருப்பன, எனவே அணுவின் அளவைத் துல்லியமாய், தெளிவான முடிவுடைய (எல்லையுடைய) வடிவுடையதாகக் கருதுவது கடினம்.

இப்படி இடர்ப்பாடுகள் இருந்தாலும், அணுக்களின் அளவை அறிய செய்முறைகள் வழியும், கருத்தியமாக கணக்கீட்டு முறையிலும் முயன்று அணுக்களின் ஆரம் 30–300 பிக்கோ மீட்டர் என்று அறிந்திருக்கிறார்கள். தனிம அட்டவணையில் உள்ள அணுக்களின் ஆரங்கள் தெளிவாக புரிந்துகொள்ளுமாறு மாறுவதைப் பார்கலாம். அணுக்களின் ஆரம், காரக் கனிம அணுக்களின் தொடங்கி நிறைவளிம (noble gas) அணுக்கள் வரை சிறியதாகிக் கொண்டே செல்கின்றது. ஒவ்வொரு நெடுங்குழுவிலும், மேலிருந்து கீழே செல்லச் செல்ல அணுக்களின் ஆரம் கூடிக்கொண்டே போகின்றது.

பின்வருவன அணு ஆரையை அளக்கப் பயன்படும் பல்வேறு வழிகளாகும். அணுவுக்கு ஒரு குறித்த தெளிவான எல்லை இன்மையால் X-கதிர் கோணல் மூலம் அளக்கப்பட்ட கருவிடைத் தூரமே அணுவாரையை அளக்க உபயோகிக்கப்படுகின்றது.

செய்முறைவழி அளந்த அணு ஆரங்கள் பிக்கோ மீட்டர்களில், 5 பிமீ துல்லியத்துடன், தந்துள்ள அட்டவனை (எடுத்துக் காட்டாக ஐதரசன் அணுவின் ஆரம் 25 பிமீ): 

தனிம அட்டவணையின் உள்ள தனிமங்களின் ஆரங்கள்

ஆவர்த்தன அட்டவணையில் அணு ஆரையானது குற்றாவர்த்தனம் வழியே இடமிருந்து வலமாகச் செல்லும் போது குறைவடைந்து செல்வதுடன், அடுத்த ஆவர்த்தனத்துக்கு செல்லும் போது சடுதியாக அதிகரிக்கின்றது. உதாரணமாக இலித்தியத்திலிருந்து புளோரின் வரை செல்லும் போது அணு ஆரை குறைவடைந்து சென்றாலும், சோடியத்தின் அணு ஆரை இலித்தியத்தின் அணு ஆரையைக் காட்டிலும் அதிகமாக உள்ளது. இந்த ஆவர்த்தனப் போக்குக்குக் காரணமாக மூன்று பிரதான காரணிகள் சொல்லப்படுகின்றன:

மேற்கோள்: J.C. Slater, "J. Chem. Phys." 1964, 41, 3199.


</doc>
<doc id="57005" url="https://ta.wikipedia.org/wiki?curid=57005" title="அறிவியல் அருங்காட்சியகம் (இலண்டன்)">
அறிவியல் அருங்காட்சியகம் (இலண்டன்)

இலண்டனின் அறிவியல் அருங்காட்சியகம் தென் கென்சிங்டனில் உள்ள கண்காட்சித் தெருவில் அமைந்துள்ளது. இது, தேசிய அறிவியல் மற்றும் தொழில்துறை அருங்காட்சியகத்தின் ஒரு பகுதியாகும். இது இலண்டன் நகரில் சுற்றுலாப் பயணிகளைக் கவரும் இடங்களில் முக்கியமான ஒன்றாகவும் உள்ளது.


</doc>
<doc id="57009" url="https://ta.wikipedia.org/wiki?curid=57009" title="தமிழ்நாடு உள்ளாட்சி மன்றங்கள்">
தமிழ்நாடு உள்ளாட்சி மன்றங்கள்

தமிழ்நாடு உள்ளாட்சி அமைப்புகளுக்கு மக்களால் தேர்ந்தெடுக்கப்பட்ட உறுப்பினர்களைக் கொண்டு தமிழ்நாடு உள்ளாட்சி மன்றங்கள் உருவாக்கப்படுகின்றன. இந்த மன்றங்களில் நிறைவேற்றப்படும் தீர்மானங்களின்படியே அந்த ஊர்களின் வளர்ச்சித் திட்டங்கள் செயல்படுத்தப்படுகின்றன. தமிழ்நாட்டில் இருக்கும் உள்ளாட்சி மன்றங்கள் மாநகராட்சி மன்றம், நகராட்சி மன்றம், பேரூராட்சி மன்றம், மாவட்ட ஊராட்சி மன்றம்,ஊராட்சி ஒன்றியக் குழு, ஊராட்சி மன்றம் எனும் மன்றங்களாகப் பிரிக்கப்பட்டு இருக்கின்றன. 

தமிழ்நாட்டில் அதிகமான மக்கள் தொகையுடன் மிக அதிக வருவாயுடைய ஊர்களை மாநகராட்சிகளாகப் பிரித்துள்ளனர். தமிழ்நாட்டில் மொத்தம் 10 மாநகராட்சிகள் இருக்கின்றன. இந்த மாநகராட்சிகளுக்கு அதன் மக்கள் தொகைக்கு ஏற்ப வார்டுகள் பிரிக்கப்படுகின்றன. இந்த வார்டுகளில் வாக்காளர்களாக உள்ள மக்களால் மாநகராட்சி மன்றத்திற்கு உறுப்பினர்கள் தேர்வு செய்யப்படுகின்றனர். இந்த உறுப்பினர்களின் பதவிக்காலம் ஐந்து ஆண்டுகளாக இருக்கிறது. இந்த மாநகராட்சி மன்றத் தலைவர்களை (மேயர்) 1996, 2001 ஆம் ஆண்டுகளில் நடைபெற்ற உள்ளாட்சித் தேர்தல்களில் மக்கள் நேரடியாகத் தேர்வு செய்தனர். 2006 ஆம் ஆண்டில் நடைபெற்ற தேர்தலில் தேர்வு செய்யப்பட்ட மாமன்ற உறுப்பினர்களில் இருந்து ஒருவர் மாமன்றத் தலைவராகவும், ஒருவர் மாமன்றத் துணைத் தலைவராகவும் தேர்வு செய்யப்பட்டனர். 2011 ஆம் ஆண்டு நடைபெறுகின்ற தேர்தலில், 1996, 2001 ஆம் ஆண்டுகளில் நடைபெற்ற தேர்தல்களைப் போல் மக்கள் நேரடியாகத் தேர்வு செய்ய உள்ளனர். தேர்ந்தெடுக்கப்பட்ட நகராட்சி மன்ற உறுப்பினர்களில் ஒருவர் மாநகராட்சி மன்றத் துணைத் தலைவராகத் (துணை மேயர்) தேர்வு செய்யப்படுகின்றார். மாநகராட்சியின் உறுப்பினர்களைக் கொண்டு நடத்தப்படும் மாநகராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி மாநகராட்சி ஆணையாளர் அந்தப் பணிகளை தனக்குக் கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்பட்டுள்ளது


தமிழ்நாட்டில் மாநகராட்சிக்கு அடுத்த நிலையில் அதிகமான மக்கள் தொகையுடன் அதிக வருவாயுடைய ஊர்களை நகராட்சிகளாகப் பிரித்துள்ளனர். இந்த நகராட்சிகளுக்கு அதன் மக்கள் தொகைக்கு ஏற்ப வார்டுகள் பிரிக்கப்படுகின்றன. இந்த வார்டுகளில் வாக்காளர்களாக உள்ள மக்களால் நகராட்சி மன்றத்திற்கு உறுப்பினர்கள் தேர்வு செய்யப்படுகின்றனர். இந்த நகராட்சி உறுப்பினர்களின் பதவிக்காலம் ஐந்து ஆண்டுகளாக இருக்கிறது. 

இந்த நகராட்சி மன்றத் தலைவர்களை 1996, 2001 ஆம் ஆண்டுகளில் நடைபெற்ற உள்ளாட்சித் தேர்தல்களில் மக்கள் நேரடியாகத் தேர்வு செய்தனர். 2006 ஆம் ஆண்டில் நடைபெற்ற தேர்தலில் தேர்வு செய்யப்பட்ட நகர்மன்ற உறுப்பினர்களில் இருந்து ஒருவர் நகர் மன்றத் தலைவராகவும், ஒருவர் மாமன்றத் துணைத் தலைவராகவும் தேர்வு செய்யப்பட்டனர். 

2011 ஆம் ஆண்டு நடைபெறுகின்ற தேர்தலில், 1996, 2001 ஆம் ஆண்டுகளில் நடைபெற்ற தேர்தல்களைப் போல் மக்கள் நேரடியாகத் தேர்வு செய்ய உள்ளனர். பின்னர் தேர்ந்தெடுக்கப்பட்ட நகராட்சி மன்ற உறுப்பினர்களில் ஒருவர் நகராட்சி மன்றத் துணைத் தலைவராகத் தேர்வு செய்யப்படுகின்றார். 

நகராட்சியின் உறுப்பினர்களைக் கொண்டு நடத்தப்படும் நகராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி நகராட்சி ஆணையாளர் அந்தப் பணிகளைத் தனக்குக் கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்பட்டுள்ளது


இந்தியாவில் முதன்முறையாக தமிழ்நாட்டில்தான் நகராட்சிகளுக்கும், கிராம ஊராட்சிகளுக்கும் இடைப்பட்ட நிலையில் பேரூராட்சி என்ற அமைப்பு நிறுவப்பட்டிருக்கிறது என்பது குறிப்பிடத்தக்கது. தமிழ்நாட்டில் நகராட்சிக்கு அடுத்த நிலையில், அதிகமான மக்கள் தொகையுடன் குறிப்பிட்ட வருவாயுடைய ஊர்களைப் பேரூராட்சிகளாகப் பிரித்துள்ளனர். 

இந்த பேரூராட்சிகளுக்கு அதன் மக்கள் தொகைக்கு ஏற்ப வார்டுகள் பிரிக்கப்படுகின்றன. இந்த வார்டுகளில் வாக்காளர்களாக உள்ள மக்களால் பேரூராட்சி மன்றத்திற்கு உறுப்பினர்கள் தேர்வு செய்யப்படுகின்றனர். இந்தப் பேரூராட்சி உறுப்பினர்களின் பதவிக்காலம் ஐந்து ஆண்டுகளாக இருக்கிறது. இந்த பேரூராட்சி மன்றத் தலைவர்களை 1996, 2001 ஆம் ஆண்டுகளில் நடைபெற்ற உள்ளாட்சித் தேர்தல்களில் மக்கள் நேரடியாகத் தேர்வு செய்தனர்.

2006 ஆம் ஆண்டில் நடைபெற்ற தேர்தலில் தேர்வு செய்யப்பட்ட பேரூராட்சி மன்ற உறுப்பினர்களில் இருந்து ஒருவர் பேரூராட்சி மன்றத் தலைவராகவும், ஒருவர் மாமன்றத் துணைத் தலைவராகவும் தேர்வு செய்யப்பட்டனர். 

2011 ஆம் ஆண்டு நடைபெறுகின்ற தேர்தலில், 1996, 2001 ஆம் ஆண்டுகளில் நடைபெற்ற தேர்தல்களைப் போல் மக்கள் நேரடியாகத் தேர்வு செய்ய உள்ளனர். பின்னர் தேர்ந்தெடுக்கப்பட்ட பேரூராட்சி மன்ற உறுப்பினர்களில் ஒருவர் பேரூராட்சி மன்றத் துணைத் தலைவராகத் தேர்வு செய்யப்படுகின்றார். 

பேரூராட்சியின் உறுப்பினர்களைக் கொண்டு நடத்தப்படும் பேரூராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி பேரூராட்சிச் செயல் அலுவலர் அந்தப் பணிகளைத் தனக்குக் கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்பட்டுள்ளது


தமிழ்நாட்டின் ஒவ்வொரு மாவட்டத்திலும், மாவட்ட அளவில் மாவட்ட ஊரக வளர்ச்சி முகமை என்கிற அமைப்பு அமைக்கப்பட்டிருக்கிறது. மாவட்டத்தில் இருக்கும் சில கிராமப் பகுதிகளைக் கொண்டு மாவட்ட ஊராட்சிக்கான வார்டுகள் பிரிக்கப்படுகின்றன. இந்த வார்டுகளில் இருக்கும் வாக்காளர்களைக் கொண்டு மாவட்ட ஊராட்சி மன்றத்திற்கான உறுப்பினர்கள் தேர்வு செய்யப்படுகின்றனர். இந்த மாவட்ட ஊராட்சி மன்ற உறுப்பினர்களின் பதவிக்காலம் ஐந்து ஆண்டுகளாக இருக்கிறது. இந்த மாவட்ட ஊராட்சி மன்ற உறுப்பினர்களில் இருந்து ஒருவர் மாவட்ட ஊராட்சி மன்றத் தலைவராகவும், ஒருவர் மாவட்ட ஊராட்சி மன்றத் துணைத் தலைவராகவும் தேர்வு செய்யப்படுகின்றார். மாவட்ட ஊராட்சி மன்ற உறுப்பினர்களைக் கொண்டு நடத்தப்படும் மாவட்ட ஊராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி மாவட்ட ஆட்சிச் தலைவர், மாவட்ட ஊரக வளர்ச்சி முகமைத் திட்ட அதிகாரி ஆகியோர் அந்தப் பணிகளைத் தனக்குக் கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்பட்டுள்ளது.


மாவட்டத்தில் இருக்கும் கிராமப்பகுதியின் ஊராட்சி அமைப்புகள் சில சேர்க்கப்பட்டு வட்டார அளவில் ஊராட்சி ஒன்றியங்கள் அமைக்கப்பட்டுள்ளன. இந்த ஒன்றியங்கள் அளவில் இருக்கும் சில கிராமப் பகுதிகளைக் கொண்டு ஊராட்சி ஒன்றியத்துக்கான வார்டுகள் பிரிக்கப்படுகின்றன. இந்த வார்டுகளில் இருக்கும் வாக்காளர்களைக் கொண்டு ஊராட்சி ஒன்றியக் குழுவிற்கான உறுப்பினர்கள் தேர்வு செய்யப்படுகின்றனர். 

இந்த ஊராட்சி ஒன்றியக் குழு உறுப்பினர்களின் பதவிக்காலம், ஐந்து ஆண்டுகளாக இருக்கிறது. இந்த ஊராட்சி ஒன்றியக் குழு உறுப்பினர்களில் இருந்து ஒருவர் ஊராட்சி ஒன்றியக்குழுத் தலைவராகவும், ஒருவர் ஊராட்சி ஒன்றியக்குழுத் துணைத்தலைவராகவும் தேர்வு செய்யப்படுகின்றார். 

ஊராட்சி ஒன்றியக் குழு உறுப்பினர்களைக் கொண்டு நடத்தப்படும் ஊராட்சி ஒன்றியக் குழுக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி வட்டார வளர்ச்சி அலுவலர், அந்தப் பணிகளைத் தனக்குக் கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்பட்டுள்ளது.

தமிழ்நாட்டில் மொத்தம் 385 ஊராட்சி ஒன்றியங்கள் உள்ளது. ஊராட்சி ஒன்றியங்களில் 6,470 ஊராட்சி ஒன்றிய உறுப்பினர்களுக்கான இடங்கள் உள்ளன.

தமிழ்நாட்டில் பேரூராட்சிக்கு அடுத்த நிலையில் அதிகமான மக்கள் தொகையுடன் குறிப்பிட்ட வருவாயுடைய ஊர்களை ஊராட்சிகளாகப் பிரித்துள்ளனர். இந்த ஊராட்சிகளுக்கு அதன் மக்கள் தொகைக்கு ஏற்ப வார்டுகள் பிரிக்கப்படுகின்றன. இந்த வார்டுகளில் வாக்காளர்களாக உள்ள மக்களால் ஊராட்சி மன்றத்திற்கு உறுப்பினர்கள் தேர்வு செய்யப்படுகின்றனர். இந்த ஊராட்சி மன்றங்களின் உறுப்பினர்களின் பதவிக்காலம் ஐந்து ஆண்டுகளாக இருக்கிறது. இந்த ஊராட்சி மன்றத்திற்கான தலைவர், மக்களால் நேரடியாகத் தேர்வு செய்யப்படுகின்றார். இந்த ஊராட்சி மன்றத்திற்கான துணைத் தலைவர், ஊராட்சி மன்ற வார்டு உறுப்பினர்களால் தேர்வு செய்யப்படுகின்றார். ஊராட்சியின் உறுப்பினர்களைக் கொண்டு நடத்தப்படும் ஊராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி ஊராட்சி மன்றத்தலைவரே அந்தப் பணிகளைத் தனக்குக் கீழுள்ள ஊழியர்களைக் கொண்டு செயல்படுத்துகிறார். இந்த உறுப்பினர் மற்றும் தலைவர் பதவிகளுக்கு அரசியல் கட்சி சார்பாகப் போட்டியிட அனுமதி அளிக்கப்படவில்லை.


தமிழ்நாட்டில் உள்ளாட்சி மன்றங்களின் உறுப்பினர் மற்றும் தலைவர் போன்ற பதவிகளுக்கான உள்ளாட்சித் தேர்தல்களை தமிழ்நாடு மாநிலத் தேர்தல் ஆணையம் நடத்துகிறது.



மாநகராட்சி, நகராட்சி மற்றும் பேரூராட்சி போன்ற நகர்ப்பகுதிகளுக்கான உள்ளாட்சி அமைப்புக்கென சில நிலைக்குழுகள் அமைக்கப்படும்.இந்த நிலைக்குழுவில் வரி மேல் முறையீட்டுக் குழு, நியமனக்குழு, ஒப்பந்தக்குழு போன்றவைகள் இருக்கும். இந்தக் குழுக்களுக்கு உள்ளாட்சி மன்றங்களுக்குத் தேர்வு செய்யப்பட்ட தலைவர், தலைவராக இருப்பார். உள்ளாட்சி அமைப்பின் ஆணையாளர்/செயல் அலுவலர் செயலாளராக் இருப்பார். இக்குழுவின் உறுப்பினர் பதவிகளுக்கு உள்ளாட்சி மன்றத்திற்கு உறுப்பினர்களாகத் தேர்வு செய்யப்பட்டவர்களிலிருந்து சிலர் வாக்கெடுப்பின் மூலம் தேர்வு செய்யப்படுவர். மாநகராட்சி மற்றும் நகராட்சி மன்றங்களில் வரி மேல் முறையீட்டுக் குழு, நியமனக் குழு, ஒப்பந்தக் குழு போன்ற நிலைக்குழுக்கள் அமைக்கப்படும். பேரூராட்சிகளில் வரி மேல் முறையீட்டுக் குழு மற்றும் நியமனக்குழு ஆகிய நிலைக்குழுக்கள் அமைக்கப்படும்.

வரி மேல் முறையீட்டுக் குழு தலைவர், செயலாளர் மற்றும் மூன்று அல்லது நான்கு உறுப்பினர்களைக் கொண்டிருக்கும். உள்ளாட்சிப் பகுதியில் வீடு, கடை போன்ற கட்டிடங்களுக்கான சொத்து வரி கூடுதலாக இருக்கிறது என்று கருதும் கட்டிட உரிமையாளர்கள், வரியைக் குறைக்கக் கோரி ஆணையாளர் அல்லது செயல் அலுவலருக்கு அளிக்கும் மனுக்கள் இந்த வரி மேல் முறையீட்டுக் குழுவின் பரிசீலனைக்கு அனுப்பப்படும். வரி மேல் முறையீட்டுக் குழு அந்த மனுக்களை ஆய்வு செய்து அந்த மனுவில் குறிப்பிடப்பட்ட கட்டிடத்திற்கான வரியைக் குறைக்கலாம் அல்லது முன்பு நிர்ணயிக்கப்பட்ட வரி சரியானது என முடிவு செய்யலாம்.

நியமனக் குழு தலைவர், செயலாளர் மற்றும் ஒரு உறுப்பினரைக் கொண்டிருக்கும். உள்ளாட்சி அமைப்பின் பல்வேறு பணியிடங்களுக்கான பணியாளர்களைத் தேர்வு செய்வதற்கான அதிகாரத்தையும், அவர்களை பணியில் அமர்த்துவதற்குப் பரிந்துரை செய்யும் அதிகாரைத்தையும் இந்தக் குழு கொண்டுள்ளது.

ஒப்பந்தக் குழு தலைவர், செயலாளர் மற்றும் ஒரு உறுப்பினரைக் கொண்டிருக்கும். உள்ளாட்சி அமைப்பின் பல்வேறு பணிகளுக்கான ஒப்பந்தங்களைத் தேர்வு செய்வதற்கான அதிகாரத்தையும், ஒப்பந்ததாரர்களை நியமனம் செய்வதற்கான அதிகாரைத்தையும் இந்தக் குழு கொண்டுள்ளது.

தமிழ்நாடு உள்ளாட்சி அமைப்புகள்


</doc>
<doc id="57022" url="https://ta.wikipedia.org/wiki?curid=57022" title="சாய்வு இருக்கை">
சாய்வு இருக்கை

சாய்வு இருக்கை என்பது முன்று நபர்கள் அமரும் ஒரு இருக்கை அகும். இதனை ஆங்கிலத்தில் சொஃப என்றும் குறுவர்கள்.
இது பல வகைகளிளும் பல வடிவங்களிளும் வருகின்றது.

பழங்காலம் முதல் இக்காலம்வரை சாய்வு இருக்கை என்பது மிகவும் பெரிதக மக்களள் பயன்படுத்தப்பட்டு வருகின்றது.

பழங்காலத்தில் அரண்மனையிலும், மாளிகையிலும் சாய்வு இருக்கை பயன்படுத்தப்பட்டு வந்தது அக்காலத்தில் சாய்வு இருக்கை வசதிவாய்ந்த குடும்பத்தினரே பயன்படுத்தி வந்தனர். இக்காலத்தில் சாய்வு இருக்கை என்பது நடுதினர் குடும்பத்திலும்,வசதிபடைத்த குடும்பத்திலும் பயன்படுத்தபடுகின்றது.





</doc>
<doc id="57023" url="https://ta.wikipedia.org/wiki?curid=57023" title="இந்திய அரசியலமைப்பின் முகப்புரை">
இந்திய அரசியலமைப்பின் முகப்புரை

இந்திய அரசியலமைப்பின் முகப்புரை (भारतीय संविधान की उद्देशिका; The Preamble of Indian Constitution) என்பது இந்திய அரசியலமைப்பின் அறிமுகப்பகுதியாகும்.
முகப்புரை எழுத்துருச் சட்டத்திற்கான அறிமுகம் எனக்குறிப்பிடலாம். இது அரசியல் அமைப்பின் அறிமுக பாகமாகும். ஓர் எழுத்துருச் சட்டத்தின் முகப்புரை சட்டமியற்றக் கருதலை திறப்பதற்கான ஒரு திறவுகோல் ஆகும்.
ரீ பெருபாரி யூனியன் வழக்கில் உச்சநீதிமன்றம் அரசியல் அமைப்பின் முகப்புரை "உருவாக்கியவர்களின் மனதை திறப்பதற்கான ஒரு சாவி மற்றும் அரசியல் அமைப்பில் அவர்கள் உருவாக்கிய பல்வேறு ஏற்பாடுகளின் பொது தேவையாது என்று காட்டுகிறது" எனக் கூறியுள்ளது.

சாதாரண ஓர் எழுத்துருச் சட்டத்தில் அதனுடன் இணைக்கப்பட்டுள்ள முகப்புரைக்கு அதிக முக்கியத்துவம் தரப்படுவதில்லை, மேலும் அது அத்தகைய எழுத்துருச் சட்டத்தின் பாகமாகவும் அங்கிகரிக்கப்படுவதில்லை. ஆனால், அரசியல் அமைப்புடன் இணைக்கப்படும் முகப்புரைக்கு அணைத்து வித முக்கியத்துவமும் தரப்படும். முனைவர் டீ.டீ.பாசு-வின் கூற்றின் படி "ஓர் எழுத்துருச் சட்டம் முழுமையாக வாசிக்கப்பட வேண்டும் மற்றும் இயற்றப்பட்ட பாகம் என்ற நிலைக்கு முகப்புரை எழுத்துருச் சட்டத்தின் பாகமாகும்"

இதை உருவாக்கிய அரசியல் நிர்ணய சபையின் செயல்பாடுகளில் இருந்து, இந்திய அரசியல் அமைப்பிற்கான முகப்புரை, அரசியல் அமைப்பின் ஏனைய பாகங்களைப் போன்று இயற்றப்பட்டு ஏற்றுக்கொள்ளப்பட்டது என்பது தெளிவாக புரிந்துக் கொள்ள முடியும். முகப்புரை அரசியல் அமைப்பு நிர்ணய சபையின் வாக்கெடுப்பிற்கு உள்ளாக்கப்படப் போது "முகப்புரை அரசியல் அமைப்பின் பாகமாக நிலைக்கொள்ளும்" என்று எடுத்துரைக்கப்பட்டு இருந்தது, அது எடுத்துரைக்கப்பட்ட முறையிலேயே ஏற்றுக்கொள்ளப்பட்டது. ரீ பெருபாரி யூனியன் வழக்கில் இந்த சங்கதி (fact) உச்சநீதிமன்றத்தின் கவனத்திற்கு கொண்டுவரப்படவில்லை, இதனால் உச்சநீதிமன்றம் முகப்புரை அரசியல் அமைப்பின் பாகம் அல்ல எனக்கூறியது. பின்பு, கேசவானந்த பாரதி வழக்கில் முகப்புரை வரையப்பட்ட வரலாறும் அது இறுதியாக ஏற்றுக்கொள்ளப்பட்டதும் உச்சநீதிமன்றத்தின் கவனத்திற்கு கொண்டுவரப்பட்டதின் விளைவாக, உச்சநீதிமன்றம், இந்திய அரசியல் அமைப்பிற்கான முகப்புரை, இந்திய அரசியல் அமைப்பின் உள்ளார்ந்த ஒரு பாகம் ஆகும் என வகுத்துக்கூறியது. உச்சநீதிமன்றம் மேலும் கூறியதாவது "முகப்புரை ஒன்றிணைந்த அமெரிக்க நாடுகளின் அரசியல் அமைப்பின் முகப்புரையைப் பற்றிக் கூறுவதுப் போன்று அரசியல் அமைப்பிற்கு முன்னால் நடந்துச் செல்வதல்ல".

முகப்புரை "நாம், இந்திய மக்கள்" (We, the people of India) ஆகிய வார்த்தைகளுடன் திறக்கிறது. இந்த வார்த்தைகள் எந்தவொரு மாற்று கருத்தும் இன்றி, இந்த அரசியல் அமைப்பு இந்திய மக்களால் ஏற்றுக்கொள்ளப்பட்டு, அவர்களே இயற்றி அவர்களுக்கே நல்கிக்கொண்டது என தெரிவுறுத்துகிறது. இது தெரிவுப்படுத்துவது என்னவென்றால் இந்தியாவின் முழு இறைமாட்சியை இந்திய மக்கள் தங்களிடத்திலயே தக்கவைத்துள்ளனர் என்பதாகும். அரசியல் அமைப்பை உருவாக்கியவர்கள் தேசம் முழுமைக்குமான சார்பாளர்கள் என்று கூறப்படாததாலும் மக்களின் நேரடி வாக்கெடுப்பினால் சரிபார்க்காததாலும், இது வரலாற்று உண்மையில்லை என்று இந்த சங்கதியை தர்கிக்க முடியும்.
"இறையாண்மை" (sovereign) என்றச் சொல் அதிகாரம் அதன் சொந்த சுற்றுவட்டத்திற்குள் முழுமையானதும் கட்டுப்பாடற்றதும் எனக்குறிப்பிடுகிறது. இது இந்திய
ஒருபோதும் வெளியில் உள்ள அதிகார அமைப்பை சார்ந்து இருக்காது என்றும் இந்திய உள்ளார்ந்தும் வெளியார்ந்தும் இறைமாட்சியாகும் என விளக்குகிறது.
"சமூகத்துவ" (socialist) என்றச் சொல் முகப்புரையில் அரசியலமைப்பு (42-வது சீர்திருத்த) செய்யுள், 1976 (The Constitution (42nd Amendment) Act, 1976) -ன் வாயிலாக உட்படுத்தப்பட்டதாகும். சமூகத்துவம் என்றச் சொல் உற்பத்தி, விநியோகம் மற்றும் பரிமாற்றம் ஆகியவற்றின் நடத்திப்பு நாட்டுடமை ஆக்கப்பட்ட அரசியல் முறையைக் குறிக்கும். இங்கு, இதை இவ்வாறு பொருள்விளக்கி கூறமுடியாது. திரு ஸ்வான் சிங்க் ஆவடியில் நடந்த அகில இந்திய பேரியக்க செயற்குழு (AICC) கூட்டத்தில், இந்த 'சமூகத்துவம்' (socialism) என்றச் சொல் கலப்பு பொருளாதாரம் என்ற குறிக்கோளில் சுருங்குவதாகும் என்றும், அதற்கு மேல் ஒன்றும் இல்லை எனக்கூறியுள்ளார். மேலும் திருமதி இந்திரா காந்தி, முதன்மை அமைச்சராக (Prime Minister) இருந்தபோது, இந்தியாவில் சமூகத்துவ என்றச் சொல் 'வாய்ப்பு சமத்துவம்' அல்லது 'மக்களுக்கு ஒரு மேலான வாழ்க்கை' என்ற நாட்டின் குறிக்கோளை குறிக்கிறது என்று விளக்கியுள்ளார். அவர் ஜனநாயகத்தைப் போன்று சமூகத்துவமும் மாறுபட்ட நாடுகளில் மாறுபட்ட ரீதியில் பொருள்விளக்கக் கூடியது என்று கூறினார். அவர், இதனால் தெளிவுபடுத்துவது என்னவென்றால் சமூகத்துவத்தை பற்றி இந்தியாவிற்கு சொந்த கருத்துள்ளது என்பதாகும் மற்றும், அவர் முழுக்க தேவைப்படுவது மக்களுக்கான மேலான வாழ்க்கையாகும்.
"சமயசார்பற்ற" (secular) என்றச் சொல்லும் அரசியலமைப்பு (42-வது சீர்திருத்த) செய்யுள், 1976-ன் வாயிலாக உட்படுத்தப்பட்டது ஆகும். நாடு எந்தவொரு சமயத்தையும் நாட்டு சமயமாக அங்கிகரிக்காது, மற்றும் தனிநபர்களின் சமய, நம்பிக்கை அல்லது வழிபாடு உரிமையில் எந்தவிதத்திலும் தலையிடாமல் சமமாக மதித்தலெ இதன் விளக்கமாகும். இதன் பொருள் நாடு சமயமற்றது என்றோ அல்லது இந்தியா சமயத்திற்கு எதிரானது என்றோ பொருள் இல்லை. சமயத்தின் காரியத்தில் நாடு நடுநிலையானதாகும். இது எந்தவொரு சமயத்தை பின்பற்றவோ பரப்பவோ செய்யாது, சமய நடத்திப்புகளில் தலையிடவும் செய்யாது. அதாவது, நாடு மனிதனுக்கும் இறைவனுக்கும் உள்ள தொடர்புக்கு உட்பட்டதாகது. இது மனிதனுக்கும் மனிதனுக்கும் தொடர்புடன் உட்பட்டதாகும்.
இந்தியாவின் அரசியல் கட்டமைப்பு ஒரு ஜனநாயக குடியரசு என்ற நிலைக்காகும். ஜனநாயகம் என்றால் ஜனங்களால் ஆன அரசு அமைப்பு என்பதாகும். இங்கு நாட்டின் வயது வந்தோர் அரசு நிர்வாகத்தில் நேரடியாக அல்லது மறைமுகமாக பங்குவகிக்கிறார்கள். ஜனநாயகம் நேரடி ஜனநாயகம் அல்லது மறைமுக ஜனநாயகமாக இருக்கலாம். நேரடி ஜனநாயகத்தில் அணைத்து ஜனங்களும் அரசு அதிகாரத்தை செயல்படுத்துகிறார்கள். அரசியல் அமைப்பை மாற்றியமைப்பது உள்பட உள்ள வாக்கெடுப்புகளில் ஜனங்கள் பங்கேற்கின்றனர். மறைமுக ஜனநாயகம் ஜனங்களால் தேர்ந்தெடுக்கப்பட்ட சார்பாளர்கள் நேரடியாக அரசை நிர்வாகம் செய்வதாகும். இந்தியா மறைமுக ஜனநாயகத்தை ஏற்றுக்கொண்ட நாடாகும்.
ரிப்பப்ளிக் (Republic) என்பது ஒரு வகையான அரசு முறையாகும், இதில் நாட்டின் தலைவர் தேர்ந்தெடுக்கப்பட்டவரும், மற்றும் க்ரேட் பிரிட்டனில் மன்னர் போன்று ஒரு மரபிய முடியரசு அல்லாதது ஆகும்.
றிபப்லிக் இரண்டு வகைப்படும் குடியாட்சி மற்றும் குடியரசு. குடியாட்சி என்றால் நாட்டின் அல்லது தேசத்தின் ஆட்சியக (executive) தலைவரே நாட்டின் தலைவராக செயல்படுவதாகும். குடியரசு என்றால் அரசுத் தலைவர் நாட்டின் தலைவராக செயல்படுவதாகும். இந்திய அரசியல் அமைப்பு இந்தியாவை 'குடியரசு முறை அரசாக' கட்டமைத்துள்ளது, இதில் முழுமையான அதிகாரம் நாட்டு மக்களிடம் நிலை நிறுத்தப்பட்டுள்ளது. இந்திய குடியரசு முடியரசுக்கான மாற்றாகும். ஆனாலும், இந்திய தலைவர் என்ற படலம் ஆட்சியகம் (Executive) என்ற தலைப்பின் கீழ் வருவது குழப்பத்தை ஏற்படுத்துவதாகும். ஏனெனில் இந்திய தலைவர் என்றப் பதவி பிரிட்டிஷ் மன்னர் (crown) -க்கு இணையான பதவியாகும், அல்லாமல், ஒன்றிணைந்த அமெரிக்க நாடுகளின் தலைவரின் பதவிக்கு இணையானது அல்ல.

இந்திய அரசியலமைப்பு குடிமக்களுக்கு சமூக, பொருளாதார, அரசியல் நீதியை (JUSTICE, social, economic and political) உறுதிசெய்ய முன்மொழிகிறது.

இதில் சமூக நீதி (social justice) என்றால் நலன், வாய்ப்பு, நிலை, எண்ணிக்கை, சமயம், ஜாதி, பட்டம் மற்றும் இதைப் போன்ற பாகுபாடுகளினால் ஏற்படும் அனைத்து விதமான சமத்துவம் இல்லாய்மையை களைதல் என்பதாகும். இதை அடைவதற்கான வழிமுறைகள் அரசியலமைப்பின் பாகம் நான்கில் கூறப்படுகிறது.

பொருளாதார நீதி (economic justice) என்ற கூற்றின் பொருள் பொருளாதார அழுத்த நிலைப்புள்ளியில் இருந்துள்ள நீதியாகும். சுருக்கக் கூறினால் சம வேலைக்கு சம கூலி என்பதாகும். அதாவது அனைத்து நபர்களுக்கும் ஜாதி, பாலினம் அல்லது சமூக நிலை என்பவைக்கு அப்பால் உழைப்பிற்கான நியாயம் கிடைத்தாக வேண்டும் என்பதாகும்.

அரசியல் நீதி (political justice) என்றால் அரசியல் காரியங்களில் ஆட்களுக்கிடையெ எந்தவொரு தேவையற்ற வேற்றுமையும் இருக்காது என்பது ஆகும். அரசியல் நீதியை உறுதிசெய்ய, அரசியலமைப்பு அகிலாண்ட வயதுவந்தார் வாக்குரிமை (universal adult suffrage) முறையை ஏற்றுக்கொண்டுள்ளது.
தன்செயலுரிமை (liberty) நேர்மறையாக காண்பது போன்று எதிர்மறையாகவும் காணமுடியும். எதிர்மறை கூற்றில் நாட்டின் பாகத்தில் இருந்து தனிநபர் செயல்பாட்டில் எந்தவொரு தலையீடும் இருக்காது என்பதாகும். நேர்மறையாக கண்டால், தேசிய வாழ்க்கைக்கு பொருத்தமாக இருக்க வேண்டி தனிநபர் உரிமைகளை அமைத்து தருதலாகும். அரசியலமைப்பு எண்ணம், கருத்து, பக்தி, நம்பிக்கை மற்றும் வழிபாடு ஆகியவற்றிற்கான தன்செயலுரிமை தனிநபர் மற்றும் தேசத்தின் வளர்ச்சிக்கு முக்கியமானது என்று கண்டு இவற்றை உறுதிசெய்ய முன்மொழிகிறது.
சமயம், எண்ணிக்கை, ஜாதி, பாலினம் அல்லது பிறந்த இடம் ஆகியவற்றின் பெயரில் குடிமக்களுக்கு இடையிலான அனைத்து விதமான வேற்றுமைகள் அல்லது வேறுபாடுகளை களைவதனால், சிறப்பு பெயர் மற்றும் தீண்டாமை ஆகியன களைவதின் வாயிலாக பொது இடங்களை அனைவருக்கும் திறந்து கொடுப்பதனால், நாட்டின் கீழ் உள்ள எந்தவொரு அலுவலகத்திலும் வேலைவாய்ப்பு
அல்லது நியமிப்பு தொடர்பான காரியங்களில் சம வாய்ப்பு உறுதி செய்வதனால் இந்திய மக்களுக்கு 
படிநிலை மற்றும் வாய்ப்பு சமத்துவம் (equality of status and of opportunity) உறுதிசெய்ய வேண்டுகிறது.
உடன்பிறப்புணர்வு (fraternity) என்பது அனைத்து ஜனங்களும் ஒரே தாய்நாட்டின் ஒரே மண்ணின் மைந்தர்கள் என்ற உணர்வைக் கொண்டிருந்தலாகும். இந்திய எண்ணிக்கை, சமயம், மொழி மற்றும் பண்பாடு ஆகியவற்றால் வேறுபட்டு கிடப்பதை கவனத்தில் கொண்டெ வரைவு செயற்குழு இதை முகப்புரையில் இணைத்தது. அரசியலமைப்பில் உடன்பிறப்புணர்வை வெளிப்படுத்தி எடுத்துரைக்கும் ஏற்பாடுகள் ஏதும் இல்லை. என்றாலும், அரசியலைப்பில் பொது குடித்துவம், இந்திய குடிமகன் இந்திய ஆட்சிப்பகுயின் எந்தவொரு இடத்திற்கும் விருப்பத்திற்கு செல்ல, தங்க மற்றும் வசிக்க, எந்தவொரு தொழில், வணிகம், வாணிபம் செய்திட உள்ள உரிமை தொடர்பான ஏற்பாடுகள் உடன்பிறப்புத்துவ ஊக்கத்தை உருவாக்குகிறது.

உடன்பிறப்புணர்வை பரப்பிட வேண்டி தனிநபர் கண்ணியம் நிலை நிறுத்தப்பட்டுள்ளது. ஆகையால், முகப்புரையில் கூறப்படுகிற கண்ணியம் ஒவ்வொரு தனிநபர் சார்ந்ததாகும். இது அனைத்து நபர்களுக்கும் அடிப்படை உரிமைகளை உறுதி செய்வதால் கிடைக்க செய்கிறது மற்றும் அதேவேளையில், இதை அடைவதற்கு அரசாங்கத்திற்கான வழிகாட்டல் நெறிக்கொள்கையில் தரமான வாழ்க்கை, மனித தகுதிக்கான நியாயமான வேலை ஆகியன கூறப்படுகிறது.தேசிய ஒற்றுமை மற்றும் ஒருமைபாட்டை நிலைநாட்ட வேண்டியே உடன்பிறப்பு என்ற உணர்வு காக்கப்படுகிறது.
முகப்புரை இந்திய மக்கள் அரசியலமைப்பை ஏற்று, இயற்றி, தங்களுக்கே 1949, நவம்பர் இருபத்தி-ஆறாம் நாள் தந்துக் கொண்டனர் என கூறுகிறது. ஆனால், அரசியலமைப்பு நடைமுறைக்கு வரும் நாளாக 1950, ஜனவரி இருபத்தி-ஆறு நிச்சயிக்கப்பட்டுள்ளது. உறுப்பு 394 அரசியல் அமைப்பு ஏற்றுக்கொள்ளப்பட்ட நாளான 1949, நவம்பர் இருபத்தி-ஆறு அன்று 5, 6, 7, 8, 9, 60, 324, 367, 379 மற்றும் 394 ஆகிய உறுப்புகள் நடைமுறைக்கு வரும் என்றும், ஏனைய ஏற்பாடுகள் 1950, ஜனவரி இருபத்தி-ஆறு அன்று நடைமுறைக்கு வரும் என்றும் கூறப்பட்டுள்ளது.


</doc>
<doc id="57026" url="https://ta.wikipedia.org/wiki?curid=57026" title="இந்திய அரசியலமைப்பின் பதினொன்றாவது பகுதி">
இந்திய அரசியலமைப்பின் பதினொன்றாவது பகுதி

இந்திய அரசியலமைப்பின் பதினொன்றாவது பகுதி

பகுதி 11-விதியில் அடங்குவன ஒன்றியம் மற்றும் மாநிலங்களின் இடையேயானத் தொடர்புகள்.

விதிகள் 245-255 களில் உள்ளது படி சட்டமன்ற அதிகாரப்பங்கீடு விதிகள் 245-255 களில் உள்ளது படி சட்டமன்ற பங்கீடுத் தொடர்புகளை எடுத்துரைத்தல்..
விதிகள் 256-263 களின் படி நிருவாகத் தொடர்புகளின் விதிகள் 256-261- பொது விதி 262 நீராதாரத் தொடர்பு விவாதங்கள். விதிகள் 263- மாநிலங்கிடையே இணைந்து செயலாற்றுதல் .


</doc>
<doc id="57027" url="https://ta.wikipedia.org/wiki?curid=57027" title="ஆஸ்திரேலிய டென்னிஸ் திறந்த சுற்று">
ஆஸ்திரேலிய டென்னிஸ் திறந்த சுற்று

ஆஸ்திரேலிய டென்னிஸ் திறந்த சுற்று ("Australian Open", ஆஸ்திரேலிய ஓப்பன்) என்பது ஆண்டு தோறும் இடம்பெறு டென்னிஸ் கிராண்ட் சிலாம் போட்டிகளின் முதலாவதாகும். இச்சுற்றுப் போட்டி ஜனவரி மாதத்தில் ஆஸ்திரேலியாவின் மெல்பேர்ண் நகரில் இடம்பெறுகின்றது. முதற் தடவையாக இச்சுற்றுப் போட்டி 1905 ஆம் ஆண்டில் இடம்பெற்றது. 1987 ஆம் ஆண்டு வரையில் இப்போட்டிகள் புற்தரையிலேயே நடைபெற்று வந்தன. 1988 முதல் செயற்கையாக உருவாக்கப்பட்ட வன்தரைகளில் நடைபெற்று வருகின்றன.

ஏனைய கிராண்ட் சிலாம் போட்டிகளைப் போலவே இவற்றிலும் ஆண்கள், பெண்களுக்கான ஒற்றையர் ஆட்டம், ஆண்கள் இரட்டையர், பெண்கள் இரட்டையர், ஆண்-பெண் இரட்டையர், மற்றும், இளையோருக்கான போட்டிகள் ஆகியன இடம்பெறுகின்றன.

ஆஸ்திரேலிய கோடை காலத்தின் நடுப்பகுதியில் இப்போட்டிகள் இடம்பெறுவதனால், காலநிலை மிகவும் சூடாகவும், ஈரப்பதனுடனும் அநேகமாகக் காணப்படும்.

பொதுவாக இச்சுற்றுப் போட்டிகள் மிக அதிகமான பார்வையாளர்கள் ஈர்க்கின்றன. 2009 ஆண்டு போட்டிகளில் ஒரே நாளில் 66,018 பேர் பார்வையாளர்களாகக் கலந்து கொண்டனர். ஆஸ்திரேலியப் பொருளாதாரத்திற்கு இப்போட்டிகள் கிட்டத்தட்ட £38 மில்லியன்களை ஈட்டிக் கொடுக்கின்றன.
ஆண்கள் மற்றும் பெண்கள் ஒற்றையர் போட்டிகளில் வழங்கப்பட்ட பரிசு பணம் சமமாக உள்ளது. 2013 போட்டியின் மொத்த பரிசு தொகை ஆஸ்திரேலிய டாலர் $ 30,000,000 ஆகும். 2013 ல் பரிசு பணத்தை பின்வருமாறு விநியோகம்:


</doc>
<doc id="57029" url="https://ta.wikipedia.org/wiki?curid=57029" title="முன்னோர்">
முன்னோர்

முன்னோர் என்பது ஒருவருக்கு முந்திய தலைமுறையைச் சேர்ந்தவர்களைக் குறிக்கப் பயன்படுத்தப்படும் ஒரு சொல்லாகும். எடுத்துக்காட்டாக, திருக்குறள், மணிமேகலை, சிலப்பதிகாரம், குண்டலகேசி போன்றவற்றை நமது முன்னோர் எழுதிய நூல்கள் என்று கூறுவதுண்டு.



</doc>
<doc id="57032" url="https://ta.wikipedia.org/wiki?curid=57032" title="ஐந்தாவது மக்களவை">
ஐந்தாவது மக்களவை

இந்திய நாடாளுமன்றத்தின் ஐந்தாவது மக்களவை 1971 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57033" url="https://ta.wikipedia.org/wiki?curid=57033" title="ஆறாவது மக்களவை">
ஆறாவது மக்களவை

இந்திய நாடாளுமன்றத்தின் ஆறாவது மக்களவை 1977 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57034" url="https://ta.wikipedia.org/wiki?curid=57034" title="ஏழாவது மக்களவை">
ஏழாவது மக்களவை

இந்திய நாடாளுமன்றத்தின் ஏழாவது மக்களவை 1980 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57035" url="https://ta.wikipedia.org/wiki?curid=57035" title="இந்திய நன்றித் தொகை வழங்கல் சட்டம் - 1972">
இந்திய நன்றித் தொகை வழங்கல் சட்டம் - 1972

தொழில் நிறுவனங்களில் பணிபுரியும் தொழிலாளர்களுக்கு அவர்கள் பணிபுரிந்த காலத்திற்கேற்ப அந்நிறுவனங்கள் தொழிலாளர்களுக்கான நன்றித் தொகை (பணிக்கொடை) வழங்குகின்றன. 1970 ஆம் ஆண்டில் இந்தியாவில் முதன் முதாலாக மத்திய அரசின் சட்டங்கள் எதுவுமில்லாமல் கேரள மாநிலத்தில் அம்மாநில அரசு நன்றித்தொகை வழங்கும் சட்டத்தை இயற்றியது. இதைத் தொடர்ந்து மேற்கு வங்காளம் அரசும், அதைத் தொடர்ந்து வேறு சில மாநில அரசுகளும் தொழிலாளர்களுக்கு நன்றித் தொகை வழங்கும் சட்டங்களை இயற்றின. இதன் பிறகு இது குறித்து பல தொழிலாளர்கள் மாநாட்டில் விவாதிக்கப்பட்டது. அதன் பிறகு 1972 ஆம் ஆண்டில் இந்திய அரசு நன்றித் தொகை வழங்கல் சட்டம் - 1972 (en: Payment of Gratuity Act – 1972)-ஐ இயற்றியது. அதன் பிறகு மாநில அரசுகள் கொண்டு வந்த சட்டங்கள் செல்லாது என்றும் இந்தியா முழுவதும் ஒரே சட்டமாக தொழிலாளர்களுக்கான நன்றித் தொகை வழங்க வேண்டும் என்று முடிவு செய்யப்பட்டது.

தொழிற்சாலைகளின் உயர்வுக்காகவும், முதலாளிகளின் நல்வாழ்வுக்காகவும் தன் உழைப்பையும் ஒத்துழைப்பையும் நல்கிய தொழிலாளர்கள் ஓய்வு பெறும் போது அவர்கள் ஆற்றிய சேவையைப் பாராட்டி அவர்களுக்கு நன்றி செலுத்தும் விதமாக நன்றித் தொகை வழங்கப்படுகிறது. இச்சட்டம் தொழிற்சாலைகள், சுரங்கம், எண்ணெய் வயல், சுரங்கம், துறைமுகம், ரயில்வே ஆகிய பெருந்தொழில்கள் மற்றும் 10க்கும் மேற்பட்ட தொழிலாளர்கள் வேலை செய்யும் அனைத்து நிறுவனங்களுக்கும் பொருந்தும். நன்றித் தொகை வழங்குவதில் இருந்து எந்தவொரு நிறுவனத்திற்கும் விலக்களிக்கும் அதிகாரம் இந்திய அரசுக்கோ அல்லது இந்தியாவிலுள்ள பிற மாநில அரசுகளுக்கோ வழங்கப்படவில்லை.

நன்றித் தொகை வழங்கல் சட்டம்-1972ன் பிரிவு 4ன்படி ஒரு தொழில் நிறுவனத்தில் 5 ஆண்டுகள் தொடர்ச்சியாகப் பணியிலிருந்து விட்டு ஓய்வு பெறும் தொழிலாளி அல்லது தானாகவே தனது பணிக்காலத்தை முடித்துக் கொள்ளும் தொழிலாளி இச்சட்டத்தின் கீழ் நன்றித் தொகையினைப் பெற முடியும்.

அவரது பணிக்காலம்


ஒரு தொழிலாளி ஓய்வு பெறுவதற்கு முன்பு வேலை பார்த்த தொழில் நிறுவனத்தில் தொடர்ச்சியாக வேலை பார்த்த ஒவ்வொரு முழுமையான ஆண்டிற்கும் 15 நாள் சம்பளம் என்ற விகிதத்தில் அவரது பணிக்காலம் முழுமையாகக் கணக்கிடப்பட்டு அத்தொகை நன்றித்தொகையாகயாக அளிக்கப்படுகிறது. பணிக்காலத்தைக் கணக்கிடும் போது 6 மாதங்களுக்கு மேலாக வேலை செய்த காலத்தை ஒரு ஆண்டாகக் கணக்கிட வேண்டும்.

ஒரு தொழிலாளிக்கு நன்றித் தொகையாக ரூ.50,000/- அல்லது 20 மாதச் சம்பளம் ஆக இருக்க வேண்டும். ஆனால் நிர்வாகமும் தொழிலாளர்களும் ஏற்படுத்திக் கொண்ட ஒப்பந்தம் அல்லது நீதிமன்ற தீர்ப்புகளுக்கு ஏற்ப இந்த உயர் வரம்பிற்கு அதிகமான தொகை தொழிலாளர்களுக்கு நன்றித் தொகையாக வழங்கப்படும் நிலையில் இச்சட்டம் அதைத் தடுப்பதில்லை.

ஒரு தொழிலாளி அவருக்குச் சேர வேண்டிய நன்றித் தொகையினை பின்வரும் காரணங்களுக்காக இழக்க நேரிடலாம்.


தொழிற்சாலை அல்லது நிறுவனத்தின் நிர்வாகம் தொழிலாளர்களுக்கு நன்றித்தொகை வழங்குவதற்காக ஆயுள் காப்பீட்டுக் கழகத்தில் காப்பீடு செய்ய வேண்டும். அப்படி செய்யத் தவறுபவர்கள் கட்டத்தவறிய காப்பீட்டுத் தொகையினை வட்டியுடன் நன்றித் தொகையாக செலுத்த வேண்டும். அப்படி வழங்காத நிர்வாகம் தண்டத் தொகையைச் செலுத்த வேண்டும்.

நன்றித் தொகை வழங்கும் சட்டத்தின் கீழ் கட்டுப்பாட்டு அதிகாரி மாநில அரசால் நியமிக்கப்படுகிறார். அவர் சில அதிகாரங்களை இச்சட்டத்தின் கீழ் பெற்றிருக்கிறார்.






</doc>
<doc id="57036" url="https://ta.wikipedia.org/wiki?curid=57036" title="எட்டாவது மக்களவை">
எட்டாவது மக்களவை

இந்திய நாடாளுமன்றத்தின் எட்டாவது மக்களவை 1984 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57037" url="https://ta.wikipedia.org/wiki?curid=57037" title="தொழிற்சாலை">
தொழிற்சாலை

தொழிற்சாலை என்பது இந்திய தொழிற்சாலைகள் சட்டம் 1948 -ல் பிரிவு 2(எம்)-ல் உற்பத்தி நடைமுறையில் ஏதேனும் ஒரு இடத்தில் சக்தி (Power) பயன்படுத்தப்பட்டால் 10 நபர்களையும் அதற்கு மேற்பட்டவர்களையும், சக்தி பயன்படுத்தப்படாத போது 20 நபர்களையும் அதற்கு மேற்பட்டவர்களையும் தொழிலாளர்களாகக் கொண்ட வளாகம் தொழிற்சாலை எனப்படுகிறது. வளாகம் என்பது தொழிற்சாலை இயங்கும் கட்டிடம், அதன் சுற்றுச்சுவர், அதற்குள் இருக்கும் திறந்த காலி இடங்கள் ஆகியவற்றையும் உள்ளடக்கும்.

தொழிற்சாலை
தொழிற்சாலை என்பது மூலப்பொருட்களையும், முடிவுற்ற பொருட்களையும் உற்பத்தி
செடீநுவதாகும். தொழிற்சாலை என்ற சொல்லானது வர்த்தகத் தொடர்பான நடைமுறைக்
பணிகளையும், பொருட்களைத் தயாரிப்பதிலும் தம்மை ஈடுபடுத்திக் கொள்வதேயாகும். ஒரு
தொழிற்சாலையில் உற்பத்தி செடீநுயப்பட்ட பொருட்கள் நேரடியாக இறுதி நுகர்வுக்கு வருமானால்
அவை நுகர்வுப் பொருட்கள் எனப்படும். (உ.ம்.) பற்பசை, சோப்பு, தொலைக்காட்சி பெட்டி.
ஆனால் மற்றொரு தொழிற்சாலை தயாரிக்கக்கூடிய பொருட்களுக்குத் தேவைப்படும்
உதிரி பாகங்களைத் தயாரிக்கும். அதனால், அப்பொருள் மூலதனப் பொருட்கள் எனப்படும்.
(எ.கா.) இயந்திரங்கள், உதிரிபாகங்கள்.

1. பிரித்தெடுக்கும் தொழிற்சாலை.
2. மரபுத் தொழிற்சாலை
3. கட்டுமானத் தொழிற்சாலை
4. தயாரிப்பு தொழிற்சாலை

பூமியிலிருந்து தோண்டி எடுக்கும் பொருட்களைத் துhடீநுமை செடீநுது பிரித்தெடுக்கக்
கூடிய தொழிற்சாலைகளுக்குப் பிரித்தெடுக்கும் தொழிற்சாலை என்று பெயர்.
(எ.டு.) வேட்டையாடுதல், மீன்பிடித்தல், சுரங்கப் பணிகள்.

நுகர்வோரின் உபயோகத்திற்காக சில தாவரங்களும், மிருகங்களும் வளர்க்கப்படுகின்றன.
இவையே மரபுத் தொழிற்சாலை எனப்படுகின்றன.
(உ.ம்.) மீன்வளர்ப்பு, கோழிப்பண்ணை, பன்றி வளர்ப்பு.
கட்டிடங்கள், பாலங்கள், சாலைகள், அணைகள் முதலானவற்றைக் கட்டத் தேவையான
பொருட்கள் தயாரிக்கும் தொழிற்சாலைக்கு கட்டுமானத் தொழிற்சாலை என்று பெயர். இது பிற
தொழிற்சாலைகள் தயாரித்து வழங்கும் சிமெண்டு, இரும்பு மற்றும் எஃகு முதலானவற்றைப்
பயன்படுத்திக் கொள்ளும்.
கச்சாப் பொருட்களை அல்லது பாதி முடிவு பெற்றப் பொருட்களை, முடிவுற்ற
பொருட்களாக மாற்றக் கூடிய தொழிற்சாலைகளைத் தயாரிப்பு தொழிற்சாலை எனலாம். பருத்தி
துணி உற்பத்தி செடீநுயக்கூடிய ஆலை இதற்கு ஒரு உதாரணமாகும். ஏனெனில் கச்சாப்பருத்தியை,
நூலிழையாகவும் நூலிழையை நல்ல துணியாகவும் இத்தொழிற்சாலை மாற்றுவதால் இதனைத்
தயாரிப்புத் தொழிற்சாலை எனலாம். தயாரிப்பு தொழிற்சாலைகளை மேலும் தொடர் தொழிற்சாலை
எனவும், ஒன்று திரட்டும் தொழிற்சாலை எனவும் பிரிக்கலாம்.
இவ்விதத் தொழிற்சாலையில் கச்சாப் பொருட்களைத் தொழிற்சாலையின்
ஒருமுனையிலிட்டு, பல்வேறு நிலைகளைக் கடந்து முற்றுப் பெற்றப் பொருட்களாக
மாற்றுகின்றன. இத்தொழிற்சாலையில் பொருட்கள் பல்வேறு நிலைகளில் தொடர்ந்து வருவதால்
தொடர் தொழிற்சாலை என அழைக்கப்படுகிறது. (எ.டு.) ஆடை, காகிதம் மற்றும் சர்க்கரை
தயாரிக்கும் தொழிற்சாலைகள்.
இவ்வித தொழிற்சாலை பல்வேறு பொருட்களைச் சேகரித்து ஒன்றிணைத்து, கடைசி
நிலையில் முற்றுப் பெற்றப் பொருட்களாக மாற்றுகின்றன. மோட்டார் வாகனம், மிதிவண்டி,
கணிப்பொறி இதற்கு உதாரணங்களாகும்.


</doc>
<doc id="57038" url="https://ta.wikipedia.org/wiki?curid=57038" title="ஒன்பதாவது மக்களவை">
ஒன்பதாவது மக்களவை

இந்திய நாடாளுமன்றத்தின் ஒன்பதாவது மக்களவை 1989 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57039" url="https://ta.wikipedia.org/wiki?curid=57039" title="பத்தாவது மக்களவை">
பத்தாவது மக்களவை

இந்திய நாடாளுமன்றத்தின் பத்தாவது மக்களவை 1991 பொதுத் தேர்தலில் வெற்றி பெற்ற உறுப்பினர்களைக் கொண்டு கட்டமைக்கப்பட்டது. இதில் பங்காற்றிய முக்கிய உறுப்பினர்கள்:


</doc>
<doc id="57040" url="https://ta.wikipedia.org/wiki?curid=57040" title="பதினோராவது மக்களவை">
பதினோராவது மக்களவை

இந்திய நாடாளுமன்றத்தின் பதினொன்றாவது மக்களவை இந்தியப் பொதுத் தேர்தல், 1996 க்குப்பின் கூடியது. இதன், முக்கிய உறுப்பினர்கள். 


</doc>
<doc id="57042" url="https://ta.wikipedia.org/wiki?curid=57042" title="பெற்றோரின் பெற்றோர்">
பெற்றோரின் பெற்றோர்

பெற்றோரின் பெற்றோர் (Grandparent) அல்லது பாட்டன் பாட்டி என்ப்படுவோர், நமது தாய், தந்தையரின் பெற்றோர்கள் ஆவர். பெற்றோரின் தந்தையை பாட்டன் எனவும் பெற்றோரின் தாயை பாட்டி எனவும் அழைப்பதுண்டு. அதேவேளை பெற்றோரின் பெற்றோர்கள் தம் பிள்ளைகளின் பிள்ளைகளை பேரன் (ஆண் பிள்ளை), பேர்த்தி(பெண் பிள்ளை) எனவும் அழைப்பதுண்டு.

கிழக்காசிய கலாச்சாரங்களில் பெற்றோரின் பெற்றோர் இளையோருக்கு நல்ல முன்மாதிரியாகவும், சமூகத்தில் உயர்ந்தவர்களாகவும் முக்கிய அங்கத்தவர்களாகவும், மதிக்கப்பட்டனர். மேற்கத்தேய கலாச்சாரம் தவிர்ந்த வேறு கலாச்சாரங்களில் பெற்றோரின் பெற்றோர்களுக்கு தத்தமது குடும்ப விடயங்களில் அதிகாரம் செலுத்தக்கூடிய தன்மை காணப்பட்டது, குறிப்பாக சிறுவர்களின் போக்கைப் பற்றியும் அச்சிறுவர்களைக் கண்காணிக்கவும், அவர்களின் போக்கைப்பற்றி மதிப்பிடவும் அவர்களால் முடிந்தது. இவ்வாறானதொரு கலாச்சார முறை மேற்கத்தேய கலாச்சாரத்தில் காணப்படாமையால், அதன் விளைவாக கருக் குடும்பங்களின் எண்ணிக்கையும் அதிகரித்தது. 



</doc>
<doc id="57043" url="https://ta.wikipedia.org/wiki?curid=57043" title="பன்னிரெண்டாவது மக்களவை">
பன்னிரெண்டாவது மக்களவை

இந்திய நாடாளுமன்றத்தின் பனிரெண்டாவது மக்களவை இந்தியப் பொதுத் தேர்தல், 1998 க்குப்பின் கூடியது. இதன் முக்கிய உறுப்பினர்கள்:


</doc>
<doc id="57049" url="https://ta.wikipedia.org/wiki?curid=57049" title="போண்டா மக்கள்">
போண்டா மக்கள்

போண்டா அல்லது போண்டோ மக்கள் என்பவர்கள் இந்தியாவில் ஒரிசா மாநிலத்தின் தென்மேற்குப் பகுதியில் 
மால்கான்கிரி மாவட்டத்தின் மலைப்பகுதிகளில் வாழும் பழங்குடி மக்கள். இப்பகுதி, ஒரிசா, சத்தீசுக்கர், ஆந்திரப் பிரதேசம் ஆகிய மூன்று மாநிலங்கள் கூடுமிடத்தில் உள்ளது. இவர்களில் இன்று ஏறத்தாழ 5000 பேர்கள்தான் இருக்கின்றனர் (1991 கணக்கெடுப்பின் படி). இவர்கள் முண்டா என்னும் ஆசுத்திரேலிய-ஆசிய குடும்பத்து மொழி பேசும் மக்கள் என்று அறிஞர்கள் கருதுகிறார்கள்.. இம்மக்கள் இந்தியாவின் தாழ்த்தப்பட்ட (scheduled tribe) இனங்களில் ஓரினமாக பதிவு செய்ய்ப்பட்டுள்ளனர். இவர்கள் "ரேமோ" (Remo) என்றும் அறியப்படுகின்றார்கள். இவர்கள் பேசும் போண்டா மொழியில் "ரேமோ" என்றால் மக்கள் என்று பொருள். இவர்களுக்கு வழங்கும் பிற பெயர்கள் போண்டோ, போண்டோ பொரா'சா (Bondo Poraja).

இவ்வினத்தவர் ஓரளவுக்கு ஆடை அணிகலன்கள் அணிகின்றனர். இவ்வின மக்களின் பெண்கள் தங்கள் கழுத்தில் மிகவும் தடிப்பான வெள்ளி வளையங்களை அணிகின்றனர். காதிலும், மூக்கிலும் பல இடங்களில் தோடு, வளையங்கள் அணிகின்றனர். சிறு குழந்தைகளும் மூக்கணிகள் அணிகின்றனர். போண்டா இன மக்களில் ஆண்களை விட பெண்களின் எண்ணிக்கை அதிகமாக உள்ளது.. இம்மக்கள் தங்கள் தலை முடியில் விளக்கெண்ணெய் தேய்த்துக்கொள்கிறார்கள். இவ் இனப் பெண்கள் தங்களைவிட 10-15 அகவை (வயது) குறைந்த ஆண்களை மணந்து கொள்கின்றனர். திருமணம் செய்துகொள்ளும் பொழுது பெண்ணுக்கு 20-25 அகவையும் ஆணுக்கு ஏறத்தாழ 10 அகவையும் இருக்கும்.

இவர்கள், அருகில் உள்ள ஊர்ப்புற சந்தைகளில் பண்டமாற்று முறையில் ("பின்னிமோய் புரோத்தா, 'binnimoy protha')பொருள்களைப் பரிமாறுகிறார்கள். இம்மக்கள் தாங்கள் வாழிடங்களில் சென்று கண்பது எளிதல்ல என்று சிலர் கருதவதால், ஞாயிற்றுக் கிழமை சந்தைகளில் காண்பதே பெரும்பாலும் நிகழ்வதாகும்.




</doc>
<doc id="57050" url="https://ta.wikipedia.org/wiki?curid=57050" title="இலங்கைத் தமிழர் உரிமைப் போர்">
இலங்கைத் தமிழர் உரிமைப் போர்

இலங்கைத் தமிழர் உரிமைப் போர் என்பது நான்காம் ஈழப்போரின் இறுதிகட்டத்தில் வன்னியில் நடந்த ஈழத் தமிழர் இனப்படுகொலையைக் கண்டித்தும், உடனடி நிவாரணம் கோரியும், தமிழர்களின் அடிப்படை மனித உரிமைகளை கோரியும் உலகெங்கும் மார்ச் 19, 2009 திங்கட்கிழமை நடைபெற்ற எதிர்ப்புப் போராட்டங்களைக் குறிக்கிறது. 

தமிழ் மக்களின் தன்னாட்சி, தாயகம், தேசியம், மனித உரிமைகளை இலங்கை அரசு மதிக்க சர்வதேச சமூகம் அழுத்தம் தரும் வண்ணம் இந்த போராட்டங்கள் ஒழுங்குசெய்யப்பட்டன. மக்கள், ஊடகம், அரசியல், பொருளாதாரம் ஆகிய நான்கு தளங்களையும் இலக்காகக் கொண்டு இப் போராட்டங்கள் முன்னெடுக்கப்பட்டன. 


</doc>
<doc id="57051" url="https://ta.wikipedia.org/wiki?curid=57051" title="தன்னாட்சி">
தன்னாட்சி

தன்னாட்சி (autonomy) என்பது ஒரு முடிவைத் தாமாகவே முன்வந்து எடுக்கும் உரிமையுள்ள நிலையாகும் . தன்னாட்சி உரிமை கொண்ட அமைப்புகள், நிறுவனங்கள் விடுதலையாகவும் தம் விருப்பத்திற்கேற்ப தம் முடிவுகளை இருக்கும் இயல்பு கொண்டவையாகவும் இருப்பதை பார்க்கலாம்.

சமூகவியல் போன்ற துறைகளில் தன்னாட்சி என்பது முழு அளவில் இல்லாமல், ஒன்றைச் சார்ந்த அளவில் முழுமையற்ற உரிமையுள்ளதாகவே வரையறுக்கப் பட்டுள்ளது .
அரசியல் பொருளில், தன்னாட்சி என்பது ஓர் அமைப்பு தம்மைத்தாமே ஆண்டுகொள்கின்ற உரிமை உள்ளதைக் குறிக்கும். 

மெய்யியல் (philosophy) துறையில், தன்னாட்சி என்பது மிக இன்றியமையாத, பல்வேறு வகையிலும் தாக்கத்தை ஏற்படுத்தக் கூடிய கோட்பாடாகப் பயன்படுத்தப் படுகின்றது. எடுத்துக் காட்டாக, ஒழுக்கவியல் மெய்யியல் (moral philosophy) துறையில், தன்னாட்சி என்பது ஒருவர் தன்னை நல்லொழுக்கக் கோட்பாடுகட்கு உட்படுத்திக் கொள்வதைக் குறிக்கும். 

கிறித்துவ சமயத்தில், தன்னாட்சி என்பது அரை-குறையான ஆட்சி முறையைக் குறிக்கும்.

பொறியனியல் (robotics) துறையில், தன்னாட்சி என்பது ஒரு பொறியன் (robot) மனிதர் துணையின்றி தானே பல செயல்களை செய்து முடிக்கும் திறனைக் குறிக்கும்.


</doc>
<doc id="57053" url="https://ta.wikipedia.org/wiki?curid=57053" title="போண்டா மொழி">
போண்டா மொழி

போண்டா மொழி அல்லது போண்டோ மொழி அல்லது ரேமோ மொழி என்று அழைக்கப்படும் மொழி ஏறத்தாழ 5000 (ஐயாயிரம்) மக்களாக இருக்கும் போண்டா என்னும் இந்தியப் பழங்குடி மக்களின் மொழியாகும். இவர்கள் இந்தியாவில் ஒரிசா மாநிலத்தின் தென் மேற்குப் பகுதியில் வாழ்கிறார்கள்.

போண்டா மொழி, ஆசுத்திரேலிய-ஆசிய மொழிக் குடும்பத்தில் உள்ள முண்டா மொழிக் கிளைக்குடும்பத்தின் தென்கிளையைச் சேர்ந்த மொழி. போண்டா மொழி குத்தோப் மொழிக்கு (Gutob language) நெருக்கமான மொழி .



</doc>
<doc id="57056" url="https://ta.wikipedia.org/wiki?curid=57056" title="தேசிய நூலகம்">
தேசிய நூலகம்

தேசிய நூலகம் என்பது, ஒரு நாடு தொடர்பான தகவல்களைச் சேகரித்துப் பாதுகாப்பாக வைப்பதற்காக அந் நாட்டு அரசினால் சிறப்பாக நிறுவப்பட்டுப் பேணப்படும் நூலகம் ஆகும். பெரும்பாலும் இத்தகைய நூலகங்களில் பல அரிய, பெறுமதி வாய்ந்த ஆக்கங்கள் இடம்பெற்றிருக்கும். பொது நூலகங்களைப் போல், தேசிய நூலகங்கள் நூல்களைக் கடனாகப் பெற்றுச்செல்ல அனுமதிப்பது இல்லை. தேசிய நூலகங்களில் "சேகரித்து வைத்தல்" என்னும் செயற்பாட்டுக்குக் குறைவான அழுத்தம் கொடுக்கும் வரைவிலக்கணங்களும் உள்ளன. ஒரு நாட்டிலுள்ள பிற நூலகங்களுடன் ஒப்பிடும்போது தேசிய நூலகங்கள் மிகப் பெரியவையாக இருக்கும். ஒரு நாட்டின் பகுதியாக அமையும் மாநிலங்கள் போன்ற விடுதலை பெற்ற நாடுகள் அல்லாத ஆட்சிப் பிரிவுகளும் சில வேளைகளில் தமக்கெனத் தனியான தேசிய நூலகங்களை அமைப்பது உண்டு. "பிரித்தானிய நூலகம்" (British Library), பிரான்சில் உள்ள "பிப்லியோதெக் நசனேல்" (Bibliothèque nationale) எனப்படும் போன்றவை தேசிய நூலகங்களுக்கு எடுத்துக்காட்டுகளாக உள்ளன.

ஐக்கிய அமெரிக்காவில் காங்கிரசு நூலகம், தேசிய நூலகங்களின் செயற்பாடுகள் பலவற்றை நிறைவேற்றுகிறது. நடைமுறையில் இது ஒரு தேசிய நூலகமாகவே செயற்படுகிறது எனலாம். மருத்துவத்துக்கான தேசிய நூலகம், தேசிய வேளாண்மை நூலகம் என்பன அத்துறைகளுக்காக அமெரிக்காவில் நிறுவப்பட்டுள்ள தேசிய நூலகங்கள் ஆகும். 

பொதுச் செயற்பாடுகள் குறித்துக் கலந்துரையாடல், தரங்களை வரையறுத்து அவற்றின் பயன்பாட்டை ஊக்குவித்தல், அவற்றின் கடமைகளைச் செவ்வனே செய்வதற்கு உதவுவதற்காகத் திட்டங்களைச் செயல்படுத்துதல் போன்றவற்றில், பல தேசிய நூலகங்கள், அனைத்துலக நூலகச் சங்கங்கள் மற்றும் நிறுவனங்களின் கூட்டமைப்பின் தேசிய நூலகப் பிரிவோடு ஒத்துழைத்து வருகின்றன.




</doc>
<doc id="57059" url="https://ta.wikipedia.org/wiki?curid=57059" title="அமெரிக்கக் காங்கிரசு நூலகம்">
அமெரிக்கக் காங்கிரசு நூலகம்

காங்கிரசு நூலகம் என்பது அமெரிக்கக் காங்கிரசின் நூலகத்தைக் குறிக்கிறது. நடைமுறையில் ஐக்கிய அமெரிக்காவின் தேசிய நூலகமாகச் செயற்படும் இது, அமெரிக்கக் காங்கிரசின் ஆய்வுப் பிரிவாகவும் தொழிற்படுகிறது. வாசிங்டன் டி. சி. இல் அமைந்துள்ள இந் நூலகம் பரப்பளவிலும், நூல்களின் எண்ணிக்கையிலும் உலகிலேயே மிகவும் பெரியது ஆகும். 2007 ஆம் ஆண்டின் கணக்கின் படி இந்நூலகத்தில் 32,332,832 நூல்களும், மொத்தமாக 138,313,427 உருப்படிகளும் உள்ளன

காங்கிரசு நூலகம், அமெரிக்கக் காங்கிரசினால் 1800 ஆம் ஆண்டில் நிறுவப்பட்டது. 19 ஆம் நூற்றாண்டின் பெரும்பகுதியும் இது ஐக்கிய அமெரிக்காவின் அரசிருக்கைக் கட்டிடத்தில் (Capitol) அமைந்திருந்தது. 1812 ஆம் ஆண்டுப் போரில் இந் நூலகத்தின் தொடக்ககாலச் சேகரிப்பின் பெரும்பகுதியும் அழிந்துபோனது. 1815 ஆம் ஆண்டில், சனாதிபதி தாமசு செபர்சன் தனது சொந்தச் சேகரிப்பான 6487 நூல்களை இந் நூலகத்துக்கு விற்றார். 19 ஆம் நூற்றாண்டின் நடுப்பகுதியில் சில ஆண்டுகள் தளர்வுற்றிருந்த இந் நூலகம், அமெரிக்க உள்நாட்டுப் போருக்குப் பின்னர், அளவிலும் முக்கியத்துவத்திலும் விரைவாக வளர்ச்சியடைந்தது. இதனால் இந் நூலகத்துக்கெனத் தனியான கட்டிடம் ஒன்று புதிதாக அமைக்கப்பட்டது.


</doc>
<doc id="57061" url="https://ta.wikipedia.org/wiki?curid=57061" title="கொற்கு மொழி">
கொற்கு மொழி

கொற்கு மொழி ("Korku") இந்தியாவின் மத்தியப் பிரதேசத்தில் வாழும் "கொற்கு" என்னும் ஓரின மக்கள் பேசும் மொழி. இம்மொழி பேசும் கொற்கு மக்கள் மத்திய பிரதேசத்தில் பெத்துல், சிந்தவாரா ஆகிய மாவட்டங்களிலும், மகாராட்டிரம் மாநிலத்தில் சந்திரப்பூர் மாவட்டத்திலும் வாழ்கின்றனர். கோண்டு என்னும் மற்றுமோர் இனத்தவர் போல் இவர்களும் காடுகளை மிகவும் விரும்புகின்றவர்கள், என்றாலும், பெத்துல் மாவட்டத்தில் பைன்சுதேலி வட்டத்தில் வாழ்பவர்கள் சிறந்த வேளாண்மை, பயிர்த்தொழில் செய்பவராக இருக்கின்றனர். உருளைக்கிழங்கு பயிரிடுவதிலும், காப்பிப் பயிரிடுவதிலும் முன்னோடிகள் என்று கருதப்ப்படுகின்றனர். 
கோண்டி என்னும் திராவிட மொழி பேசும் மக்கள் சூழ்ந்த பகுதியில், கோலாரியன் என்னும் முண்டா மொழிகள் குடும்பத்தைச் சேர்ந்த ஒரு மொழியாகிய கொற்கு மொழியைப் பேசும் இம்மக்கள் தனிக் குழுக்களாக வாழ்கின்றனர். கொற்கு மொழி மக்கள் வாழ்ந்த ஊர்ப் பகுதிகளுக்கு அருகே கால்ட்டோ அல்லது நிஃகாலி மக்களும் வாழ்து வந்திருக்கின்றனர். 
. இப்பொழுது ஏறத்தாழ 478,000 மக்கள் கொற்கு மொழி பேசுகின்றனர். இவர்கள் பெரும்பாலும் மத்தியப் பிரதேசத்தின்] நான்கு தென் மாவட்டங்களில் வாழ்கின்றனர்: கண்டுவா மாவட்டம்,ஃஆர்டா மாவட்டம், பெத்துல் மாவட்டம், ஓசங்காபாத் (Hoshangabad) மாவட்டம். இப்பகுதிகள் மட்டுமல்லாமல் மகாராட்டிரா மாநிலத்தின் மூன்று வடக்கு மாவட்டங்களிலும் வாழ்கின்றனர்: சந்திரப்பூர் மாவட்டத்தில் ராசூரா, கோர்ப்பனா வட்டங்கள், சந்திரப்பூர் மாவட்டத்தில் காட்சந்தூர் அருகே மணிக்கார் பஃகாட் ஆகிய பகுதிகள், அமராவதி மாவட்டம், புல்தானா மாவட்டம், அக்கோலா மாவட்டம்.

இம்மொழியில் பெயர்ச்சொற்கள் மூன்று பால்கள் கொண்டுள்ளன: ஆண்பால், பெண்பால், (ஆண்-பெண் அல்லா) நடுப்பால். பெயர்ச்சொற்களை மேலும் விரித்துக் சொல்லும் உரிச்சொற்கள் (எ.கா "பெரிய" வீடு), பெயர்ச்சொல்லுக்கு முன்னே வந்து விளக்கம் தரும். கொற்கு மொழி பேசுவோர் மெள்ள தம் மொழியை விட்டு இந்தி மொழி பேசுவோராக மாறி வருகின்றனர். இம்மொழி பேசுவோர், சிறு குழுக்களாக மரத்தால் கட்டப்பட்ட புல் வேய்ந்த சிறு குடில்களில் வாழ்கின்றனர். இம்மொழி பேசும் மக்களில் ஏறத்தாழ எல்லோரும் மகுவா (Mahua) மலர்களால் செய்யும் ஒருவகைக் கள்ளை பருகுகின்றனர்.



</doc>
<doc id="57062" url="https://ta.wikipedia.org/wiki?curid=57062" title="ஆசுத்ரோ-ஆசிய மொழிகள்">
ஆசுத்ரோ-ஆசிய மொழிகள்

ஆசுத்ரோ-ஆசிய மொழிகள் (Austro-Asiatic languages) இந்தியாவிலும், வங்காள தேசத்திலும், தென்கிழக்கு ஆசியாவிலும் பன்னாட்டு மக்கள் பேசும் ஒரு பெரும் மொழிக்குடும்பம். எத்னோலாக் என்னும் நிறுவனம் 168 ஆசுத்ரோ-ஆசிய மொழிகள் இருப்பதாக கணக்கிட்டுள்ளனர். இவற்றுள் வியட்னாமிய மொழி, குமேர் மொழி, மோன் மொழி ஆகிய மூன்று மொழிகள் மட்டுமே எழுத்து வடிவில் நெடிய வரலாற்றுப் பதிவுகள் கொண்டுள்ள. வியட்னாமிய மொழியும், குமேர் மொழியும் மட்டுமே முறையே வியட்னாம், கம்போடியா ஆகிய நாடுகளின் அரசு மொழிகளாக உள்ளன. மற்ற மொழிகள் எல்லாம் சிறுபான்மை மொழியாக இருக்கின்றன. அண்மைக் காலம் வரை மொழியியலாளர்கள் மோன்-குமேர் மொழிகள் என்றும், முண்டா மொழிகள் என்றும் இரண்டு குடும்பங்கள் என்பதாக கூறி வந்தனர், தற்பொழுது முண்டா என்னும் ஒரே குடும்பத்தில் எவ்வெல்லா மொழிகளும் அடங்குவதாகக் கருதுகின்றனர்.

சிடுவெல் (Sidwell) (2005)என்பார் மோன் -குமேர் மொழியின் முதலுருவாக கீழ்க்காணும் ஒலியன்களை மீளுருவாக்கி இருக்கின்றார்.

இது முன்னர் மீள்வித்திருந்த ஒலியன்களுக்கு ஈடானது, என்னும் ஒன்றைத்தவிர. இவ்வொலி சிடுவெல் சிறப்புத் தேர்ச்சி பெற்றிருக்கும் கட்டுயிக் மொழிகளில் (Katuic languages)காணப்படுகின்றது.



</doc>
<doc id="57063" url="https://ta.wikipedia.org/wiki?curid=57063" title="தமிழக ஆளுநர்களின் பட்டியல்">
தமிழக ஆளுநர்களின் பட்டியல்

தமிழக ஆளுநர் -தமிழக ஆளுநர்களின் பட்டியல்

தென் இந்தியாவின் மாநிலமான தமிழ் நாடு மாநிலத்தில் இந்தியக் குடியரசுத்தலைவரால் நியமிக்கப்பெற்ற ஆளுநர் தமிழகத்தின் அரசயலமைப்புத் தலைவராக அவரின் பிரதிநிதியாக செயல்படுபவர். இவரே மாநிலத்தின் தலைமைப் பொறுப்பை ஏற்றிருப்பவர். 
தமிழகத்தைப் பொறுத்தவரை ஆளுநர்கள் 1946 ல் இருந்தே நியமனம் செய்யப்பட்டவர்களாகவும், தற்காலிகப் பொறுப்புகளுடனும் பதவி வகித்து வந்துள்ளனர். 

தற்பொழுதுள்ளத் தமிழகம் முன்னர் பிரதேசங்களையும், மாநிலங்களையும் உள்ளடக்கிய மதராஸ் இராஜதானியாக (சென்னை இராஜதானியாக-- மெட்ராஸ் பிரசிடென்சி) இருந்தக் காலத்திலிருந்தே ஆளுநர்கள் நியமனம் இருந்து வந்தது என்பது வரலாற்று சான்றாகும். 

இம்மாநிலத்தின் தற்பொழுதைய ஆளுநராக மேதகு பதவி வகித்துக் கொண்டு வருகின்றார்.
மதராஸ் இராஜதானி அல்லது மதராஸ் மாநிலம் பிரித்தானிய இந்தியாவின் அதிகார எல்லைக்குட்பட்ட மாகாணமாக செயின்ட் ஜார்ஜ் கோட்டையைத் (புனித ஜார்ஜ் கோட்டை) தலைமையகமாகக் கொண்டு செயல்பட்டு வந்தது.

இப்பொழுதுள்ள தமிழ்நாடு, மலபார் பிராந்தியமான வட கேரளம் , ஆந்திராவின் கடற்கரை மற்றும் ராயலசீமா பிராந்தியங்கள், பெல்லாரி, தக்சன கன்னடா, மற்றும் கர்நாடகத்தின் உடுப்பி மாவட்டம் ஆகிய பகுதிகளை உள்ளடக்கிய மிகப் பெரிய மாகாணமாக விளங்கியது.

மதராஸ் இராஜதானி 1653 ல் ஆங்கிலேயர் குடியேறிய கோரமண்டல் கடற்கரைப் பகுதியைத் தலைமையகமாகக் கொண்டு பெரிய மாகாணமாக நிர்மானிக்கப்பட்டது. 1947 இல் இந்தியா விடுதலையடைந்ததற்குப்பின் , மதராஸ் மாநிலம் என்றப் பெயருடனும், தற்பொழுது தமிழ் நாடு மாநிலம் என்றப் பெயருடன் அமைந்ததின் முன்னோடியாக மதராஸ் இராஜதானி விளங்குகின்றது. இதனோடு இணைந்திருந்த பிராந்தியங்கள் ஆந்திரப் பிரதேசம், கர்நாடகம், மற்றும் கேரளம் ஆகியப் பிராந்தியங்கள் தனி மாநிலங்களாக பிரிந்து தற்பொழுது செயல்பட்டுக்கொண்டிருக்கின்றன.

மதராஸ் மாநிலம் ஜனவரி 14, 1969, அன்று தமிழ்நாடு என்று அதிகாரப்பூர்வமாக பெயர் மாற்றம் கொண்டது. தமிழக ஆளுநர்கள் மாநில அளவில் மைய அரசின் வரையறையின்படி இந்தியக் குடியரசுத் தலைவரின் அதிகாரவரம்பையேப் பெற்றுள்ளனர். ஆனால் ஆளுநர் பெயரளவில் மட்டுமே தமிழக மாநிலத் தலைமையை ஏற்றுள்ளார். மாநிலப் பொறுப்புகள் மற்றும் ஆட்சி அதிகாரங்களை தமிழக மாநில முதல்வர்கள் மற்றும் அவரது அமைச்சரவையே பெற்றுள்ளன. தமிழக மாநில அரசின் திட்டங்கள், சட்டங்கள மற்றும் செயல் வடிவங்கள் ஆளுநரின் பெயரிலேயே நிறைவேற்றப்படுகின்றது என்பது குறிப்பிடத்தக்கது.



</doc>
<doc id="57065" url="https://ta.wikipedia.org/wiki?curid=57065" title="தமிழகத் தலைமைத் தேர்தல் அலுவலர்">
தமிழகத் தலைமைத் தேர்தல் அலுவலர்

தமிழகத் தலைமைத் தேர்தல் அலுவலர்

மாநிலத்தின் பொதுத் தேர்தலாகிய நாடாளுமன்றத் தேர்தல் மற்றும் சட்டமன்றத் தேர்தல்களை தனது மேற்பார்வையில் நடத்துவதற்காக இந்தியத் தலைமைத் தேர்தல் ஆணையத்தால் இந்திய அரசியலமைப்பின் விதி 324 ன்படி மேலும் நாடாளுமன்றத்தில் 1950 ல் ஏற்படுத்தப்பெற்ற மக்கள் பிரநிதித்துவச் சட்டம், 1951, குடியரசுத் தலைவர், குடியரசுத் துணைத் தலைவர் சட்டம்,1952 ஏற்படுத்தப் பெற்றதாகும்.

மாநிலத் தலைமைத் தேர்தல் அலுவலர் அ அதிகாரி (சி.இ.ஒ.- மா.த.தே.அ) இந்தியத் தலைமைத் தேர்தல் ஆணையத்தால், ஆணையரால் நியமிக்கப்படுகின்றார். இவர்களின் பணி மாநிலங்களில் நடைபெறுகின்ற தேர்தலை மேற்பார்வையிடுவது, வழிகாட்டுவது, கண்காணிப்பது மற்றும் கட்டுப்படுத்துவது. தமிழகத்திலும் இவ்வலுவலரால் இப்பணி மேற்கொள்ளப்படுகின்றது. மாநிலத் தேர்தல் அலுவலர்கள் பொதுவாக இந்திய ஆட்சிப் பணிப் பட்டயம் பெற்றவர்களே அலுவலர்களாக நியமிக்கப்படுவர்.

தற்பொழுதய தமிழகத் தேர்தல் அலுவலராக திரு.[Rajesh lakani]]., இ.ஆ.ப, பணியாற்றுகின்றார்.

மாவட்ட ஆளவில் தேர்தல்களை மேற்பார்வையிட மாவட்ட தேர்தல் அலுவலர்கள் பயன்படுத்தப்படுகின்றனர். மாவட்ட அலுலர்களாக மாவட்ட ஆட்சியாளர்,மாவட்ட நடுவர், வட்டாட்சியர் அலுவலர்களாக செயல்படுகின்றனர்.

தமிழகத் தலைமைத் தேர்தல் அலுவலர் நியமனம் சுதந்திர இந்தியாவின் ,1952 முதல் பொதுத் தேர்தலுக்கு முன்பே மக்கள் பிரதிநித்துவச் சட்டம், 1950, பிரிவு 13 ஏ ன்படி பின்பற்றபட்டு வருகின்றது.

அதன் செயல்பாடுகள் மற்றும் கடமைகளாவன்;



</doc>
<doc id="57083" url="https://ta.wikipedia.org/wiki?curid=57083" title="தமிழ்நாடு மாநிலத் தேர்தல் ஆணையம்">
தமிழ்நாடு மாநிலத் தேர்தல் ஆணையம்

தமிழ்நாடு மாநிலத் தேர்தல் ஆணையம்
மாநில அரசின் அதிகாரங்கள் அதன் உள் அமைப்புகளுக்கும் சென்று சேரவேண்டும் என்ற நோக்கத்தில் இந்திய அரசியல் திருத்தச் சட்டம் 1992, 73 மற்றும் 74 விதிகளின் கீழ் இத் தேர்தல் ஆணையம் தமிழகத்தில் உருவாக்கப்பட்டது.

இத்திருத்தச் சட்டத்தின்படி தேர்தல் ஆணையம் உருவாக்கும் விதமாக தமிழ்நாடு அரசு தமிழ்நாடு ஊராட்சி மன்ற சட்டம் , 1994 என்ற சட்டத்தின் மூலம் ஏற்கனவே நடைமுறையில் இருந்த ஊராட்சி மன்ற சட்டம், 1958, மாற்றும் விதமாக கொண்டுவரப்பட்டு அதை அமல் படுத்தியது.

உள்ளாட்சி மற்றும் நகராட்சித் தேர்தல்கள் இத்தேர்தல் ஆணையத்தின் மேற்பார்வையிலேயே நடத்தப்பெறுகின்றன.

இதன் காரணமாக தமிழகத்தில் 2001 இல் உள்ளாட்சித் தேர்தல்கள் இத்தேர்தல் ஆணையத்தால் வெற்றிகரமாக நடத்தப்பெற்றது.

தமிழ்நாடு மாநிலத் தேர்தல் ஆணையராக சத்ய பிரதா சாகு பணியாற்றி வருகிறார்.

மாநிலத் தேர்தல் ஆணையம் இந்திய அரசியலமைப்பின் கீழ்வரும் விதி 243 கே சட்டப்படித் தேவையான பிரிவான 239 ன் கீழ் தமிழ் நாடு ஊராட்சி (பஞ்சாயத்து) சட்ட செயல், 1994 ன் படி யும் மற்றும் பொறுத்தமான பிரிவுகளின் கீழ்வரும் அனைத்து சட்ட செயல்களின் படி நகர உள் அமைப்புகளுக்காக ஏற்படுத்தப்பட்டது.

தமிழ் நாடு மாநிலத் தேர்தல் ஆணையம் ஒரு சுதந்திரமான தன்னாட்சிப் பெற்ற அரசியலைமைப்பு அமைப்பாக இந்திய அரசியல் அமைப்பு "73 மற்றும் 74 வது திருத்த செயல் 1982 ன் படி " அளித்துள்ள உரிமையின் படி செயலாட்சி புரிய அதன் ஆணையருக்கு அதிகாரம் அளித்துள்ளது.

இந்திய அரசியலமைப்பு விதி 243 கே அதன் விதி 243-இசட் ஏ வோடு சேர்த்து படிக்கும் காண் , அனைத்து ஊராட்சிகளுக்கும் (பஞ்சாயத்து), மற்றும் நகர உள் அமைப்புகளுக்கும் தேர்தல் நடத்த, வழி காட்ட மற்றும் கட்டுபடுத்த அதற்கு அதிகாரம் அளிக்கப்பட்டுள்ளது.

தமிழ்நாடு தேர்தல் ஆணையம் தன் முதல் செயல்பாட்டைத் துவக்கிய நாள்- ஜூலை 15, 1994.

இதன் தற்போதைய(2019) தலைமை ஆணையர் சத்ய பிரதா சாகு ஆவார்.



</doc>
<doc id="57088" url="https://ta.wikipedia.org/wiki?curid=57088" title="வானூர்தி நிலையங்களின் எண்ணிக்கை அடிப்படையில் நாடுகளின் பட்டியல்">
வானூர்தி நிலையங்களின் எண்ணிக்கை அடிப்படையில் நாடுகளின் பட்டியல்

பெரும்பான்மையான தகவல்கள் உலக ஆதார புத்தகத்தில் இருந்து 2008 ஆம் ஆண்டு பெறப்பட்டது. 



</doc>
<doc id="57091" url="https://ta.wikipedia.org/wiki?curid=57091" title="தொடர்வண்டி வலையமைப்புகளின் அளவின்படி நாடுகளின் பட்டியல்">
தொடர்வண்டி வலையமைப்புகளின் அளவின்படி நாடுகளின் பட்டியல்

முதன்மை தகவல்: UIC data



</doc>
<doc id="57092" url="https://ta.wikipedia.org/wiki?curid=57092" title="எய்ட்ஸ் நோயுற்றோர் அடிப்படையில் நாடுகளின் பட்டியல்">
எய்ட்ஸ் நோயுற்றோர் அடிப்படையில் நாடுகளின் பட்டியல்

இவ்வட்டவணை மூலம் ஆப்பிரிக்காவில் எயிட்ஸ் நோய் பெரிதும் பரவி இருப்பதை அறிய முடிகிறது. எயிட்ஸ் நோயால் பாதிக்கப்பட்ட 60 % பேர் ஆப்பிரிக்க கண்டத்தில் வாழ்கின்றனர். எயிட்ஸ் நோயால் பாதிக்கபட்டோர் பட்டியலில் தென்னப்பிரிக்கா முதல் இடத்திலும், நைஜீரியா இரண்டாவது இடத்திலும், இந்தியா மூன்றாவது இடத்திலும் உள்ளன.



</doc>
<doc id="57095" url="https://ta.wikipedia.org/wiki?curid=57095" title="தமிழ் நாடு மாநிலத் தேர்தல் ஆணையர்">
தமிழ் நாடு மாநிலத் தேர்தல் ஆணையர்

தமிழ் நாடு மாநிலத் தேர்தல் ஆணையர்- தமிழ் நாடு மாநிலத் தேர்தல் ஆணையத்தின் தலைவர் ஆவார். மாநிலத் தேர்தல் ஆணைய அமைப்பு திருத்தச் செயல் சட்டத்தின் கீழ் மாநிலம் மாற்றும் ஆட்சிப் பிரதேசங்களில் உள்ளாட்சித் தேர்தல்கள் நடத்த அதிகாரங்கள் பெற்றது. அவ்வாணையத்தின் தலைவரான தலைமைத் தேர்தல் ஆணையர்
இவைகளின் தேர்தல்களை நடத்தக்கூடியவர் ஆவார்.

மாநிலத் தலைமைத் தேர்தல் ஆணையரின் படி நிலை உயர் நீதி மன்ற நீதிபதிக்கு இணையாகக் கொண்டது.

தமிழ் நாடு மாநிலத் தலைமைத் தேர்தல் ஆணையரை தமிழக ஆளுநரே நியமனம் செய்கின்றார். மாவட்ட அளவில் மாவட்டத் தேர்தல் அலுவலர், மற்றும் மாவட்ட ஆட்சியரால் தேர்தல் நடத்தப்படுகின்றது என்பது குறிப்பிடத்தக்கது. உள் அமைப்புத் தேர்தல்களை தேர்தல் அலுவலர் (ரிட்டனிங் ஆபிசர்) நடத்துகின்றார்.

இதன் தற்போதைய தமிழ் நாடு மாநிலத் தேர்தல் ஆணையராக திரு. Malik feroskan இ ஆ ப பதவி வகிக்கின்றார்.

தமிழகத்தின் உள்ளாட்சித் தொகுதிகள் மற்றும் பதவிகள்



</doc>
<doc id="57100" url="https://ta.wikipedia.org/wiki?curid=57100" title="இலங்கை ஏற்றுமதிகள்">
இலங்கை ஏற்றுமதிகள்

இலங்கைப் பொருளாதாரத்தில் ஏற்றுமதிகள் ஒரு முக்கிய பங்கு வகிக்கின்றன. சுற்றுலாத்துறை, வெளிநாட்டு தொழிலாளர்கள், வெளிநாடுகள் உதவி ஆகியவற்றுடன் ஏற்றுமதிகள் இலங்கைக்கு பெரும் தொகை அன்னிய செலவானியை ஈட்டுத் தருகின்றன. 

தேயிலை,ஆடைகள் சுவைப் பொருட்கள், மீன், தேங்காய் பொருட்கள், இரப்பர், உடைகள் அணிகலங்கள், கனிம கற்கள் ஆகியவை முக்கிய ஏற்றுமதிப் பொருட்கள். இலங்கை 7.076 பில்லியன் அமெரிக்க டொலர்கள் பெறுமதி வாய்ந்த பொருட்களை ஆண்டுதோறும் ஏற்றுமதி செய்கிறது.

ஐக்கிய அமெரிக்கா (31.3%), ஐக்கிய இராச்சியம்(12.2%), [[இந்தியா[[ (8.9%), செர்மனி (4.3) ஆகிய நாடுகளுக்கு இலங்கை பெருமளவு ஏற்றுமதிகள் செய்கிறது. 

சுனாமியை அடுத்தி இலங்கையில் இருந்து உடைகளை ஏற்றுமதியை ஊக்குவிக்க ஐக்கிய ஒன்றியம் சலுகை வழங்கி வருகிறது. 

இலங்கையில் இருந்து ஏற்றுமதியாகும் கணிசமான பொருட்களை புகலிடத், தமிழ்நாட்டு தமிழர்கள் கொள்வனவு செய்கிறார்கள். பழகிய பொருட்களை தொடர்ந்து பயன்படுத்த தலைப்படுகிறார்கள். இந்த வருமானம் இலங்கை அரசு இலங்கைத் தமிழரைக் அழிக்கும் போரில் பெரிதும் பயன்படுத்தப்படுகிறது என்று விமர்சனம் உண்டு. 

[[இலங்கைப் பொருட்கள் புறக்கணிப்பு]]

[[பகுப்பு:இலங்கை பொருளாதாரம்]]

</doc>
<doc id="57101" url="https://ta.wikipedia.org/wiki?curid=57101" title="இலங்கையில் சுற்றுலாத்துறை">
இலங்கையில் சுற்றுலாத்துறை

இலங்கை சுற்றுலாத்துறை இலங்கையின் ஒரு முக்கிய தொழிற்துறை ஆகும். ஒப்பீட்டளவில் பெருந்தொகை சுற்றுலாப் பயணிகளை இலங்கை ஈட்க்கிறது. இலங்கையின் நல்ல காலநிலை, இயற்கை அழகு, கடற்கரைகள், வரலாற்று இடங்கள், பண்பாட்டு சுற்றுலாப் பயணிகளை ஈர்கிறது.

இலங்கையின் சுற்றுலாத்துறை தெற்கிலும், தெங்கிழக்கிலுமே பெரிதும் வளர்ந்துள்ளது. காலி கடற்கரை, கண்டி மலைப்பகுதி, அனுராதபுர பொலநறுவை வரலாற்று சிறப்பு மிகு இடங்கள், தேசிய பூங்காக்கள், பெளத்த விகாரகைகள் முக்கிய சுற்றுலா ஈர்ப்புகளாக உள்ளன.

சுற்றுலாப் பயணிகளில் கணிசமான தொகையினர் புகலிடத் தமிழர் ஆவர். பலர் தமது தாயகதைப் பாப்பதற்காக இலங்கை வருகின்றனர். சமாதானக் காலத்தில் தமிழர்கள் பெருந்தொகையாக இப்படி வந்தனர்.

ஈழப் போர், சுனாமி அகியவை பயணிகள் வருகையை சற்றுக் குறைத்தாலும், ஒப்பீட்டளவில் அதிக பயணிகள் ஆண்டுதோறும் இலங்கைக்கு வருகின்றனர். புகலிடத் தமிழர் வெவ்வேறு நாடுகளில் இலங்கை செல்ல வேண்டாம் என்று பரப்புரை செய்வதாலும் வருவோர் தொகை சற்று பாதிக்கப்பட்டிருக்கிறது.


</doc>
<doc id="57107" url="https://ta.wikipedia.org/wiki?curid=57107" title="தமிழகத் தேர்தல்கள்">
தமிழகத் தேர்தல்கள்

தமிழ்நாட்டில் சட்டமன்றம், இந்திய நாடாளுமன்றம், உள்ளாட்சி அமைப்புகள் போன்றவற்றுக்கு தேர்தல்கள் நடத்தப்படுகின்றன.

தமிழ் நாடு மாநிலத்தில் பொதுத் தேர்தலாகிய தமிழ் நாடு சட்டப்பேரவை மற்றும் மக்களவைத் தேர்தல்கள் மாநிலத் தலைமைத் தேர்தல் அலுவலரின் மேற்பார்வையிலும் உள்ளாட்சித் தேர்தல்கள் மாநிலத் தேர்தல் ஆணையத்தின் மேற்பார்வையிலும் என இருத் தேர்தல்கள் நேரடித் தேர்தல்களாக நடைபெறுகின்றன. 
இது தவிர மறைமுகத் தேர்தலாக மாநிலங்களவை உறுப்பினர்களின் தேர்தல் மற்றும் குடியரசுத தலைவர் மற்றும் குடியரசுத் துணைத் தலைவர் தேர்தல்கள் தலைமைத் தேர்தல் அலுவலரின் மேற்பார்வையில் நடைபெறுகின்றன. உள்ளாட்சியிலும் மறைமுகத் தேர்தல்கள் மாநிலத் தேர்தல் ஆணையரால் நடத்தப் பெறுகின்றன.



</doc>
<doc id="57108" url="https://ta.wikipedia.org/wiki?curid=57108" title="இந்திய மீதூதியம் வழங்கல் சட்டம் - 1965">
இந்திய மீதூதியம் வழங்கல் சட்டம் - 1965

தொழிலாளர்களின் உழைப்பைச் சுரண்டி உபரி லாபமாக முதலாளிகள் சம்பாதிக்கும் லாபத்தொகையில் இருந்து, தொழிலாளிகளுக்கும் பங்கு தரப்பட வேண்டும் என்கிற சமூக நீதிக் கோரிக்கையில் பிறந்ததுதான் தொழிலாளர்களுக்கான மீதூதியம் வழங்கும் சட்டம் - 1965 (en: Payment of Bonus Act - 1965)

இந்தியாவில் தொழில் நிறுவனங்கள் ஈட்டிய லாபத்தில் தொழிலாளர்களுக்கும் ஒரு குறிப்பிட்ட பங்கினை வழங்குவதற்கான மீதூதியம் வழங்கும் சட்டம் 1965-ம் ஆண்டில் கொண்டு வரப்பட்டது. இச்சட்டத்தின் மூலம் குறைந்தபட்ச மற்றும் அதிகபட்ச வரம்பினை நிர்ணயித்து மீதூதியம் குறித்த தொழிற்தகராறுகளைத் தவிர்ப்பது என்று விளக்கப்பட்டுள்ளது.

மீதூதியம் வழங்கல் சட்டம் லாபத்தில் இருந்து கணக்கிடப்படும் மீதூதியத்தைப் பற்றி மட்டுமே தெரிவிக்கிறது. ஆனால் மீதூதியம் நடைமுறையில் அது வழங்கப்படும் முறைகளைப் பொறுத்தும் வேறுபடுகிறது. இதனால் மற்றவகை மீதூதியங்களைப் பெற உரிமை இல்லை என்பதல்ல. 

ஒரு குறிப்பிட்ட ஆண்டில் செய்யப்பட்ட மொத்த உற்பத்தியின் அடிப்படையில் வழங்கப்படும் மீதூதியம் இது.

ஒரு குறிப்பிட்ட ஆண்டில் ஈட்டப்பட்ட லாபத்திலிருந்து அந்த ஆண்டிற்குரிய மீதூதியத்தின் அளவைக் கணக்கிட்டு லாபத்தில் மீதூதியம் எனப்படுகிறது.

தீபாவளி, தைப்பொங்கல் போன்று சிறப்பு விழாக்களின் போது அந்த விழாக்காலச் செலவுகளைச் சரிக்கட்ட தொழிலாளிகளுக்கு வழங்கப்படும் மீதூதியம் இது.

தொழிலாளர்களுக்கும் முதலாளிகளுக்கும் இடையில் செய்து கொண்ட ஒப்பந்தத்தின்படி வழங்கப்படும் மீதூதியம் இது.







மீதூதியம் என்பது நிர்வாகம் கருணையின் அடிப்படையில் வழங்கும் கருணைத்தொகை அல்ல. மீதூதியம் வழங்குவது தொழில் நிறுவனங்களின் நிர்வாகத்தின் சட்டக் கடமை. இத்தொகையைக் கணக்கிடுவதற்காக விதி ஒன்று கடைப்பிடிக்கப்படுகிறது. ஒரு ஆண்டின் மொத்த லாபத்தில் இருந்து கீழ்க்காணும் கழிவுகளைக் கழித்துக் கொண்ட பின்னர் இறுதியாகக் கிடைக்கக் கூடிய உபரி மதிப்பிலிருந்து மீதூதியம் கணக்கிடப்படுகிறது.

ஒரு ஆண்டில் ஒரு நிறுவனம் ஈட்டும் மொத்த லாபத்திலிருந்து 






மேற்கண்டவைகள் கழிக்கப்பட்டது போக மீதியிருக்கும் லாபத்தை தொழிலாளர்கள் அனைவரும் நேர்மை நெறியின் அடிப்படையில் பிரித்துக் கொள்ளலாம். மீதி எதுவுமில்லாத போது குறைந்தபட்ச மீதூதியம் (8.33̥ percent) வழங்க வேண்டும்



</doc>
<doc id="57113" url="https://ta.wikipedia.org/wiki?curid=57113" title="தமிழக மாநகராட்சிகள்">
தமிழக மாநகராட்சிகள்

தமிழக மாநகராட்சிகள் இந்தியாவின் மாநிலமான தமிழகத்தில் உள்ளாட்சி அமைப்புகளாக மாநகராட்சிகள் செயல்படுகின்றன. மாவட்டத் தலைநகரங்கள் மற்றும் முக்கிய நகரங்களில் மக்கள் தொகைக்கேற்ப மாநகராட்சிகள் அமைக்கப்பெற்றுள்ளன.

தமிழ்நாட்டில் அதிகமான மக்கள் தொகையுடன் மிக அதிக வருவாயுடைய ஊர்களை மாநகராட்சிகளாகப் பிரித்துள்ளனர். தமிழ்நாட்டில் மொத்தம் 14 மாநகராட்சிகள் இருக்கின்றன. இம் மாநகராட்சிகளுக்கு அதன் மக்கள் தொகைக்கு ஏற்ப வார்டுகள் பிரிக்கப்படுகின்றன. வார்டுகளில் வாக்காளர்களாக உள்ள மக்களால் மாநகராட்சி மன்றத்திற்கு உறுப்பினர்கள் தேர்வு செய்யப்படுகின்றனர். இந்த மாநகராட்சி மன்ற உறுப்பினர்களின் பதவிக்காலம் ஐந்து ஆண்டுகளாக இருக்கிறது. இந்த மாமன்ற உறுப்பினர்களில் இருந்து ஒருவர் மாமன்றத் தலைவராகவும், ஒருவர் மாமன்றத் துணைத் தலைவராகவும் தேர்வு செய்யப்படுகின்றார். மாநகராட்சியின் உறுப்பினர்களைக் கொண்டு நடத்தப்படும் மாநகராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி மாநகராட்சி ஆணையாளர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். இந்த உறுப்பினர் பதவிகளுக்கு அரசியல் கட்சி சார்பாக போட்டியிட அனுமதி அளிக்கப்பட்டுள்ளது. 
"தமிழகத்தில் தற்போதைய நிலவரப்படி 14 மாநகராட்சிகள் உள்ளன".


</doc>
<doc id="57117" url="https://ta.wikipedia.org/wiki?curid=57117" title="வறட்சி">
வறட்சி

வறட்சி அல்லது வரட்சி என்பது ஒரு வர‌ண்ட காலகட்டத்தைக் குறிக்கும். நீண்ட காலத்திற்கு மழைவீழ்ச்சி (பொழிவு) கிடைக்கமையால் ஏற்படுகின்ற சூழல் நிலைமையை வரட்சி என்று எளிமையாக வரைவிலக்கணப்படுத்தலாம். ஆயினும் வரட்சி பற்றிய திட்டமான வரையறை காலத்துக்குக் காலம், நாட்டுக்கு நாடு, பிரதேசத்திற்குப் பிரதேசம் வெறுபடுகின்றது. எடுத்துக்காட்டாக லிபியா நாட்டில் வருடாந்த சராசரி மழைவீழ்ச்சி 180 மில்லி மீட்டர் வரை குறைவுபடுமாயின் அங்கு வரட்சி நிலையுள்ளதாகக் கொள்ளப்படும். ஐக்கிய அமெரிக்காவில் இரண்டு தினங்களுக்குள் 2.5 மில்லி மீட்டருக்குக் குறையுமாயின் அது அங்கு வரட்சி நிலையைக் குறிக்கும். இலங்கையில் அந்தந்த காலநிலை வயலத்துக்குரிய சராசரி மழைவீழ்ச்சியின் 75 சதவீதத்திற்கும் குறைவாக மழை கிடைக்கும் போது அப்பிரதேசத்தில் வரட்சி நிலவுவதாகக் கூறப்படும். பல காலமாக மழையில்லாத‌ வறண்ட மற்றும் தண்ணீர் பற்றாக்குறையுள்ள நிலப்பகுதி வறட்சியால் பாதிக்கப்பட்டது எனப்படும். இங்கு வேளாண்மை மிகவும் குறைந்த அளவிலேயே நடைபெறும். வறட்சி காணப்படும் இடங்களிள் வறுமையும் பெரிய அளவில் காணப்படும்.

வறட்சி அதன் பாதிப்பு மற்றும் கால அளவின் அடிப்படையில் நான்கு நிலைகளைக் கொண்டதாக வகுக்கப்படும்.



</doc>
<doc id="57119" url="https://ta.wikipedia.org/wiki?curid=57119" title="தமிழக நகராட்சிகள்">
தமிழக நகராட்சிகள்

தமிழ்நாட்டில் மாநகராட்சிக்கு அடுத்த நிலையில் அதிகமான மக்கள் தொகையுடன் அதிக வருவாயுடைய ஊர்களை நகராட்சிகளாகப் பிரித்துள்ளனர். இந்த நகராட்சிகளுக்கு அரசு அதிகாரிகள் நகராட்சி ஆணையாளர்களாக அரசின் மூலம் நியமிக்கப்படுகின்றனர். இந்த நகராட்சிக்கு உட்பட்ட வார்டுகளில் இருந்து நகர்மன்ற உறுப்பினர்கள் மக்களால் தேர்வு செய்யப்படுகின்றனர். நகர்மன்றத் தலைவர் மக்களால் நேரடி தேர்தல் மூலம் தேர்வு செய்யப்படுகின்றார். இவருக்கு அடுத்தபடியாக நகர்மன்றத் துணைத் தலைவர் நகர்மன்ற உறுப்பினர்களால் தேர்வு செய்யப்படுகின்றார். நகர்மன்ற உறுப்பினர்களைக் கொண்டு நடத்தப்படும் நகராட்சி மன்றக் கூட்டங்களில் நிறைவேற்றப்படும் தீர்மானங்களின்படி ஆணையாளர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். தமிழ்நாட்டில் மொத்தம் 150 நகராட்சிகள் இருக்கின்றன. இவை சிறப்பு நிலை, தேர்வு நிலை, முதல் நிலை, இரண்டாம் நிலை மற்றும் மூன்றாம் நிலை என்கிற நிலைகளில் தரம் பிரிக்கப்பட்டுள்ளன. இந்த நகராட்சிகள் அனைத்தும் தமிழ்நாடு நகராட்சி நிர்வாக ஆணையர் தலைமையிலான அலுவலகத்தின் கீழ் இயங்குகின்றன.

பார்க்க முதன்மைக் கட்டுரை: தமிழ்நாடு உள்ளாட்சி அமைப்புகள் 

தமிழக உள்ளாட்சி அமைப்பான நகராட்சிகள் அரசியலமைப்பு 74 வது திருத்தச் சட்ட செயல் 1992ன் விதி 243 டபுள்யூ நகராட்சிகள் அமைக்க, அதற்கு அதிகாரங்களை வழங்க வழி செய்கின்றது. அதன் படி இது ஒரு மாநில அரசிடமிருந்து அதிகாரப் பகிர்வைப் பெற்றத் தன்னாட்சி அமைப்பாக தமிழகத்தில் செயல்படுகின்றது. தமிழகத்தில் நகராட்சி அமைப்புச் சட்டத்தின் படி தற்போது 49 மூன்றாம் படி நிலை நகராட்சிகள் உட்பட 148 நகராட்சிகள் இயங்குகின்றன.



</doc>
<doc id="57128" url="https://ta.wikipedia.org/wiki?curid=57128" title="வேலையின்மை அடிப்படையில் நாடுகளின் தரவரிசை">
வேலையின்மை அடிப்படையில் நாடுகளின் தரவரிசை

பெரும்பான்மையான தகவல்கள் சிஐஏ உலக ஆதார புத்தகத்தில் இருந்து தொகுக்கப்பட்டது. 


</doc>
<doc id="57129" url="https://ta.wikipedia.org/wiki?curid=57129" title="உறுதிப்படுத்தப்பட்ட எண்ணெய் வள அடிப்படையில் நாடுகளின் பட்டியல்">
உறுதிப்படுத்தப்பட்ட எண்ணெய் வள அடிப்படையில் நாடுகளின் பட்டியல்

பெரும்பான்மையான தகவல்கள் சிஐஏ உலக ஆதார புத்தகத்தில் இருந்து தொகுக்கப்பட்டது. 


</doc>
<doc id="57130" url="https://ta.wikipedia.org/wiki?curid=57130" title="பெட்ரோலிய உற்பத்தி அடிப்படையில் நாடுகளின் பட்டியல்">
பெட்ரோலிய உற்பத்தி அடிப்படையில் நாடுகளின் பட்டியல்

பெரும்பான்மையான தகவல்கள் சிஐஏ உலக ஆதார புத்தகத்தில் இருந்து தொகுக்கப்பட்டது.


</doc>
<doc id="57133" url="https://ta.wikipedia.org/wiki?curid=57133" title="பெட்ரோலிய எண்ணெய் நுகர்வு அடிப்படையில் நாடுகளின் பட்டியல்">
பெட்ரோலிய எண்ணெய் நுகர்வு அடிப்படையில் நாடுகளின் பட்டியல்

பெரும்பான்மையான தகவல்கள் சிஐஏ உலக ஆதார புத்தகத்தில் இருந்து தொகுக்கப்பட்டது.


</doc>
<doc id="57138" url="https://ta.wikipedia.org/wiki?curid=57138" title="மான்டேகு இல்லம், இலண்டன்">
மான்டேகு இல்லம், இலண்டன்

மான்டேகு இல்லம் (Montagu House) இலண்டன் மாநகரின் புளூம்சுபரிப் பகுதியிலுள்ள கிரேட் ரசல் சாலையில் அமைந்திருந்த 17 ஆம் நூற்றாண்டின் இறுதியைச் சேர்ந்த ஒரு மாளிகை ஆகும். இதிலேயே பிரித்தானிய அருங்காட்சியகம் முதன் முதலில் தொடங்கப்பட்டது. இக்கட்டிடம் இரண்டு முறை கட்டப்பட்டது. இரண்டு முறையும் மான்டேகுவின் முதல் டியூக்கான ரால்ஃப் மான்டேகு என்பவருக்காகவே அமைக்கப்பட்டது. 17 ஆம் நூற்றாண்டின் இறுதிப் பகுதியில் மாண்டேகு ஒரு நிலத்தை வாங்கினார். இது இன்று இலண்டனின் மத்தியில் இருந்தாலும், அக்காலத்தில் இந்நிலத்தின் பின்பகுதி திறந்த வெளியாகவே இருந்தது. இந் நிலத்தில் மான்டேகுவிற்கான முதல் மாளிகையை ஆங்கில அறிவியலாளரும் கட்டிடக்கலைஞருமான ராபர்ட் ஊக் (Robert Hooke) என்பவர் வடிவமைத்தார். இவரது கட்டிடக்கலைப் பாணி பிரான்சு நாட்டுத் திட்டமிடலினதும், டச்சு நுணுக்க வேலைப்பாடுகளினதும் செல்வாக்கைக் கொண்டிருந்தது. இம் மாளிகை 1675 ஆம் ஆண்டுக்கும் 1679 ஆம் ஆண்டுக்கும் இடையில் கட்டப்பட்டது. சமகாலத்தவரால் பெரிதும் பாராட்டப்பட்ட இக் கட்டிடம் 1686 ஆம் ஆண்டில் தீயில் எரிந்து போயிற்று.

இதன் பின்னர், அதிகம் அறியப்படாத போகே (Pouget) என்னும் பிரான்சியர் ஒருவரின் வடிவமைப்பின்படி இந்த இல்லம் மீண்டும் கட்டப்பட்டது. இந்த மான்டேகு இல்லம் 17 ஆம் நூற்றாண்டின் இறுதி இரண்டு பத்தாண்டுகளில் கட்டப்பட்ட மிகப்பெரிய தனியார் வதிவிடம் எனக் கருதப்படுகிறது. நிலத்தளம், மேல்தளம் என இரண்டு முக்கிய தளங்களைக் கொண்ட இந்த இல்லம் ஒரு நிலக்கீழ்த் தளத்தையும் கொண்டிருந்தது. இதன் கூரையில் கட்டிடத்தின் நடுவே ஒரு குவிமாடமும் அமைக்கப்பட்டிருந்தது.

18 ஆம் நூற்றாண்டின் தொடக்கத்தில் உயர்குடியினர் பகுதி என்னும் நிலையில் இருந்து புளூம்சுபரி இறங்கத் தொடங்கியது. இது ஒரு மத்தியதர வகுப்பினருக்கான பகுதியாக மாறியது. மான்டேகுவின் இரண்டாம் டியூக் தனது தந்தையாரின் இந்த இல்லத்தைக் கைவிட்டு வைட்டால் (Whitehall) பகுதிக்கு இடம்பெயர்ந்தார். 

புளூம்சுபரியில் இருந்த மான்டேகு இல்லத்தை 1749 ஆம் ஆண்டில், பிரித்தானிய அருங்காட்சியகத்தின் நம்பிக்கைப் பொறுப்பாளர் சபை விலைக்கு வாங்கியது. 1840 ஆம் ஆண்டில் இதனை இடித்துவிட்டு, அவ்விடத்தில் பெரிய வசதியான கட்டிடமொன்றை அமைத்தனர்.



</doc>
<doc id="57139" url="https://ta.wikipedia.org/wiki?curid=57139" title="ஒருங்கியம்">
ஒருங்கியம்

ஒருங்கியம் என்பது ஏதொன்றும் அதன் உறுப்புகளோடு சேர்ந்து, ஒருங்கிணைந்து, முழுவதுமாக சேர்ந்து இயங்கும் ஒன்று. எடுத்துக்காட்டாக மாந்தனின் உடல் ஓர் ஒருங்கியம். உடலின் உறுப்புகள் (இதயம், நுரையீரல், குடல், கண், காது முதலியன) ஒன்றுடன் ஒன்று பல்வேறு வகைகளில் தொடர்பும் உறவும் கொண்டு உடல் என்னும் ஒன்றை சேர்ந்து இயக்குவதால் (இயங்குவதால்), உடல் ஓர் ஒருங்கியம். 
ஒருங்கியம் என்பது பருப்பொருட்களால் மட்டும் ஆனதாக இல்லாமல், கருத்துப்பொருளாகவும், நுண்புலமாகவும் (abstract) கூட இருக்கலாம். எடுத்துக்காட்டாக எண்களும் அவற்றின் இடையே வரையறை செய்த உறவுகளும் (கூட்டல், பெருக்கல் முதலானவை) எல்லாமும் சேர்ந்த ஓர் அறிவுப்பரப்பையும் ஓர் ஒருங்கியம் எனலாம். மேற்பட்டப் படிப்புக்காக ஒரு மாநிலத்தில் அமைக்கப்பட்ட பல பல்கலைக்கழகங்களையும் அவற்றின் இயக்கப்பாடுகளையும் ஒருசேர எண்ணும் பொழுது அவற்றைப் "பல்கலைக்கழக ஒருங்கியம்" எனலாம். எனவே ஒருங்கியம் என்பது ஒன்றின் உறுப்புகளும், அவை ஒருங்கிணைந்து இயங்கும் முழுவதுமான ஒன்றும் சேர்ந்த ஒன்றாகும் . ஒருங்கியம் என்பதை "அமைப்பு, அமையம், சமைதியம், முறை, முறைமை" என்றும் சில சூழல்களில் அழைக்கப்படும். 

அறிவியல், பொறியியல், மருத்துவம், சமூகவியல் (குமுகவியல்) போன்ற பல அறிவுத்துறைகளில் ஒருங்கியம் என்னும் கருத்தும் அதன் பண்புகளும் விரிவாக அலசப்படுகின்றன.

ஒருங்கியத்தின் பொதுவான பண்பியல்புகளைக் கீழ்க்காணுமாறு கொள்ளலாம்:

ஒருங்கியம் அல்லது முறை, முறைமை, அமையம், அமைப்பு, சமைதியம் என்பது, ஆங்கிலத்தில் System என்றும் மேற்கு ஐரோப்பிய மொழிகளில் தொடர்பான சொற்களாலும் குறிக்கப்பெறுகின்றது. இச்சொல் கிரேக்க மொழியில் உள்ள σύστημα (systēma, ˘சி˘ச்"டீமா) என்னும் சொல்லில் இருந்தும் அதன்வழி இலத்தீன் மொழியில் உள்ள systēm (˘சி˘ச்"டீம்) என்னும் சொல்லில் இருந்தும் பெற்றது.




</doc>
<doc id="57144" url="https://ta.wikipedia.org/wiki?curid=57144" title="துவரை">
துவரை

துவரை (Cajanus cajan) என்பது Fabaceae குடும்பத்தைச் சார்ந்த ஒரு தாவரம். இதன் பருப்பே துவரம் பருப்பு ஆகும். ஆசியாவில் முதலிற் பயிரிடப்பட்டதாகக் கருதப்படும் இது, இப்போது உலகின் பல பாகங்களிலும் பயிரிடப்படுகிறது. தமிழர் சமையலிலும் துவரம் பருப்பு முக்கிய உணவுப்பொருளாக அமைகிறது. துவரம் பருப்பு அதிகப் புரதச்சத்துக் கொண்டது. இதன் நிறம் சிகப்பு ஆகும்.


</doc>
<doc id="57148" url="https://ta.wikipedia.org/wiki?curid=57148" title="மைசூர்ப் பருப்பு">
மைசூர்ப் பருப்பு

மைசூர்ப் பருப்பு என்பது ஒருவகைப் பருப்பு ஆகும். இது தமிழர் சமையலில் பெரிதும் பயன்படுகிறது. இதில் அதிக புரதச் சத்து உண்டு. இவை வில்லை (lens) வடிவிலான உண்ணப்படும் பகுதியான விதைகளைக் கொண்டிருக்கும்.

இந்தியா, கனடா, துருக்கி ஆகிய நாடுகளில் இது அதிகளவில் உற்பத்தியாகின்றது. இந்தியாதான் இதன் தாயகம் எனக் கருதப்பட்ட போதிலும், தற்போது உலகில் இது அதிகமாக விளைவிக்கப்படுவது கனடா நாட்டிலாகும். ஆரம்பத்தில் இந்தியாவில்தான் அதிகளவில் உற்பத்தியாக்கப்பட்டது. ஆனால் 2005 ஆம் ஆண்டுக்குப் பின்னர், கனடாவில் அதிக உற்பத்தி பெறப்படுகின்றது.


</doc>
<doc id="57151" url="https://ta.wikipedia.org/wiki?curid=57151" title="கொண்டைக் கடலை">
கொண்டைக் கடலை

கொண்டைக் கடலை (Chickpea) என்பது பேபேசி குடும்பத்தைச் சார்ந்த பருப்பு ஆகும். இது இந்தியாவிலும் இதர ஆசிய நாடுகளிலும் பெரிதும் பயிரிடப்படுகிறது. கொண்டைக் கடலையை அவித்து, சுண்டி, அல்லது கறியாக்கி உண்ணலாம். உலக அளவில் இப்பருப்பு உற்பத்தியில் இந்தியாவே முன்னிலையில் உள்ளது. பாக்கித்தான், துருக்கி ஆகியனவும் கொண்டைக் கடலை உற்பத்தியில் குறிப்பிடத்தக்க நாடுகளாகும்.


</doc>
<doc id="57174" url="https://ta.wikipedia.org/wiki?curid=57174" title="பெருநகர சென்னை மாநகராட்சி">
பெருநகர சென்னை மாநகராட்சி

பெருநகர சென்னை மாநகராட்சி ("Greater Chennai Corporation") இந்தியாவின் தமிழக மாநிலத்தில் உள்ள மிகப் பழமையான நகராட்சி ஆகும். 1688 செப்டம்பர் 29 அன்று இது உருவாக்கப்பட்டது. இதன் பட்டயம் (தனிபுரிமை சாசனம்) 1687 டிசம்பர் 30 இல் கிழக்கு இந்திய கம்பனியரால் எற்படுத்தப்பட்ட, புனித ஜார்ஜ் கோட்டை நகராட்சி மற்றும் ஏனைய பிரதேசங்கள் என்ற அரசியலமைப்பின் பெயரால் கோட்டையின் 10 மைல்கள் தொலைவு எல்லையை வரையறையாகக் கொண்டு செயல்பட்டது. சென்னை நகராண்மைக் கழகம் என்னும் பெயரில் இந்தியா விடுதலை அடையும் வரை செயல்பட்டது.
இம் மாநகராட்சி நகர வரிகள் வசூலிக்க 1972 ல் நாடாளுமன்றச் சட்ட செயல் இயற்றப்பட்டு அதிகாரம் வழங்கப்பட்டது அது மட்டுமில்லாமல் நகராட்சி நிர்வாகத்திற்கு கூடுதல் அதிகாரங்களையும் வழங்கியது. அதன் மக்கள்த் தொகைக்கு ஏற்ப அதன் நிர்வாக அமைப்பை மாற்றிக் கொள்ள அச்சட்டம் வழிவகை செய்தது. மதராஸ் நகராட்சி (திருத்தம்) சட்ட செயல் 1919 உரிமையளித்துள்ளதின்படி அதற்குத் தேவையான நிர்வாகக் கட்டமைவுகளை மாற்றியமைக்க முடியும்.

சென்னை மாநகரம் அழகிய நகரம் என்று வர்ணிக்கப்படுகின்றது. அதன் நீண்ட பரந்த மணல் பரப்புடன் கூடிய மெரினா கடற்கரையும் , பல புகழ்பெற்றக் கோவில்களைக் கொண்டதாகவும், உயரமான கட்டடங்களைக் கொண்டதாகவும் அமைந்திருப்பதால் இதன் கவர்ச்சி பலரைக் கவர்கின்ற விதத்தில் இருப்பதால் இந்தப் பெயருடன் விளங்குகின்றது. இச்சிறப்பு வாய்ந்த இடங்களை உள்ளடக்கியது சென்னை மாநகராட்சி.

ரிப்பன் மாளிகையில் இருக்கும் மாநகராட்சி ஆணையரே தலைமை செயலாட்சியராக விளங்குகின்றார். இவருக்கு உதவி புரிய மூன்று இணை ஆணையர்கள் மற்றும் ஒரு துணை ஆணையர்கள் இந்திய ஆட்சிப் பணிப் பட்டயம் பெற்றவர்கள் பணிபுரிகின்றனர்.
எளிதான நிர்வாக செயல்பாட்டுக்காக சென்னை மாநகராட்சி 10 மண்டலங்காளாகப் பிரிக்கப்பட்டு, ஒவ்வொரு மண்டலங்கையும் நிர்வகிக்க மண்டல அலுவலர்கள் நியமிக்கப்பட்டு, அவர்களின் மேற்பார்வையில் செயல்படுகின்றன.





சென்னை மாநகராட்சியின் நிர்வாகத்தின் கீழ் வரும் மாணவர் சேர்க்கையை அதிகரிக்க இயலாத பள்ளிகளில், 2014ஆம் ஆண்டு முதற்கட்ட நடவடிக்கையாக அடுத்த கல்வியாண்டில் இருந்து ஏழு பள்ளிகளை தனியார் வசம் ஒப்படைத்துவிட்டு, ஆண்டுக்கு ஒரு மாணவருக்கு 10000 ரூபாய் வரை பள்ளியை எடுத்து நடத்தும் தனியாருக்கு வழங்கவும், பத்தாண்டுகளுக்குப் பின்னர் அப்பள்ளிகளை தனியார்வசம் ஒப்படைக்கவும் சென்னை மாநகராட்சி முடிவெடுத்துள்ளது. இதில் மாணவர் சேர்க்கையில் அரசு தலையிடாது.ஏழை எளிய மாணவர்கள் இலவசக்கல்வி பெறுவதைத் தடைசெய்யும் விதத்திலும், தனியாருக்கு துணைபோகும் விதத்திலும் சென்னை மாநகராட்சி செயல்படுகின்றது என்ற குற்றச்சாட்டு இதனால் எழுந்துள்ளது. 

மேயரைத் தேர்ந்தெடுக்கும் பழைய முறை

1950 க்கு முன்னரும் 1973 வரை மாநகராட்சி மன்றம் செயல் பாட்டிலிருந்த்து 1973 ல் மாநில அரசால் கலைக்கப்பட்டது. அந்த காலக்கட்டத்தில் இருந்த நடைமுறைப்படி தேர்ந்தெடுக்கப்பட்ட நாகராட்சி உறுப்பினர்கள் 3 ஆண்டுகள் பணியாற்றக் கூடிய வகையிலும் , இந்தக் காலக்கட்டத்திலேயே மேயரும் துணை மேயரும் வருடத்திற்கு ஒரு முறை உறுப்பினர்களால் தேர்ந்தெடுக்கப்பட்டு அதன் படி பணியாற்றும் முறை பின்பற்றப்பட்டு வந்த்து.
இதற்கு மேலும் மேயர் சுழற்சி முறையில் சாதி அடிப்படையில் மற்றும் சமய அடிப்படையில் முக்கிய நபர்களாக விளங்குபவர்களை மேயர்களாக தேர்ந்தெடுத்து பதவி அமர்த்தி வந்தனர்.

கலைப்பு

1-12-1973 ல் மன்றம் மாநில அரசால் கலைக்கப்பட்டதற்குப்பின் அப்பொழுது அரசால் சட்டப்படி அமைக்கப்பட்ட அலுவலர்களாலும், நிரந்தர உறுப்பினர்களாலும் மன்றம் நடத்தப்பெற்று வந்தது.

மீண்டும் மாநகராட்சி மன்றம்

1996 ல் சுமார் 23 வருடங்களுக்குப் பிறகு மாநில அரசால் மீண்டும் உள்ளாட்சித் தேர்தல்கள் நடத்தப்பெற்று மன்றம் செயல்படத் துவங்கியது. மாநகாரட்சி மற்றும் மன்ற சட்டங்களில் திருத்தம் மாநில அரசால் கொண்டு வரப்பட்டு அதன்படி உறிப்பினர்களின் ஆயுட்காலம் 5 வருடமாக ஆக்கப்பெற்றது. மேயர் மற்றும் துணை மேயர்களின் பதவி ஆயுட்காலமும் 5 வருடங்கள் என்று நிர்ணயம் செய்யப்பெற்று தற்பொழுது வரை பின்பற்றப் பட்டு வருகின்றது.

தற்பொழுதய மாநகராட்சி மேயர் ÂU. irij Jiurhä

மாநகராட்சி மன்றம் அதன் தலைவரான மேயரின் தலைமையில் வட்ட உறுப்பினர்களுடன் மாதந்தோரும் கூடி மாநகராட்சித் தேவையான வளர்ச்சித் திட்டங்களை வகுக்கின்றது. அதனை வாதங்களுக்குப்பின் நிறைவேற்றுகின்றது. மாநகராட்சி மன்றத்தின் செயற்பாடுகளாக மாநகராட்சி விதியில் கூறப்பட்டுள்ளவை-;






அறிவிக்கை செய்து, அதன் பொருட்டு இவர்கள் தரப்பு பதிலை கேட்டறிந்தபின் நீக்கலாம். 




﻿


</doc>
<doc id="57175" url="https://ta.wikipedia.org/wiki?curid=57175" title="ஆண்ட்ரி ராசொய்லினா">
ஆண்ட்ரி ராசொய்லினா

ஆண்ட்ரி நிரினா ராசொய்லினா ("Andry Nirina Rajoelina", ஆண்ட்ரி நிரினா ராஜொய்லினா, பிறப்பு: 1975) மடகாசுகர் அரசியல்வாதி. மார்ச் 2009 இல் நாட்டில் அரசுக்கெதிராக இடம்பெற்ற மக்கள் எழுச்சி, மற்றும் இராணுவப் புரட்சியை அடுத்து இவர் நாட்டின் குடியரசுத் தலைவராக 2009, மார்ச் 17 இல் இராணுவத் தலைமையினால் அறிவிக்கப்பட்டார். இவர் டிசம்பர் 2007 முதல் பெப்ரவரி 2009 வரை தலைநகர் அண்டனானரீவோவின் என்ற பகுதியின் நகரத் தந்தையாக இருந்தவர். இவரது பதவியை முன்னாள் சனாதிபதி மார்க் ரவலோமனானா பறித்ததைத் தொடர்ந்தே நாட்டில் ஆர்ப்பாட்டங்கள் ஆரம்பமாகின.

ராசொய்லினா 1994 முதல் 2000 வரை நகரில் களியாட்ட விழாக்களை நடாத்தும் தொழிலை மேற்கொண்டிருந்தார். தொலைக்காட்சி, மற்றும் வானொலி நிலையங்களையும் இவர் நடத்தி வருகிறார். டிசம்பர் 2007 இல் இவர் தலைநகர் அண்டனானரீவோவின் மேயராக 63.3 விழுக்காடு வாக்குகளினால் தெரிவானார்.

டிசம்பர் 2008 இல் இவரது வைவா என்ற தொலைக்காட்சியில் முன்னாள் அதிபர் ஒருவரின் நேர்காணலை ஒளிபரப்பியதற்காக இத்தொலைக்காட்சி நிறுவனத்தை மூட சனாதிபதி உத்தரவிட்டார். இந்நடவடிக்கையை எல்லைகளற்ற செய்தியாளர்கள் கண்டித்து அறிக்கை விட்டிருந்தார்கள்.

சனவரி 31, 2009 இல் ராசொய்லினா முழு மலகாசிக் குடியரசுக்கும் தானே தலைவர் என ஒருதலைப்பட்சமாக அறிவித்தார். அத்துடன் சனாதிபதி தனது பதவியை விட்டு விலக வேண்டும் எனவும் அறிவித்தார். பெப்ரவரி 3 இல் ராசொய்லினா மேயர் பதவியில் இருந்து அகற்றப்பட்டார். இதனை ராசொய்லினா ஏற்க மறுத்து விட்டார்.

இதைத் தொடர்ந்து நாட்டில் வன்முறைகள் தலைதூக்கின. பெப்ரவரி மாதத்திலிருந்து அங்கு நடைபெற்றுவரும் வன்முறைகளில் குறைந்தது 135 பேர் கொல்லப்பட்டுள்ள அதேவேளை, கொள்ளைச் சம்பவங்களும் பெருமளவில் இடம்பெற்றன. இந்நிலையில், தலைநகரின் மத்தியிலுள்ள ஜனாதிபதி மாளிகையும் மத்திய வங்கியையும் கிளர்ச்சிப் படையினர் தமது கட்டுப்பாட்டுக்குள் கொண்டு வந்தனர்.

நாட்டில் இடம்பெற்ற பெரும் கிளர்ச்சியை அடுத்து சனாதிபதி மார்க் ரவலோமனானா தாம் பதவி விலகுவதாக அதிகாரபூர்வமாக அறிவித்தார். இதனையடுத்து ராசொய்லினாவை ஆட்சி அமைக்குமாறு இராணுவம் கேட்டுக் கொண்டதை அடுத்து ராசொய்லினா மார்ச் 18 ஆம் நாளன்று குடியரசுத் தலைவரானார். இவர் 2011 ஆம் ஆண்டு தேர்தல் நடத்தப் படும் வரையில் நாட்டின் குடியரசுத் தலைவராகப் பதவியில் இருப்பார் என இராணுவம் அறிவித்தது.



</doc>
<doc id="57187" url="https://ta.wikipedia.org/wiki?curid=57187" title="தேசிய அருங்காட்சியகம், புது டில்லி">
தேசிய அருங்காட்சியகம், புது டில்லி

தேசிய அருங்காட்சியகம், புது டில்லி இந்தியாவின் மிகப்பெரிய அருங்காட்சியகம் ஆகும். இங்கே வரலாற்றுக்கு முந்திய காலத்தைச் சேர்ந்த பொருட்களிலிருந்து தற்காலக் கலைப்பொருட்கள் வரை உள்ளன. இது இந்திய அரசின் பண்பாட்டு அமைச்சின் கீழ் இயங்கி வருகிறது. இந்த அருங்காட்சியகம், ஜன்பாத்தும், மௌலானா ஆசாத் சாலையும் சந்திக்கும் இடத்தில் அமைந்துள்ளது. 

இந்த அருங்காட்சியகத்திடம் இந்தியாவையும், வெளிநாடுகளையும் சேர்ந்த 200,000 க்கு மேற்பட்ட பொருட்கள் உள்ளன. இவை 5,000 ஆண்டுகளுக்கு மேற்பட்ட இந்தியாவின் பண்பாட்டு மரபினை விளக்குவனவாக உள்ளன. இங்குள்ள சேமிப்புக்களில் தொல்லியல் பொருட்கள், படைக்கலங்கள், அழகூட்டற் கலைப் பொருட்கள், அணிகலன்கள், கையெழுத்துப் பிரதிகள், ஓவியங்கள் போன்றவை அடங்குகின்றன.

1949 ஆம் ஆண்டு ஆகஸ்ட் மாதம் 15 ஆம் தேதி புது டில்லியில், அப்போதைய ஆட்சியர் நாயகம் (Governor-General) இராசகோபாலாச்சாரி அவர்களால் ஜனாதிபதி மாளிகையில் திறந்து வைக்கப்பட்டது. 1955 ஆம் ஆண்டு மே 12 ஆம் தேதி தேசிய அருங்காட்சியகத்தின் புதிய கட்டிடத்துக்கான அடிக்கல்லை அப்போது இந்தியாவின் பிரதமராக இருந்த பண்டித ஜவகர்லால் நேரு நாட்டினார். கட்டிடம் கட்டி முடிக்கப்பட்டு 1960 ஆம் ஆண்டு யூன் மாதத்தில் அருங்காட்சியக நிர்வாகத்திடம் ஒப்படைக்கப்பட்டது. 1960 டிசம்பர் 18 ஆம் தேதி இப் புதிய கட்டிடத்தில் அருங்காட்சியகம் பொதுமக்கள் பார்வைக்குத் திறந்து வைக்கப்பட்டது.




</doc>
<doc id="57192" url="https://ta.wikipedia.org/wiki?curid=57192" title="புத்தாக்கம்">
புத்தாக்கம்

புத்தாக்கம் ("innovation") என்பது புதிதாக ஒரு கருத்தை, பொருளை, முறையை, அமைப்பை நடைமுறைப்படுத்துவதாகும். புத்தாக்கம் படிமுறையாகவோ புரட்சிகரமாகவோ அமையலாம்.

புத்தாக்கத்தை, கண்டுபிடிப்பில் இருந்து வேறுபடுத்திக் காட்டுவர். Invention என்பது முதன் முதலாக ஒன்றைப் பற்றிய எண்ணத்தின் (idea) உருவாக்கம். புத்தாக்கம் என்பது ஒன்றை புதிதாக நடைமுறைப்படுத்துவதைக் குறிக்கும். கண்டுபிடிப்பு என்பது இயற்கையில் உள்ள ஒன்றை (எ.கா ஒரு புதிய வகை உயிரினம்) கண்டு அறிதலைக் குறிக்கும். தமிழில் கண்டுபிடிப்பு என்ற சொல்லே ஆங்கிலச் சொற்களான Invention, Innovation, Discovery ஆகியவற்றுக்கு இணையாக பயன்படுத்தப்படுகிறது. 


</doc>
<doc id="57204" url="https://ta.wikipedia.org/wiki?curid=57204" title="புல்">
புல்

புல் என்பது ஒருவித்திலைத் தாவரமாக இருப்பதுடன், பொதுவாக நிலத்திலிருந்து தொடங்கும் ஒடுங்கிய இலைகளைக் கொண்ட செடி வகையைச் சார்ந்த தாவரமாகும். இது பச்சை நிறத்தில் காணப்படும். இதில் பல வகைகளும் உள்ளன. புல்வெளி என்பது பொதுவாக புற்கள் அடர்ந்து காணப்படும் இடத்தை குறிக்கும். [அருகம் புல்] , மூங்கில், மக்காச்சோளம் மற்றும் சில களை வகைகளும் புற்கள் ஆகும்.
புற்கள் ஒருவித்திலைத் தாவர வகையைச் சார்ந்தது. புற்களைப் போன்று அடர்ந்து நீளமாக காணப்படும் தாவரத்தையும் புற்கள் என்று கூறும் வழக்கமும் உண்டு. புல் என்றச் சொல் தமிழில் பல காலமாகப் பயன்பாட்டில் உள்ளது.
புற்கள் இரண்டு வகைப்படும். வெட்டும் புற்கள், மேய்ச்சல் புற்கள் என்று பகுக்கலாம்.

புற்கள் அல்லது புல்வெளி என்பது பொதுவாக கால்நடைகளுக்கு உணவு அளித்து வருகின்றது. இதனால் இதனை மேய்ச்சல் நிலம் என்றும் கூறுவர். பல கால்நடைகள் இதையே மிக முக்கியமான உணவாக உட்கொள்கின்றன.

புற்கள் அவை விலங்குணவாகப் பயன்படும் முறையில் இரு பிரதான வகைகளாகப் பகுக்கப்படும்.
உயரமாக வளரக்கூடியது. 15-20 அடி வரை வளரக்கூடியவை. வெட்டி உணவூட்டுதலுக்கு உகந்ததாகையால் வெட்டும்புல் எனப்படுகின்றது. கணுஇடைவெளி அதிகம் காணப்படுகின்றது. வெட்டி உணவூட்டுதலுக்கு உகந்ததாகையால் வெட்டும்புல் எனப்படுகின்றது. கணுஇடைவெளி அதிகம் காணப்படுகின்றது.

அதிகளவு உரம் தேவைப்படும். வெட்டி உணவூட்டுதலுக்கு உகந்ததாகையால் வெட்டும்புல் எனப்படுகின்றது. நேரடி சூரியஓளி அவசியம். நிழலை தாங்கி வளரமாட்டா.

விளையாட்டரங்கம் மற்றும் திடல்களில் புற்களை அழகாக சமன்படுத்தி உபயோகப்படுத்துவது வழக்கம். அதிகமான உடல் திறன் விளையாட்டுகளில் புற்கள் பெரும்பங்கு வகிக்கின்றன. புல்வெளி மைதானங்களில் விளையாடப்படும் முக்கியமான விளையாட்டுகள் அமெரிக்கக் காற்பந்தாட்டம், காற்பந்தாட்டம், அடிப்பந்தாட்டம், துடுப்பாட்டம், ரக்பி ஆகியவை ஆகும். சில உள் விளையாட்டரங்கங்களிலும் மற்றும் புல்வெளி மைதானங்களை பராமரிக்கச் சிரமமாக உள்ள இடங்களிலும் செயற்கைப் புல்தரை எனப்படும் புற்களைப் போல் உள்ள செயற்கை இழைகளைக்கொண்டு மாற்று ஏற்பாடு செய்கின்றனா். கோல்ஃப், டென்னிசு மற்றும் துடுப்பாட்டம் போன்ற சில விளையாட்டுகளில் விளையாட்டின் தேவைக்கேற்ப புற்களின் தரம் மாறுபடுகிறது.




</doc>
<doc id="57206" url="https://ta.wikipedia.org/wiki?curid=57206" title="எலுமிச்சைப் புல்">
எலுமிச்சைப் புல்

எலுமிச்சைப் புல்/தேசிப் புல் (ஆங்கிலம்: "Lemongrass") என்பது ஒரு ஒருவித்திலைத் தாவரம் ஆகும். இது பச்சை நிறத்தில் காணப்படும். இதில் பல வகைகளும் உள்ளன.

இதில் பல மருத்துவ குணங்கள் உண்டு. இதனால் இதனை மக்கள் பொதுவாக உட்கொள்வது வழக்கம்.
புற்கள் அல்லது புல்வெளி என்பது பொதுவாக கால்நடைகளுக்கு உணவு அளித்து வருகின்றது. இதனால் இதனை (புல்வெளி) மேய்ச்சல் நிலம் என்றும் கூறுவர். பல கால்நடைகள் இதையே மிக முக்கியமான உணவாக உட்கொள்கின்றன.
இது இந்தியாவைச் சார்ந்ததாகக் கருதப்பட்டாலும் தெற்காசியா நாடுகள், தென்கிழக்காசியா நாடுகள் மற்றும் அவுத்திரேலியா போன்ற பகுதிகளிலும் வெவ்வேறு வகையான எலுமிச்சைப் புல் இனங்களைக் காணலாம்.

இலங்கையின் மாத்தறை, அம்பாந்தோட்டை, மாத்தளை மாவட்டங்களில் இது வர்த்தகத்திற்காகப் பயிரிடப்படுகிறது. இலங்கையிலிருந்து அமெரிக்கா, இங்கிலாந்து போன்ற நாடுகளுக்கு இதன் எண்ணெய் ஏற்றுமதி செய்யப்படுகிறது. இதன் எண்ணெய் பல்வேறு மருத்துவ குணங்களுக்கும் பயன்படுவதால் ஆயுர்வேத மருத்துவத்தில், குறிப்பாக தகர்வு, முறிவு போன்றவற்றுக்கு மருந்தளிப்பதில் இது முக்கியமான ஒன்றாகத் திகழ்கிறது.

இப் புல்லின் கீழ் பகுதி ஒரு பணங் கிழங்கு போன்று பழுப்பு நிறத்தில் காணப்படும். அப் பகுதி உணவில் சேர்த்துக் கொள்ளப்படுவதால் உணவுக்கு வாசம் கிடைக்கின்றது.

இவ்வகைப்புல்லால் செய்யப்படும் ஒரு வகை தேநீரினை பிரேசில் நாட்டுக்காரர்கள் பெரிதும் பயன்படுத்துகிறார்கள். அவை மன அழுத்தம் மற்றும் தூக்கமின்மையை குணப்படுத்துவதாக நம்புகிறார்கள். நைஜீரியாவில், இயற்கை மருத்துவர்கள் இதனை தொண்டை கமைச்சலுக்கும், காய்ச்சல் குறையவும் பயன்படுத்துகிறார்கள்.

இந்திய மருத்துவ ஆராய்சியாளார்கள் புற்றுநோய்க்கான செல்களுடன் நடத்திய ஆராய்சியில், எலுமிச்சைப்புல்லின் எண்ணையானது அவற்றைக் குறைப்பதை கண்டுபிடித்துள்ளார்கள். பிரேசில் ஆராய்சியாளர்கள் எலிகளை வைத்து நடத்திய சோதனையில், எலுமிச்சைப்புல் மன அழுத்தம் மற்றும் தூக்கமின்னமின்மையை குறைக்கவல்லது என்பதை கண்டறிந்துளார்கள். தென்ஆப்ரிக்க மருத்துவர்களோ வாயின் உள்ளே ஏற்படக்கூடிய பூஞ்சை மற்றும் மதுவம் ஆகியவற்றால் ஏற்படக்கூடிய நோய்களுக்கான தீர்வென தங்கள் ஆராய்சியில் கண்டறிந்துள்ளார்கள்.


</doc>
<doc id="57208" url="https://ta.wikipedia.org/wiki?curid=57208" title="கடற்கரை">
கடற்கரை

கடற்கரை () என்பது கடல் ஓரம் அமைந்து இருக்கும் நிலப்பகுதி ஆகும் அல்லது நிலப்பகுதியை ஒட்டி அமைந்து இருக்கும். கடல் அல்லது கடலின் எல்லையை குறிப்பதே கடற்கரை எனப்படும்.

மேலும் கடல் பொதுவாக‌ கடலோர (coastal areas) பகுதியில் அமைந்திருக்கும்.




</doc>
<doc id="57209" url="https://ta.wikipedia.org/wiki?curid=57209" title="கூழாங்கல்">
கூழாங்கல்

கூழாங்கல் என்பது ஒரு பாறை வகையை சார்ந்தது ஆகும். பாறை என்பது கனிமங்கள் அல்லது கனிமப்போலிகளின் சேர்க்கையினால் இயற்கையாக உருவாவது ஆகும். இது கல்லை விட சிறிது பெரிதாக கணப்படும். கூழாங்கற்கல் பல வடிவங்களிலும், பல வண்ணங்களிலும் இருக்கும்.

கூழாங்கற்களால் ஆனக் கருவிகள் அக்காலத்தில் அதவது பழைய கற்காலத்தில் பயன்பட்டில் இருந்து வந்தன. கூழாங்கல் பொதுவாக வழுவழுப்பான அமைப்பைக் கொண்டது. மேலும் கூழாங்கற்கள் பொதுவாக கடலோரங்களில் கணப்படும்.



</doc>
<doc id="57215" url="https://ta.wikipedia.org/wiki?curid=57215" title="இந்திய அருங்காட்சியகம், கொல்கத்தா">
இந்திய அருங்காட்சியகம், கொல்கத்தா

இந்திய அருங்காட்சியகம் (Indian Museum) எனப் பெயர் கொண்ட அருங்காட்சியகம் இந்தியாவின் மேற்கு வங்காள மாநிலத்தின் தலைநகரமான கொல்கத்தாவுக்கு அருகில் உள்ள செராம்பூர் என்னுமிடத்தில் உள்ளது. டென்மார்க்கைச் சேர்ந்த தாவரவியலாளரான மருத்துவர் நத்தானியேல் வாலிக் (Nathaniel Wallich) என்பவரால் 1814 ஆம் ஆண்டில் இது நிறுவப்பட்டது. ஒரு பல்துறை நிறுவனமான இது உலகின் மிகப்பழைய அருங்காட்சியகங்களில் ஒன்றாகும். 

இவ் வகையைச் சேர்ந்த அருங்காட்சியகங்களில் ஆசியாவிலேயே முதலாவதாகக் கருதப்படும் இது, 1814 ஆம் ஆண்டு முதல் 1878 ஆம் ஆண்டு வரை கொல்கத்தாவின் ஆசியச் சமூகத்தின் (Asiatic Society) வளாகத்திலேயே அமைந்திருந்தது. பின்னர் இது அதன் சொந்தக் கட்டிடத்துக்கு மாற்றப்பட்டது. இந்த அருங்காட்சியகத்தில், ஒரு எகிப்திய "மம்மி", பார்கத்திலிருந்து கொண்டுவரபட்ட புத்தசமயத் தாது கோபம், புத்தரின் சாம்பல், அசோகரின் தூண், தொன்மாவைப் போன்ற விலங்கொன்றின் புதைபடிவ எலும்புக்கூடு, ஒரு ஓவியச் சேகரிப்பு, விண்கற்கள் என்பவை உட்படப் பல அரிய பொருட்கள் உள்ளன. 




</doc>
<doc id="57216" url="https://ta.wikipedia.org/wiki?curid=57216" title="நத்தானியேல் வாலிக்">
நத்தானியேல் வாலிக்

நத்தானியேல் வாலிக் (Nathaniel Wallich) (28 சனவரி 1786 - 28 ஏப்ரல் 1854) ஒரு அறுவை மருத்துவரும், தாவரவியலாளரும் ஆவார். கோப்பன்கேகன் நகரில் பிறந்த இவரது இயற்பெயர் நேதன் பென் வுல்ஃப். நேதன் வாலிக் என அழைக்கப்பட்ட இவர் பின்னர் நத்தானியேல் ஆனார். ஒரு வணிகரான இவரது தந்தை வுல்ஃப் பென் வாலிக், 18 ஆம் நூற்றாண்டின் இறுதிப் பகுதியில், ஆம்பர்க்குக்கு (Hamburg) அருகில் உள்ள ஓல்சேட்டிய நகரான அல்தோனாவில் இருந்து வந்து கோப்பன்கேகனில் குடியேறியிருந்தார். அறுவை மருத்துவர்களுக்கான றோயல் அக்கடமியில் பட்டம்பெற்ற நத்தானியேல், அவ்வாண்டின் இறுதியில் வங்காளத்தில் இருந்த டானியக் குடியேற்றமாகிய செராம்பூரில் அறுவை மருத்துவராகப் பதவி பெற்றார். ஏப்ரல் 1807 ஆம் ஆண்டில் புறப்பட்டு ஆப்பிரிக்க முனையூடாக அவ்வாண்டு நவம்பர் மாதத்தில் செராம்பூரை அடைந்தார்.

வாலிச்சு ஏப்ரல் 1807 ஆம் ஆண்டு, இந்தியாவிற்கு கப்பல் பயணத்தைத் தொடங்கினார். ஆப்பிரக்க முனை வழியே, செரம்பூர் என்ற இடத்திற்கு நவம்பர் மாதம் வந்தடைந்தார். பல டேனியக் குடியிருப்புகளை, பிரித்தானியர்கள் கைப்பற்றிய போது, பிரடெரிக்சனகூரில்(Frederiksnagore) இவர் சிறையில் அடைக்கப் பட்டார். ஆனால், 1809 ஆம் ஆண்டு உதவித்தொகையுடன், நன்னடத்தையின் காரணமாகத் தண்டனைக்காலம் முடியும் முன்னரே விடுதலை செய்யப் பட்டார். அதன் பின்பு, பிரித்தானிய குடியிருப்புகளில் பதவிப் பெற்று பணியாற்றினார். அப்பொழுது, கொல்கத்தாவின் தாவரவியல் பூங்காவின் தொடக்க வளர்ச்சிக்கு இவர் பாடுபட்டார். அப்பொழுது அமைத்த உலர் தாவரகத்தில் , பல புதிய தாவரங்களை, தாவரவியல் முறைப்படி விவரித்தார். பின்பு, அந்த புதிய தாவரங்களின், உலர் தாவரக மாதிரிகளை, ஐரோப்பிய நாடுகளுக்கு பரவலாக வழங்கினார். அதனால் பல தாவரங்களின் பெயர்களுக்குப் பின்னால், தாவரவியல் பெயரீட்டு முறையின் படி, பின்னொட்டாக அவரது பெயர் இடப்படுகிறது. எடுத்துக்காட்டாக, "Justicia lobelioides" Wall. இதில் Wall. என்பது இந்த தாவரவியல் அறிஞரைக் குறிக்கும் சொற்சுருக்கம் ஆகும். இறுதியாக பிரித்தானிய அரசின் உயரிய விருதைப்(Fellowship of the Royal Society (FRS)) பெற்றார்.




</doc>
<doc id="57217" url="https://ta.wikipedia.org/wiki?curid=57217" title="இந்திய வான்படை">
இந்திய வான்படை

இந்திய வான்படை அல்லது இந்திய விமானப் படை (IAF; Devanāgarī: भारतीय वायु सेना, Bhartiya Vāyu Senā) இந்தியப் பாதுகாப்பு படைகளின் ஒரு அங்கமாகும். இது இந்தியாவை எதிரிகளின் வான்வழித் தாக்குதலில் இருந்து பாதுகாத்தலையும், வான்வழித் தாக்குதலை முன்னின்று நடத்துதலையும் குறிக்கோளாகக் கொண்டது.

இந்திய வான்படை 1932ஆம் ஆண்டு அக்டோபர் 8ஆம் நாள், இந்தியாவை ஆண்ட ஆங்கிலேயரால் உருவாக்கப்பட்டது. தற்பொழுது ஒவ்வொரு ஆண்டும் அக்டோபர் 8 ஆம் தேதி இந்திய வான்படை நாள் கொண்டாடப்படுகிறது. இந்திய விடுதலைக்கு பின் இந்தியப் பாதுகாப்பு படையின் ஒரு பிரிவானது. 

இந்திய வான்படை சுமார் 170,000 வீரர்களைக் கொண்டுள்ளது. சுமார் 1,130 போர்விமானங்களும் 1,700 மற்ற பயன்பாட்டு விமானங்களும் படையில் உள்ளன. இந்திய வான்படை உலகில் நான்காவது பெரிய வான்படையாகத் திகழ்கிறது. அண்மைய காலத்தில் இந்திய வான்படையில் பெரிய அளவிலான நவினமயமாக்கல் நடவடிக்கைகள் மேற்கொள்ளப் படுகின்றன. இப்படைக்கு இந்தியக் குடியரசுத் தலைவர் அவர்களே முதற் பெரும் படைத்தலைவர் ஆவார்.

இந்திய வான்படையின் குறிக்கோள் (mission) எனப்படுவது ஆயுதப்படைச் சட்டம் 1947, இந்திய அரசியலமைப்பு மற்றும் வான்படைச் சட்டம் 1950' ஆகியவற்றால் உருவாக்கப்பட்டது.இந்தியாவின் வான் எல்லையை பாதுகாப்பதே இதன் தலையாய கடமையாகும்.

பிரிட்டிஷ் ராயல் விமானப்படையின் இந்திய பிரிவாக இந்திய விமானப்படை 8 அக்டோபர் 1932 அன்று தொடங்கப்பட்டது.ஏப்ரல் 1933 அன்று நான்கு வெஸ்ட்லாண்ட் வாபிடி விமானங்கள் மற்றும் ஐந்து விமானிகளுடன் இந்திய விமானப்படை தனது முதல் படையணிப்பிரிவை (squadron) தொடங்கியது.இந்தப் பிரிவு பிரிட்டிஷ் விமானப்படை அதிகாரி சீசல் பௌசீர் வழிகாட்டுதலில் இயங்கியது. 

இரண்டாம் உலகப் போர்(1939-1945) 

இரண்டாம் உலகப்போரின் போது இந்திய விமானப்படை, பர்மாவில் ஐப்பானின் முன்னேற்றத்தை தடுக்க முக்கிய கருவியாகப் செயல்பட்டது.மற்றும் அது அரக்கனில் உள்ள ஜப்பான் இராணுவத் தளங்களின் மீது தாக்குதல் நடத்தியது.அதோடுமட்டுமல்லாமல், வடக்கு தாய்லாந்தில் அமைந்திருந்த ஜப்பானிய விமானப்படை தளங்களான மே ஹோங் சன், சியாங் மை மற்றும் சியாங் ரேய் மீதும் தன் தாக்குதலை நடத்தியது. 

இரண்டாம் உலகப்போரின் போது இந்திய விமானப்படை விமானங்கள் தாக்குதல்,நெருங்கிய வான் உதவி (close air support), வேவு பார்த்தல்,வெடிகுண்டு வீசும் விமானங்களுக்கு பாதுகாப்பு அளித்தல் போன்ற பணிகளில் பெருமளவு ஈடுபடுத்தப்பட்டன. 

போர் நடந்த சமயங்களில் விமானப்படை பெருமளவு விரிவுபடுத்தப்பட்டது. புதிய விமானங்கள் படையில் இணைக்கப்பட்டன.அமெரிக்க தயாரிப்பான Vultee Vengeance,Douglas DC-3 மற்றும் பிரிட்டிஷ் தயாரிப்பான Hawker Hurricane, Supermarine Spitfire மற்றும் Westland Lysander, போன்ற விமானங்கள் படையின் வலிமையை கூட்டின. 

இந்திய விமானப்படையை அங்கீகரிக்கும் வகையில் 1945ல் அரசர் ஆறாம் ஜார்ஜ் "இராயல்" என்ற சொல்லை இந்திய விமானப்படைக்கு முன்னால் வைக்க அறிவித்தார்.ஆனால் இந்தியா குடியரசானபோது (1950) அந்த வார்த்தை (இராயல்) கைவிடப்பட்டது. 

சுதந்திரத்திற்குப் பின் (1947-1950) 

சுதந்திரத்திற்குப் பிறகு சுதந்திர இந்தியா, இந்தியா மற்றும் பாகிஸ்தான் என இரு நாடுகளாக பிரிக்கப்பட்டது.புவியில் ரீதியாக விமானப்படையும் இரண்டாகப் பிரிக்கப்பட்டது.இந்திய விமானப் படை "இராயல்" என்ற பெயரை தக்கவைத்துக் கொண்டது.ஆனால் 10ல் மூன்று படையணிப்பிரிவு மற்றும் துணைநலங்கள் (facilities) பாகிஸ்தான் எல்லையினுள் அமைந்திருந்ததால் அவை ராயல் பாகிஸ்தான் விமானப்படைக்கு வழங்கப்பட்டன. 

இந்திய ஜனாதிபதி அனைத்து இந்திய ஆயுதப்படைகளின் தலைமைத் தளபதி மற்றும் விமானப்படைத் தலைவராக உள்ள தலைமைத் தளபதி ஆவார். இந்திய விமானப் படைத் தலைவராக இந்திய விமானப்படை தளபதி இருக்கிறார்.இந்திய விமானப்படை தளபதிக்கு உதவியாக ஆறு அதிகாரிகள் உள்ளனர்.அவர்கள் அனைவருமே விமானப்படையின் மார்ஷல் பதவியில் உள்ளனர். 


</doc>
<doc id="57221" url="https://ta.wikipedia.org/wiki?curid=57221" title="பாசிப் பயறு">
பாசிப் பயறு

பாசிப் பயறு அல்லது பாசிப்பயிறு என்பது பருப்பு வகையைச் சேர்ந்தத் தாவரம் ஆகும். இது பச்சைப் பயறு அல்லது சிறுபயறு எனவும் அழைப்படுகிறது. இந்திய துணைக்கண்டத்தைப் பூர்வீகமாகக் கொண்ட இப் பயிர், இந்தியா, சீனா, கிழக்காசிய நாடுகளில் பெருமளவில் (~90%) உற்பத்திச் செய்யப்படுகிறது. 
இது அதிக அளவில் புரதசத்தும் மாப்பொருளையும், குறைந்த அளவில் கொழுப்புச்சத்தையும் கொண்டுள்ளது. முளைக்கட்டிய பாசிப்பயறு உடற்குறைப்பு சமச்சீர் உணவாக அதிகமாக பயன்படுத்தப்படுகிறது. தமிழகத்தில் கொழுக்கட்டை, மோதகம், பொங்கல், பாயசம், கஞ்சி ஆகிய பண்டங்கள் பாசிப்பயற்றைப் பயன்படுத்திச் செய்யப்படுகின்றன. தமிழரின் திருநாளான பொங்கல் தினத்தன்று சர்க்கரைப்பொங்கல் என்ற உணவுவகை அரிசி, வெல்லத்துடன் பாசிபயறும் சேர்த்துச் சமைக்கப்படுகிறது. பாசிபயறு பருப்பு சாம்பாரில் துவரம் பருப்புக்கு பதிலாக சில இடங்களில் பயன்படுத்தப்படுகிறது.சில இடங்களில் அரிசியும், சிறுபயறும் சேர்த்து கஞ்சியாக உண்ணப்படுகிறது.


</doc>
<doc id="57225" url="https://ta.wikipedia.org/wiki?curid=57225" title="முதலாவது உலகத் தமிழாராய்ச்சி மாநாடு">
முதலாவது உலகத் தமிழாராய்ச்சி மாநாடு

முதலாவது உலகத் தமிழ் மாநாடு எனப்படுவது ஏப்ரல் 1966 இல் மலேசியத் தலைநகரான கோலாலம்பூரில் நடைபெற்ற பன்னாட்டு தமிழ் ஆராய்ச்சி மாநாடு ஆகும். இந்த மாநாட்டை தனிநாயகம் அடிகளார் முன்னின்று ஒருங்கிணைத்தார். இந்த மாநாட்டில் அன்று தமிழியல் ஆய்வில் பங்கெடுத்த பல்லின ஆய்வாளர்களும் ஆர்வலர்களும் கலந்து சிறப்பித்தனர். 


</doc>
<doc id="57227" url="https://ta.wikipedia.org/wiki?curid=57227" title="இரண்டாவது உலகத் தமிழாராய்ச்சி மாநாடு">
இரண்டாவது உலகத் தமிழாராய்ச்சி மாநாடு

இரண்டாவது உலகத் தமிழ் மாநாடு என்பது தமிழ்நாட்டுத் தலைநகரான சென்னையில் 1968 ம் ஆண்டு நடைபெற்ற பன்னாட்டு தமிழ் ஆராய்ச்சி மாநாடு ஆகும். இந்த மாநாட்டின் முதல் நாள் சென்னை கடற்கரையில் 9 தமிழ் அறிஞர்களின் சிலைகள் எடுக்கப்பெற்றன. அவர்கள் வருமாறு: திருவள்ளுவர், ஔவையார், கம்பர், ஜி. யு. போப், கால்டுவெல், பாரதியார், பாரதிதாசன், வ. உ. சி, வீரமாமுனிவர் ஆகியோர் ஆவர். இவர்களோடு தமிழ் இலக்கிய சிலப்பதிகாரத்தின் முக்கிய கதாபாத்திரமான கண்ணகியின் சிலையும் எடுக்கப்பட்டது. 


</doc>
<doc id="57230" url="https://ta.wikipedia.org/wiki?curid=57230" title="பாகல்">
பாகல்

பாகல் ("Momordica charantia") என்பது உணவாகப் பயன்படும் பாகற்காய் என்னும் காயைத் தரும், பாகற்கொடியைக் குறிக்கிறது. இக்கொடி வெள்ளரிக்காய், பூசணிக்காய், தர்ப்பூசணி முதலான நிலைத்திணை (தாவர) வகைகளை உள்ளடக்கிய "குக்குர்பிட்டேசியே" (Cucurbitaceae) என்னும் பண்படுத்தாத(rouch) செடி, கொடி குடும்பத்தைச் சேர்ந்ததாகும். பாகற்காய் கைப்புச் (கசப்பு, கயப்பு) சுவைமிக்கது. இது உடல் நலத்துக்கு உகந்த உணவாகக் கருதப்படுகிறது. இதற்கு மருத்துவப் பயன்களும் உண்டு. சம்பலாகவோ, கறியாக்கியோ, வறுத்தோ, பொரித்தோ உண்பர். பாகற்காயின் இரத்த-சர்க்கரையளவைக் குறைக்கும் குணம் ("hypoglycaemic activity") அறிவியலறிஞர்கள் பலராலும் அறியப்பட்ட ஒரு உண்மையாகும். 
இதன் தாயகம் இந்தியா ஆகும். இந்தியாவிலிருந்து, சீனாவிற்கு 14 ஆம் நூற்றாண்டில் அறிமுகப்படுத்தப் பட்டது.

இம்மூலிகைக் கொடி 5 மீட்டர் (16 அடி) நீளம் வரை வளரக்கூடிய இயல்புடையதாகும். இதன் இலையமைவு, எளிய, மாறுபட்ட கோணத்தில் இருக்கும். இலையளவு 4–12 செ. மீ. (1.6–4.7 அங்குலம்) இலை விளம்புகள் ஆழமாக பிளவுபட்டு, 3-7 வரை பிரிந்து, உள்வாங்கி இருக்கும். ஒவ்வொரு தாவரமும் தனித்தனியான ஆண், பெண் மலர்களைக் கொண்டு இருக்கும். பூமியின் வடகோளத்தில் சூன், சூலை மாதங்களில் பூக்கும் இயல்புடையதாக இருக்கிறது. கனியாதல் செப்டம்பர் முதல் நவம்பர் வரை நடைபெறுகிறது. கனியானது அடர் மஞ்சள் நிறத்திலும், விதைகள் பட்டையாக மஞ்சள் நிறத்திலும், சதைப்பகுதி சிவப்பாகவும் இருக்கும். இச்சதைப்பகுதியை அப்படியே சமைக்காமல் சாலட் ஆக உண்ணும் வழக்கம் பல தெற்கு ஆசிய நாடுகளில் காணப்படுகின்றன. நன்கு பழுத்தக்கனி, ஆரஞ்சு நிறமாக மாறும் இயல்புடையது ஆகும்..

பாகற்காயில் பல வகைகள் உள்ளன. அவற்றின் அளவிலும், வடிவத்திலும் இவை வேறுபடுகின்றன.இருப்பினும், வேளாண்மையினர் இருவகை இனங்களையே விளைவிக்கின்றனர். ஒன்று பொடியாக, அளவு இருப்பது, இதனை "மிதி / குருவித்தலை பாகற்காய்" என்கின்றனர். இவ்வினம் இந்தியாவிலும், வங்காள தேசத்திலும் மற்றொன்று பெரிதாக நீளமாக இருக்கும். அதனை "கொம்பு பாகற்காய்" என்றழைக்கின்றனர். இந்த கொம்பு பாகல் இனங்கள் இந்தியாவிலும் சீனத்திலும் வேறுபட்டு இருக்கின்றன. இந்திய இனம் அடர் பச்சை நிகூறமாகவும், முனைகள் கூராகவும் இருக்கும்., சீன பாகலின் அளவு இருக்கும்.வெளிர் பச்சை நிறத்திலும், முனைகள் மழுங்கியும் இருக்கிறது. 




</doc>
<doc id="57232" url="https://ta.wikipedia.org/wiki?curid=57232" title="சேலம் மாநகராட்சி">
சேலம் மாநகராட்சி

இந்தியாவின் மாநிலமான தமிழகத்தின் சேலம் மாவட்டத்தின் மாநகராட்சியாகும். இம்மாநகராட்சி 01.06.1994 முதல் மாநகராட்சியாக செயல்படுகின்றது. சேலம் நகராட்சி 1966 ம் ஆண்டு நூற்றாண்டை நிறைவு செய்தது. சேலம் மாவட்டத்தில் தான் தமிழகத்தின் பெண் புலவரான ஔவையார் பிறந்த இடம் எனக் கூறப்படுகின்றது.

சேலம் மாநகராட்சி எல்லைகள் 01.04.79 முதல் சூரமங்கலம் நகராட்சி, ஜாரிகொண்டாலம்பட்டி, கண்ணங்குறிச்சி பேரூராட்சிகளும் மற்றும் 21 கிராம ஊராட்சிகளும் இணைத்து இதன் பரப்புளவு 93.34 ச.கிமீ கொண்டாதாக விரிவுப்படுத்தப்பட்டது. 2001 மக்கள் தொகை கணக்கெடுப்பின்படி இதன் மக்கள் தொகை 6,97,061 ஆகும். 

சேலம் மாநகராட்சி அதிகாரப்பூர்வ இணைய தளம்


</doc>
<doc id="57233" url="https://ta.wikipedia.org/wiki?curid=57233" title="பாலாடை (பாலேடு)">
பாலாடை (பாலேடு)

பாலாடை அல்லது பாலேடு என்பது பாலில் இருந்து தயாரிக்கப்படும் பொருள். பாலாடை பால்லில் இருந்து பிரித்தேடுக்கப்படுகின்றது. பாலாடை பொடி ஆகவும் ஆக்கப்பட்டு விற்க்க படுகின்றது. இது தொழில்லகாத்தில் விறைவேகச் சுழற்சி இயந்திரம் முலம் பாலாடை பால்லில் இருந்து பிரித்தேடுக்கப்படுகின்றது.
பாலாடை பசுவின் முலம் நமக்கு கிடைக்கின்றது.

ஐக்கிய இராச்சியத்தில் பயன்ப்படுத்தப்படும் பாலாடை வகைகள் 



</doc>
<doc id="57235" url="https://ta.wikipedia.org/wiki?curid=57235" title="உருமறைப்பு">
உருமறைப்பு

உருமறைப்பு ("Camouflage") என்பது ஒரு புலனுக்கெட்டாத வகையில் இருப்பதற்கான ஒரு உத்தியாகும். இது, மற்றபடி பார்வைக்குத் தென்படக்கூடிய உயிரினங்கள் அல்லது பொருட்கள், கவனத்தைத் தவிர்க்க சுழலிலிருந்து பிரித்துக் காண முடியாத வகையில் தங்களை அமைத்துக் கொள்வதை அனுமதிக்கிறது. புலியின் கோடுகள் மற்றும் ஒரு நவீன இராணுவ வீரரின் போர்ச்சீருடை ஆகியவை இதற்கான எடுத்துக்காட்டுகள். உருமறைப்பு என்னும் கருத்தாக்கம் இத்தகைய விளைவை உருவாக்குவதற்கான பல்வேறு உத்திகளையும் உள்ளடக்கியது.

பொதுவாக கொன்றுண்ணிகள் போன்றவற்றிடமிருந்து மறைவதற்காக சில பொருட்களோடு மறைவது அல்லது கலந்து காணப்படுவதே உருமறைப்பு என்பதாகும்.

எளிதில் புலன்படாத நிறமாக்கம் என்பதே மிகவும் பொதுவான உருமறைப்பு வகையாகும். இது பெரும்பான்மையான உயிரினங்களில் காணப்படுகிறது. தான் இருக்கும் சூழலுக்குத் தகுந்த நிறத்தில் இருப்பதே ஒரு விலங்கிற்கு மிகவும் எளிமையான வழி. இதற்கான எடுத்துக்காட்டுகள் மான், அணில், துன்னெலி ஆகியவை (மரங்கள் அல்லது தூசு ஆகியவற்றிற்குப் பொருந்துவதாக) "மண் பண்பு" கொள்ளுதல், அல்லது சுறாவின் வெவ்வேறு நிறமாக்கத்தின் வழி அதன் நீலத் தோல் மற்றும் வெள்ளை நிற அடிவயிறு காணப்படுதல் (இவை மேலிருந்து மற்றும் கீழிறிந்து ஆகிய இரு வழிகளிலும் அவற்றைக் கண்டறிவதைக் கடினமாக்குகின்றன) ஆகியவையாகும். மேலும் நுணுக்கமான வடிவமைப்புகளை தட்டைச் சிறு மீன், அத்துப் பூச்சி மற்றும் தவளை போன்ற பல உயிரினங்களில் காணலாம். 

ஒரு உயிரினம் மேற்கொள்ளும் உருமறைப்பு உத்தி பல காரணிகளைப் பொறுத்து உள்ளது:
உதாரணமாக. கொன்றுண்ணி ஒருவண்ணமானி விலங்காக இருப்பின் பிறகு அதன் இரையான விலங்கு தனது சூழலுக்குத் தகுந்தவாறு நிறம் மாற்றிக்கொள்ள அவசியமில்லை.
விலங்குகள் இரு வழிகளில் நிறமாக்கம் கொள்கின்றன. 

புலனாகாத நிறமாக்கமும் இவ்வாறான மாறுபாட்டினை உருவாக்கலாம். 

இது பருவ நிலை மாறுபாடுகளினாலோ அல்லது வெகு விரைவாக மாறி வரும் சுற்றுச் சூழல் நிலைகளினாலோ உருவாகலாம். எடுத்துக்காட்டாக, ஆர்க்டிக் நரி குளிர்காலத்தில் வெண்ணிறத் தோலும் வேனிற்காலத்தில் பழுப்புத் தோலும் கொண்டிருக்கும். பாலூட்டி களுக்கும் பறவைகளுக்கும் முறையே புதிய உரோமத் தோலும் மற்றும் புதிய ஜோடி இறக்கைகளும் தேவைப்படும். ஆயினும், கணவாய் போன்ற சில வகை மீன்கள், தமது உடலில் ஆழமாக குரோமடோஃபோர் எனப்படும் நிறமி அணுக்களைக் கொண்டிருக்கலாம். அவற்றால், இந்நிறமிகளைக் கட்டுப்படுத்த இயலும். 

மீன் இனம் அல்லது நூடிபிராங்க் போன்றவை தமது உணவுப் பழக்கத்தை மாற்றிக் கொள்வதன் மூலம், தமது நிறத்தை மாற்றியமைக்க இயலும். இருப்பினும், தனது நிறத்தை மாற்றிக் கொள்வதற்காக பரவலாக அறியப்பட்ட ஜந்து பச்சோந்தியேயாகும். இது உருமறைப்பு நோக்கங்களுக்காக அன்றி, தனது மனநிலையைப் பிரதிபலிக்கவே தனது நிறத்தை மாற்றிக் கொள்கிறது. 

வண்ணங்கள் மட்டும் அல்லது, தோலின் அமைப்பும் கூட பல சமயங்களில் புலனுக்கெட்டாத நிறமாக்கத்திற்கு உதவக் கூடும். வெளிக்கோடுகளின் மாறுபாட்டினால் பார்வைக் குழப்பம் உண்டாவதாக கிரைய்க்-ஓ பிரியான் கார்ன்ஸ்வீட் மாயத்தோற்றம் உரைக்கிறது. உதாரணமாக, ஒருவர் நாயை அதன் வண்ணத்தால் அன்றி வடிவத்தாலேயே புரிந்து கொள்கிறார். பெரும்பான்மையான நேரங்களில், ஒரு ஜந்துவின் உடலின் வெளிக் கோட்டுத் தோற்றங்களை புலனுக்கெட்டாத நிறமாக்கம் மாற்றி விடக் கூடும். பெண் பூனை போன்ற வீட்டுச் செல்லப் பிராணிகளில் இதைக் காணலாம். புலி, வரிக்குதிரை போன்ற விலங்குகளில் அவற்றின் உடல் முழுதுமாக உள்ள கோடுகள், அவை காடுகளில் தமது சூழலுடன், அதாவது முறையே காட்டுவெளி மற்றும் புல்வெளி ஆகியவற்றுடன், ஒன்றறக் கலந்துபட உதவுகிறது. 
பின்னதாகக் கூறப்பட்ட இரண்டும் சுவாரசியமான எடுத்துக்காட்டுகள். இவற்றின் நிறம் அவற்றின் சுற்றுச் சூழலுடன் ஒத்துப் போகாததைப் போல துவக்கத்தில் பார்வைக்குப் புலனாகக் கூடும். ஆனால், புலியின் இரைகள் ஓரளவிற்கு வண்ணக்குருடுகள். அவற்றால் ஆரஞ்சு மற்றும் பச்சை நிறங்களைப் பிரித்தறிய இயலாது. வரிக்குதிரையைக் கொன்றுண்ணும் பிரதான மிருகமான சிங்கம் போன்றவையும் வண்ணக்குருடுகளே. 
வரிக்குதிரைகளைப் பொறுத்த வரையில், அவற்றின் வரிக்கோடுகள் மிகச் சிறப்பாகக் கலந்து விடுவதால், அவற்றின் ஒரு கூட்டம் ஒரு பெரும் நிலப்பரப்பு போல காணப்படுமே அன்றி, ஒரு சிங்கத்தால் தனிப்பட்ட ஒரு வரிக்குதிரையை வேட்டையாடித் தனக்கு இரையாக்கிக் கொள்ள இயலாது. வரிமீன் இனங்களும் இதே உத்தியைக் கையாளுகின்றன.
பறவைகளில், கனடிய வாத்துக்களின் "முகவாய்க்கட்டு" உயரமான புல்வெளிகளில் அவை, பறவையின் தலைகள் போல் காணப்படாது, குச்சிகள் போலத் தோற்றமளிக்க உதவுகின்றன. 

விலங்குகள் தங்களது சூழலுடன் கலந்துபடுவதற்கோ அல்லது தங்களது உருவத்தை மறைத்துக் கொள்வதற்கோ, இயற்கையில் அழுத்தமான பரிணாமக் காரணங்கள் உள்ளன. இரையாகும் விலங்குகள் தங்களது கொன்றுண்ணிகளைத் தவிர்க்கவோ அல்லது கொன்றுண்ணிகள் தங்களது இரை மீது பதுங்கிப் பாயவோ இவை தேவைப்படுகின்றன. 

இந்தத் தேவைகளுக்காக விலங்குகள் இயற்கையான உருமறைப்பினை மேற்கொள்கின்றன. 

இதனைச் செய்வதற்குப் பல வழிகள் உள்ளன. ஒன்று ஒரு விலங்கு தனது சூழலுடன் கலந்துபடுவதாகும்; மற்றொன்று, ஒரு விலங்கு சுவாரசியமற்ற அல்லது ஆபத்தானதாகக் காட்சியளிக்கும் வேறொன்றாகத் தன்னை உருமாற்றிக் கொள்வது.
இவ்வாறு விலங்குகள் செய்து கொள்ளும் உருமறைப்பு மற்றும் புலனுக்கெட்டாத நிறமாக்கத் தன்மைகள் ஆகியவற்றைக் கண்டறிந்து இரையாக்கிக் கொள்ளும் மிருகங்களின் புலனுணர்வும் பரிணாம வளர்ச்சியுடன் இணைந்தே வளர்ந்துள்ளது. குறிப்பிட்ட கொன்றுண்ணி-இரை ஜோடிகளில் பல விதங்களிலான புலனுக்கெட்டாத நிறமாக்கங்களும், புலனுணர்வுத் திறன்களும் காணப்படும். 

இவ்வாறான விலங்குகளில் சில இயற்கை இயக்கத்தையும் ஒற்றியெடுக்கின்றன. உதாரணமாக, காற்றில் ஒரு இலையைக் குறிப்பிடலாம். 
இதனை புலனுக்கெட்டாத நடத்தை அல்லது பழக்கத்திற்கான ஆதரவு எனக் குறிப்பிடலாம். இதர விலங்குகள் தங்களை மறைத்துக்கொள்ள இயற்கைத் தனிமங்களை தங்களிடம் ஈர்க்கின்றன. சில விலங்குகள் வாசம் மூலமாக பதிலிறுக்கின்றன. மாறும் சூழல்களில் நிறம் மாறுகின்றன. இது, எர்மைன் மற்றும் பனிச்செருப்பு குழிமுயல் ஆகியவற்றைப் போல எப்போதாவது உருமாற்றிக் கொள்வதாக் இருக்கலாம்; அல்லது (செஃபலோபாட் இன விலங்குகளைப் போல) தங்களது குரமட்டோஃபோர் என்னும் நிறமியணுக்களை மாற்றிக் கொள்ளலாம் சில விலங்குகள், குறிப்பாக நீர்ச் சூழல்களில், கொன்றுண்ணிகளை ஈர்க்கும் தன்மை கொண்ட வாசங்களையும் உருமறைக்கும் முயற்சிகளை மேற்கொள்கின்றன. மந்தையாகச் செல்லும் சில விலங்குகள் இதையொத்த உத்தியைக் கையாளுகின்றன. இதனால், தனிப்பட்டதான ஒரு விலங்கைக் கண்டறிவது கடினமாகிறது. 

இதற்கான எடுத்துக்காட்டுகள் வரிக்குதிரைகளின் மீதுள்ள வரிகள் மற்றும் மீன் மீதுள்ள பிரதிபலிக்கும் தன்மையிலான செதில்கள். 

ஆரம்ப காலத்து மேற்கத்திய நாகரிக அடிப்படையிலான போர்முறைகளில் உருமறைப்பு பரவலான அளவில் பயன்பாடாகவில்லை. 18ஆம் மற்றும் 19ஆம் நூற்றாண்டில் இராணுவங்கள் பிரகாசமான வண்ணங்களையும், எடுப்பான தோற்றம் கொண்ட வடிவங்களையுமே சீருடைகளில் பயன்படுத்தி வந்தன. இவை எதிரியை அச்சுறுத்தவும், புதிய வீரர்களைக் கவர்ந்திழுக்கவும், அணியின் ஒருமையை அதிகரிக்கவும் அல்லது, புகையற்ற துப்பாக்கி இரவை கண்டுபிடிப்பதற்கு முன்னர் போர்க்களங்களில் நிலவி வந்த, போர்ப் பனிமூட்ட வேளையில் அணியை அடையாளம் காணவுமே பெரும்பாலும் பயன்பட்டன. 18ஆம் நூற்றாண்டைச் சேர்ந்த ஜாகெர் துப்பாக்கி வீரர்களே முதன் முறையாக மங்கலான பச்சை அல்லது சாம்பல் வண்ணச் சாயங்களைப் பயன்படுத்தத் துவங்கினர். பெரும் படைகள், பிரகாசமான வண்ணங்களையே, அவ்வாறான பயன்பாடு சரியானதல்ல என்று தாங்கள் உணர்ந்து கொள்ளும் வரையிலும், பயன்படுத்தி வந்தன. 
1857 ஆம் ஆண்டு, இந்தியாவில் இருந்த பிரிட்டிஷ் வீரர்கள் தங்களிடையே நிகழ்ந்த மரணங்களினால், தங்களது பளீரென ஒளிவீசும் வெண்ணிறச் சீருடைகளை மையமான ஒரு வண்ணத்திற்கு மாற்றலாயினர். துவக்கத்தில் சகதி போன்றிருந்த, (உருது மொழியில் தூசு என்னும் பொருள்படுவதான), காக்கி எனப்பட்ட சாயத்தைப் பயன்படுத்தலாயினர். இது தாற்காலிகமான ஒரு ஏற்பாடாகத்தான் இருந்தது. சிவப்பு அல்லது வெள்ளைச் சீருடைக்கே ராணுவம் திரும்பியது. இந்திய சேவைக்கு காக்கி சீருடையே பொதுவானதாக 1880ஆம் ஆண்டுகளில் நிலைபெறும்வரை, இந்நிலையே நீடித்தது. 1902ஆம் ஆண்டு இரண்டாம் போயர் போர் வரையிலும் "சொந்த மண் சேவை" (அதாவது வெப்பமற்ற நாடுகளில்) தள சீருடைகள் காக்கி நிறத்தின் ஒரு அடர்த்தியான சாயத்தைப் பயன்படுத்தி வந்தன. ஐக்கிய அமெரிக்க நாடுகள், ரஷ்யா, இத்தாலி மற்றும் ஜெர்மனி போன்ற பிற நாட்டு ராணுவங்கள் காக்கியை அல்லது தமது சூழலுக்குப் பொருந்துவதாக சாம்பல் வண்ணம், நீலப்பழுப்பு அல்லது மற்ற நிறங்களைப் பயன்படுத்தத் துவங்கின 

உருமறைப்பாக வலைவிரித்தல், இயற்கைப் பொருட்கள், குந்தகம் உண்டாக்கும் வண்ணக்கோலங்கள் மற்றும் பிரத்தியேக அகச்சிவப்பு, வெப்ப மற்றும் கதிரலைக்கும்பா இயல்புகளும் இராணுவ வாகனங்கள், கப்பல்கள், வானூர்திகள், நிலையாக்கங்கள் மற்றும் கட்டிடங்கள் ஆகியவற்றில் பயன்படுகின்றன. இதற்குக் குறிப்பான ஒரு எடுத்துக்காட்டு பளபளக்கும் உருமறைப்பாகும். இது முதலாம் உலகப்போரின்போது கப்பல்களில் பயன்படலானது. துப்பாக்கி வீரர்களும் அவர்களது துணையான இலக்கு கண்டுபிடிப்பாளர்களும் கில்லி சீருடை என்பதை அணிந்து உருமறைப்பு என்பதனை மேலும் ஒரு உயர்வான நிலைக்குக் கொண்டு சென்றனர். இவர்கள் வண்ணங்களின் சேர்க்கை மட்டும் அல்லது, மரக் குச்சிகள், இலைகள் மற்றும் தழைகள் ஆகியவற்றைப் பயன்படுத்தினர். இதனால் மனித உருத்தோற்றம் என்பதைத் தென்படாதவாறு உருக்குலைக்க இயன்றது. தங்களது சீருடைகளில் அச்சிடப்பட்ட நிறங்களுக்குப் பதிலாகத் தங்களது அருகிலுள்ள சூழலில் உள்ள நிறங்கள் மற்றும் பொருட்களை பயன்படுத்தலாயினர். இதன் மூலம், நேரடியாகத் தொலை நோக்காடி அல்லது வானூர்தி வழியே பார்த்தாலும் தென்படாது இருக்க முடிந்தது. 

வேட்டைக்காரர்கள் பெரும்பாலும் தங்களது வேட்டை விளையாட்டுக்கு ஏற்றதாகத் தைக்கப்பட்ட உருமறைப்பு உடைகளை அணிகிறார்கள். இதற்கு மிகச் சரியான ஒரு எடுத்துக்காட்டு பிரகாசமான ஆரஞ்சு வண்ண உடை. இது மனிதர்களுக்கு எடுப்பாகத் தென்படினும், மான் போன்ற பெரும் விலங்குகளில் பெரும்பான்மையானவை இரு வண்ணங்களுக்கு மேலாக பிரித்தறிய இயலாதவை என்பதால், அவற்றிற்கு ஆரஞ்சு வண்ணம் மங்கலான நிறமாகவே தென்படும் என்பதன் அடிப்படையில் அமைந்துள்ளது.

இதற்கு மாறாக, துணிகள் பளீரெனத் தென்படுவதற்காக சலவைச் சவுக்காரங்களில் பொதுவாகப் பயன்படும் புறஊதா நிறமானது பல வேட்டை விலங்குகளுக்குத் தெளிவாகத் தென்படும் நிறமாகும். மனிதக் கண்களுக்கு மங்கலாகத் தோன்றும் இந்த வண்ணம், பின்புலத்திற்கு மிகுந்த அளவில் மாறுபாடாக இருக்கும் காரணத்தால், புற-ஊதா மிகுவுணர்வு உள்ள மிருகங்களுக்கு மிக எளிதில் இது தென்படுகிறது. 

வேட்டை உருமறைப்பில் பல வகைகள் உள்ளன. வேட்டைக்காரர் எந்தப் பகுதியில் வேட்டையாடச் செல்கிறார் என்பதைப் பொறுத்தே அவை அமையும். இவை பெரும் பாலூட்டிகளை வேட்டையாடுபவர்களுக்கு பாசிக் கருவாலி வண்ணக் கோலம் துவங்கி சதாவல்லி வண்ணக் கோலம் வரை மாறுபடும். 
கங்கணம் என்னும் நீர்ப்பறவையை வேட்டையாடுபவர்கள் சதுவற்புற்களைப் பயன்படுத்தலாம்.




</doc>
<doc id="57242" url="https://ta.wikipedia.org/wiki?curid=57242" title="திருநெல்வேலி மாநகராட்சி">
திருநெல்வேலி மாநகராட்சி

திருநெல்வேலி பெருநகர மாநகராட்சி 

திருநெல்வேலி பெருநகர மாநகராட்சி தென் இந்தியாவின் மாநிலமான தமிழகத்தின் தெற்குப் பகுதி மாவட்டமான திருநெல்வேலியின் மாநகர் பகுதியாகும். தமிழகத்தின் ஆறாவது பெரிய நகரமாகும். இது ஆரம்பிக்கப்பட்டுது 1994ஆம் திருச்சிராப்பள்ளி , சேலம் ஆகியவை திருநெல்வேலி மாநகராட்சியின் வயதை ஒத்தவை. 

பல சிறப்புகளுக்குப் பெயர் கொண்ட மாநகராட்சிப் பகுதியாகும். இந்த மாவட்டத்தில் தான் பல இந்திய விடுதலைப் போராட்ட வீரர்கள் பிறந்த மாவட்டமாகும். பூலித்தேவன், வீரபாண்டிய கட்டபொம்மன், வாஞ்சிநாதன் மற்றும் விடுதலை புரட்சியாளர்களான வ.உ.சிதம்பரனார், சுப்பிரமணிய பாரதியார், சுப்பிரமணிய சிவா மற்றும் பலரின் பிறப்பிடமாகக் கொண்டுள்ளது.

டிவிஎஸ் சுந்தரம், சிம்சன், ஏசான், இந்தியா சிமென்ட்ஸ்பல தொழிலதிபர்களும் இம்மாவட்டத்தையே பிறப்பிடமாக கொண்டுள்ளனர். 

திருநெல்வேலி அல்வாத் தயாரிப்புக்கு பிரசித்திப் பெற்ற இடமாகும். இதன் இது அல்வா நகரம் என்ற இடுகுறிப் பெயருடன் விளங்குகின்றது.

இம்மாநகராட்சி மூன்றுப் பெரிய நகராட்சிகளை ஒன்றிணைக்கின்றது. அதாவது திருநெல்வேலி, பாளயங்கோட்டை மற்றும் மேலப்பாளையம் மற்றும் இதர ஊராட்சிகளையும் இணைக்கின்றது.



</doc>
<doc id="57243" url="https://ta.wikipedia.org/wiki?curid=57243" title="சந்திர மண்டலத்திற்கான தற்காலத் தன்னேற்புத் திட்டங்களும் வருங்காலத் திட்ட முன்வரைவுகளும்">
சந்திர மண்டலத்திற்கான தற்காலத் தன்னேற்புத் திட்டங்களும் வருங்காலத் திட்ட முன்வரைவுகளும்

சந்திர மண்டலத்தை ஆராய அறிய உலகின் பல நாடுகளும், அமைப்புகளும் சந்திர மண்டலத்துக்கு மனிதனையும் ஏவுகலன்களையும் அனுப்பும் திட்டங்கள் பட்டியலிடப்பட்டுள்ளன.


</doc>
<doc id="57245" url="https://ta.wikipedia.org/wiki?curid=57245" title="தூத்துக்குடி மாநகராட்சி">
தூத்துக்குடி மாநகராட்சி

தூத்துக்குடி மாநகராட்சி- இந்தியாவின் மாநிலமான தமிழகத்தில் மன்னார் வளைகுடாவில் அமைந்துள்ள மாநகராட்சியாகும்.தூத்துக்குடி ஒரு துறைமுக நகரமாகும்.

தூத்துக்குடி மாநகராட்சி தமிழகத்தின் சிறப்புமிக்க மாநகராட்சியாகவம், மக்கள் தொகையின் அடிப்படையில் ஆறாவது படி நிலையில் உள்ள மாநகராட்சியாகும். இங்குள்ள மூன்று முக்கியச் சாலைகள் மதுரையும், திருச்செந்தூர் மற்றும் திருநெல்வேலியை இணைக்கின்றது.

மாநகராட்சி அலுவலகம் தூத்துக்குடி மாவட்ட ஆட்சியர் அலுவலகத்திலிருந்து 8 கிமீ தொலைவில் மேற்கு கிரேட் காட்டன் சாலையில் அமைந்துள்ளது.

தூத்துக்குடி மாநகராட்சி இணையத் தளம்


</doc>
<doc id="57249" url="https://ta.wikipedia.org/wiki?curid=57249" title="இந்தியாவில் உள்ள அருங்காட்சியகங்களின் பட்டியல்">
இந்தியாவில் உள்ள அருங்காட்சியகங்களின் பட்டியல்

இங்கே இந்தியாவிலுள்ள கலை, வரலாறு மற்றும் தொல்லியல் அருங்காட்சியகங்கள் அவை இருக்கும் மாநிலங்களின் அடிப்படையில் பட்டியலிடப்பட்டுள்ளன. 
























</doc>
<doc id="57251" url="https://ta.wikipedia.org/wiki?curid=57251" title="கலிக்கோ நெசவுப்பொருள் அருங்காட்சியகம்">
கலிக்கோ நெசவுப்பொருள் அருங்காட்சியகம்

கலிக்கோ நெசவுப்பொருள் அருங்காட்சியகம் இந்தியாவின் மேற்குப் பகுதி மாநிலங்களில் ஒன்றான குஜராத்தின் தலை நகரமான அகமதாபாத்தில் அமைந்துள்ளது. சாராபாய் அறக்கட்டளையால் நிர்வகிக்கப்படும் இந்த அருங்காட்சியகம் அகமதாபாத்தில் உள்ள, சுற்றுலாப் பயணிகளைக் கவரும் இடங்களுள் ஒன்றாகும்.

இந்த அருங்காட்சியகம் தொழிலதிபரான அம்பாலால் சாராபாய், அவரது உடன் பிறந்தாளான கிரு சாராபாய் ஆகியோரால் 1949 ஆம் ஆண்டில் துவங்கப்பட்டது. அகமதாபாத் அக்காலத்தில் நெசவுத் தொழிலுக்குப் புகழ் பெற்றிருந்தது. கலிக்கோ நெசவுப்பொருள் அருங்காட்சியகம் முதலில், அகமதாபாத்தின் நெசவுத் தொழிலில் முக்கிய இடம் வகித்த கலிக்கோ நெசவாலை வளாகத்தில் அமைந்திருந்தது. க்கட்சிப் பொருட்களில் எண்ணிக்கை அதிகரித்தபோது அருங்காட்சியகம், சாகிபவுக் பகுதியில் இருந்த சாராபாய் இல்லத்துக்கு மாற்றப்பட்டது.

இங்குள்ள காட்சிப் பொருட்களில், 15 முதல் 19 ஆம் நூற்றாண்டுவரை முகலாய அரசர்களும், மாகாண ஆட்சியாளரும் அணிந்த துணி வகைகள் அடங்குகின்றன. இவற்றுடன், பல பகுதிகளையும் சேர்ந்த பூத்தையல் வேலைப்பாடுகளைக் கொண்ட துணி வகைகளும், கட்டிச் சாயம் தோய்த்த துணிவகைகளும், சமயம் சார்ந்த துணிவகைகளும் காட்சிக்கு வைக்கப்பட்டுள்ளன. காட்சிக் கூடங்களில், சடங்குகள் சார்ந்த கலைப் பொருட்கள் சிற்பங்கள், சிற்றோவியங்கள், தென்னிந்திய உலோககச் சிலைகள் போன்ற காட்சிப் பொருட்களும் உள்ளன. இவைதவிர நெசவுத் தொழில் நுட்பங்களுக்கான காட்சிக் கூடமும், ஒரு நூலகமும் இங்கே உள்ளன.



</doc>
<doc id="57256" url="https://ta.wikipedia.org/wiki?curid=57256" title="ஈரோடு மாநகராட்சி">
ஈரோடு மாநகராட்சி

ஈரோடு மாநகராட்சி இந்திய மாநிலமான தமிழ்நாட்டிலுள்ள ஈரோடு மாவட்டத்தின் தலைநகரான ஈரோடு மாநகரை நிர்வாகிக்கும் உள்ளாட்சி அமைப்பு ஆகும். ஈரோடு நகரம் 1871ஆம் ஆண்டு முதல் நகராட்சியாக செயல்படத் துவங்கியது. அதன்பின் 01.01.2008 முதல் மாநகராட்சி நிலைக்கு உயர்ந்து செயல்படுகின்றது.

ஈரோடு கோட்டையைச் சுற்றி 8.4ச.கி.மீட்டரில் உருவான இந்நகரம், 2011ஆம் ஆண்டு விரிவுபடுத்தப்பட்டு 109.52ச.கி.மீட்டரில் பரந்து விரிந்த மாநகரமாக அமையப்பெற்றுள்ளது. ஈரோடு மாநகரானது கோயம்புத்தூருக்கு கிழக்கே சுமார் 100 கிமீ தொலைவில் காவிரிப் படுகையில் அமைந்துள்ளது.

ஈரோடு கோட்டையைச் சுற்றி 8.4ச.கி.மீட்டரில் கோட்டை, பேட்டை என இரு பகுதிகளாக அமைந்திருந்த இவ்வூரானது, 1871ஆம் ஆண்டடில் நகராட்சியாகத் தரம் உயர்த்தப்பட்டது. 1917ஆம் ஆண்டு ஈரோட்டின் நகரசபைத் தலைவராக இருந்த தந்தை ஈ.வே.ராமசாமி பெரியார், நகரின் வளர்ச்சியைக் கருத்தில் கொண்டு நகராட்சியை விரிவாக்கம் செய்ய திட்டமிட்டார். அதன்படி ஈரோட்டுடன் அண்டைய ஊராட்சிகளான வீரப்பன்சத்திரம், வைராபாளையம் மற்றும் பெரியசேமூர் பகுதளை இணைக்க தீர்மானமும் நிறைவேற்றினார். ஆனால் அது அரசின் நிர்வாக கவனத்திற்க்குச் செல்லாமல் கிடப்பிலேயே போடப்பட்டது.

பின்னர் 1980ஆம் ஆண்டு அதே 8.4ச.கி.மீட்டரில் எந்த விரிவாக்கமும் செய்யப்படாமல் சிறப்பு நிலை நகராட்சியாகத் தரம் உயர்த்தப்பட்டது. அதன் பின்னர், மக்கள்தொகைப் பெருக்கமும் நகரமயமாதலும் அதிகப்படியாக இருந்ததால், 2004 ஆம் ஆண்டு ஈரோடு நகராட்சியைச்சுற்றியிருந்த வீரப்பன்சத்திரம், பெரியசேமூர், சூரம்பட்டி, காசிபாளையம், பள்ளிபாளையம் ஆகிய பேரூராட்சிகள் நகராட்சிகளாகத் தரம் உயர்த்தப்பட்டன.

அதன்பின் 2007ஆம் ஆண்டின் அரசு அறிவிப்பைத் தொடர்ந்து 01.01.2008 முதல், ஈரோடு மாநகராட்சியாகத் தரம் உயர்த்தப்பட்டபோது, அப்போதைய நகராட்சி எல்லையான 8.4ச.கி.மீட்டர் பகுதியை மட்டும் உள்ளடக்கி செயல்படத்துவங்கியது. பிறகு, 2010ஆம் ஆண்டு தனி அதிகாரி மூலம் பழைய நகர்ப்பகுதியை ஒட்டியிருந்த வீரப்பன்சத்திரம், பெரியசேமூர், சூரம்பட்டி, காசிபாளையம் ஆகிய நகராட்சிகளையும், பிராமணபெரிய அக்ரஹாரம், சூரியம்பாளையம் ஆகிய பேரூராட்சிகளையும், கங்காபுரம், எல்லப்பாளையம், வில்லரசம்பட்டி, திண்டல், முத்தம்பாளையம், 46-புதூர், லக்காபுரம் ஆகிய ஊராட்சிகளையும் இணைக்கப் பரிந்துரை செய்யப்பட்டது. இருப்பினும், அப்போதைய சூழலில் லக்காபுரம் மற்றும் 46-புதூர் ஊராட்சிகள் இதற்கு ஒப்புதல் அளிக்காததால், இவ்விரண்டு பகுதிகளும் நீக்கப்பட்டு ஏனைய பகுதிகளை உள்ளடக்கி 2011 முதல் ஈரோடு மாநகராட்சியானது 109.52ச.கி.மீட்டர் பரப்பளவில் செயல்படுகிறது.


</doc>
<doc id="57257" url="https://ta.wikipedia.org/wiki?curid=57257" title="ஆஸ்திரேலியாவின் அரசியலமைப்பு">
ஆஸ்திரேலியாவின் அரசியலமைப்பு

ஆஸ்திரேலியாவின் அரசியலமைப்பு ("Constitution of Australia") என்பது ஆஸ்திரேலிய அரசாங்கம் செயற்படுவதற்கான சட்டம் ஆகும். இச்சட்டம் பல ஆவணங்களைக் கொண்டுள்ளது. இவற்றில் முக்கியமானது "பொதுநலவாய ஆஸ்திரேலியாவின் அரசியலமைப்பு" ஆகும். இவ்வரசியலமைப்பு 1898-1900 ஆண்டு காலப்பகுதியில் இடம்பெற்ற அனைத்து மாநிலங்களிலும் இருந்து பொதுமக்கள் அளித்த வாக்குகளை அடுத்து ஒப்புதல் அளிக்கப்பட்டது. இதற்கான நகல் சட்டம் "பொதுநலவாய ஆஸ்திரேலியாவின் அரசியலமைப்புச் சட்டம் 1900" என்ற பெயரில் ஐக்கிய இராச்சியத்தின் நாடாளுமன்றத்தின் ஒரு சட்டமாக ஆக்கப்பட்டது.

இதற்கான அரச ஆணை விக்டோரியா மகாராணியினால் 1900, ஜூலை 9 ஆம் நாளன்று கையெழுத்திடப்பட்டு, சட்டபூர்வமாக்கப்பட்டது. இச்சட்டம் ஆஸ்திரேலியா முழுவதும் 1901 ஆம் ஆண்டு ஜனவரி 1 இலிருந்து நடைமுறைக்கு வந்தது. ஆரம்பத்தில் இச்சட்டம் ஐக்கிய இராச்சியத்தின் நாடாளுமன்றத்தினால் சட்டபூர்வமாக்கப்பட்டிருந்தாலும், தற்போது ஆஸ்திரேலியா விடுதலை அடைந்த நாடாக இருப்பதால், ஐக்கிய இராச்சிய நாடாளுமன்றம் இச்சட்டத்தை மாற்றுவதற்கோ, இல்லாமல் ஆக்குவதற்கோ எவ்வித உரிமையையும் கொண்டிருக்கவில்லை. ஆஸ்திரேலிய மக்களின் வாக்கெடுப்பு மூலமே மாற்ற முடியும்.

இவ்வரசியலமைப்புச் சட்டத்தின் ஏனைய சில பிரிவுகள் ஆஸ்திரேலியாவுக்கு மிகவும் குறிப்பிடத்தக்க அம்சங்களாகும். இவற்றில் வெஸ்ட்மின்ஸ்டர் சட்டம் குறிப்பிடத்தக்கது. இச்சட்டம் பொதுநலவாயத்தினால் 1942 ஆம் ஆண்டிலும், பின்னர் "ஆஸ்திரேலியச் சட்டம் 1986" என்ற சட்டத்தில் திருத்தங்கள் கொண்டுவரப்பட்டன. இவற்றிம் மூலம் ஆஸ்திரேலியாவுக்கும், ஐக்கிய இராச்சியத்திற்கும் இடையில் இருந்த அனைத்து சட்டபூர்வமான இணைப்புகள் அனைத்தும் துண்டிக்கப்பட்டன. ஆனாலும் இரண்டாம் எலிசபெத் மகாராணி இரு நாடுகளுக்கும் அரசியாகத் தொடர்ந்திருக்க சட்டம் அனுமதித்தது.



</doc>
<doc id="57261" url="https://ta.wikipedia.org/wiki?curid=57261" title="அரசு அருங்காட்சியகம், சென்னை">
அரசு அருங்காட்சியகம், சென்னை

சென்னை அரசு அருங்காட்சியகம் (Government Museum) சென்னையின் எழும்பூர்ப் பகுதியில் அமைந்துள்ளது. 1851 ஆம் ஆண்டில் நிறுவப்பட்ட இந்த அருங்காட்சியகத் தொகுதி இன்று, 16.25 ஏக்கர் (66,000 சதுர மீட்டர்) பரப்பளவுள்ள நிலத்தில் அமைந்த ஆறு கட்டிடங்களுடனும் அவற்றில் அடங்கிய 46 காட்சிக்கூடங்களுடனும் விளங்குகிறது. தொல்லியல், நாணயவியல், விலங்கியல், இயற்கை அறிவியல், சிற்பம் ஆகிய துறைகளைச் சேர்ந்த ஏராளமான பொருட்கள் இங்கே காட்சிக்கு வைக்கப்பட்டுள்ளன.

1846 ஆம் ஆண்டில் மதராசு கல்விக் கழகம் (Madras Literary Society), சென்னைக்கு ஒரு அருங்காட்சியகம் வேண்டும் என்று கோரிக்கை விடுத்தது. அப்போது சென்னை மாகாணத்தின் பிரித்தானிய அரச ஆளுனராக இருந்த சர் ஹென்றி பாட்டிங்கர் (Sir Henry Pottinger), இலண்டனில் இருந்த பிரித்தானிய கிழக்கிந்தியக் கம்பனியின் நெறியாளர் குழுவிடமிருந்து இதற்கான அனுமதியைப் பெற்றார். இந்த அருங்காட்சியகத்தின் முதல் பொறுப்பாளராக மருத்துவரான எட்வார்ட் பல்ஃபர் (Edward Balfour) என்பவரை ஆளுனர் நியமித்தார். 1851 ஆம் ஆண்டு ஏப்ரல் 29 ஆம் தேதி அரசு அருங்காட்சியகம் திறந்து வைக்கப்படுவது பற்றிய அரசு ஆணை முதன்முதலாக வெளியிடப்பட்டது. மதராசு கல்விக் கழகத்தின் 1100 நிலவியல் மாதிரிகளுடன், கல்லூரிச் சாலையில் இருந்த செயின்ட் ஜார்ஜ் கோட்டை கல்லூரியின் முதலாம் மாடியில் இந்த அருங்காட்சியகம் அமைக்கப்பட்டது. அருங்காட்சியகம் விரிவடைந்து வந்த நிலையில், அதன் கட்டிடம் சிதிலமடைந்த நிலையில் இருந்ததால், 1854 ஆம் ஆண்டில் இது பந்தியன் (Pantheon) என அழைக்கப்பட்ட இன்னொரு கட்டிடத்துக்கு இடம் மாற்றப்பட்டது. 

1853 ஆம் ஆண்டில் இங்கே பொது நூலகம் ஒன்றும் தொடங்கப்பட்டது. 1862 ஆம் ஆண்டில் இது பொது மக்களின் பயன்பாட்டுக்காகத் திறந்துவிடப்பட்டது. 1873 ஆம் ஆண்டில் நூலகம், விரிவுரை மண்டபம் ஆகியவற்றுக்காகப் புதிய கட்டிடம் ஒன்றின் கட்டிட வேலைகள் தொடங்கின. 1875 ஆம் ஆண்டில் இக் கட்டிடம் முறைப்படி அப்போதைய ஆளுனரால் திறந்துவைக்கப்பட்டது. கண்காணிப்பாளர் கப்டன் மிச்சேல் நூலகத்தை உறுதிப்படுத்துவதில் பெரும்பங்கு வகித்தார். 1896 ஆம் ஆண்டு டிசம்பர் 5 ஆம் தேதி நூலகம் புதிதாக அமைக்கப்பட்ட கட்டிடத்தில் "கன்னமாரா நூலகம்" என்ற பெயரில் திறந்துவைக்கப்பட்டது. இந் நூலகம் பின்னர் பொதுக் கற்பித்தல் நெறியாளரின் (Director of Public Instruction) நிர்வாகத்தின் கீழ் கொண்டுவரப்பட்டது. 

1854 ஆம் ஆண்டில் ஒரு புலியும் சீத்தாக் குட்டியும் மக்கள் பார்வைக்காக அருங்காட்சியகத்தில் வைக்கப்பட்டன. இதனால் அருங்காட்சியகத்துக்கு வரும் மக்களின் எண்ணிக்கை அதிகரித்தது. மருத்துவர் பல்ஃபர், கர்நாடக நவாப்பிடம் இருந்த காட்டு விலங்குகளை அருங்காட்சியகத்துக்கு அனுப்புமாறு கேட்டுப் பெற்றுக்கொண்டார். 1856 ஆம் ஆண்டு முதல் அரைப்பகுதியளவில் அருங்காட்சியகத்தில் விலங்கினக் காட்சிச்சாலையில் 360 விலங்குகள் இருந்தன. 1863 ஆம் ஆண்டில் மாநகரசபை விலங்கினக் காட்சிச்சாலையைப் பொறுப்பேற்று வேறிடத்துக்கு மாற்றியது. 

1909 ஆம் ஆண்டு அக்டோபரில் ஒரு நீர்வாழ்விலங்குகள் காட்சியகமும் (Aquarium) அரசு அருங்காட்சியகத்தின் கீழ் திறந்துவைக்கப்பட்டது. மக்களிடம் நல்ல வரவேற்பைப் பெற்றிருந்த இக் காட்சியகத்தை 1910 ஆம் ஆண்டு ஏப்ரலில் மீன்வளத்துறை பொறுப்பேற்றுக் கொண்டது. 1942 ஆம் ஆண்டில் யப்பானியத் தாக்குதலுக்குப் பயந்து நகரத்திலிருந்து நிறுவனங்கள் அகற்றப்பட்டபோது நீர்வாழ்விலங்குகள் காட்சியகத்திலிருந்த விலங்குகள் அனைத்தும் கைவிடப்பட்டன. இதனை மீண்டும் அமைப்பதற்கு எடுத்த முயற்சிகள் கைகூடவில்லை.

1984 ஆம் ஆண்டு சனவரி 25 ஆம் தேதி சமகால ஓவியங்களுக்கான புதிய கட்டிடம் ஒன்று திறந்து வைக்கப்பட்டது. இங்கே காட்சிக்கு வைக்கப்பட்டு இருப்பனவற்றுள் ராஜா ரவிவர்மாவின் ஓவியங்களும் அடங்கும். 1988 ஆம் ஆண்டில் ஒரு சிறுவர் அருங்காட்சியகமும் திறந்து வைக்கப்பட்டது.

அருங்காட்சியக வளாகத்தில் அமைந்துள்ள ஆறு தனித்தனியான கட்டிடங்களில் காட்சிக்கூடங்கள் அமைந்துள்ளன. இவை:


என்பனவாகும்.











</doc>
<doc id="57266" url="https://ta.wikipedia.org/wiki?curid=57266" title="திருச்சிராப்பள்ளி மாநகராட்சி">
திருச்சிராப்பள்ளி மாநகராட்சி

திருச்சிராப்பள்ளி மாநகராட்சி இந்தியாவின் மாநிலமான தமிழகத்தின் மாவட்டமான திருச்சி மாவட்ட மாநகராட்சியாகும். இது நகராட்சியாக நிறுப்பட்டது 08.07.1866 . பின் மாநகராட்சியாக 01.06.1994 உயர்த்தப்பட்டது.

இதனோடு சேர்ந்து பின்வரும் நகராட்சி ,பேரூராட்சிகளும் மற்றும் கிராம ஊராட்சிகளும் நிறுவப்பட்டது.



</doc>
<doc id="57268" url="https://ta.wikipedia.org/wiki?curid=57268" title="மேம்பட்ட நடுத்தர போர் வானூர்தி">
மேம்பட்ட நடுத்தர போர் வானூர்தி

மேம்பட்ட நடுத்தர போர் வானூர்தி ("Advanced Medium Combat Aircraft") முன்பு நடுத்தர போர் வானூர்தி ("Medium Combat Aircraft") என்று அழைக்கப்பட்டது.. இது இந்தியாவால் வடிவமைக்கப்படும் இரட்டை இயந்திரம் பொருத்தப்பட்ட ஐந்தாவது தலைமுறையை சார்ந்த, இரகசிய தாக்குதல், பல்வகை தாக்குதல் வானூர்தி ஆகும். இவ்வானூர்தி ஜாகுவார், மிராஜ் 2000 போன்றவற்றிக்கு மாற்றாகத் தயாரிக்கப்படுகிறது. இவ்வானூர்தி எச்ஏஎல் தேஜாஸ், சுகோய் சு 30 எம்கேஐ ஆகிய வானூர்திகளுடன் பயன்படுத்தப்படும். இவ்வானூர்தியை வடிவமைக்கும் பணி தொடங்கப்பட்டு விட்டது. ஐக்கிய அமெரிக்காவின் எப்\ஏ 22 ராப்டர் என்பது மட்டுமே தற்போது உலகில் பயன்பாட்டில் உள்ள ஒரே ஐந்தாவது தலைமுறை வானூத்தியாகும்.. 

1983 ஆம் ஆண்டு இந்தியா இலகுரக போர்வானூர்தி ("Light Combat Aircraft") திட்டத்தை துவங்கியது. இடையில் ஏற்பட்ட பல்வேறு சிக்கல்களால் இத்திட்டம் பலவாறு தடைபட்ட போதிலும், இத்திட்டத்தின் இரண்டாம் பகுதியான நடுத்தர போர்வானூர்தி துவங்கப்பட்டது. இத்திட்டத்திற்கு 2 மில்லியன் அமெரிக்க டாலர் செலவாகும் என மதிப்பிடப்பட்டுள்ளது. இலகுரக போர்வானூர்தி திட்டம் வெற்றிகரமாக முடியும் தருவாயில் உள்ளது, இதற்கு எச்ஏஎல் தேஜாஸ் என பெயரிடப்பட்டுள்ளது. இலகுரக போர்வானூர்தி 4.5 தலைமுறையை சார்ந்தது. 
ஆகஸ்டு 2006 இல் இந்தியாவின் பாதுகாப்பு அமைச்சராக இருந்த பிரணாப் முகர்ஜி இந்திய நாடாளுமன்றத்தில் ஆற்றிய உரையில் இந்தியா இலகுரக போர்வானூர்தி வடிவமைப்பில் பெற்ற அனுபவம் நடுத்தர போர்வானூர்தி வடிவமைப்பில் பெரும் உதவியாக இருப்பதாக கூறினார். முழுமையாக இந்தியத் தொழில்நுட்பத்தில் உருவாகும் இவ்வானூர்தி, இந்தியாவின் மற்றொரு திட்டமான இந்திய-ரஷ்ய கூட்டு தயாரிப்பில் உருவாகும் ஐந்தாவது தலைமுறை போர்வானூர்தியுடன் இணைந்து பயன்படுத்தப்படும். இத்திட்ட இயக்குனர் பி. எஸ். சுப்பிரமணியம், பெப்ரவரி 2009 இல் இவ்வானூர்தியில் இந்திய தயாரிப்பில் உருவான காவேரி இயந்திரம் பொருத்தப்படும் என்று தெரிவித்தார்.

இவ்வானூர்தியின் வடிவமைப்பு எச்ஏஎல் தேஜாஸ் வானூர்தியின் வடிவத்தில் இருந்து மாறுபட்டது. இரகசிய நடவடிக்கைகளுக்குத் தகுந்த முறையில் கதிரலைக் கும்பாவில் இதன் வான்சட்டத்தின் குறுக்குவெட்டு தோற்றம் மிகச் சிறியதாக தோற்றம் தரும் வகையில் வடிவமைக்கப்பட்டுள்ளது. எச்ஏஎல் தேஜாஸ் வானூர்தியில் இல்லாத கிடை நிலைப்பி ("horizontal stabilizers") இவ்வானூர்தியில் வடிவமைக்கப்பட்டுள்ளது. பறக்கும் விசையை இந்தியத் தயாரிப்பில் உருவான மாறுபடுத்தப்பட்ட காவேரி இயந்திரம் அளிக்கிறது. இவ்வியந்திரம் அளிக்கும் உந்துவிசை-எடை விகிதம் சுமார் 7.8:1 என்ற அளவில் இருக்கும் என்று எதிர்பார்க்கப்படுகிறது. இவ்வானூர்தியின் எடை சுமார் 19-20 டன் இருக்கும். இவ்வானூர்தி தன் ஆயுதங்களை வானூர்தியின் உள்பகுதியில் மறைத்து கொண்டு செல்லும் வகையில் வடிவமைக்கப்பட்டுள்ளதால் இதன் இரகசிய திறன் மேலும் மேம்படுத்தப்படுகிறது.

குறைந்த அளவிலே ரேடியோ அலைகளால் கண்டறியப்படும் வடிவத்தில் இவ்வானூர்தி வடிவமைக்கப்பட்டுள்ளது. இவ்வானூர்தி தன் ஆயுதங்களை வானூர்தியின் உள்பகுதியில் மறைத்து கொண்டு செல்லும் வகையில் வடிவமைக்கப்பட்டுள்ளதால் இதன் மறைந்து செல்லும் திறன் மேலும் மேம்படுத்தப்படுவதுடன், பெரும் வேகத்தில் செல்லும் திறன் அதிகரிக்கப்படுகிறது. இவைதவிர பல்வேறு கருவிகள் இதன் மறைந்து செல்லும் திறனை அதிகரிக்க பயன்படுத்தப்படவுள்ளது. 

மேலும் இவ்வானூர்தி நவீன ஒருங்கிணைக்கப்பட்ட பறப்பு மின்னணுவியல் ஒருங்கியம், தகவல் ஒருங்கிணைப்பு கணினி வசதி ஆகிய பல்வேறு நவீன வசதிகளை கொண்டிருக்கும். இதன் பறப்பு மின்னணுவியல் வசதிகள் வானோடிக்கு மிக துல்லியமாக எதிரி குறிகளை தாக்க வல்ல திறனை அளிக்கும். வானில் இருந்து வான் தாக்கும் அஸ்திரா ஏவுகணையும், வானில் இருந்து தரை தாக்கும் பல்வகை ஏவுகணைகளும் பொருத்தப்படும் என எதிர்பார்க்கப்படுகிறது.



</doc>
<doc id="57269" url="https://ta.wikipedia.org/wiki?curid=57269" title="குழிம காந்தலைப்பி">
குழிம காந்தலைப்பி

குழிம காந்தலைப்பி (Cavity magnetron) என்பது திறந்த உலோக குழிம வரிசையின் மீது காந்தப் புலம் கொண்ட மின்னணுக்கள் ஓடையில் நகர்வதனால் நுண்ணலைகளை இயற்றும் ஒரு அதிக ஆற்றலுள்ள வெற்றிடக் குழாய் ஆகும். "கதிரியக்கம்" என்பது சில அணுக்களில் இருந்து வெளிப்படும் ஒரு வகையான ஆற்றல்மிகுந்த கதிர்வீச்சு ஆகும்.

ஒரு குழாய் மின்கிராம் ஒரு உயர்-இயக்கக்கூடிய வெற்றிட குழாய் ஆகும். இது ஒரு காந்த மண்டலத்தின் எலக்ட்ரான்களின் ஸ்ட்ரீம் ஒருங்கிணைப்பு பயன்படுத்தி நுண்ணலை உருவாக்குகிறது. எலக்ட்ரான்கள் இந்த துவக்கங்களுக்கான திறப்புகளால் கடந்து செல்கின்றன. ரேடியோ அலைகளை ஊசலாக்குவதற்காக ஏற்படுத்துகின்றன. அதேபோல் ஒரு திறந்த வெளியின் கடந்த காலப்பகுதியில் சேதமடைந்தபோது ஒரு விசையை ஒரு விசையை உருவாக்குகிறது. உற்பத்தி செய்யப்படும் நுண்ணலை அதிர்வெண், ஒத்ததிர்வு அதிர்வெண், குழிவுகளின் உடல் பரிமாணங்களால் தீர்மானிக்கப்படுகிறது. ஒரு கிளிஸ்ட்ரான் அல்லது ஒரு பயண-அலை குழாய் (TWT) போன்ற மற்ற வெற்றிட குழாய்கள் போலல்லாமல், ஒரு நுண்ணலை சமிக்ஞையின் தீவிரத்தை அதிகரிக்க மேக்னட்ரான் ஒரு பெருக்கியாக செயல்பட முடியாது; மாக்நெட்ரான் ஒரு ஓசில்லெட்டராக மட்டுமே செயல்படுகிறது, வெற்றிட குழாயில் வழங்கப்படும் நேரடி மின்னோட்ட மின்சாரம் மூலம் ஒரு நுண்ணலை சமிக்ஞையை உருவாக்குகிறது.




</doc>
<doc id="57270" url="https://ta.wikipedia.org/wiki?curid=57270" title="அஸ்திரா ஏவுகணை">
அஸ்திரா ஏவுகணை

அஸ்திரா (சமக்கிருதம்: अस्त्रा, Astrā ""வானில் பறந்து தாக்கும் ஆயுதம்"") [[ரேடார் முறையில் [[வான்-வான் ஏவுகணை|வானில் இருந்து வான் ]] தாக்கும் ஏவுகணையாகும். இது இந்தியாவின் [[பாதுகாப்பு ஆராய்ச்சி மற்றும் வளர்ச்சி அமைப்பு|பாதுகாப்பு ஆராய்ச்சி மற்றும் வளர்ச்சி நிறுவனத்தால் ]](DRDO), வடிவமைக்கப்பட்டது. இது இந்தியாவால் உருவாக்கப்பட்ட முதல் [[வான்-வான் ஏவுகணை]] ஆகும். எதிரி விமானம் 80 கிலோ மீட்டர் தொலைவில் இருக்கும் போதே இந்த ஏவுகணையை செலுத்த இயலும். எதிரி விமானத்தை தொடர்ந்து துரத்தி சென்று அழிக்கும் வகையில் இதன் வழிகாட்டி அமைப்புகள் செயல்படுகின்றன.



[[பகுப்பு: இந்திய ஏவுகணைகள்]]

</doc>
<doc id="57297" url="https://ta.wikipedia.org/wiki?curid=57297" title="மாக் எண்">
மாக் எண்

பாய்ம இயக்கவியலில் மாக் எண் அல்லது மேக் எண் (Mach number - Ma or M) என்பது வளியினூடாக அல்லது ஏதாவதொரு பாய்ம ஊடகத்தினூடாகச் செல்லும் ஒரு பொருளின் வேகத்தை அதே ஊடகத்தில் ஒலியின் வேகத்தால் வகுக்க வரும் எண்ணாகும். பொதுவாக இது, ஒலியின் வேகத்தில் அல்லது அதன் மடங்குகளிலான வேகத்தில் செல்லும் வானூர்திகள், ஏவுகணைகள் போன்றவற்றின் வேகத்தைக் குறிக்கப் பயன்படுகின்றது.

இங்கே

செக்/ஆஸ்திரிய இயற்பியலாளரும் மெய்யியலாளருமான ஏர்ன்ஸ்ட் மாக் (Ernst Mach) என்பவரின் பெயரைத் தழுவியே இந்த அலகுக்குப் பெயரிடப்பட்டுள்ளது. பெரும்பாலான அலகுகளைப் போலன்றி, எழுதும் போது அளவைக் குறிக்கும் எண்ணுக்கு முன் அலகின் பெயர் எழுதப்படுகின்றது. எடுத்துக்காட்டாக "மாக் 2" என்பதே வழமை, "2 மாக்" என்று எழுதுவதில்லை.

பாய்மம் ஒன்றில் கூடிய வேகத்தில் செல்லும் பொருள் ஒன்று தொடர்பிலோ; நுண்துளைவாய்கள், காற்றுச் சுரங்கங்கள் என்பவற்றினூடாக மிக வேகமாகச் செல்லும் பாய்மங்கள் தொடர்பிலோ "மாக் எண்" அலகு பயன்படுத்தப்படுகின்றது. இது இரண்டு வேகங்களின் விகிதமாகக் குறிக்கப்படுவதனால் இதற்குப் பரிமாணம் கிடையாது. புவியின் வளிமண்டலத்தில், கடல் மட்டத்திலும், 10 பாகை செல்சியசு வெப்பநிலையிலும் ஒலியின் வேகம் 340.3 மீட்டர்/செக்கன் (1225 கிலோமீட்டர்/மணி அல்லது 116 அடி/செக்கன்) ஆகும். "மாக் 1" ஆல் குறிக்கப்படும் வேகம் ஒரு மாறிலி அல்ல. இது வெப்பநிலையிலும், வளிமண்டலத்தின் அமைப்பிலும் தங்கியுள்ளது. படைமண்டலத்தில் (stratosphere) இது உயரத்தில் தங்கியிராத மாறிலியாகவே உள்ளது. 

வெப்பநிலை கூடும்போது ஒலியின் வேகமும் கூடும் என்பதனால், "மாக் 1" இனால் குறிக்கப்படும் வேகத்தில் செல்லும் பொருளொன்றின் உண்மையான வேகம் அதனைச் சூழவுள்ள பாய்மத்தின் வெப்பநிலையில் தங்கியுள்ளது. வேகம் மாக் எண்ணினால் குறிக்கப்படும்போது பாய்மத்தின் நடத்தை மாறாதிருப்பதால் இது மிகவும் பயனுள்ளது ஆகும். எனவே, கடல் மட்டத்தில் மாக் 1 வேகத்தில் (340.3 மீட்டர்/செக்கன்) செல்லும் வானூர்தியும், 11,000 மீட்டர் உயரத்தில் மக் 1 வேகத்தில் (295 மீட்டர்/செக்கன்) செல்லும் வானூர்தியும் ஒரேவிதமான அதிர்வலைகளையே எதிர்கொள்ளும்.

மாக் எண்ணின் பயன்பாடானது வேகத்தை தரம் பிரிக்கவும் பயன்படுகிறது. மாக் 1க்கு கீழ்வரும் வேகத்தை சப்சானிக் எனவும் மாக் 1 வேகத்தை சானிக் எனவும் அதற்கு மேல் வரும் வேகம் சூப்பர்சானிக் எனவும் குறிப்பிடப்படுகின்றன. மிகப் பெரும்பான்மையான தொலைதூர பயணிகள் விமானங்கள் ட்ரான்சானிக் (0.8 முதல் 1.0 வரை) எனப்படும் வேகத்தில் பறக்கின்றன. கூடுதலாக, மாக் 5க்கு மேல் வரும் வேகம் ஹபர்சானிக் என அழைக்கப்படுகின்றன.
அடிப்படையில் காற்றோடத்தின் கூறுகள் ஒவ்வொரு தளத்திலும் மாறுபடுகின்றன, கலனின் வேகம் ஒலியின் வேகத்தை ஒருத்து அதிகரிக்கையில் அதிர்வலைகள் உருவாகின்றன. இவ்வகை அதிர்வலைகளின் முன்னும் பின்னும் உள்ள காற்றின் அழுத்தவேறுபாடுகள் அதிக அளவில் உள்ளதால் கலனின் கட்டமைப்பு மிகுந்த சுமையை சந்திக்கின்றது. இக்காரணத்தால் கலனின் வடிவமைப்பு அது பயனப்படும் வேகம் பொருட்டு மாறுபடுவதைக் காணலாம்.



</doc>
<doc id="57301" url="https://ta.wikipedia.org/wiki?curid=57301" title="மதுரை மக்களவைத் தொகுதி">
மதுரை மக்களவைத் தொகுதி

மதுரை மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. மக்களவைத் தொகுதிகள் வரிசையில் 32வதாக இடம்பெறுகிறது.

தொகுதி மறுசீரமைப்பின் கீழ் மதுரை தொகுதி மாற்றத்திற்குள்ளானது. முன்பு மதுரை மேற்கு, மதுரை கிழக்கு, மதுரை மத்தி, சமயநல்லூர், திருப்பரங்குன்றம், மேலூர் ஆகிய சட்டசபைத் தொகுதிகள் இருந்தன. இதில் சமயநல்லூர் பிரிக்கப்பட்டு மதுரை வடக்கு மற்றும் மதுரை தெற்கு என இரண்டு புதிய தொகுதிகளாகியது. திருப்பரங்குன்றம் விருதுநகர் தொகுதியுடன் சேர்க்கப்பட்டது.

இத்தொகுதியில் காங்கிரசு கட்சி எட்டு முறை வென்றுள்ளது. சிபிஎம் 3 முறையும், சிபிஐ ஒரு முறையும் வென்றுள்ளன.
இந்தத் தொகுதியில் இதுவரை திமுக, அதிமுக வென்றதில்லை.

இந்த தொகுதியின் மக்களவை உறுப்பினர்களாக இருந்தவர்களும் அவர்களது கட்சியும் -


பி. மோகன் - சிபிஎம் - 4,14,433

ஏ.கே. போசு - அதிமுக - 2,81,593

வெற்றி வேறுபாடு 1,32,840 வாக்குகள்

12 வேட்பாளர்கள் போட்டியிட்டதில் திமுகவின் மு. க. அழகிரி சிபிஎம்மின் பி. மோகனை 1,40,985 வாக்குகள் வேறுபாட்டில் தோற்கடித்தார்.

பாரதி கண்ணம்மா என்ற திருநங்கை இந்தத் தொகுதியில் சுயேட்சையாக போட்டியிட்டார். இந்தியாவில் நாடாளுமன்றத் தேர்தலில் போட்டியிட்ட முதல் திருநங்கை வேட்பாளர் இவர்.



</doc>
<doc id="57302" url="https://ta.wikipedia.org/wiki?curid=57302" title="சிவகங்கை மக்களவைத் தொகுதி">
சிவகங்கை மக்களவைத் தொகுதி

சிவகங்கை மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. மக்களவைத் தொகுதிகள் வரிசையில் 31வதாக வருகிறது. திருமயம், ஆலங்குடி ஆகிய சட்டமன்றத் தொகுதிகள் புதுக்கோட்டை மாவட்டத்தைச் சேர்ந்தவை.

தொகுதி மறுசீரமைப்பின் கீழ் சிவகங்கை தொகுதி மாற்றத்திற்குள்ளானது. முன்பு இத்தொகுதியில், திருமயம், திருப்பத்தூர், காரைக்குடி, திருவாடானை, இளையாங்குடி, சிவகங்கை ஆகிய சட்டசபைத் தொகுதிகள் இருந்தன. 

இதுவரை இந்தத் தொகுதியில் மக்களவை உறுப்பினர்களாக இருந்தவர்களின் பட்டியல்


ப. சிதம்பரம் - காங்கிரசு - 4,00,393

கருப்பையா - அதிமுக - 2,37,668

வாக்குகள் வேறுபாடு - 1,62,725 

20 வேட்பாளர்கள் போட்டியிட்டதில் காங்கிரசின் ப. சிதம்பரம் அதிமுகவின் இராஜ கண்ணப்பனை 3,354 வாக்குகள் வேறுபாட்டில் வென்றார்.



</doc>
<doc id="57303" url="https://ta.wikipedia.org/wiki?curid=57303" title="தஞ்சாவூர் மக்களவைத் தொகுதி">
தஞ்சாவூர் மக்களவைத் தொகுதி

தஞ்சாவூர் மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. 
விவசாயிகள், விவசாயத் தொழிலாளர்கள் அதிகம் நிரம்பிய தொகுதியாகும். இந்தத் தொகுதியில் 1951ம் ஆண்டு முதல் தேர்தல் நடந்து வருகிறது.

தஞ்சாவூர் மக்களவைத் தொகுதியில் முன்பு ஒரத்தநாடு, திருவோணம், தஞ்சாவூர், திருவையாறு, பாபநாசம், வலங்கைமான் (தனி) ஆகிய சட்டசபைத் தொகுதிகள் இருந்தன. புதுக்கோட்டை மக்களவைத் தொகுதியில் இடம் பெற்றிருந்த பட்டுக்கோட்டை, பேராவூரணி தஞ்சாவூர் மக்களவைத் தொகுதியில் புதிதாக இடம் பெற்றன. அதே போன்று நாகை மக்களவைத் தொகுதியில் இடம் பெற்றிருந்த மன்னார்குடி தஞ்சாவூர் மக்களவைத் தொகுதியில் புதிதாக இடம் பெற்றது. முன்பு தஞ்சாவூர் தொகுதியில் இருந்த திருவோணம், பாபநாசம், வலங்கைமான் போன்ற தொகுதிகள் நீக்கப்பட்டன. தஞ்சாவூர் மக்களவைத் தொகுதியில் உள்ள அனைத்து சட்டமன்றத் தொகுதிகளும் பொது தொகுதிகளாகும்.

இதுவரை இந்தத் தொகுதியில் மக்களவை உறுப்பினர்களாக இருந்தவர்களின் பட்டியல்

பழனி மாணிக்கம் 2004-2009ல் இந்திய அரசில் நிதித்துறை இணை அமைச்சராக இருந்தார்.

13 வேட்பாளர்கள் போட்டியிட்டதில் திமுகவின் பழனிமாணிக்கம் மதிமுகவின் துரை பாலகிருட்டிணனை 101,787 வாக்குகள் வேறுபாட்டில் வென்றார்.




</doc>
<doc id="57304" url="https://ta.wikipedia.org/wiki?curid=57304" title="நாகப்பட்டினம் மக்களவைத் தொகுதி">
நாகப்பட்டினம் மக்களவைத் தொகுதி

நாகப்பட்டினம் மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. ஆரம்ப காலத்தில் இந்தத் தொகுதி இரண்டு உறுப்பினர் கொண்ட தொகுதியாக இருந்தது. பின்பு ஒரு உறுப்பினர் கொண்ட தொகுதியாக மாற்றம் பெற்றது.

நாகை மக்களவைத் தொகுதியில் நாகப்பட்டினம், திருவாரூர் (தனி), நன்னிலம் (தனி), வேதாரண்யம், திருத்துறைப்பூண்டி, மன்னார்குடி ஆகிய 6 சட்டமன்றத் தொகுதிகள் இருந்தன. மன்னார்குடி சட்டமன்றத் தொகுதி, தஞ்சை பாராளுமன்றத் தொகுதியுடன் இணைக்கப்பட்டது. அதற்கு பதில் கீழ்வேளூர் சட்டமன்றத் தொகுதி புதிதாக உருவாக்கப்பட்டு நாகப்பட்டினம் தொகுதியுடன் இணைக்கப்பட்டது.

நாகை பாராளுமன்றத் தொகுதியில் இதுவரை காங்கிரஸ் 4 முறையும், இந்திய கம்யூனிஸ்ட் 5 முறையும், திமுக 4 முறையும், அதிமுக ஒரு முறையும் வெற்றி பெற்றுள்ளன. இதுவரை இந்தத் தொகுதியில் மக்களவை உறுப்பினர்களாக இருந்தவர்களின் பட்டியல்


7 வேட்பாளர்கள் போட்டியிட்டதில் திமுகவின் ஏ. கே. எஸ். விஜயன் இந்திய பொதுவுடமைக் கட்சியின் எம். செல்வராசை 47,962 வாக்குகள் வேறுபாட்டில் வென்றார்.



</doc>
<doc id="57305" url="https://ta.wikipedia.org/wiki?curid=57305" title="மயிலாடுதுறை மக்களவைத் தொகுதி">
மயிலாடுதுறை மக்களவைத் தொகுதி

மயிலாடுதுறை மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. இந்தத் தொகுதியில் விவசாயிகள் மற்றும் விவசாய தொழிலாளர்கள் அதிக அளவில் உள்ளனர்.

மயிலாடுதுறை மக்களவைத் தொகுதியில் முன்பு கும்பகோணம், திருவிடைமருதூர், குத்தாலம், மயிலாடுதுறை, சீர்காழி (தனி), பூம்புகார் ஆகிய 6 சட்டசபை தொகுதிகள் இடம் பெற்றிருந்தன. கும்பகோணம், திருவிடைமருதூர், பாபநாசம் ஆகிய சட்டமன்றத் தொகுதிகள் தஞ்சாவூர் மாவட்டத்தில் உள்ளன. மயிலாடுதுறை, சீர்காழி, பூம்புகார் ஆகிய சட்டமன்றத் தொகுதிகள் நாகப்பட்டிணம் மாவட்டத்தில் அமைந்துள்ளன.

தொகுதி மறுசீரமைப்பு மூலம் குத்தாலம் தொகுதி நீக்கப்பட்டு அதற்குப் பதில் பாபநாசம் தொகுதி சேர்க்கப்பட்டது.

இங்கு காங்கிரஸ் 11 முறை வெற்றி பெற்றுள்ளது. திமுக இரண்டு முறை வெற்றி பெற்றுள்ளது. இதுவரை இந்த தொகுதியில் மக்களவை உறுப்பினர்களாக இருந்தவர்களின் பட்டியல்.

23 வேட்பாளர்கள் போட்டியிட்டதில் அதிமுகவின் ஓ. எசு. மணியன் காங்கிரசின் மணிசங்கர் அய்யரை 36,854 வாக்குகள் வேறுபாட்டில் வென்றார்.


</doc>
<doc id="57306" url="https://ta.wikipedia.org/wiki?curid=57306" title="சிதம்பரம் மக்களவைத் தொகுதி">
சிதம்பரம் மக்களவைத் தொகுதி

சிதம்பரம் மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று.

தொகுதி மறுசீரமைப்புக்கு முன், சிதம்பரத்தில் இருந்த சட்டசபைத் தொகுதிகள் - குறிஞ்சிப்பாடி, புவனகிரி, காட்டுமன்னார்கோயில் (தனி), சிதம்பரம், விருத்தாச்சலம், மங்களூர் (தனி). 

சிதம்பரம் தொகுதியில் அதிகபட்சம் காங்கிரசு 6 முறையும், திமுக 4 முறையும், பாமக 3 முறையும் வென்றுள்ளன. அதிமுக ஒரு முறை வென்றுள்ளது. இதுவரை இந்த தொகுதியில் மக்களவை உறுப்பினர்களாக இருந்தவர்களின் பட்டியல்.


13 வேட்பாளர்கள் போட்டியிட்டதில் விடுதலை சிறுத்தைகள் கட்சியின் தொல். திருமாவளவன் பாமகவின் எ. பொன்னுச்சாமியை 99,083 வாக்குகள் வேறுபாட்டில் வென்றார்.



</doc>
<doc id="57309" url="https://ta.wikipedia.org/wiki?curid=57309" title="கடலூர் மக்களவைத் தொகுதி">
கடலூர் மக்களவைத் தொகுதி

கடலூர் மக்களவை தொகுதி தமிழ்நாட்டின் 39 மக்களவைத் தொகுதிகளுள் ஒன்று.

சீரமைப்பிற்கு முன்பு உளுந்தூர்ப்பேட்டை (தனி), நெல்லிக்குப்பம், கடலூர், பண்ருட்டி, ரிஷிவந்தியம், சங்கராபுரம் ஆகியவை கடலூர் மக்களவைத் தொகுதியில் இருந்தன. நெய்வேலி, திட்டக்குடி ஆகியவை புதிதாக உருவாக்கப்பட்ட சட்டமன்றத் தொகுதிகள் ஆகும்.

இங்கு முதன் முதலில் 1951ம் ஆண்டு தேர்தல் நடந்தது. அன்று முதல் 2004 வரை நடந்துள்ள 14 தேர்தல்களில் 7 முறை காங்கிரஸ் வெற்றி பெற்றுள்ளது. அதிமுகவுக்கு இங்கு ஒரு முறையும், திமுகவுக்கு நான்கு முறை வெற்றி கிடைத்துள்ளது. இதுவரை இந்தத் தொகுதியில் மக்களவை உறுப்பினர்களாக இருந்தவர்களின் பட்டியல்.


11 வேட்பாளர்கள் போட்டியிட்டதில் காங்கிரசின் எசு. அழகிரி அதிமுகவின் எம். சி. சம்பத்தை 23,532 வாக்குகள் வேறுபாட்டில் வென்றார்.



</doc>
<doc id="57310" url="https://ta.wikipedia.org/wiki?curid=57310" title="பெரம்பலூர் மக்களவைத் தொகுதி">
பெரம்பலூர் மக்களவைத் தொகுதி

பெரம்பலூர் மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று. 

பெரம்பலூர் மக்களவைத் தொகுதியில் முன்பு பெரம்பலூர் (தனி), உப்பிலியாபுரம் (தனி), வரகூர்(தனி), அரியலூர், ஆண்டிமடம், ஜெயங்கொண்டம் ஆகிய 6 சட்ட சபை தொகுதிகள் இடம் பெற்றிருந்தது.

பெரம்பலூர் தொகுதியில் இருந்த ஜெயங்கொண்டம், அரியலூர் ஆகியவை சிதம்பரம் தொகுதியில் இணைக்கப்பட்டன. திருச்சி பாராளுமன்றத் தொகுதியில் இருந்த லால்குடி, முசிறி ஆகியவை பெரம்பலூர் தொகுதியில் சேர்க்கப்பட்டன. கரூர் பாராளுமன்றத் தொகுதியில் இருந்த குளித்தலை,பெரம்பலூர் தொகுதியில் இணைக்கப்பட்டது. முசிறி தொகுதியிலிருந்து மண்ணச்சநல்லூர் சட்டசபை தொகுதி புதிதாக உருவாக்கப்பட்டு அதுவும் பெரம்பலூர் தொகுதியில் சேர்க்கப்பட்டன .துறையூர்(தனி) தொகுதியும் பெரம்பலூர் தொகுதியில் சேர்க்கப்பட்டன.

முன்பு தனித்தொகுதியாக இருந்து மறுசீரமைப்புக்குப் பின் பொதுத் தொகுதியாக உள்ளது. 

இதுவரை இந்த தொகுதியில் மக்களவை உறுப்பினர்களாக இருந்தவர்களின் பட்டியல்


21 வேட்பாளர்கள் போட்டியிட்டதில் திமுகவின் டி. நெப்போலியன் அதிமுகவின் கே. கே. பாலசுப்பரமணியனை 77,604 வாக்குகள் வேறுபாட்டில் வென்றார்.



</doc>
<doc id="57312" url="https://ta.wikipedia.org/wiki?curid=57312" title="படைமண்டலம்">
படைமண்டலம்

படைமண்டலம் (Stratosphere) என்பது புவியின் வளிமண்டலத்தில் மூன்றாவது முக்கியமான அடுக்கு ஆகும். இது அடிவளிமண்டலத்துக்கு மேலும், நடுவளிமண்டலத்துக்குக் கீழும் உள்ளது. படைமண்டலம் வெப்பநிலை அடிப்படையில் கீழே குளிர்ந்த அடுக்குகளும் மேலே சூடான அடுக்குகளுமாக அமைந்துள்ளது. இது, சூடான அடுக்கு கீழும், குளிர்ந்த அடுக்குகள் மேலேயும் காணப்படும் அடிமண்டல அடுக்கமைவுக்கு மாறானது. அடிவளிமண்டலத்துக்கும், படைமண்டலத்துக்கும் இடையிலான எல்லையாகிய மாறுமண்டல எல்லை (tropopause) இந்த மாற்றம் தொடங்கும் இடத்தைக் குறிக்கிறது. வளிமண்டல வெப்ப இயக்கவியல் அடிப்படையில் இது சமநிலை மட்டம் ஆகும். இடைத்தர நிலநேர்க்கோட்டுப் பகுதிகளில் படைமண்டலம் 10 கிலோமீட்டருக்கும் (6 மைல்) 50 கிலோமீட்டருக்கும் (31 மைல்) இடைப்பட்ட உயரத்திலும் காணப்பட, துருவப் பகுதிகளில் இது 8 கிலோமீட்டர் (5 மைல்) உயரத்தில் தொடங்குகிறது.

சூரியனிலிருந்து வரும் புறவூதாக் கதிர்களை உறிஞ்சி வெப்பமாவதால், படைமண்டலம் வெப்பநிலை அடிப்படையில் அடுக்கமைவு பெற்றுள்ளது. மேலிருந்து சூடாவதால், இப்படைமண்டலத்தில் உயரம் கூடும்போது வெப்பநிலையும் கூடுகிறது. இம்மண்டலத்தில் மேல் பகுதியில் வெப்பநிலை ஏறத்தாழ 270 கெல்வின் (−3°ச or 29.6°ப) ஆக உள்ளது. இது நீரின் உறைநிலைக்குச் சற்றுக் குறைவானது. 


</doc>
<doc id="57313" url="https://ta.wikipedia.org/wiki?curid=57313" title="கரூர் மக்களவைத் தொகுதி">
கரூர் மக்களவைத் தொகுதி

கரூர் மக்களவைத் தொகுதி தமிழ்நாட்டின் 39 மக்களவைத் தொகுதிகளுள் ஒன்று.

கரூர் மக்களவைத் தொகுதியின் பழைய சட்டமன்றத் தொகுதிகள் - அரவாக்குறிச்சி, கரூர், கிருஷ்ணராயபுரம் (தனி), மருங்காபுரி, குளித்தலை, தொட்டியம் ஆகியனவாகும். தொகுதி மறுசீரமைப்பின் காரணமாக கரூர் மக்களவைத் தொகுதியில் இருந்த மருங்காபுரி, குளித்தலை, தொட்டியம் ஆகியவை நீக்கப்பட்டன. புதிதாக மணப்பாறை, விராலிமலை ஆகிய இரு தொகுதிகள் இணைக்கப்பட்டன. இவை இரண்டும் புதிதாக உருவாக்கப்பட்டவை ஆகும்.

இதுவரை நடந்துள்ள 13 தேர்தல்களில் 6 முறை காங்கிரசும், 4 முறை அதிமுகவும், திமுகவும், தமாகாவும் தலா ஒரு முறை வென்று உள்ளன. இதுவரை இந்த தொகுதியில் மக்களவை உறுப்பினர்களாக இருந்தவர்களின் பட்டியல்.


கே.சி.பழனிச்சாமி (திமுக) – 4,50,407.

ராஜா பழனிச்சாமி (அதிமுக) – 2,59,531.

வெற்றி வேறுபாடு - 1,90,876 வாக்குகள்.

38 வேட்பாளர்கள் போட்டியிட்டதில் அதிமுகவின் எம். தம்பித்துரை திமுகவின் கே.சி. பழனிச்சாமியை 47,254 வாக்குகள் வேறுபாட்டில் வென்றார்.



</doc>
<doc id="57316" url="https://ta.wikipedia.org/wiki?curid=57316" title="கோயம்புத்தூர் மாநகராட்சி">
கோயம்புத்தூர் மாநகராட்சி

கோயம்புத்தூர் பெருநகர மாநகராட்சி

இந்தியாவின் மாநிலமான தமிழகத்தின் மேற்குப் பகுதியில் தென்னிந்தியாவின் பெரும் தொழில் நகரமாக (தென்னிந்தியாவின் மான்செஸ்டர்) இருக்கும் கோயம்புத்தூர் மாநகரத்தை ஆட்சி செய்யும் உள்ளாட்சித் துறையின் ஒரு அமைப்பே கோயம்புத்தூர் மாநகராட்சி ஆகும். கோயம்புத்தூர் சுமார் 105.6 ச.கிமீ பரப்பளவுக்கு விரிந்த மாநகரமாகும்.இது தமிழக பரப்பளவில் இரண்டாவது மிகப்பெரிய நகரம் ஆகும்.

கோவை மாநகரம் கோயம்புத்தூர் மாவட்டத்தின் தலைநகரமாகும். நெசவு சார்ந்த தொழில்கள், மின் மற்றும் மின் அணு சார்ந்த தொழில்கள், மற்றும் மின்சார நீரேற்றி தயாரித்தல் உள்ளிட்ட பல தொழில்களில் இந்தியாவில் முன்னணி வகிக்கும் மாநகரமாகும். விரைவில் பெருநகராக(cosmopolitan city) வளர்ச்சி அடையும் நிலையில் உள்ளது. மேற்குத் தொடர்ச்சி மலை மலையின் அடிவாரத்தில் அமைந்துள்ளதால் இதன் நலம் பயக்கின்ற காலநிலை மிகவும் வரவேற்கக் கூடியதாக ஆண்டு முழுவதும் அமைந்துள்ளது.




மாநகராட்சி மன்றம் நேரிடையையாக தேர்ந்தெடுக்கப்பட்ட மேயர் மற்றும் வட்ட நகராட்சி உறுப்பினர்களால் நடத்தப்பெறுகின்றது.
தற்பொழுது 25.11.2006 ல் தேர்ந்தெடுக்கப்பட்ட உறுப்பினர்கள், மேயர் மற்றும் துணைமேயர்களால் மன்றம் குறைந்தது ஒரு மாதத்திற்கு ஒரு முறை கூட்டப்படுகின்றது. இம்மன்றத்தில் ஆக்கப்பூர்வமான, மாநகருக்குத் தேவையான செயல் திட்டங்கள் விவாதிக்கப்பட்டு நிறைவேற்றப்படுகின்றன.

1871ம் ஆண்டு மாநகராட்சியாக தரம் உயர்த்தப்பட்டது.பின் மக்கள் தொகை பெருக்கம், தொழில் நுட்ப வளர்ச்சி, தொழில் வளர்ச்சி, மாநகராட்சி பரப்பளவு ஆகியவையால் அ.தி.மு.க 2011ல் ஆட்சி பொறுப்பை ஏற்ற பின் 2013ம் ஆண்டு கோயம்புத்தூர் பெருநகர மாநகராட்சியாக அப்போதைய முதல்வர் ஜெயலலிதா அவர்கள் அறிவித்தார்.மேலும் தமிழ்நாட்டிலேயே சென்னைக்கு நிகரான பரப்பளவை கொண்ட மாவட்டம் கோயம்புத்தூர் மாவட்டம் ஆகும். மேலும் தென்னிந்தியாவிலேயே மிக அதிக மக்கள் தொகை கொண்ட மாவட்டம் கோவை மாவட்டம் ஆகும்.மேலும் கோவையில் கிடைக்கும் காலநிலை உலகில் வேறு எந்த நாட்டிலும் கிடைக்காது என்பது 100% உண்மை.



</doc>
<doc id="57331" url="https://ta.wikipedia.org/wiki?curid=57331" title="மென்பொருள் சட்டகம்">
மென்பொருள் சட்டகம்

மென்பொருள் சட்டகம் என்பது மென்பொருளை வடவமைக்க ஏதுவாக்கும் ஒரு மேல்நிலைக் கட்டமைப்பு ஆகும். தேவைக்கேற்ப மாற்றப்படக்கூடிய பொதுச் செய்ற்கூறுகளை (functionality) இவை வழங்குகின்றன. நிரல் நூலகங்களை ஒத்த இவை நல் வரையுள்ள பயன்பாட்டு நிரலாக்க இடைமுகத்தைக் கொண்டவை. 

மென்பொருள் கட்டமைப்பு


</doc>
<doc id="57333" url="https://ta.wikipedia.org/wiki?curid=57333" title="அடிவளிமண்டலம்">
அடிவளிமண்டலம்

அடிவளிமண்டலம் (Troposphere) என்பது புவியின் வளிமண்டலத்தின் மிகவும் கீழேயுள்ள அடுக்கு ஆகும். வளிமண்டலத்தின் மொத்தத் திணிவின் 75 வீதமும்; நீராவி, தொங்கல் நிலையில் உள்ள தூசித் துணிக்கைகள் ஆகியவற்றின் 99 வீதமும் அடிவளிமண்டலத்திலேயே உள்ளன. இந்த அடுக்கில் வெப்பச்சுற்றுத் தொடர்ந்து நிகழ்ந்தவண்ணம் உள்ளது.

நிலநடுக்கோட்டுப் பகுதியில் அடிவளிமண்டலத்தின் சராசரித் தடிப்பு சுமார் 17 கிலோமீட்டர் (10 மைல்கள்) ஆகும். வெப்பவலயப் பகுதிகளில் இதன் தடிப்பு 20 கிலோமீட்டர் (12 மைல்கள்) அளவுக்குப் பரந்துள்ளது. துருவப் பகுதிகளில் கோடையில் 7 கிலோமீட்டர் (4 மைல்கள்) அளவாகக் காணப்படும் இதன் தடிப்பு மாரி காலங்களில் தெளிவற்றதாக உள்ளது. புவிமேற்பரப்புடன் உள்ள உராய்வினால் காற்றோட்டத்தில் தாக்கத்தை விளைவிக்கும் அடிவளிமண்டலத்தின் கீழ்ப்பகுதி கோள்சார் எல்லைப் படலம் (planetary boundary layer) எனப்படும். நில அமைப்பு, நேரம் ஆகியவற்றைப் பொறுத்து இப் படலத்தின் தடிப்பு சில நூறு மீட்டர்களில் இருந்து 2 கிலோமீட்டர்கள் வரை இருக்கும்.

அடிவளிமண்டலத்தின் வேதியியல் அமைப்பு சீரானது. எனினும் நீராவியின் பரம்பல் சீராகக் காணப்படுவதில்லை. ஆவியாதல் மூலம் நீராவி உருவாதல் மேற்பரப்பிலேயே நடைபெறுகிறது. அத்துடன், உயரம் கூடும்போது அடிவளிமண்டலத்தில் வெப்பநிலை குறைந்து செல்வதுடன், வெப்பநிலை குறையும்போது நிரம்பல்நிலை ஆவியமுக்கமும் குறைகிறது. இதனால் வளிமண்டலத்தில் இருக்கக்கூடிய நீராவியின் அளவு, உயரம் கூடும்போது குறைந்து செல்கிறது. ஆகவே நில மேற்பரப்புக்கு அருகில் கூடிய நீராவி காணப்படுகின்றது.

வளிமண்டலத்தின் அமுக்கம் கடல் மட்டத்திலேயே கூடுதலாக இருக்கும். உயரத்துடன் வளியமுக்கமும் குறைகிறது. வளிமண்டலம் ஏறத்தாழ நீர்நிலையியல் சமநிலையில் உள்ளதனால், ஒரு குறிப்பிட்ட புள்ளியில் உள்ள அமுக்கம் அதன் மேலிருக்கும் வளியின் நிறைக்குச் சமமாக இருப்பதனாலேயே உயரம் கூடும்போது அமுக்கமும் குறைகிறது.



</doc>
<doc id="57338" url="https://ta.wikipedia.org/wiki?curid=57338" title="முனையம்">
முனையம்

கணினியியலில், முனையம் என்பது கருவகத்துக்கும் பயனருக்கும் இடையேயான இடைமுகம் ஆகும். தொடக்க காலங்களில் இது கட்டளை வரியாக (1950+) இருந்தது. 1980 களில் இது பெரும்பாலும் வரைகலை பயனர் இடைமுகமாக உள்ளது. தற்கால கணினிகளில் பொதுவாக இரண்டு வசதிகளும் உண்டு. 


</doc>
<doc id="57340" url="https://ta.wikipedia.org/wiki?curid=57340" title="அடிப்படை கணினியியல் தலைப்புகள் பட்டியல்">
அடிப்படை கணினியியல் தலைப்புகள் பட்டியல்










பாக்க: கணினி வலையமைப்பு தலைப்புகள் பட்டியல்

பாக்க: நிரலாக்கம் தலைப்புகள் பட்டியல்


</doc>
<doc id="57341" url="https://ta.wikipedia.org/wiki?curid=57341" title="சொற்செயலி">
சொற்செயலி

சொற்செயலி ("Word processor") என்பது ஒரு கணினியில் ஒரு உரை ஆவணத்தை ஆக்க, திருத்த, சேமிக்க, திரும்ப பார்க்க பயன்படும் ஒரு செயலி ஆகும். கணினியின் பயன்பாடுகளில் இது அடிப்படையான ஒன்று. கடிதம் நாள் குறிப்பு போன்ற தனிப்பட்ட தேவைகளுக்கும், அலுவலகத் தேவைகளுக்கும் இது பயன்படுகிறது. 

பலதரப்பட்ட சொற்செயலிகள் சந்தையில் உள்ளன. இவற்றுள் இலவசமாக கட்டற்ற முறையில் கிடைக்கும் விண்மீன் அலுவல் தொகுதியின் சொற்செயலி, வணிக மைக்ரோசோப்டின் சொற்செயலி, ஓபன் ஆபீஸ் சொற்செயலி ஆகியவை பரந்த பயன்பாட்டில் உள்ளன. 



</doc>
<doc id="57342" url="https://ta.wikipedia.org/wiki?curid=57342" title="விரிதாள்">
விரிதாள்

விரிதாள் ("Spreadsheet") என்பது அட்டவணை முறையில் கணித்தலை ஏதுவாக்கும் கணினிச் செயலி ஆகும். 
பல தரப்பட்ட தரவுகள் புள்ளிவிபரங்கள், நிதிநிலை விபரங்கள் அட்டவணை முறையில் உள்ளன. 
அவற்றை உள்ளிட்டு அவற்றுக் கிடையே கணித செயற்பாடுகளை அமுலாகக் இச்செயலிகள் உதவுகின்றன. 

தமிழ் நாட்டில் கணக்குப் பிள்ளை என்பவர்கள் வீட்டில் ஆகும் வரவு செலவுகளைக் கணக்குப் புத்தகம் ("ledger") என்ற சுவடியில் எழுதி வந்தனர். இந்த "லெட்ஜர்" என்ற கருத்து(concept) கணிப்பொறியில் spreadsheet உருவாக அடிப்படையாக இருந்தது. இதைத் தமிழில் அட்டவணைச் செயலி என்றும் அழைக்கலாம்.

அட்டவணை என்பது நெடுகை கிடைக்கையாக பெட்டிகள் அல்லது சிற்றறைகளால் (cells) ஆனவை. அவற்றுக் கிடையே கணித செயற்பாடுகள் செய்ய முடியும். எடுத்துக்காட்டாக A1, B1 உள்ள பெறுமானங்களை கூட்டி C1 ஒன்றில் இட முடியும்.

பக்கத்தில் தெரியும் கட்டம் போட்ட அட்டவணை போன்ற படம் விரிதாளுக்கு ஒரு சிறு எடுத்துக்காட்டு. இடது புறத்தில் 1,2,3 என்ற எண்கள் மேலிருந்து கீழாகவும், A,B, C என்ற எழுத்துக்கள் இடது புறத்திலிருந்து வலது புறமாகவும் குறிக்கப்பட்டு இருக்கின்றன. இவை இருக்கும் கட்டங்கள் கறுப்பாக வண்ணம் அடிக்கப்பட்டு உள்ளன. மற்ற கட்டங்கள் எல்லாம் வெள்ளையாக விடப்பட்டுள்ளன. இந்த வெள்ளைக் கட்டங்களில் நாம் என்ன வேண்டுமானாலும் எழுதிக் கொள்ளளாம். எடுத்துக்காட்டாக, பக்கத்தில் தெரியும் படத்தில், முதல் கட்டத்தில் 10 என்ற எண் எழுதப் பட்டுள்ளது. ஒவ்வொரு கட்டத்துக்கும் ஒரு முகவரி (address) உண்டு. முதல் கட்டத்தின் முகவரி A1 ஆகும். அதற்குக் கீழ் உள்ள கட்டங்களின் முகவரிகள் A2, A3, A4 என்றாகும். அதுபோலவே, B - இன் கீழ் உள்ள கட்டங்கள் முகவரிகள் B1,B2,B3 என்றாகும். A1 என்ற கட்டத்தில் 10 என்று எழுதி இருப்பதைப் போல், A2, A3 என்ற கட்டங்களில் முறையே 20, 30 என்று எழுதப் பட்டுள்ளன. இந்த எண்களை வைத்துக் கொண்டு நாம் சிறு கணக்குகள் செய்யலாம். எடுத்துக்காட்டாக, B1 -இல், =A1*2 என்று அடித்தால், B1-இல் 20 என்று வரும். (ஏனென்றால், A1 - இல் 10 இருப்பதால், =A1*2 என்பது =10*2 என்றாகி, இறுதில் 20 என்றாகும். இது தானாகவே நடக்கும். இதுதான் விரிதாளின் இன்றியமையாத பயன்.) அதுபோலவே, B2, B3 என்ற கட்டங்களில், முறையே =A2*2 , =A3*2 என்று அடித்தால், B2, B3 கட்டங்களில் முறையே 40, 60 என்று விரிதாள் கணித்துக் காட்டும். (குறிப்பு: =A2*2 , =A3*2 என்று அடிப்பதற்கு மறாக, B1 கட்டத்தின் மூலையைப் பிடித்துக் கீழே இழுத்தால், B2, B3 கட்டங்களில் =A2*2,=A3*2 என்று எழுதப்பட்டு, அவற்றின் மதிப்புக்களும் 40,60 என்று தோன்றும். இதுதான் படத்தில் காட்டப் பட்டுள்ளது.) இறுதியாக, B4 - இல், =SUM(B1:B3) என்று எழுதினால், B1,B2,B3 கட்டங்களில் உள்ள எண்கள் 20,40,60 கூட்டப்பட்டு, 120 என்று காட்டப்படும்.

இன்றைய கணினி உலகில், கணக்குச் சுவடிகளுக்கு மாறாக, விரிதாள்களே பெரிதும் பயன்படுத்தப் படுகின்றன. முதன் முதலில் எழுதப்பட்டு, ஆப்பிள் (Apple II) என்ற கணிப்பொறியில் ஓட்டப்பட்ட விரிதாள் விசிகால்க் (Visicalc) என்பதாகும். டாஸ் என்ற இயக்க அமைப்பில் (DOS operating system) லோட்டஸ் 1-2-3 (Lotus 1-2-3) என்ற விரிதாள் பின்னால் எழுதப்பட்டு, பலராலும் பயன்படுத்தப்பட்டு வந்தது. தற்பொழுது, எக்செல் (Excel) என்ற விரிதாள் தான் ஏறத்தாழ அனைவராலும் பயன்படுத்தப் படுகின்றது.

ஒரு விரிதாளில் ஒரு தாள்(worksheet) இருக்கலாம், அல்லது பல தாள்களும் இருக்கலாம். பல தாள்கள் கொண்ட ஒரு விரிதாளை விரிதாள் புத்தகம் (workbook) என்று அழைக்கலாம். கீழேயுள்ள படத்தில் மூன்று தாள்கள் கொண்ட விரிதாள் புத்தகம் ஒன்று காட்டப்பட்டுள்ளது. 

ஒவ்வொரு தாளுக்கும் நமக்கு விருப்பமான பெயரைக் கொடுத்துக் கொள்ளலாம். இந்தப் படத்தில் காய்கறிகள், பழங்கள், துணிமணிகள் என்று மூன்று பெயர்கள் கொடுக்கப்பட்டுள்ளன. காய்கறிகள் என்ற தாளில் காய்கறிகள் வாங்கிய பட்டியல் கொடுக்கப்பட்டுள்ளதைப் படத்தில் பார்க்கலாம். E4 என்ற கட்டத்தில் =D4*C4 என்ற கோவை இடப்பட்டுள்ளது. இது தக்காளியின் மொத்த விலையைக் கணிக்கும். அது போலவே, E5,E6,E7, E8 கட்டங்களில் உள்ள கோவைகளும் முறையே வெங்காயம், பச்சை மிளகாய், இஞ்சி, வாழைப்பழம் ஆகியனவற்றின் வாங்கிய விலைகளைக் கணிக்கும். E10 - இல் =SUM(E4:E8 ) என்ற கோவை மொத்த விலையைக் கணக்கிடும். இறுதியாக, மீதிப் பணத்தைக் கணக்கிட, E15=E10, E16=E14-E15 என்ற சமன்பாடுகளும் பயன்படுத்தப் பட்டுள்ளன. 

விரிதாளில் எண்களையும் எழுத்துக்களையும் எவ்வாறு கவனமாக எழுதுகிறோமோ, அந்த அளவு கவனத்தை அதை வடிவமைப்பதிலும் செலுத்த வேண்டும். வடிவமைப்பதை ஆங்கிலத்தில் formatting என்று சொல்வர். மிக நன்றாக வடிவமைத்த விரிதாள் பார்பதற்கு அழகாக இருக்கும். ஒரு விரிதாள் புத்தகத்தில் எழுதப்பட்டவை சரியாக இருந்தால் மட்டும் போதாது. அந்த விரிதாள் பார்க்க அழகாகவும் தெளிவாகவும் இருத்தல் வேண்டும். கிழேயுள்ள படத்தில், தெளிவு கருதி, இளஞ்சேட் சென்னி காய்கறி வாங்கிய கணக்கு என்பது நான்கு கட்டங்களைச் சேர்த்து, வண்ணம் தீட்டிப் பின்னர் கரிய பெரிய எழுத்துக்களால் எழுதப்பட்டுள்ளது. இஞ்சியின் விலை மீது நிபந்தனை வடிவமைப்பு (conditional formatting) செய்யப்பட்டு உள்ளது. (அதாவது, வடிவமைப்பு விதிமுறையில், கடை விலை > $25.00 என்ற நிபந்தனைக்கு உட்படும்போது, $25.00 -க்கு மேலுள்ள கட்டங்கள் சிவப்பு நிறத்தால் எழுதப்படுகின்றன.) C4-இல், தக்காளியின் விலை மிகுதியாக இருப்பதால், $3.00 என்பது ‘’’கொஞ்சம் விலை அதிகம் தான்’’’ என்று குறிக்கப்பட்டுள்ளது. C4 - இன் ஒரு மூலையில் சிறு முக்கோணம் தெரிவதைப் பார்க்கலாம். இந்த முக்கோணம், C -இல், குறிப்பு ஒன்று இடப்பட்டுள்ளது என்பதைக் குறிக்கும். (இந்தக் குறிப்பு, மேற்கண்ட படத்தில் தெரியவில்லை. நீங்கள் Excel அல்லது Google spreadsheet-க்குச் சென்று, அந்த முக்கோணத்தின் மீது சுட்டி(cursor)யை வைத்தால், முக்கோணத்தில் மறைந்துள்ள ’’கொஞ்சம் விலை அதிகம் தான்’’’ என்ற குறிப்பு தெரியும். E16-லும் ஒரு குறிப்பு முக்கோணம் இருப்பதைக் காண்க.)

முகவரிக் குறியீடு (Addressing)
விரிதாளில் ஒவ்வொரு கட்டத்துக்கும் ஒரு முகவரி உண்டு. கோவைகள் (expressions) எழுதும்போது கட்டங்களின் முகவரியை வைத்துத்தான் கோவைகள் எழுதப்படுகின்றன. இரண்டு வகையான முகவரிக் குறியீடுகள் பயன்படுத்தப் படுகின்றன: (1) சார்பு முகவரிக் குறியீடு (relative addressing), (2) தனி முகவரிக் குறியீடு (absolute addressing). மேலே உள்ள படத்தில், E4 - இல் உள்ள =D4*C4 என்ற கோவையில் சார்பு முகவரிக் குறியீடு பயன்படுத்தப் பட்டுள்ளது. இதனால் என்ன நன்மை என்றால், ஒரு கோவையை ஒரு கட்டத்தில் இருந்து இன்னொரு கட்டத்துக்கு நகல் (copy) எடுத்து மாற்றும் போது கோவைகளின் முகவரிகளும் அதற்கேற்ப மாறும். எடுத்துக் காட்டாக, E4 கட்டத்தின் வலதுபுற கீழ் மூலையைப் பிடித்து கீழே இழுத்தால், E4- இல் உள்ள =D4*C4 என்ற கோவை =D5*C5, =D6*C6,=D7*C7, =D8*C8 என்று எழுதப்பட்டு E5, E6, E7, E8 - என்ற கட்டங்களில் முறையே நிரப்பப்பட்டு, இறுதியில் E5=D5*C5,E6=D6*C6,E7=D7*C7,E8=D8*C8 என்று நமக்குக் கிடைக்கும். தனி முகவரிக் குறியீட்டில் இது போன்ற மாற்றங்கள் ஏதும் நிகழாது. தனி முகவரியைக் குறிக்க $ என்ற எழுத்து பயன்படுத்தப் படுகின்றது. எடுத்துக்காட்டாக, D20 - இல் =$E$14+20 என்று எழுதப் பட்டுள்ளது.(மேலே படத்தைக் காண்க.) D20-இன் மூலையைப் பிடித்துக் கீழே D22 வரை இழுத்தால், D21=$E$14+20, D22=$E$14+20 என்றுதான் ஆகும். =$E$14+20 - இல் எந்த மாற்றமும் இருக்காது. ஒரு எழுத்து அல்லது எண்ணுக்கு அருகே $ என்ற குறி இருந்தால் அது மாறாது என்பது விதியாகும். இதனால் என்ன நன்மை என்றால், மாறிலிகளைக் (constants) குறிக்கும் போது, தனி முகவரிக் குறியீடு பெரிதும் பயன் உள்ளதாக இருக்கும். 

வாய்பாடு (Formula)

வாய்பாடு அல்லது formula என்பது விரிதாளில் மிகப் பேரளவில் பயன்படுகின்ற ஒன்றாகும். எடுத்துக்காட்டாக, =SUM(E4:E8 ) என்பது ஒரு வாய்பாடு. இதன் பொருள் =E4+E5+E6+E7+E8 என்பதாகும். மேற்கண்ட படத்தில், E10 என்ற கட்டத்தில், =SUM(E4:E8 ) என்ற வாய்பாடு இடப்பட்டுள்ளது. அதனால், E4,E5,E6,E7,E8 என்ற கட்டங்களில் உள்ள எண்கள் எல்லாம் கூட்டப்பட்டு, E10 என்ற கட்டத்தில் 120-ஆக இடப்பட்டுள்ளது. (குறிப்பு: =SUM(E4:E8 ) என்பது வாய்பாடு. இதில் வரும் SUM(E4:E8 ) கோவை என்றழைக்கப்படும்.) விரிதாளில் பல வகையான வாய்பாடுகள் நமக்காக கொடுக்கப்பட்டுள்ளன. ஒரு சிலவற்றைக் கீழே காணலாம். 

வரை படங்கள் (Charts)
அட்டவணையில் உள்ள எண்களைப் பார்த்துப் படித்துப் புரிந்து கொள்வதை விட, இந்த எண்களை வரை படங்களாக மாற்றினால், அவற்றைப் புரிந்து கொள்வது எளிதாக இருக்கும். விரிதாளில் எண்களை வைத்துக் கொண்டு நாம் பலவகையான வரைபடங்களை உருவாக்க முடியும். 

கீழே உள்ள படத்தில் (ஒவ்வொரு நாளும் வந்த வருமானம், நெடுவரிசை வரைபடம்-column chart), ஒரு கடையில் அரிசி, பருப்பு, வெங்காயம் ஆகியன விறபனை செய்ததில் கிடைத்த வருமானம முதலில் அட்டவணையாக காட்டப்பட்டுள்ளது. பின் அது நெடு வரிசைப் படமாக (column chart) வரையப் பட்டுள்ளது. இதில், X-அச்சில் திங்கள், செவ்வாய் போன்ற நாட்களும், Y-அச்சில் வருமானமும் குறிக்கப் பட்டுள்ளன. எடுத்துக் காட்டாக, திங்கள் கிழமையில் அரிசி, பருப்பு, வெங்காயம் விற்ற வருமானம் மூன்று தனித்தனி நிறத்தில் செங்குத்துக் கோடுகளாகப் போடப்பட்டுள்ளன. அது போன்றே மற்ற நாட்களுக்கும் போடப்பட்டுள்ளது. இந்தப் படத்தில் இருந்து, மிக அதிகமாக விற்பனை ஆகி உள்ள பொருள் வெங்காயம் வெங்காயம் என்றும், அது செவ்வாய், புதன் நாட்களில் ஆகி இருக்கின்றது என்றும் எளிதாகக் காண முடிகின்றது. மிகக் குறைவாக விற்பனை ஆகி உள்ள பொருள் அரிசி என்றும் அது திங்கட் கிழமை ஆகியுள்ளது என்றும் நமக்குப் பார்த்த உடனே தெரிகின்றது.

அரிசி, பருப்பு வருமானம் (நாளொன்றுக்கு) கோடுகளை வைத்து இன்னொரு படத்தில் வரையப்பட்டுள்ளது (line chart). இதில், அரிசி நீல நிறத்திலும், பருப்பு சிவப்பு நிறத்திலும் காட்டப் பட்டுள்ளது. இந்தப் படத்திலும், அரிசி மிகக் குறைந்த வருமானத்தையே கொடுத்திருக்கின்றது என்று தெரிய வருகின்றது.

அரிசி விற்பனையில் ஐந்து நாட்களிலும் வந்த வருமானம் வட்டப் படமாகக் (pie chart) காட்டப் பட்டுள்ளது. இதிலும், திங்கட் கிழமை அரிசி மிகக் குறந்த அளவே வருமானத்தை ஈட்டி உள்ளது என்று காணலாம்.

கடையில் பல மளிகைப் பொருள்கள் சேர்த்து வைக்கப் படுகின்றன. எடுத்துக்காட்டாக, படத்தில் அரசி, பருப்பு, வெங்காயம் என பலவகையான பொருட்கள் காட்டப்பட்டுள்ளன. இதில், அரிசி, பருப்பு, வெங்காயம், எண்ணெய் என்பவை மளிகைப் பொருட்கள் என்றும், பொன்னி, சம்பா, குறுவை ஆகியன அரிசி என்றும், துவரை, கடலை ஆகியன பருப்பு என்றும் குறிப்பிடப் பட்டுள்ளன. இந்தப் பட்டியலை மரம் போன்ற அமைப்பில் ஒரு படமாகக் காட்டலாம். (இது போன்ற படத்தை ஆங்கிலத்தில் tree என்று சொல்வார்கள்.) இந்த மரம் போன்ற படங்களினால் என்ன நன்மை என்றால், எடுத்துக்காட்டாக, புதியது என்பது பொன்னி என்றும், பொன்னி என்பது ஒரு வகை அரிசி என்றும், அரிசி என்பது ஒரு வகை மளிகைப் பொருள் என்றும் எளிதாகப் பார்த்துத் தெரிந்து கொள்ளலாம்.

ஒரு சில நேரங்களில் நம்மிடம் உள்ள எண்கள் உலகப் படத்தில் குறிக்க வேண்டி இருக்கலாம். எடுத்துக்காட்டாக, உலகத்தில் தமிழர் வாழும் ஒரு சில நாடுகள் அட்டவணையில் கொடுக்கப் பட்டுள்ளன. இதை உலக வரைபடத்தில் விரிதாளின் உதவி கொண்டு எளிதாக குறிக்கலாம்.


</doc>
<doc id="57346" url="https://ta.wikipedia.org/wiki?curid=57346" title="ஜெகுவெரி">
ஜெகுவெரி

ஜெகுவெரி ("JQuery") என்பது ஒரு ஜாவாசிகிரிப்ட் நிரல் நூலகம். கட்டற்ற அனுமதியுடன் கிடைக்கும் இந்நூலகம், வலைச்செயலிகள் உருவாக்கத்தில் பரவலாகப் பயன்படுத்தப்படுகிறது.

ஒரு வலைத்தளத்தில் மூன்று அம்சங்கள் உண்டு, அவை: குறியீடு (markup or structure), தோற்றம் (style), செயற்பாடு (behaviour). எச்.டி.எம்.எல் குறியீட்டையும், சி.எசு.எசு தோற்றைத்தையும், ஜெகுவெரி ஜாவாஸ்கிரிப்டுடன் செயற்பாட்டையும் வரையறை செய்வதாக ஜெகுவெரி வடிவமைக்கப்பட்டுள்ளது.


</doc>
<doc id="57366" url="https://ta.wikipedia.org/wiki?curid=57366" title="தேசிய புவியியல் கழகம்">
தேசிய புவியியல் கழகம்

தேசிய புவியியல் கழகம் அல்லது "நேசனல் சியோகிராபிக் சொசைட்டி" என்பது ஐக்கிய அமெரிக்காவில் தலைமையிடத்தைக் கொண்ட இலாப நோக்கமற்ற ஒரு கல்வி, அறிவியல் அமைப்பு. புவியியல், தொல்பொருளியல், சூழலியல், பண்பாட்டியல் ஆகிய துறைகளுக்கு இவர்கள் சிறப்பு கவனம் தருகிறார்கள். 1888 ஆம் ஆண்டில் இருந்து இயங்கும் இந்த அமைப்பு, அது வெளியிடும் இதழுக்காகச் சிறப்பாக அறியப்படுகிறது.


</doc>
<doc id="57369" url="https://ta.wikipedia.org/wiki?curid=57369" title="பட்டு">
பட்டு

பட்டு ("Silk") என்பது ஒரு நூல், இது பட்டு ஆடைகளை தயாரிக்க பயன்படுகின்றது.

சீனாவில் பண்டைய காலத்தில் ஒரு பேரரசின் இராணி (Si Ling-Chi) ஒருவர், அரண்மனைத் தோட்டத்தில் உலவிக் கொண்டு இருக்கையில், அங்கிருந்த முசுக்கொட்டைச் செடியில் இருந்து ஒரு புழு, நல்ல இளம் மஞ்சள் நிறத்தில் ஒரு கூடு ஒன்றைக் கட்டியதைப் பார்த்து இருக்கிறார். அத‌னைப் பார்த்து ஆச்சரியப்பட்ட அரசி, கூட்டின் இழையப் பற்றி இழுக்க, அது நெடிய தூரம் நீண்டதாம். அதிலிருந்து, ஒரு கூடு ஒன்று ஒரே இழையில் ஆனதையும் தெரிந்து கொண்டு, நிறைய கூடுகளைச் சேர்த்து, பின் அதன் இழைகளைக் கொண்டு ஒரு சிறு ஆடை தயாரித்துப் பார்த்து, அதன் அழகில் மயங்கி, இப்படியாகத் துவங்கியதுதான் பட்டு நூலாடைகள். மேலும் இந்த வகை ஆடைகள் இராச குடும்பத்தில், அதுவும் சீனாவில் மட்டுமே இரகசியமாக வைக்கப்பட்டதாம்.

இப்படியாக சுமார் 2500 ஆண்டுகள் கழிந்துவிட, ரோமானிய மன்னன் எதேச்சையாக சீன இளவரசியைத் திருமணம் செய்ய, முதல் முறையாக பட்டுக் கூடும், புழுவும் எல்லை தாண்டியது. எனினும் அவர்கள் அதனை வளர்க்கத் தெரிந்து இருக்கவில்லை. மீண்டும் பாதிரியார் ஒருவரைச் சீனாவுக்கு அனுப்பி, அவர் மூலமாகத் தெரிந்து கொள்ள முறபட்டும், முயற்சி தோல்வியிலேயே முடிந்தது. இப்படியாக, சீனாவின் பட்டு நூலாட்சி கொடி கட்டிப் பறந்தது.

இந்த‌ச் சூழ‌லில், ச‌ப்பானிய‌ர்க‌ள் வெகு சாம‌ர்த்திய‌மாக‌ ப‌ட்டு நூல் வ‌ள‌ர்க்க‌த் தெரிந்த‌ நான்கு சீன‌ப் பெண்ம‌ணிக‌ளைக் க‌ட‌த்திச் சென்று அல்லது பணிப் பெண் வேலைக்கென அழைத்துச் சென்று, பின் திரும‌ண‌ம் செய்து கொண்டார்க‌ள். அத‌ன் பின் ஜ‌ப்பானிய‌ர்க‌ள் அவ‌ர்க‌ள் மூல‌மாக‌ ப‌ட்டு நூல் வ‌ள‌ர்ப்பைத் துவ‌க்கி, அத‌ன் உற்ப‌த்தியில் மேம்பாடு க‌ண்டு சீனாவின் உற்ப‌த்தியை விடப்‌ ப‌ன்ம‌ட‌ங்கு உற்ப‌த்தி செய்ய‌ ஆர‌ம்பித்து விட்டார்க‌ளாம். ஆனால், சீன‌ர்க‌ளுக்கு அபிவிருத்தி செய்ய‌த் தெரிந்து இருக்க‌வில்லையாம்.

அதன் பின்னர் ஜப்பான் பட்டு நெசவு, வளர்ப்புக்கான காப்புரிமையை மேலை நாடுகளுக்கு தர முன் வந்ததும், இந்தியாவும் சீனாவின் இரகசியத்தைத் தெரிந்து கொண்டதும் உலகளாவிய பட்டு நெசவுக்கு வழி வகுத்தது.

பட்டுப்புழு வளர்ப்பை "பட்டுப்புழு வேளாண்மை" என்று கூறுவர். முப்பதுக்கும் மேற்ப்பட்ட நாடுகள் பட்டுப்புழு வளர்ப்பை செய்கின்றனர். இதில் அதிக உற்பத்தி செய்யும் நாடுகள் இந்தியாவும் (14%) , சீனாவும்மாகும் (54%).

பட்டுப்புழுவை அதன் வாழ்நாள் காலம் முழுவதிலும் மிக கவனமாக பார்த்துக்கொள்ள வேண்டும். தரமான இலை வெற்றிகரமான புழு வளர்ப்பிற்கு வழிவகுக்கிறது. நல்ல சுத்தமான சுற்றுச்சூழலும், பூச்சிகள் மற்றும் நோய்களிடம் இருந்து பாதுகாப்பும் மிகவும் அவசியம். சீரான சுற்றுச்சூழலை ஏற்படுத்திக்கொடுக்க, ஒரு தனி புழு வளர்ப்பு மனையும் அதற்கு தேவையான வளர்ப்பு சாதனங்களும் அவசியமாகும். ஒரு வருடத்தில் 5-10 முறை அறுவடை செய்யலாம். இதன் இடைவுளி 70-80 நாட்கள் ஆகும்.

பட்டுப் புழுக்களால் தோற்றுவிக்கப்படும் நூல் போன்ற ஒரு பொருள்,பட்டாகும். இது செரிசின் (sericin ) மற்றும் ஃபய்போராயின் (Fibroin) என இரு 
புரதங்களால் ஆனது. A dictionary of science--ELBS.

பட்டின் வரலாறு


</doc>
<doc id="57373" url="https://ta.wikipedia.org/wiki?curid=57373" title="நுகர்வோர் கடன்">
நுகர்வோர் கடன்

நுகர்வோர் கடன் என்பது பொருட்களையும் சேவைகளையும் நுகர்வதற்காக பெறப்பட்டு, திரும்பி செலுத்தப்படாத கடன் ஆகும். 

நுகர்வுப் பண்பாடு நுகர்வின் அளவைப் பல்மடங்கு பெருக்கி உள்ளது. வீடு, வாகனம், உடை, ஆடம்பரங்கள், தளபாடங்கள், சுற்றுலா என எல்லாதரப்பட்ட பொருட்களும் சேவைகளும் கடன் வாங்கி நுகரப்படுகின்றன. குறிப்பாக வளர்ச்சியடைந்த நாடுகளில் நுகர்வோர் கடன் பெருந்தொகையாக உள்ளது. இந்தியா போன்ற வளர்ச்சியடைந்து வரும் நாடுகளில் நுகர்வோர் கடன் அதிகரித்து வருகிறது. 

ஒரு குறிப்பிட்ட அளவு நுகர்வோர் கடன் ஒரு நாட்டின் பொருளாதாரத்துக்கு நன்று என்று கூறப்படுகிறது. கடன் கிடைத்தால், நுகர்வோர் கூடிய பொருட்களையும் சேவைகளையும் நுகருவர். இவற்றை வழங்கள் வணிக நிறுவனங்கள் தமது உற்பத்தியைக் கூட்டும். ஆகவே ஒரு நாட்டின் உற்பத்தியை இது பெருக்கும். ஐக்கிய அமெரிக்கா, ஐக்கிய இராச்சியம், தென் கொரியா போன்ற நாடுகளின் பொருளாதார வளர்ச்சியோடு நுகர்வோர் கடன் அதிகரித்தமை இதற்கு சான்றாக கொள்ளப்படுகிறது. 
அதிகரிக்கும் நுகர்வோர் கடன் பொருளாதார நெருக்கடையை தோற்றுவிக்கும். ஒரு நிலைக்கு மேல் ஒருவர் கடனுக்கான தவணை கட்டணங்களை திரும்ப செலுத்த முடியாமல் போகும். அதனால் அவர் bankruptcy செய்வார். இப்படி பலர் செய்தால், கடன் கொடுத்த நிறுவனங்கள் நெருக்கடிக்கு உள்ளாகும். மேலும் அவர்கள் கடன் தர மறுப்பர். எனவே நுகர்வோர் தமது நுகர்வை குறைப்பர். இது உற்பத்தியை வீழ்த்தும். ஐக்கிய அமெரிக்காவிலும், இதர மேற்குநாடுகளிலும் 2008, 2009 இல் இடம்பெறும் பொருளாதார பின்னடைவுக்கு இது ஒரு முக்கிய காரணமாகும். 
அளவுக்கு மீறிய நுகர்வும் எதிர்பாப்புகளும் வாழ்வின் மகிழ்ச்சியை அதிகரிக்கவில்லை என்று கூறப்படுகிறது. எ.கா ஐக்கிய அமெர்க்காவில் கடந்த சில தசமங்களாக மகிழ்ச்சிநிலை சரிந்து வருகிறது (ஆதாரம் தேவை). 



</doc>
<doc id="57374" url="https://ta.wikipedia.org/wiki?curid=57374" title="அரசு அருங்காட்சியகமும் ஓவியக் கூடமும், சண்டிகார்">
அரசு அருங்காட்சியகமும் ஓவியக் கூடமும், சண்டிகார்

அரசு அருங்காட்சியகமும் ஓவியக் கூடமும், சண்டிகார் "(Government Museum and Art Gallery)" இந்திய ஒன்றியப் பிரதேசமான சண்டிகாரில் உள்ள சண்டிகார் நகரத்தில் ரோசு தோட்டத்துக்கு அருகில் உள்ள 10-சி பகுதியில் உள்ளது.

1947 ஆம் ஆண்டில் நிறுவப்பட்ட இது, உலகப் புகழ் பெற்ற கட்டிடக்கலைஞரான லீ கொபூசியே என்பவரால் வடிவமைக்கப்பட்ட 65மீட்டர் x 65மீட்டர் பரப்பளவுள்ள சதுரவடிவான கட்டிடத்தில் அமைந்துள்ளது

இந்த அருங்காட்சியகமும் ஓவியக்கூடமும் பின்வரும் பிரிவுகளையும் கொண்டுள்ளது:


இந்த அருங்காட்சியகம் காப்பாட்சியர் (curator) ஒருவரின் கீழ் அருங்காட்சியக ஆலோசனைக் குழுவினரின் உதவியுடன் நிர்வகிக்கப்படுகின்றது. இங்குள்ள 10,000 க்கு மேற்பட்ட காட்சிப்பொருட்களில் பெரும்பாலானவை சிற்பங்கள், ஓவியங்கள் போன்ற இந்தியக் கலைப்பொருட்கள் ஆகும். இங்கே இரண்டு அருங்காட்சியகக் கடைகளும், ஒரு சிற்றுண்டிச் சாலையும் உள்ளன. 




</doc>
<doc id="57375" url="https://ta.wikipedia.org/wiki?curid=57375" title="விசுவேசுவரய்யா தொழில்துறை மற்றும் தொழில்நுட்ப அருங்காட்சியகம்">
விசுவேசுவரய்யா தொழில்துறை மற்றும் தொழில்நுட்ப அருங்காட்சியகம்

விசுவேசுவரய்யா தொழில்துறை மற்றும் தொழில்நுட்ப அருங்காட்சியகம் என்பது இந்தியாவின் கர்நாடக மாநிலத்தின் தலைநகரமான பங்களூரில் அமைந்துள்ள ஒரு அருங்காட்சியகம் ஆகும். இது, இந்திய அரசின் அறிவியல் அருங்காட்சியகங்களுக்கான தேசிய அவையின் கீழ் நிர்வகிக்கப்படுகிறது.

இந்த அருங்காட்சியகம், பொறியியலாளரும், அரசியலாளரும் ஆகிய சர் எம். விசுவேசுவரய்யாவின் நூற்றாண்டுக் கொண்டாட்டங்களின் ஒரு பகுதியாக நிறுவப்பட்டது. இது 1962 ஆம் ஆண்டில் அறிவியல் மற்றும் தொழில்துறை ஆய்வுக் கழகத்திடம் கையளிக்கப்பட்டது. 1978 ஆம் ஆண்டில், அறிவியல் அருங்காட்சியகங்களுக்கான தேசிய அவை உருவாக்கப்பட்டபோது, விசுவேசுவரய்யா தொழில்துறை மற்றும் தொழில்நுட்ப அருங்காட்சியகம் அதன் தென்னகத் தலைமையகம் ஆனது. இந்தியா முழுவதும் 28 மையங்களைக் கொண்டுள்ள இந்த அவையின் நோக்கம் காட்சிப்பொருட்கள் மூலம் அறிவியலைப் பரப்புவதாகும். 

அருங்காட்சியகத்தின் வழக்கில் உள்ள பொருளின்படி பார்த்தால், விசுவேசுவரய்யா தொழில்துறை மற்றும் தொழில்நுட்ப அருங்காட்சியகம் ஒரு அருங்காட்சியம் அல்ல. நிலையான மாதிரி உருவங்களைக் கொண்டிருக்கும் அருங்காட்சியகங்களைப் போலன்றி இங்கே காட்சிப்பொருட்களுடனான இடைவினைகளின் மூலம் அறிவியலின் பல்வேறு விடயங்களைப் பற்றி அறிந்து கொள்ள முடிகிறது. இதனால் இதனை ஒரு அறிவியல் மையம் என்பது பொருந்தும்.




</doc>
