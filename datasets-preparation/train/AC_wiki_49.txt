<doc id="188835" url="https://ta.wikipedia.org/wiki?curid=188835" title="ராபர்ட் வதேரா">
ராபர்ட் வதேரா

ராபர்ட் வதேரா (Robert Vadra) (பி- மே 18 - 1969 ) அல்லது ராபர்ட் வதேரா எனப்படும் இவர் பிரியங்கா காந்தியின் கணவரும், சோனியா காந்தியின் மருமகனும் டெல்லியைச் சேர்ந்த தொழிலதிபரும் ஆவார்.

உத்தரப் பிரதேசம் மாநிலம் மொரதாபாத் ஐ பிறப்பிடமாக கொண்ட இவர் பிரியங்கா காந்தியை 1999இல் திருமணம் செய்து கொண்டார். இவருக்கு ரைஹன் மற்றும் மிராயா என்ற இரண்டு குழந்தைகள் உள்ளன.

அரியானா மாநிலத்தில் போலி ஆவணங்களைக் கொடுத்து ராபர்ட் வதேரா நிலத்தை அபகரித்ததாகக் குற்றஞ்சாட்டப்பட்டு, இந்த விவகாரம் குறித்து ஏற்பட்ட அமளியால் இந்திய நாடாளுமன்றத்தின் இரு அவைகளும் ஒத்திவைக்கப்பட்டது.
. 


</doc>
<doc id="188839" url="https://ta.wikipedia.org/wiki?curid=188839" title="மில் வி-12">
மில் வி-12

மில் வி-12 ("Mil V-12") என்பது இதுவரை உருவாக்கப்பட்ட உலங்கு வானூர்திகளில் பெரியதாகும். 



</doc>
<doc id="188851" url="https://ta.wikipedia.org/wiki?curid=188851" title="செவ்வாய் சுற்றுகலன் திட்டம்">
செவ்வாய் சுற்றுகலன் திட்டம்

செவ்வாய் சுற்றுகலன் திட்டம் ("Mars Orbiter Mission"), அல்லது மங்கள்யான் ("Mangalyaan") என்பது செவ்வாய் கோளுக்கு இந்திய விண்வெளி ஆய்வு மையத்தால் 2013 நவம்பர் 5 அன்று வெற்றிகரமாகச் செலுத்தப்பட்ட ஆளில்லாத விண்கலம் ஆகும்.

இவ்விண்கலம் 2014 செப்டம்பர் 24 அன்று செவ்வாய்க் கோளின் சுற்றுப்பாதையில் வெற்றிகரமாக இணைந்தது. இதன் மூலம், முதல் முயற்சியிலேயே செவ்வாய்க்கு செயற்கைக் கோள் ஒன்றை வெற்றிகரமாக அனுப்பிய முதலாவது நாடு என்ற பெருமையை இந்தியா பெற்றது. இத்திட்டத்திற்காக முப்பத்து நான்காவது சர்வதேச விண்வெளி மேம்பாட்டு மாநாட்டின்போது "சிறந்த விண்வெளி முன்னோடி" விருதினை இஸ்ரோவிற்கு தரவிருப்பதாக அமெரிக்கா அறிவித்துள்ளது.

செவ்வாய் சுற்றுக்கலன் முனைய துணைக்கோள் ஏவுகலம் (PSLV) சி25 மூலம் ஆந்திரப் பிரதேசம், ஸ்ரீஹரிக்கோட்டாவிலிருந்து 2013 நவம்பர் 5 அன்று இந்திய நேரப்படி பிற்பகல் 02:38 மணிக்கு வெற்றிகரமாகச் செலுத்தப்பட்டது. இக்கலன் புவியின் சுற்றுப்பாதையில் ஒரு மாதமளவில் தங்கியிருந்த பின்னர் 2013 நவம்பர் 30 இல் செவ்வாயை நோக்கிச் செலுத்தப்பட்டது.

இத்திட்டம் இந்தியாவின் முதலாவது கோளிடைத் திட்டமாகும். சோவியத், நாசா, ஐரோப்பிய விண்வெளி நிறுவனம் ஆகியவற்றுக்கு அடுத்ததாகச் செவ்வாயை அடைந்த நான்காவது விண்வெளி நிறுவனம் என்ற பெருமையை இசுரோ பெற்றது. விண்கலம் தற்போது பெங்களூரில் உள்ள இஸ்ரோவின் விண்கலக் கட்டுப்பாட்டு மையத்திலிருந்து இந்திய தொலை தூர விண்வெளி வலைப் பின்னல் (IDSN) உணர்நீட்சி மூலமாகக் கண்காணிக்கப்படுகிறது.

2008 ஆம் ஆண்டில் சந்திரயான்-1 நிலவுத் திட்டம் முன்னெடுக்கப்பட்டதை அடுத்து 2010 ஆண்டில் மேற்கொள்ளப்பட்ட இயலுமை ஆய்வுடன் மங்கள்யான் திட்டப்பணி ஆரம்பமாகியது. இந்திய விண்வெளி ஆய்வு மையம் சுற்றுக்கலனின் ஆய்வுக்காக ரூ.4.54 பில்லியன் ($74 மில்லியன்) செலவிலான ஆய்வுப் பணிகளை முடித்ததை அடுத்து, 2012 ஆகத்து 3 இல் இந்திய அரசு இத்திட்டத்தை அங்கீகரித்தது. திட்டத்தின் மொத்தச் செலவு ரூ.4.54 பில். ($74 மில்.) ஆகும். இதில் ஐந்து ஆய்வுக் கருவிகளுடன் கூடிய செயற்கைக்கோளுக்கான செலவு ரூ.1.53 பில்லியன் ($25 மில்லியன்) ஆகும். உலகில் குறைந்த செலவில் செவ்வாய்க்கு அனுப்பப்பட்ட செயற்கைக்கோள் திட்டம் என இது புகழ்பெற்றுள்ளது.

செவ்வாயை சென்றடையும் அளவுக்குத் தொழில்நுட்பத் திறன் உள்ளதா என்பதை உறுதிப்படுத்தவும், செவ்வாய் கிரகத்தில் மீத்தேன் இருக்கிறதா என்பன உள்ளிட்ட ஆய்வுகளை நடத்துவதுமே மங்கள்யானின் முக்கிய நோக்கங்கள். 



</doc>
<doc id="188853" url="https://ta.wikipedia.org/wiki?curid=188853" title="ஒப்பு காமா கதிர் மாறிலி">
ஒப்பு காமா கதிர் மாறிலி

ஒப்பு காமா கதிர் மாறிலி ("Specific gamma ray constant") என்பது ஒரு மில்லி கியூரி செயல் திறனுடைய கதிர் ஐசோடோப்பிலிருந்து ஒரு சென்டிமீட்டர் தொலைவில் ஒரு மணி நேரத்தில் பெறப்படும் கதிர் வீச்சளவாகும் (Exposure). இது τ இனால் குறிக்கப்படும். ஒப்பு காம்மா கதிர் மாறிலி கதிர் மருத்துவத்தில் பயன்படும் கதிர் ஐசோடோப்புகளின் ஒரு முக்கிய பண்பாகும். 

மருத்துவத்தில் பயன்படும் சில ஐசோடோப்புகளின் τ மதிப்பு


</doc>
<doc id="188858" url="https://ta.wikipedia.org/wiki?curid=188858" title="தமிழ் மண்ணின் சாமிகள் (நூல்)">
தமிழ் மண்ணின் சாமிகள் (நூல்)

தமிழ் மண்ணின் சாமிகள் எனும் நூல் மணா என்பவரால் எழுதப்பட்டதாகும். இந்நூலை உயிர்மைப் பதிப்பகம் வெளியிட்டுள்ளது. சிறுதெய்வ வழிபாடுகள் குறித்து இந்நூல் பதிவு செய்துள்ளது.



</doc>
<doc id="188859" url="https://ta.wikipedia.org/wiki?curid=188859" title="கைதானால் உங்கள் உரிமைகள் (நூல்)">
கைதானால் உங்கள் உரிமைகள் (நூல்)

கைதானால் உங்கள் உரிமைகள் எனும் நூல் மதுரை மக்கள் கண்காணிப்பகத்தினால் வெளியிடப்பட்டுள்ளது. இந்நூல் காவல்துறை மற்றும் நீதித்துறையைச் சேர்ந்தவர்களை எதிர் கொள்ளும் போது தங்களது உரிமைகளை அறிந்து கொள்ளும் வகையில் சட்ட விழிப்புணர்வை ஏற்படுத்த எழுதப்பட்டதாகும்.



</doc>
<doc id="188861" url="https://ta.wikipedia.org/wiki?curid=188861" title="பூக்கதைகள் (நூல்)">
பூக்கதைகள் (நூல்)

பூக்கதைகள் எனும் நூல் ஜெ தேவிகா என்பவர் எழுதியுள்ளார். இந்நூல் பாரதி புத்தகாலயம் வெளியிட்டுள்ளது. 



</doc>
<doc id="188877" url="https://ta.wikipedia.org/wiki?curid=188877" title="திருவாரூர் நான்மணிமாலை">
திருவாரூர் நான்மணிமாலை

திருவாரூர் நான்மணிமாலை என்னும் நூல் 17 ஆம் நூற்றாண்டில் வாழ்ந்த குமரகுருபரர் என்பவரால் இயற்றப்பட்ட நூல்களில் ஒன்று. திருவாரூர்ச் சிவபெருமானைப் போற்றிப் பாடும் பாடல்களைக் கொண்ட நூல் இது. நான்மணிமாலை என்னும் சிற்றிலக்கிய வகையில் காப்புச்செய்யுள் ஒன்று, வெண்பா, கட்டளைக் கலித்துறை, விருத்தம், ஆசிரியப்பா என்னும் யாப்பமைதி கொண்ட பாடல்கள் மாறிமாறி அடுத்து வரும் 40 பாடல்கள் ஆகியவற்றைக் கொண்ட நூல் இது. 

குமரகுருபரர் மதுரையிலிருந்து தருமபுரம் மீண்டார். வழியில் திருவாரூருக்கு வந்தார். அது தரும்புர ஆதீனத்தைத் தோற்றுவித்த குருஞான சம்பந்தருக்குக் குருவாக விளங்கிய கமலை ஞானப்பிரகாசர் வாழ்ந்த திருத்தலம். ஆதலால் இத் தலத்தை வழிபடும் நோக்கோடு இங்கு வந்தார். அப்போது இந்த நூலை இயற்றினார்.



</doc>
<doc id="188879" url="https://ta.wikipedia.org/wiki?curid=188879" title="ம. கனகரத்தினம்">
ம. கனகரத்தினம்

மயில்வாகனம் கனகரத்தினம் ("Mylvaganam Canagaratnam", 15 ஏப்ரல் 1924 – 20 ஏப்ரல் 1980) என்பவர் இலங்கைத் தமிழ் அரசியல்வாதியும் முன்னாள் நாடாளுமன்ற உறுப்பினரும் ஆவார்.

கனகரத்தினம் 1924 ஏப்ரல் 15 இல் பிறந்தவர். இவர் 1977 நாடாளுமன்றத் தேர்தலில், தமிழர் விடுதலைக் கூட்டணியின் வேட்பாளராக இரட்டை-அங்கத்தவர் தொகுதியான பொத்துவிலில் போட்டியிட்டு இரண்டாவதாகத் தெரிவாகி நாடாளுமன்றம் சென்றார். தேர்தலில் வெற்றி பெற்ற சில மாதங்களில் (1977 டிசம்பரில்) இவர் அன்றைய ஆளும் கட்சியாக இருந்த ஐக்கிய தேசியக் கட்சியில் சேர்ந்தார். இதன் மூலம் அவர் மட்டக்களப்புக்கான மாவட்ட அமைச்சராக நியமிக்கப்பட்டார்.

கனகரத்தினம் கொழும்பு, கொள்ளுப்பிட்டியில் அமைந்துள்ள அவரது வீட்டிற்கு முன்னால் 1978 சனவரி 24 இல் இனந்தெரியாதோரால் சுடப்பட்டார். இவர் மீதான தாக்குதலை தமிழீழ விடுதலைப் புலிகள் நடத்தியதாகக் குற்றம் சாட்டப்பட்டது. படுகாயமடைந்த நிலையில் 1980 ஏப்ரல் 20 இல் இவர் காலமானார்.


</doc>
<doc id="188881" url="https://ta.wikipedia.org/wiki?curid=188881" title="போர்ட்ஸ்மவுத்">
போர்ட்ஸ்மவுத்

போர்ட்ஸ்மவுத் ("Portsmouth") இங்கிலாந்தின் தெற்கு கடற்கரையில் ஹம்ஷயர் மாவட்டத்திலுள்ள இரண்டாவது பெரிய நகரமாகும். போர்ட்ஸ்மவுத் ஐக்கிய இராச்சியத்திலுள்ள ஒரே ஓரு தீவு நகரமும் ஆகும்.

இது இலண்டனில் இருந்து 64 மைல் (103 கி.மீ.) தூரத்திலும், தென்கிழக்கே சவுத்தாம்ப்டன் இலிருந்து 19 மைல் (31 கிமீ) தூரத்திலும் அமைந்துள்ளது.


</doc>
<doc id="188882" url="https://ta.wikipedia.org/wiki?curid=188882" title="சு. ம. மாணிக்கராஜா">
சு. ம. மாணிக்கராஜா

சுப்பிரமணியன் மயில்வாகனம் மாணிக்கராஜா ("Supramanian Mylvaganam Manickarajah") இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

மாணிக்கராஜா 1908 மே 15 இல் பிறந்தவர். திருகோணமலை நாடாளுமன்ற உறுப்பினர் என். ஆர். இராசவரோதயத்தின் இறப்பை அடுத்து 1963 நவம்பரில் இடம்பெற்ற இடைத்தேர்தலில் இவர் இலங்கைத் தமிழரசுக் கட்சியின் வேட்பாளராகப் போட்டியிட்டு அல்விஸ் என்பவரை 6,000 வாக்குகள் வித்தியாசத்தில் வென்று நாடாளுமன்றம் சென்றார். இவர் 1965 தேர்தலில் மீண்டும் தெரிவானார்.


</doc>
<doc id="188889" url="https://ta.wikipedia.org/wiki?curid=188889" title="க. வி. தேவநாயகம்">
க. வி. தேவநாயகம்

கணபதிப்பிள்ளை வில்லியம் தேவநாயகம் ("Kanapathipillai William Devanayagam", 26 மார்ச்சு 1910 – 17 டிசம்பர் 2002) இலங்கைத் தமிழ் வழக்கறிஞரும், அரசியல்வாதியும், முன்னாள் நாடாளுமன்ற உறுப்பினரும், அமைச்சரும் ஆவார்.

தேவநாயகம் 1910 மார்ச் 26 இல் மட்டக்களப்பு மாவட்டத்தில் வடக்கே செங்கலடி என்ற கிராமத்தில் உடையார் குடும்பத்தில் கணபதிப்பிள்ளை வில்லியம், பியற்றிஸ் தங்கம் ஆகியோருக்கு மூத்த மகனாகப் பிறந்தார். இவர் மட்டக்களப்பு புனித மிக்கேல் கல்லூரி, கொழும்பு சென் யோசேப்பு கல்லூரி ஆகியவற்றில் கல்வி பயின்றார். விளையாட்டில் ஈடுபாடு கொண்ட தேவநாயகம், 1930 ஆம் ஆண்டில் பாடசாலைத் துடுப்பாட்ட அணிக்குத் தலைமை தாங்கினார். கிழக்கிலங்கை டென்னிசு சம்பியன் பட்டத்தை வென்றார். பள்ளிப் படிப்பை முடித்தது, இலங்கை சட்டக் கல்லூரியில் இணைந்து வழக்கறிஞரானார். பல ஆண்டுகளாக மட்டக்களப்பு மாவட்டம் கல்குடாவில் வழக்கறிஞராகப் பணியாற்றினார்.

1947 நாடாளுமன்றத் தேர்தலில் கல்குடா தேர்தல் தொகுதியில் சுயேட்சை வேட்பாளராகப் போட்டியிட்டு சுயேட்சை வேட்பாளர் வி. நல்லையாவிடம் 2,400 வாக்குகளால் தோற்றார். 1965 தேர்தலில் ஐக்கிய தேசியக் கட்சி வேட்பாளராகப் போட்டியிட்டு 6,566 வாக்குகள் பெற்று முதற்தடவையாக நாடாளுமன்றம் சென்றார். 1970 1977 தேர்தல்களில் மீண்டும் தெரிவானார்.

1977 சூலையில் ஜூனியஸ் ரிச்சட் ஜயவர்தனாவின் அமைச்சரவையில் நீதி அமைச்சராக நியமிக்கப்பட்டார். பின்னர் 1980 பெப்ரவரியில் உள்ளூராட்சி அமைச்சராக நியமிக்கப்பட்டார். 1989 வரை அவர் இப்பதவில் இருந்தார். 1989 இறுதிப் பகுதியில் பொதுச்சேவை ஆணைக்குழுவின் தலைமைப் பொறுப்பேற்று நடத்தினார்.

தேவநாயகம் அனைத்திலங்கை கூட்டுறவு சங்கங்களின் பிரதித் தலைவராக இருந்தார். இவரின் பெயரில் மட்டக்களப்பு நகரில் 'தேவநாயகம் மண்டபம்' நிறுவப்பட்டது. இவரது அரசியல் செல்வாக்கினால் மட்டக்களப்பில் வந்தாறுமூலையில் கிழக்கிலங்கைப் பல்கலைக்கழகக் கல்லூரி நிறுவப்பட்டது. 

தேவநாயகத்திற்கு கிழக்குப் பல்கலைக்கழகம் 2013 ஏப்ரலில் (மறைவிற்குப் பின்னரான) கௌரவக் கலாநிதிப் பட்டம் வழங்கிக் கௌரவித்தது.

தேவநாயகம் 2002 டிசம்பர் 17 இல் கொழும்பில் காலமானார்.



</doc>
<doc id="188892" url="https://ta.wikipedia.org/wiki?curid=188892" title="மரைவில்லை">
மரைவில்லை

மரைவில்லை (ஆங்கிலத்தில் nut) எனப்படுவது ஒரு மரை இணைப்பான் ஆகும். இந்த வன்பொருளானது மரையுடன்கூடிய துளையினைக் கொண்டிருக்கும்.

பொதுவாக ஒரு மரையாணியின் (bolt) இணையாக மரைவில்லை பயன்படுத்தப்படும். இயந்திரமொன்றின் இரு பாகங்களை வலுவாக இணைத்திட மரையாணி – மரைவில்லை எனும் இணை பயன்படுத்தப்படும். சில நேரங்களில் திருகாணி (screw) – மரைவில்லை எனும் இணையும் தேவைக்கேற்ப பயன்படுத்தப்படும். ஒரு இயந்திரக் கூட்டமைப்பில் அதிர்வுகள் அல்லது சுழற்சி காரணமாக, மரைவில்லை சில நேரங்களில் தளர்வடையலாம். இதைத் தவிர்க்க ஒட்டுப்பசை, பாதுகாப்புக் கடையாணி, நைலான் செருகல்கள், சற்றே நீள்வட்டமான மரைகள் போன்றவை கூடுதலாக பயன்படுத்தப்படும். பெரும்பாலான மரைவில்லைகள், அறுங்கோண வடிவத்தினைக் கொண்டிருக்கும். திருகுச்சாவியின் (spanner) அணுக்கம் சிறப்பாக இருக்கவே இந்த அறுங்கோண வடிவமைப்பு. சிறகு மரை மற்றும் சிறைப்பட்ட மரை ஆகியன மேம்பட்ட சிறப்புக் காரணங்களுக்காக வடிமைக்கப்பட்ட மரைவில்லை வகைகளாகும்.




</doc>
<doc id="188896" url="https://ta.wikipedia.org/wiki?curid=188896" title="மரபணுத்தொகையியல்">
மரபணுத்தொகையியல்

மரபணுத்தொகையியல் (Genomics) என்பது மீளிணைதிற டி.என்.ஏ (recombinant DNA), டி.என்.ஏ வரிசைமுறைப்படுத்தல் (DNA sequencing) பற்றிய வழிமுறைகள் மற்றும் அதற்காக பயன்படுத்தபடும் கணினி வழி கருவிகள் குறித்த அறிவியல் துறையாகும். குறிப்பாக, இத்துறை டி.என்.ஏ தொகுப்பை கொண்டு மரபியலை ஆராயவும் உதவுகிறது. மேலும், இத்துறையின் மூலம் மரபணு இருக்கைகள் (loci) அல்லது எதிருருக்கள் (alleles) இடையே உள்ள தொடர்புகள் பற்றி அறியவும் உதவுகிறது. இத்துறையில் மரபணுக்களை (gene) தனித்து பார்க்காது, எப்போதும் பலவற்றை ஒன்று சேர்த்து, ஒருங்கியமாக ஆராய்வதால், இது மரபியல் (genetics) மற்றும் மூலக்கூற்று உயிரியல் (molecular biology) பாடங்களில் இருந்து வேறுபடுகிறது. 

1953 இல் ஜேம்ஸ் டூயி வாட்சன் (James Dewey Watson) மற்றும் பிரான்சிஸ் கிரிக்கின் (Francis Crick) டி.என்.ஏ கட்டமைப்பை கண்டறிந்ததை தொடர்ந்து, முதன் முதலாக,1955 இல், பிரடெரிக் சேனர் (Frederick Sanger), இன்சுலினின் அமினோ அமில வரிசைமுறையை வெளிக்கொணர்ந்தார். இதனை தொடர்ந்து, 1964 இல் ராபர்ட் வில்லியம் ஹோல்லே (Robert William Holley), அலனைன் (alanine) புரதப்பெயர்ப்பிலுள்ள ஆர்.என்.ஏயின் (transfer RNA), ரைபோ கருவமில வரிசைமுறையை கண்டறிந்தார் . இதுவே, முதன் முதலாக கண்டறியப்பட்ட கருவமில வரிசைமுறையாகும். இதனை தொடர்ந்து, 1972 இல், முதல் மரபணுவின் வரிசைமுறையாக, Bacteriophage MS2 coat புரத மரபணுவின் வரிசைமுறையை வால்ட் பியேர்ஸ் (Walter Fiers) வரையறுத்தார் .


</doc>
<doc id="188899" url="https://ta.wikipedia.org/wiki?curid=188899" title="அலோங்">
அலோங்

அலோங் ("Along") என்பது அருணாச்சலப் பிரதேசத்தில் மேற்கு சியாங் மாவட்டத்தில் அமைந்துள்ள நகரம். இங்கு சியாங், யோம்கோ ஆறுகள் பாய்கின்றன. இதைச் சுற்றிலும் மலைகள் உள்ளன.


இங்கு பாயும் சியோம், யோம்கோ ஆகிய இரு ஆறுகளும் பிரம்மபுத்திரா ஆற்றுடன் கலக்கின்றன. இப்பகுதியைச் சுற்றி இமய மலை பரவியுள்ளது.
சுற்றுலாப் பயணிகள் ஆற்றில் படகு பயணம் மேற்கொள்வர்.
சியாங் ஆற்றின் மேல் தொங்கு பாலம் அமைக்கப்பட்டுள்ளது. இது மூங்கில்களால் ஆனது. உள்ளூர் பழங்குடியினர் தங்கள் போக்குவரத்திற்காக இதை அமைத்துள்ளனர். இங்கிருந்து மீன் பிடிப்பர்.



உள்ளூர் ஆதிவாசிகளின் வழிபாட்டுத் தலங்களுள் இதுவும் ஒன்று. சூரிய, சந்திர வழிபாட்டிற்கென அமைக்கப்பட்டது. தொன்யி போலோ என்பது அருணாச்சலப் பிரதேசத்தில் பின்பற்றும் சமயம். இது அமைதியான அணுகுமுறையையும், இயற்கை வழிபாட்டையும், பரிவையும் வலியுறுத்துகிறது. தியான அறையும், சூரிய சந்திர கடவுளர்களின் சிலைகளும் உள்ளன. இதன்மூலம் உள்ளூர் பண்பாடு பேணிக் காக்கப்பட்டுள்ளது.

உள்ளூர் மக்கள் நடைபயணத்தை மேற்கொள்கின்றனர். சுற்றியுள்ள ஊர்களுக்குச் செல்ல ஆட்டோக்களும் உண்டு. தனியார் வாகனங்களிலோ, அரசுப் பேருந்துகளில் பயணம் மேற்கொள்ளலாம். இந்தியாவின் ஏனைய பகுதிகளில் உள்ள பிற நகரங்களில் இருந்து வான்வழியில் பயணம் மேற்கொண்டு, ஆலோ விமான நிலையத்தை வந்தடையலாம். பின்னர், ஹெலிகாப்டர்களின் மூல்ம ஆலோங் நகருக்கு வரலாம். இங்கு ரயில் போக்குவரத்து வசதிகள் இல்லை. இதற்கருகில் தேசிய நெடுஞ்சாலை 52 உள்ளமையால், நாட்டின் ஏனைய பகுதிகளுடன் சாலைவழிப் போக்குவரத்து ஏதுவாக உள்ளது.



</doc>
<doc id="188900" url="https://ta.wikipedia.org/wiki?curid=188900" title="எஸ். ஆர்-71 பிளக்பேட்">
எஸ். ஆர்-71 பிளக்பேட்

லொக்கீட் எஸ். ஆர்-71 "பிளக்பேட்" ("Lockheed SR-71 "Blackbird"") என்பது முன்னேற்றமடைந்த, நீண்ட தூர, மாக் 3+ வேகமுடைய தந்திரோபாய வேவு வானூர்தி. இது லொக்கீட் ஏ-12 வானூர்தியிலிருந்து கருப்புத் திட்டத்தினூடாக உருவாக்கப்பட்டது. வேவு நடவடிக்கைகளின் போது இது அதி வேகத்திலும், உயரத்திலும் பறந்து அச்சுறுத்தல்களுக்கு முகங்கொடுக்க அனுமதிக்கப்பட்டது. நில வான் ஏவுகணை ஏவப்பட்டது கண்டுபிடிக்கப்பட்டால், தட்டிக்கழிக்கும் செயற்பாடு வானூர்தியைத் துரிதப்படுத்தி ஏவுகணையினை முந்திவிடும்



</doc>
<doc id="188903" url="https://ta.wikipedia.org/wiki?curid=188903" title="வ. நல்லையா">
வ. நல்லையா

வல்லிபுரம் நல்லையா ("Vallipuram Nalliah", 10 செப்டம்பர் 1909 - 27 டிசம்பர் 1976) இலங்கைத் தமிழ் ஆசிரியரும், அரசியல்வாதியும், முன்னாள் நாடாளுமன்ற உறுப்பினரும், அமைச்சரும் ஆவார்.

நல்லையா 1909 அக்டோபர் 9 இல் மட்டக்களப்பு, புளியந்தீவு என்ற கிராமத்தில் பிறந்தவர். புனித மிக்கேல் கல்லூரியில் படித்து, லண்டன் மெற்ரிக்குலேசன் கலைப் பட்டதாரி ஆனார். மகரகமை ஆசிரியப் பயிற்சிக் கல்லூரியில் பயின்று பயிற்சி பெற்ற ஆசிரியரானார். 1929இல் சிவானந்தா வித்தியாலயத்தில் ஆசிரியராகப் பணியில் சேர்ந்த நல்லையா,1937இல் அப்பாடசாலையின் பிரதி அதிபரானார். பின்னர் அட்டாளச்சேனை ஆண்கள் ஆசிரியர் பயிற்சிக் கல்லூரியில் தலைமை ஆசிரியரானார். தங்கரத்தினம் முத்தையா என்பவரைத் திருமணம் புரிந்தார். மட்டக்களப்பு மாநகர சபை உறுப்பினராகவும் இருந்திருக்கிறார்.

நல்லையா 1943 ஆம் ஆண்டில் திருகோணமலை-மட்டக்களப்புத் தொகுதிக்கு இடம்பெற்ற இடைத்தேர்தலில் போட்டியிட்டு வெற்றி பெற்று அரசாங்க சபைக்குத் தெரிவானார். 1947 நாடாளுமன்றத் தேர்தலில் சுயேட்சை வேட்பாளராக கல்குடா தேர்தல் தொகுதியில் போட்டியிட்டு வெற்றி பெற்று நாடாளுமன்றம் சென்றார். பின்னர் டொன் ஸ்டீபன் சேனாநாயக்கவின் தலைமையிலான ஐக்கிய தேசியக் கட்சியில் இணைந்தார். இதனை அடுத்து அவர் சுகாதாரம் மற்றும் உள்ளூராட்சி அமைச்சரின் நாடாளுமன்ற செயலாளராக நியமிக்கப்பட்டார். 1952 தேர்தலில் ஐதேக வேட்பாளராகப் போட்டியிட்டு மீண்டும் நாடாளுமன்றம் சென்றார். இவர் சிறிது காலம் டட்லி சேனாநாயக்கவின் அமைச்சரவையில் அஞ்சல், தொடர்புத்துறை அமைச்சராகப் பதவியில் இருந்தார்.

1956 தேர்தலில் சுயேட்சை வேட்பாளராகப் போட்டியிட்டுத் தோல்வியடைந்தார். 1960 மார்ச் தேர்தலிலும் தோல்வியடைந்தார். பின்னர் இவர் அகில இலங்கைத் தமிழ்க் காங்கிரஸ் கட்சியின் வேட்பாளராக 1965 தேர்தலில் போட்டியிட்டு மீண்டும் தோல்வியடைந்தார்.


</doc>
<doc id="188924" url="https://ta.wikipedia.org/wiki?curid=188924" title="மாதங்கி">
மாதங்கி

மாதங்கி என்பவர் சைவ சமயக்கடவுளான சிவபெருமானின் மனைவியாவார். இவர் பிரம்மாவின் குமாரனாகிய மதங்கர் என்பவரின் மகள். 

அம்பிகை, மதங்கரின் மகளாக பிறந்தமையால் "மாதங்கி" என அழைக்கப்படுகிறார். இவருக்கு ராஜ மாதங்கி, ராஜ சியாமளா என்றும் வேறு பெயர்கள் உள்ளன. இந்தியாவின் வடபகுதியில் சியாமளா தேவி என்று அறியப்படுகிறார். இதற்கு நீலம் கலந்த பச்சை நிறம் என்று பொருளாகும். இந்த தேவி சாக்த வழிபாட்டில் சப்தமாதாக்களில் ஒருவராகவும், தசமகா வித்தியாக்களில் ஒருவராகவும் அறியப்படுகிறார்.

மதங்க முனிவர் கடுமையாக தவம் செய்தார். அவருடைய தவத்தில் மகிழ்ந்த சிவபெருமான் மதங்கருக்கு காட்சியளித்தார். அப்பொழுது மதங்கர் "அனைவருக்கும் தந்தையான ஈசனே, தாங்கள் எனக்கு உறவாக இருக்கும் வரம் தர வேண்டும்" என்று வேண்டினார். அவ்வாறே சிவபெருமானும் பார்வதி தேவி மாதங்கியாக அவருக்கு பிறப்பார் என்றும், மாதங்கியை தான் மணம் முடிப்பதாகவும் வரம் தந்தார்.

மாதங்கி சிவபெருமான் திருமணம் திருவெண்காட்டில் நிகழ்ந்தது. அப்பொழுது மாதங்கியின் வீட்டார், சிவபெருமானுக்கு சீர் செய்யாததை கண்டு தேவர்கள் கேலி பேசினர். அதனை தடுத்த சிவபெருமான், சீர் கொடுப்பதும், பெறுவதும் தவறு என்று உரைத்தார். ஆனால் திருமணத்தின் சடங்கு என தேவர்கள் வாதிட்டனர். அவர்களை சாந்தம் செய்வதற்காக கையிலையில் உள்ள பெருஞ்செல்வத்தினை நந்தி தேவரிடம் கூறி எடுத்துவரும்படி செய்தார்.

இப்புராணத்தை திருநாங்கூர் மாதங்கீஸ்வரர் கோயில் தலபுராணம் விவரிக்கிறது.



சியாமளா வழிபாடு


</doc>
<doc id="188930" url="https://ta.wikipedia.org/wiki?curid=188930" title="கல்முனை உவெஸ்லி உயர்தரப் பாடசாலை">
கல்முனை உவெஸ்லி உயர்தரப் பாடசாலை

கல்முனை உவெஸ்லி உயர்தரப் பாடசாலை இலங்கையின் கிழக்கு மாகாணத்தில் கல்முனை நகரில் அமைந்துள்ள ஒரு பாடசாலை ஆகும்.

1882 ஆம் ஆண்டில் கல்முனையில் மெதடிச ஆலயம் அமைக்கப்பட்டதை அடுத்த கல்முனை மெதடிச மதப்பரப்புனர்களில் ஒருவரான அருட்திரு ஜோர்ஜ் ஜே. ட்ரிம்மரின் காலத்தில் 1883 நவம்பர் 30 இல் பெண்கள் விடுதியுடன் கூடிய பாடசாலை ஆரம்பிக்கப்பட்டது. கல்முனையில் ஆரம்பிக்கப்பட்ட முதலாவது பாடசாலை இதுவாகும். 18 மாணவர்களைக் கொண்டு ஆரம்பிக்கப்பட்ட இப்பாடசாலையில் செல்வி ஜேன் வீரக்குட்டி ஆசிரியராகவும் விடுதிக் காப்பாளராகவும் இருந்துள்ளார். இங்கு தமிழ்மொழி மூலமான கல்வியே பிரதானமாக கற்பிக்கப்பட்டாலும் ஆங்கில மொழிக் கற்பித்தலுக்கு முக்கிய இடம் கொடுக்கப்பட்டது. இவ்வேளையில் 1930 இல் இப்பாடசாலை மாணவர்களின் எண்ணிக்கை 80 ஆகவும் விடுதியில் தங்கியிருந்து கற்போர் தொகை 100 ஆகவும், ஆசிரியர்களின் தொகை 10 ஆகவும் காணப்பட்டன.

1901 ஆம் ஆண்டு அருட்திரு கேப்ரியல் லீஸ் என்பவர் கல்முனை மெதடிஸ்த ஆண்கள் பாடசாலையை ஆரம்பித்தார். 1906 ஆம் ஆண்டில் லீஸ் யாழ்ப்பாணத்தில் பணியாற்றிய போது காலமானதை அடுத்து ஆண்கள் பாடசாலைக்கு அவரது நினைவாக லீஸ் உயர்தரப் பாடசாலை ("Leese High School") எனப் பெயர் சூட்டப்பட்டது. இப் பாடசாலையின் அதிபராக இருந்த அருட்திரு. எம். ஜோர்ஜ் நல்லதம்பியின் காலத்தில் 1953 மே மாதத்தில் பெண்கள் விடுதிப் பாடசாலையும் ஆண்கள் பாடசாலையும் ஒன்றிணைக்கப்பட்டு மெதடிஸ்த திருச்சபையின் நிறுவனர் ஜோன் உவெஸ்லியின் நினைவாக உவெஸ்லி உயர்தரப் பாடசாலையாக பெயர் மாற்றம் செய்யப்பட்டது.

உவெஸ்லி உயர்தரப் பாடசாலையின் முதலாவது அதிபராக லீஸ் பாடசாலையின் ஆங்கில ஆசிரியர் ஜோர்ஜ் நல்லதம்பி 1954 வரை பணியாற்றினார். அவருக்குப் பின்னர் சாம் ஜே. வில்சன், திருமதி ஆர். சின்னையா, யோகம் வேலுப்பிள்ளை, கே. சுப்பிரமணியம், எஸ். மகாலிங்கம், பி. வெங்கடாசலம் (1988), பொன் முருகையா ஆகியோர் அதிபர்களாகப் பணியாற்றினர். தற்போது வி. பிரபாகரன் அதிபராகப் பணியாற்றுகிறார்.

இப்பாடசாலையில் 2009 ஆம் ஆண்டிலிருந்து மற்றுத் திறன் கொண்ட மாணவர்களுக்கான விசேட கற்கைப் பிரிவு ஒன்று இயங்கி வருகின்றது.தற்போது இப்பிரிவில் 43 மாணவர்கள் கல்வி கற்று வருகின்றனர்.



</doc>
<doc id="188931" url="https://ta.wikipedia.org/wiki?curid=188931" title="தேசிய மருத்துவ நூலகம்">
தேசிய மருத்துவ நூலகம்

தேசிய மருத்துவ நூலகம் இந்திய அரசால் 01.04.1966 அன்று நிறுவப்பட்டது. இது புது தில்லியில் அன்சாரி நகர் பகுதியில் அமைந்துள்ளது. மூன்று இலட்சம் எண்ணிக்கையிலான மருத்துவ நூல்கள், ஆய்விதழ்கள், ஆய்வறிக்கைகள் இங்கு பேணப்பட்டு வருகின்றன.

தகுதியுள்ள மருத்துவர், மருத்துவ மாணவர் எவரும் இந்நூலகத்தில் உறுப்பினராகலாம். குறைந்த கட்டணம் செலுத்தி இங்குள்ள நூல்கள் அல்லது ஆய்விதழ்களை ஒளிநகலாய்ப் பெறும் வசதியும் உள்ளது.


</doc>
<doc id="188941" url="https://ta.wikipedia.org/wiki?curid=188941" title="வெஸ்ட்லாண்ட் லிங்க்ஸ்">
வெஸ்ட்லாண்ட் லிங்க்ஸ்

வெஸ்ட்லாண்ட் லிங்க்ஸ் ("Westland Lynx") என்பது வெஸ்ட்லாண்டினால் உருவாக்கப்பட்ட பிரித்தானிய பலநோக்கு இராணுவ உலங்கு வானூர்தி. ஆரம்பத்தில் பயன்பாட்டு உலங்கு வானூர்தியாக மக்கள் மற்றும் கடற்படைத் தேவைகளுக்காக உருவாக்கப்பட்ட இருந்தாலும், இராணுவ ஆர்வம் சண்டைக்கள, கடற்படை வகையாக மேம்படுத்தப்பட்டது. லிங்க்ஸ் 1977 இல் முதலில் பயன்படுத்தப்பட்டு, பின்னர் பல நாடுகளின் ஆயுதப்படைகளினால் உள்வாங்கப்பட்டு, சண்டைக்கள பயன்பாட்டு, கவச வாகன எதிர்ப்பு, தேடி மீட்டல், நீர்மூழ்கி எதிர்ப்பு ஆகிய பயன்பாடுகளுக்கு பயன்படுத்தப்படுகின்றது.





</doc>
<doc id="188944" url="https://ta.wikipedia.org/wiki?curid=188944" title="ச. சபாநாயகம்">
ச. சபாநாயகம்

ஓவியர் சபா என அழைக்கப்படும் சரவணமுத்து சபாநாயகம் (இறப்பு: ஆகத்து 7, 2013) ஈழத்து மரபுவழி ஓவியர் ஆவார்.

யாழ்ப்பாணம், நவாலியைப் பிறப்பிடமாகக் கொண்ட இவர் மல்லாகத்தை வசிப்பிடமாகக் கொண்டவர். சிறு வயதிலேயே ஓவியம் வரைவதில் ஆர்வங் கொண்டவராயிருந்தார். 1947 ஆம் ஆண்டில் இருந்து ஆறு ஆண்டுகள் சென்னை நுண்கலைக் கல்லூரியில் கற்று பட்டம் பெற்றார். வீரகேசரியில் பணியாற்றி, தொடர்கதை, சிறுகதை, கவிதைகள் என்பனவற்றுக்கு ஓவியங்கள் வரைந்தார். 1960 ஆம் ஆண்டில் தினகரன் பத்திரிகையிலும் பகுதிநேர ஓவியராகப் பணியாற்றினார். பல்வேறு நூல்களுக்கான அட்டைப் படங்கள் வரைந்துள்ளார். ஓய்வு பெற்ற பின்னர், யாழ்ப்பாணம் சென்று ஈழநாடு பத்திரிகையில் பணியாற்றினார்.



</doc>
<doc id="188948" url="https://ta.wikipedia.org/wiki?curid=188948" title="முப்பாள லட்சுமண ராவ்">
முப்பாள லட்சுமண ராவ்

கேசவ ராவ் என்கிற பசவராஜ் இந்திய கம்யூனிஸ்ட் கட்சி (மாவோயிஸ்ட்)யின் பொதுச் செயலாளர் ஆவார்.


</doc>
<doc id="188958" url="https://ta.wikipedia.org/wiki?curid=188958" title="மில் எம்.ஐ-26">
மில் எம்.ஐ-26

மில் எம்.ஐ-26 ("Mil Mi-26") என்பது சோவியத் ஒன்றியம்/உருசியா இராணுவ போக்குவரத்து உலங்கு வானூர்தி. மக்கள் மற்றும் இராணுவ சேவையில் இது பாரியதும் ஆற்றல் மிக்க உலங்கு வானூர்தியாகும்.



</doc>
<doc id="188964" url="https://ta.wikipedia.org/wiki?curid=188964" title="ஆலாபனை (நூல்)">
ஆலாபனை (நூல்)

ஆலாபனை என்னும் நூல் கவிஞர் அப்துல் ரகுமானால் பாக்யா இதழில் எழுதப்பட்ட 42 வசன கவிதைகளின் தொகுப்பு ஆகும். 1995 ஆம் ஆண்டில் வெளிவந்த இந்த நூலிற்கு 1999 ஆம் ஆண்டில் தமிழ்மொழிக்கான சாகித்ய அகாதமி விருது வழங்கப்பட்டது. இந்நூலை அப்துல் ரகுமான் தன் தமிழ்ப் பேராசிரியரான ஒளவை சு. துரைசாமியின் நினைவாக வெளியிட்டு இருக்கிறார். ஒவ்வொரு கவிதைக்கும் ஓவியர் மணியம் செல்வன் ஓவியங்கள் வரைந்திருக்கிறார். இந்நூலில் உள்ள கவிதைகளின் அறிமுகம் வருமாறு:

https://ta.m.wikipedia.org/wiki/%E0%AE%9A%E0%AE%BF%E0%AE%B1%E0%AE%AA%E0%AF%8D%E0%AE%AA%E0%AF%81:PasswordReset

விளக்குகளின் சுடர்களைப் பற்றிய கவிதையீஇ

கனவுகளால் வாழ்கிறவர்களை வாழ்த்துவோம்! கனவுகளில் வாழ்கிறவர்களுக்காக அனுதாபப்படுவோம் எனக் கூறும் கவிதை.

வானத்திற்கும் மனிதனிற்கும் நட்க்கு போட்டியைப் பற்றிய கவிதை

குழந்தைமையைப் பற்றிய கவிதை.

கண்ணுக்கு அழகாக இருப்பவர்களைக் காலம் சிதைத்துவிடுகிறது; காதுக்கு அழகாக இருப்பவர்கள் மரணத்தையும் அலங்காரமாக்கிக் கொள்கிறார்கள் எனக்கூறும் கவிதை

தொலைபேசியில் தவறான எண்ணில் தன்னிடம் மாட்டிக்கொண்ட கடவுளை வினாக்களால் துளைக்கும் கவிதை.

மனிதர்கள் மது வாழ்வின் தடயங்களை விட்டுவிட்டுச் செல்ல வேண்டும் என்னும் கவிதை

நான் தனியாளா என்னும் அகத்தாய்வு செய்யும் கவிதை

வயிற்றில் விழுந்து கிடப்பவனே! மேலே இதயத்திற்கு ஏறு! அங்கே உனக்கான ராஜாங்கம் காத்திருக்கிறது எனக் கூறும் கவிதை.

இருண்மையைப் பற்றிய கவிதை

உயிரினங்களில் மனிதன் மட்டும்தான் ஆறாவது அறிவைப் பெற்றிருக்கிறான். அதற்காக அவன் பெருமைப்படுகிறான் எனக் கூறும் கவிதை.

எங்கே அழகும் சுதந்திரமும் உண்டோ அங்கேதான் மானுடம் திருவிழாக் கொண்டாடுகிறது எனக் கூறும் கவிதை

வரப்பிலும் முளைக்கிறது புல்; வேலியிலும் மலர்கிறது பூ; நம் கோடுகளில் மட்டும் காயங்கள் எனக் கூறும் கவிதை. 

தோல்வியே! நீதான் நாம் சம்பாதிக்கும் பணம் வெற்றியைக் கூட அதனால் வாங்க முடியும் எனக் கூறும் கவிதை.

பறவையைப் போல தனக்குச் சிறகுகள் இல்லையே என ஏங்கும் மனிதனைப் பார்த்து, “பற! மேலே பற! உன்னைவிட மேலே பற!” எனக் கூறும் கவிதை. 

மேகத்திற்கும் மனிதனுக்கும் நடக்கும் தத்துவ உரையாடல்

சகலமும் அதனால் வந்தவை; சகலமும் அதற்காக வந்தவை. அந்தத் தூண்டிலில்தான் இறைவனும் சிக்கிக்கொள்கிறான் எனக் காதலின் சக்தியைப் பற்றிப் பேசும் கவிதை.

வாழ்க்கையைப் பற்றிய கவிதை

ஒலியும் ஒளியும் மணமும் சங்கமித்துப் பேதமற்றிருக்கும் அந்த இடத்திற்கு என்னையும் அழைத்துச் செல் என வேண்டும் கவிதை. 

ஒருவர் யார் யார் மாதிரியாகவோ இருந்து தன்னுடைய அடையாளத்தை இழப்பதைப் பற்றிய கதை.

ஒருவருக்குள் இருக்கும் இரண்டு முரண்பாடுகளின் போராட்டத்தைப் பற்றிய கவிதை.

புதுமை நாட்டமே உன்னை வளர்ந்தது உன் காயங்களுக்கும் அதுதான் காரணம் எனக் கூறும் கதை.

குருடர்கள் சிலர் யானைத் தடவிப் பார்த்து அதனைப் பற்றிப் புரிந்துகொண்டதைப் போல மதத்தை மூடர்கள் புரிந்துகொள்கிறார்கள் என்னும் கவிதை. 

ஒன்றே பல ஆனதும் பல மீண்டும் ஒன்றில் ஒடுங்குவதும் அறி! எனக் கூறுக் கவிதை.

பல்வேறு பாதைகள் இருக்கும் உலகில் இதயத்திற்குப் போகும் பாதையை மட்டும் காணவில்லை; அதனால்தான் மனிதன் இன்னும் ஊர்ப்போய்ச் சேரவில்லை எனக் கூறும் கவிதை. 

நீ சிறிய விதைதான்; ஆனால் உனக்குள் ஒளிந்திருக்கிறது பிரம்மாண்டமான மரம் எனக் கூறும் கவிதை. 

பறவைகளின் சுதந்திரத்தை விலங்குகளின் கள்ளங் கபடற்ற தன்மையை மனிதன் கற்றுக்கொண்டிருக்கலாம் எனக் கூறும் கவிதை. 

கொடு நீ சுத்தமாவாய்; கொடு நீ சுகப்படுவாய்; கொடு அது உன் இருத்தலை நியாயப்படுத்தும் எனக் கூறும் கவிதை. 

வாழ்க்கை ஒரு மகா சமுத்திரம் எனக் கூறும் கவிதை.

மரணம் என்றால் அழிவு என்கிறாய்; அது நிறைவு என்பதை நீ கவனித்ததில்லையா? என வினவும் கவிதை.

நம் முகமூடிகளே நம் மகுடங்கள்; அவை கழற்றப்பட்டுவிட்டால் யாரும் அவரவர் அரியாசனத்தில் அமர்ந்திருக்க முடியாது.

வாழ்க்கையை வழங்கும் காதலையும் காமத்தையும் மறுத்து மரணத்தை ஏன் தேர்ந்தெடுக்கிறீர்கள் என வினவும் கவிதை.

கண்ணீர்தான் உன்னைக் காட்டுகிறது; புன்னகையோ சில நேரங்களில் உனக்குத் திரையாகிவிடுகிறது என விளக்கும் கவிதை.

அகங்காரம் என்ற கிரீடத்தைச் சூட்டிக்கொள்கிறவனே! ‘தற்’கொலை செய்துகொள்; நீ அமரனாவாய்! எனக் கூறும் கவிதை

உன்னைப் பிரசவிப்பது உன் பெற்றோர்கள் அல்லர்; உன்னை நீயேதான் பிரசவிக்க வேண்டும் எனக் கூறும் கவிதை

நாளை ஒரு பூகம்பத்தில் நீங்கள் முழுவதும் அழிந்துபோகாமல் இருப்பதற்கு எவற்றை எல்லாம் பத்திரப்படுத்த வேண்டும் எனக் கூறும் கவிதை.

ஒரு பக்கத்தையே பார்த்துக்கொண்டிருப்பவனே திருப்பிப் பார்; மறுபக்கத்திலும் இருக்கிறது சத்தியத்தின் தரிசனம் எனக் கூறும் கவிதை. 

நீரைப்போல் எங்கே சுற்றி அலைந்தாலும் உன் மூல சமுத்திரத்தை அடைவதையே குறிக்கோளாய்க் கொள்வாயாக எனக் கூறும் கவிதை.

காட்டுமிராண்டிகள் எனக் கூறப்படும் மனிதர்களிடம் இருக்கிற, ஆனால் நாகரிகம் அடைந்தவர்களாகக் கருதப்படுகிறவர்களிடம் இல்லாத நாகரிகங்களைப் பேசுகிற கவிதை. 

உங்களால் பூவாக முடிந்தால். வண்டுகளை வரவழைக்க நீங்கள் கட்டளை இட வேண்டியதில்லை என விளக்கும் கவிதை.

பிறந்ததில் இருந்து எல்லாவற்றிலும் விழுந்து விழுந்து மரத்துப் போய்விட்டது நமக்கு எனக் குத்திக்காட்டும் கவிதை. 


</doc>
<doc id="188965" url="https://ta.wikipedia.org/wiki?curid=188965" title="பி-2 ஸ்பிரிட்">
பி-2 ஸ்பிரிட்

பி-2 ஸ்பிரிட் அல்லது நோர்த்ரொப் குரும்மன் பி-2 ஸ்பிரிட் ("Northrop Grumman B-2 Spirit") (கரவு குண்டுவீச்சு விமானம் எனவும் அழைக்கப்படும்) என்பது அமெரிக்க தந்திரோபாய குண்டுவீச்சு விமானமும், குறைவான கண்டுபிடிப்புக்குட்பட்ட விமான எதிர்ப்பு நெருக்கத்திற்குள் கரவு நுட்பத்துடன் ஊடுருவக்கூடிய அளவிற்கு வடிவமைக்கப்பட்ட விமானமும் ஆகும். இது மரபு மற்றும் அணு ஆயுதங்களை வீசக்கூடியது. இக் குண்டுவீச்சு விமானம் 2 பேரைக் கொண்டது.



</doc>
<doc id="188971" url="https://ta.wikipedia.org/wiki?curid=188971" title="வள்ளுவர் வாழ்ந்த தமிழகம் (நூல்)">
வள்ளுவர் வாழ்ந்த தமிழகம் (நூல்)

வள்ளுவர் வாழ்ந்த தமிழகம் என்னும் திருக்குறள் ஆய்வு நூலை சாமி சிதம்பரனார் என்னும் தமிழறிஞர் ஆக்கியுள்ளார். 33 சிறு கட்டுரைகளாக அமைந்த இந்த நூலை 2001ஆம் ஆண்டில் மணிவாசகர் பதிப்பகம் வெளியிட்டது.

சாமி சிதம்பரனார் கருத்துப்படி, வள்ளுவர் மொழி வெறுப்புள்ளவரோ, இன வெறுப்புள்ளவரோ, நாகரிக வெறுப்புள்ளவரோ அல்ல. எனவே, "வள்ளுவர் குறளைக் கொண்டு நாகரிக வேற்றுமை - பண்பாடு வேற்றுமை கற்பிக்க இடம் இல்லை." மேலும்,

வள்ளுவர் சமுதாயத்தின் தவறுகளைக் கண்டிப்பதோடு நிற்கவில்லை, மாறாக சமூக சீர்திருத்தத்துக்கான ஆக்கப்பூர்வமான கருத்துகளையும் அளிக்கிறார். நற்பண்புகளைக் கொண்ட ஒரு சமுதாயம் எவ்வாறு மனித வளர்ச்சியை மேம்படுத்தும் என்பதை அவர் விளக்கிச் செல்கின்றார். நூலாசிரியர் கருத்துப்படி,


</doc>
<doc id="188972" url="https://ta.wikipedia.org/wiki?curid=188972" title="துப்போலெவ் டி.யு-160">
துப்போலெவ் டி.யு-160

துப்போலெவ் டி.யு-160 ("Tupolev Tu-160") என்பது சோவியத் ஒன்றியத் தயாரிப்பு மீயொலி, மாறும் இறக்கை கொண்ட கனரக குண்டுவீச்சு விமானம். இதில் சில மக்கள் பயன்பாட்டிற்கு பயன்படுகின்றன. டியு-160 உலகிலுள்ள பெரிய சண்டை விமானமும், மாறும் இறக்கை கொண்ட விமானமும், மீயொலி விமானமும் ஆகும். மேலும், மற்றைய இராணுவ விமானங்களின் போக்குவரத்து சுமப்பை ஒப்பிடுகையில் இது பாரிய எடையினை சுமக்கக்கூடியது. 



</doc>
<doc id="188978" url="https://ta.wikipedia.org/wiki?curid=188978" title="பி-1 லான்செர்">
பி-1 லான்செர்

பி-1 லான்செர் ("B-1 Lancer") என்பது ஐக்கிய அமெரிக்க வான்படையினால் பயன்படுத்தப்படும் நான்கு பொறி, மாறும் இறக்கை கொண்ட தந்திரோபாய குண்டுவீச்சு விமானம். இது முதலில் 1960களில் மீயொலி குண்டுவீச்சு விமானமாக மாக் 2 வேகத்துடன், போதுமானளவு தூரம் மற்றும் கொள்ளவைக் கொண்டு அறிமுகமானது. இது பின்பு பி-1பி என நீண்ட தூர மாக் 1.25 வேகத்தில் அதி உயரத்திற்கு பறக்கும் வகையில் மேம்படுத்தப்பட்டது.



</doc>
<doc id="188980" url="https://ta.wikipedia.org/wiki?curid=188980" title="அவ்ரோ வல்கன்">
அவ்ரோ வல்கன்

அவ்ரோ வல்கன் ("Avro Vulcan") (உத்தியோக பெயர்: "கோக்கர் சிட்டேலி வல்கன்" 1963 சூலையிலிருந்து) என்பது 1956 முதல் 1984 வரை அரச வான்படையினால் பயன்படுத்தப்பட்ட தாரை இயக்க முக்கோண இறக்கை தந்திரோபாய குண்டுவீச்சு விமானம்.



</doc>
<doc id="188981" url="https://ta.wikipedia.org/wiki?curid=188981" title="பி-52 ஸ்ராடோபோட்ரெஸ்">
பி-52 ஸ்ராடோபோட்ரெஸ்

போயிங் பி-52 ஸ்ராடோபோட்ரெஸ் ("Boeing B-52 Stratofortress") என்பது நீண்ட தூர, குறைஒலிவேக, தாரைப் பொறி தந்திரோபாய குண்டுவீச்சு விமானம். இவ் விமானம் 1950களில் இருந்து ஐக்கிய அமெரிக்க வான்படையினால் இயக்கப்படுகின்றது. இக் குண்டுவீச்சு விமானம் 70,000 பவுண்ட் (32,000 கி.கி) எடை ஆயுதங்களை சுமந்து செல்லக்கூடியது.



</doc>
<doc id="188987" url="https://ta.wikipedia.org/wiki?curid=188987" title="வடகரை, தமிழ் நாடு">
வடகரை, தமிழ் நாடு

வடகரை திருநெல்வேலி மாவட்டத்தில் Shencottai தாலுகாவில் அமைந்துள்ள கிராமம். புகழ்பெற்ற பாபநாசம் அணையிலிருந்து 42 கிமீ, திருநெல்வெலியிலிருந்து 37 கிமீ, மற்றும் பேச்சிப்பாறை அணையிலிருந்து 61 கிமீ தூரத்திலும் அமைந்துள்ளது. அனுமன் நதியின் கொடையால் நீர்ப்பாசன வசதி இங்கு உள்ளது. இதன் அருகில் உள்ள கோவில் நகரமான சங்கரன்கோவில் 42 கிமீ தூரத்தில் அமைந்துள்ளது.


</doc>
<doc id="188995" url="https://ta.wikipedia.org/wiki?curid=188995" title="நிங்போடாங் தொடர்வண்டி நிலையம்">
நிங்போடாங் தொடர்வண்டி நிலையம்

நிங்போடாங் தொடர்வண்டி நிலையம் (சீனம்: 宁波东站, ), அல்லது நிங்போ கிழக்கு தொடர்வண்டி நிலையம் சீனாவின் நிங்போ மாவட்டத்தில் அமைந்துள்ள யாங்தெய்வன் தொடர்வண்டி நிலையத்தின் ஓர் அங்கம். இந்த தொடர்வண்டி நிலையம், முதலில் சரக்குப் போக்குவரத்திற்காக ஆரம்பிக்கப்பட்டதாகும். இதன் அருகே உள்ள நிங்போ தொடர்வண்டி நிலையம் மறுசீரமைக்கப்பட்ட பொழுது, 2010ம் வருடம் செப்டம்பர் 8ம் நாள், இந்தத் தொடர்வண்டி நிலையம் பயணியர் பயன்பாட்டிற்காகத் திறக்கப்பட்டது. பின்னா், நிங்போ தொடர்வண்டி நிலையம் மறுசீரமைப்புப் பணி நிறைவடைந்ததும், இந்த நிலையம் நிங்போவின் இரண்டாம் நிலைத் தொடர்வண்டி நிலையமாக மாற்றப்பட்டது.

யிங்சூ மாவட்டத்தையும் ஜியாங்டாங் மாவட்டத்தையும் இணைக்கும் தெற்கு சங்சியன் பிரதான நெடுஞ்சாலை, நிங்போடாங் தொடர்வண்டி நிலையத்தைக் கடந்து செல்கிறது.


</doc>
<doc id="189006" url="https://ta.wikipedia.org/wiki?curid=189006" title="பரிமள சுகந்தி">
பரிமள சுகந்தி

பரிமள சுகந்தி என்பவர் பார்வதிதேவியின் அவதாரங்களில் ஒன்றாகும். பரதநாட்டியத்தினை சிவபெருமானிடமிருந்து கற்றுக் கொண்ட பரத முனிவரின் கடுந்தவத்தினால், பார்வதி தேவி அவருக்கு மகளாக பிறப்பதாக வரமளித்தார். அதன் படி பரத முனிவருக்கு பிறந்தார். அவருக்கு பரத முனிவர் பரிமள சுகந்தி என்று பெயரிட்டார்.

பரிமள சுகந்தி சிவபெருமான் தன்னை திருமணம் செய்ய வேண்டுமென 16 திங்கள் கிழமைகளில் விரதத்தினை மேற்கொண்டார். 17வது திங்கள் கிழமையன்று சிவபெருமான் மணவாளேஸ்வரராக தோன்றி பரிமள சுகந்தியை மணந்தார்.



</doc>
<doc id="189007" url="https://ta.wikipedia.org/wiki?curid=189007" title="ஈரோடு சந்திப்பு">
ஈரோடு சந்திப்பு

ஈரோடு சந்தி்ப்பு (நிலைய குறியீடு : ED), தமிழ்நாட்டின் முக்கிய நகரான ஈரோட்டின் தொடர்வண்டி நிலையமாகும். தமிழகத்தின் முக்கிய தொடர்வண்டி நிலையங்களுள் ஒன்றான இந்த நிலையம், தென்னக இரயில்வே கட்டுப்பாட்டின் கீழ் உள்ளது. ஈரோடு மத்திய பேருந்து நிலையத்திலிருந்து 3 கிமீ தொலைவில் அமைந்துள்ளது. மேலும், சீர்தரத்துக்கான அனைத்துலக நிறுவனத்தின் (ISO) அங்கீகாரம் பெற்ற டீசல் எந்திர தளமும், மின்மய எந்திர தளமும் ஒருங்கே பெற்றுள்ளது. இந்தியாவின் திருநாட்டின் மூன்றாவது தூய்மையான தொடர்வண்டி சந்திப்பு என பெயர்பெற்றது.

இந்நிலையமானது 1947ம் ஆண்டு சென்னை சென்ட்ரலில் இருந்து மி்ன்மயம் மற்றும் அகலப்பாதையுடன் இணைவு பெற்றது. தமிழகத்தின் முக்கிய தொடர்வண்டி நிலையங்களுள் ஒன்றான இந்த நிலையம், முக்கிய மாநகரங்களான சென்னை, மதுரை, கோவை ஆகிய முக்கிய மாநகரங்களுடன் இணைந்துள்ளது. தொடர்வண்டி மூலம் இம்மூன்று மாநகரங்களையும் ஈரோட்டை அடையாமல் சந்திக்க முடியாது.

இந்நிலையத்தில், பயணியர்களுக்காக 4 நடைமேடை உள்ளது. நெடுந்தூர தொடர்வண்டிகளுக்காக தண்ணீர் நிரப்பவும், உணவு பரிமாறவும், கழிவறைகளை சுத்தம் செய்யவும் இங்கு வசதிகள் ஏற்படுத்தப்பட்டுள்ளது. மேலும் காவல் நிலையம், புத்தகக் கடைகள், உணவகங்கள், உறைவிடங்கள், ஏடிஎம், போதுமான கழிவறைகள் மற்றும் குட் தண்ணீர் வசதிகளும் உள்ளன. தொடுதிரை தகவல் சேகரிப்பு மையம், தொடர்வண்டி கால அட்டவணை, நிலையத்தை கடந்து செல்லும் தொடர்வண்டிகளின் விபரம் தாங்கிய மின்னணு பலகைகளும் உள்ளது. பயணிகளின் வசதிக்காக ஒரு முன்பதிவு மையமும் செயல்பட்டு வருகின்றது.
இந்தியாவில், டீசல் மற்றும் மின்மய உந்துப்பொறிகளின் உறைவிடங்கள் மிகச் சிலவே. அவைகளுள் ஈரோடு சந்திப்பும் ஒன்றாகும். இங்கு மொத்தம், 338 மின்மய மற்றும் டீசல் உந்துப்பொறிகள் உள்ளன. இதுவே இந்திய இரயில்வே துறையின் மிகப்பெரிய உந்துப்பொறிகளின் உறைவிடமாகும். ISO தரச்சான்றிதழ் பெற்ற இங்கு 108 WAP-4 வகை உந்துகளும், மின்மய தொடருந்தின் புது வகையான WAG-7ம் உள்ளது. 1962 முதல், WDM-2 WDM-3A வகை டீசல் தொடருந்துகளும் கையாளப்படுகின்றது. மேலும், இந்நிலையத்தை கடந்து செல்லும் நெடுந்தொலைவு தொடருந்துகளுக்கும் இங்கு பராமரிப்பு மேற்கொள்ளப்படுகின்றது.

தினமும் நூற்றுக்கணக்கான தொடர் வண்டிகள் ஈரோட்டை கடந்து செல்கின்றன.


</doc>
<doc id="189019" url="https://ta.wikipedia.org/wiki?curid=189019" title="மதுரை சந்திப்பு தொடருந்து நிலையம்">
மதுரை சந்திப்பு தொடருந்து நிலையம்

மதுரை சந்திப்பு, தென்னிந்தியாவின் முக்கியமான மற்றும் பிரபலமான தொடர்வண்டி சந்திப்புகளுள் ஒன்றான இது, தமிழகத்தில் மதுரை மாநகரின் மத்தியில் அமைந்துள்ளது. இந்திய இரயில்வே தென்னக இரயில்வே மண்டலத்தின் அங்கமான மதுரை மண்டலத்தின் தலைமையகமாக விளங்குகிறது. இந்திய இரயில்வேயின் அதிகபட்ச தகுதியான A1 தரச் சான்றிதழோடு, இந்தியாவின் முதல் நூறு முன்பதிவு மையங்களுள் ஒன்றாகத் திகழ்கிறது. மதுரை தொடர்வண்டிச் சந்திப்பின் குறியீடு MDU ஆகும்.

தமிழரின் கலாச்சாரத்தையும், புதிய தொழில் நுட்பத்திற்கு ஈடாக மதுரை சந்திப்பின் நுழைவாயில், சில ஆண்டுகளுக்கு முன்னர் மாற்றியமைக்கப்பட்டது. இக்கலைநயம், ஆயிரக்கணக்கான சுற்றுலாப் பயணிகளை ஆண்டுதோறும் மதுரையின் பக்கம் ஈர்க்கிறது. தென்னக இரயில்வேயில் சென்னை சென்டரலுக்கு அடுத்ததாக மதுரை சந்திப்பு முக்கியத்துவம் வாய்ந்ததாக உள்ளது. மேலும்..


இந்திய இரயில்வேயின் 2011 பட்ஜெட் தாக்கலில், அருப்புக்கோட்டை வழியாக மதுரை - தூத்துக்குடி இடையேயான வர்த்தக இருப்புப் பாதையின் திட்டம் பரிந்துரைக்கப்பட்டுள்ளது.


</doc>
<doc id="189030" url="https://ta.wikipedia.org/wiki?curid=189030" title="திருச்சிராப்பள்ளி சந்திப்பு தொடருந்து நிலையம்">
திருச்சிராப்பள்ளி சந்திப்பு தொடருந்து நிலையம்

திருச்சிராப்பள்ளி சந்திப்பு, தென்னிந்தியாவின் முக்கியமான தொடர்வண்டி சந்திப்புகளுள் ஒன்றான இது, தமிழகத்தில் திருச்சிராப்பள்ளி மாநகரின் மத்தியில் அமைந்துள்ளது. இந்திய இரயில்வே தென்னக இரயில்வே மண்டலத்தின் அங்கமான திருச்சிராப்பள்ளி மண்டலத்தின் தலைமையகமாக விளங்குகிறது. திருச்சிராப்பள்ளி தொடர்வண்டிச் சந்திப்பின் குறியீடு TPJ ஆகும்.

1853ம் ஆண்டு திருச்சிராப்பள்ளியை தலையிடமாகக் கொண்டு, தென்னக இரயில்வே (The Great Southern of India) உருவாக்கப்பட்டது.







திருச்சியிலிருந்து 22க்கும் மேற்பட்ட பயணியர் தொடருந்துகள் மானாமதுரை, தஞ்சாவூர், லால்குடி, மயிலாடுதுறை, கரூர், ஈரோடு, நாகூர், விருத்தாசலம், திண்டுக்கல், கடலூர், இராமேஸ்வரம், காரைக்குடி, மன்னார்குடி, பாலக்காடு ஆகிய ஊர்களை இணைக்கின்றன.


</doc>
<doc id="189031" url="https://ta.wikipedia.org/wiki?curid=189031" title="வடபுதுப்பட்டி">
வடபுதுப்பட்டி

வடபுதுப்பட்டி தமிழ்நாட்டில் தேனி மாவட்டத்தில் பெரியகுளம் வட்டத்துக்குட்பட்ட ஒரு ஊராட்சியாகும். வருவாய்த் துறைக் கணக்கீட்டில் இக் கிராமம் வடவீரநாயக்கன்பட்டி என்று குறிப்பிடப்பட்டுள்ளது.. வடபுதுப்பட்டி, மதுராபுரி, அழகாபுரி, அம்மாபுரம், அம்மாபட்டி, சொக்கத் தேவன் பட்டி, பின்னத் தேவன் பட்டி, சிந்தால்புரம், வடவீரநாயக்கன்பட்டி அரண்மனை உள்ளிட்ட பல ஊர்களை உள்ளடக்கிய ஊராட்சியாக இது இருக்கிறது. தேனியில் இருந்து ஆறு கிலோ மீட்டர் தொலைவிலும் பெரியகுளத்தில் இருந்து 12 கிலோமீட்டர் தொலைவிலும் இந்த ஊர் இருக்கிறது. 

விவசாயமே இநத ஊர் மக்களின் முக்கியத் தொழிலாக இருக்கிறது. இந்த ஊரைச் சுற்றிலும் இருந்த பல விளை நிலங்கள் தற்போது வீடுகளுக்கான மனை நிலங்களாக மாற்றமடைந்து விட்டதால் விவசாயத் தொழில் பாதிப்படைந்து போய்விட்டது. இதனால், இங்குள்ள மக்களின் விவசாயம் தொடர்புடைய தொழில்கள் குறைந்து போய்விட்டன. பலர் மாற்றுத் தொழிலாக, அருகிலுள்ள நூற்பாலைகள் மற்றும் பிற தொழில் நிறுவனங்களுக்கு வேலைக்குச் செல்கின்றனர். இங்கு வாழை அதிகமாகப் பயிரிடப்படுகிறது. இதுவே இவ்வூரின் மிக முக்கியமான தொழிலாக உள்ளது.

தேனி மாவட்ட ஆட்சியர் முகாம் அலுவலகம், மாவட்டக் காவல் கண்காணிப்பாளர் முகாம் அலுவலகம், வட்டாரப் போக்குவரத்து அலுவலகம், மாவட்ட விளையாட்டு அலுவலகம் மற்றும் விளையாட்டுப் பயிற்சிக் கூடங்கள், மைதானம் போன்றவைகளை உள்ளடக்கிய மாவட்ட ஆட்சியர் அலுவலகப் பெருந்திட்ட வளாகம், மாவட்ட ஒருங்கிணைந்த நீதிமன்றங்கள் இந்த ஊராட்சி எல்லைக்குள் அமைந்துள்ளன.

வடபுதுப்பட்டி ஊராட்சிமன்றத்தலைவர் திருமதி ரேணுபிரியா பாலமுருகன் அவர்கள் ஊர் மக்களுக்காக தனது சொந்த கிணற்றடி நீரை அளித்துள்ளார். இதனால் ஊர் மக்களுக்கு சுத்தமான குடிநீர் கிடைக்கின்றன. தண்ணீர் பற்றாக்குறை இல்லாத கிராமமாகத்திகழ்கிறது.

இந்த ஊராட்சியின் எல்லைக்குள் கீழ்க்காணும் கல்வி நிறுவனங்கள் அமைக்கப்பட்டுள்ளன.



முத்தாலம்மன் கோவில், அழகர் கோவில், விநாயகர் கோவில், சுப்பிரமணியர் கோவில், பெருமாள்கோவில், முனியாண்டி கோவில், சீலைக்காரி அம்மன் கோவில், ஜக்கம்மாள் கோவில், மந்தையம்மன் கோவில், கிருஷ்ணர் கோவில், பட்டாளம்மன் கோவில் உள்ளிட்ட பல கோவில்கள் உள்ளன. அழகர் கோவில் திருவிழா, முத்தாலம்மன் கோவில் திருவிழாக்கள் ஊரின் மிக முக்கியமான திருவிழாக்கள் ஆகும். அனைத்து சாதியினரும் ஒன்று சேர்ந்து ஒற்றுமையுடன் விழாக்களைக் கொண்டாடி மகிழ்வர்.


</doc>
<doc id="189034" url="https://ta.wikipedia.org/wiki?curid=189034" title="பெப்ரவரிப் புரட்சி">
பெப்ரவரிப் புரட்சி

1917இன் பெப்ரவரிப் புரட்சி () அவ்வாண்டில் உருசியாவில் நிகழ்ந்த இரு புரட்சிகளில் முதலாவதாகும். இது அன்றைய நாளில் தலைநகராக விளங்கிய பெட்ரோகிராடை ஒட்டி (இன்றைய நாள் சென் பீட்டர்ஸ்பேர்க்), மார்ச்சு மாதத்தில் மகளிர் தினத்தன்று (யூலியன் நாட்காட்டியில் பெப்ரவரிக் கடைசி) நிகழ்ந்தது. இந்தப் புரட்சி தலைநகரில் அதனைச் சுற்றியப் பகுதிகளில் மட்டுமே ஒருவாரத்திற்கும் குறைவான நாட்களுக்கே நிகழ்ந்தது. இந்தப் புரட்சியின்போது பெருந்திரளான மக்கள் மறியலும் காவல்துறைக்கும் சிறப்புக் காவல் படையும் உருசியப் பேரரசிற்கு நம்பிக்கையானவர்களாக கடைசிவரை விளங்கிய ஜென்டார்மெசுக்களுமிடையே துப்பாக்கிச் சண்டையும் நடந்தன. புரட்சியின் கடைசி நாட்களில் உருசிய படைத்துறையும் புரட்சியாளர்களுடன் இணைந்தனர். இந்தப் புரட்சியின் உடனடி நிகழ்வாக சார் மன்னராக விளங்கிய நிக்கலாஸ் II தமது மணிமகுடத்தைத் துறந்தார்; இதன்மூலம் உரோமானாவ் ஆட்சி முடிவுக்கு வந்ததுடன் உருசியப் பேரரசும் முடிவுற்றது. சார் மன்னருக்கு மாற்றாக இளவரசர் ஜார்ஜ் இல்வோவ் தலைமையில் இடைக்கால அரசு உருவாக்கப்பட்டது. இந்த இடைக்கால அரசு தாராளவாதிகளும், அரசியல் சீர்திருத்தம் வேண்டிய சோசலிசவாதிகளும் இணைந்து உருவாக்கிய கூட்டணியாகும். இவர்கள் மக்களாட்சி முறையில் தேர்ந்தெடுக்கப்பட்ட ஆட்சித்துறையையும் உருசிய அரசமைப்பு மன்றத்தையும் அமைத்தனர். அதேநேரத்தில் சோசலிசவாதிகள் பெட்ரோகிராடு தொழிலாளர் பேரவையை உருவாக்கி இடைக்கால அரசுடன் இணைந்து ஆட்சி நடத்தியது; இது இரட்டை ஆட்சி முறைமை என அழைக்கப்பட்டது.

எந்த தலைவரும் இன்றி முறையானத் திட்டமிடலும் இன்றி இந்தப் புரட்சி கலையத் தொடங்கியது. அக்காலகட்டத்தில் உருசியா பல பொருளியல் மற்றும் சமூக சிக்கல்களை எதிர்நோக்கி இருந்தது. இவை முதல் உலகப் போர் தாக்கங்களால் மேலும் மோசமடைந்தது. உணவுக்காகப் போராடியவர்களும் மறியலில் ஈடுபட்ட தொழிற்சாலை பாட்டாளிகளும் படைத்துறையிலிருந்து வெளியேறிய படைவீரர்களும் ஒன்று சேர்ந்தனர். படைத்துறையிலிருந்து மேலும் பலர் விலக, அரசருக்கு நம்பிக்கையான பாடைவீரர்கள் தொலைவில் உலகப்போரின் கிழக்கு முனையில் ஈடுபட்டிருக்க தலைநகரம் குழப்பத்தில் ஆழ்ந்தது. சார் மன்னரை எளிதில் வீழ்த்த முடிந்தது. 

பெப்ரவரிப் புரட்சியை அடுத்து அதே ஆண்டில் அக்டோபர் புரட்சி உருவானது; இந்தப் புரட்சியில் போல்செவிக்குகள் ஆட்சியைக் கைப்பற்றினர். இவர்கள் உருசியாவில் சமூக அமைப்பில் மாற்றங்களைக் கொண்டு வந்ததுடன் சோவியத் ஒன்றியம் உருவாகவும் வழி வகுத்தனர்.



</doc>
<doc id="189035" url="https://ta.wikipedia.org/wiki?curid=189035" title="சிதம்பர மும்மணிக்கோவை">
சிதம்பர மும்மணிக்கோவை

சிதம்பர மும்மணிக்கோவை என்பது 17 ஆம் நூற்றாண்டில் வாழ்ந்த குமரகுருபரரால் இயற்றப்பட்டது. கோவை என்னும் சிற்றிலக்கிய வகையைச் சேர்ந்தது. மும்மணிக்கோவை நூலுக்கு உரிய இலக்கண முறைப்படி பாடப்பட்டுள்ள நூல் இது. ஆசிரியம், வெண்பா, கட்டளைக் கலித்துறை என்ற முறையில் யாப்பமைதி கொண்ட பாடல்கள் மாறி மாறி வருமாறு 30 பாடல்கள் இதில் அடுக்கப்பட்டுள்ளன. இந்த அடுக்கு அந்தாதியாக உள்ளது. இதன் கருத்துகள் சைவ சித்தாந்தக் கருவூலமாக அமைந்துள்ளன. 


</doc>
<doc id="189036" url="https://ta.wikipedia.org/wiki?curid=189036" title="குறம்">
குறம்

குறம் என்பது சிற்றிலக்கிய வகைகளில் ஒன்று. கலம்பகம் என்னும் சிற்றிலக்கியத்தின் உறுப்பாகக் 'குறம்' என்னும் உறுப்பு வருவது பண்டைய முறை. இது நாளடைவில் குறவஞ்சி என்னும் தனிவகைச் சிற்றிலக்கியமாக உருப்பெற்றது. குறவஞ்சி என்னும் சிற்றிலக்கியப் பகுதிகளில் குறி சொல்லும் பகுதியை மட்டும் கூறுவதே குறம். இந்தக் குறம் என்னும் பகுதிக்கு மட்டும் தனியொரு சிற்றிலக்கியமாகத் தோன்றியதே குறம் என்னும் சிற்றிலக்கியம். இந்த வகையில் முதலாவதாகத் தோன்றிய நூல் மீனாட்சியம்மை குறம். இந்தச் சிற்றிலக்கியம் தோன்றிய காலம் 17 ஆம் நூற்றாண்டு.


</doc>
<doc id="189037" url="https://ta.wikipedia.org/wiki?curid=189037" title="காசித் துண்டி விநாயகர் பதிகம்">
காசித் துண்டி விநாயகர் பதிகம்

காசித் துண்டி விநாயகர் பதிகம் என்னும் நூல் பத்து ஆசிரியப் பாக்களால் ஆனது. இந்த நூல் குமரகுருபரர் இயற்றிய நூல் என்று திரிசிரபுரம் மகாவித்துவான் மீனாட்சிசுந்தரம் பிள்ளை குறிப்பிடுகிறார். இந்தச் சுந்தரம்பிள்ளையின் மாணாக்கர் உ. வே. சாமிநாதையர். இந்தச் சாமிநாதையர் பதிப்பித்த குமரகுருபரர் பிரபந்தங்கள் தொகுப்பில் இந்த நூல் இடம்பெறவில்லை. இது வடமோழிக் கலப்பு மிக்கது எனக் கா. சு. பிள்ளை குளிப்பிடுகிறார். இது மீனாட்சி சுந்தரம்பிள்ளை முதன்முதலில் பாடிய நூலாக இருத்தல் வேண்டும் என்பது மு. அருணாசலம் கருத்து. 


</doc>
<doc id="189038" url="https://ta.wikipedia.org/wiki?curid=189038" title="கயிலைக் கலம்பகம்">
கயிலைக் கலம்பகம்

கயிலைக் கலம்பகம் என்னும் நூல் 17 ஆம் நூற்றாண்டில் வாழ்ந்த குமரகுருபரரால் பாடப்பட்டது. கயிலை என்பது ஸ்ரீவைகுண்டம் என்னும் ஊரின் பகுதியாக விளங்கும் கயிலாசபுரம் என்னும் ஊர்ப்பகுதி. இங்குக் கற்கோயில் ஒன்று உள்ளது. இங்குள்ள இறைவன் பெயர் கயிலாயநாதர். இறைவி பெயர் திரிபுரசுந்தரி. இது குமரகுருபரர் பிறந்த ஊர். குமரகுருபரர் தம் இளமைக் காலத்தில் இதனைப் பாடினார். இந்த நூல் முழுமையாகக் கிடைக்கவில்லை. எட்டுப் பாடல்கள் மட்டுமே கிடைக்கப்பெற்று அச்சிடப்பட்டுள்ளன. இந்தப் பாடல்களின் நடையைப் பார்க்கும்போது இது குமரகுருபரரால் பாடப்பட்டதாகத் தோன்றவில்லை என்பது மு. அருணாசலம் குறிப்பு.


</doc>
<doc id="189039" url="https://ta.wikipedia.org/wiki?curid=189039" title="குட்டிக் கடற்கன்னி (சிலை)">
குட்டிக் கடற்கன்னி (சிலை)

குட்டிக் கடற்கன்னி என்னும் செப்புச் சிலை, டென்மார்க் நாட்டின் கோப்பன்ஹேகன் துறைமுகத்தின் அருகே கடலுக்குள் ஒரு பாறையின் மீது எழுப்பப்பட்டுள்ள கடற்கன்னி சிலை ஆகும். 

ஆன்சு கிறித்தியன் ஆன்டர்சன் என்னும் டேனிய எழுத்தாளர் எழுதிய குழந்தைகளுக்கான கதைகளில் ஒன்றாகிய "குட்டிக் கடற்கன்னி" ("The Little Mermaid"; டேனியம்: "Den lille havfrue") என்னும் புனைகதையில் வருகின்ற கடற்கன்னியை உருவகிக்கும் வகையில் இச்சிலை அமைந்துள்ளது. 

இச்சிலை 1913ஆம் ஆண்டு ஆகத்து மாதம் 23ஆம் நாள் நிறுவப்பட்டதன் நூறாம் ஆண்டு நினைவாக டென்மார்க் நாட்டிலும், உலகின் வேறு பல இடங்களிலும் சிறப்புக் கொண்டாட்டங்கள் நிகழவிருக்கின்றன.

கோப்பன்ஹேகன் நகரக் கடற்கரையான "லாங்கலீனி" ("Langelinie") பகுதியில் ஒரு பாறைமேல் இச்சிலை எழுப்பப்பட்டுள்ளது. இதன் உயரம் 1.25 மீட்டர் (4.1 அடி). இதன் எடை 175 கிலோகிராம் (385 பவுண்டு). 

குட்டிக் கடற்கன்னி என்னும் இச்சிலையை உருவாக்குவதற்கான செலவுகளை ஏற்று, கார்ல் யாக்கப்சன் ("Carl Jacobsen") என்பவர் எட்வர்ட் எரிக்சன் ("Edvard Eriksen") என்னும் சிற்பியிடம் வேலையை ஒப்படைத்தார். மிகுதியான செல்வம் படைத்த கார்ல் யாக்கப்சன் என்பவரின் தந்தை டென்மார்க்கில் பேர்போன பியர் உற்பத்தி நிறுவனத்துக்கு உரிமையாளராக இருந்தார்.

கார்ல் யாக்கப்சன் ஒருநாள் கோப்பன்ஹேகன் அரசு நாடக மேடையில் நடித்துக்காட்டப்பட்ட "குட்டிக் கடற்கன்னி" நாடகத்தால் மிகவும் கவரப்பட்டார். குறிப்பாக, கடற்கன்னியாக நடித்து மிக அழகாக நடனமாடிய எல்லென் ப்ரைசு ("Ellen Price") என்பவரின் நடிப்பு அவருக்குப் பிடித்துப்போனது. உடனே அவர், எல்லென் ப்ரைசை அணுகி, அவர் கடற்கன்னி சிலைக்கு முன்னுருவாக நிலைகொடுக்க வேண்டும் என்று கேட்டுக்கொண்டார். ஆனால் அச்சிலை நிர்வாணமாக இருக்கப்போகிறது என்று அறிந்ததும் எல்லென் ப்ரைசு முன்னுருவாக நிலைகொடுக்க விரும்பவில்லை. எனவே அவருடைய முகச் சாயல் மட்டுமே கடற்கன்னி சிலையில் வடிக்கப்பட்டது. ஆனால் எட்வர்ட் எரிக்சனின் மனைவி எலீன் எரிக்சன் என்பவர், தம் உடலை முன்னுருவாகக் கொண்டு கடற்கன்னி சிலை வடிக்கப்படுவதற்கு முன்வந்தார்.

2010, மே முதல் அக்டோபர் வரை சீனாவின் சாங்காய் நகரில் உலகக் கண்காட்சி நடைபெற்றது. அப்போது டென்மார்க் திடலின் பகுதியாக குட்டிக் கடற்கன்னி சிலை கோப்பன்ஹேகனிலிருந்து சாங்காய் கொண்டுபோகப்பட்டு அங்கு காட்சியாக்கப்பட்டது. இதுவே முதன்முறையாக குட்டிக் கடற்கன்னி சிலை அதன் வைப்பிடத்திலிருந்து பெயர்க்கப்பட்டு வேற்றிடம் கொண்டுபோகப்பட்டது ஆகும். 

குட்டிக் கடற்கன்னி என்னும் சிலை பலதடவைகள், குறிப்பாக 1960களுக்குப் பிறகு சிதைவுண்டது. ஆனால் உடனடியாகவே சீர்திருத்தி அமைக்கப்பட்டது.

இச்சிலை கோப்பன்ஹேகன் துறைமுகத்துக்கு அருகில் ஒரு பாறையில் அமைந்திருப்பதாலும், சுற்றுலாப் பார்வையாளர்கள் அச்சிலையை எளிதில் அடைந்து அதன்மேல் ஏறிவிடுவதாலும், விசமிகள் அதைச் சேதப்படுத்துவதாலும் அச்சிலையைக் கடலுக்குள் வெகுதூரத்தில் கொண்டு வைக்கலாமா என்றும் கோப்பன்ஹேகன் நகர அதிகாரிகள் 2006இல் எண்ணியதுண்டு. 

அரசியல் சார்புகொண்ட சில கலைஞர்கள், 1964, ஏப்ரல் 24ஆம் நாள் குட்டிக் கடற்கன்னி சிலையின் தலையைத் துண்டித்துக் களவாடிவிட்டனர். சிலையின் தலையைக் கண்டுபிடிக்க முடியாததால் வேறொரு தலை வார்க்கப்பட்டு சிலையில் பொருத்தப்பட்டது.

1984, சூலை 22ஆம் நாள் கடற்கன்னியின் வலது கையை யாரோ துண்டித்துவிட்டார்கள். இரண்டு நாட்களுக்குப் பின் இரு இளைஞர்கள் அதைத் திருப்பிக் கொடுத்தனர். 

1990இல் யாரோ கடற்கன்னியின் தலையை வெட்டுவதற்கு முயற்சி செய்துள்ளனர். அதனால் சிலையின் கழுத்தில் 18 செ.மீ. ஆழத்தில் ஒரு வெட்டுத் தழும்பு ஏற்பட்டது.

1998, சனவரி 6ஆம் நாள் சிலையின் தலை மீண்டுமொருமுறை கொய்துவிடப்பட்டது. விசமிகள் யாரென்று கண்டுபிடிக்கப்படவில்லை. ஆனால் பெயர்தெரிவிக்கப்படாத ஒருவர் ஒரு தொலைக்காட்சி நிலையத்தில் அதைத் திருப்பிக் கொடுத்தார். அத்தலையை பெப்ருவரி 4ஆம் நாள் மீண்டும் சிலைமீது பொருத்தினார்கள்.

2003, செப்டம்பர் 10ஆம் நாள் கடற்கன்னி சிலை எழுப்பப்பட்டிருந்த பாறையில் யாரோ வெடிமருந்து இட்டு வெடித்ததில் சிலை அடித்தளத்திலிருந்து பெயர்ந்துவிழுந்தது. பின்னர் துறைமுகத்தில் கடல்நீருக்குள் இருந்து சிலை மீட்கப்பட்டது. சிலையின் முழங்கால் பகுதியிலும் கைமூட்டுப் பகுதியிலும் துளைகள் தோன்றியிருந்தன.

2004இல் துருக்கி நாடு ஐரோப்பிய ஒன்றியத்தோடு சேர்வதற்கு எதிர்ப்புத் தெரிவித்த சிலர் கடற்கன்னி சிலையை முசுலிம் பெண்களின் முக்காடு கொண்டு போர்த்திவிட்டனர். 

அதுபோலவே 2007 மே மாதத்தில் சில விசமிகள் கடற்கன்னி சிலைக்கு முசுலிம் பெண்களின் ஆடையும் தலை முக்காடும் அணிவித்து எதிர்ப்புத் தெரிவித்தனர்.

1963இல் ஒருதடவையும், 2007 மார்ச்சு மற்றும் மே மாதங்களிலும் சிலர் கடற்கன்னி சிலைமீது சாயம் பூசி விசம வேலை செய்துவிட்டனர். 

டெர் ஸ்பீகல் ("Der Spiegel") என்னும் செருமானிய இதழ் தரும் செய்திப்படி, கோப்பன்ஹேகன் துறைமுகத்தில் பாறைமீது வைக்கப்பட்டுள்ள கடற்கன்னி சிலை சிற்பி வடித்த அசல் சிலை அல்ல, மாறாக அதன் பிரதி மட்டுமே. அசல் சிலை, அதை உருவாக்கிய சிற்பியின் வாரிசுகளின் கைவசமே அடையாளம் காட்டப்படாத ஓரிடத்தில் பாதுகாப்பாக வைக்கப்பட்டுள்ளது.

கடற்கன்னி சிலையின் 12 பிரதிகள் உலகின் பல பகுதிகளில் உள்ளன என்று கூறப்படுகிறது.அவை: கலிபோர்னியாவின் சோல்வாங் நகரம்; அயோவாவின் கிம்பால்டன் நகரம்ருமேனியாவின் பியேட்ரா நியுமா நகரம்;கானடாவின் கால்கரியில் ஓர் அரைவடிவ கடற்கன்னி பிரதி.மேலும் டேனிய-அமெரிக்க நடிகரான விக்டர் போர்கெ என்பவரின் கல்லறையிலும் கடற்கன்னி சிலையின் பிரதி வைக்கப்பட்டுள்ளது.

கடற்கன்னி சிலையின் பிரதிகள் மற்றும் படிமங்கள் அச்சிலையை உருவாக்கிய எரிக்சனின் குடும்பத்தாருக்கே உரிமையாக உள்ளன. சிற்பி இறந்த ஆண்டிலிருந்து 70 ஆண்டுகளுக்குப் பிறகுதான் (2019) அது பொது உரிமையாகக் கருதப்படும்.. இணையத்தளத்தில் கடற்கன்னி சிலையின் பிரதிகளை வாங்கவேண்டும் என்றால் எரிக்சன் குடும்பத்தின் இசைவு வேண்டும்.

குட்டிக் கடற்கன்னி சிலை டென்மார்க் நாட்டையும், குறிப்பாக கோப்பன்ஹேகன் நகரத்தையும் அடையாளம் காட்டுகின்ற சின்னமாக உள்ளது. எனவே, அது அஞ்சல் தலையாக வெளியிடப்பட்டுள்ளது.



</doc>
<doc id="189042" url="https://ta.wikipedia.org/wiki?curid=189042" title="வார் (பொறிமுறை)">
வார் (பொறிமுறை)

பொறிமுறையில் வார் [ஆங்கிலத்தில் belt (mechanical)] என்பது, வளைந்து கொடுக்கும் தன்மையுடைய பொருளினால் செய்யப்பட்ட வளைய வடிவ சாதனமாகும். இயந்திர பாகமான வார், பொதுவாக இரண்டு அல்லது அதற்கு மேற்பட்ட சுழலும் தண்டுகளை பொறிமுறையில் இணைக்கிறது.

வார்கள் பொதுவாக இயக்கத்தின் மூலங்களாகவோ, ஆற்றலை அதிகத் திறனுடன் மாற்றவோ அல்லது ஒப்பு-நகர்விற்காகவோ பயன்படுத்தப்படுகின்றன. இயக்கத்தின் மூலமாக செயல்படுதலுக்கு சுமந்து-செல்லி வாரை (conveyor belt) உதாரணமாகக் கூறலாம். இங்கு வாரானது இரு புள்ளிகளுக்கிடையே சுமைகளை தொடர்ச்சியாகக் கொண்டு செல்கிறது.

தண்டுகளுக்கிடையே ஆற்றலை எடுத்துச் செல்ல எளிய, சிக்கனமான சாதனமாக வார்கள் கருதப்படுகின்றன. குறைவான ஓசையுடன் இலகுவாக ஓடுதல், வாரின் சிறப்பாகும். எனினும் பற்சக்கர மற்றும் சங்கிலி செலுத்துகைகளுடன் ஒப்பிடும்போது, வலு குறைந்த ஒன்றாக வார் இருக்கிறது. 


</doc>
<doc id="189046" url="https://ta.wikipedia.org/wiki?curid=189046" title="இராயப்பனூர்">
இராயப்பனூர்

இராயப்பனூர் விழுப்புரம் மாவட்டத்தில் உள்ள கிராமமாகும். இந்த ஊர் கள்ளக்குறிச்சி தொகுதியில் அமைந்துள்ளது. மேலும் மேல்நாரியப்பனூர் அஞ்சல், சின்னசேலம் வட்டத்தைச் சேர்ந்தது.

வி. கூட்டுரோடு தேசிய நெடுஞ்சாலை 79 (NH-79) <br> 
மேல்நாரியப்பனூர் ரயில் நிலையம்.


1. ஐந்து ஆண்டுகளுக்கு ஒருமுறை மிக பிரம்மாண்டமான் முறையில் தேர்த் திருவிழா நடைபெறும்.
செல்லியம்மன் தேர், அய்யனார் தேர் மற்றும் மாரியம்மன் தேர் என மூன்று தேர்களும் 
ஒரே நேரத்தில் ஒன்றன்பின் ஒன்றாகப் பக்தர்களால் வடம் பிடிக்கப்பட்டு வீதியுலா வரும். 

2. ஸ்ரீ கலியபெருமாள் ஆலயத்தில் பத்து நாட்கள் தொடர்ந்து திருவிழா நடைபெறும்.
இதில் ஒன்பதாவது நாள் சித்திரா பவுர்ணமி தினத்தில் வெகு சிறப்பாக திருத்தேர் வீதி உலா நடைபெறும். குறிப்பாக ஒவ்வொரு வருடமும் சித்திரா பவுர்ணமியன்று தேர் வீதிஉலா நடைபெறும்.
3. ஸ்ரீ காமாட்சி அம்பிகை சமேத ஸ்ரீ கைலாசநாதர் கோவிலில் மேற்கு வாசல் மேற்கு முகம் பார்த்து சிவன் காட்சியளிக்கிறார்.


1. ஊராட்சி ஒன்றிய தொடக்கப்பள்ளி, இராயப்பனூர், சின்னசலேல் ஒன்றியம்.

2. மகாகவி மெட்ரிக்குலேசன் பள்ளி, இராயப்பனூர்.

3. புனித அந்தோனியார் மேல்நிலைப்பள்ளி, மேல்நாரியப்பனூர். (அருகில் உள்ள பள்ளி)

1. மகாபாரதி பொறியியல் கல்லூரி, வாசுதேவனூர் (அருகில் உள்ள கல்லூரி)


</doc>
<doc id="189060" url="https://ta.wikipedia.org/wiki?curid=189060" title="வி-22 ஒஸ்பிரே">
வி-22 ஒஸ்பிரே

வி-22 ஒஸ்பிரே அல்லது பெல் போயிங் வி-22 ஒஸ்பிரே ("Bell Boeing V-22 Osprey") என்பது அமெரிக்க பல நடவடிக்கை, இராணுவ, சாய்வுச் சுற்றக வானூர்தி. இது செங்குத்தாகவும் குறுகிய இடத்திலும் வானூர்தியை மேலொழுப்பவும் தரையிறக்கவும் கூடிய திறனைக் கொண்டது. இது மரபுரீதியான நீண்ட தூர செயற்பாடு மற்றும் சுழல்விசை முந்துகை வானூர்தி உயர் வேக இயக்கத்தையும் கொண்டது.



</doc>
<doc id="189089" url="https://ta.wikipedia.org/wiki?curid=189089" title="யோசேப்பு (யாக்கோபுவின் மகன்)">
யோசேப்பு (யாக்கோபுவின் மகன்)

யோசேப்பு (; , ஒலிப்பு: '; "யாவே சேர்த்துத் தருவாராக"; , ' ) என்பவர் எபிரேய விவிலியத்திலும் திருக்குர்ஆனிலும் குறிப்பிடப்பட்டுள்ள முக்கிய நபராவார். ஆபிரகாம், ஈசாக்கு மற்றும் யாக்கோபுவின் வழிமரபினர்கள் கானான் நாட்டிலிருந்து வெளியேறி எகிப்தில் குடிபுகும் நிகழ்வு இவர் எகிப்தில் ஆளுநராக இருந்த போது நிகழ்ந்தது. பின்நாட்களின் இஸ்ரயேலர் எகிப்தில் அடிமைப்பட இது வழிவகுத்தது.

விவிலியத்தின் தொடக்க நூலின் படி யாக்கோபுவின் 12 மகன்களில் யோசேப்பு 11ஆம் மகன் ஆவார். ராகேலின் முதல் மகனும் ஆவார். இவரின் தந்தை தன் மற்ற புதல்வரிலும் இவரை அதிகம் அன்பு செய்ததால், அவர்கள் இவரின் மீது பொறாமைப்பட்டு இவரை அடிமையாக விற்றனர். ஆனாலும் இவர் படிப்படியாக எகிப்தில் பாரோவுக்கு அடுத்த நிலைக்கு உயர்ந்தார். உலகெங்கும் கொடிய பஞ்சம் வந்த போது இவர் எகிப்து நாட்டில் ஆளுநராக இருந்தார். அப்போது எகிப்து நாட்டின் மிகவும் வளமான இராம்சேசு நிலப்பகுதியை இவர் பாரோவின் அனுமதியோடு தன் சகோதரர்களுக்கு உரிமையாகக் கொடுத்து, அங்கு அவர்களைக் குடியேற்றினார்.


</doc>
<doc id="189092" url="https://ta.wikipedia.org/wiki?curid=189092" title="டேலர் ஸ்விஃப்ட்">
டேலர் ஸ்விஃப்ட்

டேலர் அலிஷன் ஸ்விஃப்ட் (Taylor Alison Swift ) என்பவர் அமெரிக்க பாடல்-ஆசிரியர் மற்றும் பாடகி ஆவார். இவர் முன்னணி இசைக்கலைஞர்களில் ஒருவராக உள்ளார் மற்றும் தனிப்பட்ட வாழ்க்கையைப் பற்றிய பாடல்களை எழுதியுள்ளார்.


</doc>
<doc id="189096" url="https://ta.wikipedia.org/wiki?curid=189096" title="வள்ளுவர் உள்ளமும் வாழ்க்கைத் தத்துவங்களும் (நூல்)">
வள்ளுவர் உள்ளமும் வாழ்க்கைத் தத்துவங்களும் (நூல்)

வள்ளுவர் உள்ளமும் வாழ்க்கைத் தத்துவங்களும் என்னும் ஆய்வு நுலை முனைவர் மு. சதாசிவம் எழுதியுள்ளார். அந்நூல் 2004இல் மணிவாசகர் பதிப்பகத்தால் வெளியிடப்பட்டது.

முன்னுரையில் ஆசிரியர் தாம் இந்த நூலை எழுதி வெளியிட்டதன் நோக்கத்தைப் பின்வருமாறு விவரிக்கிறார்:

இந்த நூலில் முன்னுரை தவிர வேறு ஒன்பது அதிகாரங்கள் உள்ளன. அவை கீழ்வருவன:

1. முன்னுரை<br> 
2. வள்ளுவர் உலகம்<br>
3. உள்ளமும் வாழ்க்கையும்<br> 
4. வள்ளுவர் உள்ளம்<br> 
5. வள்ளுவர் வழங்கும் உருவகக் காட்சிகள்<br> 
6. காமத்துப் பாலும் உருவகக் காட்சிகளும்<br> 
7. சமுதாய வாழ்வு<br> 
8. வள்ளுவரின் சமுதாய அமைப்பு<br> 
9. வள்ளுவரின் வாழ்க்கைத் தத்துவங்கள்<br> 
10. வள்ளுவரின் உருவகக் காட்சிகள்: பிற்சேர்க்கை.

"வள்ளுவர் வழங்கும் உருவகக்காட்சிகள்" என்னும் அதிகாரத்தில் நூலாசிரியர் உருவகக்காட்சியைத் திருவள்ளுவர் பயன்படுத்தும் முறையைக் கீழ்வருமாறு விரித்துரைக்கின்றார்:


</doc>
<doc id="189098" url="https://ta.wikipedia.org/wiki?curid=189098" title="விஸ்வகர்மா (சாதி)">
விஸ்வகர்மா (சாதி)

விஸ்வகர்மா என்று இந்த இனம் , அல்லது சாதி என்றும் வைத்துக்கொள்ளாம். இவர்களை கருமார், கன்னார், தச்சர், சிற்பி, தட்டார் என்றும், மேலும் கம்மாளர், பத்தர், ஆசாரி, ஆச்சாரி என்றும் கூறுவர். சரியாக சொல்வது என்றால், ஐந்து விதமான தொழில் செய்பவர்கள் இவர்கள். இரும்புத்தொழில் - கொல்லர், பாத்திரவேலை - கண்னார், மரவேலை - தச்சர், சிற்பவேலை - சிற்பி, தங்கநகை தொழில் - பொற்க்கொல்லர், தட்டார், எனவும் குறிப்பிடுவார்கள். தொழில் அடிப்படையில்தான் இந்த ஜாதி பெயர் வந்தது என்று சொல்லலாம். மேலும் விஸ்வகர்மா என்றால், விஸ்வம் என்றால் உலகம் , கர்மா என்றால் செயல்,தொழில் அல்லது வினை என்று அர்த்தம். எனவே விஸ்வகர்மா என்றால் உலகில் செயல் புரிபவர்கள் என்று அர்த்தமாகும்.

</doc>
<doc id="189099" url="https://ta.wikipedia.org/wiki?curid=189099" title="திருவள்ளுவரின் சமுதாயச் சீர்திருத்தங்கள் (நூல்)">
திருவள்ளுவரின் சமுதாயச் சீர்திருத்தங்கள் (நூல்)

திருவள்ளுவரின் சமுதாயச் சீர்திருத்தங்கள் (தொகுதி - 1) என்ற தலைப்பில் முனைவர் கு. மோகனராசு ஓர் ஆய்வு நூலை 2005இல் மணிவாசகர் பதிப்பகத்தின் வழியாக வெளியிட்டார்

இந்நூலின் நோக்கத்தை நூலாசிரியர் பின்வருமாறு விளக்குகிறார்:

திருவள்ளுவர் சமுதாயத்தின் பல்வேறு துறைகளில் சீர்திருத்தம் கொணர விழைந்தார். அத்துறைகளை ஒவ்வொன்றாக இனம் கண்டு அவற்றை நூலாசிரியர் கீழ்வருமாறு வரிசைப்படுத்துகிறார்:<br>

1. காதல் மணம்<br>
2. பாலியல் உணர்வும் கட்டுப்பாடும்<br>
3. ஒருவனுக்கு ஒருத்தி<br>
4. பெண்ணின விழிப்புணர்வு<br>
5. துறவு வாழ்க்கை<br>
6. எல்லார்க்கும் எல்லாம்<br>
7. ஊனமுற்றோர் மறுவாழ்வு<br>
8. மன்னிக்க முடியாத குற்றங்கள்<br>
9. வருணப் பகுப்பும் மாற்றுக் கருத்தும்<br>
10. புராணக் கற்பனையும் புதிய பார்வையும்<br>
11. வன்முறை எதிர்ப்பு

"வருணப் பகுப்பும் மாற்றுக் கருத்தும்" என்ற தலைப்பில் நூலாசிரியர், திருவள்ளுவர் சமுதாயத்தில் அனைவரும் சமமே என்றும், சாதி இன அடிப்படையில் உயர்வுதாழ்வு கற்பித்தல் தவறு என்றும் எண்பித்து, சீர்திருத்த வழியைக் காட்டுவதைப் பின்வருமாறு விளக்குகின்றார்:


</doc>
<doc id="189100" url="https://ta.wikipedia.org/wiki?curid=189100" title="சூலை நாட்கள்">
சூலை நாட்கள்

சூலை நாட்கள் என்பது 1917இல் உருசியாவின் சென் பீட்டர்ஸ்பேர்க்கில், சூலை மூன்றுக்கும் சூலை 7க்கும் இடையே(யூலியன் நாட்காட்டி) (16 சூலை– 20 சூலை, கிரெகொரியின் நாட்காட்டி), உருசிய இடைக்கால அரசை எதிர்த்து தாமாக எழுந்த போராட்டக்காரர்களுக்கும் படைவீரர்களுக்கும் இடையே நிகழ்ந்த சண்டையைக் குறிப்பிடுகிறது. இந்தப் போராட்டங்களுக்கு போல்செவிக்குகள் தலைமை தாங்கினர்.

அமைதியான முறையில் மறியலில் ஈடுபட்டிருந்தவர்களின் மீது இராணுவம் தனது தாக்குதலை நிகழ்த்தியது. போல்செவிக்குகளுக்கு எதிராக அடக்குமுறைகளைக் கையாண்டது.
போல்செவிக்குகளின் தலைவராக விளங்கிய விளாடிமிர் லெனின் தலைமறைவானார்; மற்றத் தலைவர்கள் கைது செய்யப்பட்டனர். சூலை நாட்களின் இறுதியில் அக்டோபர் புரட்சியின் முந்தைய நாட்களில் போல்செவிக்குகளின் செல்வாக்கில் தற்காலிக இறக்கம் ஏற்பட்டதுடன் வளர்ச்சியும் தடைபட்டது.


</doc>
<doc id="189101" url="https://ta.wikipedia.org/wiki?curid=189101" title="மதுரை மீனாட்சியம்மை இரட்டை மணிமாலை">
மதுரை மீனாட்சியம்மை இரட்டை மணிமாலை

மதுரை மீனாட்சியம்மை இரட்டை மணிமாலை என்னும் நூல் 17 ஆம் நூற்றாண்டில் வாழ்ந்த குமரகுருபரர் இயற்றிய நூல்களில் ஒன்று. தமிழ் மொழியில் தோன்றிய முதல் இரட்டைமணிமாலை காரைக்கால் அம்மையாரால் கி. பி. ஐந்தாம் நூற்றாண்டில் பாடப்பட்டது. அதுமுதல் பற்பல இரட்டைமணிமாலை நூல்கள் தோன்றின. வெண்பா, கட்டளைக் கலித்துறை ஆகிய இருவகைப் பாக்கள் மாறி மாறி அடுத்தடுத்து வரும்படி அந்தாதித் தொடையோடு 20 பாடல்களைக் கொண்டதாய்ப் பாடப்படுவது இரட்டைமணிமாலை. இந்த நூலும் இந்த இலக்கண நெறியில் பாடப்பட்டுள்ளது. மதுரை மீனாட்சியம்மை இந்த நூலின் பாட்டுடைத் தலைவி.
கடம்ப வன வல்லி, செலுவக் கர்ப்பூர வல்லி,
மடந்தை அபிடேக வல்லி - நெடுந்தகையை
ஆட்டுவிப்பாள் ஆடல் இவட்கு ஆடல் வேறு இல்லை எமைப்
பாட்டுவிப்பதும் கேட்பதும் 

நா உண்டு நெஞ்சு உண்டு நற்றமிழ் உண்டு நயந்த சிவ
பா உண்டு இனங்கள் பலவும் உண்டே பங்கில் கொண்டிருந்தோர்
தே உண்டு உவக்கும் கடம்பாடு அவிப் பசுந்தேனின் பைந்தாள்
பூ உண்டு நார் ஒன்று இலையாம் தொடுத்துப் புனைவதற்கே. 



</doc>
<doc id="189102" url="https://ta.wikipedia.org/wiki?curid=189102" title="தில்லைச் சிவகாமியம்மை இரட்டை மணிமாலை">
தில்லைச் சிவகாமியம்மை இரட்டை மணிமாலை

தில்லைச் சிவகாமியம்மை இரட்டை மணிமாலை என்னும் சிற்றிலக்கியம் 17 ஆம் நூற்றாண்டில் வாழ்ந்த குமரகுருபரர் இயற்றிய நூல்களில் ஒன்று. இரட்டைமணிமாலை என்னும் சிற்றிலக்கிய இலக்கண நெறிக்கு ஏற்ப 20 பாடல்களைக் கொண்ட நூல் இது. சிதம்பரம் நடராசப் பெருமான் கோயிலின் அம்மை பெயர் 'சிவகாமியம்மை'. இவளைப் பாட்டுடைத் தலைவியாகக் கொண்டு பாடப்பட்டுள்ள நூல் இது. 
மறை நாறும் செவ்வாய் மடக்கிள்ளாய் பிள்ளைப்
பிறை நாறும் சீறடி அம் பெதாய் - நறை நாறும்
நாள் கமலம் சூடேம் நறுந் துழாய் தேடேம் நின்
தாள் கமலம் சூடத் தரின். 



</doc>
<doc id="189103" url="https://ta.wikipedia.org/wiki?curid=189103" title="ஒருபோகு">
ஒருபோகு

ஒருபோகு என்பது கலம்பகம் என்னும் சிற்றிலக்கியத்தில் உறுப்பாக வரும் ஒருவகை யாப்பு. தொல்காப்பியம் இதனைக் கொச்சக ஒருபோகு எனக் குறிப்பிடுகிறது. யாப்பருங்கலமும் இதனைக் குறிப்பிடுகிறது. இது கலிப்பாவின் வகைகளில் ஒன்று. தரவு, தாழிசை, தனிச்சொல், சுரிதகம், அராகம், அம்போதரங்கம் ஆகியவை இந்தப் பாவில் வரும் உறுப்புக்கள். 

ஒருபோகு என்பது கலிப்பா வகைகளில் ஒன்று. இது கலிப்பா-யாப்பின் உறுப்புகள் குன்றியும் இடம் மாறியும் வரும். 
அது கொச்சகக் கலிப்பா, 

அம்போதரங்கக் கலிப்பா என இரண்டு வகைப்படும். 

மயங்கிசைக் கொச்சகக்கலிப்பா
தரவு
1 
2
தாழிசை
1
2
3
4
5
6
அராகம்
1
2
3
4
நாற்சீரோரடி அம்போதரங்கம்
முச்சீரோரடி அம்போதரங்கம்
இருசீரோரடி அம்போதரங்கம்
தாழிசை
1
2
3
4
எனவாங்கு இது தனிச்சொல்
சுரிதகம்


</doc>
<doc id="189110" url="https://ta.wikipedia.org/wiki?curid=189110" title="கன்பூசியசும் திருவள்ளுவரும் (நூல்)">
கன்பூசியசும் திருவள்ளுவரும் (நூல்)

கன்பூசியசும் திருவள்ளுவரும் என்னும் திருக்குறள் ஆய்வு நூலை முனைவர் கு. மோகனராசு 2003இல் மணிவாசகர் பதிப்பகத்தின் வழியாக வெளியிட்டுள்ளார்.

கன்பூசியசையும் திருவள்ளுவரையும் ஒப்பிட்டு ஆய்வு செய்து நூலாக வெளியிட்ட கு. மோகனராசு இந்த நூல் எழுந்த வரலாற்றை "முன்னுரையில்" விரிவாகத் தருகிறார். இந்த ஒப்பாய்வை அவர் 1980இல் தொடங்கினார். 1983இல் சென்னைப் பல்கலைக்கழகத் திருக்குறள் ஆய்வு மையம் சார்பில் நடைபெற்ற திருக்குறள் ஆய்வரங்கில் "கன்பூசியசும் திருவள்ளுவரும்" என்ற தலைப்பில் நூலாசிரியர் விரிவான ஆய்வுரை ஒன்று வழங்கினார். 
"இந்த ஆய்வுரை "திருக்குறள் ஆய்வும் மதிப்பீடும்" என்னும் பெயரில் சென்னைப் பல்கலைக்கழகத் திருக்குறள் ஆய்வு மைய வெளியீடாக வந்த நூலில் ஒரு கட்டுரையாக (78 பக்கங்கள்) வெளிவந்தது. இக்கட்டுரையே சற்று விரிவாக்கம் பெற்று, "கன்பூசியசும் திருவள்ளுவரும்" என்னும் நூலாகத் தற்போது வெளிவருகின்றது" (பக்கங்கள் 7-8).

"நுழைவாயில்" என்னும் அறிமுகப் பகுதியைத் தவிர இந்த நூலில் 8 அதிகாரங்கள் அடங்கியுள்ளன. அவை கீழ்வருமாறு:

பல தலைப்புகளில் திருவள்ளுவரையும் கன்பூசியசையும் ஒப்பாய்வு செய்தபின் நூலாசிரியர் "நிறைவுரை" என்னும் கடைசி அதிகாரத்தில் நூலின் ஆய்வு முடிவுகளை இவ்வாறு தொகுத்தளிக்கின்றார்:


</doc>
<doc id="189111" url="https://ta.wikipedia.org/wiki?curid=189111" title="கலித்தளை">
கலித்தளை

கலித்தளை என்பது பண்டைய தமிழ்ப் பாடல்களில் ஒன்றான கலிப்பாவில் மிகுதியாகப் பயின்றுவரும் தளை. இது வெண்டளை, ஆசிரியத்தளை, கலித்தளை, வஞ்சித்தளை என்னும் நான்கு வகைத் தளைகளில் ஒன்று. கலித்தளையானது அருவிநீர் கலிப்பது போல ஓசை துள்ளி நடக்கும். 




</doc>
<doc id="189113" url="https://ta.wikipedia.org/wiki?curid=189113" title="சாரணபாசுகரன்">
சாரணபாசுகரன்

சாரணபாசுகரன் (1923 ஏப்ரல் 20 – 1986 நவம்பர் 25) (Saaranabashkaran) என்னும் டி. எம். எம். அகமது (T. M. M. Ahamed) கவிஞர்; இதழாளர். லைலா - மசுனு காதல் கதையை யூசுப் - சூலைகா என்னும் பெயரில் படைத்தவர்.

சாரணபாசுகரன் தஞ்சாவூர் மாவட்டத்தில் உள்ள கூத்தாநல்லூரில் 1923 ஆம் ஆண்டு ஏப்ரல் திங்கள் 23 ஆம் நாள் பிறந்தார். 

சாரணபாசுகரன் 1945ஆம் ஆண்டில் காரைக்காலில் இருந்து வெளிவந்த பால்யன் என்னும் கிழமை இதழில் துணையாசிரியராகப் பணியாற்றினார். பின்னர் மலேயாவின் ஒரு பகுதியான பினாங்கில் இருந்து வெளிவந்த தேசநேசன் என்னும் நாளிதழில் ஆசிரியராகப் பணியாற்றினார். 1949 ஆம் ஆண்டில் மலேயாவில் இருந்து வெளிவந்த களஞ்சியம் என்னும் நாளிதழில் ஆசிரியராகப் பணியாற்றினார். 1957அம் ஆண்டில் திருச்சியில் இருந்து வெளிவந்த சன்மார்க்க சங்கு என்னும் திங்களிருமுறை இதழில் ஆசிரியராகப் பணியாற்றினார். 

டி. எம். எம். அகமது என்னும் தனது இயற்பெயரில் சாரணபாசுகரன் எழுதிய ஜினானா ஜெயந்தி கீதம் என்னும் பாடல் 1936 ஆம் ஆண்டில் இதழொன்றில் வெளிவந்தது. இவருக்கு சாரணபாசுகரன் என்னும் புனைப்பெயரை 1937 ஆம் ஆண்டில் ந. மு. வேங்கடசாமி நாட்டார் சூட்டினார். அதன் பின்னர் சாரணபாசுகரன், அமரன், ரஹ்மத், இப்னு ரஹ்மத்துல்லாஹ் ஆகிய புனைப்பெயர்களில் டி. எம். எம். அகமது தனது படைப்புகளை வெளியிட்டார். அவற்றுள் சிலவற்றை பின்வரும் நூல்களாக வெளியிட்டார்: 

1950 ஆம் ஆண்டில் முசுலீம் முரசு என்னும் இதழ் நடத்திய சிறுகதைப் போட்டியில் வென்று முதற்பரிசு பெற்றார்.

திருச்சி வானொலி நிலையம் லெ. ப. கரு. ராமநாதன் தலைமையில் வாழ்க்கை வளமுற என்னும் பொதுத் தலைப்பில் நடத்திய கவியரங்கில் உணர்வு என்னும் துணைத்தலைப்பில் சாரணபாசுகரன் கவிதை படித்தார். 

1960 சனவரி 14 ஆம் நாள் திருச்சி வானொலி நிலையம் ஏற்பாடு செய்த பொங்கல் கவியரங்கில் நாடு நகரம் என்னும் தலைப்பில் கவிதை படித்தார். 

1963 சனவரி 13 ஆம் நாள் திருச்சி வானொலி நிலையம், சீனா ஆக்கிரமிப்பை எதிர்த்து, வீறுகொண்ட பாரதம் என்னும் தலைப்பில் ஏற்பாடு செய்த கவியரங்கில் சுவாமி சித்பவானந்தர் தலைமையில் தியாகம் என்னும் துணைத்தலைப்பில் கவிதை படித்தார். 

1968 சனவரி 8 ஆம் நாள் சென்னையில் கூடிய இரண்டாம் உலகத் தமிழ் மாநாட்டில் நடைபெற்ற கவியரங்கில் வணிகன் என்னும் தலைப்பில் கவிதை படித்தார். 

1968 சனவரி 14 ஆம் நாள் திருச்சி வானொலி நிலையம் அன்றைய உள்ளாட்சி அமைச்சர் பாவலர் முத்துச்சாமி தலைமையில் ஏற்பாடு செய்த கவியரங்கில் பால் என்னும் தலைப்பில் கவிதை படித்தார்.

ஈராக்கிய மன்னர் காரூன் முதலான் எழுவரை நாடகமாந்தர்களாகக் கொண்டு சாரணபாசுகரன் எழுதிய பிரிவை மாற்றிய பிரிவு என்னும் நாடகத்தை 1971 ஏப்ரல் 16 ஆம் நாள் திருச்சி வானொலி நிலையம் நாடகவிழாவை முன்னிட்டு ஒலிபரப்பியது. 

வரம்பு கடந்த வாழ்வில் அன்பு என்னும் தலைப்பில் 1971 அக்டோபர் 13 ஆம் நாளில் திருச்சி வானொலியில் இலக்கிய சொற்பொழிவு ஆற்றினார். 

திருச்சி ஜமால் முகம்மது கல்லூரில் நடைபெற்ற முதல் இசுலாமிய தமிழிலக்கிய ஆராய்ச்சி மாநாட்டில் சாரணபாசுகரனின் தமிழ்ப்பணி பாராட்டப்பட்டது.

1986 நவம்பர் 25 ஆம் நாளில் சாரணபாசுகரனுக்கு கவிஞர் திலகம் எனும் பட்டம் வழங்கப்பட்டது.

சாரணபாசுகரன் 1986 நவம்பர் 25ஆம் நாள் மரணம் அடைந்தார்.


</doc>
<doc id="189114" url="https://ta.wikipedia.org/wiki?curid=189114" title="வெண்டளை">
வெண்டளை

வெண்டளை என்பது தமிழ்ப் பாடல்களில் காணப்படும் பண்டைய யாப்பிலக்கணக் குறியீடு. இதன் ஓசை வினாவுக்கு விடை செப்புவது போல அமைந்திருப்பதால் இதனைச் செப்பலோசை எனக் கூறுவர். இது வெண்பா யாப்புக்கு உரியது. எனினும் பிற யாப்புப் பாடல்களிலும் பயின்று வரும். இது இயற்சீர் வெண்டளை, வெண்சீர் வெண்டளை என இரண்டு வகைப்படும். 

வெண்சீர் என்பது தேமாங்காய், புளிமாங்காய், கூவிளங்காய், கருவிளங்காய் என்னும் வாய்பாடுகளைக் கொண்டு அமையும் காய்சீர்கள். காய்ச்சீர் முன் நேர்-அசை வந்து தளைவது வெண்சீர் வெண்டளை. 

எடுத்துக்காட்டு

ஈரசை கொண்டு தேமா, புளிமா, கூவிளம், கருவிளம் என்னும் வாய்பாட்டான் அமையும் சீர்களை 'இயற்சீர்' என்பர். இந்த இயற்சீர்கள் நேர்-அசையில் முடிந்து நிரை-அசை கொண்டோ, நிரை-அசையில் முடிந்து நேர்-அசை கொண்டோ தளையுமாயின் அது இயற்சீர் வெண்டளை எனப்படும்.



</doc>
<doc id="189115" url="https://ta.wikipedia.org/wiki?curid=189115" title="திருக்குறட் சொல்லடைவு (நூல்)">
திருக்குறட் சொல்லடைவு (நூல்)

திருக்குறட் சொல்லடைவு என்னும் திருக்குறள் ஆய்வு நூலை எழுதியவர் சாமி வேலாயுதம் பிள்ளை என்னும் அறிஞர் ஆவார். 

இந்த நூல் ஐம்பது ஆண்டுகளுக்கு முன்னரே எழுதப்பட்டது. அதை மீண்டும் தமிழுலகிற்கு அறிமுகம் செய்யும் வகையில் சைவசித்தாந்த நூற்பதிப்புக் கழகம் அந்நூலைப் பதித்து, தன் முதல் பதிப்பாக 2002இல் தென்னிந்திய தமிழ்ச் சங்கம் வழியாக வெளியிட்டுள்ளது 

இந்நூல் திருக்குறளை ஆழமாகவும் ஆய்வுக் கண்ணோட்டத்திலும் படித்து, உய்த்தறிய விரும்புவோருக்கு ஓர் அரிய கருவூலம் ஆகும். 

இந்த நூலின் தனித்தன்மையையும் சிறப்பையும் குறித்து, "பதிப்புரை" இவ்வாறு கூறுகிறது:

இந்த நூலின் ஆசிரியர் தம் நூலின் முதல் பதிப்புக்கு, சுமார் ஐம்பது ஆண்டுகளுக்கு முன் எழுதிய "முன்னுரையில்" பல அரிய நுணுக்கங்களை விளக்கியுள்ளார். அம்முன்னுரை கீழ்வருமாறு:


</doc>
<doc id="189123" url="https://ta.wikipedia.org/wiki?curid=189123" title="நரேந்திர தபோல்கர்">
நரேந்திர தபோல்கர்

நரேந்திர தபோல்கர் (ஆங்கிலம்: Narendra Dabholkar; 1 நவம்பர் 1945 - 20 ஆகத்து 2013) ஒர் இந்திய பகுத்தறிவாளர், எழுத்தாளர், சமூக செயற்பாட்டாளர், மருத்துவர் ஆவார். இவர் மூடநம்பிக்கைகளுக்கு எதிரான செயற்பாடுகளுக்கான பெரிதும் அறியப்படுகின்றார். இவர் 20 ஆகத்து 2013 அன்று சுடப்பட்டு படுகொலை செய்யப்பட்டார்.

நரேந்திர தபோல்கர் பத்து சகோதரகளில் கடைசி ஆவார். இவர்களில் மூத்தவர் கல்வியாளர், காந்தியவாதி, சமவுடமைவாதி தேவடாரா தபோல்கர் ஆவார். இவர் மருத்துவக் கல்வியை மிராசு மருத்துவக் கல்லூரியில் பெற்று மருத்துவரானார்.

இவர் மருத்துவராக பத்தாண்டுகள் பணி செய்ந்தார். அதன் பின் 1980 களில் இவர் சமூக நீதி தொடர்பாக இயக்கங்களில் பங்கெடுத்தார்.

காலப் போக்கில், இவர் மூட நம்பிக்கைகள் எதிர்க்கும் பணிகளில் செயற்படத் தொடங்கினார். 1989 இல் இவர் மூடநம்பிக்கைகளை ஒழிப்பதற்கான மகாராட்டிர செயற்குழு என்ற அமைப்பை நிறுவி, மூடநம்பிக்கைகளுக்கு எதிரான பல்வேறு செயற்பாடுகளில் ஈடுபட்டார். பல சாமிமார்களையும் தந்திரக் காரர்களை இவர் எதிர்த்தார். இவர் புனர்வாழ்வு அமைப்பான Parivartan அமைப்பு உறுப்பினர்களில் ஒருவரும் ஆவார். இவர் மாராத்தி கிழமை இதழான Sadhana வின் ஆசிரியரும் ஆவார்.

20 ஆகத்து 2013 அன்று, தபோல்கர் தனது காலை நடைப் பயிற்சிக்காக வெளியே சென்று இருந்தார். அப்பொழுது அடையாளப்படுத்தப்படாத இருவரால் ஓம்காரேஸவர் கோயில் அருகே சுட்டுக் கொல்லப்பட்டார். இவரை நான்கு தடவைகள் மிக அருகாக சுட்டுள்ளார்கள். சுட்டவர்கள் அருகே தரித்திருந்த ஈருளியை பயன்படுத்தி தப்பிச் சென்றுள்ளார்கள். இரண்டு தோட்டாக்கள் தலையிலும், இரண்டு மார்பிலும் தாக்கி உள்ளன.


</doc>
<doc id="189129" url="https://ta.wikipedia.org/wiki?curid=189129" title="மதன் லால் டிங்கரா">
மதன் லால் டிங்கரா

மதன் லால் டிங்கரா ஓர் இந்திய சுதந்திர போராட்ட வீரர். இவர் இங்கிலாந்தில் படிக்கும் போது சர்.வில்லியம் ஹட் கர்சன் வில்லி என்ற ஆங்கிலேய அதிகாரியை சுட்டுக் கொன்றார். இவர் நாட்டுப்பற்றுக்காக சர்ச்சிலால் பாராட்டப்பட்டவர்.
இவர் 1883-ஆம் ஆண்டு பிறந்தார். அமிர்தசரசில் MB இன்டர்மீடியட் கல்லூரியில் 1900 வரை படித்தார். பின்னர் லாகூருக்குச் சென்று அரசுக் கல்லூரியில் படித்தார். இவர் 1904-ஆம் ஆண்டு வெளி நாட்டுத் துணியில் சீருடை தைக்க ஆணை பிறப்பித்த பிரின்சிபாலை எதிர்த்ததற்காக கல்லூரியில் இருந்து வெளியேற்றப்பட்டார். அப்பொழுது அவர் MA மாணவர். அவர் இந்திய சுதேசி இயக்கத்தால் கவரப்பட்டார். இந்தியாவின் ஏழ்மை, பஞ்சம் இவை குறித்து ஆழமாகப் படித்தார். சுதந்திரம், சுதேசியம், சுயராச்சியம் இவையே இவற்றிற்கான தீர்வு என்று நினைத்தார். இவர் தொழிலாளியாகப் பணிபுரிந்தபோது தொழிற்சங்கம் அமைக்க இவர் செய்த முயற்சி தடுக்கப்பட்டது. மும்பையிலும் பணியாற்றினார். பின்னர் தமையனார் DR.பியாரிலால் ஆலோசனைப்படி லண்டனில் உள்ள யுனிவர்சிடி காலேஜில் மெக்கானிகல் இஞ்சினியரிங் படிக்கச் சென்றார்.

லண்டனில் டிங்கராவுக்கு வினாயக் தாமோதர் சாவர்க்கர், ஷியாம்ஜி கிருஷ்ணவர்மா போன்றோருடன் தொடர்பு ஏற்பட்டது. அவர்களை டிங்கராவின் கடும் உழைப்பு, ஆழ்ந்த தேசப்பற்று கவர்ந்தது. இந்தியா ஹவுஸ், அபினவ் பாரத் சங்கம் ஆகியவற்றில் உறுப்பினர் ஆனார். அதைத் தவிர அவருக்குப் பயிற்சியும் கொடுக்கப்பட்டது. குதிராம் போஸ் போன்றோரின் தூக்குத் தண்டனை இவர்களது சுதந்திர உணர்ச்சியைத் தூண்டியது. இந்நிகழ்ச்சி டிங்கரா, வினாயக் தாமோதர் சாவர்க்கர் போன்றவர்களை பிரிட்டிஷ் அரசுக்கு எதிராகத் திருப்பியது என்று வரலாற்று ஆசிரியர்கள் கூறுகிறார்கள். 
1909- ஆம் ஆண்டு ஜூலை 1-ஆம் நாள் மாலை நடைபெற்ற இந்தியன் நேஷனல் அசோஸியேஷன் ஆண்டுவிழாவிற்கு இந்தியர்களும், ஆங்கிலேயர்களும் வந்திருந்தனர். இந்தியாவுக்கான செகரட்டரியான சர்.கர்சன் வில்லி அவரது மனைவியுடன் வந்தார். உடனே டிங்கரா 5 முறை அவரைச் சுட்டார். 4 குண்டுகள் அவரைத் துளைத்தன. சுவாஸ்ஜி லால் காகா என்ற மருத்துவர் கர்சனைக் காப்பாற்ற டிங்கராவைப் பிடித்ததால் அவரை 2 முறை சுட்டதில் அவரும் இறந்தார். தன்னைத் தானே சுடமுயன்று அந்த முயற்சியில் தோல்வியுற்று சிறிய போராட்டத்திற்குப் பிறகு கைதானார். 
டிங்கரா தனது செயலுக்காக வருந்தவில்லை என்றும் மனிதாபிமானமற்ற பிரிட்டிஷ் ஆட்சியிலிருந்து இந்தியாவை விடுவிக்க தனது பங்கைச் செய்ததாகவும் குறிப்பிட்டார். சுவாஸ்ஜி லால் காகாவைக் கொல்வது தனது நோக்கம் அல்ல என்றும் கூறினார். அவருக்கு மரணதண்டனை விதிக்கப்பட்டது. " எனது நாட்டுக்காக எனது உயிரை அளிக்க வாய்ப்புக் கிடைத்ததற்காக பெருமைப்படுகிறேன். ஆனால் எங்களுக்கும் காலம் வரும் என்பதை நினைவில் கொள்ளுங்கள்" என்றார். அவர் 1909-ஆம் ஆண்டு ஆகஸ்டு 17-ஆம் தேதி தூக்கிலிடப்பட்டார். 
அவரது தூக்குத் தண்டனை கொடூரமான முறையில் நிறைவேற்றப்பட்டதாகக் கூறப்படுகிறது. 
என்னைப்பாதுகாக்க நான் எதுவும் கூற விரும்பவில்லை. ஆனால் எனது செயலின் நியாயத்தை நிரூபிக்க விரும்புகிறேன். என்னைப் பொறுத்தவரை எந்த ஆங்கில நீதிமன்றத்திற்கும் என்னைக் கைது செய்யவோ, சிறையிலடைக்கவோ தூக்கிலிடவோ அதிகாரம் கிடையாது. ஜெர்மானியர்கள் இந்த நாட்டை ஆக்ரமித்தால் அதை ஓர் ஆங்கிலேயர் எதிர்த்தால் அது தேசப்பற்று என்றால் ஆங்கிலேயருக்கு எதிரான எனது செயலும் தேசப்பற்றுதான். கடந்த 50 ஆண்டுகளில் ஒவ்வோர் ஆண்டும் 100,000,000 டாலர் செல்வத்தை எடுத்துச் செல்வதன் மூலம் 80 மில்லியன் மக்களைக் கொன்றது ஆங்கிலேயரே. ஜெர்மானியர்கள் இந்த நாட்டை ஆக்ரமிக்க உரிமை இல்லை என்றால் ஆங்கிலேயருக்கு எங்கள் நாட்டை ஆக்ரமிக்க உரிமை இல்லை. 
லண்டன் டைம்ஸ் பத்திரிக்கை டிங்கரா குறித்து 1909- ஆம் ஆண்டு ஜூலை 24-ஆம் நாள் அன்று தலையங்கம் எழுதியது. டிங்கராவின் தியாகச் செயல் குறித்து பிரிட்டிஷ் கேபினெட் உறுப்பினர்கள் மரியாதையுடன் கருத்துத் தெரிவித்தனர். இதைப் பின்னாட்களில் ப்ளண்ட் என்பவரிடம் வின்ஸ்டன் சர்ச்சில் தெரிவித்தார். இது ப்ளண்ட் என்பவரின் குறிப்புகளில் ஆவணப்படுத்தப்பட்டுள்ளது. லாயிட்ஸ் ஜார்ஜ் என்பவர் கூறுகையில் புராண கால கதாநாயகர்கள் போல இவர் 2000 ஆண்டுகளானாலும் நினைவில் இருப்பார் என்கிறார். சர்ச்சில் கூறுகையில் இதுவரை கூறப்பட்ட இது போன்ற தேசப்பற்று மிகுந்த செய்திகளில் இதுவே சிறந்தது என்று குறிப்பிடுகிறார். 
அவை: 
எனது அன்னையான எனது தாய் நாட்டிற்கு அளிக்க என்னிடம் இருப்பது எனது இரத்தம் மட்டுமே. எனவே அதை நான் பலிபீடத்தில் அளிக்கிறேன். மீண்டும் அதே அன்னையின் வயிற்றில் பிறந்து அதே அன்னைக்காக உயிர்த்தியாகம் செய்ய விரும்புகிறேன். வந்தே மாதரம்!

வழக்கம் போல் காந்தி டிங்கராவின் செயலைக் கண்டித்தார். அவர் தூக்கிலிடப்பட்டதற்கு எதிர்ப்புத் தெரிவிக்காமல் அவரது செயல் தவறு என்று கூறிக்கொண்டிருந்தார்.

டிங்கராவின் செயல் அப்போது போராட்டத்தில் ஈடுபட்டிருந்த ஐரிஷ்காரர்களையும் வழி நடத்தியது.

அவரது உடல் இந்து மத முறைப்படி அடக்கம் செய்யப்பட்டது. பின்னர் தற்செயலாக அவரது உடல் கண்டுபிடிக்கப்பட்டது. 1976- ஆம் ஆண்டு டிசம்பர் 13 அன்று இந்தியாவிற்கு அனுப்பப்பட்டது. அது மகாராஷ்டிரா மாநிலத்தில் அகோலா என்னும் இடத்தில் புதைக்கப்பட்டு அவரது பெயரில் சமாதி எழுப்பப்பட்டுள்ளது. பகத்சிங், சந்திரசேகர ஆசாத் போன்ற புரட்சியாளர்கள் வரிசையில் டிங்கராவும் வைத்துப் போற்றப்படுகிறார்.


</doc>
<doc id="189134" url="https://ta.wikipedia.org/wiki?curid=189134" title="கருங்குளம்">
கருங்குளம்

கருங்குளம் (Karungulam) இந்தியாவின் தமிழ்நாடு மாநிலத்தில் அமைந்துள்ள தூத்துக்குடி மாவட்டம், ஸ்ரீவைகுண்டம் வட்டம் கருங்குளம் ஊராட்சி ஒன்றியத்தின், கருங்குளம் ஊராட்சியில் உள்ள கிராமம் ஆகும் . 


திருநேல்வேலியிலிருந்து 20 கிமீ தொலைவிலில் உள்ள இவ்வூரில் நெல், வாழை போன்ற பயிர் வகைகள் பயிரிடப்படுகிறது. இங்கிருந்து திருச்செந்தூர் 37 கிமீ தூரத்திலும், தூத்துக்குடி 41கிமீ, திருவைகுன்டம் 7கிமீ தூரத்திலும் உள்ளது. 



</doc>
<doc id="189139" url="https://ta.wikipedia.org/wiki?curid=189139" title="ஏ-10 தண்டபோல்ட் 2">
ஏ-10 தண்டபோல்ட் 2

ஏ-10 தண்டபோல்ட் 2 ("Fairchild Republic A-10 Thunderbolt II") என்பது 1970களில் உருவாக்கப்பட்ட அமெரிக்காவின் தனி இருக்கை, இரட்டைப் பொறி, நேர் சிறகு தாரை வானூர்தி ஆகும். ஐக்கிய அமெரிக்க வான்படை தரையிலுள்ள படையினலுக்கு நெருங்கிய வான் ஆதரவு கொடுக்கவும், கவச வாகனம் மற்றும் பீரங்கி வண்டிகளைத் தாக்கவும், மட்டுப்படுத்தப்பட்ட வான் பாதுகாப்புடன் உள்ள தரை இலக்குளை தாக்கவும் வடிவமைக்கப்பட்டது. இதன் இரண்டாம் நோக்கமாக தரை இலக்குகளைத் தாக்கும் வானூர்திகளுக்கு முன்னோக்கிய வான் கட்டுப்பாடு தரவுகளை வழங்கி செயல்படுகின்றது. தொடர்ச்சியாக மேம்படுத்தப்பட்டு வரும் இதன் சேவை 2040ம் ஆண்டு வரை நீடிக்கப்பட்டுள்ளது.



</doc>
<doc id="189152" url="https://ta.wikipedia.org/wiki?curid=189152" title="கோத்தாரிக் கல்விக் குழு">
கோத்தாரிக் கல்விக் குழு

கோத்தாரிக் கல்விக் குழு (ஆங்கிலம்: Kothari Education Commission) - கல்வி வளர்ச்சியில், அளவையும் தரத்தையும் மேம்படுத்த இந்திய அரசுக்கு ஆலோசனைகள் அளித்திடும் நோக்கத்தோடு 1964ம் ஆண்டு ஜூலை மாதம் பாராளுமன்றத்தில் நிறைவேற்றப்பட்ட தீர்மானம் மூலம் உருவாக்கப்பட்டதே "கோத்தாரிக் கல்விக் குழு". தொடக்கக் கல்வி முதல் பல்கலைக் கழக கல்வி வரை இந்தியக் கல்வியின் அனைத்து நிலைகளிலும் உள்ள அனைத்து பிரச்சனைகளையும் ஆராய்ந்து, அதற்கான உரிய தீர்வுகளை அரசுக்கு பரிந்துரைக்குமாறு இக்குழுவுக்கு உத்தரவிடப்பட்டது.
இந்திய பாராளுமன்றம் 14 ஜூலை 1964ல் கொண்டுவந்த தீர்மானத்தின் படி, அன்றைய பல்கலைக்கழக மான்யக் குழுவின் (UGC) தலைவராக இருந்த போராசிரியர். D.S. கோத்தாரி அவர்களின் தலைமையில் இக்குழு அமைக்கப்பட்டது. எனவே இக்குழு கோத்தாரிக் கல்விக் குழு என அழைக்கப்படுகின்றது. இக்குழுவில், 14 உறுப்பினர்கள், 1 செயலர், 1 இணைச் செயலர் மற்றும் 1 தலைவர் என மொத்தம் 17 உறுப்பினர்களைக் கொண்டது இக்குழு. குழுவின் தலைவர் பேராசிரியர். D.S. கோத்தாரி, பூனே நகரத்தில் அரசியல், பொருளாதாரக் கழகத்தின் நிதி, நிர்வாகம் மற்றும் திட்டமிடுதல் துறையின் தலைவராக விளங்கிய திரு. J.P. நாயக் செயலராகவும், J.F.மெக்டோகல் (J.F.McDougall) இணைச் செயலராகவும் நியமிக்கப்பட்டனர். பிரிட்டன், ஐக்கிய அமெரிக்க நாடு, பிரான்ஸ், ஜப்பான் மற்றும் சோவியத் யூனியன் ஆகிய நாடுகளின் கல்வியாளர்கள் தலா ஒருவர் வீதம் இக்குழுவில் உறுப்பினர்களாக நியமிக்கப்பட்டனர். மேலும் பல்வேறு நாடுகளைச் சார்ந்த 20 நிபுணர்களின் ஆலோசனைகளும் இக்குழுவுக்கு கிடைத்தது.
இக்குழு தனது ஆய்வுகளை தேசத் தந்தை மகாத்மா காந்தியடிகளின் பிறந்த நாளான அக்டோபர் 2, 1964 அன்று தொடங்கியது. குழு சுமார் நூறு நாட்களுக்கும் மேல் நாட்டின் அனைத்து மாநிலங்கள் மற்றும் மத்திய நிர்வாகப் பகுதிகளில் உள்ள பல்கலைக் கழகங்கள், கல்லூரிகள் மற்றும் பள்ளிகளுக்கு பயணம் செய்து ஆசிரியர்கள், கல்வியாளர்கள், நிர்வாகிகள் மற்றும் மாணவர்களுடன் கலந்துரையாடி தகவல்களை திரட்டினர். மேலும், சமூகத்தின் பலதரப்பட்ட சுமார் 9000 மக்களையும் சந்தித்து அவர்களின் கருத்துக்களையும் கேட்டறிந்தனர். சுமார் 2400க்கும் மேற்பட்ட எழுத்துப்பூர்வமான ஆவணங்களையும் இந்தக் குழு ஆய்வு செய்தது. இரண்டாண்டு கால கடின உழைப்புக்கு பின் 29 ஜூலை 1966ல் 700 பக்கங்கள் கொண்ட அறிக்கையை இந்திய அரசிடம் சமர்ப்பித்தது. இந்தக் குழுவின் அறிக்கை 29 ஆகஸ்டு 1966ல் பாராளுமன்றத்தின் அவையில் வைக்கப்பட்டது. இக்குழுவின் அறிக்கை முழுமையாக ஏற்கப்படவில்லை என்றாலும், இதன் பல்வேறு பரிந்துரைகள் சிறப்பானதாக கருதப்பட்டு போற்றப்படுகிறது.



</doc>
<doc id="189154" url="https://ta.wikipedia.org/wiki?curid=189154" title="கோபராசு ராமச்சந்திர ராவ்">
கோபராசு ராமச்சந்திர ராவ்

கோபராசு ராமச்சந்திர ராவ் எனும் கோரா இறைமறுப்பாளரும் காந்தியவாதியும் ஆவார். இவர் மனைவி சரஸ்வதி கோரா உடன் இணைந்து 1940 ஆம் ஆண்டு இறைமறுப்பாளர் நடுவம் நிறுவினார். இவர் காந்தியுடன் நெருங்கிப் பழகிய நாத்திகவாதிகளில் ஒருவர். இவர் எழுதிய "அன் எதீயிஸ்ட் வித் காந்தி" (An atheist with gandhi) என்ற புத்தகத்தில் இவர் காந்தியுடன் விவாதித்ததைப் பற்றி எழுதியுள்ளார்.


</doc>
<doc id="189157" url="https://ta.wikipedia.org/wiki?curid=189157" title="மாசில்லா குழந்தைகள் படுகொலை">
மாசில்லா குழந்தைகள் படுகொலை

மாசில்லா குழந்தைகள் படுகொலை என்பது விவிலியத்தின்படி யூதர்களின் அரசனான முதலாம் ஏரோது, பெத்லகேமில் இருந்த குழந்தைகளை கொன்ற நிகழ்வினைக்குறிக்கும். மத்தேயு நற்செய்தியின் படி ஞானிகள் தன்னை ஏமாற்றியதை ஏரோது கண்டு மிகுந்த சீற்றங் கொண்டான். அவன் அவர்களிடம் கருத்தாய்க் கேட்டறிந்ததற்கேற்பக் காலத்தைக் கணக்கிட்டுப் பெத்லகேமிலும் அதன் சுற்றுப்புறமெங்கும் ஆள்களை அனுப்பி இரண்டு வயதும் அதற்கு உட்பட்டவையுமான எல்லா ஆண் குழந்தைகளையும் கொன்றான். அப்பொழுது ' ராமாவிலே ஒரு குரல் கேட்கிறது; ஒரே புலம்பலும் பேரழுகையுமாய் இருக்கிறது; இராகேல் தன் குழந்தைகளுக்காக அழுது கொண்டிருக்கிறார்; ஆறுதல் பெற அவர் மறுக்கிறார்; ஏனெனில் அவர் குழந்தைகள் அவரோடு இல்லை ' என்று இறைவாக்கினர் எரேமியா உரைத்தது நிறைவேறியது.

கொல்லப்பட்ட குழந்தைகளின் எண்ணிக்கை விவிலியத்தில் குறிப்பிடப்படவில்லை எணினும், அச்சமயத்தில் ஏரோது அரசன் 14 ஆயிரம் சிறுவர்களையும் குழந்தைகளையும் கொன்றான் எனக் கிரேக்க மரபு கூறுகிறது. ஆனால், சிரியா நாட்டினரின் நம்பிக்கையின்படி இவ்வாறு கொல்லப்பட்ட சிறுவர்கள் 64 ஆயிரம் எனவும், மத்தியகால எழுத்தாளர்களின் கூற்றுப்படி இவ்வாறு கொல்லப்பட்ட சிறுவர்கள் ஒரு இலட்சத்து 44 ஆயிரம் எனவும் சொல்லப்படுகின்றது. இருந்தபோதிலும், நவீன எழுத்தாளர்கள் இந்த எண்ணிக்கையைக் குறைத்தே சொல்கின்றனர். பெத்லகேம் ஏறக்குறைய ஆயிரம் பேரைக் கொண்ட சிறிய நகரம், அதனால் அச்சமயத்தில் ஏறக்குறைய இருபது பேர் கொல்லப்பட்டிருக்கலாம் என்கின்றனர்.

கொல்லப்பட்ட இக்குழந்தைகள் கிறித்தவ மறைசாட்சிகளாக ஏற்கப்படுகின்றனர்.


</doc>
<doc id="189162" url="https://ta.wikipedia.org/wiki?curid=189162" title="முறை மாறிய திருக்குறள் உரைகள் (நூல்)">
முறை மாறிய திருக்குறள் உரைகள் (நூல்)

முறை மாறிய திருக்குறள் உரைகள் என்னும் திருக்குறள் ஆய்வுநூலை எழுதியவர் திருக்குறள் மாமுனிவர் முனைவர் கு. மோகனராசு. இந்நூல் மணிவாசகர் பதிப்பகத்தால் 2005ஆம் ஆண்டு வெளியிடப்பட்டது.

இந்த நூல் எழுதப்பட்டதன் நோக்கத்தைப் பதிப்புரை கீழ்வருமாறு விவரிக்கிறது:

இந்த நூலின் ஆசிரியர் "முறை மாறிய திருக்குறள்" என்னும் நூல் எழுந்த பின்னணியை விளக்கியுள்ளார்:

இந்த நூலின் முதல் அதிகாரத்தில் ஆசிரியர் திருக்குறள் பற்றி இன்றும் தொடர்ந்து நிலவுகின்ற பல வினாக்களை வரிசைப்படுத்துகின்றார். 

திருக்குறள் பற்றி இன்று நிலவும் செய்திகள் இவை:

1. அன்றைய பெயர் முப்பால்; இன்றைய பெயர் திருக்குறள்.<br>
2. அறம் பொருள் இன்பம் என்னும் மூன்று பால்களாகத் திருக்குறள் உள்ளது.<br>
3. திருக்குறளின் முதல் பகுதியாகிய அறத்துப்பாலில் நான்கு இயல்களும், இரண்டாம் பகுதியாகிய பொருட்பாலில் ஏழு இயல்களும், மூன்றாம் பகுதியாகிய காமத்துப்பாலில் இரண்டு இயல்களும் உள்ளன.<br>
4. திருக்குறளின் ஒவ்வோர் இயலுக்கும் வரையறுக்கப்பட்ட அதிகாரங்கள் உள்ளன.<br>
5. திருக்குறளில் மொத்தம் 133 அதிகாரங்கள் உள்ளன.<br> 
6. திருக்குறளின் ஒவ்வோர் அதிகாரத்திற்கும் ஒவ்வொரு பெயர் உள்ளது.<br>
7. திருக்குறளின் அதிகார வைப்பு முறையில் ஒரு தொடர்பு நிலை உள்ளது.<br>
8. திருக்குறளின் ஒவ்வோர் அதிகாரத்திலும் பத்துப் பத்துக் குறட்பாக்கள் உள்ளன.<br>
9. பத்துக் குறட்பாக்களுக்குள் ஒரு வைப்புமுறைக் கட்டுப்பாடு உள்ளது.<br>
10. திருக்குறளில் மொத்தம் 1330 குறட்பாக்கள் உள்ளன.

திருக்குறள் பற்றிப் பொதுவாக நிலவும் மேற்கூறிய செய்திகளின் பின்னணியில் கு. மோகனராசு கீழ்வரும் கேள்விகளை எழுப்புகிறார்:

"முறை மாறிய திருக்குறள் உரைகள்" என்னும் இந்த ஆய்வுநூலில் கி.பி. 10ஆம் நூற்றாண்டிலிருந்து இன்றுவரை எவ்வாறு வெவ்வேறு உரையாசிரியர்கள் திருக்குறளைப் பால், இயல், அதிகாரம், குறள் வைப்பு முறை, சொல் மாற்றம் போன்ற வகைகளில் மாற்றியுள்ளார்கள் என்பதை நூலாசிரியர் விளக்குகிறார். இவ்வாறு மாற்றம் செய்து உரை எழுதியோரில் குறிப்பிடத்தக்கோர் 18 பேர்.

10-13 நூற்றாண்டுகளில் வாழ்ந்த மணக்குடவர், பரிமேலழகர் போன்ற பழைய உரையாசிரியர்கள் திருக்குறள் பகுப்பு முறையில் செய்த மாற்றங்களையும் அதன் பின், 19-21 நூற்றாண்டுக் காலத்தில் சுகாத்தியர் தொடங்கி அ.மா. சாமி வரை உரையாசிரியர்கள் செய்த மாற்றங்களையும் இந்நூல் விரிவாக எடுத்துரைக்கின்றது. இறுதியில், ஆசிரியர் தம் ஆய்வு முடிவுகளைத் தொகுத்து அளிப்பதோடு சில பரிந்துரைகளையும் முன்வைக்கின்றார்.

இவ்வாறு, இந்நூலின் "பொருளடக்கம்" கீழ்வரும் முறையில் அமைக்கப்பட்டுள்ளது:


நூலாசிரியர் கு. மோகனராசு தம் நூலில், திருக்குறள் அமைப்பை வெவ்வேறு வகைகளிலும் ஆழங்களிலும் விரிவுகளிலும் மாற்றியமைத்து உரை எழுதியோரின் பெயர்களையும் அவ்வுரைகள் எழுந்த காலங்களையும் குறித்துள்ளார்.
திருக்குறள் பகுப்புக்கள்<br>
திருக்குறள் வைப்புமுறை<br>
திருக்குறள் பழைய உரைகள்


</doc>
<doc id="189171" url="https://ta.wikipedia.org/wiki?curid=189171" title="சென்னை மதுரை துரந்தோ அதிவேக விரைவுத் தொடருந்து">
சென்னை மதுரை துரந்தோ அதிவேக விரைவுத் தொடருந்து

வண்டி எண் 22205/22206 கொண்ட சென்னை மதுரை துரந்தோ தொடருந்து என்பது, முற்றிலும் குளிரூட்டப்பட்ட இடைநில்லா அதிவேக தொடருந்தாகும். இந்திய இரயில்வே துறையினால் அறிமுகப்படுத்தப்பட்ட இந்த வண்டி, தமிழகத்தின் தலைநகரான சென்னையிலருந்து தென் தமிழகத்தின் முக்கிய மாநகரான மதுரைக்கு இயக்கப்படுகிறது. இடைநில்லா தொடருந்து என்பதால், புறப்படும் இடத்தையும் சேரும் இடத்தையும் தவிர வேறு எங்கும் நிற்காது. தொழில்நுட்ப ரீதியாக சேலத்தில் மட்டும் நின்று செல்லும். இந்தத் தொடருந்து, தென்னக இரயில்வே துறையினால் பராமரிக்கப்பட்டு வருகிறது.

மற்ற துரந்தோ தொடருந்துகளைப் போலவே, இவ்வண்டியும் முற்றிலுமாக குளிரூட்டப்பட்ட பெட்டிகளைக் கொண்டது.

இத்தொடருந்தில்...


வண்டி எண் 22205 / சென்னை - மதுரை துரந்தோ தொடருந்துs

இணைக்கப்பட்டுள்ள பெட்டிகளின் எண்ணிக்கை: 15

வண்டி எண் 22206 / மதுரை - சென்னை துரந்தோ தொடருந்து

இணைக்கப்பட்டுள்ள பெட்டிகளின் எண்ணிக்கை: 15

22205 - சென்னை சென்ட்ரலிலிருந்து மதுரைக்கு (திங்கள் & புதன்)

22206 - மதுரையிலிருந்து சென்னை சென்ட்ரலுக்கு (செவ்வாய் & வியாழன்)




தமிழகத்தில், பொருளாதார, கலாச்சார மற்றும் சுற்றுலா நடவடிக்கைகளின் அடிப்படையில் முக்கிய மாநகரங்களாக விளங்குவது சென்னை மற்றும் மதுரை. மதுரை மற்றும் அதன் அண்டை மாவட்டங்களில் இருந்து மாநில தலைநகரான சென்னைக்கு வருவேரின் எண்ணிக்கை நாளுக்கு நாள் அதிகமாகிக் கொணடே வருகிறது. அப்படி வருவோரில் நான்கில் மூன்று சதவிகிதத்தினர், தொடருந்து போக்குவரத்தையே சார்ந்திருக்கின்றனர். அதனால், இவ்வழித்தடத்தில் மீளமுடியாத போக்குவரத்து நெரிசல் ஏற்பட்டு, பாண்டியன், நெல்லை போன்ற அதிவிரைவு தொடருந்துகளில் பயணச்சீட்டு பெறுவதென்பது ஒரு இமாலய சாதனையாகிவிட்டது.

அதன் காரணமாக, இவ்வழித்தடத்தில் புதிதாக தொடருந்துகளை அறிமுகப்படுத்த வேண்டிய சூழலில் தள்ளப்பட்ட இரயில்வே துறை, தென் தமிழகத்தில் முதன் முதலாக முற்றிலும் குளிர்சாதனப் பெட்டியால் ஒருங்கிணைக்கப்பட்ட துரந்தோ அதிவேக விரைவு தொடருந்தை அறிமுகப்படுத்தியது. இவ்வழித்தடத்தில், வழக்கமான தொடருந்துகளை விட, சிறந்த மற்றும் மிகவும் ஆடம்பரமான வண்டி இது ஒன்றே. மற்ற தொடருந்துகளை ஒப்பிடுகையில், இந்த வண்டி, பயணியரின் நேரத்தை மிச்சப்படுத்துகிறது.


</doc>
<doc id="189172" url="https://ta.wikipedia.org/wiki?curid=189172" title="உருசிய இடைக்கால அரசு">
உருசிய இடைக்கால அரசு

உருசிய இடைக்கால அரசு ("Russian Provisional Government", ) சார் மன்னர் நிக்கலாசு II (மார்ச்சு 15, 1917) தமது முடியாட்சியைத் துறந்த பின்னர் உருவான குடியரசின் இடைக்கால அரசு ஆகும். இந்த அரசு உருசியப் பேரரசின் அமைச்சரவைக்கு மாற்றாக இயங்கியது. உருசிய அரசமைப்பு மன்றத்திற்கான தேர்தல் ஏற்பாடுகளை மேற்கொள்வதும் தேர்தல் முறைமைகளை சீரமைப்பதும் இதன் நோக்கங்களாக இருந்தன. அரசு இரண்டு அங்கமுடையதாக இருந்தது. முதலாவது அங்கமாக இளவரசர் ஜார்ஜி இலோவ் தலைமையேற்ற அரசக் கூட்டணியும் மற்றொரு அங்கமாக அலெக்சாண்டர் கெரென்சுகி தலைமையேற்ற சோசலிச கூட்டணியும் இருந்தன. உலகப்போர் நடந்துகொண்டிருந்ததாலும் பல பிரிவினை இயக்கங்களும் பிற அரசியல் போராட்டங்களும் நடைபெற்றுக் கொண்டிருந்ததால் இந்த அரசின் நோக்கமான அரசமைப்பு தள்ளிப் போடப்பட்டுக் கொண்டிருந்தது. 

செப்டம்பர் 14 அன்று நாட்டின் சட்டவாக்க மன்றமான தேசிய டூமா அலுவல்முறையாக கலைக்கப்பட்டது. இதற்கு மாற்றாக "உருசிய இயக்குநரகம்" ஏற்படுத்தப்பட்டது. சார் மன்னராட்சி கவிழ்ந்த நிலையிலேயே இந்தத் தகுதி பெற்றாலும் நாடும் முறைப்படியாக உருசியக் குடியரசு (, translit. "Rossiyskaya respublika") அறிவிக்கப்பட்டது. இடைக்கால அரசு எட்டு மாதங்களே இயங்கியது. அக்டோபர் புரட்சி (அல்லது நவம்பர் 1917)க்குப் பின்னர், போல்செவிக்குகள் ஆட்சியைக் கைப்பற்றிய பின்னர் இடைக்கால அரசும் முடிவிற்கு வந்தது.


</doc>
<doc id="189177" url="https://ta.wikipedia.org/wiki?curid=189177" title="மதுரை பேருந்து வெகுவிரைவு இடைவழி அமைப்பு">
மதுரை பேருந்து வெகுவிரைவு இடைவழி அமைப்பு

மதுரை பேருந்து வெகுவிரைவு இடைவழி அமைப்பு ("Madurai Bus Rapid Transit System", (BRTS)) என்பது, மதுரை மாநகரில் நிலவும் போக்குவரத்து நெரிசலைக் குறைக்க மதுரை மாநகராட்சியினரால் உருவாக்கப்பட்ட திட்டமாகும்.

2009ம் ஆண்டு, ஜவகர்லால் நேரு தேசிய நகர் புனரமைப்புத் திட்டத்தின் கீழ், ரூ.600 கோடி மதிப்பிலான சாலை மேம்பாட்டுத் திட்டத்தினை மதுரை மாநகராட்சி நிர்வாகம் அறிவித்தது. அதில் முக்கிய திட்டமான, பேருந்து வெகுவிரைவு இடைவழி அமைப்பை மேற்கோள் காட்டினர். 6 வழிச்சாலையான இத்திட்டத்தில், நடுவிலுள்ள 2 வழி நகர பேருந்துகளுக்காகவும், அடுத்த 2 வழி பிற வாகனங்களுக்காகவும், கடைசி 2 வழி, அணுகுசாலைக்காக என திட்டமிடப்பட்டுள்ளது.

இத்திட்டத்தில் இரண்டு வழித்தடங்கள் தெரிவு செய்து பரிந்துரைக்கு அனுப்பட்டுள்ளது. மேலும், இத்திட்டத்தினால் அரசரடியையும் தேனி நெடுஞ்சாலையையும் இணைக்கும் பாலம் ஒன்று கோரிப்பாளைய சாலை சந்திப்பில் அமைக்கப்படும் என தெரிவிக்கப்பட்டது.

மாநகரின் இரு பெரும் வழித்தடங்களை தெரிவு செய்து பரிந்துரைக்கு அனுப்பட்டுள்ளது.

தடம் 1: பாத்திமா கல்லூரி — பழங்காநத்தம் சாலை சந்திப்பு [வழி: திண்டுக்கல் பைபாஸ் சாலை]<br>
தடம் 2: காமராசர் பாலம் — விரகனூர் சுற்றுச்சாலை [வழி: வைகை வடக்குக் கரையோரம்]


</doc>
<doc id="189179" url="https://ta.wikipedia.org/wiki?curid=189179" title="வஞ்சித்தளை">
வஞ்சித்தளை

வஞ்சித்தளை என்பது பண்டைய தமிழ்ப் பாடல்களில் பயின்றுவரும் தளைகளில் ஒன்று. இது 'கனி' வாய்பாட்டில் முடியும் சீரோடு 'நேர்' அல்லது 'நிரை' அசையில் தொடங்கும் சீர் வந்து தளையும் முறை.




</doc>
<doc id="189190" url="https://ta.wikipedia.org/wiki?curid=189190" title="இசையின் சங்கமம் (இசைத் தொகுப்பு)">
இசையின் சங்கமம் (இசைத் தொகுப்பு)

இசையின் சங்கமம் என்பது 2013 இல் கனடாவில் வெளியிடப்பட்ட ஒரு தமிழ் இசைத் தொகுப்பு ஆகும். இதை இசுடீவ் கிளிப் தொகுத்துள்ளார். இதில் கனடாவில் பல பாடகர்களின் பாடல்கள் இடம்பெற்றுள்ளன.



</doc>
<doc id="189192" url="https://ta.wikipedia.org/wiki?curid=189192" title="துரோணர் வில்வித்தை">
துரோணர் வில்வித்தை

துரோணர் வில்வித்தை என்பது 2013 இல் அரசடித்தீவில் அரங்கேற்றப்பட்ட ஒரு புதிய வடமோடி மரபுக்கூத்து ஆகும். இந்த மரபுக்கூத்தை அரசடித்தீவு கலைஞர்கள் முத்துமாரியம்மன் கோயில் திருவிழாவினை முன்னிட்டு அரங்கேற்றினர். இந்த மரபுக்கூத்து "குருமீது பற்றுக்கொண்டு மானசீகமாக கற்றால் வாழ்வில் வெற்றியடையலாம் என்ற வாழ்வியல் தத்துவத்தை" எடுத்துரைக்கிறது.


</doc>
<doc id="189194" url="https://ta.wikipedia.org/wiki?curid=189194" title="திருக்குறள் மணக்குடவர் உரை">
திருக்குறள் மணக்குடவர் உரை

திருக்குறள் மணக்குடவர் உரை என்பது திருக்குறளுக்கு உரை எழுதிய பண்டைய உரையாசிரியர்களுள் காலத்தால் முற்பட்டவரும், பரிமேலழகருக்கு உரை வழிகாட்டியாக விளங்கியவருமான மணக்குடவர் என்பவர் திருக்குறளுக்கு எழுதிய உரையைக் குறிக்கும்.

இந்த உரையின் தனித்தன்மையையும் சிறப்பியல்புகளையும் ஆய்ந்து, கு. மோகனராசு போன்ற அறிஞர்கள் வெளியிட்டுள்ள முடிவுகளின் அடிப்படையில் சில தகவல்கள் இங்கே தொகுக்கப்படுகின்றன.

"உரையாசிரியர்கள்" என்னும் நூலை எழுதிய மு.வை. அரவிந்தன் என்பவர் பின்வருமாறு கூறிகின்றார்:

முதன்முதல் மணக்குடவர் உரையில் ஒரு பகுதியாகிய அறத்துப்பால் உரையை வெளியிட்ட பெருமை வ.உ. சிதம்பரனாரைச் சாரும். இந்த உரை 1917இல் வெளிவந்தது. 1925இல், மணக்குடவரின் உரை முழுவதையும் கா. பொன்னுசாமி நாட்டார் வெளியிட்டார். 

முதன்முதலாக, பரிமேலழகர் உரை முழுவதும் 1849இல் சென்னையில் எம். வீராசாமியால் பதிப்பிக்கப்பட்டது என்பதைக் கருதும்போது, 19ஆம் நூற்றாண்டின் நடுப்பகுதியிலிருந்து 20ஆம் நூற்றாண்டின் முற்பகுதி வரை மணக்குடவர் உரை பொதுமக்களின் கவனத்திற்கு வராமலே இருந்தது என்பது தெரியவருகிறது. 

திருக்குறள் உரை என்றாலே அது பரிமேலழகர் உரைதான் என்னும் உயர்வு நிலையில் - உணர்வு நிலையில் பரிமேலழகரின் உரை தமிழறிந்தார் மனத்தில் ஆட்சி செலுத்தியது. பரிமேலழகர் உரை வைதிக சிந்தனையை உள்ளடக்கியிருந்ததும் இலக்கண நுட்பம் செறிந்ததுமாக விளங்கியது இதற்கு முக்கிய காரணம். 

ச. தண்டபாணி தேசிகர் எழுதிய "திருக்குறள் உரை வளம்" (பின்னர் ஏழு தொகுதிகளாய் அமைந்த "திருக்குறள் உரைக்களஞ்சியம்"), இரா. சாரங்கபாணி எழுதிய "திருக்குறள் உரை வேற்றுமைகள்" (பின்னர், மூன்று தொகுதிகள்), திருப்பனந்தாள் காசிமடம் வெளியிட்ட "திருக்குறள் உரைக் கொத்து", கி.வா. ஜகந்நாதன் வெளியிட்ட "திருக்குறள் ஆராய்ச்சிப் பதிப்பு" போன்றவை 1970-80களில் வெளிவந்தன. இந்நூல்களில் பண்டைய உரையாசிரியர்கள் மற்றும் புதிய உரையாசிரியர்கள் ஆகியோரின் திருக்குறள் உரைகளும் விளக்கங்களும் ஒற்றுமை வேற்றுமை காட்டி வழங்கப்பட்டன.

இவ்வாறு பரிமேலழகர் உரை மட்டுமே ஏற்புடையது என்ற நிலை மாறி, மற்ற உரையாசிரியர்களின் உரைத்திறனும் வளமையும் தெரிய வந்தன. இதனால் மணக்குடவரின் உரையும் அறியப்படலாயிற்று.

மணக்குடவர் திருக்குறளை மூன்று பால்களாகக் காண்கின்றார். அறத்துப்ப்பால், பொருட்பால், காமத்துப்பால் என்பன அந்த மூன்று பால்கள் என்னும் பகுதிகள். மணக்குடவரிடம் காணப்படும் அந்த முப்பால் பகுப்பு, அவருக்குப் பின் வந்த பரிப்பெருமாள், பரிதியார், காலிங்கர், பரிமேலழகர் ஆகிய பழைய உரையாசிரியர்களின் உரைகளிலும் காணப்படுகின்றது.

இந்த முப்பால் பகுப்பு, எல்லா உரைகளிலும் ஒன்றாக இருப்பதாலும், திருக்குறளுக்கு முப்பால் என்பதே முதற்பெயராக இருந்துள்ளதாலும், வாழ்க்கையின் உறுதிப் பொருள்களாகத் தமிழர்கள் இந்த மூன்றையே இலக்கண இலக்கியங்களில் வெளிப்படுத்தியிருப்பதாலும், மரபு வழியாக - வழிவழியாக - திருக்குறளில் இந்த முப்பால் பகுப்பே இருந்துள்ளது எனக் கொள்ளலாம். 

வேறு சான்றாதாரங்கள் கிடைக்கும் வரை, அறத்துப்பால், பொருட்பால், காமத்துப்பால் என்னும் முப்பால் பகுப்பைத் திருவள்ளுவரே செய்திருப்பார் என்றும் கொள்ளலாம்.

திருக்குறள் அறம், பொருள், காமம் என்னும் முப்பால் பிரிவைக் கொண்டதாயினும், அப்பால்களுக்குள் நான்காவது பாலாக "வீடு" என்பதைக் காணும் முயற்சி பழைய உரையாசிரியர்களிடம் தெரிகிறது. இதைப் பரிமேலழகர் செய்வதற்கு முன்னரே மணக்குடவர் செய்துள்ளார். அவரது உரையில்,
என்று மணக்குடவர் விளக்குகிறார்.

அதுபோலவே பழைய உரையாசிரியர் பரிப்பெருமாளும் கூறுகின்றார்.

திருக்குறளைப் புருடார்த்த வரையறைக்குள் கொண்டு வருகின்ற பரிமேலழகர் கூற்று யாவரும் அறிந்ததே:

இப்பார்வை, திருவள்ளுவரை ஒரு "தெய்வ" நிலைக்கு உயர்த்தும் முயற்சி இருந்ததையே சுட்டுகிறது. 

திருக்குறளின் அடிப்படைப் பிரிவாகிய அறத்துப்பால், பொருட்பால், காமத்துப்பால் என்னும் பிரிவு முறை வள்ளுவராலேயே செய்யப்பட்டது என்று கொண்டாலும், அந்த மூன்று பால்களின் உட்பிரிவாகிய "இயல்"கள் எவ்வாறு பிரிக்கப்படுகின்றன என்னும் போது பழைய உரையாசிரியர்கள் நடுவில் கூட பல வேற்றுமைகள் உள்ளன.

பண்டைய திருக்குறள் உரையாசிரியர்களுள் காலத்தால் முந்தியவரான மணக்குடவர் அறத்துப்பாலைப் பாயிரவியல், இல்லறவியல், துறவறவியல், ஊழியல் என்று நான்காகப் பகுத்துள்ளார். 

அதே முறையைப் பரிப்பெருமாள், பரிதியார், காலிங்கர் மற்றும் பரிமேலழகர் பின்பற்றுகின்றனர். 

இவ்வாறு அறத்துப்பாலைப் பாயிரவியல், இல்லறவியல், துறவறவியல், ஊழியல் என நான்காகப் பகுத்துக் காணும் போக்கு மணக்குடவருக்கு முன் அல்லது அவரது காலத்தில் உருவாக்கம் பெற்றுவிட்டதைக் காண முடிகின்றது. இந்தப் பகுப்பை மணக்குடவரே உருவாக்கியிருக்கவும் கூடும். ஆனால் அதற்கான உறுதியான சான்றுகள் இல்லை.

பழைய உரையாசிரியர்கள் காலமான 300 ஆண்டுக் காலமும் இந்த மரபே தொடர்ந்துள்ளது. அதன் பின்னரும் பத்தொன்பதாம் நூற்றாண்டின் இறுதிக் காலத்தில் சுகாத்தியர் உரை வரும் வரையிலும் (1889) இந்த மரபே தொடர்ந்துள்ளது. 

இங்கே பரிமேலழகர் ஒரு உட்பிரிவைப் புகுத்தியுள்ளார். அதாவது, அறப்பாலின் நான்காம் இயலாகிய துறவறவியலை இவர் விரதம், ஞானம் என இரண்டாகப் பகுத்துக் கொள்கிறார். இந்த மாற்றம் மற்ற பழைய உரையாசிரியர்களிடம் காணப்படாத ஒன்று ஆகும்.

பொருட்பாலை மணக்குடவர் பின்வருமாறு பகுக்கின்றார்:

இந்தப் பாகுபாட்டைப் பரிப்பெருமாள் அப்படியே பின்பற்றுகின்றார். ஆனால், காலிங்கள் இவர்களிலிருந்து மாறுபட்டு,

அரசியல் - 38 முதல் 63 அதிகாரங்கள்<br>
அமைச்சியல் - 64 முதல் 108 அதிகாரங்கள்<br>

என்று இரு இயல்களாக மட்டுமே பகுக்கின்றார். இவ்வாறு, பரிப்பெருமாள் அமைச்சியல் என்பதில் மணக்குடவர் சுட்டும் ஐந்து பகுப்புகளை ஒன்றாக்கிக் கொள்கின்றார்.

பரிமேலழகர் மேற்கூறிய இரண்டு பாகுபாட்டு முறைகளிலிருந்து வேறுபட்டுப் புதியதொரு பகுப்பு முறையை உண்டாக்கிக் கொள்கிறார். அப்பகுப்பு முறை வருமாறு:

மணக்குடவரின் பகுப்பு முறையிலிருந்து காலிங்கரும் பரிமேலழகரும் வேறுபடுகின்றார்கள் என்றாலும், அவர்கள் அதிகார வைப்பு முறைகளை மாற்றிவிடவில்லை. அதிகார வைப்பு முறைகளை அப்படியே வைத்துக்கொண்டு, பகுப்பதில் தான் வேறுபடுகின்றார்கள். 

இவர்களை அடுத்து வரும் திருவள்ளுவமாலைப் புலவர் போக்கியார், பொருட்பாலைப் பின்வருமாறு ஏழாகப் பகுப்பதைக் காண முடிகின்றது:
அரசியல்<br>
அமைச்சியல்<br>
அரணியல்<br>
பொருளியல்<br>
படையியல்<br>
நட்பியல்<br>
குடியியல்<br>

இந்த அமைப்பு முறை, பொருட்பாலில் வரும் முதல் அதிகாரத்தோடு பொருந்த வருகின்றது. இந்தப் பகுப்பே இன்று பெரிதும் பின்பற்றப்படுகின்றது.

காமத்துப்ப்பால் இயல் பகுப்பில் உரையாசிரியர்களிடையே பெருத்த வேறுபாடு காணப்படுகின்றது. மணக்குடவர் காமத்துப்பாலைக் குறிஞ்சி, பாலை, முல்லை, நெய்தல், மருதம் எனப் பகுத்து ஒவ்வோர் இயலுக்கும் ஐந்தைந்து அதிகாரங்களாகக் கொண்டுள்ளார் என்பர். இதை,

என வரும் மணக்குடவர் கூற்றுவழி அறிய முடிகின்றது.

காலிங்கரும் பரிமேலழகரும் வேறு வகையில் காமத்துப்பாலின் இயல்களைப் பிரிக்கின்றனர். 

திருக்குறளின் இயல்களில் வரும் அதிகார வைப்புகளிலும், அதிகார முறை வைப்புகளிலும் மணக்குடவர் போக்குக்கும் பிற பழைய உரையாசிரியர்களின் போக்குக்கும் வேறுபாடுகள் உள்ளன.

இனியவை கூறல்<br>
அடக்கமுடைமை<br>
அழுக்காறாமை<br>
வெஃகாமை<br>
புறங்கூறாமை<br>

ஆகிய ஐந்து அதிகாரங்களைத் துறவறவியலுள் முறையே 26, 27, 30, 31, 32 -ஆவது அதிகாரங்களாக மணக்குடவர் அமைத்துள்ளார்.

ஆனால், ஏனைய உரையாசிரியர்கள் இந்த அமைப்பு முறையை மாற்றி, இவற்றை இல்லறவியலில் முறையே 10, 13, 17, 18, 19 - ஆம் அதிகாரங்களாக அமைத்துள்ளார்கள்.

அதேபோல், மணக்குடவர் இல்லறவியலில் வாய்மை, வெகுளாமை, இன்னா செய்யாமை, கொல்லாமை, புலால் மறுத்தல், கள்ளாமை என்னும் அதிகாரங்களை முறையே 10, 16, 17, 18, 19, 20 ஆம் அதிகாரங்களாக அமைத்திருக்க, ஏனைய உரையாசிரியர்கள் அவற்றை மாற்றி, துறவறவியலில் முறையே 30, 31, 32, 33, 26, 29 -ஆம் அதிகாரங்களாக அமைத்துள்ளார்கள்.

அதிகாரங்களுக்குள் வரும் குறள்களை வரிசைப்படுத்தி வைப்பதில் மணக்குடவர் ஒரு முறையைக் கையாளுகின்றார். ஆனால் பிற பழைய உரையாசிரியர்கள் ஒவ்வொருவரும் அவரவர் எண்ணப்படி குறள் வைப்பு வரிசைமுறையை மாற்றியுள்ளார்கள். 

திருக்குறளின் முதல் அதிகாரத்தை எடுத்துக்காட்டாகப் பார்க்கலாம்:

தலைமுறை தலைமுறையாக ஓலைச் சுவடிகளில் எழுதப்பட்டு வந்த திருக்குறளின் படிகள் பல பாட வேறுபாடுகளைக் கொண்டிருப்பதில் வியப்பில்லை.

என்றாலும், மணக்குடவர் திருக்குறளின் முதல் உரையாசிரியராக விளங்குவதால் அவர் கையாளுகின்ற மூல பாடத்தை அடிப்படையாகக் கொண்டு பார்த்தால் அவருடைய மூல பாடத்திலிருந்து, பின் வந்த பழைய உரையாசிரியர்கள் பின்வரும் எண்ணிக்கையில் வேறுபடுவதை அறிய முடிகிறது:

மேலே காட்டிய பட்டியலிலிருந்து காலிங்கரும் பரிமேலழகரும் தாம் விரும்பியவாறு பாடங்களை மாற்றியுள்ளனர் என அறிய முடிகின்றது. இந்தப் பாட வேறுபாடுகளுக்கு ஒருவேளை அவர்களுக்குக் கிடைத்த சுவடிகளும் காரணமாக இருக்கலாம்.

எனவே, திருக்குறளின் பால் பகுப்பில் (அறம், பொருள், காமம்) பழைய உரையாசிரியர்கள் ஒத்த கருத்துடையவர்களாய் இருப்பது தெளிவு. பால் பகுப்பைத் திருவள்ளுவரே செய்திருப்பார் என்று நம்ப இடமிருக்கிறது. 

ஆனால், இயல், அதிகாரம், அதிகாரங்களில் வரும் குறட்பாக்கள் ஆகிய இவற்றின் வைப்பு முறையில் பழைய உரையாசிரியர்கள் வேறுபடுகின்றனர். அதுபோலவே, அவர்களிடையே பாட வேறுபாடுகளும் பல காணப்படுகின்றன. 

இதிலிருந்து, பிற்காலத்தில் திருக்குறளுக்கு முறை மாறிய உரைகள் எழுந்ததற்கு வித்திட்டவர்கள் பழைய உரையாசிரியர்களே என்பது தெளிவாகிறது.

மணக்குடவர் (திருக்குறள் உரையாசிரியர்)<br>
திருக்குறள் பழைய உரைகள்<br>
திருக்குறள் வைப்புமுறை<br>
திருக்குறள் அமைப்பும் முறையும் (நூல்)


</doc>
<doc id="189195" url="https://ta.wikipedia.org/wiki?curid=189195" title="திருமணப் படலம்">
திருமணப் படலம்

திருவிளையாடற் புராணத்தில் ஐந்தாவது படலமாக தடாதகைப் பிராட்டியார் திருமண படலம் உள்ளது. இதில் மலயத்துவசனின் மகளாக அவதரித்த தடாதகைப் பிராட்டியாருக்கும், சிவபெருமானுக்கும்நடந்த திருமணத்தைக் கூறும் வரலாறு தடாதகைப் பிராட்டியார் திருமணப் படலம் ஆகும்.


</doc>
<doc id="189196" url="https://ta.wikipedia.org/wiki?curid=189196" title="பிசுரா (பாடல்)">
பிசுரா (பாடல்)

பிசுரா (பாடல்) என்பது ராஜேஸ் முருகேசன் இசையமைத்து சபரேசு வர்மா பாடிய ஒரு மலையாளம் தமிழ் பாடல் ஆகும். இந்தப் பாடலின் வரிகளை நிவின் எழுதினார். இது நேரம் என்ற இருமொழிப் படத்தில் இடம்பெறுகிறது. இந்தப் பாடலில் யுரியூப்பில் வெளியிடப்பட்ட போது மிக வேகமாகப் பரவியது.



</doc>
<doc id="189202" url="https://ta.wikipedia.org/wiki?curid=189202" title="அமெரிக்க காமிக் புத்தகம்">
அமெரிக்க காமிக் புத்தகம்

அமெரிக்க காமிக்சு புத்தகம் (’’American comic book’’) இன்றளவும் அமெரிக்காவில் பிரபலமாக வெளிவந்து கொண்டிருக்கும் வரைகதை வெளியீடு ஆகும். இது மெல்லிய காகிதத்தில் அன்றன்றைய காலகட்டத்திற்கு ஏற்பத் தன் சூழ்நிலை மாற்றங்களை மக்களின் மனஓட்டத்தின் வழிகோலாக அமைந்து புதுப்புது வடிவிலும் வெளிவருகிறது.

1933 காலகட்டத்தில் ஆரம்பமன இப்புத்தகம் 1938 களில் அதிரடி சித்திர தொடராக பிரசுரமானது. "சூப்பர்மேன்" கதாபாத்திரம் இந்த புத்தகத்தின் மூலமே மிகவும் பிரபலமடைந்தார். இக்கதாபாத்திரம் இரண்டாம் உலக யுத்தம் வரை தன் ஆதிக்கத்தை கொண்டிருந்தது. இதில் விலங்குகள், வேடிக்கையாக, காதல் மற்றும் நகைசுவை கலந்த கதாபாத்திரங்களை ஏற்று மக்களை மகிழ்விப்பது படிப்போர்க்கு மிகவும் ஆர்வத்தை வளர்க்கும் நிலை கொண்டிருந்தது.

1950ம் ஆண்டுகளில் அறிவியல் வளர்ச்சி, ஊடகங்களின் போட்டி, பொழுதுபோக்கு அம்சங்களின் அபிவிருத்தியின் காரணமாக காமிக்ஸ் வளர்சியில் பின்னடைவு ஏற்ப்பட்டது. 1960ம் ஆண்டுகளில் இசை வகை சம்பந்தமான மீநாயகர்களால் (superhero) மீண்டும் புத்துயிர் பெற்றது. 20ம் நூற்றாண்டுகளில் பல்பொருள் அங்காடிகளில் முதன்மை காட்சிப்பொருளாக கடையை அலங்கரிக்கிறது. பல மில்லியன் டாலர்கள் இதன் விற்பனையில் கிடைக்கிறது.

1897 காலகட்டத்தில் நவீன யுக்திகளின் மூலம் காமிக்ஸ் பலமுகங்கள் காட்டிவளர்ந்தது. 1833ம் ஆண்டு ஓபாடியா ஓல்டுபக் (obadiah oldbuck) மூலம் மிகவும் பிரபலம் அடைந்தார். நியூயார்க்கில் 1842 வெளிவந்த காமிக்ஸ் மிகவும் மக்களைக் கவர்ந்தது. 1897ல் சி.டபிள்யு. டில்லிங்கம் ( G.W.Dillingham) வெளியிட்ட புத்தகம் மிகவும் பிரபலமானது.



</doc>
<doc id="189211" url="https://ta.wikipedia.org/wiki?curid=189211" title="வெள்ளியம்பலத் திருக்கூத்தாடிய படலம்">
வெள்ளியம்பலத் திருக்கூத்தாடிய படலம்

வெள்ளியம்பலத் திருக்கூத்தாடிய படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற ஆறாவது படலமாகும்.

இதில் சிவபெருமானுக்கும், தடாதகை பிராட்டியாருக்கும் மதுரைப்பதியிலே திருமணம் முடிந்த பின்னர்,திருமணத்திற்கு வந்திருந்த அனைவரையும் உணவு உண்ண சிவபெருமானாகிய சுந்தரபாண்டியர் அழைத்தார். திருமணத்திற்கு வந்திருந்தோரில் பதஞ்சலி முனிவரும்,வியாக்கிரபாத முனிவரும் சிவபெருமானிடம் பொன்னம்பலத்தில் ஆடியருளும் திருநடனத்தை மதுரைப்பதியிலே ஆடக்கோரியதும், சிவபெருமானாகிய சுந்தரபாண்டியர் ஆடிய திருநடனத்தை கூறும் படலமாகும்.


</doc>
<doc id="189212" url="https://ta.wikipedia.org/wiki?curid=189212" title="சேனன் மற்றும் குத்திகன்">
சேனன் மற்றும் குத்திகன்

சேனனும் குத்திகனும் கி.மு 237ம் ஆண்டு இலங்கையை சூரதிச்சன் எனும் பாண்டிய மன்னனிடம் இருந்து கைப்பற்றினர். இவர்கள் கி.மு 237ம் ஆண்டு முதல் கி.மு 215ம் ஆண்டு வரை இருபத்திரண்டு ஆண்டு காலம் இலங்கையை ஆட்சி செய்தனர். இவர்களின் பின் இலங்கையை ஆண்டவன் அசேலன் ஆவான். இவன் சூரத்தீசனின் அண்ணனான மகாசிவனின் ஒன்பதாவது மகன் ஆவான். 




</doc>
<doc id="189216" url="https://ta.wikipedia.org/wiki?curid=189216" title="பொதுவுடைமைக் கூட்டமைப்பு">
பொதுவுடைமைக் கூட்டமைப்பு

பொதுவுடைமைக் கூட்டமைப்பு ("Communist League", கம்யூனிஸ்ட் லீக், "Bund der Communisten)" என்பது 1847 ஆம் ஆண்டில் இலண்டனில் அமைக்கப்பட்ட ஒரு பன்னாட்டு அரசியல் கட்சி ஆகும். கார்ல் சாப்பர் தலைமையிலான நீதியாளர் கழகம் என்ற அமைப்பும், காரல் மார்க்சு, பிரெட்ரிக் எங்கெல்சு போன்றவர்களை உறுப்பினர்களாகக் கொண்டு பெரசெல்சில் இயங்கி வந்த கம்யூனிசத் தொடர்புக் குழுவும் இணைந்து கம்யூனிஸ்டு லீக் என்ற இந்த அமைப்பு உருவாக்கப்பட்டது. இக்கட்சியே முதலாவதாக அமைக்கப்பட்ட மார்க்சிய அரசியல் கட்சி எனக் கருதப்படுகிறது. இக்கட்சியின் சார்பிலேயே மார்க்சு, எங்கெல்சு ஆகியோர் தமது புகழ்பெற்ற "பொதுவுடைமை அறிக்கையை" 1847 ஆம் ஆண்டின் இறுதியில் வெளியிட்டனர். கோல்ன் கம்யூனிஸ்டு வழக்கை அடுத்து 1852 ஆம் ஆண்டில் கம்யூனிஸ்டு லீக் கட்சி கலைக்கப்பட்டது.


</doc>
<doc id="189219" url="https://ta.wikipedia.org/wiki?curid=189219" title="மூத்தசிவன்">
மூத்தசிவன்

மூத்தசிவன் ("Mutasiva", ) என்பவன் இலங்கையின் முற்கால இராசதானியாகிய அனுராதபுர இராசதானியை கி.மு 367 தொடக்கம் கி.மு 307 வரை ஆண்ட அரசனாவான். பண்டுகாபயனின் மகனான இவனுக்கு அபயன், தேவநம்பிய தீசன், மகாநாகன், உத்திய, மத்தபய, மித்த, மகாசிவன், சூரதிச்சன், அசேலன், கிர என்ற ஒன்பது ஆண் மகன்களும், அனுலா மற்றும் சிவாலி என்ற மகள்களும் இருந்தனர்.

இவன் இலங்கையை அறுபது ஆண்டுகள் ஆண்டான். இவன் இலங்கையின் வரலாற்று முக்கியத்துவம் வாய்ந்த மகாமேகவனப் பூங்காவை அனுராதபுரத்தில் அமைத்தான்.




</doc>
<doc id="189221" url="https://ta.wikipedia.org/wiki?curid=189221" title="பென்னிங்டன் பொது நூலகம்">
பென்னிங்டன் பொது நூலகம்

பென்னிங்டன் பொது நூலகம் (Pennington Public Library) இது இந்தியாவின் தமிழ்நாடு மாநிலம், விருதுநகர் மாவட்டம் திருவில்லிபுத்தூரில் அறக்கட்டளையினர் நடத்தும் பொது நூலகம் ஆகும்.

1875-இல் அன்றைய ஒருங்கிணைந்த இராமநாதபுரம்- திருநெல்வேலி மாவட்டத்தின் ஆட்சியராக இருந்த பென்னிங்டனால் துவக்கப்பட்டது. அவருடைய பெயரே நூலகத்துக்கும் சூட்டப்பட்டது. இந்நூலகத்தில் பழைமையான புத்தகங்கள் பாதுகாக்கப்படுகின்றன. 

இங்கு தரைத் தளத்தில் வார இதழ்கள்-நாளிதழ்கள் வாசிக்கும் பிரிவு, துறை வாரியாக பிரிக்கப்பட்ட தமிழ் நூல்கள் வாசிக்கும் பிரிவு, மற்றும் முதல்தளத்தில் துறை வாரியாக பிரிக்கப்பட்ட ஆங்கிலம் நூல்கள் வாசிக்கும் பிரிவு, மாணவர்களுக்கான போட்டித்தேர்வுக்கான நூல்கள் பிரிவு மற்றும் குறிப்பு நகல் எடுக்கும் பகுதி ஆகியன உள்ளன.

மாவட்ட ஆட்சியர் உள்ளிட்ட பல சிறப்பு அங்கத்தினர்கள் குழு அறக்கட்டளை.

பென்னிங்டன் துவக்கப்பள்ளி நடுவண் கல்வி (C B S E), மற்றும் பென்னிங்டன் வர்த்தக வளாகம்.



</doc>
<doc id="189236" url="https://ta.wikipedia.org/wiki?curid=189236" title="அவிர்ப்பாகம்">
அவிர்ப்பாகம்

அவிர்ப்பாகம் அல்லது ஹவிஸ் என்பது இந்து தொன்மவியலின் அடிப்படையில் யாகத்தின் முடிவில் திரண்டுவரும் பலனாகும். இந்த அவிர்பாகமானது தேவர்களுக்கும், மும்மூர்த்திகளுக்கும், சிவபெருமானுக்கும் யாகத்தின் முடிவில் சென்று சேருகிறது. இவ்வாறு சேருகின்ற அவிர்ப்பாகத்தினால் தேவர்கள் வலிமை பெறுகின்றார்கள். அதனால் அரக்கர்கள் அவிர்ப்பாகம் கிடைக்காமல் இருக்கச் செய்வதற்காக யாகங்கள் நடைபெறுவதை தடுக்கின்றார்கள் என்பது நம்பிக்கையாகும். 

தாட்சாயிணி


</doc>
<doc id="189237" url="https://ta.wikipedia.org/wiki?curid=189237" title="தவுலத் பெக் ஓல்டி">
தவுலத் பெக் ஓல்டி

தவுலத் பெக் ஓல்டி (Daulat Beg Oldi) இந்தியாவிற்கும் சீனாவிற்கும் இடைப்பட்ட மலைப்பிரதேசமான லடாக் எனும் உயரமான இடத்தில் அமைந்துள்ளது. கிழக்கே திபெத், தெற்கே லாகால், மேற்கே காஷ்மீர் பள்ளத்தாக்கு, வடக்கில் காரகோரம் மலையும் அமைந்துள்ளது. இதன் அருகில் சுரு என்ற பள்ளத்தாக்கும் அமைந்துள்ளது. சீன எல்லையில் 17 கிமீ தூரத்தில் உள்ளது. இது உலகிலேயே உயரமான விமான ஓடுதளம் ஆகும்

இந்திய-சீன எல்லைப் பகுதியான இவ்விடத்திற்கு 16ம் நூற்றாண்டில் வாழ்ந்த யார்கண்டி (Yarkandi) பிரபுவின் நினைவாக இப்பெயர் வந்ததாக அறியப்படுகிறது. இந்த ஓடுதளமானது 2008ம் ஆண்டு புதுப்பிக்கப்பட்டது.

இது கடல் மட்டத்திலிருந்து 16,614 அடி உயரத்தில் அமைந்துள்ளதால் இதுவரை இந்திய ராணுவத்தின் உயர் தரமான ஹெலிக்காப்டர்களும், ஆன்டனோவன்-32 வகையான உலகுரக விமானங்களும் குறைந்த எடை ராணுவத்தளவாடங்களை மட்டுமே எடுத்துச்சென்று வந்தன. ஆனால் 20.08.2013 செவ்வாய் கிழமை அன்று இந்திய ராணுவ விமானமான சி-130 ஜே சூப்பர் ஹெர்குலிஸ் விமானத்தை குரூப் கேப்டன் தெஜ்பிர் சிங், மற்றும் சிப்பந்திகளும் இவ்விமான ஓடுதளத்தில் இறக்கினார்கள். இந்திய விமானப்படையானது(IAF) தனது 50 ஆண்டுகளில் நிகழ்த்திய சாதனைகளில் இது குறிப்பிடத்தக்கது. இந்த நடவடிக்கையால் இந்திய ராணுவத்தின் கமாண்டோ படைகளை துரிதமாக அளைத்துவர உதவும் என நிருபித்துள்ளது.


</doc>
<doc id="189240" url="https://ta.wikipedia.org/wiki?curid=189240" title="மகேந்திரா உலக நகரம், புது சென்னை">
மகேந்திரா உலக நகரம், புது சென்னை

மகேந்திரா உலக நகரம், புது சென்னை(ஆங்கிலம்:Mahindra World City, New Chennai aka Mahindra City) இயக்கத்திலிருக்கக் கூடிய இந்தியாவின் முதல் சிறப்பு பொருளாதார மண்டலம் ஆகும். மகேந்திரா குழுமம் மற்றும் தமிழ்நாடு அரசு தொழில் வளர்ச்சிக் கழகம்(டிட்கோ-TIDCO) ஆகிய பொதுத்துறை-தனியார்துறை முனைவால் உருவாக்கப்பட்ட இது இந்தியாவின் முதல் ஒருங்கிணைக்கப்பட்ட வணிக நகரம் ஆகும்.
மகேந்திரா உலக நகரம், புது சென்னை என்று குறிப்பிடப்பட்டாலும் இந்நகரம் சென்னையிலிருந்து சுமார் 50 கி.மீ தொலைவில் தேசிய நெடுஞ்சாலை 45-ல் செங்கல்பட்டுக்கு அருகில்தான் அமைந்துள்ளது. சுமாராக 1,500 ஏக்கர் நிலப்பரப்பில் அமைந்துள்ள இந்நகரம் சாலை வழியாகவும் இரயில்வே மூலமாகவும் எளிதில் அடையும் வகையில் அமைந்துள்ளது. இந்நகருக்கு அருகில் பரணூர் இரயில் நிலையம் அமைந்துள்ளது.


</doc>
<doc id="189244" url="https://ta.wikipedia.org/wiki?curid=189244" title="புயவகுப்பு">
புயவகுப்பு

புயவகுப்பு என்பது கலம்பகம் என்னும் சிற்றிலக்கியத்தில் ஓர் உறுப்பாக வரும். இது பொருள் நோக்கிக் கூறப்படும் ஓர் இலக்கணத் தொடர். புயம் என்னும் சொல் ஆகுபெயராய் வலிமையைக் குறிக்கும். பாட்டுடைத் தலைவன் தன் புய வலிமையைத் தந்தான் எனப் பாடுவது புயவகுப்பு.

எடுத்துக்காட்டு

புயவகுப்பு

சந்த விருத்தம்
<poem>இடமற மிடைதரு கடவுளர் மடவியர்
படவர வுமிழ்தரு மணிவெயில் விடவளர்
மடலவிழ் தடமல ரிதழியி னிழிதரு
குடவளை துறைதொறு முடுநிரை யெனவரி 
புயவகுப்பு விளக்கம்


</doc>
<doc id="189250" url="https://ta.wikipedia.org/wiki?curid=189250" title="அனந்தாழ்வார்">
அனந்தாழ்வார்

சுவாமி இராமானுசர் மீது அளவுகடந்த பக்தி கொண்ட இவர், கர்னாடகத்தின் மாண்டிய மாவட்டத்தில் சிறுப்புத்தூர் (இன்றைய கிரங்கனூர் -மேல்கோட்டை அருகில்) எனும் அழகிய சிற்றூரில் சித்திரை மாதம் சித்திரை நட்சத்திரத்தில் அனந்தன் (English:Ananthazhwan/Ananthalvan) என்னும் இயற்பெயரில் பிறந்தவர். இராமனுசர் ஆணைப்படியே திருமலையில் எழுந்தருளியுள்ள திருவேங்கடமுடையானுக்கு நந்தவனம் அமைத்து மலர் கைங்கர்யம் செய்வதையே வாழ்க்கையின் பலனாக கொண்டு திருமலையிலேயே வாழ்ந்தவர். இதற்காக தன் மனையாளின் உதவியோடு இவர் ஏற்படுத்திய திருக்குளம் "இராமானுச தீர்த்தம்" என்றும், அவரின் நந்தவனம் "அனந்தாழ்வார் நந்தவனம்" என்றும் இன்றும் திருமலை மாடவீதியில் காணப்பெறுகிறது.

வடமொழியில்


தமிழில் தன் ஆச்சாரியனாகிய இராமானுசர் மீது இவர் இயற்றிய தமிழ்ப்பாடல்:


இவரின் நந்தவனத்தில், திருமலை பட்டத்தரசியான அலர்மேல்மங்கை நாச்சியாரோடு திருவேங்கடவன் இரவு நேரங்களில் உலாவும் போது ஒருநாள் இதனை கண்ணுற்ற அனந்தாழ்வார் யாரோ ஒரு காதல் இணைகள் தன் நந்தவனத்தில் புகுந்து பாழ்ப்படுத்துவதாக எண்ணி பிடிக்க முயற்சித்தார். உடனிருந்த ஆண்மகன் தப்பிக்க பெண்மகள் மட்டும் அனந்தாழ்வரிடம் பிடிபட எப்படியும் இவளை மீட்க அவள் காதலன் வருவான் என அந்நந்தவனத்திலேயே பிணையாக சிறைப்படுத்தினார். பொழுது விடிந்து வழக்கம்போல் அன்றலர்ந்த மலர்களை மாலைகளாக்கி திருவேங்கடவன் சன்னதியடைய அங்கே மார்புறை நாச்சியாராகிய அலர்மேல்மங்கை திருவேங்கடவன் மார்பில் இல்லாதிருக்கக் கண்டு அஞ்சியவருக்கு, முன்னிரவில் தானே தன் மனையாளோடு நந்தவனத்திற்கு வந்ததுவும், அனந்தாழ்வாரின் பிணையாக நந்தவனத்தில் கட்டுண்டு இருப்பவள் அனைத்து உயிர்களுக்கும் அன்னையாகிய அலர்மேல்மங்கை நாச்சியாரே என திருவேங்கடவன் தெரிவிக்க ஒரு நொடியும் ஐயனை அகலாத அன்னை தன் செய்கையால் ஒர் இரவு முழுதும் பிரிய நேரிட்டதை எண்ணி மிக்க வருத்தம் கொண்டார். அதற்கு ஈடுசெய்யும் பொருட்டு அவரே நாச்சியாரின் தகப்பனாராக இருந்து மீண்டும் திருவேங்கடவனுக்கு மணம் முடித்து சேர்த்து வைத்தார். இச்செயலால் திருமலை உறையும் திருவேங்கடவனுக்கு இவர் மாமனார் என அன்றிலிருந்து அழைக்கப்பட்டு வருகிறார்.

திருமலையிலேயே தன்னுயிர் நீத்த இவரை, அவர் வாழ்ந்த குடிலில் பள்ளிப்படுத்தி இன்றும் வழிப்பாட்டிற்காக திருமலை கோயில் நிர்வாகத்தால் நன்கு பராமரிக்கப்பட்டு வருகிறது. கீழ்க்கண்ட வடமொழி தனியன் இவரின் மேன்மையை பறைசாற்றுகிறது.

ஆறாயிரப்படி குருப்பரம்பர பிரபாவம்


</doc>
<doc id="189257" url="https://ta.wikipedia.org/wiki?curid=189257" title="மக்கள் செயல் கட்சி">
மக்கள் செயல் கட்சி

மக்கள் செயல் கட்சி ("People's Action Party") என்பது சிங்கப்பூர் அரசியல் கட்சி ஆகும். இக் கட்சி 1959 ஆம் ஆண்டு முதல் ஆட்சி நடத்தி வருகிறது. சிங்கப்பூரின் முதல் பிரதமர் லீ குவான் யூ இந்த கட்சின் நிறுவனர்களுள் ஒருவர் ஆவார். தற்போதைய சிங்கப்பூர் பிரதமர் லீ சியன் லூங் இக் கட்சியின் செயலாளர் ஆவார்.


</doc>
<doc id="189258" url="https://ta.wikipedia.org/wiki?curid=189258" title="பெ. கருணாகரன்">
பெ. கருணாகரன்

பெ. கருணாகரன் (பிறப்பு: சூலை 15, 1965) என்பவர் தமிழக எழுத்தாளர் மற்றும் கவிஞர். கடலூர் மாவட்டத்திலுள்ள விருத்தாசலம் எனும் ஊரில் பிறந்த இவர் இங்குள்ள திரு கொளஞ்சியப்பர் அரசினர் கலைக்கல்லூரியில் இளங்கலை மற்றும் முதுகலை தமிழிலக்கியம் படித்தார். கல்லூரி நாட்களில் கவிதை, சிறுகதைகள் எழுதத் தொடங்கிய இவர் பல போட்டிகளில் கலந்து கொண்டு பரிசுகள் பெற்றுள்ளார். இவர் இதுவரை சுமார் 100 சிறுகதைகளும், 200க்கும் மேற்பட்ட கவிதைகளும் எழுதியுள்ளார். செய்தி தொடர்பான 500க்கும் மேற்பட்ட கட்டுரைகளை எழுதியுள்ளார். ஆனந்த விகடனில் மாணவப் பத்திரிகையாளராக அறிமுகமாகி, பிறகு அதே இதழின் ஆசிரியர் குழுவிலும் ஒருவராகப் பணியாற்றினார். அதன் பிறகு, கடந்த 25 ஆண்டுகளாக நக்கீரன், தினமணி, குமுதம் போன்ற பத்திரிகைகளில் பணியாற்றிய இவர் 2009ம் ஆண்டு ஜூலை மாதத்திலிருந்து புதிய தலைமுறை வார இதழில் இணையாசிரியராகப் பணியாற்றி வருகிறார்.




</doc>
<doc id="189264" url="https://ta.wikipedia.org/wiki?curid=189264" title="உக்கிர பாண்டியனுக்கு வேல்வளை செண்டு கொடுத்த படலம்">
உக்கிர பாண்டியனுக்கு வேல்வளை செண்டு கொடுத்த படலம்

உக்கிர பாண்டியனுக்கு வேல்வளை செண்டு கொடுத்த படலம் திருவிளையாடற் புராணத்தில் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற பன்னிரெண்டாவது படலமாகும்.

இதில் சிவபெருமானின், மகனான உக்கிர பாண்டியனுக்கு வடக்கே வளம் கொழிக்கும் மணவூரை ஆளும் சூரியகுல சோமசேகரனின் மகள் காந்திமதிக்கும் மதுரைப்பதியிலே நடக்கும் திருமணம், மற்றும் இந்திரனையும்,கடலரசனையும்,வானுயர ஓங்கிய மேருவையும் வெற்றி கொள்ள மூன்று படைக்கலங்களை சிவபெருமானாகிய சுந்தரபாண்டியர் வழங்கியதை கூறும் படலமாகும்.


</doc>
<doc id="189265" url="https://ta.wikipedia.org/wiki?curid=189265" title="சின்னமனூர் மாணிக்கவாசகர் கோயில்">
சின்னமனூர் மாணிக்கவாசகர் கோயில்

திருவாசகத்தை அருளிய மாணிக்கவாசகருக்கு தேனி மாவட்டத்தின் சின்னமனுாரில் கோயில் எழுப்பப்பட்டுள்ளது. இக்கோயில் கிபி 14ம் நூற்றாண்டில் கட்டப்பட்டதாகும். 

இக்கோயிலானது சிவகாமியம்மன் கோவிலுக்குச் செல்லும் வழியில் உள்ளதால் இக்கோவிலுக்கும் பக்தா்கள் அதிக அளவில் சென்று வருகின்றனா். இங்கே அர்ச்சனை தமிழில் செய்யப்படுகிறது. 

இக்கோயிலின் மூலவரான மாணிக்கவாசகர் தெற்கு நோக்கி உள்ளார். இவர் நின்ற கோலத்தில் ருத்ராட்ச மாலை அணிந்து, வலது கையில் ருத்ராட்ச மாலையுடன் சின்முத்திரைக் காட்டியபடி உள்ளார். 

காசிவிசுவநாதர் - விசாலாட்சி இருவரும் பரிவார மூர்த்திகளாக உள்ளனர். 

இக்கோயிலில் சண்டிகேசுவரர், நவகிரக மண்டபம், கோரசனீசுவரர், சித்ரகுப்தர் சன்னதிகள் உள்ளன.




</doc>
<doc id="189268" url="https://ta.wikipedia.org/wiki?curid=189268" title="பயனுறு அரைவாழ்வுக் காலம்">
பயனுறு அரைவாழ்வுக் காலம்

பயனுறு அரைவாழ்வுக் காலம் ("Effective half-life") என்பது இயற்பியல் அரைவாழ்வுக் காலம் (Physical half life) மற்றும் உயிரியல் அரைவாழ்வுக் காலம் (Biological half life) இவைகளின் கூட்டு செயல்பாட்டின் காரணமாக உடலில் செலுத்தப்பட்ட கதிரியக்கப் பொருள் தன்முதல் அளவில் பாதியாகக் குறையத் தேவைப்படும் கால அளவாகும்.

λ என்பது இயற்பியல் சிதைவு மாறிலி என்றும் λ என்பது உயிரியல் சிதைவு மாறிலி என்றும் கொண்டால் λ என்பது பின்வருமாறு தரப்படலாம்:

தேய்வு மாறிலியிலிருந்து பயனுறு அரைவாழ்வுக் காலத்தை பின்வரும் சமன்பாட்டின் மூலம் கணிக்க முடியும்:

λ என்பது கதிரியக்க அழிவு அல்லது சிதைவு மாறிலியாகும்.



</doc>
<doc id="189270" url="https://ta.wikipedia.org/wiki?curid=189270" title="ராஜஸ்தானத்து அந்தப்புரங்கள் (புதினம்)">
ராஜஸ்தானத்து அந்தப்புரங்கள் (புதினம்)

ராஜஸ்தானத்து அந்தப்புரங்கள் ராஜஸ்தானத்தின் அந்தப்புரங்களில் உழன்ற பெண்களின் துயரங்களை விவரிக்கும் ஒரு புதினம் ஆகும். இதன் ஆசிரியர் ராகுல சாங்கிருத்யாயன். இவர் ராஜஸ்தானத்து அந்தப்புரத்து மாந்தர்களை நேரில் சந்தித்து சேகரித்த உண்மைத் தகவல்களை அடிப்படையாகக் கொண்டு இலக்கியமாக்கியுள்ளார்.
இந்த நூலில் உண்மை நிகழ்ச்சிகளைப் பாரபட்சமின்றி ஆசிரியர் எடுத்துக்காட்டுகிறார். இதில் விவரிக்கப்பட்டுள்ள நிகழ்ச்சிகள் கி.பி.1910 முதல் 1952 வரையிலுமுள்ள காலகட்டத்தைச் சார்ந்தது. ராஜஸ்தானத்தின் அந்தப்புரத்தில் வாழ்ந்த "ராணி கௌரி" யின் சோகம் நிறைந்த கதை.


</doc>
<doc id="189272" url="https://ta.wikipedia.org/wiki?curid=189272" title="மெலிவுற்ற யுரேனியம்">
மெலிவுற்ற யுரேனியம்

மெலிவுற்ற யுரேனியம் ("depleted uranium", "DU", "Q-metal", "depletalloy" அல்லது "D-38") என்பது இயற்கை யுரேனியத்தை விடக் குறைந்த அளவு பிளவுறும் ஓரிடத்தான் U-235 ஐக் கொண்டுள்ள யுரேனியம் ஆகும். (புவியோட்டில் காணப்படும் இயற்கை யுரேனியம் மூன்று ஓரிடத்தான்களின் கலவையாகும்: 99.27% U-238, 0.72% U-235, மற்றும் 0.0055% U-234).

மெலிவுற்ற யுரேனியம் மிக உயர்ந்த அடர்த்தியை (19.1 கி/செமீ) உடையது. ஈயத்தைவிட 68.4% அடர்த்தி உடையது. இது அணு உலைகளில் பயன்படுத்தப்பட்ட எரிகோலில் காணப்படுகிறது. வானூர்திகளில் எதிர் எடைகளாக, கதிர் மருத்துவத்தில் கதிர் வீச்சுக் கவசங்களாக, தொழில்முறை கதிர்வரைவியல் உபகரணங்களில், கதிரியக்கப் பொருட்களைக் கொண்டு செல்ல உபயோகிக்கப்படும் கலன்களில் இவை பயன்படுத்தப்படுகின்றன. சில தொலைக்கதிர் மருத்துவக் கருவிகளில் புலத்தேர்விகளிலும் (Collimator) தடுப்புக் கட்டிகளாகவும் (Shielding block) பயன்படுகிறது.

பெரும்பாலான மெலிவுற்ற யுரேனியம் அணுக்கரு உலைகளிலிம், அணு குண்டுத் தயாரிப்புகளிலும் யுரேனியம் செறிவூட்டல் மூலம் துணை விளைபொருளாகக் கிடைக்கிறது.



</doc>
<doc id="189280" url="https://ta.wikipedia.org/wiki?curid=189280" title="ஒலியனியல்">
ஒலியனியல்

ஒலியனியல் (Phonology) என்பது, மொழிகளில் ஒலிகள் எவ்வாறு முறைப்படி ஒழுங்கமைக்கப்பட்டு உள்ளன என்பது குறித்து ஆய்வு செய்யும் ஒரு துறை. இது மொழியியலின் ஒரு துணைத்துறையாக உள்ளது. பொதுவாக இத்துறை ஒலியன் தொகுதிகள் குறித்தே கவனம் செலுத்தினாலும், மொழியியல் பொருளைக் கொடுக்கும் வகையில் ஒழுங்கமைக்கப்பட்ட எல்லா மொழிக் கூறுகளின் பகுப்பாய்வுகளையும் இது உள்ளடக்கக் கூடும். சைகை மொழிகளில் உள்ள இணையான ஒழுங்கமைப்பு முறைகள் குறித்த ஆய்வுகளையும் ஒலியனியல் உள்ளடக்கும்.

ஒலியனியல், ஒலியியலில் (phonetics) இருந்து வேறுபட்டது. ஒலியியல், பேச்சொலிகளின் உற்பத்தி, கடத்தல், கேட்டுணர்தல் என்பவை குறித்துக் கவனம் செலுத்தும் அதே வேளை, ஒலியனியல், ஒரு குறித்த மொழியிலோ அல்லது பல மொழிகளிலோ பொருளுணர்த்துவதற்காக ஒலிகள் செயற்படும் முறை குறித்து விளக்குகிறது. ஒரு மொழியில் உள்ள பேச்சொலிகளை அடிப்படையாகக் கொண்டு, சில கொள்கைகளின் அடிப்படையில், ஒலிகளை ஒலியன்களாக இனங்கண்டு, அவற்றின் வருகையிடங்கள், சேர்க்கைகள், அதன் மூலம் அமையும் அசைகள் போன்ற தகவல்களையும், அவற்றுக்கான விளக்கங்களையும் கொடுப்பதே ஒலியனியலின் பணியாகும். ஒலியியல் விளக்க மொழியியலையும், ஒலியனியல் கோட்பாட்டு மொழியியலையும் சார்ந்தவை என்பது பல மொழியியலாளர்களின் கருத்து. 20 ஆம் நூற்றாண்டின் நடுப்பகுதியில், ஒலியன் குறித்த தற்காலக் கருத்துரு வளர்ச்சியடைவதற்கு முன் இவ்வாறு பிரித்துப் பார்க்கும் முறை இருக்கவில்லை என்பது குறிப்பிடத்தக்கது. தற்கால ஒலியனியலின் துணைத்துறைகள் சிலவற்றின் ஆய்வுப் பரப்புகள், உளமொழியியல், பேச்சுணர்தல் போன்ற ஒலியலின் விளக்கமுறை சார்ந்த எல்லைகளுக்குள்ளும் விரிவடைந்து காணப்படுகின்றன.

1876 ஆம் ஆண்டில், போலந்து நாட்டைச் சேர்ந்த ஜான் பௌதியீன் டி கோர்ட்டனே (Jan Baudouin de Courtenay) என்பவர் அவரது முன்னாள் மாணவரான மிக்கோலாய் குருசெவ்சுக்கி (Mikołaj Kruszewski) என்பவருடன் சேர்ந்து "ஒலியன்" என்னும் கருத்துருவை அறிமுகப்படுத்தினார். இவரது ஆக்கம் பெருமளவு அறிஞர்களின் கவனத்தை ஈர்க்காத போதும், இதுவே நவீன ஒலியனியலின் தொடக்கமாகக் கருதப்படுகிறது.



</doc>
<doc id="189281" url="https://ta.wikipedia.org/wiki?curid=189281" title="உருசியக் குடியரசு">
உருசியக் குடியரசு

உருசியக் குடியரசு ("Russian Republic", ) பேரரசர் திக்கோலசு II அன்று தமது முடியாட்சியை துறந்தபிறகு முன்னாள் உருசியப் பேரரசின் பகுதிகளை குறைந்த காலத்திற்கு "சட்டப்படி", ஆட்சி செய்த அரசியல் அமைப்பாகும். ஆறு மாதங்களுக்குப் பிறகு இந்தக் குடியரசு அக்டோபர் புரட்சியால் அன்று உருசிய சோவியத் கூட்டு சோசலிச குடியரசால் அகற்றப்பட்டது. அலுவல்முறைப்படி, குடியரசின் அரசாக உருசிய இடைக்கால அரசு இருந்தபோதிலும் "நடைமுறைப்படி" அரசுக் கட்டுப்பாடு இடைக்கால அரசிற்கும் பெட்ரோகிராடு சோவியத்திற்கும் இடையே பகிரப்பட்டது.


</doc>
<doc id="189282" url="https://ta.wikipedia.org/wiki?curid=189282" title="அலெக்சாண்டர் கெரென்சுகி">
அலெக்சாண்டர் கெரென்சுகி

அலெக்சாண்டர் ஃபியோதரொவிச் கெரென்சுகி ("Alexander Fyodorovich Kerensky", , அலெக்சாந்தர் பியோதரவிச் கெரென்ஸ்கி, ;  – 11 சூன் 1970) 1917ஆம் ஆண்டு உருசியப் புரட்சிகளின் போதும் அதற்கு முன்னரும் முதன்மையான அரசியல்வாதியாக இயங்கியவர்.

கெரென்சுகி உருசிய இடைக்கால அரசில் இரண்டாவது பிரதமராக பொறுப்பு வகித்தார். அந்த ஆட்சியை அக்டோபர் புரட்சியின்போது விளாடிமிர் லெனின் தலைமையில் போல்செவிக்குகள் தோற்கடித்தனர். இதன் பின்னர் தமது மிகுதி வாழ்நாளை வெளிநாட்டில் புலம்பெயர்ந்து வாழ்ந்து வந்தார்; 1970இல் தமது 89வது அகவையில் நியூயார்க்கு நகரத்தில் இயற்கை எய்தினார்.



</doc>
<doc id="189283" url="https://ta.wikipedia.org/wiki?curid=189283" title="கோட்பாடு">
கோட்பாடு

கோட்பாடு என்பது ஆழ்ந்த ஆராய்ச்சியை அடிப்படையாகக் கொண்டதும், அறிவு சார்ந்ததுமான ஒரு பொதுமைப்படுத்தும் சிந்தனையை அல்லது அச்சிந்தனையின் பெறுபேறுகளைக் குறிக்கும். எடுத்துக்காட்டாகச் சூழல் அமைவைப் பொறுத்து இப்பெறுபேறுகள் இயற்கை எவ்வாறு தொழிற்படுகிறது என்பது குறித்த ஒரு பொதுமைப்படுத்திய விளக்கமாக இருக்கலாம். கோட்பாடு என்பதைச் சோதனைகள் மூலம் நிறுவப்பட்ட அல்லது இல்லை என்று இன்னும் நிரூபிக்கப்படாததும் உண்மையை அடிப்படையாகக் கொண்டதுமான ஒரு கருதுகோள் எனலாம். 

கோட்பாடு என்னும் சொல்லுக்குத் தற்காலத்தில் வழங்கும் சொற்பொருள்கள் சில அதன் ஊகம் சார்ந்த தன்மையையும், பொதுமைப்படுத்தும் பண்பையும் குறித்துக் காட்டுகின்றன. எடுத்துக்காட்டாகக் கலைகளிலும், மெய்யியலிலும் "கோட்பாட்டு" அல்லது "கோட்பாடு சார்ந்த" போன்ற பயன்பாடுகள், இலகுவில் அளந்தறிய முடியாத எண்ணக்கருக்களையும், பட்டறிவு சார்ந்த தோற்றப்பாடுகளையும் குறிப்பதற்குப் பயன்படுகின்றன. அரிசுட்டாட்டிலின் வரைவிலக்கணங்களில் "கோட்பாடு" பெரும்பாலும் "செயல்முறை"க்கு முரண்பட்டதாகவே எடுத்துக்கொள்ளப்படுகிறது. கோட்பாட்டுக்கும், செயல்பாட்டுக்குமான வேறுபாட்டை மருத்துவத் துறையில் இருந்து எடுத்துக்காட்டு ஒன்றிம் மூலம் தெளிவாகக் காட்டலாம். மருத்துவக் கோட்பாடு, உடல்நலம், நோய்கள் என்பவற்றின் இயல்புகள் குறித்தும் அவற்றுக்கான காரணங்கள் குறித்தும் புரிந்துகொள்ள முயல்கிறது. மருத்துவத்தின் செயல்முறை மக்களை உடல்நலத்துடன் வைத்திருக்க முயல்கிறது. இவ்விரண்டும் ஒன்றுடன் ஒன்று தொடர்புள்ளவை ஆயினும், இரணடும் தனித்தனியாக இருக்கவும் முடியும். ஏனெனில், ஒரு குறிப்பிட்ட நோயாளியைக் குணப்படுத்தாமல், உடல்நலத்தையும் நோய்களையும் பற்றி ஆய்வு செய்ய முடியும் என்பதுடன், குணப்படுத்தலின் அடிப்படைகளை அறிந்து கொள்ளாமலும் கூட ஒரு நோயாளியைக் குணப்படுத்த முடியும்.

தற்கால அறிவியலில், நன்றாக உறுதிப்படுத்தப்பட்ட இயற்கை குறித்த விளக்கமாக அமையும் அறிவியல் கோட்பாடுகளையே குறிக்கிறது. இத்தகைய அறிவியற் கோட்பாடுகள், அறிவியல் வழிமுறைகளுக்கு இசைவானவையாகவும், தற்கால அறிவியலின் கட்டளை விதிகளுக்கு அமைவானவையாகவும் இருக்கவேண்டியதும் அவசியம். இவ்வாறான கோட்பாடுகள், குறித்த துறைசார்ந்த எந்தவொரு அறிவியலாளரும், புரிந்துகொள்ளும்படியும், செயல்முறைகள் மூலம் அதை உறுதிசெய்யவோ அல்லது பொய்ப்பிக்கக் கூடியதாகவோ இருக்கும் வகையிலும் விளக்கப்பட வேண்டும். அறிவியற் கோட்பாடுகளே கூடிய அளவு நம்பத் தக்கவையாகவும், கண்டிப்பானவையாகவும், விரிவானவையாகவும் அமைந்த அறிவியல் அறிவுத் தொகுப்புக்கள் ஆகும். குறித்த நிலைமைகளில் இயற்கையின் நடத்தைகளை விபரித்து விளக்க முயல்வனவும், செயல்முறையில் சோதித்துப் பார்க்கக்கூடியவையுமான ஊகக் கணிப்புக்கள், அறிவியல் விதிகள் போன்றவை கோட்பாட்டில் இருந்து வேறுபட்டவை. இவை கருதுகோள்கள்.

"எவ்வாறு இருக்கவேண்டும்" என்று எடுத்துக்கூறும் வகையிலான நெறிப்படுத்துகின்ற, அல்லது விதிமுறை சார்ந்தனவாகவும் ஒரு கோட்பாடு இருக்கக்கூடும். இது, இலக்குகள், நெறிமுறைகள், நியமங்கள் போன்றவற்றை வழங்குகிறது. ஒரு கோட்பாடு, விளக்க மாதிரிகளோடு தொடர்பான அல்லது தொடர்பற்ற அறிவுத் தொகுப்பாகவும் அமையக்கூடும். இவ்வாறான அறிவுத் தொகுப்பின் உருவாக்கமே கோட்பாடாக்கம் எனப்படுகிறது.


</doc>
<doc id="189286" url="https://ta.wikipedia.org/wiki?curid=189286" title="தமிழ்நாடு அரசுத் துறைகள்">
தமிழ்நாடு அரசுத் துறைகள்

தமிழ்நாடு அரசியலமைப்புச் சட்டத்தின் கீழ் மக்களின் நலனுக்காக பல்வேறு அரசுத்துறைகள் 1670ம் ஆண்டிலிருந்து நிறுவப்பட்டு வருகின்றன. இத்துறைகளின் தலைவராக மாநில முதலமைச்சரும், ஆலோசனை மற்றும் ஒழுங்குபடுத்த தலைமைச் செயலாளர்களும் நியமிக்கப்பட்டன.














1914ல், செயலகத் துறைகள் மீண்டும் ஒருமுறை மாற்றியமைக்கப்ட்டன


1916ம் ஆண்டு ஆகத்து மாதம் 1ம் நாள், செயலகத்திலுள்ள துறைகள் அனைத்தும் மாற்றியமைக்கப்பட்டது.


1918ம் ஆண்டில், வருவாய்த்துறையினூடே சிறப்பு வருவாய்த் துறை உருவாக்கப்பட்டது. இதில் கப்பல் கட்டுமானப் பணியின் கணக்குகள், இந்திய பாதுகாப்பு படையின் தகவல்கள் அனைத்தும் அடங்கும். இத்துறையை கவனிக்க சிறப்பு வருவாய்த் துறைச் செயலாளர் நியமிக்கப்பட்டார்.


செயலகத்தின் வர்த்தக பரிவர்த்தனைகளை ஆராய்ந்து, 1 ஏப்ரல் 1921ம் நாள் அரசியல் மற்றும் சமயத்துறைகள் பொதுத் துறையிலிருந்து பரித்து வெவ்வேறு துறைகளாக்கப்பட்டன. இதனால் புதிய துறைகளும் உருவாக்கப்பட்டன.


1926 சூலை 1ம் நாள், செயலகத்தில் உள்ள செயலாளர்களுக்கு துறைகள் பகிர்ந்தளிக்கப்பட்டன


1936 ஏப்ரல் 1ம் நாளில், துறைகள் மாற்றியமைக்கப்பட்டு, ஒன்பது துறைகள் உறுவாக்கப்பட்டன:


1946ம் ஆண்டு, குடிமையியல் பொருள் வழங்கும் வருவாய் வாரியம் மாற்றியமைக்கப்பட்டு, நகர் மேம்பாட்டுத்துறையான உணவுத்துறை மற்றும் அதன் சார்ந்திருக்கும் துறைகள் உருவாக்கப்பட்டன.


1949ல், விவசாயத்துறையை, உணவுத்துறையுடன் சேர்த்து உணவு மற்றும் விவசாயத்துறை உருவாக்கப்பட்டது.


1953ல், மைசூர் (கர்நாடகா) மாநிலத்திலிருந்து பிரிந்த ஏழு தாலுக்காக்களோடு ஆந்திர மாநிலம் உருவானபோது, செயலகம் மாற்றியமைக்கப்பட்டது.



தகவல் தொழில் நுட்பவியல் துறை 1998ம் ஆண்டு உருவாக்கப்பட்டது.




</doc>
<doc id="189287" url="https://ta.wikipedia.org/wiki?curid=189287" title="மதங்கம்">
மதங்கம்

மதங்கம் என்பது சிற்றிலக்கியங்களில் ஒன்றான கலம்பக உறுப்புக்களில் ஒன்று. மதங்கியார் பாடுவதாக இது அமைந்திருக்கும். 

இந்த உறுப்பு மதங்கியார் அல்லது கொற்றியார், கொட்டுமுழக்கோடு பாடும் பாடலாக அமைந்திருக்கும். 

பாடல் - எடுத்துக்காட்டு

வழுத்துமவர்க் கானந்த வாழ்வையருள் வார்காசி வளமை யெல்லாம்
கொழுத்ததமி ழாற்பாடித் துளசிமணி தரித்தாடுங் கொற்றி யாரே
பழுத்ததவக் கோலமுங்கைச் சங்கமுமா ழியுங்கண்டு பணிந்தே மாகின்
முழுத்ததவத் தால்யாமு மாலாயி னேங்கூடி முயங்கு வீரே. 


</doc>
<doc id="189289" url="https://ta.wikipedia.org/wiki?curid=189289" title="தமிழ் இனி (குறும்படம்)">
தமிழ் இனி (குறும்படம்)

தமிழ் இனி என்பது 2012 இல் வெளிவந்த ஒரு தமிழ் குறும்படம் ஆகும். அமெரிக்காவில் வாழும் ஒரு தமிழ்க் குடும்பம் மொழியை பண்பாட்டுப் பின்புலத்தை அடுத்த தலைமுறையினருக்கு பரிமாறுவதில் இருக்கும் சிக்கலை இந்தக் குறும்படம் எடுத்துரைக்கிறது. இந்த படத்தின் மூலம், அமெரிக்க வாழ் தமிழர்களிடையே தமிழ் சென்றடைந்திருப்பதாக மணி ராம் மகிழ்கிறார். 




</doc>
<doc id="189293" url="https://ta.wikipedia.org/wiki?curid=189293" title="நானும் ஒரு தாய் (குறும்படம்)">
நானும் ஒரு தாய் (குறும்படம்)

நானும் ஒரு தாய் என்பது 2012 இல் வெளிவந்த ஒரு தமிழ் குறும்படம் ஆகும். "குழந்தையைப் பெற்றெடுத்தல் ...ஆண்களுக்கு அச்செயல் ஒரு தொழிற்சாலை உற்பத்தியாகி விடுகின்றது. இந்த இயற்கை சுழன்றால் ஆண்களின் மனநிலை என்னவாகும் என்பதையும் பெண்கள் எவ்வாறு எதிர்வினையாற்றுவார்கள் என்பதையும்" இப் படம் விபரிக்கிறது. இந்தப் படத்தின் இயக்குநர் கோவர்த்தனன் ஆவார். இது பல விருதுகளைப் பெற்றுள்ளது. 



</doc>
<doc id="189296" url="https://ta.wikipedia.org/wiki?curid=189296" title="ஊருக்கு நாலு பேரு (குறும்படம்)">
ஊருக்கு நாலு பேரு (குறும்படம்)

ஊருக்கு நாலு பேரு என்பது 2011 இல் வெளிவந்த ஒரு நகைச்சுவைத் தமிழ் குறும்படம் ஆகும். இப் படம் பிரமிடு சூழ்ச்சி (Pyramid Scheme) மூலம் ஏமாற்றப்படுதலை நகைச்சுவையாக சித்தரிக்கிறது. இது அவரார் அனைத்துலக திரைப்பட விழாவில் சிறந்த படத்துக்கான விருதை வென்றுள்ளது.



</doc>
<doc id="189301" url="https://ta.wikipedia.org/wiki?curid=189301" title="இடுக்கண் (குறும்படம்)">
இடுக்கண் (குறும்படம்)

இடுக்கண் 2012 இல் வெளிவந்த ஒரு தமிழ் குறும்படம் ஆகும். ஒரு முதிய ஏழை வியாபாரி தனது நோய்வாய்பட்ட மனைவிக்காக பணம் ஈட்ட சிரமப்படுகிறார். அவருக்கு ஒரு ஏழை பிச்சைக்காரர் உதவுகிறார். இதை மிக உருக்கமாகச் சித்தரித்துள்ளார்கள். 

இக் குறும்படம் கான் திரைப்பட விழாவுக்கு தெரிவு செய்யப்பட்டது. நோர்வே தமிழ் திரைப்பட விழாவில் சிறந்த படமாக இது விருது பெற்றது.



</doc>
<doc id="189307" url="https://ta.wikipedia.org/wiki?curid=189307" title="கடல் சுவற வேல்விட்ட படலம்">
கடல் சுவற வேல்விட்ட படலம்

கடல் சுவற வேல்விட்ட படலம் திருவிளையாடற் புராணத்தில் 
என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற பதிமூன்றாவது படலமாகும்.

இதில் மதுரைப்பதியின் மன்னனான உக்கிர பாண்டியனின் தொண்ணூற்றாறு அசுவமேதயாகம் முடியவே பொறாமையும்,கோபமும் கொண்ட இந்திரன், கடலரசனை ஏவி மதுரைப்பதியை அழிக்க கூறியதும்,கடலரசனை வெற்றி கொள்ள சிவபெருமான் உக்கிரபாண்டியனின் கனவில் தோன்றி தான் கொடுத்த மூன்று படைக்கலங்களில் ஒன்றாகிய வேலை எறிந்து வெற்றி கொள்ள சிவபெருமானாகிய சுந்தரபாண்டியர் கூறியதையும், கடலரசனை வெற்றி கொண்டதையும் கூறும் படலமாகும்.


</doc>
<doc id="189316" url="https://ta.wikipedia.org/wiki?curid=189316" title="ரத்த பிந்து">
ரத்த பிந்து

ரத்த பிந்து என்பவர் இந்து தொன்மவியலில் வருகின்ற அரக்கன் ஆவார். இவரைப் பற்றி மார்க்கண்டேயப் புராணத்தில் கூறப்பட்டுள்ளது. மகிசாசுரன் எனும் அரக்க வேந்தனை அழிக்க சிவபெருமானால் தோற்றுவிக்கப்பட்ட மாதா அரக்கர் படைகளை அழிக்கும் பொழுது, அங்கு ரத்த பிந்து வந்து அவருடன் போர் புரிந்தான்.

ரத்த பிந்துவின் உடலிலிருந்து வருகின்ற ரத்தத்தின் மூலமாக அரக்கர்கள் தோன்றிக் கொண்டே இருந்தார்கள். அதனால் மாதா சண்டிகையை அழைத்து போரின் பொழுது ரத்த பிந்துவின் உடலிருந்து வருகின்ற ரத்த துளிகளை அருந்தும் படை கட்டளைப் பிறப்பித்தார். அதன் படியே ரத்த பிந்துவின் உடலிருந்து தெரித்து விழும் ரத்த துளிகளை சண்டிகை அருந்தியமையால், அர்க்கர் படையானது மேலும் பெருகாமல் தடுக்கப்பட்டு ரத்த பிந்து மகிசாசுர மர்த்தினி மாதாவினால் அழிந்தான்.



</doc>
<doc id="189320" url="https://ta.wikipedia.org/wiki?curid=189320" title="உபமன்யு">
உபமன்யு

உபமன்யு என்பவர் பிரம்ம ரிஷியான வியாக்ரபாதர் மற்றும் ஆத்ரேயி தம்பதியினரின் மகனும், அயோதௌம்யர் மகரிசியின் சீடரும் ஆவார். இவர் சிறு குழந்தையாக இருந்த பொழுது பசியின் காரணமாக அழுதார், அப்போது சிவபெருமானே பாற்கடலை இவருக்கு தந்தார். கிருஷ்ணனுக்கு குழந்தை வரம் கிடைக்க சிவபெருமானை வேண்டும் படி வழிகாட்டியவர் இவரே. 

காஞ்சிபுரம் உபமன்னீசுவரர் கோயில் என்ற சிவாலயத்தில் உபமன்யு வழிபட்டுள்ளார். இத்தலத்தில் உள்ள இறைவனிடம் தனக்கு அதிக பால் வேண்டும் என உபமன்யு வேண்டினார். அதனால் சிவபெருமான் பாற்கடலையே உபமன்யுவிற்கு அளித்தார். பசியாறிய உபமன்யுவிற்கு சிவபெருமான் ஞானமும், இளமையும் தந்தார். 




</doc>
<doc id="189321" url="https://ta.wikipedia.org/wiki?curid=189321" title="ரேகுளுஸ்">
ரேகுளுஸ்

ரேகுளுஸ் (Regulus) என்ற விண்மீன் பூமியில் இருந்து சுமார் 79 ஒளி ஆண்டுகள் தொலைவில் உள்ளது. பிரகாசமான இந்த விண்மீன் லியோ என்ற நட்சத்திர குடும்பத்தில் உள்ளது. இந்த விண்மீன் இரவு வானில் பிரகாசமான ஒளிரும் விண்மீன்களில் ஒன்றாகும். ரேகுளுஸ் இரண்டு ஜோடி விண்மீன்களைக் கொண்ட ஒரு விண்மீன் தொகுப்பாகும்.

 


</doc>
<doc id="189326" url="https://ta.wikipedia.org/wiki?curid=189326" title="ஐயம்">
ஐயம்

ஐயம் என்பது நம்பிக்கைக்கும் நம்பிக்கையின்மைக்கும் இடைப்பட்ட ஒரு நிலை. உண்மை எனச் சொல்லப்படும் ஒரு விடயம், ஒரு செயற்பாடு, ஒரு நோக்கம், அல்லது ஒரு முடிவு போன்றவற்றின் மீது நிச்சயமின்மை, நம்பிக்கைக் குறைவு அல்லது உறுதிப்பாடில்லாத தன்மையை இது குறிக்கிறது. ஒரு கருத்தமைவு அல்லது உண்மைநிலை எனக் கருத்தப்படும் ஒன்றை ஐயம் கேள்விக்கு உள்ளாக்குகிறது. இதனால், குறித்த செயற்பாடோ, விடயமோ பிழையாக அல்லது குற்றமாக அல்லது பொருத்தமற்றதாக இருக்கக்கூடும் என்ற எண்ணம் காரணமாகக் குறித்த விடயத்தை அல்லது செயற்பாட்டைத் தாமதமாக்கும் நிலை அல்லது முற்றாகவே மறுத்தொதுக்கும் நிலை ஏற்படுகிறது. "ஐயம்" என்பதற்கான வரைவிலக்கணங்கள் சில, மனம் இரண்டு முரண்பட்ட கருத்துக்களிடையே தத்தளித்துக் கொண்டு எந்தவொரு பக்கத்துக்கும் செல்ல முடியாத ஒரு நிலையைக் குறித்துக் காட்டுகின்றன.
ஐயம் என்னும் கருத்துரு பல தோற்றப்பாடுகளை உள்ளடக்குவதாக அமைகின்றது. ஐயம் என்பதை, ஒரு விடயத்தின் நம்பகத்தன்மை குறித்துத் திட்டமிட்ட கேள்வி எழுப்புதலாகவும், ஒரு உணர்வு சார்ந்த, முடிவு எடுக்க முடியாத ஒரு நிலையாகவும் கொள்ள முடியும்.

ஐயம், செயற்பாடுகளில் ஈடுபடுவதற்கு முன்போ அல்லது ஏதாவது கருமையான நடவடிக்கைகளை எடுப்பதற்கு முன்போ தாமதிப்பதற்கு ஊக்குவிக்கிறது. ஐயம், நம்பிக்கையின்மைக்கும், எற்றுக்கொள்ளாமல் விடும் தன்மைக்கும் இட்டுச் செல்வதால் அது முக்கியத்துவம் பெறுகிறது. அரசியல், ஒழுக்கம், சட்டம் போன்றவை, தனிப்பட்டவர்களைப் பாதிக்கக்கூடிய முடிவுகளை எடுப்பதில் ஐயத்துக்கு பெருமளவு முக்கியத்துவத்தை அளிக்கின்றன. இதனால், சான்றுகளைக் கவனமாக ஆராய்வதற்காக விரிவான எதிர்வாத வழிமுறைகளை அவை கையாளுகின்றன. சமூக மட்டத்தில் ஐயம் நம்பிக்கையின்மையை ஏற்படுத்துகிறது. இது இன்னொருவர் அல்லது குழுவினர் மீது குற்றஞ்சாட்டும் இயல்பு கொண்டது. அறிவொளிக் காலத்தில் இருந்து மேற்கத்திய சமூகங்களில், மரபுக்கும், அதிகாரத்துக்கும் எதிராக இவ்வகையான நிலைப்பாடு வளர்ந்து வந்துள்ளது.

ஐயத்துக்கான மூலம் தன்முனைப்பு வளர்ச்சியடைகின்ற பிள்ளைப்பருவக் காலத்தில் உள்ளதாக உளவியலாளர்கள் கூறுகின்றனர். பிள்ளைப்பருவ அனுபவங்கள் அவர்களுடைய மனத்தில் ஒருவருடைய வல்லமை குறித்தும், அடையாளம் குறித்தும்கூட ஐயங்களை உருவாக்கக்கூடும். ஐயத்துக்கான காரணிகளை எதிர்கொள்ளுவதற்காக அறிதிறன் சார்ந்தனவும், ஆன்மீகம் சார்ந்தனவுமான பல்வேறுபட்ட அணுகுமுறைகள் உள்ளன. நடத்தைசார் மருத்துவ முறையில், ஒருவர் ஐயத்துக்கான உண்மையான அடிப்படைகள் உள்ளனவா எனத் தன் மனதையே கேட்டுக்கொள்ளும் சோக்கிரட்டிய வழிமுறை பின்பற்றப்படுகிறது. புத்த மதம் இதற்கு மாறுபாடான கருத்தை முன்வைக்கிறது. இது கூடிய மறைபொருளான அணுகுமுறை. ஒருவரால் உணரப்படுகின்ற அவருடைய இறந்தகாலம், எதிர்காலம் என்பவற்றுடன் பிணைந்துள்ள எதிர்மறையான ஒன்றே ஐயம் என்று புத்த சமயம் கூறுகிறது. தனிப்பட்டவர்கள் தமது வரலாற்றிலிருந்து விடுபடுவதே ஐயத்தில் இருந்து விடுபடுவதற்கான வழி என்பது பௌத்தத்தின் கருத்து. தியானத்தின் மூலம் இதை அடையமுடியும் என்கிறது அது.

கடவுள் இருக்கிறாரா இல்லையா என்பது குறித்து ஒருவர் முடிவு செய்ய முடியாது என்று கூறும் அறியொணாவியம் அல்லது அறியொணாவாதத்திற்கு, இறைவன் இருக்கிறாரா என்ற ஐயமே அடைப்படையாக இருக்கிறது. இது போலவே பிற ஐயவாதக் கருத்துக்களான பைரோவிய ஐயவாதம் போன்றவற்றிற்கும் அடிப்படையாக இருப்பது ஐயமே. பைரோவிய ஐயவாதம், இந்த விடயத்தில் சாதகமான முடிவு எடுக்காமல் எதிர்மறையான நிலையிலேயே நிற்கிறது. இறைவனின் இருப்பின் மீது ஐயம் இருப்பது ஏதாவதொரு மதத்தைக் கைக்கொள்வதற்கு வழிவகுப்பதும் உண்டு. பசுக்காலின் பிணையம் எனப்படும் கொள்கை இதற்கு எடுத்துக்காட்டு. இக்கொள்கைப்படி, கடவுள் இருந்தால், அவரை நம்புவதன் மூலம் அதற்காகச் சொல்லப்படும் நன்மைகள் அனைத்தும் கிடைக்கிறது. இல்லை என்றால், நம்புவதன் மூலம் இழப்பது அதிகம் இல்லை. எனவே ஐயப்பாடு இருந்தாலும் நம்புவதால் நட்டம் இல்லை என்பதே இக் கொள்கையின் கருத்து. சில இறையியல் கொள்கைகளின் மீதான ஐயம் அந்த இறையியல் பிரிவின் முழு நம்பிக்கைகளையுமே கேள்விக்கு உள்ளாக்குவது உண்டு. அதே வேளை, அப்பிரிவின் சில கொள்கைகளில் மட்டும் ஐயப்பாடு இருக்கும் போது முரண்பாடுகள் ஏற்பட்டுப் புதிய பிரிவுகளும் தோன்றுவதைக் காணலாம். பாப்பாண்டவரின் அதிகாரத்துக்கு எதிராகப் புரட்டசுத்தாந்த மதம் உருவானதை இதற்கு எடுத்துக்காட்டாகக் கொள்ளலாம்.
ஐயம், ஆழமான நம்பிக்கைக்கு வழிகாட்டுவது என்பது அப்போசுத்தலர் தாமசின் கதையின் மையக் கருத்து. எல்லா அறிவியல்களைனதும், அதுபோல இறையியலினதும் தொடக்கப் புள்ளியும், முக்கியமான கொள்கையும் வழிமுறைப்பட்ட ஐயம் மட்டுமன்றி நேர் ஐயமும் ஆகும் என்பது சார்ச் ஏர்மெசு (Georg Hermes) என்பவரது கருத்து. ஒருவர் நியாயமான அடிப்படைகளில் உண்மை என்று உணர்பவற்றை மட்டுமே நம்பமுடியும் என்றும், அத்தோடு திருப்திப்படக்கூடிய நியாயங்களுக்கான அடிப்படைகளைக் காணும்வரை தொடர்ச்சியாக ஐயப்படுவதற்குரிய துணிச்சல் ஒருவருக்கு இருக்கவேண்டும் என்றும் அவர் மேலும் கூறுகிறார்..

சரென் கியேர்க்கார்ட் (Søren Kierkegaard) போன்ற கிறித்தவ இருப்பியல்வாதிகள், ஒருவர் கடவுள் மீது உண்மையான நம்பிக்கை வைத்திருப்பதற்கு அவர் கடவுள் குறித்த அவரது நம்பிக்கைமீது ஐயமும் கொண்டிருக்க வேண்டும் என்கின்றனர். சான்றுகளைச் சீர்தூக்கிப் பார்க்கும் சிந்தனையில், ஐயப்படுவது அறிவுசாந்த ஒரு பகுதி என்பதும், அவ்வாறு இல்லாவிடில் நம்பிக்கைக்கு உண்மையான பொருள் இருக்காது என்பதும் அவர்களுடைய கருத்து.

ஆனாலும், பல சமயங்களைப் பொறுத்தவரை ஐயத்துக்கு இடம் இல்லாத கடவுள் நம்பிக்கை அடிப்படையானது.

எதிர்வாத நீதி முறைமையின் கீழ், பெரும்பாலான குற்றவியல் வழக்குகளில், குற்றஞ் சாட்டப்பட்டவர் மீதான குற்றம் நியாயமான ஐயத்துக்கு அப்பால் நிரூபிக்கப்பட வேண்டும். "மெய்ப்பிக்கும் பொறுப்பு" எனப்படும் கொள்கையின் படி இப்பொறுப்பு வாதி தரப்பினரைச் சாரும். அதாவது, நியாயமான ஆள் ஒருவரின் மனத்தில் எதிர்வாதி குற்றம் செய்தார் என்பதில் எவ்வித ஐயமும் தோன்றாத வகையில் அரசு தரப்பு சான்றுகளை முன்வைக்கவேண்டும். எழுப்பப்படும் ஐயம் நியாயமான ஆள் ஒருவரின் நம்பிக்கையில் தாக்கத்தை விளைவிக்கும்படி இருந்தால், நீதிச் சபையினர் நியாயமான ஐயத்துக்கு அப்பால் திருப்தியடைய மாட்டார்கள். பொதுவாக, குறிப்பிட்ட அதிகார எலைக்கு உட்பட்ட சட்டங்கள் "நியாயமான", "ஐயம்" ஆகிய சொற்களின் சொற்பொருள்களுக்குத் துல்லியமான வரைவிலக்கணம் தருகின்றன.


</doc>
<doc id="189335" url="https://ta.wikipedia.org/wiki?curid=189335" title="புருசா மிருகம்">
புருசா மிருகம்

புருசா மிருகம் என்பது இந்து தொன்மவியலின் அடிப்படையில் மனித முகமும், சிங்க உடலும் கொண்ட மிருகமாகும். இம்மிருகம் சிவபெருமானின் பெரும் பக்தனாகவும், குபேர வனத்தினை பாதுகாக்கும் செயலை செய்து வருவதாகவும் புராணக் கதைகள் கூறுகின்றன. 

சிவாலயங்களில் புருசா மிருக வாகனத்தில் சிவபெருமான் வீதியுலா வருகிறார். மேலும் சிவாலய வழிபாட்டிற்கு பயன்படும் பதினாறு வகையான தீபங்களில் ஒன்றாக புருசா மிருக தீபம் உள்ளது.

திருவாதவூரில் புருசா மிருக தீர்த்தம் அமைந்துள்ளது. பிரம்ம தேவர் வாழும் சத்தியலோகத்தலிருந்து சிவலிங்கத்தினை திருமழபாடியில் புருசா மிருகம் பிரதிஸ்ட்டை செய்து வழிபட்டதாக திருமழப்பாடி சிவன் கோயில் தலவரலாறு குறிப்பிடுகிறது. 

எழுத்தாளர் காலச்சக்கரம் நரசிம்மா அவர்களின் "குபேரவன காவல்" என்ற புதினம் இந்த புருசா மிருகத்தின் தொன்மத்தினை அடிப்படையாகக் கொண்டு எழுதப்பட்டதாகும்.


</doc>
<doc id="189340" url="https://ta.wikipedia.org/wiki?curid=189340" title="யுரேனியம்-235">
யுரேனியம்-235

யுரேனியம்-235 ("Uranium-235" அல்லது U-235) என்பது யுரேனியத்தின் ஓர் ஓரிடத்தான் ஆகும். இது இயற்கை யுரேனியத்தில் ஏறத்தாழ 0.72% ஐக் கொண்டுள்ளது. யுரேனியம்-238 ஐப் போலல்லாமல், இது பிளவுறும் தன்மையுடையது.

யுரேனியம்-235 இன் அரைவாழ்வுக் காலம் 703.8 மில்லியன் ஆண்டுகள் ஆகும். இது 1935 ஆம் ஆண்டில் ஆர்தர் ஜெஃப்ரி டெம்ஸ்டர் என்பவரால் கண்டுபிடிக்கப்பட்டது.




</doc>
<doc id="189346" url="https://ta.wikipedia.org/wiki?curid=189346" title="சி-130 ஜே சூப்பர் ஹெர்குலிஸ்">
சி-130 ஜே சூப்பர் ஹெர்குலிஸ்

சி-130ஜே சூப்பர் ஹெர்குலிஸ் இராணுவப் பயன்பாட்டிற்க்காக வடிவமைக்கப்பட்ட விமானம் ஆகும். இதன் முதல் தயாரிப்பை லாக்கிட் மார்டின் (Lockheed Martin) நிறுவனம், 5 ஏப்ரல் 1996ல் துவங்கியது. பின்னர் 1999ல் தான் விமானத்தை பயன்பாட்டிற்க்கு விட்டது. இந்த விமானத்தின் தயாரிப்பு உரிமை அமெரிக்காவின் நிறுவனம் தன் கைவசம் வைத்துள்ளது.

இவ்வகையான விமானங்கள் வானில் பறந்து கொண்டிருக்கும்போதே எரிபொருளை நிரப்பும் தகுதி கொண்டது. 2011 நவம்பர் 3 ஆம் தேதிவரை 250 விமானங்களைத் தயாரித்து வழங்கியுள்ளது குறிப்பிடத்தக்கது. இதில் டர்போபுரொப் (Turboprop) வகையைச் சேர்ந்த 4 எஞ்சின்கள் பொருத்தப்பட்டுள்ளன. லாக்கிட் மார்டின் நிறுவனம் விமானத் தயாரிப்பில் 50 வருடங்களைக் கடந்து சிறப்பாக சேவை செய்துவருகிறது.
2014ம் ஆண்டு மார்ச் மாதம் 28ம் தேதி சி-130ஜே விமானப்படை விமானம் உத்தரப் பிரதேச மாநிலத்தின் ஆக்ரா நகரில் உள்ள விமானப்படைத்தளத்திலிருந்து மத்தியப் பிரதேச மாநிலத்தின் குவாலியர் என்ற நகருக்கு அறுகில் பறந்தபோது விபத்துக்குள்ளானது. இதில் 5பேர் மரணமடைந்தார்கள். இந்த விமானத்தை இந்தியா அமெரிக்காவின் தனியார் நிருவனத்திடம் 1,000 கோடி விலைக்கு வாங்கியது. இது 20 டன் எடையை தூக்கிச்செல்லும் திறன் கொண்டது. 


</doc>
<doc id="189347" url="https://ta.wikipedia.org/wiki?curid=189347" title="பதிற்றுப்பத்து பழைய உரை">
பதிற்றுப்பத்து பழைய உரை

பதிற்றுப்பத்து பழைய உரை என்னும் உரைநூல் 13 ஆம் நூற்றாண்டில் தோன்றியது. பதிற்றுப்பத்து சங்க இலக்கியங்களில் ஒன்று. அரசனுக்குப் பத்துப் பாடல் என்று 10 சேர அரசர்கள்மீது பாடப்பட்ட நூல் பதிற்றுப்பத்து.

பதிற்றுப்பத்து பழைய உரை என்னும் நூல் உ. வே. சாமிநாதையர் பதிப்பாக ஐந்து முறை பதிப்பிக்கப்பட்டுள்ளது. முதல் பதிப்பு 1904-இலும், ஐந்தாம் பதிப்பு அவர் பரம்பரையினராலும் பதிப்பிக்கப்பட்டு வெளிவந்துள்ளது.

இந்த நூலின் 76 ஆம் பாடல் உரையில் 'சில்லேராளர்' என்னும் தொடருக்கு 'சிறிய ஏராளர்' என்று உரை எழுதிய பின்னர் "சின்னமையால் சின்னூல் என்பது போலச் சிறுமையாகக் கொள்க" என்று குறிப்பிடுகிறார். சின்னூல் என்பது நேமிநாதம். இதன் காலம் 1195. எனவே சின்னூலைக் குறிப்பிடும் இந்த உரை அதற்குப் பின்னர் தோன்றியது என்றாகிறது. இது 13 ஆம் நூற்றாண்டின் பிற்பகுதி.


</doc>
<doc id="189353" url="https://ta.wikipedia.org/wiki?curid=189353" title="பதினெண்கீழ்க்கணக்கு உரைகள்">
பதினெண்கீழ்க்கணக்கு உரைகள்

பதினெண்கீழ்க்கணக்கு உரைகள் 13 ஆம் நூற்றாண்டில் தோன்றின. இவற்றைப் பழைய உரை எனக் கொள்கின்றனர்.


ஆகிய 18 நூல்களுக்கும் பழைய உரைகள் உள்ளன.


</doc>
<doc id="189363" url="https://ta.wikipedia.org/wiki?curid=189363" title="கதிர்அறுவை மருத்துவம்">
கதிர்அறுவை மருத்துவம்

பொதுவாகப் பல கூறுகளாக அல்லாமல் ஒரே கூறாக, முப்பரிமாணக் கோட்பாட்டின் அடிப்படையில் புற்றுநோய்க்கு தேர்ந்து மருத்துவம் செய்யும் முறை கதிர்அறுவை மருத்துவம் ("radiosurgery") ஆகும். இது பல தளங்களிலிருந்து, பலகோணங்களில், எக்சு-கதிர் கற்றையினைச் செலுத்துவதன் மூலம் மேற்கொள்ளப்படுகிறது. கதிரறுவை மருத்துவ முறையை முதன் முதலில் வரையறுத்தவர் லார்சு லெக்சல் எனும் சுவீடிய அறிவியலாளர் ஆவார்.

கதிரறுவை மருத்துவத்திற்காக "காமா கத்தி" (Gamma knife) எனும் கருவி பயன்படுத்தப்படுகிறது. இக்கருவி சுவீடனின் [[கரோலின்ஸ்கா மையம்|கரோலின்ஸ்கா மையத்தைச் சேர்ந்த லார்சு லெக்சல், மற்றும் லாடிசுலாவ் ஸ்டைனர், [[உப்சாலா பல்கலைக்கழகம்|உப்சலா பல்கலைக்கழகத்தை]]ச் சேர்ந்த [[கதிர்உயிரியல்|கதிருயிரியலாளர்]] போர்ச் லார்சன் ஆகியோர் வடிவமைத்தனர். இது லெக்சல் காம்மா கத்தி எனவும் அழைக்கப்படுகிறது. பல விற்பனையாளர்களும் இன்று எக்சு கத்தி (X knife) என்னும் கருவியினைச் சந்தைப்படுத்துகிறார்கள். இதற்காக சட்டங்கள் உள்ளன. இது முப்பரிமாண முறையில் மேற்கொள்ளப்படுவதால், "முப்பரிமாண கதிர் அறுவை" மருத்துவம் (Steriotactic radio surgery- SRS) எனப்படுகிறது. லினாக் (Linac), கிளினாக்(Clinac) என்கிற கருவிகளுடன் "முப்பரிமாண கதிர் மருத்துவமும்" (steriotactic radio therapy) மேற்கொள்ளலாம். இது SRT எனப்படும். இவையாவும் கணினி துணையுடன் சாத்தியமாகிறது.

[[பகுப்பு:கதிர் மருத்துவம்]]

</doc>
<doc id="189377" url="https://ta.wikipedia.org/wiki?curid=189377" title="பரம திமிர பானு">
பரம திமிர பானு

பரம திமிர பானு என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் இயற்றிய நூல்களில் ஒன்று. இதன் காலம் 16 ஆம் நூற்றாண்டு. இந்த நூல் இன்று கிடைக்கவில்லை. நூலாசிரியரான மறைஞான தேசிகர் எழுதிய சிவஞான சித்தியார் உரையில் இதன் பாடல்கள் மேற்கோள்களாகத் தரப்பட்டுள்ளன.

பரம திமிர பானு என்னும் தொடர் பரமனைக் காட்டும் கதிரொளி என்னும் பொருளைத் தரும். இது சைவ சித்தாந்தம் அல்லாத பர-சமயக் கருத்துக்களை மறுத்துரைக்கின்றன. 

இது குறள் வெண்பாவால் ஆன நூல்.


</doc>
<doc id="189378" url="https://ta.wikipedia.org/wiki?curid=189378" title="பரம ராசிய மாலை">
பரம ராசிய மாலை

பரம ராசிய மாலை என்பது குரு நமசிவாயர் இயற்றிய நூல்களில் ஒன்று. நூலின் காலம் அதன் ஆசிரியர் வாழ்ந்த 16 ஆம் நூற்றாண்டு. தில்லை நடராசப் பெருமானை இவர் பரமராசியன் என்று குறிப்பிடுகிறார். இந்த நூலில் காப்புப்பாடல் ஒன்று மற்றும் 100 பாடல்கள் உள்ளன.
1
2


</doc>
<doc id="189384" url="https://ta.wikipedia.org/wiki?curid=189384" title="ஆத்திரேலியத் தேசியக் கட்சி">
ஆத்திரேலியத் தேசியக் கட்சி

ஆத்திரேலியத் தேசியக் கட்சி ("National Party of Australia") ஆத்திரேலியாவின் ஓர் அரசியல் கட்சியாகும். பொதுவாக இக்கட்சி கால்நடை மேய்ப்பவர்கள், விவசாயிகள், கிராம வாக்காளர்களைப் பிரதிநிதித்துவப்படுத்துகிறார்கள். இக்கட்சி 1920 ஆம் ஆண்டில் ஆத்திரேலிய நாட்டுக் கட்சி என ஆரம்பிக்கப்பட்டு, பின்னர் 1975 ஆம் ஆண்டில் தேசிய நாட்டுக் கட்சி ("National Country Party") எனப் பெயர் மாற்றப்பட்டது. பின்னர் 1982 ஆம் ஆண்டில் ஆத்திரேலியத் தேசியக் கட்சி என மாற்றப்பட்டது. பொதுவாக இவர்கள் "தேசியவாதிகள்" என அழைக்கப்படுகின்றனர். நடுவண் அரசு, மற்றும் நியூ சவுத் வேல்ஸ், விக்டோரியா, மேற்கு ஆஸ்திரேலியா மாநில அரசுகளிலும் இக்கட்சி லிபரல் கட்சியுடன் கூட்டணி அமைத்துப் போட்டியிடுகிறது. குயின்ஸ்லாந்து மாநிலத்தில் 1936 முதல் 2008 வரை முக்கிய எதிர்க்கட்சியாக இருந்துள்ளது. பின்னர் இக்கட்சி ஆத்திரேலிய லிபரல் கட்சியின் குயின்சுலாந்துக் கிளையுடன் குயின்சுலாந்து லிபரல் தேசியக் கட்சி என்ற கூட்டுப் பெயரில் இணைந்தது.


</doc>
<doc id="189385" url="https://ta.wikipedia.org/wiki?curid=189385" title="பட்டனார்">
பட்டனார்

பட்டனார் 13 ஆம் நூற்றாண்டில் வாழ்ந்த வைணவப் பெரியார். பட்டனாரை ஸ்ரீ பட்டனார் எனச் சிறப்பித்துக் கூறுவது வழக்கம். இவர் வேப்பத்தூரில் பிறந்தவர். பகவத் கீதை நூலை முதன்முதலில் தமிழில் மொழிபெயர்த்து விருத்தப் பாக்களால் பாடியவர். இவரது தமிழ் மொழிபெயர்ப்பு நூலுக்கு இவர் பரமார்த்த தரிசனம் எனப் பெயர் சூட்டினார். எனினும் பகவத் கீதை என்றே இந்த நூல் ஏடுகளில் காணப்படுகிறது.

பட்டனார் பற்றி வேறு செய்திகள் தெரியவில்லை. எனினும் பட்டாகரன், வேதப் பட்டாகரன் 
என்னும் பெயர்கள் இவருக்கு வழங்கப்பட்டதாகச் சில பாடல்களால் அறியமுடிகிறது.


</doc>
<doc id="189387" url="https://ta.wikipedia.org/wiki?curid=189387" title="கோர்னிலோவ் நிகழ்வு">
கோர்னிலோவ் நிகழ்வு

கோர்னிலோவ் நிகழ்வு ("Kornilov Affair") அல்லது கோர்னிலோவ் இராணுவப் புரட்சி ("Kornilov Putsch") என்பது உருசிய படைத்துறையின் அந்நாளைய தலைமைத் தளபதி ஜெனரல் இலாவர் கோர்னிலோவ் மேற்கொண்டதாகக் கூறப்படும் இராணுவப் புரட்சியைக் குறிப்பதாகும். 1917இல் அலெக்சாண்டர் கெரென்சுகி தலைமையிலமைந்த உருசிய இடைக்கால அரசுக்கு எதிராக இந்த இராணுவ புரட்சி நடத்தப்பட்டது.

1917 பெபரவரிப் புரட்சிக்குப் பின்னர் உருசிய மன்னராட்சி கலைக்கப்பட்டு மாற்று இடைக்கால அரசு உருவானது. இந்த அரசில் பல்வேறு இடதுசாரி அரசியல் கட்சிகளும் வலதுசாரி கட்சிகளும் பங்கேற்றன. சர்வாதிகார அடக்குமுறை சார் மன்னரின் ஆட்சிக்கு எதிராக இந்த இடைக்கால அரசு உரிமைகளை செயலாக்கும் சீர்திருத்தங்களை மேற்கொள்ளும் என மக்கள் எதிர்பார்த்தனர். பெப்ரவரிப் புரட்சிக்கு அடுத்த சில வாரங்களுக்கு இந்த எதிர்பார்ப்பிற்கு ஏற்பவே அரசு செயல்பட்டது. அரசு நிறைவேற்றிய சீர்திருத்தங்களை கண்டு அரசின் முதன்மை எதிர்ப்பாளரான லெனினே உருசியா "போராட்டம் நடைபெறுகின்ற அனைத்து நாடுகளிலும் சுதந்தரமானதாக" அறிவித்தார். இருப்பினும் இந்த துவக்ககால உற்சாகமும் மக்கள் ஆதரவும் வெகுகாலம் நீடிக்கவில்லை. முதல் உலகப்போரில் தொடர்ந்து ஈடுபட்டு வந்ததாலும் அந்தப் போரின் விளைவாக எழுந்த பொருளியல் தாக்கங்களாலும் மக்களிடையே எதிர்ப்பு எழத் தொடங்கியது. சூலை நாட்கள் எனப்படுகின்ற போராட்டங்களை அடுத்து ஒழுங்கு பேணுகின்ற வலிதான அரசுக்கான கோரிக்கையும் வலதுசாரி கருத்தாக்கங்களும் வலுப்பெறத் துவங்கின. இதற்கு முன்னிலை வகித்து கோர்னிலோவ் போன்ற படை அதிகாரிகள் படைத்துறை ஒழுங்கீனமே உலகப்போரில் எதிர்கொண்ட தோல்விகளுக்கு காரணமாக அவதானித்தனர். ஒழங்கீனமான முன்னணிப் படையினருக்கு மரணதண்டனை வழங்கப்பட வேண்டும் என்றும் பெப்ரவரிப் புரட்சியை அடுத்து படைவீரர்களுக்கான குழுக்கள் அமைக்கப்பட்டதை திரும்பப் பெற வேண்டும் எனவும் வலியுறுத்தி வந்தனர். உருசியாவின் வணிக மற்றும் தொழிலதிபர்களிடையேயும் புதிய அரசு குறித்து கலக்கம் எழுந்தது; இடைக்கால அரசில் பங்கேற்ற அரசியல்வாதிகளிடத்தும் கட்டுப்பாட்டை நிலைநிறுத்தும் தேவைக்கு ஆதரவு வலுவாக இருந்தது.



</doc>
<doc id="189388" url="https://ta.wikipedia.org/wiki?curid=189388" title="ஆத்திரேலியப் பிரதிநிதிகள் அவை">
ஆத்திரேலியப் பிரதிநிதிகள் அவை

பிரதிநிதிகள் அவை ("House of Representatives") என்பது ஆத்திரேலிய நாடாளுமன்றத்தின் கீழவை ஆகும். நாடாளுமன்றத்தின் மேலவை செனட் அவையைக் குறிக்கும். கீழவையின் உறுப்பினர்கள் நாடாளுமன்ற உறுப்பினர் என அழைக்கப்படுகிறார். நாடாளுமன்ற உறுப்பினர்களின் ஒரு பதவிக் காலம் கிட்டத்தட்ட மூன்று ஆண்டுகள் ஆகும்.

தற்போதைய கீழவை 2013 ஆகத்து 5 இல் கலைக்கப்பட்டது. புதிய தேர்தல்கள் 2013 செப்டம்பர் 7 இல் இடம்பெறும். முன்னாள் கீழவை 2010 தேர்தலின் பின்னர் தெரிவு செய்யப்பட்டது. ஆஸ்திரேலியக் கூட்டமைப்பு உருவாக்கப்பட்டதன் பின்னர் இது 43வது நடுவண் நாடாளுமன்றம் ஆகும். 1940 தேர்தலுக்குப் பின்னர் இந்த நாடாளுமன்றமே தொங்கு நாடாளுமன்றமாகும். மொத்தமுள்ள 150 இருக்கைகளில் தொழிற்கட்சியும், கூட்டமைப்பும் தலா 72 இருக்கைகளைப் பெற்றன. ஆஸ்திரேலியப் பசுமைக் கட்சியின் உறுப்பினர் ஆடம் பாண்ட், சுயேட்சைகள் ஆண்ட்ரூ விக்கி, ரொப் ஓக்சோட், டோனி வின்ட்சர் ஆகியோரின் ஆதரவில் தொழிற்கட்சி சிறுபான்மை அரசை அமைத்தது.



</doc>
<doc id="189393" url="https://ta.wikipedia.org/wiki?curid=189393" title="திருக்குறள் காலிங்கர் உரை">
திருக்குறள் காலிங்கர் உரை

திருக்குறள் காலிங்கர் உரை என்பது திருக்குறளுக்கு உரை எழுதிய பண்டைய உரையாசிரியர்களுள் ஒருவரான காலிங்கர் என்பவர் திருக்குறளுக்கு எழுதிய உரையைக் குறிக்கும். இவர் திருக்குறளுக்கு எழுதிய உரை மணக்குடவர் உரைக்கும் பிற்பட்டது என்று அறிஞர் கருதுகின்றனர்.

இவரது பெயர் "காலிங்கர்" என்று பொதுவாக எழுதப்பட்டாலும், ச. தண்டபாணி தேசிகர் தம் "திருக்குறள் உரைக் களஞ்சியம்" நூலில் "காளிங்கர்" என்றே இப்பெயரை எழுதுகிறார்.

காலிங்கர் திருவள்ளுவரை "வள்ளுவக் கடவுள்" என்று அழைப்பது அவர் வள்ளுவர் மட்டில் கொண்டிருந்த பக்தியைக் காட்டுகிறது. 

மணக்குடவர் திருக்குறளை அறத்துப்பால், பொருட்பால், காமத்துப்பால் என்று மூன்று பால்களாகப் பிரித்திருப்பது போலவே, காலிங்கரும் செய்கிறார்.

பண்டைய திருக்குறள் உரையாசிரியரான மணக்குடவர் அறத்துப்பாலைப் பாயிரவியல், இல்லறவியல், துறவறவியல், ஊழியல் என்று நான்காகப் பகுத்துள்ளது போன்றே, காலிங்கரும் அறத்துப்பாலை நான்கு இயல்களாகப் பகுக்கின்றார். 

காலிங்கர் திருக்குறளின் பொருட்பாலைப் பின்வருமாறு பகுக்கின்றார்:
இந்தப் பாகுபாடு மணக்குவர் செய்த பாகுபாட்டிலிருந்து வேறுபடுகிறது. மணக்குடவர் திருக்குறளின் பொருட்பாலை ஆறு இயல்களாகப் பிரித்தார். அரசியல் (39 -63 அதிகாரங்கள்), அமைச்சியல் (64 -73 அதிகாரங்கள்), பொருளியல் (74 - 78 அதிகாரங்கள்), நட்பியல் (79 - 83 அதிகாரங்கள்), துன்பவியல் (84 -95 அதிகாரங்கள்), குடியியல் (96 - 108) அதிகாரங்கள். 

காலிங்கரோ, மணக்குடவரிலிருந்து மாறுபட்டு, 39 - 63 அதிகாரங்களை அரசியல் என்னும் இயல் தலைப்பின்கீழும், எஞ்சிய 64 - 108 அதிகாரங்களை அமைச்சியல் என்னும் தலைப்பின்கீழும் அமைத்துள்ளார்.

இவ்வாறு, காலிங்கர், அமைச்சியல் என்பதில் மணக்குடவர் சுட்டும் ஐந்து பகுப்புகளை ஒன்றாக்கிக் கொள்கின்றார்.

காமத்துப்பால் இயல் பகுப்பில் உரையாசிரியர்களிடையே பெருத்த வேறுபாடு காணப்படுகின்றது. மணக்குடவர் காமத்துப்பாலைக் குறிஞ்சி, பாலை, முல்லை, நெய்தல், மருதம் எனப் பகுத்து ஒவ்வோர் இயலுக்கும் ஐந்தைந்து அதிகாரங்களாகக் கொண்டுள்ளார் என்பர். 

காலிங்கர் மேற்கூறிய பகுப்பினைக் கொள்ளாமல் "தலைமகன் கூற்று" என்னும் தலைப்பின்கீழ் 109 - 115 அதிகாரங்களையும், "தலைமகள் கூற்று" என்னும் தலைப்பின்கீழ் 116 - 127 அதிகாரங்களையும், "இருபாற் கூற்று" என்னும் தலைப்பின்கீழ் 128 - 133 அதிகாரங்களையும் கொணர்கின்றார்.

இந்தப் பகுப்பு திருவள்ளுவமாலையில் மோசிகீரனார் கூறும் பகுப்போடு ஒத்து வருகின்றது. மோசிகீரனார் பாடல் இது:

<poem>
"ஆண்பால் ஏழ் ஆறிரண்டு பெண்பால் அடுத்தன்பு"
"பூண்பால் இருபால் ஓர் ஆறாக - மாண்பாய"
"காமத்தின் பக்கவொரு மூன்றாகக் கட்டுரைத்தார்"
"நமத்தின் வள்ளுவனார் நன்கு."
</poem>

திருக்குறளின் இயல்களில் வரும் அதிகார வைப்புகளிலும், அதிகார முறை வைப்புகளிலும் மணக்குடவர் போக்குக்கும் காலிங்கரின் போக்குக்கும் வேறுபாடுகள் உள்ளன.

இனியவை கூறல்<br>
அடக்கமுடைமை<br>
அழுக்காறாமை<br>
வெஃகாமை<br>
புறங்கூறாமை<br>

ஆகிய ஐந்து அதிகாரங்களைத் துறவறவியலுள் முறையே 26, 27, 30, 31, 32 -ஆவது அதிகாரங்களாக மணக்குடவர் அமைத்துள்ளார்.

ஆனால், காலிங்கரும் பிற பழைய உரையாசிரியர்களும் இந்த அமைப்பு முறையை மாற்றி, இவற்றை இல்லறவியலில் முறையே 10, 13, 17, 18, 19 - ஆம் அதிகாரங்களாக அமைத்துள்ளார்கள்.

அதேபோல், மணக்குடவர் இல்லறவியலில் வாய்மை, வெகுளாமை, இன்னா செய்யாமை, கொல்லாமை, புலால் மறுத்தல், கள்ளாமை என்னும் அதிகாரங்களை முறையே 10, 16, 17, 18, 19, 20 ஆம் அதிகாரங்களாக அமைத்திருக்க, காலிங்கரும் பிற பழைய உரையாசிரியர்களும் அவற்றை மாற்றி, துறவறவியலில் முறையே 30, 31, 32, 33, 26, 29 -ஆம் அதிகாரங்களாக அமைத்துள்ளார்கள்.

அதிகாரங்களுக்குள் வரும் குறள்களை வரிசைப்படுத்தி வைப்பதில் மணக்குடவர் ஒரு முறையைக் கையாளுகின்றார். ஆனால் காலிங்கர் உள்ளிட்ட பிற பழைய உரையாசிரியர்கள் ஒவ்வொருவரும் அவரவர் எண்ணப்படி குறள் வைப்பு வரிசைமுறையை மாற்றியுள்ளார்கள். 

திருக்குறளின் முதல் அதிகாரத்தை எடுத்துக்காட்டாகப் பார்க்கலாம்:

தலைமுறை தலைமுறையாக ஓலைச் சுவடிகளில் எழுதப்பட்டு வந்த திருக்குறளின் படிகள் பல பாட வேறுபாடுகளைக் கொண்டிருப்பதில் வியப்பில்லை.

என்றாலும், மணக்குடவர் திருக்குறளின் முதல் உரையாசிரியராக விளங்குவதால் அவர் கையாளுகின்ற மூல பாடத்தை அடிப்படையாகக் கொண்டு பார்த்தால் அவருடைய மூல பாடத்திலிருந்து, பின் வந்த பழைய உரையாசிரியர்களான பரிப்பெருமாள், பரிதியார், காலிங்கர், பரிமேலழகர் ஆகியோர் பின்வரும் எண்ணிக்கையில் வேறுபடுவதை அறிய முடிகிறது:

மேலே காட்டிய பட்டியலிலிருந்து காலிங்கரும் பரிமேலழகரும் தாம் விரும்பியவாறு பாடங்களை மாற்றியுள்ளனர் என அறிய முடிகின்றது. இந்தப் பாட வேறுபாடுகளுக்கு ஒருவேளை அவர்களுக்குக் கிடைத்த சுவடிகளும் காரணமாக இருக்கலாம்.

இதிலிருந்து, பிற்காலத்தில் திருக்குறளுக்கு முறை மாறிய உரைகள் எழுந்ததற்கு வித்திட்ட பழைய உரையாசிரியர்ளுள் காலிங்கரும் ஒருவர் என்பது தெளிவாகிறது.

<poem>
"அடல் வேண்டும் ஐந்தன் புலத்தை விடல் வேண்டும்"
"வேண்டிய எல்லாம் ஒருங்கு" (குறள்: 343)
</poem>
என்னும் குறளுக்கு காலிங்கர் எழுதும் உரை இது:
இந்த உரையை மதிப்பிடும் வகையில் ச. தண்டபாணி தேசிகர் கீழ்வருமாறு கூறுகிறார்:

மணக்குடவர் (திருக்குறள் உரையாசிரியர்)<br>
திருக்குறள் பழைய உரைகள்<br>
திருக்குறள் வைப்புமுறை<br>
திருக்குறள் அமைப்பும் முறையும் (நூல்)


</doc>
<doc id="189395" url="https://ta.wikipedia.org/wiki?curid=189395" title="இலாவர் கோர்னிலோவ்">
இலாவர் கோர்னிலோவ்

இலாவர் ஜார்ஜியெவிச் கோர்னிலோவ் ("Lavr Georgiyevich Kornilov", , ; 18 ஆகத்து 1870–13 ஏப்ரல் 1918) முதல் உலகப் போரின் போதும் தொடர்ந்த உள்நாட்டுப் போரின் போதும் இம்பீரியல் உருசியப் படையில் புலனாய்வு அதிகாரியாகவும் ஜெனரலாகவும் பணியாற்றியவர். இவர் ஆகத்து/செப்டம்பரில் அலெக்சாண்டர் கெரென்சுகியின் இடைக்கால அரசை வலுப்படுத்த எண்ணி தோல்வியுற்ற கோர்னிலோவ் நிகழ்விற்காக பெரிதும் அறியப்படுகிறார். அரசுத் தலைவர் கெரென்சுகி போல்செவிக்குகளால் சிறைபடுத்தப் பட்டுள்ளதாக தவறாக எண்ணி இவர் நிகழ்த்திய இராணுவ நடவடிக்கையால் இராணுவப் புரட்சி நிகழ்த்தியதாக கைது செய்யப்பட்டார். இந்நிகழ்வு கெரென்சுகியின் ஆட்சியை வலுப்படுத்துவதற்கு மாற்றாக பலவீனப்படுத்தியது.


</doc>
<doc id="189396" url="https://ta.wikipedia.org/wiki?curid=189396" title="இஎஸ்பிஎன் கிரிக்இன்ஃபோ">
இஎஸ்பிஎன் கிரிக்இன்ஃபோ

இஎஸ்பிஎன் கிரிக்இன்ஃபோ ஆனது துடுப்பாட்டம் தொடர்பான வலைத்தளம் ஆகும். இதில் கட்டுரைகள் , போட்டிகளின் நேரடி வருணணைகள் மற்றும் 18-ம் நூற்றாண்டு முதல் இன்றுவரையான போட்டிகளைப் பற்றிய தகவல்கள் அடங்கியுள்ளது.
1993 மார்ச் 15 ஆம் நாள் மினிஸோட்டா பல்கலைக் கழகத்தில் பணிபுரிந்த ஆங்கிலேய ஆராய்சியாளர் டாக்டர் . சைமன் கிங் என்பவரால் தொடங்கப்பட்டது.பின்னர் 2002 - ல் விஸ்டன் குழுமம் இவ்வலைப்பக்கத்தை தனதாக்கிக் கொண்டது. கடைசியில் 2007- ஆம் ஆண்டு இஎஸ்பிஎன் நிறுவனம் இவ்வலைப்பக்கத்தை வாங்கியது.
இவ்வலைப்பதிவை டாக்டர் சைமன் என்பவருடன் இந்தியாவின் தமிழகத்தைச் சார்ந்த பத்ரி சேஷாத்ரி என்பவர் இணைந்து தொடங்கினார். இவர் இவ்வலைப்பக்கத்தின் தலைமை இயக்குனராகப் பணியாற்றினார். பின்னர் நியூ ஹாரசைன் மீடியா என்ற தனது சொந்த நிறுவனத்தைத் தொடங்கினார்.
தொடக்ககாலத்தில் இவ்வலைப்பக்கம் உலகளாவிய பல்வேறு மாணவர்கள் உதவியுடன் நடைபெற்றது.


</doc>
<doc id="189397" url="https://ta.wikipedia.org/wiki?curid=189397" title="ஆத்திரேலியப் பசுமைக் கட்சி">
ஆத்திரேலியப் பசுமைக் கட்சி

ஆத்திரேலியப் பசுமைக் கட்சி ("Australian Greens") எனப்படுவது ஆத்திரேலியாவின் ஓர் அரசியல் கட்சியாகும். இக்கட்சி 1992 ஆம் ஆண்டில் உருவாக்கப்பட்டது. சூழலியத்துடன் இக்கட்சி பின்வரும் நான்கு அடிப்படைக் கொள்கைகளைக் கொண்டுள்ளது: பேண்தகுநிலை, சமூகநீதி, அடிமட்ட சனநாயகம், அமைதியும் வன்முறையின்மையும்

ஆத்திரேலிய சுற்றுச்சூழல் இயக்கம், ஐக்கிய தாசுமேனியக் குழு போன்ற இயக்கங்கள் இக்கட்சியின் முன்னோடிகள் எனக் கருதப்படுகிறது. ஐக்கிய தாசுமேனியக் குழு உலகின் முதல் பசுமைக் கட்சிகளில் ஒன்றாகும், அத்துடன் மேற்கு ஆத்திரேலியாவின் அணுவாயுதக் குறைப்பு இயக்கம், நியூ சவுத் வேல்சின் தொழிலாளர் இடதுசாரிகள் போன்றவையின் பசுமைக் கட்சியின் முன்னோடிகள் ஆகும். ஐக்கிய தாசுமேனியக் குழு 1972 இல் தாசுமேனிய மாநிலத் தேர்தல்களில் பங்குபற்றியது.

மேற்கு ஆத்திரேலியாவின் பசுமைக் கட்சியின் ஜோ வலண்டைன் என்பவர் 1990 ஆம் ஆண்டில் முதலாவது செனட் இருக்கையைப் பெற்றுக் கொண்டது. பசுமைக் கட்சியின் முன்னாள் தலைவர் பாப் பிரவுண் 1996 ஆம் ஆண்டில் செனட் உறுப்பினராகத் தேர்ந்தெடுக்கப்பட்டார். அன்று முதல் பசுமைக் கட்சியினர் செனட் அவையில் உறுப்பினர்களாகத் தேர்ந்தெடுக்கப்பட்டு வருகின்றனர். ஆத்திரேலிய நாடாளுமன்றத்தில் தற்போது ஒன்பது மேலவை உறுப்பினர்களும், கீழவையில் ஒரு உறுப்பினரும் உள்ளனர். மாநில நாடாளுமன்றங்களில் 24 உறுப்பினர்களும், உள்ளூராட்சிகளில் நூற்றுக்கும் அதிகமானோர் உள்ளனர். 10,000 இற்கும் அதிகமானோர் கட்சியில் உறுப்பினர்களாக உள்ளனர்.



</doc>
<doc id="189411" url="https://ta.wikipedia.org/wiki?curid=189411" title="பரமார்த்த தரிசனம்">
பரமார்த்த தரிசனம்

பரமார்த்த தரிசனம் என்னும் நூல் 13 ஆம் நூற்றாண்டில் வாழ்ந்த பட்டனார் எனபவரால் இயற்றப்பட்டது. இந்த நூலுக்கு அதன் ஆசிரியர் பரமாரத்த தரிசனம் எனப் பெயர் சூட்டியிருப்பினும் நூல்களில் இதன் பெயர் பகவத் கீதை என்றே அச்சிப்பட்டுள்ளது. வடமோழிப் பகவத் கீதையின் தமிழ் மொழிபெயர்ப்புகளில் காலத்தால் முந்திய நூல் இது. இந்த நூலுக்கு இதே நூற்றாண்டில் தோன்றிய உரைநூலும் ஒன்று உண்டு. 
1
2
3
விசுவ ரூப தரிசனத்தில் வரும் 9 பாடல்கள் "உனை வேறு அறியேன் அடியனே" என முடிகின்றன. அவற்றில் ஒரு பாடல்:


</doc>
<doc id="189416" url="https://ta.wikipedia.org/wiki?curid=189416" title="ஆத்திரேலிய செனட் அவை">
ஆத்திரேலிய செனட் அவை

ஆத்திரேலிய செனட் அவை ("Senate") என்பது ஈரவை முறைமையைக் கொண்ட ஆத்திரேலிய நாடாளுமன்றத்தின் மேலவை ஆகும். நாடாளுமன்ரத்தின் கீழவை பிரதிநிதிகள் அவை ஆகும். செனட் அவையின் அமைப்பும், அதன் அதிகாரங்களும் ஆத்திரேலிய அரசியலமைப்பின் அதி.I, பகுதி II இல் தரப்பட்டுள்ளது. மேலவையில் மொத்தம் 76 உறுப்பினர்கள் (செனட்டர்கள்) உள்ளனர். ஒவ்வொரு மாநிலத்தில் இருந்தும் 12 செனட்டர்களும், இரண்டு தன்னாட்சி ஆட்சிப் பகுதிகளில் இருந்து ஒவ்வொன்றில் இருந்தும் இருவரும் தெரிவு செய்யப்படுகின்றனர். செனட் உறுப்பினர்கள் விகிதாசாரப் பிரதிநிதித்துவத் தேர்தல் முறை மூலம் தேர்ந்தெடுக்கப்படுகின்றனர். பொதுவாக நாடாளுமன்றத்தின் இரு அவைகளுக்கும் ஒரே நாளில் தேர்தல்கள் இடம்பெறுகின்றன. செனட் அவை முன்கூட்டியே கலைக்கப்படாவிட்டால், செனட்டர் ஒருவரின் பதவிக்காலம் பொதுவாக ஆறு ஆண்டுகள் ஆகும்.

வழக்கமான நாடாளுமன்ற மக்களாட்சி முறையில் அமைந்துள்ள மேலவைகளைப் போலல்லாமல், ஆத்திரேலிய செனட் அவைக்கு குறிப்பிடத்தக்க அதிகாரங்கள் அளிக்கப்பட்டுள்ளன. பிரதிநிதிகள் அவையில் அரசாங்கத்தினால் கொண்டு வரப்பட்ட தீர்மானம் ஒன்றை செனட் அவை தனது பெரும்பான்மை வாக்குகளால் தடுக்க முடியும்.

தற்போதைய நாடாளுமன்றம் 2010 ஆம் ஆண்டில் தேர்ந்தெடுக்கப்பட்டது. 36 மாநில செனட்டர்களின் ஆறு-ஆண்டுக்காலப் பதவிக்காலம் 2011 சூலை 1 இல் ஆரம்பமானது. 76-இருக்கைகள் கொண்ட செனட அவையில், கூட்டமைப்பு 34 உறுப்பினர்களையும், தொழிற்கட்சி 31 உறுப்பினர்களைடும் கொண்டுள்ளது. பசுமைக் கட்சி 9 உறுப்பினர்களைக் கொண்டுள்ளது.



</doc>
<doc id="189423" url="https://ta.wikipedia.org/wiki?curid=189423" title="ஓரிடத்தான்களைப் பிரித்தெடுத்தல்">
ஓரிடத்தான்களைப் பிரித்தெடுத்தல்

ஓரிடத்தான்களைப் பிரித்தெடுத்தல் அல்லது ஐசோடோப்புகளைப் பிரித்தெடுத்தல் ("separation of isotopes" அல்லது "isotope separation") என்பது தனிமம் ஒன்றின் குறிப்பிட்ட ஓரிடத்தான்களை (ஐசோடோப்பு) ஏனைய ஓரிடத்தான்களீல் இருந்து பிரித்தெடுக்கும் முறையாகும். எடுத்துக்காட்டாக, இயற்கை யுரேனியத்தில் இருந்து செறிவூட்டப்பட்ட யுரேனியம், மெலிவுற்ற யுரேனியம் ஆகியவற்றைப் பிரித்தெடுத்தலைக் குறிப்பிடலாம். அணுவாற்றல் நிலையங்களில் யுரேனிய எரிபொருள் தயாரிப்புக்கு, மற்றும் யுரேனியம் கொண்ட அணு குண்டுத் தயாரிப்புக்கு இப்பிரித்தெடுத்தல் முக்கியத் தேவையாகும்.

பொதுவாக வேதியியல் தனிமங்களை வேதித் தாக்கங்கள் மூலம் தூய்மைப்படுத்த முடியும் ஆனாலும், ஒரே தனிமத்தின் ஓரிடத்தான்கள் ஏறத்தாழ ஒரே வேதியியற் பண்புகளைக் கொண்டிருப்பதால் இவற்றை வேதித் தாக்கங்கள் மூலம் பிரிக்க முடியாதுள்ளது.

ஐசோடோப்புகளை பிரித்தெடுக்க மூன்று முறைகள் பயன்படுத்தப்படுகின்றன:

இயற்பியல் பண்பான அடர்த்தியிலுள்ள வேறுபாடு, அவைகளைப் பிரித்து எடுக்க உதவுகிறது. மையவிலக்கு விளைவினால் பிரித்து எடுக்கலாம். உதாரணமாக 20° செல்சியசில் சாதாரண நீர் 0.9982 ஒப்படர்த்தியுடனும் கனநீர் 1.1059 ஒப்படர்த்தியுடனும் காணப்படுகின்றன. இவ்விரு நீரும் கலந்த கலவையுடைய குழாயினை வேகமாகச் சுழற்றுவதன் மூலம் அடர்த்தி கூடிய ஐசோடோப்பு (DO) குழாயின் அடியில் சேருமாறு செய்து, பின் பிரித்து எடுக்கலாம்.

பரவல் முறையில் ஐசோடோப்புகளை பிரித்து எடுத்தல் ; எந்த வளிம நிலையிலுள்ள பொருளும், பரவல் நிகழும் போது அதன் விகிதம் அவ்வளிமங்களின் நிறைகயின் வர்க்கமூலத்திற்கு எதிர் விகிதத்தில் இருக்கும். நிறை குறைவாக உள்ள ஒரு ஐசோடோப்பு ஒரு சவ்வினூடே விரைந்து பரவுகிறது. ஆனால் நிறை கூடிய ஐசோடோப்பு மெதுவாகப் பரவுகிறது. இம்முறையில் வளிம நிலையிலுள்ள ஐசோடோப்புகள் ஒரு உலோகத்தகட்டிலுள்ள நுண் ணிய துளைகள் வழியாக திரும்பத் திரும்ப பரவலுக்குள்ளகப்பட்டு பிரித்து எடுக்கப்படுகிறது. கனம்குறைந்த ஐசோடோப்பு தகட்டின் ஒருபக்கத்தில் சிறிது சிறிதாக அதிகரிக்கிறது.ஆனால் மெதுவாகப் பரவும் பக்கத்தில் கனமான ஐசோடோப்பு சேருகிறது.

இம்முறையின் திறன் இரு ஐசோடோப்புகளின் நிறையின் விகிதத்தைப் பொறுத்திரும்கிறது.இவ்விகிதம் அதிகமாக இருந்தால் திறனும் அதிகமாக இருக்கும். எனவே பரவல் நிகழ குறைந்த நிலைகளே போதுமானது ஐட்ரஜனைப் பொறுத்தமட்டில் ஐசோடோப்புகளின் நிறை 1 மற்றும் 2 எனக் கொண்டால் அவைகளின் பரவல் விகிதம் 

மின்பகுப்பு முறை (electroysis) ஐதரசனின் ஐசோடோப்புகளை பிரித்து எடுக்க வெற்றிகரமாகப் பயன்படுகிறது. சாதாரண நீரில் 1/5000 என்ற விகிதத்தில் கன ஐதரசன் (D காணப்படுகிறது. காரத்தன்மையுடைய நீர், மின்பகுப்பிற்கு ஆளாக்கப்படும் போது, ஐதரசன் டியூட்டிரியத்தைப் போல் 5 மடங்கு அதிகம் வெளிப்படுகிறது. இதன் விளைவாக 25,000 ஐதரசன் அணுக்களுக்கு 1 டியூட்றியம் பெறப்படுகிறது. எனவே மீதமுள்ள நீரில் அதிக D காணப்படும். தொடர்ந்து மின்பகுப்பதன் மூலம் 99.8 % D வினைப் பெற முடியும்.

நிறைமாலை முறை ( Mass spectrometer ) என்பது ஆஸ்டன் என்னும் அறிஞரால் அறிமுகப்படுத்தப்பட்டது.நிழற்ப்பட தகட்டிற்குப் பதில் குளிர்ந்த பெட்டிகள் அமைக்கப்பட்டுள்ளன. இம்முறையில் குறைந்த அளவே ஐசோடோப்புகளே பெறப்பட்டாலும் தூய்மையாக முழுமையாக உள்ளது..

வெப்பப் பரவல்முறை ( thermal diffusion method ) என்பது வெப்பப் பரவல் முறையினைப் பயன்படுத்தி ஐசோடோப்புகளைப் பிரித்து
எடுக்கும் முறையாகும். இம்முறை , வளிமநிலை மூலக்கூறுகள் செங்குத்தான ஒரு குழாயில் செலுத்தப்படும் போது கனமான மூலக்கூறுகள் குழாயின் குளிர்ந்த சுவர்பகுதியில் அதிகம் கூடுகின்றன என்னும் உண்மையினை அடிப்படையாகக்கொண்டது. இதற்கான கருவி சுமார் 3 மீட்டர் நீளமும் 2 செ.மீ. விட்டமும்
கொண்டது. இக்குழாய் 600° செல்சியசினைவிட கூடுதல் வெப்பமுள்ளதாக இருக்கிறது. இதற்காக ஒரு 
பீங்கான் குழாயில் உள்ள பிளாட்டின உலோகக் கம்பியில் மின்சாரம் செலுத்தப்படுகிறது. குழாயின் வெளிச்சுவர் நீர்சுழற்சியால் குளிர்விக்கப்படுகிறது.

ஐசோடோப்புகளாகப் பிரிக்கப்பட வேண்டிய வளிமம் வளையம் போன்ற குழாயில் கீழிருந்து மேலாகச் 
செலுத்தப்படுகிறது..கனம் கூடிய மூலக்கூறுகள் குளிர்ந்த பகுதியில் அதிகம் செருகின்றன.இவை கீழ்நோக்கி
செல்லுகின்றன.கனம்குறைந்த மூலக்கூறுகள் சிறப்பாக வெப்பமான பகுதியில் கூடுகின்றன.இவை மேல்நோக்கிச் செல்கின்றன.இவ்விளைவு வெப்ப இயக்கத்தால் நிகழ்கின்றன.பலமுறை இந்நிகழ்வு திரும்மத்
திரும்ப நடைபெறச் செய்வதால் ஐசோடோப்புகள் பிரித்தெடுக்கப் படுகின்றன.

கிளாசியசு இம்முறையில் குளோரின் 37,35 மூலக்கூறுகளை முழுமையாகப்பிரித்து எடுத்தார்.அதிக அள
விலில்லாத யுரேனியம் 235,238 ம் கூட,அவர் இம்முறையில் பிரித்து எடுத்தார்.



</doc>
<doc id="189424" url="https://ta.wikipedia.org/wiki?curid=189424" title="பரமார்த்த தரிசன உரை">
பரமார்த்த தரிசன உரை

பரமார்த்த தரிசனம் என்னும் நூலுக்கு நூல் தோன்றிய 13 ஆம் நூற்றாண்டில் தோன்றிய பழைய உரை நூல் ஒன்று உண்டு. இதுவே பரமார்த்த தரிசன உரை. இந்த உரையின் ஆசிரியர் இன்னார் எனத் தெரியவில்லை. 


</doc>
<doc id="189431" url="https://ta.wikipedia.org/wiki?curid=189431" title="அண்ணளவாக்கம்">
அண்ணளவாக்கம்

அண்ணளவாக்கம் ("approximation") என்பது, ஒன்று, இன்னொன்றைத் துல்லியமாக ஒத்திருக்காவிடினும் ஓரளவுக்கு அதேபோல் இருப்பதைக் குறிக்கும். இந்தக் கலைச்சொல், பெறுமானம், கணியம், தோற்றம், விபரம் போன்ற பல்வேறு இயல்புகள் தொடர்பில் பயன்படுகிறது. எண்கள் தொடர்பாகவே இது பெரிதும் பயன்படுத்தப் பெற்றாலும், கணிதச் சார்புகள், வடிவங்கள், இயற்பியல் விதிகள் போன்றவற்றுக்கும் இக்கலைச்சொல்லைப் பயன்படுத்துகின்றனர். அறிவியலில், துல்லியமான மாதிரிகளையோ வழிமுறைகளையோ பயன்படுத்துவது கடினமாக இருக்கும்போது, எளிமைப்படுத்திய மாதிரிகளையோ வழிமுறைகளையோ இது குறிக்கக்கூடும். அண்ணளவாக்கிய மாதிரி கணித்தலையும் இலகுவாக்குகிறது. துல்லியமான பெயர்த்தீடுகளைப் பயன்படுத்துவதற்குப் போதிய தகவல்கள் இல்லாத வேளைகளிலும் அண்ணளவாக்கம் பயன்படும். எந்த அளவுக்கு அண்ணளவாக்கத்தைப் பயன்படுத்த முடியும் என்பது பல விடயங்களில் தங்கியுள்ளது. பெற்றுக்கொள்ளக்கூடிய தகவல்கள், தேவையான துல்லியத்தன்மையின் அளவு, அண்ணளவாக்கத்துக்கு உட்படும் தரவுகளினால் இறுதி விளைவில் ஏற்படக்கூடிய தாக்கம், நேரம் உழைப்புப் போன்றவற்றில் கிடைக்கக்கூடிய சேமிப்பு என்பன இவற்றுட் சில.

அண்ணளவாக்கக் கோட்பாடு என்பது கணிதத்தின் ஒரு கிளை. இது சார்புப் பகுப்பாய்வின் கணியம் சார்ந்த பகுதி. டையோபன்டைன் அண்ணளவாக்கம் என்பது உண்மை எண்களை முழு எண்களுக்கு அண்ணளவாக்குவதைக் குறிக்கும். கணிதத்தில், துல்லியமான வடிவம் அல்லது எண் கிடைக்காதவிடத்து அல்லது அவற்றைப் பெற்றுக்கொள்வது கடினமாக இருக்கும்போதே பெரும்பாலும் அண்ணளவாக்கம் இடம்பெறுகிறது. துல்லியமான வடிவம் இருந்தாலும், இறுதி விளைவில் குறிப்பிடத்தக்க வேறுபாடு இருக்காது என்னும்போதும் அண்ணளவாக்கத்தைப் பயன்படுத்துவது உண்டு. குறித்த எண் ஒரு உண்மை எண் இல்லாது இருக்கும்போதும் அண்ணணளவாக்கத்தைப் பயன்படுத்துவது வழக்கம். எடுத்துக்காட்டாக, π என்பதற்குப் பதிலாக 3.14159 என்பதும், √2 என்பதற்குப் பதிலாக 1.414 என்னும் எண்ணும் அண்ணளவாகப் பயன்படுவது உண்டு.

கணித்தலின் போது, குறைந்த எண்ணிக்கையான மதிப்புறு இலக்கங்களைப் பயன்படுத்தும் போதும் அண்ணளவாக்கம் ஏற்படும். கணிக்கும்போது முழுமையாக்கத் தவறுகள் ஏற்படுவது உண்டு. இதனாலும் அண்ணளவாக்கம் ஏற்பட வாய்ப்பு உள்ளது. மடக்கை அட்டவணைகள், வழுக்குச் சட்டம், கணிப்பான் போன்றவற்றைப் பயன்படுத்திக் கணிக்கும்போது, மிக எளிமையான கணிப்புகள் தவிர்ந்த பிற இடங்களில் இவை அண்ணவான விடைகளையே தருகின்றன. கணினி மூலம் செய்யப்படும் கணிப்புக்களின் பெறுபேறுகளும் அவை பயன்படுத்தும் மதிப்புறு இலக்கங்களின் எண்ணிக்கையில் தங்கியுள்ள அண்ணளவாக்கங்களே. ஆனாலும், கணினிகள் கூடிய துல்லியமான கணிப்புக்களைச் செய்யக்கூடிய வகையில் நிரலாக்கம் செய்ய முடியும். ஒரு பதின்ம எண்ணை இரும எண் வடிவிலான முடிவுள்ள எண்ணாக மாற்ற முடியாத போதும் அண்ணளவாக்கம் நிகழும்.

சார்புகளில் அவற்றின் ஈற்றணுகுப் பெறுமானம் அண்ணளவாக்கத்துடன் தொடர்புடைய ஒன்று. சார்பின் ஒன்று அல்லது அதற்கு மேற்பட்ட கூறளவுகள் தற்போக்காய் பெரிதாகும்போது இது நிகழ்கிறது. எடுத்துக்காட்டாக ("k"/2)+("k"/4)+("k"/8)+...("k"/2^"n") என்னும் சார்பின் பெறுமானம் அண்ணளவாக "k" க்குச் சமம். கணிதவியலில், இவை தொடர்பில் ஒரே சீர்தரக் குறியீடுகள் பயன்படுத்தப்படுவது இல்லை. சிலர் ≈ என்பதை அண்ணளவாகச் சமம் என்பதற்குப் பதிலாகவும், ~ என்பதை ஈற்றணுகு முறைச் சமம் என்பதைக் குறிக்கவும் பயன்படுத்துகின்றனர். வேறு சில இடங்களில் இக்குறியீடுகள் மாறிப் பயன்படுவதையும் காணலாம்.

அறிவியல் பரிசோதனைகளில் இயல்பாகவே அண்ணளவாக்கம் ஏற்படுகிறது. அறிவியல் கோட்பாடுகளின் எதிர்வுகூறல்கள் உண்மையான அளவீடுகளில் இருந்து வேறுபடக்கூடும். உண்மையான நிலைமையில் இருக்கக்கூடிய காரணிகள் சிலவற்றைக் கோட்பாடுகள் உள்ளடக்காமல் இருப்பதே இதற்குக் காரணம். எடுத்துக்காட்டாக, எளிமையான கணிப்புகள் வளியின் தடையைக் கவனத்திற் கொள்ளாமல் இருக்கலாம். இவ்வாறான நிலைமைகளில் கோட்பாடுகள் உண்மை நிலையின் அண்ணளவாக்கங்களாகவே இருக்கின்றன. அளக்கும் நுட்பங்களில் இருக்கக்கூடிய குறைபாடுகளினாலும் வேறுபாடுகள் ஏற்படக்கூடும். இவ்வகையில் பெறப்படும் அளவுகள் உண்மைப் பெறுமானங்களின் அண்ணளவாக்கங்களாகவே இருக்கின்றன. முன்னைய கோட்பாடுகளும், விதிகளும் இன்னும் ஆழமான சில விதிகளின் அண்ணளவாக்கங்களாக இருக்கலாம் என்பதை அறிவியல் வரலாறு காட்டுகின்றது. ஒப்புமைக் கொள்கையின்படி புதிய கோட்பாடுகள், நன்கு நிலைபெற்ற பழைய கோட்பாடுகளுக்குப் பதிலாக, அவை செயற்படும் புலங்களில் செயற்பட வேண்டும். பழைய கோட்பாடு, புதிய கோட்பாட்டின் அண்ணளவாக்கம் ஆகின்றது.

இயற்பியலில் உள்ள சில பிரச்சினைகள் நேரடியான பகுப்பாய்வுகளின்மூலம் தீர்ப்பதற்குச் சிக்கலானவையாக இருக்கின்றன அல்லது வழக்கில் உள்ள பகுப்பாய்வு வழிமுறைகள் மூலம் வரையறுக்கப்பட்ட அளவிலான முன்னேற்றத்தையே பெற முடிகிறது. அதனால், துல்லியமான பெயர்த்தீடுகள் கிடைக்கக்கூடும் ஆயினும், அண்ணளவாக்கத்தினால் பிரச்சினையின் சிக்கல்தன்மையைக் குறிப்பிடத்தக்க அளவு குறைப்பதன் மூலம் போதிய அளவு துல்லியமான தீர்வுகளைப் பெற்றுக்கொள்ள முடிகிறது. புவியின் வடிவத்தைக் கூடிய துல்லியத்துடன் பெயர்த்தீடு செய்ய முடியுமானாலும், இயற்பியலாளர்கள் பல்வேறு தேவைகளுக்கு அதை ஒரு கோள வடிவமாகவே அண்ணளவாக்கம் செய்துகொள்கின்றனர். புவியீர்ப்பு போன்ற பல இயல்புகளைப் புவியைக் கோளமாக எடுத்துக்கொள்வதனால் இலகுவாகக் கணிக்கலாம் என்பதே இதற்கான காரணம்.

விண்மீன்களைச் சுற்றுகின்ற கோள்களின் இயக்கங்களை ஆய்வு செய்வதற்கும் அண்ணளவாக்கம் பெரிதும் பயன்படுகின்றது. பல்வேறு கோள்கள் ஒன்றையொன்று ஈர்ப்பதனால் ஏற்படும் சிக்கலான இடைவினைகள் காரணமாக, இவற்றின் இயக்கங்களை ஆய்வு செய்வது மிகமிகக் கடினமானது. இதனால், மறுசெய்கை முறையைப் பயன்படுத்துவதன் மூலம் அண்ணளவான தீர்வு பெறப்படுகிறது. முதற் செய்கையின் போது, கோள்களின் ஈர்ப்பு விசையை கவனத்தில் கொள்ளாமலும், விண்மீன் நிலையாக இருப்பதாகவும் எடுத்துக்கொண்டு கணிக்கின்றனர். இன்னும் துல்லியமான பெறுபேறுகள் தேவைப்படுமிடத்து, முன்னைய கணிப்பினால் பெறப்பட்ட கோள்களின் நிலை, இயக்கம் என்பவற்றைப் பயன்படுத்தியும், ஒவ்வொரு கோளும் மற்றவற்றின்மீது கொண்டுள்ள முதல்வரிசை ஈர்ப்பு இடைவினைகளைக் கருத்தில் எடுத்தும் இன்னொரு கணிப்புச் செய்யப்படுகிறது. இவ்வாறு மேலும் செய்கைகளைத் திரும்பத் திரும்பச் செய்வதன் மூலம், தேவையான அளவு துல்லியத்துடனான விளைவைப் பெற முடியும்.



</doc>
<doc id="189436" url="https://ta.wikipedia.org/wiki?curid=189436" title="பிராடிகைனின்">
பிராடிகைனின்

பிராடிகைனின் (Bradykinin) என்பது குருதிக்குழல்களை விரிவடையச் செய்து இரத்த அழுத்தத்தைக் குறைக்கும் தன்மைக் கொண்ட ஒரு புரதக்கூறாகும். இரத்த அழுத்தத்தைக் குறைக்க உபயோகிக்கப்படும் குருதிக் குழாய்ச் சுருக்கி-மாற்று நொதி தடுப்பி வகை மருந்துகள் (ACE inhibitors) பிராடிகைனின் சிதைவதைத் தடுப்பதின் மூலமாக இதன் அளவை அதிகரித்து மேலும் இரத்த அழுத்தத்தைக் குறைக்கின்றன. பிராடிகைனின், புரோசுடாசைக்கிளின், நைட்ரிக் ஆக்சைடு, அகச்சீதப் படல மிகுமுனைவாக்கக் காரணி (Endothelium-Derived Hyperpolarizing Factor) ஆகியவற்றை வெளியிடுவதன் மூலமாக குருதிக்குழல்கள் மீது செயலாற்றுகின்றது. உடலியக்க, மருந்தியல்சார் செயற்பாடுகளைக் கொண்ட ஒன்பது அமினோ அமில புரதக்கூறான பிராடிகைனின் "கைனின்" தொகுதிப் புரதங்களைச் சேர்ந்ததாகும்.

பிராடிகைனினை 7-8, 1-2, 8-9 இடங்களில் மூன்று கைனினேசு நொதியங்கள்; இரத்தக் குழாய்ச் சுருக்கி-மாற்றும் நொதி (ACE), அமினோ புரதையூக்கி-பி (APP), கார்பாக்சி புரதையூக்கி-என் (CPN) பிளவுபடுத்துகின்றன.


</doc>
<doc id="189439" url="https://ta.wikipedia.org/wiki?curid=189439" title="மரபணு வெளிப்பாடு">
மரபணு வெளிப்பாடு

டி.என்.ஏ யிலிருக்கும் மரபணுக்கள் ஆர்.என்.ஏ க்களாகப் படியெடுக்கப்பட்டு, பின்னர் அந்த ஆர்.என்.ஏக்களில் இருந்து புரதம் என்னும் மரபணு உற்பத்திப்பொருளாக மொழிபெயர்ப்பு ( செய்யப்படுகின்றது]]

மரபணு வெளிப்பாடு (Gene expression) என்பது மரபணுவில் இருக்கும் தகவல்கள், தொழிற்படக்கூடிய மரபணு உற்பத்திப்பொருளாக (gene product) மாற்றப்படும் செயல்முறையாகும். மரபணுவிலிருக்கும் மரபணுக் குறியீட்டுப்பகுதியில் (coding region) இருந்து இவ்வகையான மரபணு உற்பத்திப்பொருட்கள் உருவாகின்றன. மரபணு உற்பத்திப்பொருட்கள் உயிர்வேதியியல் பொருட்களாகும். பொதுவாக இந்த மரபணு உற்பத்திப் பொருட்கள் தொழிற்படும் ஆற்றல் கொண்ட புரதங்களாக இருப்பினும், புரதமல்லாத, ஆனால் தொழிற்படும் தன்மைகொண்ட ஆர்.என்.ஏ க்களை உருவாக்கும் மரபணுக் குறியீட்டுப்பகுதிகளும் காணப்படுகின்றன. இடம்மாற்றும் ஆர்.என்.ஏ. (tRNA), இரைபோசோமில் இருக்கும் இரைபோசோம் ஆர்.என்.ஏ (rRNA) போன்றன இவ்வகையான தொழிற்படும் ஆர்.என்.ஏ க்களாகும். 

மரபணு வெளிப்பாட்டின் மூலம் பெறப்படும் உற்பத்திப்பொருட்களை அல்லது மூலக்கூறுகளை அளவிடுவதன் மூலம், ஒரு மரபணு எவ்வளவு தொழிற்பாடுடையதாக இருக்கின்றதென்பதை அறிய முடியும். வழமையைவிட அதிகரித்தல் அல்லது குறைதல் போன்ற அசாதாரண மரபணு வெளிப்பாடானாது நோய்களுடன் தொடர்பைக் கொண்டிருக்கலாம். எடுத்துக்காட்டாக, புற்றுநோய் உருவாதலுக்குக் காரணமான சில புற்றுநோய் மரபணுக்களின் (Oncogenes) அதிகரித்த தொழிற்பாடு புற்றுநோயை உண்டாக்குகின்றது. 

இந்த மரபணுச் செயல்முறையானது பொதுவாக மெய்க்கருவுயிரிகள், நிலைக்கருவிலிகள் உட்பட்ட அனைத்து உயிரினங்களிலும் காணப்படுகின்றது. இந்தச் செயல்முறையானது டி.என்.ஏ யிலிருந்து ஆர்.என்.ஏ படியெடுத்தல் மூலம் செய்திகாவும் ஆர்.என்.ஏ க்கு முன்னோடி உருவாதல், பின்னர் ஆர்.என்.ஏ பிரித்திணைதல் () மூலம் செய்திகாவும் ஆர்.என்.ஏ உருவாதல், அதிலிருந்து மொழிபெயர்ப்பு () மூலம் புரதக் கூறுகள் உருவாதல், பின்னர் அதிலிருந்து மொழிபெயர்ப்புக்குப் பின்னரான மாற்றமைவுகள் மூலம் (Post-traslational modification) தொழிற்படும் ஆற்றல் கொண்ட புரதம் உருவாதல் போன்ற பல படிகளைக் கொண்டுள்ளது. 

மரபியலில், மரபணுவமைப்பானது, தோற்றவமைப்பாக வெளிப்படுவதற்கான அடிப்படை நிலை இந்த மரபணு வெளிப்பாடேயாகும். டி.என்.ஏ யிலிருக்கும் மரபுக்குறியீட்டுக்கு அர்த்தம் தருவது இந்த மரபணு வெளிப்பாடே எனக் கூறலாம். மரபணு வெளிப்பாட்டின் மூலம், மரபுக்குறியீட்டில் இருக்கும் குறியாக்க வரிசை புரிந்து கொள்ளப்படக்கூடிய மூலக்கூறாக அல்லது தொழிற்படும் தன்மை கொண்ட மூலக்கூறாக மாற்றப்படுகின்றது. இதன்மூலம் உயிரினங்களின் அமைப்பு, உருவம் போன்ற புரிந்துகொள்ளப்படக் கூடிய தன்மைகள் வெளிபடுவதுடன், உயிரினங்களுக்கு அத்தியாவசியமான வளர்சிதைமாற்றத்துக்குத் தேவையான நொதியங்கள் உருவாக்கப்படுகின்றன.

உயிர்க் கலங்களின் டி.என்.ஏக்களிலேயே பரம்பைத் தகவல்கள் சேமிக்கப்படுகின்றன. இத்தகவல்கள் நியூக்கிலியோடைட்டுக்களின் ஒழுங்கமைப்பின் வடிவில் சேமிக்கப்பட்டிருக்கும் குறிப்பிட்ட டி.என்.ஏ பகுதி மரபணு எனப்படும். இத்தகவல்கள் இறுதியாக புரதங்களின் வடிவில் வெளிப்படுத்தப்படுவதே மரபணு வெளிப்படுத்தலின் நோக்கமாகும். இதன் முதற்படி டி.என்.ஏ வடிவிலிருக்கும் மரபணுத் தகவலை ஆர்.என்.ஏ வடிவுக்கு மாற்றுவதாகும். இச்செயற்பாடு ஆர்.என்.ஏ. படியெடுப்பு எனப்படும். இச்செயற்பாடு ஆர்.என்.ஏ பாலிமரேசு எனும் நொதியத்தின் உதவியுடன் நிகழ்த்தப்படுகின்றது. டி.என்.ஏயின் இரு பட்டிகைகளும் பிரிக்கப்பட்டு அதன் ஒரு பட்டிகையைக் குறை நிரப்பும் வகையில் ஆர்.என்.ஏ நியூக்கிலியோடைட்டுகளால் நிரப்பப்பட்டு பின்னர் உருவாகிய mRNA ஒற்றைப் பட்டிகையும் ஆர்.என்.ஏ பலிமரேசும் அகற்றப்படுகின்றன. இதன் போது டி.என்.ஏ பட்டிகை மீண்டும் மற்றைய பட்டிகையுடன் இணைக்கப்படும். 

உருவாக்கப்பட்ட mRNAயில் டி.என்.ஏயின் அடினினுக்குப் பதிலாக யுராசிலும், குவானினுக்குப் பதிலாக சைட்டோசினும், சைட்டோசினுக்குப் பதிலாக குவானினும், தையமினுக்குப் பதிலாக அடினினும் காணப்படும். இந்த pre-mRNA (அல்லது முதல்-mRNA) கருவிலுள்ள துளைகளூடாக குழியவுருவை அடைய முன்னர் மாற்றியமைக்கப்பட வேண்டும். பக்டீரியாக்களாயின் நேரடியாகவே குழியவுருவை அடைந்து விடும்.

மெய்க்கருவுயிரிகளின் டி.என்.ஏயில் புரதத்தொகுப்புக்குத் தேவையற்ற டி.என்.ஏ பகுதிகளும் காணப்படும். இதனை ஆங்கிலத்தில் "Introns" என அழைப்பர். ஆர்.என்.ஏ தொகுக்கப்படும் போது இன்ட்ரொன்களில் உள்ள தகவல்களும் படியெடுக்கப்படுகின்றன. எனவே புரதத்தொகுப்புக்கு முன்னர் ஆர்.என்.ஏயில் இந்த இன்ட்ரொன்கள் காரணமாக உருவாக்கப்பட்ட தேவையற்ற பகுதிகள் நீக்கப்படல் அவசியமாகும். இது ஆர்.என்.ஏ பிரித்திணைத்தல் எனப்படும். இதனோடு மேலும் பல மாற்றங்களும் ஆர்.என்.ஏ மாற்றியமைத்தலின் போது நிகழ்கின்றன. 5' மற்றும் 3' "மூடி"களும் ஆர்.என்.ஏயுடன் பொருத்தப்பட்டு ஒரு முழுமையான mRNA உருவாக்கப்படுகின்றது. இவ்வனைத்து செயற்பாடுகளும் சக்தியை உபயோகித்து கருவினுள் உள்ள பல்வேறு நொதியங்களின் உதவியுடன் நிகழ்த்தப்படுகின்றன. இவ் ஆர்.என்.ஏக்கள் கருவிலுள்ள நுண் துவாரங்களூடாக குழியவுருவை அடைகின்றன. பக்டீரிய கலத்தில் கரு இரட்டைமென்சவ்வு காணப்படாமையாலும், அவற்றின் டி.என்.ஏக்களில் தேவையற்ற தகவல்கள் இல்லாமையாலும், பெரிதாக மாற்றமேதுமில்லாமல் நேரடியாக mRNA கலத்தின் குழியவுருவை அடைகின்றது. இந்த mRNAயில் புரதத்தொகுப்புக்குத் தேவையான முழுத் தகவல்களும் மும்மூன்று நியூக்கிலியோடைட்டுக்களாகச் சேமிக்கப்பட்டிருக்கும். ஒவ்வொரு அமினோஅமிலத்தையும் குறிக்கும் மூன்று mRNA நியூக்கிலியோடைட்டுக்களும் கோடோன்கள் எனப்படும்.

mRNAயில் உள்ள மரபணுத் தகவல்களைப் பயன்படுத்தி mRNAயில் உள்ள கோடோன்களின் ஒழுங்கின் அடிப்படையில் குறித்த அமினோவமில ஒழுங்கு மூலம் புரதங்களைத் தொகுத்தல் மொழிபெயர்ப்பு எனப்படும். கலத்தின் குழியவுருவில் tRNA எனும் ஆர்.என்.ஏ வகைகள் உள்ளன. இவை புரதத்தொகுப்புக்காக அமினோ அமிலங்களைக் காவும் ஆர்.என்.ஏ வகைகளாகும். ஒவ்வொரு வகையான tRNAயும் குறித்த அமினோ அமிலத்தையே காவும். ஒவ்வொரு tRNAயும் ஒவ்வொரு எதிர்க்கோடோனைக் கொண்டிருக்கும். இவ்வெதிர்க் கோடோன் mRNAயில் உள்ள கோடோனுடன் இரைபோசோமில் இணைகின்றது. இணையும் tRNAக்கள் mRNAயின் கோடோன் தொடரொழுங்குக்கமைய தான் காவிக்கொண்டு வரும் அமினோஅமிலங்களை அடுக்குகின்றது. இரைபோசோமில் rRNAயின் உதவியுடன் இவ் அமினோ அமிலங்களுக்கிடையில் பெப்தைட்டுப் பிணைப்பு உருவாக்கப்பட்டு புரதச்சங்கிலி உருவாக்கப்படுகின்றது. 

இவ்வாறு டி.என்.ஏயில் உள்ள மரபணுத் தகவல் மிகவும் சிக்கலான செயன்முறையூடாக தேவையான புரதங்களைத் தொகுக்கப் பயன்படுகின்றது.

பெப்டைட்டுப் பிணைப்பால் பிணைக்கப்பட்ட அமினோ அமிலத்தொடரொழுங்கு பயனற்றதாகும். மடிப்படைந்த புரதத்தின் புடைச்சிறைக் கட்டமைப்பே நொதியமாகத் தொழிற்பட்டு கலச்செயற்பாட்டை நிகழ்த்த உதவும். செயற்படக் கூடிய புரதமே மரபணு வெளிப்பாட்டின் இறுதி விளைபொருளாகும். எனவே இறைபோசோமில் உருவாக்கப்படும் புரதம் மடிப்படைந்து புடைச்சிறைக் கட்டமைப்படைகின்றது. ஒழுங்காக மடிப்படையாத புரதம் ஒழுங்காகத் தொழிற்படாது.


</doc>
<doc id="189445" url="https://ta.wikipedia.org/wiki?curid=189445" title="ரேவதி (எழுத்தாளர்)">
ரேவதி (எழுத்தாளர்)

ரேவதி என்ற புனைப்பெயரில் எழுதும் ஈ. எஸ். ஹரிஹரன் ஒரு பிரபலமான தமிழ் எழுத்தாளர். சிறுவர்களுக்காகவும் பெரியவர்களுக்காகவும் சிறுகதை, நாவல், நாடகம் உட்பட 92 நூல்களை வெளியிட்டுள்ளார்.

ஹரிஹரன் கேரளம், பாலக்காடு மாவட்டத்தைப் பூர்வீகமாகக் கொண்டவர். சென்னை, வில்லிவாக்கத்தில் வசித்து வருகிறார். மின்சார வாரியத்தில் தமிழ் வளர்ச்சி அலுவலராகப் பணியாற்றிய இவர், கோகுலம் சிறுவர் இதழின் ஆசிரியராக 11 ஆண்டு காலம் பணியாற்றினார். குழந்தைக் கவிஞர் அழ. வள்ளியப்பா தொடங்கிய குழந்தை எழுத்தாளர் சங்கத்தில் துணைச்செயலர், பொதுச்செயலர், பொருளாளர் ஆகிய பொறுப்புகளை வகித்தவர்.

மாணவராக இருக்கும் போதே கல்கண்டு, பூஞ்சோலை ஆகிய இதழ்களில் எழுத ஆரம்பித்தார். *'கொடி காட்ட வந்தவன்' (புதினம்), இக்கதை 9 மொழிகளில் மொழிபெயர்க்கப்பட்டது. "பூந்தளிர்" என்ற சிறுவர் இதழில் வாண்டுமாமாவுக்கு உதவியாசிரியராக இருந்தார். பின்னர் கோகுலம் இதழில் ஆசிரியராகச் சேர்ந்தார். தினமணியில் சிறுவர் மணி இணைப்பில் மூன்று ஆண்டுகள் தலையங்கம் எழுதினார்.

மத்திய, மாநில விருதுகள் உட்பட 35-க்கும் மேற்பட்ட விருதுகளைப் பெற்றுள்ளார்.


</doc>
<doc id="189450" url="https://ta.wikipedia.org/wiki?curid=189450" title="பரிபாடல் பரிமேலழகர் உரை">
பரிபாடல் பரிமேலழகர் உரை

பரிமேலழகர் உரை செய்த நூல்களில் ஒன்று பரிபாடல். இது பரிபாடல் பரிமேலழகர் உரை எனப் போற்றப்படுகிறது. இதன் காலம் 13 ஆம் நூற்றாண்டு. இந்த உரையின் சிறப்பை அதன் சிறப்புப் பாயிரம் நன்கு விளக்குகிறது. கந்தி முதலான பலர் செய்திருந்த பாடப் பிழைகளை நீக்கிப் பரிமேலழகர் உரை செய்தார் எனவும், பரிமேலழகர் நிலம் அளந்த திருமால் தாள் தொழும் மரபினர் என்றும் இந்தச் சிறப்புப் பாயிரம் குறிப்பிடுகிறது.
இவரது திருக்குறள் உரையின் பாங்குகள் இந்த உரையிலும் காணப்படுகின்றன. 


</doc>
<doc id="189451" url="https://ta.wikipedia.org/wiki?curid=189451" title="ரம்யா">
ரம்யா

திவ்யா ஸ்பந்தனா(29 நவம்பர் 1982), மக்களால் அறியப்படும் ரம்யா, இவர் வொக்கலிகர் இனத்தில் பிறந்தவர், இவர் தென்னிந்தியத் திரைப்பட நடிகையும் கர்நாடக மாநிலத்திலுள்ள மாண்டியா தொகுதியின் நாடாளுமன்ற உறுப்பினரும் ஆவார். அவரின் தங்கை கீர்த்தனா தேவி என்றழைக்கப்படும் சஹானா இப்போது திரைத் துறையில் கால் பதித்துள்ளார்.. கன்னடத் திரையுலகில் அறிமுகமான இவர், தமிழ் மற்றும் தெலுங்கு முதலிய மொழிகளிலும் நடித்துள்ளார்.
திவ்யா தனது பள்ளிப்படிப்பை ஜெயின்ட் ஹில்டா(ஊட்டி), மற்றும் சேக்ர்ட் ஹர்ட் பள்ளி (சர்ச் பார்க்)
(சென்னை)யிலும் முடித்தார். பட்டப்படிப்பை பெங்களுரூவில் உள்ள செயின்ட் ஜோசப் கல்லூரியில் துவங்கி பாதியில் கைவிட்டார்.


</doc>
<doc id="189453" url="https://ta.wikipedia.org/wiki?curid=189453" title="நைட்ரிக் ஆக்சைடு">
நைட்ரிக் ஆக்சைடு

நைட்ரிக் ஆக்சைடு (Nitric oxide) (அல்லது நைத்திரசன் மோனாக்சைடு), என்னும் மூலக்கூற்றின் வேதிவாய்பாடு:NO. கட்டற்ற மூலக்கூறான நைட்ரிக் ஆக்சைடு வேதியியல் தொழிற்கூடங்களில் ஒரு முக்கியமான வினை இடைப்பொருளாக உள்ளது. தானுந்து இயந்திரங்கள், படிம எரிபொருள் மின் உற்பத்தி நிலையம் ஆகியவற்றில் எரிபொருட்கள் காற்றில் எரியும்போது நைட்ரிக் ஆக்சைடு உடன் விளைபொருளாக உருவாகிறது. இடி, மின்னல், புயலின் போது ஏற்படும் மின்கசிவுகளினால் இயற்கையாக உருவாகிறது. பாலூட்டிகளில் பல உடலியக்க, நோய்க்குரிய செயற்பாடுகளில் நைட்ரிக் ஆக்சைடு ஒரு முக்கியமான உயிரணு சமிக்ஞை மூலக்கூறாக உள்ளது.


</doc>
<doc id="189458" url="https://ta.wikipedia.org/wiki?curid=189458" title="அண்ணளவாக்கக் கோட்பாடு">
அண்ணளவாக்கக் கோட்பாடு

கணிதத்தில் அண்ணளவாக்கக் கோட்பாடு ("approximation theory") என்பது, எவ்வாறு சார்புகளை, அவற்றிலும் எளிமையான சார்புகளாக கூடுமான அளவுக்கு அண்ணளவாக்கலாம் என்பது தொடர்பானது. எவ்வளவு எளிமை என்பதும், எந்த அளவுக்கு என்பதும் பயன்பாட்டுத் தேவையில் தங்கியுள்ளது. இதனுடன் நெருக்கமாகத் தொடர்புடைய இன்னொன்று பொதுமைப்படுத்திய பூரியர் தொடர் மூலம் சார்புகளை அண்ணளவாக்குவது ஆகும்.

குறிப்பான கவனத்துக்குரிய ஒரு பிரச்சினை, கணினியில் அல்லது கணிப்பானில் (எ.கா. சைன் (முக்கோணவியல்)) செய்யக்கூடிய செயற்பாடுகளைப் பயன்படுத்திச் சார்புகளை அண்ணளவாக்கம் செய்வது ஆகும். இதன்மூலம், உண்மையான சார்புகளுக்கு மிக நெருக்கமான விளைவுகளைப் பெற்றுக்கொள்ள முடியும். இது பொதுவாக, பல்லுறுப்புக்கோவை அல்லது விகிதமுறு அண்ணளவாக்கத்தின் மூலம் செய்யப்படுகிறது. இதன் நோக்கம் உண்மையான சார்புக்கு எவ்வளவு நெருக்கமாக முடியுமோ அவ்வளவு நெருக்கமான அண்ணளவாக்கத்தைப் பெறுவது, குறிப்பாகக் கணினியின் அடிப்படையான மிதவைப் புள்ளிக் கணக்கீட்டுக்கு நெருக்கமான துல்லியத்தன்மையைப் பெறுவது ஆகும்.

கணினியில் சைன், முடிவிலாத் தொடரின் வாயிலாக, 10 அல்லது 15 அண்ணளவாக்க பாகங்கள் (terms) வரை கணக்கிட்டு கூட்டியும் சைன் மதிப்பை பெரலாம்.


</doc>
<doc id="189463" url="https://ta.wikipedia.org/wiki?curid=189463" title="பார்வை இடவழு">
பார்வை இடவழு

பார்வை இடவழு அல்லது இடமாறு தோற்றவழு ("parallax error") என்பது கண் பார்வைச் சரிவினால் அளவில் ஏற்படும் வழு ஆகும். இதன் காரணமாக எடுக்கப்படும் அளவுகள் கூடுதலாகவோ அல்லது குறைவாகவோ தோன்றும்.


</doc>
<doc id="189467" url="https://ta.wikipedia.org/wiki?curid=189467" title="கதிர்வீச்சுப் புற்றுநோய்க்கான இந்திய மருத்துவர்கள் சங்கம்">
கதிர்வீச்சுப் புற்றுநோய்க்கான இந்திய மருத்துவர்கள் சங்கம்

இந்திய கதிர்வீச்சு புற்றுநோய் மருத்துவர்கள் சங்கம் (Association of Radiation oncologists of India ) என்பது புற்று நோய்மருத்துவத்தில் கதிர்வீச்சினைப் பயன்படுத்தும் மருத்துவர்களின் சங்கமாகும். இச்சங்கத்தில் கதிர்வீச்சு மருத்துவர்களுடன் மருத்துவ இயற்பியலாளர்கள், நோயறி கதிரியல் துறை மருத்துவர்கள் மற்றும் துறையில் ஆர்வமுள்ளவர்களும் உறுப்பினர் ஆகலாம். ஆண்டுதோறும் மாநாடுகளும் கருத்தரங்குகளும் நடைபெறுகிறது. பயனுள்ள கருத்துப் பரிமாற்றம் இதனால் ஏற்படுகிறது. அவர்களுக்கென்று சஞ்சிகையும் கல்லூரியும் உள்ளது.



</doc>
<doc id="189468" url="https://ta.wikipedia.org/wiki?curid=189468" title="சங்கரன்புதூர்">
சங்கரன்புதூர்

சங்கரன்புதூர் (Sankaranputhoor) தமிழ்நாடு கன்னியாகுமரி மாவட்டத்தின் தேரூர் பஞ்சாயத்திற்குட்பட்ட கிராமம் ஆகும்.. இங்கு சுமார் 150 வீடுகளும் 800 மக்களும் வசிக்கின்றனர். ஊரின் வடபுறத்தே நாஞ்சில்நாடு புத்தனாறு கால்வாய் செல்கிறது. இதில் பேச்சிப்பாறை அணையிலிருந்து வரும் தண்ணீர் கன்னியாகுமரி கடலில் சென்று சேருகிறது.

திருவிதாங்கூர் சமஸ்தானத்தோடு இணைந்திருந்த காலகட்டத்தில் இவ்வூரில் வசித்து வந்த குடும்பங்கள் திருவிதாங்கூர் மன்னரின் அரண்மனைக்கு நெல் கொண்டு செல்லும் பணியைச் செய்தனர். இவர்களின் கடுமையான உழைப்பையும் விசுவாசத்தையும் கண்ட மன்னர் இவர்களுக்கு இந்த ஊரை நிர்மாணித்தார். ஊரைச் சுற்றியுள்ள மற்றும் ஊரையும் சேர்த்து உள்ள இடங்கள் அனைத்தும் ஊர் கோவிலில் உள்ள முத்தாரம்மன் பெயருக்கு இருக்கிறது. எனவே இந்த இடத்தின் சொத்து வாங்கல் விற்பனை அனைத்தும் ஊர்க்காரர்களுக்கு இடையே மட்டும்தான். கடுமையான மழைநாளில் மாட்டின் மேல் கொண்டு சென்ற நெல் நனைந்து விடக்கூடாது என்பதற்காக கட்டியிருந்த வேட்டியால் நெல்லை மூடி பத்திரமாகக் அரண்மனைக்குக் கொண்டு சேர்த்ததற்காகவே இவ்வூர் இவர்களுக்கு வழங்கப்பட்டது என்பது செவிவழிச் செய்தி.


ஊரின் வடக்கே நாஞ்சில் நாடு புத்தனாறு கால்வாயும், தெற்கே பள்ள குளமும், மேற்கே மாங்குளமும், கிழக்கே வயல்வெளிகளும் அமைந்துள்ளன. ஊரின் அருகே இராமாபுரம், கண்ணன் பதி, தேவகுளம், அழகனாபுரம் மற்றும் கோட்டவிளை ஆகிய ஊர்கள் அமைந்துள்ளன. சுசீந்திரம் தாணுமாலயன் கோயில் இவ்வூரிலிருந்து 5 கிலோமீட்டர்கள் தொலைவிலும் சுசிந்திரம் தேரூர் பறவைகள் சரணாலயம் இவ்வூரிலிருந்து இரண்டு கிலோமீட்டர்கள் தொலைவிலும் அமைந்துள்ளன.



</doc>
<doc id="189469" url="https://ta.wikipedia.org/wiki?curid=189469" title="எண்ணளவை">
எண்ணளவை

கணிதத்தில், ஒரு கணத்தின் எண்ணளவை ("cardinal number") என்பது அக்கணத்திலுள்ள உறுப்புக்களின் அளவாகும். எடுத்துக்காட்டாக கணம் A = {1,2,3} வில் மூன்று உறுப்புகள் உள்ளன. எனவே A வின் எண்ணளவை மூன்றாகும். இருவழிக்கோப்புகள், உள்ளிடுகோப்புகளைக் கொண்டு கணங்களை நேரிடையாக ஒப்பீடு செய்தல், முதலெண்களைப் பயன்படுத்தல் என இரு வழிகளில் எண்ணளவையானது அணுகப்படுகிறது. 

மற்ற அளவைகளோடு குழப்பம் ஏற்படாதவரை ஒரு கணத்தின் எண்ணளவையானது அக்கணத்தின் அளவு எனவும் அழைக்கப்படுகிறது.

எண்ணளவையைக் குறிக்க |A|, card(A), #A, n(A) "A" போன்ற குறியீடுகள் பயன்படுத்தப் படுகின்றன.

ஒரு முடிவுறு கணங்களைப் பொறுத்தவரை எண்ணளவை என்பது அக்கணத்திலுள்ள உறுப்புகளின் எண்ணிக்கையைக் குறிப்பதாகும். எண்ணளவைக் கருத்துருவை முடிவிலி கணங்களுக்கு நீட்டிக்கும்போது குறிப்பிலா கணங்களை ஒப்பிடும்முறையை வரையறுத்தல் அவசியமாகிறது.

"A" இலிருந்து "B" க்கு வரையறுக்கப்பட்ட ஒரு உள்ளிடு சார்பு இருக்குமானால், "A" இன் எண்ணளவை "B" இன் எண்ணளவையை விடச் குறைந்ததாகவோ சமமானதாகவோ இருக்கும்.

"A" இலிருந்து "B" க்கு வரையறுக்கப்பட்ட ஒரு உள்ளிடு சார்பு இருந்து, இருவழிச் சார்பு இல்லாமல் இருந்தால் "A" இன் எண்ணளவை "B" இன் எண்ணளவையை விடக் கண்டிப்பாகக் குறைந்ததாக இருக்கும்.

N = இயல் எண்களின் கணம்.


"A" , "B" என்பவை சேர்ப்பில்லா கணங்கள் எனில்:

இதிலிருந்து ஒன்றிப்பு கணங்கள் மற்றும் வெட்டு கணங்களின் எண்ணளவைகள் கீழ்வருமாறு தொடர்புபடுத்தப்படுகின்றன:


</doc>
<doc id="189470" url="https://ta.wikipedia.org/wiki?curid=189470" title="புலிக்கால் முனிவர்">
புலிக்கால் முனிவர்

புலிகால் முனிவர் என்பவர் இந்து தொன்மவியலின் அடிப்படையில் மத்யந்தனர் என்பவரின் மகனும், சிறந்த சிவ பக்தனும் ஆவார். இவருடைய இயற்பெயர் "மழன்" என்பதாகும். இவரை "வியாக்ரபாதர்" "வியாக்கிரபாதர்" என்றும் அறியப்பாடுகிறார்.

சிவபெருமானுக்கு தூய மலர்களால் அர்ச்சனை செய்ய விரும்பிய மழன், மரத்திலிருந்து கீழே விழும் மலர்களையும், வண்டு போன்ற உயிரினங்களால் நுகரப்பட்ட மலர்களையும் ஏற்க மறுத்தார். அதனால் அதிகாலையிலேயே மரத்தில் ஏறி அர்சனைப் பூக்களை சேகரிக்க எத்தனித்தார். இரவு நேரத்தில் கண்களுக்கு போதிய வெளிச்சம் இல்லாமையாலும், மரத்தில் ஏறுவதற்கு வசதியான உடலமைப்பு இல்லாமையாலும் மிகுந்த கவலையுற்றார். அதனை தீர்க்க சிவபெருமானை நோக்கி தவமிருந்து இரவில் தெரியும் பார்வையும், புலிக்கால் மற்றும் புலி நகங்களையும் பெற்றார்.

சமஸ்கிருதத்தில் "வியாக்ரம்" என்பது புலியைக் குறிப்பதனால் வியாக்ரபாதர் என்று அழைக்கப்பட்டார். இதற்கு புலிக்கால்களை உடையவர் என்று பொருளாகும். தமிழில் புலிக்கால் முனிவர் என்றும் அறியப்படுகிறார்.

சமாதி 
இவர் திருச்சி சமயபுரம் அருகில் உள்ள திருபட்டுர் என்னும் இடத்தில் ஜிவசமாதி அடைன்தார். 




</doc>
<doc id="189473" url="https://ta.wikipedia.org/wiki?curid=189473" title="மதிப்புறு இலக்கங்கள்">
மதிப்புறு இலக்கங்கள்

ஒரு எண்ணின் மதிப்புறு இலக்கங்கள் ("significant figures") என்பது, அவ்வெண்ணின் நுண்ணியத்துக்குப் பங்களிப்புச் செய்யும் பொருள் கொண்ட இலக்கங்களைக் குறிக்கும். இது பின்வருவன தவிர்ந்த பிற இலக்கங்களை உள்ளடக்கும்.


மதிப்பிலா இலக்கங்களைத் தருவதைத் தவிர்ப்பதற்காக என்கள் பெரும்பாலும் முழுதாக்கம் செய்யப்படுகின்றன. எடுத்துக்காட்டாக, அண்மித்த ஒரு கிராம் நுண்ணியத்துடன் அளக்கக்கூடிய கருவியொன்றிலிருந்து 12.345 கிகி வாசிப்புப் பெறப்பட்டு, அதை 12.34500 கிகி எனத் தந்தால் அது போலி நுண்ணியத்தை உருவாக்கும். அளவின் நுண்ணியத்தைக் குறிப்பதற்காக அன்றி, எளிமைக்காகவும் எண்களை முழுதாக்கம் செய்வது உண்டு. எடுத்துக்காட்டாக, செய்தி ஒலிபரப்பில் வேகமாக வாசிக்கும் நோக்கத்துக்காக இவ்வாறு செய்வது உண்டு.

பதின்ம இடங்களின் எண்ணிக்கையை (பதின்மப் புள்ளியைத் தொடர்ந்துவரும் இலக்கங்களின் எண்ணிக்கை) வைத்தும் கணக்கீட்டு நுண்ணியம் வரையறுக்கப்படுவது உண்டு. புள்ளிக்கப்பால் வரும் இலக்கங்களின் எண்ணிக்கை முக்கியத்துவம் பெறும் நிதி, பொறியியல் என்பவை தொடர்பான பயன்பாடுகளில் இந்த வரைவிலக்கணம் பயனுள்ளது.

எண்களை எழுதும்போது அவற்றுக்கு விளக்கம் காணும்போதும் மதிப்புறு இலக்கங்களை அடையாளம் காண்பதற்கான விதிகள் பின்வருமாறு:



</doc>
<doc id="189481" url="https://ta.wikipedia.org/wiki?curid=189481" title="ஞான யோகம்">
ஞான யோகம்

ஞான யோகம் என்பதற்கு ஞானமும் யோகமும் ஒன்று சேருவதே ஆகும். "ஞானம்" எனும் சொல்லுக்கு தன்னைப் பற்றிய அறிவை அடையும் சாதனையாகும். "யோகம்" எனும் சொல்லுக்கு, "சாதனம்" அல்லது "கருவி" என்று பொருள். எனவே ஞானம் எனும் சாதனை அடைய யோகம் எனும் சாதனம் (கருவி) அவசியம்.

இந்த ஞான சாதனம் எந்த இலக்குவை அடைய முயற்சி செய்வது எனில் தன்னைப் பற்றிய ஞானம் அடைவதே. தன்னைப் பற்றிய ஞானம் அடைவது எனில் தன்னில் நிலைபெற்ற ஆத்மாவை பற்றிய ஞானத்தை அடைதலே ஆத்ம ஞானம் ஆகும். இந்த ஜீவாத்மா ஆத்ம ஞானத்தை அடைய ஞானயோகம் சிறந்த வழியாகும்.


1. விவேக புத்தி: ஒன்றின் பொருளைப் பிரித்து அறிந்து கொள்ளும் தன்மையே அறிவே. எடுத்துக்காட்டாக, இது தர்மம் - இது அதர்மம், இது உண்மை - இது பொய், இது நல்லது -இது கெட்டது, இது நன்மை - இது இன்பம், இது அழிவற்றது - இது நிலையானது என்று அறிவினால் பிரித்துப் பார்த்து தெரிந்து கொள்வதே ஞானம் ஆகும். இதனை விவேக புத்தி என்பர்.

2. வினிச்சய புத்தி: ஒன்றை நன்கு பிரித்துப் பார்க்கும் விவேக புத்தி இருந்தும், அந்த அறிவில் உறுதி இல்லை எனில் அதற்கு வினிர்ச்சய புத்தி என்பர்.

3. விசுத்த புத்தி: மனத்தூய்மை, கபடமற்ற குணம் மற்றவர்களை ஏமாற்றாத மனம் உடையவர்களை விசுத்த புத்தி உடையவர்கள் என்பர்.

4. விசால புத்தி: பரந்த மனதை உடையவர்கள், பிறர் பொருளில் ஆசை கொள்ளாதிருத்தல்; அதே நேரத்தில் நமது பொருளை பிறருடன் பகிர்ந்து கொள்வது விசால புத்தி (பரந்த மனப்பான்மை) என்பர்.

5. நிச்சல புத்தி: ஒன்றிலேயே நமது மனதை பொருத்திப் பழகும் தன்மையை உறுதியான புத்தி அல்லது நிச்சல புத்தி என்பர்.

6. திட புத்தி: துன்பங்கள், துயரங்கள், நட்டங்கள் வரும் போது அதனை தாங்கிக் கொள்ளும் உறுதியான மனம் தேவை. அத்தகைய மனதிற்கு திட புத்தி என்பர்.

7. ஜாக்கிரத் புத்தி: விழிப்புணர்வுடன் கூடியதாக இருக்கும் மனம் அல்லது அறிவு அல்லது புத்தியை விழிப்புநிலை புத்தி என்பர்.

யோகத்தை மனதின் அமைதி என்றும், மனதை சாத்வீக குணத்திற்கு மாற்றி அமைத்தல்` என்றும், நமது எண்ணங்களின் அமைதியே யோகம் என்றும், அலைபாயும் மனதை நமது மனதின் கட்டுப்பாட்டில் நிலை நிறுத்தும் செயல்களுக்கு யோகம் என்பர்.

சுகம்-துக்கம் போன்ற இருமைகளை சந்திக்கும் போது அதனை தாங்கிக் கொள்ளும் திறன் நமக்குத் தேவை. நமது மனம் சாத்வீக குணத்தில் நிலையில் நிலை நிறுத்த வேண்டும். மனம் நமது கட்டுக்குள் கொண்டு வர வேண்டும். இப்படிப்பட்ட நற்குணங்களில் நமது மனதை நிலை நிறுத்த செய்தலே "யோகம்" ஆகும். 

முதலில் மனதை சத்துவ குணத்தில் மனதை நிலை நிறுத்த வேண்டும். பதஞ்சலி முனிவர் தனது யோக சூத்திரத்தில், தியானம் எனும் தொடர் பயிற்சியாலும், வைராக்கியத்தாலும் மட்டுமே மனதை நம் கட்டுக்குள் வரமுடியும் என வழியுறுத்துகிறார். வைராக்கியம் எனில் உலக இன்பங்களில் ஆசைப்பட்டு அதற்கு அடிமையாக இல்லாமல் இருப்பதே. விவேகம், வைராக்கியத்தை அடைந்து, மன ஒருமுகப்பாடு, மனத்தூய்மை, புலனடக்கம், மனவடக்கம், அகிம்சை, பொறுமை, தவம், தியாகம் ஆகிய சாதனைகளால் யோகத்தை எளிதாக அடைய முடியும்.

மனப்பக்குவமே வைராக்கியம் என்பர். தவத்தாலேயே வைராக்கியத்தை அடைய முடியும். அந்த மனதுடன் ஆத்ம ஞானத்தை அறிந்தால் சீவ முக்தி உறுதியாக கிடைக்கும். ஒரு பெருந் துயரத்தை கடக்க சிறிய கஷ்டங்களை தாங்கிக் கொள்ள நம் மனம் பழகிக் கொள்ள வேண்டும். தவத்தின் மூலம் யோகத்தை அடைந்து மனதை நம் கட்டுக்குள் கொண்டு வரவேண்டும்.
உடல் அளவில் செய்யும் யோகாசனம் எனும் தவத்தால் சோம்பல் நீக்கப்படுகிறது. மேலும் உடல் தூய்மை, சமூகப் பணி, குரு சேவை ஆகியவற்றாலும் சரணாகதி எனும் பணிவு குணங்களினாலும் நாம் மனதை தூய்மைப்படுத்திக் கொண்டு மன வைராக்கியம் அடையலாம்.

ஞானயோகத்தை அடைவது என்பதும், ஆத்மஞானத்தை அடைவது என்பதும் ஒன்றே. உயிருடன் இருக்கும் போதே ஞானமும் யோகமும் அடைவதே சீவ முக்தி என்பர். ஆத்ம ஞானி என்றால் ஆத்மஞானத்தை அறிந்தவன் என்று பொருள். யோகி எனில் ஸித்தி ’ அடைந்தவர் என்று பொருள். சீவ முக்தி எனும் மோட்சத்திற்கு இலக்கு ஆத்ம ஞானம் ஒன்று மட்டுமே. ஞானத்தை அடைவது எளிது என்றும், யோக சித்தியை அடைவது கடினம் என்று கருதுகிறார்கள்.

ஞானத்தை அடைய அதற்கான பிரமாணங்கள் (கருவிகள்) எனும் வேதாந்த சாத்திரங்களை மரபு வழி வந்த குருவின் மூலம் கேட்டு, சிந்தித்து விசாரித்து அறியவேண்டும். சாத்திரங்களை சரியான முறையில் பகுத்தாய்வு (விசாரணை) செய்யாவிட்டால் விபரீத ஞானம் ஏற்படும். மனப்பக்குவம் இல்லாதவர்களுக்கு, அறிவைத் தரும் சரியான கருவிகள் (பிரமாணங்கள்) இருப்பினும் பலனில்லாமல், விபரீத ஞானம் உண்டாகும். இதனை ஞான ஆபாசம் (ஞானம் வந்து விட்டது போல் தோண்றும் உணர்வு) என்பர். எனவே யோகத்தினால் மனதை கட்டுப்படுத்த வேண்டும். 

எனவே ஞான சாத்திரங்களை தொடர்ந்து பயில்பவர்கள், யோகமும் பயில வேண்டும். ஞான சாத்திரங்களை பயில்பவர்களின் வாழ்க்கையை விட யோகம் பயின்றவர்களின் வாழ்க்கை நன்றாக அமையும். பலர் என்னதான் சாத்திரங்கள் பயின்றாலும், அதன்படி ஏன் நடந்து கொள்ள இயலவில்லை எனில் யோகப் பயிற்சி இல்லாத காரணத்தினால்தான். நமது உடல் பல உறுப்புக்களின் சேர்கையாக அமைந்துள்ளது. அறிவு/புத்தி கட்டளை இட்டாலும், சக்தியற்ற உறுப்புக்கள் புத்தியிட்ட கட்டளைகளை நிறைவேற்ற இயலாது. அது போல் ஞானம் இருந்தும் யோகம் இல்லை எனில் ஞானத்தினால் கிடைக்க வேண்டிய பலன்களான சீவன் முக்தி எனும் மோட்சம் கிடைப்பதரிது. 

ஞானம் எனும் அறிவு ஒரு பொருளை கண்ணாடி போன்று உள்ளது உள்ளபடி காட்டும். எனவே ஒரு பொருளை பகுத்தாராய்வு செய்ய நம் மனதில் உள்ள தீய குணங்களை நீக்கி தெய்வீக குணங்களை வளர்த்துக் கொள்ள வேண்டும். எனவே ஞானத்தை அடைய யோகம் எனும் சாதனை அவசியமாகும். இந்த ஞான யோகத்தின் மூலம் தத்துவமசி என்ற மகாவாக்கிய ஞானம் மற்றும் அஹம் பிரம்மாஸ்மி போன்ற ஞானம் நம்முள் உண்டாகும்.

உலக விவகார நோக்கில், புருஷன், பிரகிருதி எனப்படும் பார்ப்பவன், பார்க்கப்படும் பொருள் என்ற வேற்றுமை தோண்றுகிறது. ஆனால் அந்தராத்மாவில் பார்க்கும் போது இப்படிப்பட்ட வேற்றுமைகள் கிடையாது. எல்லாம் பரமாத்ம வடிவமே. அதனால், ஒருவனின் இயல்பான குணத்தையோ, அதை ஒட்டிப் போகும் நடவடிககைகளையும் பார்த்து யாரையும் இகழவோ, புகழவோ கூடாது. பிறரின் இயல்புகளையும், செயல்களையும் விமர்சனம் செய்பவன் ஞான நிஷ்டையிலிருந்து நழுவி விடுகிறான்.

ஆத்மாவின் சொரூபம்:- இவ்வுலகில் பார்க்கப்படும் பொருள்கள், பார்வைக்கு அகப்படாத பொருள்கள் ஆகிய எல்லாமே, பரமாத்மாதான். அவரே உலகத்தை படைக்கிறார், உலகமாகவும் ஆகிறார். உலகத்தைக் காப்பாற்றுகிறார், காப்பற்றப்படுபவராகவும் இருக்கிறார், அவரே உலகத்தை அழிக்கிறார், அழிக்கப்படும் பொருளாகவும் இருக்கிறார். (செய்பவரும், செய்யப்படும் பொருளும் அவரே; ஆத்மாவன்றி வேறோன்றில்லை. விவகார நோக்கில் பார்க்கையில் ஆத்மா, இவ்வுலகிலிருந்து வேறுபட்டது. ஆனால் ஆன்ம நோக்கில் பார்த்தால் அதைத் தவிர வேறு பொருளே இல்லை.

ஆத்ம தத்துவத்தை வாயால் சொல்ல இயலாது (அனிர்வசநீயம்). படைப்பு - நடப்பு - துடைப்பு அல்லது அத்யாத்மம் - அதிதைவம் - அதிபூதம் என்று ஆத்மாவில் கற்பிக்கப்பட்டுள்ள நிலைகள் ஆதாரமற்றவை. இவைகள் இல்லை என்றாலும் இருப்பன போல் தோற்றமளிக்கிறது. இவை சத்துவ குணம், இராட்சத குணம் மற்றும் தாமச குணம் ஆகிய முக்குணங்களால் தோன்றுவன. காண்பவன் - காட்சி - காணப்படும் பொருள் என்று மாயையின் மூன்று வகையான விளையாட்டுகள் இது.
இந்த உலகம் தோற்றம் - அழிவு உடையதாக இருப்பதால், அநித்தியம் - அசத்தியம் என்பதை, பிரதட்சம் - அனுமானம் - வேதாந்த சாத்திரங்கள், ஆப்த வாக்யம், சுய அனுபவம் மற்றும் குரு உபதேசம் எனும் பிரமாணங்களால் (கருவிகளால்) உறுதியாகிறது. எனவே உலகம் அநித்தியம், அசத்தியம் என்பதை உணர்ந்து, எதனுடன் ஒட்டுதல் இன்றி வாழவேண்டும். (சங்கத்தில் நிஷ்சங்கமாக வாழவேண்டும்).

சோகம், மகிழ்ச்சி, அச்சம், கோபம், லோபம், மோகம், வேட்கை, பிறப்பு-இறப்பு இவையெல்லாம் அகங்காரத்துக்கே அன்றி, ஆத்மாவுக்கு அல்ல.(சான்றாக, அகங்காரமில்லாத ஆழ்ந்த உறக்கத்தில், துயரங்கள் - குழப்பங்கள் ஏற்படுவதில்லை. சுக - துக்கங்கள் ஆத்மா சம்பந்தப்பட்டதாக இருந்தால் உறக்கத்திலும் அவை ஏற்பட வேண்டும். எனவே அவைகள் இந்த உடலின் தர்மங்கள் தவிர ஆத்மாவுடையதல்ல).

ஞானேந்திரியங்கள், கர்மேந்திரியங்கள் பிராணன், மனம் ஆகியவற்றால் நிலைபெற்றுள்ள ஆத்மா, இவைகளில் பற்று கொண்டு, இவைகளே நான் என்று கருதும் போது, சீவன் என்று அழைக்கப்படுகிறது. அதிநுட்பமான ஆத்மாவின் மூர்த்திதான் - குண கர்மங்களான லிங்க சரீரம், அல்லது சூத்ராத்மா, அல்லது மஹத் தத்துவம் என்பர். அவன் காலரூபியான பரமேசுவரனுக்கு அடங்கி சம்சாரச் சக்கரத்தில் சுழல்கிறான்.

விவேகியானவன், நல்ல குருவை அணுகி ஞானோபதேசம் பெறவேண்டும். மிகவும் கூர்மையாக தீட்டப்பட்ட ஞானம் எனும் வாளைக் கொண்டு அக்ஞானம் எனும் அகங்காரத்தை ஆணி வேருடன் வெட்டித்தள்ளி ஏகாத்மபாவம் எனும் உண்மை அடைந்தவன் உலகில் இரண்டற்றவனாக சுற்றித் திரியலாம். அந்த நிலையில் அவனிடம் எவ்வித பற்று-வெறுப்பு இருப்பதில்லை.

எது இந்த உலகத்திற்கு காரணமாக இருக்கிறதோ, எதனால் இந்த உலகம், பிரகாசிக்கிறதோ, அந்த பிரம்ம வடிவாகவே உலகம் உள்ளதோ; உலகம், பிரம்மத்திலிருந்து வேறானதல்ல - என்ற முடிவு, பல்வேறு சாத்திரங்களால் நிலை நிறுத்தப்படுகிறது. இதுவே ஞானம்.

தங்கத்தால் வளையல், கடுக்கன், மோதிரம் போன்ற நகைகள் செய்யப்படுகிறது. ஆபரணமாக ஆவதற்கு முன்னும், அவை உருக்கப்பட்டு ஆபரணத்தின் தன்மையை இழந்துவிட்ட போதும், தங்கம்தான், இடைப்பட்ட காலத்தில், பெயரும், உருவமும் பலவாக கூறப்படுகிறது. அது போல, உலகத் தொடக்கம் - நடு - முடிவு எல்லாம் இறைவனே.

மனதிற்கு விழிப்பு நிலை - கனவுநிலை - உறக்கநிலை உள்ளது. இந்த மூன்று நிலைகளுக்கும் முறையே சத்வம் - ரஜஸ் - தமஸ் எனும் முக்குணங்கள் காரணங்களாகும்; மேலும் அத்யாத்மம் (புலன்கள்), அதிபூதம் (மண், முதலிய பஞ்சபூதங்கள்), அதிதைவம் (கர்த்தா எனும் செயல் செய்பவன்) என்று மூன்று வகையான வேறுபாடுகள் உள்ளன. மும்மூன்றாக இருப்பனவெல்லாம் எவருடைய இருப்பில் உண்மை போல் காட்சியளிக்கின்றனவோ, சமாதி நிலையில் மூவகை வேறுபாடுகள் இல்லாத போதும் எது எப்போதும் இருந்து கொண்டு இருக்கிறதோ, அந்த நான்காவது தத்துவம் - பிரம்ம தத்துவம் - அதுவே சத்தியம்.

படைப்புக்கு முன் எது இருக்கவில்லையோ, பிரளயத்துக்குப் பின் எது இருக்கப் போவதில்லையோ, அது, அந்த இடைப்பட்ட காலத்திலும் இல்லை - என்றே கருதவேண்டும். ‘ உலகம் இருக்கிறது’ என்பது வெறும் கற்பனையே. ஒரு பொருள் எதனால் ஆக்கப்படுகிறதோ, எதனால் பிரகாசிக்கப்படுகிறதோ, அதுவே - அந்த காரணப் பொருளே - இதன் உண்மையான வடிவம் என்பது உறுதியான உண்மை. இதுவே முடிவான முடிவாகும்.

பற்பல மாறுதல்களை அடையும் பிரபஞ்சம், உண்மையில் இல்லாத போதிலும், இருப்பதாகத் தோற்றமளிக்கிறது. இது சுயம்பிரகாசமான பிரம்மமே ஆனதால், புலன்கள், விஷயங்கள், மனம், பஞ்சபூதங்கள் என பல்வகை நாம-ரூபங்கள் உண்டோ, அவை அத்தனையிலும் பிரம்மமே விளங்குகிறது.

வேதாந்த சாத்திரங்களை மரபு வழியாக வந்த குருவின் மூலம் கேட்டல், (சிரவணம்) கேட்டதில் சந்தேகங்களை நீக்கிக்கொள்ளுதல் (மனனம்), கேட்டதை மனதில் அசைபோடுதல் (நிதித்யாசனம்), ஸ்வாநுபூதி, முதலிய சாதனங்கள் வழியாக ஆத்ம ஞானம் எனும் பிரம்ம ஞானத்தை அறிந்து கொள்ளமுடியும். ஆத்ம ஞானம் பெற்ற குருவின் மூலம் ஆத்மவிசாரம் செய்து பழகி, உடல் போன்ற அனாத்மா, ஆத்மாவிற்கு புறம்பாக பொருட்களைப் பற்றிய சந்தேகங்களை நீக்கிவிட வேண்டும். பின்னர் ஆனந்தமேயான ஆத்மாவில் மூழ்கி, பொருட்களில் பற்று இல்லாதவனாக ஆகிவிட வேண்டும்.

இது போன்ற அனாத்மா பொருட்களை எவ்வாறு ஒதுக்குவது எனில், இந்த உடல், உணவின் மாற்று உருவம் என்பதால் அது ஆத்மா இல்லை; புலன்கள், அவைகளின் அதிஷ்டான தேவதைகளான பிராணன், வாயு, நீர், அக்னி, மனம் ஆகிய எதுவும் ஆத்மா அல்ல. ஏன் எனில், இவைகளும் உடலைப் போல உணவின் மூலம் உண்டாகிறது.
மனம், புத்தி, சித்தம், அகங்காரம், ஆகாயம், மண், சப்தம் முதலிய புலனுகர் விஷயங்கள் மற்றும் மூன்று குணங்களின் 
சாம்ய அவஸ்தையான இயற்கையும் (பிரகிருதி) ஆத்மா அல்ல. (ஆத்மாவிற்கு புறம்பான இந்த அனாத்மா வஸ்துகளை நேதி - நேதி (இதுவல்ல, இதுவல்ல) என்று ஒதுக்கிவிட்டு, ஆத்மா ஒன்று மட்டுமே சத்தியம் (உண்மை) என்று உறுதி கொள்ள வேண்டும்). 

ஆத்ம ஞானம் எனும் பிரம்ம ஞானத்தை அடைந்தவன், உலகாயத சுக-துக்கங்கள் பாதிப்பதில்லை. சுகம் வரும் போது அவன் மகிழ்வதில்லை. துயரம் வரும் போது வருந்துவதில்லை. ஆத்மானந்தத்தில் மூழ்கியிருப்பவனுக்கு, உலக விசயங்களினால் உண்டாகும் சுக - துக்கங்களால் பாதிக்கப்படுவதில்லை.

ஆகாயம், வாயுவால் உலர்த்தப்படுவதில்லை; நெருப்பினால் எரிக்க முடியாது; நீரினால் ஈரப்படுத்த முடியாது; 
பூமி தனது புழுதியால் மாசுபடுத்த இயலாது; காலங்களின் தன்மைகளான வெப்பம் - குளிர் ஆகியவாற்றால் பாதிக்கப்படுவதில்லை. காரணம், இந்தத் தன்மைகள் எல்லாம் சில நேரங்களில் மட்டுமே இருப்பவை. ஆனால் ஆகாயாமோ, இவைகள் எல்லாவற்றிக்கும் ஆதாரமாக இருப்பது. அதுபோலவே, சத்வ-ரஜஸ்-தமஸ் எனும் முக்குணங்களின் செயல்களும் கர்மாவும், அழிவில்லாத ஆத்மாவை தொடக்கூட முடியாது. ஆத்மா இவைகளுக்குக்கெல்லாம் அப்பாற்பட்டது. ஆனால் இவைகளில் அகங்காரம் கொண்டிருப்பவன் (இவைகள்தான் "நான்" என்று எண்ணிக் கொண்டிருப்பவன்) துயரக்கடலில் சிக்கித் திரிகிறான்.

பகவானிடம் பக்தி செலுத்துவதால் மட்டுமே, மனதின் தோஷமாகிய ரஜோகுணத்தைப் போக்கிக் கொள்ளும் வரை மாயையின் காரியமான குணங்களுடன் சம்பந்தத்தை தவிர்க்க வேண்டும்.

ஆத்ம ஞானத்தை நன்கு அடையாதவனுக்கு மனதில் ஏற்பட்டுள்ள கர்ம பதிவுகள் அடிக்கடி தலைதூக்கி, 
அஞ்ஞானம் தலைதூக்கச் செய்து, யோகப்பிரஷ்டனாக்கிவிடும் (ஆத்மவித்தையை அடையாமல் ஒதுக்கி வைக்கப்படுவர்).

ஞானப் பயிற்சி செய்து முன்னேறும் யோகிகளை, உறவினர்கள், நண்பர்கள் பந்த பாசத்தையோ அல்லது கவலையோ ஏற்படுத்தி விடுவார்கள். அதனால் அவர்கள் தன் நிலையில் இருந்து வழுக்கி விழுந்து விடுவார்கள். அப்படிபட்டவர்கள் அடுத்த பிறவியில், முன் பிறப்பில் விட்ட இடத்திலிருந்து ஞான யோகப் பயிற்சியை தொடங்குவார்கள். கர்மாக்களில் பற்று வைக்க மாட்டார்கள்.

ஞான யோகத்தை அடைந்து பண்டிதனாக விளங்குபவன், உலகத்தில் வாழ்ந்து கொண்டே கர்மவினைப்படி செயலாற்றிக் கொண்டிருந்தாலும், மகிழ்ச்சி - வருத்தம் முதலிய மன மாற்ற்ங்களை அடைவதில்லை. ஆத்மாவில் அறிவை நிலைநிறுத்திய ஆத்ம ஞானி, இந்த உடல் செயல்படுகிறது என்பதையே அறிய மாட்டான்.

உடலிலும் உலகிலும் தான் மாற்றங்கள் தொடர்ந்து நடைபெற்றுக் கொண்டிருக்கிறது, ஆனால் ஆத்மா எப்போதும் ஒரேவிதமாக மாற்றமின்றி உள்ளது என்ற உண்மையை ஞானி அறிந்து கொள்கிறான்.

பகவானின் சாக்ஷாத்காரம் (உணர்வு) ஏற்பட்டதும், மனிதனின் மனதை மூடியிருந்த அக்ஞானம் விலகி, ஆத்ம சொரூபமாகி விடுகிறான். 

ஆத்மா அது நம்மால் அடையப்பட்ட பொருள்; சுயம்பிரகாசமானது; பிறப்பில்லாதது; அளவிடமுடியாதது; எல்லா அனுபூதிகளும் அதிலே நிகழ்கிறது; எல்லா விபூதிகளையும் (பெருமைகளையும்) தன்னுள் கொண்டது; தனக்குச் சமமான இரண்டாவது வஸ்து (பொருள்) இல்லாத தனிப்பொருள்; மனம் - வாக்குகளுக்கு எட்டாதது; நிர்குணமானது; அருவமானது; வடிவம் அற்றது; குணதோசங்களை கடந்தது.
இரண்டாவதற்ற அகண்ட ஆத்ம தத்துவத்தில், அஞ்ஞானத்தின் காரணமாக வேற்றுமை காண்ப்து, மனதின் மயக்கமே.
சீவன், பிரகிருதியின் தொடர்பால் அகங்காரமடைந்து பேதத்தைக் கற்பிக்கிறது. மன மயக்கத்துக்கும், அக்ஞானத்துகும் (அறியாமை) 
தனித்துவமான இருப்பு இல்லை. வித்தியாசங்கள் காணப்படுகிறது எனில் அது ஆத்மாவை அதிஷ்டானமாகக் கொண்டுதான் காணப்படுகிறது.





</doc>
<doc id="189483" url="https://ta.wikipedia.org/wiki?curid=189483" title="திருக்குறள் பரிமேலழகர் உரை">
திருக்குறள் பரிமேலழகர் உரை

திருக்குறள் பழைய உரைகள் பத்தில் காலத்தால் பிந்தியது திருக்குறள் பரிமேலழகர் உரை. திருக்குறளுக்குப் பரிமேலழகர் எழுதிய உரை மிகவும் சிறப்புடையதாகப் போற்றப்படுகிறது. திருக்குறள் வைப்புமுறையில் பரிமேலழகர் குறட்பாக்களை ஒவ்வொரு அதிகாரத்திலும் அடுக்கி வைத்துள்ள முறைமையே இன்று அனைவராலும் பின்பற்றப்படுகிறது. 
இந்த உரையின் சிறப்புகளை இந்த உரைநூலுக்கு எழுதப்பட்டுள்ள சிறப்புப் பாயிரம் தெளிவுபடுத்துகிறது.

திருக்குறளுக்கு எழுதப்பட்ட பழைய உரைகள் பத்து என்பது மரபு. அந்தப் பத்து உரைகளில் காலத்தால் முற்பட்டது மணக்குடவர் உரை என்றும் அது 10ஆம் நூற்றாண்டளவில் எழுதப்பட்டது என்றும் அறிஞர் கூறுவர். திருக்குறளின் பாடம் முதன்முதலில் நமக்குத் தெரிய வருவது மணக்குடவர் உரை வழியாகவே.

பரிமேலழகரின் உரை மணக்குடவரின் உரைக்குப் பின் மூன்று நூற்றாண்டுகள் கழிந்தே எழுதப்பட்டது. ஆயினும் மணக்குடவரின் உரையைப் பரிமேலழகர் பல இடங்களில் திருத்தி அமைக்கின்றார். திருக்குறளின் அமைப்பு முறையிலும் மாற்றம் செய்துள்ளார்.

பரிமேலழகர் உரை சிறப்படைந்ததற்கு காரணமாகக் கூறப்படுவன இவை:


இத்தகைய சிறப்புக்களைக் கொண்ட திருக்குறள் உரை பழைய உரைகள் எல்லாவற்றிலும் சிறப்பானதாகக் கருதப்பட்டதில் வியப்பில்லை.

இத்தகைய இலக்கியப் பண்புகளை உள்ளடக்கிய பரிமேலழகர் உரையைத் தமிழகத்தில் உள்ள பெரும்பாலான பதிப்பகங்கள் வெளியிட்டுப் பெருமை சேர்த்துள்ளன. இதுவரை பரிமேலழகர் உரைக்கு 200க்கு மேற்பட்ட பதிப்புகள், பல வடிவங்களில் 30க்கும் மேற்பட்ட பதிப்பகங்களால் வெளியிடப்பட்டுள்ளன.

மேலும், பரிமேலழகர் உரைக்கு வேறு உரைகள் எழுதப்பட்டுள்ளன என்பதிலிருந்து, அந்த உரை அறிஞர்கள் நடுவிலும் மக்கள் நடுவிலும் உயரிய இடம் பெற்றுள்ளதை அறியலாம்.

தமிழில் வெளிவந்துள்ள பெரும்பாலான உரை நூல்கள் பரிமேலழகர் உரையைத் தழுவியே வெளிவந்துள்ளன என்பதும் அதன் சிறப்பினைப் புலப்படுத்தும். இந்த உரை ஒன்றுதான் மிகுதியான விளக்க உரைகளையும் உரை விளக்க உரைகளையும் தழுவல் உரைகளையும் பெற்றுள்ளது என்பது குறிப்பிடத் தக்கதாகும்.

பரிமேலழகர் உரை சிறப்புப் பெற்றமைக்கு மற்றும் ஒரு முக்கிய காரணம் அந்த உரையே முதன்முதலாக அச்சேறியதும், அவ்வகையில் பொது மக்களைச் சென்றடைந்ததும், மீண்டும் மீண்டும் பதிப்புகள் பெற்று திருக்குறளின் செம்பதிப்புப் போல ஏற்றுக் கொள்ளப்பட்டதும் ஆகும்.

இன்றும் கூட, ஒரு குறிப்பிட்ட திருக்குறள் எந்தப் பாலில் (அறத்துப்பால், பொருட்பால், காமத்துப்பால்), எந்த இயலில், எந்த அதிகாரத்தில், எந்த வரிசையில் வருகிறது என்பதைக் குறிப்பதற்கு, திருக்குறளுக்கு முதன்முதல் எழுதப்பட்ட மணக்குடவர் உரையில் வரும் வரிசை முறை பின்பற்றப்படவில்லை; மாறாக, பரிமேலழகரின் வரிசைமுறையே பின்பற்றப்படுகின்றது. இந்த வகையில் எல்லாராலும் ஏற்றுக் கொள்ளப்படுகின்ற விதத்தில் ஒரு குறிப்பிட்ட குறளின் இடத்தைத் துல்லியமாகக் கணிக்க பரிமேலழகர் வரிசை முறையே பயன்படுத்தப்படுகிறது. இதுவும் பரிமேலழகர் உரை சிறப்படைய முக்கிய காரணம் ஆயிற்று.

பரிமேலழகரின் குறள் வைப்பு முறை ஆங்காங்கே சரியாக அமையவில்லை என்று குறை காண்போரும் கூட, தாம் அளிக்கின்ற புதிய வரிசை முறையை வாசகர்கள் எளிதில் புரிந்து கொள்வதற்காகப் பரிமேலழகரின் குறள் வரிசை முறையையும் இணைத்தே வழங்குகின்றனர்.

அதுபோலவே, திருக்குறளில் வருகின்ற இயல்களின் பெயர்கள் பரிமேலழகர் அமைப்பில் சரியாக அமையவில்லை என்று குறை கண்டு, அந்த இயல்களுக்குப் புதிய பெயர்கள் தருவோரும் பரிமேலழகர் தந்த பெயர்களையும் அருகே குறிக்கவே செய்கின்றனர். இவ்வாறு, பரிமேலழகரின் உரையையும் குறள் அமைப்பையும் ஒப்பிட்டு நோக்குவதற்கு வழி செய்கின்றனர்.

மேற்கூறிய அனைத்தும் பரிமேலழகரின் உரை சிறப்படைந்ததற்கு முக்கிய காரணங்கள் ஆகும். சிலர் "பரிமேலழகர் உரையில்லை என்றேல், வள்ளுவம் புரியாது" என்பதோடு, "பரிமேலழகரின்றி வள்ளுவம் இல்லை" என்றுகூடக் கூறுவதிலிருந்து (இந்திரா பார்த்தசாரதி) இந்த உரை எத்துணை உயர்வாகக் கருதப்பட்டு வந்துள்ளது என்பதை நன்கு அறியலாம்.

1840இல் முதன்முதலாக பரிமேலழகரின் திருக்குறள் உரை அச்சேறியது. அதிலிருந்து சுமார் நூறாண்டுகளாக அந்த உரையே மீண்டும் மீண்டும் பதிக்கப்பட்டது. திருக்குறளுக்கு முதன்முதல் உரை எழுதிய மணக்குடவர் உரை முழுவதும் 1925இல் தான் முதன்முறையாக அச்சிடப்பட்டது.

பரிமேலழகர் உரையை அப்படியே ஏற்றுக்கொள்ளுதல் என்னும் நிலையிலிருந்து மாறி, திருக்குறளுக்கு அணுக்க உரை காண வேண்டும் என்னும் உந்துதலும் ஆய்வுலகில் இக்காலக் கட்டத்தில் எழுந்துள்ளது. அரசஞ்சண்முகனார் 1921இல் எழுதிய முதற்குறள் விருத்தி என்னும் நூல் இதற்குச் சான்றுபகர்கிறது.

பரிமேலழகர் உரைத்திறனைக் கண்டு ஈர்க்கப்பட்டோர் சிலர்; திருக்குறள் வடமொழி சார்ந்து இயற்றப்பட்ட நூலே என்ற எண்ணத்தில் தமிழையும் தமிழரையும் தாழ்த்தும் நோக்குடன் பரிமேலழகர்பால் பற்றுக்கொண்டோர் வேறுசிலர் என்ற நிலை 1920களில் எழுந்தது.

இப்பின்னணியில்தான் தமிழ் எழுச்சி உருவாகி, பரிமேலழகர் உரைக்கு மாற்றாக மணக்குடவர் உரையை அச்சிட்டுக் கொண்டுவர வேண்டும் என்னும் உந்துதல் எழுந்தது. செக்கிழுத்த செம்மல் வ.உ. சிதம்பரனார் முதன்முதல் மணக்குடவர் உரையில் ஒரு பகுதியாகிய அறத்துப்பால் உரையை வெளியிட்டார். இந்த உரை 1917இல் வெளிவந்தது. 1925இல் மணக்குடவர் உரை முழுவதையும் கா. பொன்னுசாமி நாட்டார் வெளியிட்டார்.

பரிமேலழகரை உயர்த்தி திருக்குறளைத் தாழ்த்தும் எண்ணம் சிலர் கொண்டிருந்ததால் அதற்கு எதிர்வினையாக பரிமேலழகரின் உரைக்கு எதிர்ப்பு எழுந்து, அவ்வுரையின் நிறைகுறைகளை ஆராயும் போக்கு தோன்றியதோடு, தனித்தமிழ் உணர்வும் கால்கொள்ளத் தொடங்கியது.

பரிமேலழகரின் உரை சிறந்த இலக்கிய, இலக்கண நுட்பங்களைக் கொண்டிருந்ததை அறிஞர்கள் ஏற்றுக்கொண்டாலும், சில அறிஞர்கள் பரிமேலழகர் உரையில் அடங்கியிருந்த கருத்தியல் முற்கோள்களையும், பரிமேலழகர் தமது கருத்தியலை வள்ளுவர்மீது வலிந்து திணித்ததையும் கேள்விக்கு உள்ளாக்கினார்கள்.

இவ்வாறு பரிமேலழகரின் திருக்குறள் உரை கேள்விக்கு உட்படுத்தப்பட்டதின் சில அம்சங்கள் கீழ்வருவன:







இலக்கியம், இலக்கணம், சமய நூல்கள் போன்றவற்றிற்கு உரை எழுதும் மரபு இந்திய நாட்டில் பல நூற்றாண்டுகளாகவே இருந்து வந்துள்ளது. உபநிடதங்களுக்கும் பிரம்மசூத்திரத்திற்கும் சங்கராச்சாரியார் எழுதிய உரைகள், பகவத் கீதைக்கு காந்தியடிகள், அரவிந்தர் போன்றோர் எழுதிய உரைகள் அறிஞர்களின் பாராட்டுதலைப் பெற்றவை ஆகும். அதுபோலவே, திருக்குறள் அறிவு மக்களிடையே பரவுவதற்கு பரிமேலழகர் உரை வழிவகுத்தது என்பதில் ஐயமில்லை.

பரிமேலழகர் தாம் வாழ்ந்த 13ஆம் நூற்றாண்டு சிந்தனையையும் கருத்தியலையும் தமது திருக்குறள் உரையில் எண்பிக்கின்றார் என்றால், அதை இனம் கண்டு எடுத்துரைப்பது இக்கால ஆய்வியலாளர்களின் பொறுப்பு என்பதையும் மறுத்தலாகாது. ஆனால், இலக்கிய உரை வரலாற்றில் பரிமேலழகர் மிகச் சிறப்பான இடத்தைப் பெறுகின்றார் என்பதையும் மறுப்பதற்கில்லை.

திருக்குறள் பல சமய உண்மைகளைத் தன்னுள் கொண்டுள்ளது என்போரும், சமய நம்பிக்கைகளுக்கு அப்பாற்பட்டது என்போரும், கடவுள் மறுப்புக் கொள்கை கொண்டுள்ளது என்போரும் அதற்கு உரை வகுத்துள்ளனர். திருக்குறள் மனித நேயத்தையே மையமாகக் கொண்டு மக்களுக்கு நன்னெறி புகட்டுகிறது என்னும் கருத்தியலோடு அதற்கு உரை எழுதியோரும் உண்டு.

இவர்களுக்கும் கூட பரிமேலழகர் வழிகாட்டியிருக்கின்றார். அதாவது, திருக்குறளைப் பால், இயல், அதிகாரம், குறள் வரிசை அமைப்பு என்று பிரித்துக் காண்பதிலும், ஒவ்வொரு பிரிவும் பிற பிரிவுகளோடு எவ்வாறு தொடர்புகொண்டுள்ளது என்பதைக் காட்டுவதிலும், நூல் முழுவதும் எச்செய்தியை வழங்குகிறது என்று விளக்குவதிலும் உரையாசிரியர் ஆற்றும் பங்கு மிகப் பெரிது.

மேலும், "இதுவே திருவள்ளுவர் கூறவந்த கருத்து" என்று எடுத்துக் கூறுவதிலும் உரையாசிரியர் பெரும் பங்கு ஆற்றுகின்றார்.

திருக்குறள் தோன்றி சுமார் இரண்டாயிரம் ஆண்டுகளுக்குப் பின் வாழ்கின்ற மக்களுக்கு அந்நூல் பொருளுடைத்ததே என்று அதனை விளக்கியுரைக்கும் செயல் இன்றும் தொடர்கிறது. தமிழ் மக்களின் வாழ்வியலை வள்ளுவம் எவ்வாறு காட்டுகிறது என்பதை எடுத்துரைக்கும் பெரும் பொறுப்பு உரையாசிரியர்களைச் சார்ந்தது. எனவே, வெவ்வேறு வகைகளில் குறளின் செய்தியை இன்றைய மக்களுக்கு எடுத்துரைக்கும் பணியை ஆற்றுகின்ற உரையாசிரியர்களுக்கு பரிமேலழகர் தலைசிறந்த முன்னோடியாகவும் வழிகாட்டியாகவும் திகழ்கிறார்.


</doc>
<doc id="189484" url="https://ta.wikipedia.org/wiki?curid=189484" title="பராபரை மாலை">
பராபரை மாலை

பராபரை மாலை என்பது வீரை அம்பிகாபதி இயற்றிய தோத்திர நூல். 16 ஆம் நூற்றாண்டில் தோன்றியது. இதில் காப்புச் செய்யுள் ஒன்றும் "பரமாயப் பராபரையே" என முடியும் 53 விருத்தங்களும் உள்ளன. இந்த 53 பாடல்களும் வருக்கக் கோவை, வருக்கமாலை நூல்களில் பாடல்கள் ஒன்றன்பின் ஒன்றாக அடுக்கப்படுவது போல அ, ஆ, இ, ஈ ... எழுத்துக்களை முதலெழுத்தாக அமைத்துக்கொண்ட பாடல்களாக அடுக்கப்பட்டுள்ளன. 
1
2


</doc>
<doc id="189486" url="https://ta.wikipedia.org/wiki?curid=189486" title="சாங்கிய யோகம்">
சாங்கிய யோகம்

சாங்கிய யோகம் கபிலர் (சாங்கியம்) எனும் முனிவர் வகுத்த யோகமே சாங்கிய யோகம் ஆகும். பண்டைய ஆறு வகையான இந்துத் தத்துவங்களில் சாங்கிய யோகம் சிறப்புமிக்கது. சாங்கிய யோகம், முக்குணங்கள், பஞ்ச பூதங்கள், மனம், மற்றும் பிரபஞ்சத்தின் படைப்பு, இருப்பு மற்றும் அழிவு குறித்து விரிவாக எடுத்துரைக்கிறது. பகவத் கீதையின் இரண்டாம் அத்தியாயத்திற்கு சாங்கிய யோகம் என்று பெயர் உள்ளது. சாங்கியம் என்பதற்கு ஞானம் (அறிவு) என்று பொருள்.






</doc>
<doc id="189500" url="https://ta.wikipedia.org/wiki?curid=189500" title="நிரப்புப்புரத சவ்வுதாக்குத்தொகுதி">
நிரப்புப்புரத சவ்வுதாக்குத்தொகுதி

சவ்வுதாக்குத்தொகுதி (membrane attack complex; MAC) என்பது நோய்விளைவிக்கின்ற நுண்ம (பாக்டீரிய) உயிரணுவின் மேற்புறத்தில், ஓம்புயிரின் நிரப்புப்புரத அமைப்பானது மரபார்ந்த நிரப்பு வழி, பதிலீடான நிரப்பு வழி ஆகியவை மூலமாக துரித செயற்பாடடைவதால் உருவாவதாகும். இவை நோயெதிர்ப்பு முறைமையின் செயலாக்கும் புரத அமைப்புகளுள் முக்கியமான ஒன்றாகும். சவ்வுதாக்குத்தொகுதியானது மாறுபக்கச்சவ்வு வழிகளை (transmembrane channels) உருவாக்குகின்றது. இத்தகு வழிகள் இலக்குக்குட்பட்ட தீங்கான உயிரணுக்களின் பாஸ்போகொழுமிய ஈரடுக்குகளை ஊடறுத்து செல் சிதைவிற்கும், அழிவிற்கும் வழி வகுக்கின்றன. 


</doc>
<doc id="189507" url="https://ta.wikipedia.org/wiki?curid=189507" title="நாரீனிச்சிதைவு">
நாரீனிச்சிதைவு

நாரீனிச்சிதைவு (Fibrinolysis) என்னும் செயற்பாடு குருதி உறைகட்டிகள் வளர்ந்து சிக்கல்களை உருவாக்காமல் தடுக்கிறது. இவை, முதன்மையான நாரீனிச்சிதைவு, இரண்டாம் நிலை நாரீனிச்சிதைவு என இரண்டு வகைகளாக உள்ளன. முதன்மை வகையானது சாதாரணமான உடல் செயற்பாடுகளில் ஒன்றாகும். ஆனால், இரண்டாம் வகையானது மருந்துகள், மருத்துவ சீர்குலைவுகள் அல்லது பிற காரணங்களினால் குருதி உறைகட்டிகள் சிதைவதைக் குறிக்கின்றது. 

நாரீனிச்சிதைவு செயற்பாட்டில், குருதி உறைதலினால் ஏற்படும் நாரீணி உறைகட்டிகள் சிதைவடைகின்றன. இதன் முதன்மை நொதியமான பிளாசுமின் நாரீனி வலைப்பின்னல்களை வெவ்வேறு இடங்களில் வெட்டி சுற்றோட்ட துண்டுகளை உருவாக்குகிறது. இத்துண்டுகள் பிற புரதச் சிதைப்பிகளால் முற்றாகச் சிதைக்கப்பட்டு சிறுநீரங்கங்கள், கல்லீரல் மூலமாக வெளியேற்றப்படுகின்றன. 


</doc>
<doc id="189519" url="https://ta.wikipedia.org/wiki?curid=189519" title="சனல் எடமருகு">
சனல் எடமருகு

சனல் எடமருகு (பிறப்பு 1955), சர்வதேச பகுத்தறிவாளர் கழகத்தின் (Rationalist International) நிறுவன தலைவர் ஆவார். இவர் இந்தியப் பகுத்தறிவாளர் ஒன்றியத்தின் தலைவராகவும் உள்ளார். இவர் பகுத்தறிவாளர் ஜோசப் எடமருகுவின் மகனாவார். 2012ல் இவர் மத உணர்வுகளை காயப்படுத்துகிறார் என்று ஒரு மும்பை கத்தோலிக்க திருச்சபை குற்றம் சாட்டியது. 


</doc>
<doc id="189520" url="https://ta.wikipedia.org/wiki?curid=189520" title="அவதூத கீதை">
அவதூத கீதை

அவதூத கீதையானது சந்திர வம்சத்து மன்னன் நகுசனின் பேரனும், யயாதி யின் மகனும் ஆன மன்னர் யது, ஒரு நாள் முற்றும் துறந்த இளவயது அவதூத துறவியான தத்தாத்ரேயரை சந்தித்து, நீங்கள் எந்த செயலையும் செய்யாமலேயே மிகவும் ஆழமான தெளிந்த நல்லறிவு உங்களுக்கு எப்படி கிடைத்தது, எதை ஆதாரமாகக் கொண்டு சிறந்த அறிவாளியான தாங்கள் ஒரு சிறுவனைப் போல் மகிழ்ச்சியாக உலகத்தில் திரிந்து கொண்டு இருக்கிறீர்கள் என்று கேட்டதற்கு, அவதூதர் தான் யார் யார் மூலம் எத்தகைய அறிவு (ஆத்ம ஞானம்) பெற்றதாக விவரிக்கிறார்.

1. பூமியிடமிருந்து, பொறுமை மற்றும் ஒருவருக்கொருவர் உதவி செய்து கொள்ளும் குணத்தையும்;
2. வாயுவிடமிருந்து, உயிர் நிலைப்பதற்கு போதுமான அளவு உணவு உட்கொள்ள வேண்டும் என்ற அறிவும்;
3. ஆகாயத்திடமிருந்து, பிரம்மம் எங்கும் நிறைந்திருக்கிறது என்ற ஞானத்தையும்; நீரிடமிருந்து தூய்மையும்; அக்கினியிடமிருந்து குற்றமுடையது என்று எததையும் ஒதுக்கித் தள்ளாத மனநிலையும்;
4. சந்திரனிடமிருந்து, சட உடல் தோன்றி மறைந்தாலும், ஆத்மா மறைவது இல்லை என்ற ஞானத்தையும்;
5. சூரியனிடமிருந்து, ஒரு பொருளைப் வழங்குவதிலும், பெற்றுக் கொள்வதிலும் ஒட்டுதல் இல்லாமல் "யோகி" இருக்க வேண்டும் என்ற ஞானத்தையும்;
6. புறாவிடமிருந்து, முக்தியை அடைவதாற்காக திறந்து வைக்கப்பட்டிருக்கும் வாயில் போன்ற மனித உடலை அடைந்தும், புறாவைப் போல் உலகப்பற்றில் (பந்த பாசத்தில்) ஆழ்ந்திருப்பவர்கள் முக்தியை அடைய முடியாது என்ற ஞானத்தையும் அடைந்ததாக அவதூதர், யது மன்னரிடம் கூறினார்.
7. மலைபாம்பு மூலம், யோகி தானாக எது கிடைகிறதோ, அதையே உண்டு மகிழ்ச்சியுடன் இருக்க வேண்டும் என்ற ஞானமும்;
8. கடலிடமிருந்து, ஒரு ஆத்ம ஞானி தன் விருப்பங்கள் நிறைவேறும்போது மகிழ்ச்சியும், நிறைவேறாதபோது தளர்ந்தும் போய் கலக்கம் அடையக்கூடாது என்ற ஞானமும்;
9. விட்டில்பூச்சி மூலம், மாயையால் படைக்கப்பட்ட பொருட்களில் மயங்கி தன் அறிவை இழந்து, அவைகளில் வீழ்ந்து விட்டில் பூச்சி அழிந்து விடுகிறது. எனவே மாயையில் மயக்கம் கொள்ளக்கூடாது என்ற ஞானமும்;
10. தேனீ இடமிருந்து, வயிற்றுத் தேவைக்கு மேல் ஒரு ஞானி பிச்சை எடுக்கக் கூடாது என்றும் மற்றும் சாத்திர நூல்களிலிருந்து சாரமான தத்துவங்களை மட்டும் மனதில் பதிந்து கொள்ள வேண்டும் என்ற ஞானத்தையும்;
11. ஆண் யாணை மூலம், ஞானிகள் பெண்களிடம் மயங்கக் கூடாது என்ற ஞானத்தையும்;
12. தேன் எடுப்பவன் மூலம், சம்சாரியின் செல்வத்துக்கு முதன்மை உரிமையாளர் துறவிதான் என்ற ஞானத்தையும்;
13. மான் மூலம், காட்டில் வாழம் துறவி ஒருபோதும் உலக இன்பங்கள் தொடர்பான பாடல்கள் கேட்கக் கூடாது என்ற ஞானத்தையும்;
14. மீன் மூலம், நாக்கை (உணவின் மீது ஆசை) கட்டுப்படுத்திக் கொள்ள வேண்டும் என்ற ஞானத்தையும்;
15. பிங்களா என்ற வேசி மூலம், பகவான் எனக்கு அருளிய நல்லறிவை ஏற்றுக்கொண்டு, உலக காமபோகங்களைத் துறந்து, பகவானை சரணடைய வேண்டும் என்ற ஞானத்தையும் அடைந்தாக கூறினார் அவதூதர்.
16. குரர பறவையிடமிருந்து தேவைக்கு அதிகமாக பொருட்களை சேர்த்து வைத்துக் கொள்ளக்கூடாது என்ற "அபரிக்கிரகம்" எனும் ஞானம் அடைந்ததாக கூறினார் அவதூதர்.
17. பச்சிளம் குழந்தையிடமிருந்து பெற்ற ஞானம்: மான-அவமானம் என்ற வேறுபாடு கொள்ளக்கூடாது, பச்சிளம் குழந்தையைப்போல், தன்னிலேயே ஆனந்தப்பட வேண்டும் என்ற ஞானம். உலகத்தில் கவலைகள் இல்லாமல் எப்போதும் பரமானந்தத்தில் மூழ்கி இருப்பவர் இருவர். ஒருவர் சூது வாது இல்லாத, வேற்றுமை உணர்வற்ற, காரணமின்றி மகிழ்ச்சியில் இருப்பது பச்சிளம் குழந்தை. குணங்களையெல்லாம் கடந்த ஞானி.
18. கன்னிப் பெண்னிடமிருந்து பெற்ற ஞானம்; பலருடன் சேர்ந்து வாழ்ந்தால் சண்டை-சச்சரவு ஏற்படும், இரண்டு பெண்கள் இருந்தால் வீண் பேச்சு வளரும். ஆகவே, ஞானி பெண்னின் கை வளையலைப் போல தனியாக இருக்க வேண்டும். யோகியானவன், ஆசனத்தையும் மூச்சுக்காற்றையும் வென்று, வைராக்கியத்தை இடைவிடாத பயிற்சி செய்து, சலனமில்லாத மனதை ஒரே இடத்தில் நிலை நிறுத்த வேண்டும்.
19. வில்லாளியிடம் கற்ற ஞானம்: வில்லாளி அம்பு செலுத்தும் போது தன் பார்வை சிதறாதவாறு இலக்கை குறி பார்த்து அம்பு எய்வது போன்று ஞானியும் தன் மனதை பரப்பிரமம்த்திடம் வைத்திருக்க வேண்டும். முனிவன் தனித்து இருக்க வேண்டும். கூட்டத்தோடு சேரக்கூடாது. சொந்தமான இருப்பிடம் கூடாது. எதிலும் கவனமாக இருக்க வேண்டும். மலைக்குகைக்குள் வசிக்க வேண்டும். தனது ஆசார அனுஷ்டானங்களை விளம்பரப்படுத்திக் கொள்ளாமல் இருக்க வேண்டும். குறைந்த அளவே பேச வேண்டும்.
20. பாம்பிடம் ஞானி கற்ற பாடம்: உடலோ சிறிது காலமே இருப்பது; அது தங்குவதற்கு திட்டமிட்டு பெரிய வீடு கட்டுவது, துக்கத்தின் தொடக்கம். பிற உயிர்களால் கட்டிய வீட்டில் (கரையான் புற்று அல்லது எலி வலை) பாம்பு குடிகொண்டு சுகமாக வாழ்கிறது. அது போன்று ஞானியும் தனக்கென வீடு கட்டிக் கொண்டு வாழாமல் மரத்தடி, குகைகள் போன்ற இடங்களில் தங்க வேண்டும்.
21. சிலந்திப்பூச்சியிடமிருந்து கற்ற ஞானம்: சிலந்திப்பூச்சி, தன் உடலிருந்து வாய் வழியாக நூலைக் கொண்டு வந்து வலையைப் பின்னுகிறது. பின்பு தானே அதை தன் வாய்க்குள் இழத்துக் கொள்கிறது. பகவானும் தான் படைத்த உலகங்களையும், சீவராசிகளையும் ஊழிக் காலத்தில் தன்னில் இழத்துக் கொள்கிறான் என்ற ஞானம்.
22. குளவி (வண்டு) இடமிருந்து கற்ற ஞானம்: கூட்டில் புழு நிலையில் இருக்கும் (வண்டு) (இங்கே வந்து மாட்டிக்கொண்டோமே என்று பயந்து பயந்து) அதையே நினைத்துக் கொண்டிருந்தது. அதன் விளைவாக தன் உடலை விடாமலே, தானும் வண்டாக மாறிவிடுகிறது. இந்த குளவிப் போன்றே பகவானையே நினைத்துக் கொண்டு இருக்கும் பக்தன், ஈஸ்வர வடிவாக - சீவன் முக்தனாக ஆகிவிடுகிறான்.
பின் தன்னுடைய "உடல் மூலம்" கற்றுக் கொண்ட ஞானத்தை கூறுகிறார்: இந்த உடலுக்கு பிறப்பு-இறப்பு தன்மை உடையது. மிகவும் துன்பம் தரக்கூடியது. விவேகம் - வைராக்கியத்தால் “இந்த உடல் பிறர்க்குரியது” (இந்த உடல் நான் அல்ல) என்ற உறுதியான அறிவு உண்டாகிறது. அதனால்தான் நான் இந்த உடலில் பற்று கொள்ளாதவனாக நடமாடிக் கொண்டு இருக்கிறேன் என்று, தான் பெற்ற ஞானத்தின் விவரங்களை மன்னர் யதுவிடம் எடுத்துரைத்தார் அவதூதர்.





</doc>
<doc id="189521" url="https://ta.wikipedia.org/wiki?curid=189521" title="தா. திருநாவுக்கரசு">
தா. திருநாவுக்கரசு

தாமோதரம்பிள்ளை திருநாவுக்கரசு ("Thamodarampillai Thirunavukarasu", 1 செப்டம்பர் 1933 – 1 ஆகத்து 1982) இலங்கைத் தமிழ் அரசியல்வாதியும் முன்னாள் நாடாளுமன்ற உறுப்பினரும் ஆவார்.

திருநாவுக்கரசு இலங்கையின் வடக்கே வட்டுக்கோட்டையில் 1933 செப்டம்பர் 1 இல் பிறந்தார்.

ரி. திருநாவுக்கரசு அகில இலங்கைத் தமிழ்க் காங்கிரஸ் கட்சி வேட்பாளராக காங்கேசன்துறை தொகுதியில் 1970 நாடாளுமன்றத் தேர்தலில் முதற்தடவையாகப் போட்டியிட்டார். இவர் 3,000 வாக்குகள் மட்டுமே பெற்று நான்காவதாக வந்து தோற்றார். தமிழ்க் காங்கிரஸ் கட்சி தமிழரசுக் கட்சியுடன் சேர்ந்து தமிழர் விடுதலைக் கூட்டணி என்ற அரசியல் கூட்டணியில் 1972 ஆம் ஆண்டில் இணைந்தது. தமிழர் விடுதலைக் கூட்டணியின் இணைப் பொருளாளராக திருநாவுக்கரசு பணியாற்றினார்.

1977 தேர்தலில் தமிழர் விடுதலைக் கூட்டணி வேட்பாளராக வட்டுக்கோட்டைத் தொகுதியில் போட்டியிட்டு ஆ. தியாகராஜாவை 18,000 வாக்குகள் வித்தியாசத்தில் திருநாவுக்கரசு வென்று நாடாளுமன்றம் சென்றார்.

திருநாவுக்கரசு 1982 ஆகத்தி 1 இல் மாரடைப்பால் காலமானார். இவரது இடத்திற்கு நீலன் திருச்செல்வம் நாடாளுமன்ற உறுப்பினராக நியமிக்கப்பட்டார்.


</doc>
<doc id="189527" url="https://ta.wikipedia.org/wiki?curid=189527" title="கதிரியல் காப்பு அலுவலர்">
கதிரியல் காப்பு அலுவலர்

கதிரியல் காப்பு அலுவலர் (Radiation Safety Officer) என்பவர் அணுஆற்றல் வரன்முறைப் படுத்தும் வாரியத்தால் (Atomic Energy Regulatary Board) அனுமதிக்கப்பட்ட மருத்துவமனையினை நிருவகிக்கும் அமைப்பால்/நபரால் பணியமர்த்தப்பட்ட, மருத்துவ இயற்பியலில் முதுகலைப் பட்டம் ( M.Sc Medical Physics or Diploma in radiation physics ) பெற்றவராவார். 

இவர் பணியாற்றும் நிறுவனத்தின் கதிர்வீச்சுத் தூய்மைக்குப் பொறுப்பாவார். கதிர்வீச்சுக் கருவிகளைத் தேர்ந்து எடுப்பதில் நிறுவனத்திற்கு போதிய அறிவுரைகளை வழங்குவதும், சரியாக நிறுவுதலைக் கண்காணித்தலும், போதிய முன் அளவீடுகளைச் செய்தலும், தேவையான போதெல்லாம் கருவிகளின் நல்ல செயல்பாட்டினை உறுதிசெய்தலும் இவரது கடமையாகும். மருத்துவர்களுக்கும் துறைசார்ந்த மற்ற பணியாளர்களுக்கும் கதிர்வீச்சிலிருந்து பாதுகாப்புப் பற்றி போதிய தெளிவுகளை வழங்குதல், நோயாளிகளுக்கு கதிர் மருத்துவத்தில் கதிர் ஏற்பளவினை எவ்வாறு எவ்வளவு நேரம் செலுத்துவது என்பன போன்றவைகளைக் கணித்து தெரிவிப்பது போன்ற கடமைகளையும் செய்கிறார். 

கதிர்மருத்துவத் துறை, அணுக்கரு மருத்துவத்துறை, ஒன்றிற்கு மேற்பட்ட எக்சு-கதிர் கருவிகள் மற்றும் சி.டி. பயன்படுத்தும் மருத்துவ நிறுவனம் ஆகிய இடங்களிலெல்லாம் கட்டாயம் கதிரியல் காப்பு அலுவலர் நியமிக்கப்படுதல் கட்டாயமாக்கப்பட்டுள்ளது.


</doc>
<doc id="189531" url="https://ta.wikipedia.org/wiki?curid=189531" title="துடைப்புச் சோதனை">
துடைப்புச் சோதனை

துடைப்புச் சோதனை (Wipe test) என்பது, கதிர்மருத்துத் துறையில் பயன்படுத்தப்படும் காப்பிடப்பட்ட குழாய்களையும் ஊசிகளையும் அவைகளில் கசிவு ஏதாவது உள்ளதா என அறிய செய்யப்படும் சோதனை ஆகும். இச்சோதனை மிகவும் முக்கியமானதாகும். இதற்காக இந்த துடைப்புச் சோதனை மேற்கொள்ளப்படுகிறது. பஞ்சு அல்லது மெல்லிய துணியால் ஊசிகளை மெதுவாகத் துடைத்து பின் அவைகளில் கதிரியக்கம் உள்ளதா என சோதனை செய்து தெரிந்து கொள்ளமுடியம். தொலைக்கதிர் மருத்துவக் கருவிகளில் புலத்தேர்விகளில் தூண்டப்பட்ட கதிரியக்கம் உள்ளதா எனவும் இம்முறையில் தெரியலாம். இம்முறையானது "தேய்ப்பு முறை" (Smear test) என்றும் "இழுவை முறை" (swipe test) என்றும் அறியப்பபடும். ஊசிகளின் சுய கதிர்ப்படம் எடுத்தும் அறியலாம். 



</doc>
<doc id="189533" url="https://ta.wikipedia.org/wiki?curid=189533" title="உலகம் சுற்றலாம் வாங்க (நூல்)">
உலகம் சுற்றலாம் வாங்க (நூல்)

உலகம் சுற்றலாம் வாங்க என்னும் நூல் பேராசிரியர் சோ. மோகனா என்பவரால் எழுதப்பட்ட 11 கட்டுரைகளின் தொகுப்பு ஆகும். "ஊர் சுற்ற யாருக்குத்தான் பிடிக்காது. உலகம் முழுக்க சுற்றிப் பார்க்க எல்லோருக்கும் வாய்க்காது. உலக நாடுகளை சுற்றிப் பார்க்க அழைத்துச் செல்கிறது" என்னும் குறிப்போடு இந்நூல் வெளிவந்திருக்கிறது. 

47000 ஆண்டு தொன்மையும் 1800 ஆண்டு பழமை வாய்ந்த கலைகளைக்கொண்ட 200 மொழிகள் பேசும் அபார்ஜின்கள் என்னும் பழங்குடியினர்களின் நாடு ஆசுதிரேலியா. அந்நாட்டைப் பற்றிய சிறிய அறிமுகம் இக்கட்டுரை.

நாற்புறமும் தென்திசையைக் கொண்டிருக்கும் வடதுருவப் பகுதியான ஆர்ட்டிக் வட்டத்தை அறிமுகம் இக்கட்டுரை இது.

மேற்குலகம் இருண்ட கண்டம் எனப் பெயரிட்டு அழைக்கிற, ஆனால் தொன்மையான நாகரிகங்களும் அளப்பரிய வளமும் நிறைந்த ஆப்பிரிக்கா கண்டத்தைப் பற்றிய அறிமுகம் இக்கட்டுரை.
தமது அயராத உழைப்பால் உலகுக்குக் கணக்கற்ற கண்டுபிடிப்புகளை வழங்கிய சீனாவைப் பற்றிய கட்டுரை இது. 

ஐரோப்பாவின் வடமேற்கு ஓரத்தில் அறுகோண அமைப்பில் அமைந்துள்ள பிரான்சு நாட்டைப் பற்றிய கட்டுரை.

அன்றைய மெசபடோமியா என்னும் இன்றைய ஈராக் பற்றிய கட்டுரை இது. 

ஈழம் என்னும் இலங்கைத் தீவைப் பற்றிய அறிமுகம் கட்டுரை இது.

ரோமானியப் பேரரசு பிறந்து வளர்ந்த இத்தாலி நாட்டைப் பற்றிய கட்டுரை.

பணக்கார நாடு என்னும் பிம்பத்தை உடைய அமெரிக்க ஐக்கிய நாட்டைப் பற்றிய கட்டுரை இது. 

பொதுவுடமைக் கோட்பாடு அரசாக உருவான உருசியா நாட்டைப் பற்றிய அறிமுகம். 
கடிகாரங்கள் உற்பத்தியாகும் சுவிட்சர்லாந்து நாட்டைப் பற்றிய அறிமுகம் பற்றிய கட்டுரை இது. 


</doc>
<doc id="189546" url="https://ta.wikipedia.org/wiki?curid=189546" title="பிள்ளையார்பட்டி தல வரலாறு (நூல்)">
பிள்ளையார்பட்டி தல வரலாறு (நூல்)

பிள்ளையார்பட்டி தல வரலாறு என்னும் நூல் கம்பன் அடிப்பொடி சா. கணேசன் அவர்களால் 1955ஆம் ஆண்டில் வரலாற்றின் அடிப்படையில் எழுதப்பட்ட நூலாகும். இந்நூல் பிள்ளையார்பட்டிக் கோவில் நகரத்தார்க்கு காணிக்கை ஆக்கப்பட்டு உள்ளது. 

பிள்ளையார்பட்டிக்கு வழங்கப்படும் பல்வேறு பெயர்கள், கோயில் அமைப்பு, முதற் திருப்பணிகள் ஆகியவை விளக்கப்பட்டுள்ளன. செஞ்சிக்கு அருகில் உள்ள மண்டபப்பட்டு என்னும் இடத்தில் உள்ள கல்வெட்டைக் கொண்டு தமிழகத்தில் முதன்முதலில் குடைவரைக் கோயிலை உருவாக்கியவர் முதலாம் மகேந்திரவர்ம பல்லவன் எனக் கருதப்பட்டது. அக்கருத்தை இக்கோயிலில் உள்ள பெருபரணன் கல்வெட்டைச் சான்றாகக் கொண்டு நூலாசிரியர் மறுக்கிறார்; பிள்ளையார்பட்டி குடைவரைக்கோயில் மகேந்திரருக்கு இரண்டு அல்லது மூன்று நூற்றாண்டுகளுக்கு முந்தியது என நிறுவுகிறார். 

கோயிலில் உள்ள கல்வெட்டுகளின் அடிப்படையில் இக்கோயில் நகரத்தார் ஆளுகைக்கு வந்த வரலாற்றையும் இரண்டாம், மூன்றாம், நான்காம் திருப்பணிகளின் வரலாற்றையும் இப்பகுதியில் நூலாசிரியர் விளக்குகிறார். 

பிள்ளையார்பட்டி கோயிலில் கொண்டாடப்படும் சதுர்த்தி விழா, மார்கழித் திருவாதிரை, வைகாசி மாத விழா ஆகியவற்றைப் பற்றிய அறிமுகம் இப்பகுதியில் வழங்கப்பட்டு உள்ளது.

பிள்ளையார்பட்டி பிள்ளையாரின் ஏழு பெருமைகள் இப்பகுதியில் எடுத்துரைக்கப்பட்டு உள்ளன. 

பிள்ளையார்பட்டி கோயிலில் உள்ள 11 கல்வெட்டுகளைப் பற்றிய தகவல்கள் தொகுத்து இப்பகுதியில் வழங்கப்பட்டு உள்ளன.

பிள்ளையார்பட்டிக்கு உள்ள 11 பெயர்களையும் அவ்வூர் பிள்ளையாருக்கு உள்ள 10 பெயர்களையும் குடைவரையுள் அமைந்துள்ள சிவன், உமை ஆகியோரின் பெயர்களையும் கற்றளியில் அமைந்துள்ள சிவன், உமை ஆகியோரின் பெயர்களையும் பிள்ளையார்பட்டியில் உள்ள திருவுருவங்களின் பட்டியலையும் நித்திய வழிபாட்டு நேரங்களின் பட்டியலையும் இப்பகுதி கொண்டிருக்கிறது.

இதுவரை இக்கோயிலில் நடைபெற்ற ஐந்து திருக்குடமுழுக்குகளைப் பற்றிய நாள்களின் பட்டியலும் இக்கோயிலைப் பற்றிய பாடல்களின் பட்டியலும் இப்பகுதியில் இடம்பெற்று உள்ளன. 

நகரத்தார்கள் சமூகத்தில் திருமணக் காலத்தில் இரு வீட்டாரும் சேர்ந்து எழுதிக்கொள்ளும் ஒரு உடன்பாடு, மார்கழித் திருவாதிரை யன்று படிக்கப்பெறும் ஊடல் நீங்கியமைக்கு உவந்தளித்த உரிமை ஆகியவற்றின் படிவங்கள் இப்பகுதியில் கொடுக்கப்பட்டு உள்ளன. 

இப்பகுதியில் பின்வரும் பாடல்கள் தொகுக்கப்பட்டு உள்ளன:



</doc>
<doc id="189557" url="https://ta.wikipedia.org/wiki?curid=189557" title="வீரை அம்பிகாபதி">
வீரை அம்பிகாபதி

வீரை அம்பிகாபதி 16 ஆம் நூற்றாண்டில் வாழ்ந்த தமிழ்ப் புலவர்களில் ஒருவர். இவர் வீரை கவிராச பண்டிதர் என்னும் புலவரின் மகன். நெல்லை வருக்கக் கோவை, பராபரை மாலை என்னும் நூல்களை இயற்றியவர். வீரை என்னும் ஊரில் வாழ்ந்தவர். 

இவர் பாண்டியன் அவைக்குச் சென்றபோது பாண்டியனின் விருப்பப்படி தென்காசி, மதுரை, நெல்லை, கருவை ஆகிய ஊர்ப் பெயர்களும், இந்த நான்கு ஊர்களின் இறைவன் பெயர்களும் ஒரே பாடலில் வருமாறு பாடிக்காட்டித் தன் புலமையை வெளிப்படுத்தினார் என்னும் வரலாற்றைக் கூறும் பாடல் ஒன்று உண்டு. அது: 

இவர் தன் தந்தையைக் காட்டிலும் புலமை மிக்கவர் எனத் தெரிகிறது. இவரால் பாடப்பட்ட தனிப்பாடல்கள் பல. அவை இப்போது கிடைக்கவில்லை. இவர் பாண்டியனிடம் விருதுகள் பல பெற்றார். இவர் இறந்தபோது இவரது தந்தை பாடிய பாடல்.


</doc>
<doc id="189558" url="https://ta.wikipedia.org/wiki?curid=189558" title="பருப்பதம்">
பருப்பதம்

உரைநூலால் அறியப்படும் நூல்களில் ஒன்று பருப்பதம். பேராசிரியர் எழுதிய தொல்காப்பிய உரையில் இந்தப் பருப்பதம் என்னும் நூல் குறிப்பிடப்பட்டுள்ளது. 

தொல்காப்பியம் உரைநூல் நான்கு வகைப்படும் எனப் பாகுபடுத்திக் காட்டுகிறது. உரைநூல்கள் நான்கு வகை. அவற்றுள் பாடல் இல்லாமல் பாடலில் சொல்லப்பட்ட கருத்தை மட்டும் உரைநடையாக எழுதப்பட்ட பண்டைய நூலுக்கு எடுத்துக்காட்டாக இரண்டு நூல்களைப் பேராசிரியர் தம் தொல்காபிய உரையில் குறிப்பிடுகிறார். அவை பாரதம் பருப்பதம் என்பன. இந்த நூலைப் பற்றி வேறு செய்தி தெரியவில்லை.


</doc>
<doc id="189562" url="https://ta.wikipedia.org/wiki?curid=189562" title="திருக்குறள் பரிதியார் உரை">
திருக்குறள் பரிதியார் உரை

திருக்குறள் பரிதியார் உரை என்பது திருக்குறளுக்கு உரை எழுதிய பண்டைய உரையாசிரியர்களுள் ஒருவரான பரிதியார் என்பவர் திருக்குறளுக்கு எழுதிய உரையைக் குறிக்கும். இவர் திருக்குறளுக்கு எழுதிய உரை மணக்குடவர் உரைக்கும் பிற்பட்டது என்று அறிஞர் கருதுகின்றனர்.

இவரது பெயர் "பரிதி" (பரிதியார்) என்று பொதுவாக எழுதப்பட்டாலும், சில இடங்களில் "பருதி" என்றும் காணக்கிடக்கிறது.

மணக்குடவர் திருக்குறளை அறத்துப்பால், பொருட்பால், காமத்துப்பால் என்று மூன்று பால்களாகப் பிரித்திருப்பது போலவே, பரிதியாரும் செய்கிறார்.

பண்டைய திருக்குறள் உரையாசிரியரான மணக்குடவர் அறத்துப்பாலைப் பாயிரவியல், இல்லறவியல், துறவறவியல், ஊழியல் என்று நான்காகப் பகுத்துள்ளது போன்றே, பரிதியாரும் அறத்துப்பாலை நான்கு இயல்களாகப் பகுக்கின்றார். 

காலிங்கர் திருக்குறளின் பொருட்பாலைப் பிரிப்பதில் மணக்குடவரிலிருந்து வேறுபடவில்லை என்று தெரிகிறது.

மணக்குடவர் காமத்துப்பாலைக் குறிஞ்சி, பாலை, முல்லை, நெய்தல், மருதம் எனப் பகுத்து ஒவ்வோர் இயலுக்கும் ஐந்தைந்து அதிகாரங்களாகக் கொண்டுள்ளார் என்பர். 

பரிதியாரும் இப்பகுப்பு முறையைப் பின்பற்றுவதாகத் தெரிகிறது. 

திருக்குறளின் இயல்களில் வரும் அதிகார வைப்புகளிலும், அதிகார முறை வைப்புகளிலும் மணக்குடவர் போக்குக்கும் பிற பழைய உரையாசிரியர்களின் போக்குக்கும் வேறுபாடுகள் உள்ளன.

இனியவை கூறல்<br>
அடக்கமுடைமை<br>
அழுக்காறாமை<br>
வெஃகாமை<br>
புறங்கூறாமை<br>

ஆகிய ஐந்து அதிகாரங்களைத் துறவறவியலுள் முறையே 26, 27, 30, 31, 32 -ஆவது அதிகாரங்களாக மணக்குடவர் அமைத்துள்ளார்.

ஆனால், பரிதியாரும் பிற பழைய உரையாசிரியர்களும் இந்த அமைப்பு முறையை மாற்றி, இவற்றை இல்லறவியலில் முறையே 10, 13, 17, 18, 19 - ஆம் அதிகாரங்களாக அமைத்துள்ளார்கள்.

அதேபோல், மணக்குடவர் இல்லறவியலில் வாய்மை, வெகுளாமை, இன்னா செய்யாமை, கொல்லாமை, புலால் மறுத்தல், கள்ளாமை என்னும் அதிகாரங்களை முறையே 10, 16, 17, 18, 19, 20 ஆம் அதிகாரங்களாக அமைத்திருக்க, பரிதியார் உட்பட்ட பிற பழைய உரையாசிரியர்கள் அவற்றை மாற்றி, துறவறவியலில் முறையே 30, 31, 32, 33, 26, 29 -ஆம் அதிகாரங்களாக அமைத்துள்ளார்கள்.

அதிகாரங்களுக்குள் வரும் குறள்களை வரிசைப்படுத்தி வைப்பதில் மணக்குடவர் ஒரு முறையைக் கையாளுகின்றார். ஆனால் பரிதியார் உள்ளிட்ட பிற பழைய உரையாசிரியர்கள் ஒவ்வொருவரும் அவரவர் எண்ணப்படி குறள் வைப்பு வரிசைமுறையை மாற்றியுள்ளார்கள். 

திருக்குறளின் முதல் அதிகாரத்தை எடுத்துக்காட்டாகப் பார்க்கலாம்:

தலைமுறை தலைமுறையாக ஓலைச் சுவடிகளில் எழுதப்பட்டு வந்த திருக்குறளின் படிகள் பல பாட வேறுபாடுகளைக் கொண்டிருப்பதில் வியப்பில்லை.

என்றாலும், மணக்குடவர் திருக்குறளின் முதல் உரையாசிரியராக விளங்குவதால் அவர் கையாளுகின்ற மூல பாடத்தை அடிப்படையாகக் கொண்டு பார்த்தால் அவருடைய மூல பாடத்திலிருந்து, பின் வந்த பழைய உரையாசிரியர்களான பரிப்பெருமாள், பரிதியார், காலிங்கர், பரிமேலழகர் ஆகியோர் பின்வரும் எண்ணிக்கையில் வேறுபடுவதை அறிய முடிகிறது:

மேலே காட்டிய பட்டியலிலிருந்து பரிதியார் திருக்குறள் பாடங்களை அவ்வளவாக மாற்றவில்லை என்று தெரிகிறது. 

<poem>
"சுழன்றும் ஏர்ப் பின்னது உலகம் அதனால்"
"உழந்தும் உழவே தலை" (குறள்: 1031)
</poem>
என்னும் குறளுக்கு பரிதியார் எழுதும் உரை இது:
இந்த உரையை மதிப்பிடும் வகையில் ச. தண்டபாணி தேசிகர் கீழ்வருமாறு கூறுகிறார்:

மணக்குடவர் இந்த குறளுக்கு, "உழவு ஒழிந்த எல்லா நெறிகளிலும் சுழன்று திரிந்தாலும் ஏருடையவர் வழியே வருவர் உலகத்தார்; ஆதலான், வருந்தியும் உழுதலே தலைமையுடைது" என்று உரை எழுதினார்.

அதுபோலவே, பரிமேலழகரும், "உழுதலால் வரும் மெய்வருத்தம் நோக்கிப் பிற தொழில்களைச் செய்து திரிந்தும், முடிவில் ஏருடையார் வழியதாயிற்று உலகம்; ஆதலான் எல்ல வருத்தம் உற்றும் தலையாய தொழில் உழவே" என்பார். 

சமயக் கருத்துகளை வலிந்து புகுத்துவதோடு கூட, பரிதியார் பல இடங்களில் வடமொழிச் சொற்களையும் பெய்து உரை எழுதுகிறார். அவரது உரை சொற்பொருள் உரையாக இல்லாமல் பெரிதும் கருத்துரையாகவே அமைவதும் குறிப்பிடத்தக்கது.

இவ்வாறு, "இரக்க இரத்தக்கார்க் காணின் கரப்பின் அவர்பழி தம்பழி அன்று" (1051) என்னும் குறளுக்குப் பரிதியார் தரும் உரை "தாதா ஆனவனைத் தேகி என்று கேட்க நாஸ்தி என்றால் அவர் பேரில் குற்றம்; தம்மிடத்தில் குற்றமில்லை" என்பதாகும். வடமொழி கலந்த இந்த உரைக்கு விளக்கம் தரும் வகையில் ச. தண்டபாணி தேசிகர், "தாதா = கொடையாளி", "தேகி = கொடு", "நாஸ்தி = இல்லை" என்று பொருள் தருகின்றார். 

பரிதியார்<br>
திருக்குறள் பழைய உரைகள்<br>
திருக்குறள் வைப்புமுறை<br>
திருக்குறள் அமைப்பும் முறையும் (நூல்)


</doc>
<doc id="189572" url="https://ta.wikipedia.org/wiki?curid=189572" title="ஒப்பு திசை வேகம்">
ஒப்பு திசை வேகம்

இயங்கிக் கொண்டிருக்கும் இரு பொருட்களுக்கிடையே உள்ள ஒப்பு திசைவேகம் (Relative velocity) என்பது, எந்த அளவில் அவ்விரு பொருட்களுக்கிடையே உள்ள தூரம் அலகு நேரத்தில் கூடுகிறது அல்லது குறைகிறது என்பதனைக் குறிக்கும். தொடர் வண்டி போன்ற ஓடிக்கொண்டிருக்கும் வாகனங்களில் பயணிக்கும் போது இதனை உணரலாம்.

A என்கிற பொருள், மணிக்கு 15 கி. மீ. திசைவேகத்துடனும் B என்னும் பொருள் 25 கி.மீ. திசைவேகத்துடனும் ஒரேதிசையில் செல்வதாகக் கொண்டால் A ன் ஒப்பு திசைவேகம் 15-25= - 10 கி.மீ./மணி ஆகும். மாறாக இவை எதிரெதிர் திசையில் செல்வதாகக் கொண்டால் 15 - (-25), A ன் ஒப்பு திசைவேகம் 40 கி.மீ./மணி ஆகும்.


</doc>
<doc id="189605" url="https://ta.wikipedia.org/wiki?curid=189605" title="உத்தியன்">
உத்தியன்

உத்திய (uttiya) அனுராதபுர இராசதானியை அனுராதபுரத்தை தலைநகராகக்கொண்டு கி.மு. 267 – கி.மு.257 வரை ஆண்ட மன்னனாவான்.




</doc>
<doc id="189609" url="https://ta.wikipedia.org/wiki?curid=189609" title="மருத்துவ இயற்பியலுக்கான பன்னாட்டு அமைப்பு">
மருத்துவ இயற்பியலுக்கான பன்னாட்டு அமைப்பு

மருத்துவ இயற்பியலுக்கான பன்னாட்டு அமைப்பு ("International Organisation for Medical Physics") என்பது உலகிலுள்ள பலநாடுகளிலுமுள்ள மருத்துவ இயற்பியலாளர்களின் சங்கங்களின் கூட்டமைப்பாகும். மருத்துவ இயற்பியலாளர்களின் கருத்துப் பரிமாற்றத்திற்கு வகை செய்யும் பயனுள்ள ஓர் அமைப்பு. இவர்கள் Medical Physics World என்னும் ஆய்விதழை வெளியிடுகின்றனர்.

1963 ஆம் ஆண்டில் ஆரம்பிக்கப்பட்ட இக்கழகத்தில் 80 நாடுகளில் இருந்து 18,000 இற்கும் அதிகமானோர் உறுப்பினர்களாக உள்ளனர்.


</doc>
<doc id="189610" url="https://ta.wikipedia.org/wiki?curid=189610" title="மகாசிவன்">
மகாசிவன்

மகாசிவன் அனுராதபுர இராசதானியை அனுராதபுரத்தை தலைநகராகக்கொண்டு கி.மு. 257 முதல் கி.மு. 247 வரை ஆண்ட மன்னனாவான். மகாசிவன் மூத்தசிவனின் பல மகன்களுள் ஒருவனாவான்.




</doc>
<doc id="189612" url="https://ta.wikipedia.org/wiki?curid=189612" title="திருக்குறள் பரிப்பெருமாள் உரை">
திருக்குறள் பரிப்பெருமாள் உரை

திருக்குறள் பரிப்பெருமாள் உரை என்பது திருக்குறளுக்கு உரை எழுதிய பண்டைய உரையாசிரியர்களுள் ஒருவரான பரிப்பெருமாள் என்பவர் திருக்குறளுக்கு எழுதிய உரையைக் குறிக்கும். இவர் திருக்குறளுக்கு எழுதிய உரை மணக்குடவர் உரைக்கும் பிற்பட்டது ஆகும்.

திருக்குறளுக்கு உரை எழுதிய பழைய உரையாசிரியர்கள் பத்துப் பேர் என்பது மரபு. ஒரு பழம்பாடல் அவர்களது பெயரை இவ்வாறு குறிப்பிடுகிறது:
<poem>
"தருமர் மணக்குடவர் தாமத்தர் நச்சர்"
"பரிதி பரிமே லழகர் - திருமலையர்"
"மல்லர் பரிப்பெருமாள் காலிங்கர் வள்ளுவர் நூற்கு"
"எல்லையுரை செய்தார் இவர்."
</poem>
இவர்களின் காலம் 10ஆம் நூற்றாண்டு முதல் பதின்மூன்றாம் நூற்றாண்டு வரை என அறிய முடிகின்றது. இந்தப் பதின்மருள், மணக்குடவர் முதல் உரையாசிரியர் என்பது ஆய்வாளர் துணிபு. நாம் அறியும் திருக்குறள் மூலத்தின் பதிவு இந்த உரைநூல் வழிதான் வாய்த்தது. அதன் பெறகே ஏனைய உரையாசிரியர்கள் வழியே திருக்குறள் மூலங்கள் பதிவு செய்யப்பெற்றுக் கிடைத்துள்ளன.

பழைய உரையாசிரியர்கள் பத்துப்பேர் என்றாலும், மணக்குடவர், பரிப்பெருமாள், பரிதியார், காலிங்கர், பரிமேலழகர் ஆகிய ஐவரின் உரைகளே இதுவரை கிடைத்துள்ளன. ஏனையோர் உரைகளில், ஒரு சில குறள்களுக்கு மட்டுமே உரைகள் கிடைத்துள்ளன. 

பரிதிப்பெருமாள் திருக்குறளுக்கு எழுதும் உரை, மணக்குடவர் ஏற்கனவே எழுதிய உரையையே மிகவும் அடியொற்றிச் செல்கின்றது. பெரும்பான்மையான இடங்களில் இரண்டு உரைகளுக்கும் இடையே யாதொரு வேறுபாடும் இல்லை என்பது குறிப்பிடத்தக்கது. 

மணக்குடவர் திருக்குறளை அறத்துப்பால், பொருட்பால், காமத்துப்பால் என்று மூன்று பால்களாகப் பிரித்திருப்பது போலவே, பரிப்பெருமாளும் பிற பழைய உரையாசிரியர்களும் செய்கின்றனர்.

திருக்குறள் அறம், பொருள், காமம் என்னும் முப்பால் பிரிவைக் கொண்டதாயினும், அப்பால்களுக்குள் நான்காவது பாலாக "வீடு" என்பதைக் காணும் முயற்சி பழைய உரையாசிரியர்களிடம் தெரிகிறது. இதைப் பரிதிப்பெருமாளும் பரிமேலழகரும் செய்வதற்கு முன்னரே மணக்குடவர் செய்துள்ளார். அவரது உரையில்,
என்று மணக்குடவர் விளக்குகிறார்.

அதுபோலவே பழைய உரையாசிரியர் பரிப்பெருமாளும் கூறுகின்றார்:

திருக்குறளைப் புருடார்த்த வரையறைக்குள் கொண்டு வருகின்ற பரிமேலழகர் கூற்று யாவரும் அறிந்ததே:

இப்பார்வை, திருவள்ளுவரை ஒரு "தெய்வ" நிலைக்கு உயர்த்தும் முயற்சி இருந்ததையே சுட்டுகிறது. 

பண்டைய திருக்குறள் உரையாசிரியரான மணக்குடவர் அறத்துப்பாலைப் பாயிரவியல், இல்லறவியல், துறவறவியல், ஊழியல் என்று நான்காகப் பகுத்துள்ளது போன்றே, பரிப்பெருமாளும் பிற பழைய உரையாசிரியர்களும் அறத்துப்பாலை நான்கு இயல்களாகப் பகுக்கின்றனர். 

பரிப்பெருமாள் திருக்குறளின் பொருட்பாலைப் பிரிப்பதில், மணக்குடவர் எந்த முறையைப் பின்பற்றினாரோ அதையே பின்பற்றுகின்றார். ஆக, மணக்குடவரும் பரிப்பெருமாளும் பொருட்பாலைப் பிரிக்கும் முறை இது:

காமத்துப்பால் இயல் பகுப்பில் உரையாசிரியர்களிடையே பெருத்த வேறுபாடு காணப்படுகின்றது. மணக்குடவர் காமத்துப்பாலைக் குறிஞ்சி, பாலை, முல்லை, நெய்தல், மருதம் எனப் பகுத்து ஒவ்வோர் இயலுக்கும் ஐந்தைந்து அதிகாரங்களாகக் கொண்டுள்ளார் என்பர். 

பரிப்பெருமாள் காமத்துப்பாலில் பின்வருமாறு ஒரு பகுப்பினைச் செய்துள்ளதாக அறியமுடிகின்றது:<br>

அருமையிற் கூடல் - அதிகாரங்கள்: 109 - 111<br>
பிரிந்து கூடல் - அதிகாரங்கள்: 112 - 129<br>
ஊடிக்கூடல் - அதிகாரங்கள்: 130 - 133

திருக்குறளின் இயல்களில் வரும் அதிகார வைப்புகளிலும், அதிகார முறை வைப்புகளிலும் மணக்குடவர் போக்குக்கும் பரிதிப்பெருமாள் உட்பட பிற பழைய ஆசிரியர்களின் போக்குக்கும் வேறுபாடுகள் உள்ளன.

இனியவை கூறல்<br>
அடக்கமுடைமை<br>
அழுக்காறாமை<br>
வெஃகாமை<br>
புறங்கூறாமை<br>

ஆகிய ஐந்து அதிகாரங்களைத் துறவறவியலுள் முறையே 26, 27, 30, 31, 32 -ஆவது அதிகாரங்களாக மணக்குடவர் அமைத்துள்ளார்.

ஆனால், பரிதிப்பெருமாளும் பிற பழைய உரையாசிரியர்களும் இந்த அமைப்பு முறையை மாற்றி, இவற்றை இல்லறவியலில் முறையே 10, 13, 17, 18, 19 - ஆம் அதிகாரங்களாக அமைத்துள்ளார்கள்.

அதேபோல், மணக்குடவர் இல்லறவியலில் வாய்மை, வெகுளாமை, இன்னா செய்யாமை, கொல்லாமை, புலால் மறுத்தல், கள்ளாமை என்னும் அதிகாரங்களை முறையே 10, 16, 17, 18, 19, 20 ஆம் அதிகாரங்களாக அமைத்திருக்க, பரிதிப்பெருமாளும் பிற பழைய உரையாசிரியர்களும் அவற்றை மாற்றி, துறவறவியலில் முறையே 30, 31, 32, 33, 26, 29 -ஆம் அதிகாரங்களாக அமைத்துள்ளார்கள்.

அதிகாரங்களுக்குள் வரும் குறள்களை வரிசைப்படுத்தி வைப்பதில் மணக்குடவர் ஒரு முறையைக் கையாளுகின்றார். ஆனால் பரிதிப்பெருமாள் உள்ளிட்ட பிற பழைய உரையாசிரியர்கள் ஒவ்வொருவரும் அவரவர் எண்ணப்படி குறள் வைப்பு வரிசைமுறையை மாற்றியுள்ளார்கள். 

திருக்குறளின் முதல் அதிகாரத்தை எடுத்துக்காட்டாகப் பார்க்கலாம்:

தலைமுறை தலைமுறையாக ஓலைச் சுவடிகளில் எழுதப்பட்டு வந்த திருக்குறளின் படிகள் பல பாட வேறுபாடுகளைக் கொண்டிருப்பதில் வியப்பில்லை.

என்றாலும், மணக்குடவர் திருக்குறளின் முதல் உரையாசிரியராக விளங்குவதால் அவர் கையாளுகின்ற மூல பாடத்தை அடிப்படையாகக் கொண்டு பார்த்தால் அவருடைய மூல பாடத்திலிருந்து, பின் வந்த பழைய உரையாசிரியர்களான பரிப்பெருமாள், பரிதியார், காலிங்கர், பரிமேலழகர் ஆகியோர் பின்வரும் எண்ணிக்கையில் வேறுபடுவதை அறிய முடிகிறது:

மேலே காட்டிய பட்டியலிலிருந்து பரிதிப்பெருமாள் மணக்குடவரின் திருக்குறள் பாடத்திலிருந்து பெரிதும் மாறுபடவில்லை என்று தெரிகிறது. என்றாலும், பிற்காலத்தில் திருக்குறளுக்கு முறை மாறிய உரைகள் எழுந்ததற்கு வித்திட்டோர் பழைய உரையாசிரியர்களே என்பது தெளிவாகிறது.

<poem>
"நகை ஈகை இன்சொல் இகழாமை நான்கும்"
"வகை என்ப வாய்மைக் குடிக்கு." (குறள்: 343)
</poem>
என்னும் குறளுக்கு பரிப்பெருமாள் எழுதும் உரை இது:
இந்த உரை மணக்குவடவர் இக்குறளுக்கு எழுதும் உரையை அப்படியே மீண்டும் எடுத்துக் கூறுவதாக உள்ளது. எனவே, மணக்குடவர் உரையின் சிறப்புகள் அவரை அப்படியே எடுத்து எழுதுகின்ற பரிப்பெருமாளது உரையின் சிறப்புகளாகவும் மாறுகின்றன என்பதில் ஐயமில்லை. 

இக்குறளுக்கு மணக்குடவரும் அவரை அடியொற்றி பரிப்பெருமாளும் தரும் உரை பற்றி எடுத்துரைக்கின்ற அறிஞர் ச. தண்டபாணி தேசிகர் பின்வருமாறு கூறுகிறார்:

மணக்குடவர் (திருக்குறள் உரையாசிரியர்)<br>
திருக்குறள் பழைய உரைகள்<br>
திருக்குறள் வைப்புமுறை<br>
திருக்குறள் அமைப்பும் முறையும் (நூல்)


</doc>
<doc id="189623" url="https://ta.wikipedia.org/wiki?curid=189623" title="சுயசாம்பிகை">
சுயசாம்பிகை

சுயசாம்பிகை என்பவர் சிவபெருமானின் வாகனமான நந்தி தேவனின் மனைவியாவார். 

புலிகால் முனிவரின் (வியாக்ரபாதர்) மகளாக சுயசாம்பிகை பிறந்தார்.

நந்தி தேவரை சிவபெருமான் தன்னுடைய மகனாக கருதியமையால் தேவர்களை அழைத்து நந்தி தேவருக்கு ஏற்ற துணையை தேடும் படி கேட்டுக்கொண்டார். தேவர்கள் புலிகால் முனிவரின் புதல்வியான சுயசாம்பிகையை நந்தி தேவருக்காக தேர்ந்தெடுத்தனர்.

புலிகால் முனிவரிடம் நந்திதேவருக்காக அவருடைய மகளை மணம்முடிக்க சம்மதம் வாங்கி, சிவபெருமானிடம் தகவல் தந்தனர். புனர் பூசம் நட்சத்திரத்தில் நந்திதேவருக்கும் சுயசாம்பிகைக்கும் திருமணம் நடைபெற்றது.

[]


</doc>
<doc id="189628" url="https://ta.wikipedia.org/wiki?curid=189628" title="தியாகச் செம்மல் நால்வர் (நூல்)">
தியாகச் செம்மல் நால்வர் (நூல்)

தியாகச் செம்மல் நால்வர் என்னும் நூல் மேனாள் சென்னைப் பல்கலைக் கழகத் துணைவேந்தரும் கல்வியாளருமான நெ. து. சுந்தரவடிவேலு என்பவரால் அவரது 80 ஆம் அகவையில் எழுதப்பட்ட நூல் ஆகும். வரலாற்றில் வாழ்ந்து சாதனை புரிந்தவர்களைப் பற்றி பள்ளிகளில் படிக்கும் சிறுவர்கள் நன்கு அறிந்துகொள்ள வேண்டும் என்கிற ஆர்வத்தில் நெ. து. சு. இந்நூலை எழுதியதாகக் கூறுகிறது இந்நூலின் முன்னுரை. 

குசராத்து மாநிலத்தில் பிறந்த மோகன்தாசு கரம்சந்த் காந்தி தென்னாப்பிரிக்காவில் இனவெறிக்கு எதிராகவும் இந்தியாவில் விடுதலைக்காகவும் இன்னாசெய்யாமை முறையில் போராடி மகாத்மா காந்தியாக மறைந்த வரலாற்றை இக்கட்டுரை இயம்புகிறது.

செருமனியில் பிறந்த ஆல்பர்ட் சுவைட்சர் மருத்துவராக மாறி ஆப்பிரிக்கா கண்டத்தில் உள்ள காங்கோ நாட்டில் மருத்துவத் தொண்டாற்றி திருக்குறளின் சுவைஞராக உருவான வரலாற்றை இயம்பும் கட்டுரை இது.

ஓராண்டே பள்ளியில் படித்த ஆபிரகாம் லிங்கன் தானே முயன்று கற்று நாவலராக, அஞ்சல் அதிகாரியாக வாழ்ந்து அமெரிக்க நாட்டின் அதிபராக உயர்ந்து, அடிமை முறையை ஒழித்து மறைந்த ஆபிரகாம் லிங்கனின் வரலாற்றை அறிமுகம் செய்யும் கட்டுரை இது.

சுவிட்சர்லாந்தின் செனீவா நகரில் பிறந்த ரூசோ புரட்சிகனல் ததும்பும் எழுத்தாளராக மலர்ந்து, மறைந்த வரலாற்றை இயம்பும் கட்டுரை இது. 


</doc>
<doc id="189633" url="https://ta.wikipedia.org/wiki?curid=189633" title="டையோபன்டைன் அண்ணளவாக்கம்">
டையோபன்டைன் அண்ணளவாக்கம்

எண் கோட்பாட்டில், டையோபன்டைன் அண்ணளவாக்கம் என்னும் பிரிவு, மெய்யெண்களை விகிதமுறு எண்களினால் அண்ணளவாக்கம் செய்வது தொடர்பானது. அலெக்சாந்திரியாவின் டையோபன்டசுவின் பெயரைத் தழுவி இதற்குப் பெயரிடப்பட்டது. எவ்வளவு சிறப்பாக ஒரு மெய்யெண்ணை விகிதமுறு எண்ணால் அண்ணளவாக்கம் செய்யலாம் என்று அறிவதே முதல் பிரச்சினையாக இருந்தது. 


</doc>
<doc id="189646" url="https://ta.wikipedia.org/wiki?curid=189646" title="மட்டக்களப்பு வாயில்">
மட்டக்களப்பு வாயில்

மட்டக்களப்பு வாயில் ("Batticaloa Gate") என்பது புளியந்தீவில் அமைந்திருந்த புராதன துறைமுக தரையிறக்கப் பகுதியில் அமைந்துள்ள ஓர் நினைவுச் சின்னம். முன்பு இதன் மூலமே மட்டக்களப்பு பிரதான நிலப்பகுதி தீவான புளியந்தீவுடன் இணைக்கப்பட்டது. இவ்விடத்தில் மட்டக்களப்பிற்கான முதலாவது மெதடிஸ்த நற்செய்தியாளர் வண. வில்லியம் ஓல்ட் 1814 இல் தரையிறங்கியதாக நம்பப்படுகின்றது. அவரின் சிலையும் மட்டக்களப்பு வாயில் நினைவுச் சின்னத்திற்கு அருகில் அமைக்கப்பட்டுள்ளது. 


</doc>
<doc id="189651" url="https://ta.wikipedia.org/wiki?curid=189651" title="தேசிய உணவுப் பாதுகாப்புச் சட்டம், 2013">
தேசிய உணவுப் பாதுகாப்புச் சட்டம், 2013

உணவுப் பாதுகாப்பு மசோதா இந்திய நாடாளுமன்றத்தில் நிறைவேற்றப்பட்ட மசோதா ஆகும். பிரதமர் மன்மோகன் சிங் பிரதமராயிருக்கும் போது காங்கிரஸ் ஆட்சிக்காலத்தில் 2013 -ஆம் இந்திய நாடாளுமன்றத்தில் இது தாக்கல் செய்யப்பட்டது. இம்மசோதாவின் நோக்கம் "அனைவருக்கும் உணவு" என்பதாகும். நாடாளுமன்றத்தில் குரல் ஓட்டெடுப்பு மூலம் லோக் சபாவில் 26-ஆம் தியதி , ஆகஸ்டு மாதம் 2013 அன்று இரவு, 9:45 மணியளவில்இம்மசோதா நிறைவேறியது. ஆனால் எதிர்க்கட்சிகள் மற்றும் வேறு பல பிராந்தியக்கட்சிகள் இம்மசோதாவை எதிர்க்கின்றன. மாநிலங்களுக்கு அளிக்கப்படும் உணவு தானியங்களின் அளவு குறைக்கப்படும் என அவை அஞ்சுகின்றன. எதிர்க்கட்சியான பா.ஜா.க "மசோதாவில் உள்ள குறைகளை திருத்த வேண்டும். தேர்தலை கருத்தில் வைத்து தான் மத்திய அரசு மசோதாவை நிறைவேற்றுகிறது" எனக் குறை கூறுகிறது.
விளைபொருட்களின் விற்பனை மற்றும் இந்தியா போன்ற நாடுகளில் அளிக்கப்படும் மானியம் குறித்த விவாதம் 2013 டிசம்பர் 3ம் தேதி துவங்கி இந்தோனேஷியாவின் பாலி தீவில் நடைபெற்ற உலகவர்த்தக சபையின் அமைச்சர்கள் அளவிலான கூட்டத்தில் நடைப்பெற்றது.இந்திய அரசு அளிக்கும் மானியம் என்பது “சந்தையை சீர்குலைக்கும்” நடவடிக்கை என்றும், இத்தகைய நடவடிக்கை உலக வர்த்தக சபையின் அனுமதிக்கு உட்பட்டதல்ல என்றும் இக்கூட்டத்தில் சர்வதேச அளவில் கூக்குரல் எழுப்பப்பட்டுள்ளது.
நாட்டு மக்களுக்கான உணவுப் பாதுகாப் பினை உத்திரவாதம் செய்திட உலக வர்த்தக அமைப்பின் 10 சதவீதம் என்ற மானியத் திற்கான வரம்பு நீக்கப்பட வேண்டும் என இந்தியாவின் தலைமையில் ஜி-33 என அழைக்கப்படும் 46 வளர்ந்து வரும் நாடுகள் பாலியில் நடைபெற்ற கூட்டத்தின்போது வலியுறுத்தின.
ஆனால், அமெரிக்க மற்றும் ஐரோப்பிய யூனியன் இதனை ஏற்றுக் கொள்ளவில்லை. மாறாக, இந்த 10 சதவீதம் என்ற வரம்பினை வற்புறுத்துவதனை ஒரு நான்காண்டு காலத்திற்கு ஒத்திப் போடுவது என்ற சமரசத்திற்குத் தயாராகினர். இதன் பொருள் என்னவென்றால், நான்காண்டுகள் கழித்து தனது மக்களுக்கான உணவுப் பாதுகாப்பினை உத்திரவாதம் செய்யும் தனது அடிப்படை கடமையினை இந்திய அரசு நிறைவேற்றிட இயலாது போகும் என்பதேயாகும்.

மூன்று வருடமாக செயலலிதா எதிர்ப்பு தெரிவித்து வந்த உணவு பாதுகாப்புச் சட்டம் நவம்பர் 1, 2016 முதல் தமிழகத்தில் அமல்படுத்தப்பட்டது.


</doc>
<doc id="189652" url="https://ta.wikipedia.org/wiki?curid=189652" title="சூரதிச்சன்">
சூரதிச்சன்

சூரதிஸ்ஸ என்பவன் இலங்கையின் அனுராதபுர இராசதானியை அனுராதபுரத்தை தலைநகராகக்கொண்டு கி.மு. 247 முதல் கி.மு. 237 வரை ஆண்ட மன்னனாவான். இவன் மூத்தசிவனின் சகோதரனும் பண்டுகாபயனின் இளைய மகனும் ஆவான். சேனன் மற்றும் குத்திகன் என்ற சோழ மன்னர்களால் சூரதிச்சன் கொல்லப்பட்டான். அதன் பின் இலங்கையை சேனன் மற்றும் குத்திகன் எனும் சோழர்கள் ஆண்டனர். இதுவே அனுராதபுரத்தை முதலாவதாக சோழர்கள் ஆண்ட சந்தர்ப்பமாகும். மீண்டும் பாண்டியர் ஆட்சி கி.மு. 215 தொடங்கியது.



</doc>
<doc id="189659" url="https://ta.wikipedia.org/wiki?curid=189659" title="அசேலன்">
அசேலன்

அசேலன், இலங்கையின் அனுராதபுர இராசதானியை, அனுராதபுரத்தை தலைநகராகக்கொண்டு கி.மு. 215 முதல் கி.மு. 205 வரை ஆண்ட மன்னனாவான். அசேலன் மூத்தசிவனின் மகன்களுள் இளையவனான். சேனன் மற்றும் குத்திகன் என்ற சோழர்களைக் கொன்று இலங்கையில் மீண்டும் பாண்டியர் ஆட்சியை கி.மு. 215 நிலைநாட்டினான். ஆனால் மீண்டும் கி.மு. 205 அனுராதபுர இராசதானியை சோழ மன்னன் எல்லாளன், அசேலனைக் கொன்று அனுராதபுரத்தில் சோழர் ஆட்சியை மீண்டும் நிலைநாட்டினான்.




</doc>
<doc id="189670" url="https://ta.wikipedia.org/wiki?curid=189670" title="இராமலிங்க விலாசம்">
இராமலிங்க விலாசம்

இராமலிங்க விலாசம் என்பது இராமநாதபுரத்திலுள்ள அரண்மனையின் பெயராகும். இந்த அரண்மனை 1674–1710 ஆம் ஆண்டுகளுக்கிடையில் இப்பகுதியை ஆண்ட இரகுநாத சேதுபதி என்கிற "கிழவன் சேதுபதியால்" கட்டப்பட்டது.



</doc>
<doc id="189687" url="https://ta.wikipedia.org/wiki?curid=189687" title="மோண்ட் முறை">
மோண்ட் முறை

மோண்ட் முறை ("Mond process" அல்லது "carbonyl process") என்பது தூய்மையற்ற கலப்பு நிக்கல் கூட்டுப் பொருட்களிலிருந்து கார்பனோரொக்சைடை (CO) பயன்படுத்தி தூய நிக்கலை பிரி்க்கும் வேதியியல் செயல்முறையாகும். இம்முறையை லுட்விக் மோண்ட் என்பவர் 1890 ஆம் ஆண்டில் கண்டுபிடித்தார்.

கார்பனோரொக்சைட்டு நிக்கலுடன் இயல்பாகவே வினைப்பட்டு நிக்கல் கார்பொனைல் ஆக வளிம நிலையில் கிடைக்கிறது. நிக்கலின் இந்த இயல்பே மொண்ட் முறையில் பயன்படுத்தப்படுகிறது.

மோண்ட் முறையில் மூன்று படிமுறைகள் உள்ளன:

1. நிக்கல் ஒக்சைடு செயற்கை வளிமத்துடன் (syngas) 200 °செ வெப்பநிலையில் தாக்கமடைந்து ஒக்சிசனை வெளியேற்றி, தூய்மையற்ற நிக்கலைத் தருகிறது. இதனுடன் இரும்பு, கோபால்ட் போன்ற மாசுக்கள் கலந்துள்ளன.

2. இந்த தூய்மையற்ற நிக்கல் மேலதிக கார்பனோரொக்சைட்டுடன் 50–60 °C இல் தாக்கமடைந்து நிக்க கார்பனைல் கிடைக்கிறது. மாசுக்கள் திடப்பொருட்களாக வெளியேறுகின்றன.

3. மேலதிக கார்பனோரொக்சைட்டு மற்றும் நிக்கல் கார்பனைல் கலவை 220–250 °செ இற்கு வெப்பமாக்கப்படும் போது, நிக்கல் டெட்ராகார்பனைல் பிரிவடைந்து நிக்கலாகப் பெறப்படுகிறது:



</doc>
<doc id="189697" url="https://ta.wikipedia.org/wiki?curid=189697" title="சாகித்திய அகாதமியின் இளம் எழுத்தாளர் விருது">
சாகித்திய அகாதமியின் இளம் எழுத்தாளர் விருது

சாகித்திய அகாதமியின் இளம் எழுத்தாளர் விருது என்பது இந்திய அரசு அமைப்பான சாகித்திய அகாதமி, 35 வயதுக்கு உட்பட்ட இளம் எழுத்தாளர்களை ஊக்குவிக்கும் வகையில், ‘இளம் எழுத்தாளர்’ (யுவ புரஸ்கார்) எனும் தலைப்பில் வழங்கிச் சிறப்பிக்கும் விருது ஆகும். இந்திய மொழிகளில் வெளியான கதை, கட்டுரை, கவிதை நூல்களுக்கு, மொழிகளின் வாரியாக வழங்கப்படுகிறது. ஒவ்வொரு மொழியிலும் வெளியான நூல்களில் கதை, கட்டுரை, கவிதை என்று ஏதாவது ஒரு நூலுக்கு இவ்விருது வழங்கப்படுகிறது. இந்த விருதுக்கு ஐம்பதாயிரம் ரூபாய் பரிசுத்தொகையும், பாராட்டுச் சான்றிதழும் வழங்கப்படுகின்றன.



</doc>
<doc id="189711" url="https://ta.wikipedia.org/wiki?curid=189711" title="சரக சம்ஹிதை">
சரக சம்ஹிதை

சரக சம்ஹிதை என்பது ஒரு மருத்துவ நூலாகும் . சரகரின் குரு அக்னிவேஷர் இயற்றிய மருத்துவ நூலைத் தொகுத்து உருவாக்கப்பட்டதே சரக சம்ஹிதை. சரகர் முடிக்காத பகுதிகளை த்ருடபலா பூரணம் செய்தார் என்று சம்ஹிதையின் சில அத்தியாயங்களின் இறுதியில் குறிப்பிடப்பட்டுள்ளது. ஆக, வெவ்வேறு காலகட்டத்தை சேர்ந்த அக்னிவேஷர், சரகர், த்ருடபலர் என மூவர் சரக சம்ஹிதையின் உருவாக்கத்தில் பங்களிப்பாற்றியுள்ளார்கள் என வரலாற்றாய்வாளர்கள் தெரிவிக்கிறார்கள்.

சரகர் எனும் சொல் சர எனும் சம்ஸ்க்ருத வேர்சொல்லில் இருந்து உருவானது, சர என்றால் அலைந்து திரிந்தல் (சரியான சொல் நடமாட்டம், வழிதல் ) எனப் பொருள் கொள்ளலாம், நாடெங்கும் தேசாந்திரியாக அலைந்து திரிந்ததால் அமைந்த காரணப்பெயர்தான் சரகர். எட்டு பிரிவுகளில் 120 அத்தியாயங்களை உள்ளடக்கியது இந்த நூல். மருத்துவ நூல் என்று குறுக்கிவிட முடியாத அளவிற்கு தன்னளவில் விரிவானது, பிரபஞ்சம் உருவாவதில் தொடங்கி, கரு உருவாதல், மாதாமாதம் அது கொள்ளும் வளர்ச்சிகள் மற்றும் மாற்றங்களை பற்றி, நோய்மையை பற்றி, நோய் தீர்க்கும் வழிமுறைகளைப் பற்றி, பிணி அண்டாதிருக்கும் வழிமுறைகளைப் பற்றி, மரண குறிகளை பற்றி, அன்றாட செயல்விதிகளை பற்றி, உணவு பழக்கங்களை பற்றி, உணவின் குணம் பற்றி, மண் பற்றி, இயற்கையைப் பற்றி, கால சுழற்சி பற்றி என வாழ்க்கையின் அனேக துறைகளை உள்ளடக்கியது இந்நூல். இந்த எட்டு பிரிவுகளில் சிகிச்சை பிரிவு சரகரின் சிறப்பு என்று பிற்காலத்தில் வந்த பல உரையாசிரியர்கள் குறிப்பிடுகின்றனர்.

சரகரின் காலகட்டம் சார்ந்து பல குழப்பங்கள் இன்றும் நீடிக்கிறது. ஆயுர்வேதத்தின் முப்பெரும் நூல்கள் என்று சரக சம்ஹிதை, சுசுருத சம்ஹிதை மற்றும் வாக்பட்டரின் அஷ்டாங்க ஹ்ருதயத்தை குறிப்பிடுவார்கள். இதில் அஷ்டாங்க ஹ்ருதயம் எட்டாம் நூற்றாண்டைச் சேர்ந்தது என்பது ஓரளவிற்கு நிறுவப்பட்டுள்ளது, இன்று கிடைக்கும் சரக சம்ஹிதை சுசுருதரின் காலத்திற்கு பின்னர் திருடபலரால் தொகுக்கப்பட்டது கி.பி இரண்டாம் நூற்றாண்டிலிருந்து நான்காம் நூற்றாண்டிற்குள் உள்ள காலகட்டத்தைச் சேர்ந்தது இந்நூல் என்று நம்பப்படுகிறது. சரகரின் சம்ஹிதையும், அதன் மூலமான அக்னிவேஷரின் சம்ஹிதையும் பௌத்த காலகட்டத்திற்கு முன்பானவையாக இருக்கலாம் என்று வரலாற்றாய்வாளர்கள் தெரிவிக்கிறார்கள்.


</doc>
<doc id="189713" url="https://ta.wikipedia.org/wiki?curid=189713" title="வீராசாமி ரிங்காடு">
வீராசாமி ரிங்காடு

சர் வீராசாமி ரிங்காடு ("Veerasamy Ringadoo", 20 அக்டோபர் 1920 – 9 செப்டம்பர் 2000) மொரிசியசு நாட்டின் ஆளுனராக 1986 முதல் 1992 ஆம் ஆண்டு குடியரசு ஆகும் வரையில் பதவியில் இருந்தவர். ரிங்காடு மொரிசியசின் குடியரசுத் தலைவராக 1992 பிற்பகுதி வரை பதவியில் இருந்தார். தமிழரான வீராசாமி இந்து மதத்தவர். 1937 ஆம் ஆண்டில் தமிழர் கூட்டமைப்பு (League of Tamils) என்ற அமைப்பை ஆரம்பித்தார்.

வீராசாமி மொரிசியசு நாட்டின் நிதி அமைச்சராகப் பதவியில் இருந்த போது 1975 ஆம் ஆண்டில் பிரித்தானிய அரசு இவருக்கு சர் பட்டம் வழங்கிக் கௌரவித்தது.


</doc>
<doc id="189715" url="https://ta.wikipedia.org/wiki?curid=189715" title="ரிச்சார்ட்சன் சமன்பாடு">
ரிச்சார்ட்சன் சமன்பாடு

ரிச்சார்ட்சன் சமன்பாடு ("Richardson's equation") வெப்ப மின்னணு உமிழ்வில் மின்னோட்ட அடர்த்திக்கும், வெப்ப உமிழ்வுப் பொருளின் விடுப்பாற்றல், மற்றும் வெப்பநிலை (T) ஆகியவற்றுக்கும் இடையேயான தொடர்பை விளக்குகிறது. இச்சமன்பாடு ரிச்சார்ட்சன்-துஷ்மன் சமன்பாடு ("Richardson–Dushman equation") எனவும் அழைக்கப்படுகிறது.

ஒரு உலோகக் கம்பியினை அல்லது பரப்பினை சூடாக்கும்போது இப்பரப்பிலிருந்து வெப்ப அயனிகள் வெளிப்படுகின்றன. அலகுப் பரப்பிலிருந்து ஆவியாக வெளிப்படும் இலத்திரன்களின் எண்ணிக்கை, அதனுடைய தனி வெப்பநிலையைப் பொறுத்திருக்கிறது. இறிச்சர்ட்சன் சமன்பாடு இவ்வகை அயனி மின்சாரத்தின் அளவைப் பொறுத்த ஒன்றாகும்.

1901 ஆம் ஆண்டில் ஓவன் விலன்சு ரிச்சார்ட்சன் என்பவர் தனது பரிசோதனைகளின் முடிவுகளை வெளியிட்டார். வெப்பமாக்கப்பட்ட உலோகக் கம்பியில் இருந்து பெறப்படும் மின்னோட்டம் கம்பியின் வெப்பநிலைக்கு அடுக்குக்குறி விகிதத்தில் தங்கியிருக்கும். பின்னர் அவர் உமிழ்வு விதிக்கு கணித சமன்பாட்டைத் தந்தார்:

இங்கு "J" - உமிழ்வு மின்னோட்ட அடர்த்தி, "T" - உலோகத்தின் வெப்பநிலை, "W" - உலோகத்தின் விடுப்பாற்றல், "k" - போல்ட்சுமான் மாறிலி, "A" மாறிலி.

இரு பக்கமும் மடக்கை பயன்படுத்தும் போது

எனவே, இரண்டு வெவ்வேறு வெப்பநிலைகளில் மின்னோட்ட அடர்த்திகளின் தொடர்பை பின்வருமாறு கணிக்கலாம்:

"A" பின்வருமாறு தரப்படுகிறது:

இங்கு "λ" குறிப்பிட்ட பொருளின் திருத்தக் காரணி (correction factor), இது பொதுவாக 0.5, "A" ரிச்சார்ட்சனின் மாறிலி

இங்கு "m", −"e" என்பன இலத்திரனின் திணிவு, மற்றும் அடிப்படை மின்னூட்டம் ஆகும், "h" பிளாங்கின் மாறிலி ஆகும்.


</doc>
<doc id="189728" url="https://ta.wikipedia.org/wiki?curid=189728" title="சௌராட்டிர மேல்நிலைப் பள்ளி, மதுரை">
சௌராட்டிர மேல்நிலைப் பள்ளி, மதுரை

சௌராட்டிர மேல்நிலைப் பள்ளி மதுரை மாநகரின் மையப்பகுதியில் காமராசர் சாலையில் அமைந்துள்ளது. சௌராட்டிர மொழி பேசும் மொழிவாரிச் சிறுபான்மை சௌராட்டிர சமுகத்தவரால் நடத்தப்படும் இப்பள்ளி சௌராட்டிர சமுக மக்களின் பண்பாடு, மற்றும் நாகரிகத்தின் சின்னமாக திகழ்கிறது. தற்போது இப்பள்ளியில் 3500 மாணவர்கள் படித்து வருகின்றனர்.

1886ஆம் ஆண்டில் மதுரை நகரின் கிழக்குப்பகுதியில் உள்ள, இராமநாதபுரம் சாலையில் (தற்போது காமராசர் சாலை என்று பெயரிடப்பட்டுள்ளது) இருந்த தொப்பே. பெல்லய்யர் சத்திரத்தில், கந்தாள்ளு. ரெ. சுந்தரராஜபாகவதர் தலைமையில் இருந்த கல்விக் குழு, சௌராட்டிர துவக்கப் பள்ளி துவக்கப்பட்டது. பின்னர் 1900ஆம் ஆண்டில் கெண்டேன். கே. எஸ். பி. நன்னுசாமி பாகவதவர் தமது சொந்த கட்டிடத்தை, சௌராட்டிர துவக்கப் பள்ளி அவ்விடத்தில் நிலையாக நடைபெற நன்கொடையாக வழங்கினார். இத்துவக்கப் பள்ளியை 
“கெண்டென் பொள்டம்” என்று சௌராட்டிர சமூக மக்கள் இன்றளவும் சிறப்பாக அழைப்பர்.

பள்ளியில் மாணவர்கள் எண்ணிக்கை பெருகவே, தெற்குமாசிவீதியில், திருமலை நாயக்கர் மன்னரின் இசை மன்றமாக விளங்கிய "நவபத்கானா" எனும் பழைய கட்டிடத்தை அன்றைய ஆங்கிலேய அரசிடமிருந்து ஐயாயிரம் ரூபாய் விலைக்கு வாங்கி, 1892ஆம் ஆண்டு அவ்விடத்தில் புதிய துவக்கப்பள்ளி தொடங்கப்பட்டது.

1895ஆம் ஆண்டு முதல் இப்பள்ளியின் நிர்வாகப் பெறுப்பு மதுரை சௌராட்டிர சபையின் கீழ் வந்தது. 1898ஆம் ஆண்டில் இந்த துவக்கப் பள்ளி இடைநிலைப் பள்ளியாக நிலை உயர்த்தப்பட்டது. 1900ஆம் ஆண்டில் உயர்நிலைப் பள்ளியாக உயர்ந்தது. இவ்வுயர்க்கு காரணமாக விளங்கியவர்களில் புளியடி. முனிநாகேந்திர பாகவதர், மாணிக்கா. இராம. சங்கரநாராயணய்யர், கந்தாள்ளு. வெ. இலட்சுமணய்யர், கே. எஸ். பி. நன்னுசாமி பாகவதர் மற்றும் கே. எஸ். சேசய்ய பாகவதர் குறிப்பிடத்தகுந்தவர்கள்.
மதுரை சௌராட்டிர சபையினரால் நியமிக்கப்பட்ட கே. டி. இலக்குமண பாகவதர் செயலாளராக கொண்ட, எல். கே. துளசிராம், கே. வி. இராமாச்சாரி, கே. எஸ். பி. நன்னுசாமி பாகவதர், என். கே. இராமலிங்கய்யர், ஆகியவர்கள் கொண்ட நிர்வாகக்குழு, 1900ஆம் ஆண்டு முதல் பள்ளியின் நிர்வாகத்தை திறம்பட நடத்தினர்.

மாணவர்கள் எண்ணிக்கை உயரவே இடப்பற்றாக்குறை ஏற்பட்ட காரணத்தினால், 1901ஆம் ஆண்டு, ஆகத்து மாதத்தில் மேங்காட்டுப் பொட்டல், எட்வர்டு பூங்கா (இன்றைய ஜான்சிராணி பூங்கா) (நியு சினிமா திரைஅரங்கு) அருகில் இருந்த கட்டிடத்தை, அருளம்மாள் அந்தோணியிடமிருந்து ரூபாய் ஐயாயிரத்தி அறுநூறுக்கு வாங்கி, நவபத்கானாவில் இருந்த பள்ளியை புதிய கட்டிடத்திற்கு மாற்றினர். 

நவபத்கானாவில் இருந்த கட்டிடம் கிளைப் பள்ளியாக செயல்பட்டது. 1903ஆம் ஆண்டு முதல் இப்பள்ளி முழு அளவில் உயர்நிலைப்பள்ளியாக தகுதி பெற்றது. பின் அரசின் தற்காலிக தகுதி இப்பள்ளிக்கு கிடைத்த பின்பு, 1904ஆம் ஆண்டில் முதன்முதலாக மாணவர்கள் பள்ளி இறுதித் தேர்வான மெட்ரிக்குலேசன் தேர்வுக்கு அனுப்பப்பட்டனர்.

உயர்நிலைப் பள்ளியின் தேவைகள் தொடர்ந்து பெருகப் பெருக, சிக்கலான நேரங்களில் நிலைமையை சமாளிக்க 1906இல் பத்து பேர் கொண்ட கல்விக்குழு அமைக்கப்பட்டது. பள்ளிக் கல்விக்குழுவின் மேலாளராக 1. எல். கே. துளசிராம் மற்ற உறுப்பினர்களாக 2. கே. வி. இராமாச்சாரி, 3. கே. எஸ். சேஷய்ய பாகவதர், 4. கே. டி. இலக்குமண பாகவதர், 5. கே. எஸ். பி. நன்னுசாமி பாகவதர், 6. அல்லு. சொக்கய்யர், 7. என். கே. இராமலிங்கம், 8. என். எம். ஆர். பாலுசாமி அய்யர், 9. சி. எம். வெங்கடாசலபதி அய்யர், 10. எஸ். பி. நாகேசுவர அய்யர் ஆகியவர்களின் நிர்வாகத்தில் பள்ளி செயல்பட்டது. 

மதுரை சௌராஷ்ட்ர சபையின் கீழ் இருந்த இப்பள்ளியின் நிர்வாகம், 1911இல் அமைக்கப்பட்ட சௌராட்டிர உயர்நிலைப் பள்ளிக் குழுவின் கீழ் வந்தது.

மாணவர்களின் எண்ணிக்கை பெருகவே, 1911இல் மதுரை, இராமநாதபுரம் சாலையில் (காமராசர் சாலை) இருந்த மதுரை நகராட்சிக்கு சொந்தமான இடத்தை முப்பதாயிரம் ரூபாய்க்கு வாங்கி, 1917இல் பள்ளிக்கட்டிடம் கட்ட அடிக்கல் நாட்டப்பட்டது. கட்டிட நிதிக்காக சமுக மக்களிடம் நன்கொடை பெற்று, ரூபாய் 1,50,000/- செலவில் புதிய பள்ளிக் கல்கட்டிட திறப்பு விழா 17. 01. 1929இல் நடந்தது. மதுரை, திருநகரில் உள்ள சீதாஇலக்குமி ஆலைத் தலைவர் சி. எஸ். இராமாச்சாரி, வழங்கிய நன்கொடை மூலம், பள்ளியின் முதன்மை கல்கட்டிடத்தின் முதல் மாடியில "சீதாஇலக்குமி கூட்ட அரங்கம்" (Meeting Hall) கட்டப்பட்டது.

இப்பள்ளியின் "குறிக்கோளுரை" (Motto of the School) "பிறர்க்கு வாழ்" என்பதே. பள்ளியின் முதன்மை கல் கட்டிடத்தின் நுழைவாயின் மேற்புற முகப்பில் கல்விக் கடவுளான சரசுவதி தேவியின் திருவுருவசிலை அமைக்கப்பட்டு, அதன் மேல் "பிறர்கு வாழ்" எனும் பள்ளியின் குறிக்கோளுரை பொறிக்கப்பட்டு, அதனடியில் ஆங்கிலத்தில் "Live for Others" என குறிப்பிடப்பட்டுள்ளது.

இந்தியத் துணைக் கண்டத்திலே முதன் முதலாக பள்ளியில் பயிலும் ஏழை மாணவர்களுக்கு இலவச மதிய உணவு திட்டத்தை இப்பள்ளி 1904ஆம் ஆண்டு முதல் சமுக கொடையாளர்களிடமிருந்து நன்கொடைகள் பெற்று செயல்படுத்தியது. தற்போது இலவச மதிய உணவு திட்டத்தின் கீழ் 1250 மாணவர்கள் பயனடைந்து வருகிறார்கள். 
தொலைதூரத்தில் இருந்து வரும் மாணவர்களின் நலன் கருதி அமெரிக்கா வாழ் சௌராட்டிரர்கள் மற்றும் உள்ளூர் சமுக வள்ளல்களின் நிதி உதவியுடன் 2003ஆம் ஆண்டு தொடக்கம் முதல் மாணவர்களுக்கு காலைச் சிற்றுண்டி வழங்கப்பட்டு வருகிறது.

மாணவர்களின் அறிவு மற்றும் உடல் வளுவிற்காக 1934இல் அறிவியல் கூடங்களுக்கு தேவையான கருவிகளும் வாங்கப்பட்டும் மற்றும் விளையாட்டு அரங்குகளும் கட்டப்பட்டன. பள்ளியின் இடவசதிக்காக, பள்ளியின் கிழக்குப் பகுதியில் இருந்த சோமலிங்காபுரம் பகுதி ரூபாய் 45,500 செலவில் வாங்கப்பட்டது. 

பள்ளி மாணவர்கள் எண்ணிக்கை பெருகவே, பள்ளியில் புதிய வகுப்பறைகள் கட்ட வேண்டிய சூழ்நிலையில் பள்ளியின் கௌரவச் செயலாளராக இருந்த பி. எஸ். ஏ. கிருட்டிணய்யரின் விடா முயற்சியால் சமுக தர்ம சிந்தனையாளர்களிடம் ஒன்றை இலட்சம் ரூபாய நன்கொடை ஈட்டி, 1954ஆம் ஆண்டில் தமிழக முதல்வர் காமராசரால் புது கட்டிடம் கட்ட கட்டிட அடிக்கல் நாட்டப்பட்டது. பெரிய அரங்கத்துடன் கூடிய 12 வகுப்பறைகள் கட்டப்பட்டது. இக்கட்டிடம் பொன்விழா கட்டிடமாக கருமுத்து தியாகராசர் தலைமையில் 26-01-1957இல் திறப்புவிழா நடைபெற்றது. ’கூட்ட அரங்கம்’ கட்ட நன்கொடை அளித்த கே. எல். என். ஜானகிராம் அவர்கள் பெயரால், "ஜானகிராம் ஹால்" எனும் பெயர் கூட்ட அரங்கத்திற்கு சூட்டப்பட்டது.

மாணவர்களின் பொது அறிவை வளர்க்கும் பொருட்டு மதுரை "ஹார்வி மில்" உரிமையாளர் பெயரில் "ஹார்வி" நூலக கட்டிடம் திறக்கப்பட்டது.

மோர்கொண்டா. இராம. நரசிம்மய்யர்-சரசுவதி தம்பதியரின் நன்கொடையால் கட்டப்பட்ட திறந்த வெளி கலை அரங்கம் ("மோர்கொண்டா. நரசிம்மய்யர் கலை அரங்கம்") அமைக்கப்பட்டது.

இலவச பகலுணவு திட்டத்திற்கு மாணவர்கள் அமர்ந்து உண்ண பெரிய கட்டிடம் தேவைப்பட்டதால், புதிய பகலுணவு கட்டிடத்தை 1966ஆம் ஆண்டில், ஞானி. இராமாச்சாரி வழங்கிய நன்கொடையால், ("ஞானி. இராமாச்சாரி மதிய உணவு கட்டிடம்") கட்டப்பட்டது.

பள்ளியில் துணி நூல் தொழில்நுட்பம் (Textile Technology), இயந்திரவியல் (Mechanical) மற்றும் அமைச்சுப் பணி பயிற்சி(Secretarial Course) ஆகிய மூன்று தொழிற்கல்வி பிரிவு வகுப்புகள் தொடங்கப்பட்டது. துணிநூல் தொழில் நுட்ப கல்விக்கு "டி. பி. கிருட்டிணய்யர் நினனவு துணிநூல் தொழில் நுட்ப கட்டிடம்" கட்டப்பட்டது. ஸ்ரீபிரசன்ன வெங்கடேசுவரா தட்டச்சு பயிற்சி மையமும் தொடங்கப்பட்டது. "கே. எல். நாகசாமி அய்யர் நினைவு இயந்திரவியல் கட்டிடம்", இயந்திரவியல் தொழிற்க்கல்வி பயிலும் மாணவர்களுக்காக தொடங்கப்பட்டது.

மாணவர்களின் உடல் வலு ஏற்றம் பெற, சமுக வழக்கறிஞர் "ஆர். எஸ். சுந்தரராமன்-சீதாஇலக்குமி அம்மாள் நினைவுநவீன உடற் பயிற்சிக் கூடம் கட்டப்பட்டது. "அல்லு. சுப்ரமணியன்" வழங்கிய நன்கொடையில் இதே கட்டிடத்தில் முதல் மாடியில் மேசைப் பந்தாட்ட விளையாட்டரங்கம் அமைக்கப்பட்டது.

1958ஆம் ஆண்டில், பள்ளி ஆசிரியர்களின் நலனை முன்னிட்டு, சி. எம். வி. கிருட்டிணமாச்சாரி, என். எம். ஆர். மகாதேவன் மற்றும் ஜெ. கே. இராமமூர்த்தி ஆகியவர்களின் முயற்சியால் வண்டியூர் மாரியம்மன் தெப்பக்குளம் அருகில் உள்ள அனுப்பானடியில் வீட்டடி மனைகள் வாங்கப்பட்டு சௌராட்டிர பள்ளி ஆசிரியர்கள் குடியிருப்பு உருவாக்கப்பட்டது.

இப்பள்ளி அறுபது ஆண்டுகள் நிறைவு அடைந்த, வைரவிழா 1966ஆம் ஆண்டில் கொண்டாடப்பட்டது. அன்றைய தமிழக முதல்வர், எம். பக்தவச்சலம், தமிழக ஆளுநர் பொறுப்பில் இருந்த சென்னை உயர்நீதி மன்ற நீதியரசர். பி. சந்திர ரெட்டி ஆகியவர்கள் கலந்து கொண்டு விழாவினை சிறப்பு செய்தனர்.

இப்பள்ளி 1978ஆம் ஆண்டில் மேல்நிலைப் பள்ளியாக தரம் உயர்ந்தது. பள்ளியின் பவளவிழா, தமிழ்நாடு அரசு தமிழக முதல்வர் எம். ஜி. ஆர்., தலைமையில் 09-07-1979ஆம் நாளில் சிறப்பாக நடைபெற்றது.

இப்பள்ளியின் நூற்றாண்டு விழா (1904-2004) பள்ளியின் தலைவர் எம். ஆர். சங்கரன் முன்னிலையில், பள்ளியின் தாளாளர் ஏ. கே. இராமமூர்த்தி தலைமையில் 05-10-2007 அன்று நடைபெற்றது. விழாவை சிறப்பிக்கு பொருட்டு பள்ளி நூற்றாண்டு விழா மலர் வெளியிடப்பட்டது. பள்ளியின் மேம்பாட்டிற்காக கடினமாக உழைத்த சமுக சிந்தனையாளர் எல். கே. துளசிராம் அவர்களின் முழு உருவ வெண்கலச் சிலை திறந்து வைக்கப்பட்டது. மேலும் நூற்றாண்டு விழா நினைவு கட்டிடத்திற்கு அடிக்கல் நாட்டப்பட்டது.

பள்ளியின் நூற்றாண்டு விழா (1904-2004) கட்டிடத்தை, பள்ளியின் தாளாளர் ஏ. கே. இராமமூர்த்தி தலைமையில், பள்ளியின் தலைவர் எம். ஆர். சங்கரன் முன்னிலையில் சென்னை, மைலாப்பூர், இராமகிருஷ்ணா மடத்தின் தலைவர் கௌதமானந்தஜி 03-12-2010 அன்று திறந்து வைத்தார்.↑

இப்பள்ளியில் தேசிய மாணவர் படை 1955ஆம் ஆண்டு முதல் செயல்பட்டு வருகிறது. பிற பள்ளிகளில் இல்லாத அளவில் தேசிய மாணவர் படையில் இரண்டு தரைப்படை பிரிவுகளும், ஒரு கப்பல்படை பிரிவும், ஒரு விமானப்படை பிரிவும் உள்ளது. மேலும் மாணவர்களை சமூகப்பணியில் ஈடுபடுத்தும் நோக்கில், மூன்று சாரணர் படைகள் அமைப்பும் மற்றும் ஒரு திரிசாரணர் படை, நாட்டு நலப்பணித் திட்டம், இளையோர் செஞ்சிலுவைச் சங்கம் ஆகிய மாணவர் அமைப்புகள் செயல்படுகிறது.

இந்திய அரசின் தேசிய நல்லாசிரியர் விருது பெற்று பள்ளிக்கு பெருமை சேர்த்த ஆசிரியர்கள்

தமிழ்நாடு அரசின் மாநில நல்லாசிரியர் விருது பெற்று, பள்ளிக்கு பெருமை சேர்த்த ஆசிரியர்கள்.

தமிழ்நாடு சாரணர் இயக்கத்தின் மதுரை மாவட்ட ஆணையாளரும் மற்றும் தமிழ்நாடு மாநில உதவி ஆணையாளருமான பள்ளியின் தாளாளர் ஏ. கே. இராமமூர்த்தியின் சாரணர் இயக்கத்திற்காக ஆற்றிய பெரும்பணியைப் பாராட்டும் முகமாக, இந்தியக் குடியரசுத் தலைவர், திருமதி பிரதிபா படேல் அவர்களிடமிருந்து சாரணர் இயக்கத்தின் உயர் விருதான வெள்ளி யாணை விருதை 14-07-2010ஆம் நாளில் குடியரசுத் தலைவர் மாளிகையில் உள்ள அசோகா மாளிகையில் நடந்த விழாவின்போது பெற்று பள்ளியின் மேன்மையை அகில இந்திய அளவில் வெளிப்படுத்தினார்.

இந்திய சாரணர் & சாரணீய இயக்கத்தில் 25 ஆண்டுகளுக்கு மேலாக பணியாற்றி வரும் பள்ளி ஆசிரியர் பி. ஆர். சந்திரசேகரின் மேலான நீண்டகால சாரணர் இயக்கப் பணியை பாராட்டும் முகத்தான், தமிழ்நாடு அரசின் பள்ளிக் கல்வித் துறை அமைச்சரிடமிருந்து, சாரணர் இயக்க விருதையும் பாராட்டுப் பத்திரத்தையும் பெற்று பள்ளியின் பெருமையைத் தமிழ்நாடு முழுமையாக வெளிப்படுத்தினார்.






</doc>
<doc id="189729" url="https://ta.wikipedia.org/wiki?curid=189729" title="பரிபாடல் (யாப்பு)">
பரிபாடல் (யாப்பு)

பரிபாடல் என்னும் யாப்பு வகை பற்றிய செய்திகள் தொல்காப்பியச் செய்யுளியலில் கூறப்பட்டுள்ளன. 


</doc>
<doc id="189730" url="https://ta.wikipedia.org/wiki?curid=189730" title="புள்ளிச் சில்லை">
புள்ளிச் சில்லை

புள்ளிச் சில்லை என்பது சில்லை எனப்படும் திணைக்குருவி வகையைச் சேர்ந்த சிட்டுக்குருவி அளவிலான ஒரு பறவை. இது ஆசியாவைத் தாயகமாகக் கொண்டது. இது 1758-இல் லின்னேயசால் அறிவியல் முறைப்படி பெயரிடப்பட்டது.

இதன் மேற்புறம் பழுப்பாகவும் மார்பு, வயிற்றுப்புறம் செதில் போல் புள்ளிகளுடன் இருப்பதால் புள்ளிச் சில்லை எனப்படுகிறது. இதன் அலகு பெரிதாக கூம்பு வடிவத்தில் இருக்கும். இது புற்களின் கிழங்கினை உணவாகக் கொள்ளும். மேலும் சிறு பூச்சிகளையும் பழங்களையும் உண்ணும். இவை கூட்டமாக வாழும் தன்மையுடையன.

மேலும் இப்பறவைகள் இவற்றின் அழகிய தோற்றத்தின் காரணமாக செல்லப் பறவைகளாகவும் வளர்க்கப்படுகின்றன.


</doc>
<doc id="189734" url="https://ta.wikipedia.org/wiki?curid=189734" title="முதுநாரை">
முதுநாரை

முதுநாரை என்னும் நூல் பெயரளவில் தெரியவரும் நூல்களில் ஒன்று. இறையனார் களவியல் உரை இந்த நூலைக் குறிப்பிடுகிது. அது இந்த நூலைத் தலைச்சங்க காலத்து நூல் எனக் குறிப்பிடுகிறது. இந்த நூல் இப்போது இல்லை,

1
2



</doc>
<doc id="189735" url="https://ta.wikipedia.org/wiki?curid=189735" title="ஓடாநிலைக் கோட்டை">
ஓடாநிலைக் கோட்டை

ஓடாநிலைக் கோட்டை என்பது தமிழ்நாட்டில் கொங்கு மண்டலத்தில் தீரன் சின்னமலையால் கட்டப்பட்ட கோட்டையாகும். திப்பு சுல்தான் இறந்த பிறகு தீரன் சின்னமலை, கருப்ப சேர்வை துணையுடன் அரச்சலூர் அருகேயுள்ள ஓடாநிலைக்கு வந்து ஒரு சிறிய கோட்டையைக் கட்டினார். பிரித்தானிய கிழக்கிந்திய நிறுவனத்திற்கு எதிராக தாக்குதல்கள் நடத்த அக்கோட்டையைத் தளமாகப் பயன்படுத்தினார்.


</doc>
<doc id="189737" url="https://ta.wikipedia.org/wiki?curid=189737" title="முதுகுருகு">
முதுகுருகு

முதுகுருகு என்னும் நூல் பெயரளவில் தெரியவரும் நூல்களில் ஒன்று. இறையனார் களவியல் உரை இந்த நூலைக் குறிப்பிடுகிது. அது இந்த நூலைத் தலைச்சங்க காலத்து நூல் எனக் குறிப்பிடுகிறது. இந்த நூல் இப்போது இல்லை,
1
2


</doc>
<doc id="189742" url="https://ta.wikipedia.org/wiki?curid=189742" title="ச. சாமுவேல்">
ச. சாமுவேல்

ச. சாமுவேல் என்பவர் ஒரு முன்னோடி அறிவியல் தமிழ் எழுத்தாளர் ஆவார். இவர் பல உயிரியல், மருத்துவத்துறை நூல்களை எழுதியதுடன் இரஞ்சிதபோதினி என்ற இதழையும் நடத்தி உள்ளார் இவர் பர்மாவில் இரங்கூன் நகரில் ஒரு கல்லூரியில் தலைமை ஆசிரியாராகக் கடமைபுரிந்துள்ளார்..



</doc>
<doc id="189745" url="https://ta.wikipedia.org/wiki?curid=189745" title="மூலக்கூற்று இடைவிசை">
மூலக்கூற்று இடைவிசை

மூலக்கூற்று இடைவிசை ("intermolecular force") என்பது அருகருகே உள்ள அணுக்கள், மூலக்கூறுகள், மின்மிகள் ஆகியவற்றினிடையே நிலவும் ஈர்ப்பு அல்லது எதிர்ப்பு விசையைக் குறிக்கும். மூலக்கூற்றினை ஒருங்கே வைத்திருக்கும் மூலக்கூற்று உள்விசையை விட இது குறைந்த வலுவையே கொண்டிருக்கும். எடுத்துக்காட்டாக, ஐதரோகுளோரிக் அமிலத்தின் (HCl) மூலக்கூறுகள் அருகருகே இருக்கும்போது அவற்றினிடையே இருக்கும் விசையை விட, அதன் மூலக்கூற்றுள் இருக்கும் இணைவலுப் பிணைப்பு வகை வேதிப் பிணைப்பின் விசை அதிகமாக இருக்கும்.
மூலக்கூற்று இடை விசைகளும் இரசாயன பிணைப்புகளும் இலத்திரன்கள் பங்குபற்றும் விதத்தில் அடிப்படையாக வேறுபடுகின்றன. இரசாயன பிணைப்புகளில் இலத்திரன்கள் பங்கிடப்பட்டு, இடம்மாற்றப்பட்டு நேரடியாகப் பங்கு கொள்கின்றன. எனினும் மூலக்கூற்று இடை விசைகளில் இலத்திரன்கள் நேரடியாகப் பங்குபற்றுவதில்லை. இலத்திரன்கள் மூலக்கூற்றுக்குள் அல்லது அணுவுக்குள் உள்ள இடத்தைப் பொறுத்து மூலக்கூற்று இடை விசைகள் உருவாகின்றன. மூலக்கூற்று இடை விசை ஏற்படுவதற்கு இலத்திரன்கள் பங்கிடப்படுவதோ, இழக்கப்படுவதோ, ஏற்கப்படுவதோ இல்லை. 
ஈர்ப்பு மூலக்கூற்று இடைவிசைகள்:

சமச்சீரற்ற மூலக்கூறில் உள்ள அணுக்களிடையே உள்ள மின்னெதிர்த்தன்மை வித்தியாசம் காரணமாக இருமுனைவு-இருமுனைவுக் கவர்ச்சி விசை ஏற்படுகின்றது. இது குறிப்பிடத்தக்களவுக்கு முக்கியமான இடைவிசையாகும். இக்கவர்ச்சி விசை ஏற்படுவதற்கு மூலக்கூறு சமச்சீரற்றதாகவும், நேரடியாகப் பிணைக்கப்பட்ட அணுக்களிடையே மின்னெதிர்த்தன்மை வித்தியாசமும் இருத்தல் அவசியமாகும். இவ்வகைக் கவர்ச்சி இடைவிசை உள்ள சேர்வைகள் முனைவுச் சேர்வைகள் என அழைக்கப்படும். நீர், அமோனியா, ஐதரசன் குளோரைடு, ஐதரசன் புளோரைடு என்பன முனைவுச் சேர்வைகளாகும். இச்சேர்வைகளில் மின்னெதிர்த்தன்மை அதிகமான N, O, Cl, F ஆகிய அணுக்கள் மின்னெதிர்த்தன்மை குறைந்த ஐதரசனிடமிருந்து இலத்திரன்களை இழுப்பதால் (அயன் பிணைப்பு போன்று முழுமையாகக் கவர இயலாது) இலத்திரன்கள் மின்னெதிர்த்தன்மை கூடிய அணுவின் பக்கம் அதிக நேரத்தைச் செலவிடும்.
உதாரணமாக HCl இல் மின்னெதிர்த்தன்மை அதிகமான Cl பக்கம் சிறிய மறையேற்றமும், மின்னெதிர்த்தன்மை குறைந்த H பக்கம் சிறிய நேரேற்றமும் ஏற்படும். இதனால் HCl மூலக்கூறுகளிடையே இருமுனைவு-இருமுனைவுக் கவர்ச்சி விசை உருவாகின்றது.


</doc>
<doc id="189751" url="https://ta.wikipedia.org/wiki?curid=189751" title="மூலக்கூற்று உள்விசை">
மூலக்கூற்று உள்விசை

மூலக்கூற்று உள்விசை (Intramolecular Force) என்பது ஒரு மூலக்கூற்றின் அணுக்களை ஒன்றோடு ஒன்று பிணைத்து வைத்திருக்கும் ஒரு வகை விசையாகும் . இவ்விசையானது எல்லா வகையான வேதிப் பிணைப்புகளிலும் காணப்படும். அருகருகே இருக்கும் பிணைப்பில்லா அணுக்கள், மூலக்கூறுகள் இவற்றினிடையே இருக்கும் மூலக்கூற்று இடைவிசையை விட இது வலுவானதாக இருக்கும்.

மூலக்கூற்றில் உள்ள அணுக்களின் வகையைப் பொருத்தும், அவற்றின் எதிர்மின்னிகளின் குணத்தைப் பொருத்தும் மூலக்கூற்று உள்விசை மூன்று வகையாகப் பிரிக்கப்படும். அவை:


என்பவையாகும்.


</doc>
<doc id="189752" url="https://ta.wikipedia.org/wiki?curid=189752" title="இந்து தேசத்துக் கால்நடைக்காரர் புஸ்தகம்">
இந்து தேசத்துக் கால்நடைக்காரர் புஸ்தகம்

இந்து தேசத்துக் கால்நடைக்காரர் புஸ்தகம் என்பது வெ. ப. சுப்பிரமணிய முதலியார் அவர்கள் மொழிபெயர்த்து வெளியிட்ட ஒரு கால்நடை மருத்துவ நூல் ஆகும். கால்நடை மருத்துவத்தில் தமிழில் வெளிவந்த முன்னோடி நூல்களில் இதுவும் ஒன்று. இந்த நூல் 10 அதிகாரங்களைக் கொண்டுள்ளது. 238 பக்கங்கங்களைக் கொண்டது.


</doc>
<doc id="189757" url="https://ta.wikipedia.org/wiki?curid=189757" title="பத்கரீத்சா">
பத்கரீத்சா

பத்கரீத்சா ("Podgorica", ; நகரம் மொண்டெனேகுரோவின் தலைநகரமாக விள்ங்குகிறது. இது மொண்டெனேகுரோவிலேயே பெரியதும், ஒரு சிறிய மலைக்குன்றின் கீழ் அமைந்துள்ள நகருமாகும். 1946 முதல் 1992 வரை இந்நகரத்தின் பெயர் டீட்டோகிராது (Titograd) என்று பெயர் வழங்கப்பட்டது. இங்குள்ள சீட்டா (Zeta) என்ற பகுதியில் வளமான பியெலொப்வில்ச்சி என்ற பள்ளத்தாக்கும், ரிப்னிகா மற்றும் மொராக்கா என்ற நதியும் பாய்ந்து இந்நகரை வளமானதாக்குகிறது. இந்நகரின் வடக்கில் அட்ரியாட்டிக் கடல் பகுதியில் குளிர் கால ஓய்வு மையங்கள் அதிகமாக காணப்படுகிறது. 2011 மக்கள்தொகைக் கணக்கெடுப்பின்படி 156,169 என அறியப்படுகிறது. மொண்டெனோகுரோவின் நிலப்பகுதியில் 10.4% மக்கள்தொகையில் 29.9% (சதவீதம்)மும் கொண்டுள்ளது. இந்நகர் மாண்டிநீக்ரோவின் கல்வி கலச்சார மையமாகவும் விளங்குகிறது.


</doc>
<doc id="189772" url="https://ta.wikipedia.org/wiki?curid=189772" title="கீரப்பாளையம் ஊராட்சி ஒன்றியம்">
கீரப்பாளையம் ஊராட்சி ஒன்றியம்

கீரப்பாளையம் ஊராட்சி ஒன்றியம் தமிழ்நாடு, கடலூர் மாவட்டத்தில் உள்ள 13 ஊராட்சி ஒன்றியங்களில் ஒன்றாகும். இது 63 பாஞ்சாயத்துகிராமங்களை உள்ளடக்கியுள்ளது. கடலூர் மாவட்டத்தின் மற்ற ஊராட்சி ஒன்றியங்கள்: அண்ணாகிராமம், புவனகிரி, கடலூர், கம்மாபுரம், காட்டுமன்னார்கோவில், கொமராட்சி, குறிஞ்சிப்பாடி, மன்களூர், நல்லூர், பண்ருட்டி, பரங்கிப்பேட்டை, விருத்தாச்சலம்.

இவ்வூர் சென்னையிலிருந்து 181 கிமீ தூரத்தில் அமைந்துள்ளது. இது தமிழ்நாட்டின் கடலோர பகுதியை கொண்டுள்ளது. இங்கு தில்லை விநாயகர் கோவில் ஒன்று உள்ளது. வெள்ளாற்றுப்படுகையில் கீரப்பாளையம் அமைந்துள்ளது. 


</doc>
<doc id="189773" url="https://ta.wikipedia.org/wiki?curid=189773" title="வித்யாரம்பம் (நிறுவனம்)">
வித்யாரம்பம் (நிறுவனம்)

வித்யாரம்பம் என்பது ஒரு தொண்டு நிறுவனம் ஆகும். தமிழகத்தின் சென்னையைத் தலைமையகமாகக் கொண்டு இயங்கிவரும் தன்னார்வ நிறுவனம் இது. தமிழகத்தின் கிராமப்புறக் குழந்தைகளுக்கு இலவசக் கல்வி அளிக்கும் பணியில் ஈடுபட்டு வருகிறது. 2002 - ஆம் ஆண்டு கன்னியாக்குமரி மாவட்டத்தின் வட்டக் கோட்டை எனும் கிராமத்தில் 17 மாணவர்களுடன் ஆரம்பித்த இந்நிறுவனம் இன்று 3264 கிராமங்களில் இயங்கிவருகிறது. இதுவரை 7,29,450 மாணவர்கள் கல்வி பெற்றுள்ளனர்.



</doc>
<doc id="189800" url="https://ta.wikipedia.org/wiki?curid=189800" title="லா பா சாட்">
லா பா சாட்

லா பா சாட் ("Lau Pa Sat", "பழைய கடைத்தொகுதி") அல்லது தெலோக் ஆயர் கடைத்தொகுதி ("Telok Ayer Market") என்பது சிங்கப்பூரின் மையப் பகுதியில் அமைந்துள்ளது. சிங்கப்பூரின் வரலாற்றுச் சிறப்புமிக்க கட்டிடங்களில் இதுவும் ஒன்று. 1825 முதல் இக்கடைத் தொகுதி இயங்கிவருகிறது. இது பல்வேறு சிறு உணவுக்கடைகள், 24 மணி நேரம் இயங்கும் கடைகள், செருப்பு தைக்கும் கடை, தையல் கடை போன்றவற்றைக் கொண்டுள்ளது. இதில் பெரும்பாலும் உணவுக் கடைகளே அதிகம். பல்வேறு நாட்டு உணவுகள் கிடைக்கும் இடம் இது. புனரமைப்பிற்கு முன்னர் வார இறுதி நாட்களில் சிறு இசைக்குழுவின் இசைக் கச்சேரி நடந்து வந்தது. 

19 ஆம் நூற்றாண்டில் இக்கடைத் தொகுதியானது மிகச்சிறிய மரக்கட்டிடத்தில் இருந்து வந்தது. தெலோக் ஆயர் என்ற மலாய் மொழிச் சொல்லுக்கு தண்ணீர் வளைகுடா என்று பெயர். இக்கடைத் தொகுதியானது அழகிய வேலைப்பாடுகளுடன் கூடிய வார்ப்பு இரும்பினால் கட்டப்பட்டுள்ளது.

முதலில் பல்வேறு வகையான கடைகள் இங்கு இருந்தாலும் 1973 ற்கு பின்னர் இதில் பெரும்பாலும் உணவுக்கடைகளே இயங்கிவருகின்றன. ஃராபல்ஸ் ப்ளேஸ் இரயில் நிலையம் அருகில் இதன் அமைந்துள்ளது.
பராமரிப்பு மற்றும் மேம்பாட்டுப் பணிகளுக்காக செப்டம்பர் 01 ,2013 முதல் இரண்டு மாதங்களுக்கு மூடப்படும் என அறிவிக்கப்பட்டது. நான்கு மில்லியன் செலவில் மேற்கொள்ளப்பட்ட மேம்பாட்டுப் பணிகள் 9 மாதங்கள் நடைபெற்றன. பராமரிப்பு மற்றும் மேம்பாட்டுப் பணிகளுக்குப் பின்னர் 2014 ஆம் ஆண்டு ஜூன் மாதம் 30 ஆம் தியதி மீண்டும் செயல்படத் தொடங்கியது. பல புதிய கடைகளும் செயல்படுகின்றன. மறுசீரமைப்பிற்கு முன்னர் 90 கடைகளுடன் இயங்கி வந்தது. இப்போது 54 உணவுக் கடைகளும் (stalls) 14 சிறு உணவுச் சாலைகளுடனும் (mini restaurants) இயங்கிவருகிறது.

மேம்படுத்தப்பட்ட "லா பா சாட்"டின் (தெலோக் ஆயர் கடைத்தொகுதி)யின் புகைப்படங்கள்.


</doc>
<doc id="189802" url="https://ta.wikipedia.org/wiki?curid=189802" title="வேணு சீனிவாசன்">
வேணு சீனிவாசன்

வேணு சீனிவாசன் என்கிற பெயரில் இரு நபர்கள் குறித்த கட்டுரைகள் இருக்கின்றன.




</doc>
<doc id="189821" url="https://ta.wikipedia.org/wiki?curid=189821" title="பரத சாஸ்திரம்">
பரத சாஸ்திரம்

பரத சாஸ்திரம் என்பது 1600 களில் அல்லது 1700 தொடக்கத்தில் அச்சிடப்பட்ட ஒரு தமிழ் நூல் ஆகும். இந்த நூல் தமிழர்களின் ஆடல், பாடல், விளையாட்டுக்களைப் பற்றியது. இந்த நூல் தேவதாசிகளின் கல்வியில் பயன்படுத்தப்பட்டது. இந்த நூலைப் பற்றிய குறிப்புக்களை சீகன்பால்க் 1708 ஆம் ஆண்டு டென்மார்க்கு அனுப்பி உள்ளார்.

பரத முனிவர் எழுதிய பரத சாஸ்திரம் (சமஸ்கிருத நூல்|பரத சாஸ்திரம்]] எனும் வடமொழி நூலிலிருந்து தமிழ் மொழியில் பரத சாஸ்திரம் மொழிபெயர்ப்பு செய்யப்பட்டது. 


</doc>
<doc id="189822" url="https://ta.wikipedia.org/wiki?curid=189822" title="பூலோகத்தினுடைய முதலாம் பங்காகிர ஐரோப்பா">
பூலோகத்தினுடைய முதலாம் பங்காகிர ஐரோப்பா

பூலோகத்தினுடைய முதலாம் பங்காகிர ஐரோப்பா என்பது 1732 ஆம் ஆண்டு வெளிவந்த ஒரு ஆங்கில - தமிழ் இடப்பெயர் அகராதி ஆகும். இது தரங்கம்பாடி மிசனால் வெளியிடப்பட்ட ஒரு நூல் ஆகும். இது 48 பக்கங்களைக் கொண்டது. இந்த நூலில் உள்ள அன்றைய ஐரோப்பாவின் இடங்களின் பெயர்கள் இன்று அடையாளப்படுத்த சிரமமாக உள்ளது. 


</doc>
<doc id="189826" url="https://ta.wikipedia.org/wiki?curid=189826" title="வகுடச் சுவடி">
வகுடச் சுவடி

வகுடச் சுவடி என்பது ஒரு சித்த மருத்துவ தமிழ் நூல் ஆகும். கை நாடியையும், பிற வழிமுறைகளை பயன்படுத்தி நோயறியும் வழிகளை இந்த நூல் விளக்குகிறது. இந்த நூலை சீகன்பால்க் 1708 ஆம் ஆண்டு டென்மார்க்கு அனுப்பி உள்ளார். எனவே இதன் காலம் இதற்கு முந்தியது.


</doc>
<doc id="189827" url="https://ta.wikipedia.org/wiki?curid=189827" title="சிறுகுரீஇ உரை">
சிறுகுரீஇ உரை

சிறுகுரீஇ உரை என்னும் நூல் மறைந்துபோன தமிழ் நூல்களில் ஒன்று. இதனைப் பேராசிரியர் தம் தொல்காப்பிய உரையில் குறிப்பிடுகிறார. இது பொய் அல்லாத உண்மை நிகழ்வுகளுக்கு நகைச்சுவை கூட்டி எழுதப்பட்ட நூல் என அவர் குறிப்பிடுகிறார். இத்தகைய நூல்களைத் தொல்காப்பியம் 'பொருளொடு புணர்ந்த நகைமொழி' எனக் குறிப்பிடுகிறது. இது போல் அமைந்த மற்றொரு நூல் தந்திர வாக்கியம். 


</doc>
<doc id="189828" url="https://ta.wikipedia.org/wiki?curid=189828" title="தந்திர வாக்கியம்">
தந்திர வாக்கியம்

தந்திர வாக்கியம் என்னும் நூல் மறைந்துபோன தமிழ் நூல்களில் ஒன்று. இதனைப் பேராசிரியர் தம் தொல்காப்பிய உரையில் குறிப்பிடுகிறார. இது பொய் அல்லாத உண்மை நிகழ்வுகளுக்கு நகைச்சுவை கூட்டி எழுதப்பட்ட நூல் என அவர் குறிப்பிடுகிறார். இத்தகைய நூல்களைத் தொல்காப்பியம் 'பொருளொடு புணர்ந்த நகைமொழி' எனக் குறிப்பிடுகிறது. இது போல் அமைந்த மற்றொரு நூல் சிறுகுரீஇ உரை. 


</doc>
<doc id="189831" url="https://ta.wikipedia.org/wiki?curid=189831" title="ஜானகி அம்மாள்">
ஜானகி அம்மாள்

இடவலத்து கக்காட்டு ஜானகி அம்மாள் ("Janaki Ammal Edavalath Kakkat") உயிர்க்கல மரபியலிலும் தொகுதிப் புவியியலிலும் ஆராய்ச்சி நடத்திய ஓர் இந்தியத் தாவரவியல் வல்லுநர். அவரது மிகவும் குறிப்பிடத்தக்க வேலை கரும்பு மற்றும் கத்திரிக்காய் ஆகியவற்றை சார்ந்தது. அவர் கேரள மழைக் காடுகளில் இருந்து தேவையான மூலிகை, பொருளாதார மதிப்புள்ள பல்வேறு தாவரங்களைத் திரட்டினார். மிக்சிகன் பல்கலைக்கழகத்தால் கௌரவ டாக்டர் பட்டம் வழங்கப்பட்ட முதல் பெண்மணி இவராவார்.

ஜானகி அம்மாள் , 1897ல் கேரளத்திலுள்ள தலைசேரியில் பிறந்தார். அவரது தந்தை, திவான் பகதூர் இடவலத்து கக்காட்டு கிருஷ்ணன். இவர் சென்னை மாகாணத்தின் துணை நடுவராகப் பணியாற்றியவர். அவருக்கு ஆறு சகோதரர்களும் ஐந்து சகோதரிகளும் இருந்தனர். அவரது குடும்பத்தில், பெண்கள் அறிவுப்புலமைக் கல்வியிலும் நுண்கலைகளிலும் படிப்பைத் தொடர ஊக்கப்படுத்தப்பட்டனர். ஆனால் ஜானகி அம்மாள் தாவரவியல் படிப்பை தேர்வு செய்தார் .தலைசேரியில் பள்ளி படிப்பை முடித்த அவர் , சென்னைக்கு சென்றார். அங்கு அரசி மேரி கல்லூரியில் இருந்து இளங்கலை பட்டமும் ,1921இல் சென்னை மாநிலக் கல்லூரியில் இருந்து தாவரவியலில் ஆனர்சு(கெளரவப்) பட்டமும் பெற்றார். மாநிலக் கல்லூரி ஆசிரியர்கள் தாக்கம் காரணமாக ஜானகி அம்மாள் உயிர்க்கல மரபியலில் ஆர்வம் கொண்டார்.

ஜானகி அம்மாள் சென்னை கிறித்தவக் கல்லூரியில் கல்வி கற்பித்தர். அதேநேரத்தி அமெரிக்க மிச்சிகன் பல்கலைக்கழகத்தில் பார்பர் நினைவுப் புலமையாளராக இருந்தார். அங்கு இவர் 1925இல் தன் முதுவர் பட்டத்தைப் பெற்றார். பிறகு இந்தியாவுக்குத் திரும்பிவந்து மீண்டும் சென்னை கிறித்தவக் கல்லூரியில் கல்விப்பணியைத் தொடர்ந்தார். இவர் மீண்டும் பார்பர் நினைவு ஆய்வாளராக மிச்சிகன் பல்கலைக்க்ழகத்துக்குச் சென்றார் அங்கு 1931இல் முதுமுனைவர் (D.Sc.) பட்டத்தைப் பெற்றார். திரும்ப இந்தியா வந்து திருவனந்தபுரம் மகாராசா கல்லூரியில் தவரவியல் பேராசிரியராஙப் பணியேற்றார். அங்கு 1932முதல் 1934 வரை பணிபுரிந்தார். பிறகு 1934முதல்1939 வரை கோவைக் கரும்பு வளர்ப்பு நிறுவனத்தில் மரபியலாளராகப் பணிபுரிந்தார். பிறகு இலண்டன் ஜான் இன்னேசு தோட்டக்கலை நிறுவனத்தில் இணை உயிர்க்கலவியலாளராகப் பணிபுரிந்தார். பின்னர் விசுலேவில் இருந்த அரசு தோட்டக்கலைக்கழகத்தில் 1945 முதல் 1951 வரை உயிர்க்கலவியலாளராகப் பணிபுரிந்தார்.

இந்தியத் தாவரவியல் அளக்கை அமைப்பை மீள திருத்தி ஒருங்கமைக்க ஜவகர்லால் நேரு அழைப்பின் பேரில் இந்தியாவுக்கு 1951இல் மீண்டார். இவர் 1952 அக்தோபர் 14இல் இந்தியத் தாவரவியல் அளக்கை அமைப்பின் சிறப்பு அலுவலராக அமர்த்தப்பட்டார். இவர் இந்தியத் தாவரவியல் அளக்கை அமைப்பின் பொது இயக்குநராகப் பணிபுரிந்தார்.

இவர் அங்குப் பல கலப்பு மரபின வகைகளை உருவாக்கினார்: கரும்பு x Zea, கரும்பு x Erianthus, கரும்பு x Imperata, கரும்பு x சோளம்.அந்நிறுவனத்தில் இவர் மேற்கொண்ட கரும்புசார்ந்த உயிர்க்கலவியல் ஆய்வுகள் பல சிறப்பினக் கலப்பு, மரபினக்கலப்பு வகைகளை கரும்பையும் அதைச் சார்ந்த புல்லினங்களையும் புற்பேரினங்களையும் (குறிப்பாக மூங்கிலையும்) இணைத்து உருவாக்க வழிவகுத்தது.

பிறகு இவர் பல இந்துய அரசு பணிகளில் பல்வேறுநிலைகளில் பணிபுரிந்தார். அலகாபாத் நடுவண் தாவர ஆய்வகத் தலைமையேற்றார். ஜம்மு மண்டல ஆர்ராய்ச்சி அய்வகச் சிறப்பு அலுவலராக இருந்தார். சிறிது காலம் டிராம்பே [[அணு ஆராய்ச்சி ஆய்வகத்தில் பணிபுரிந்தார். இறுதியாகச் சென்னைக்குத் திரும்பிவந்து 1970 நவம்பரில் சென்னைப் பல்கலைக்கழகத்தின் தாவரவியல் உயராய்வு மையத்தில் தகவுறு அறிவியலாளராக அமர்ந்தார். அப்போது [[சென்னை]]க்கு அருகில் இருந்த அம்மையத்தின் [[மதுரவாயல்]] கள ஆய்வகத்தில் இறப்புவரை பணிபுரிந்தார். இவர் 1984இல் இயற்கை எய்தினார்.

ஜானகி அம்மாள் 1935இல் [[இந்திய அறிவியல் கல்விக்கழகத்தின்]] உறுப்பினராகத் தேர்வு செய்யப்பட்டார். இவர் 1957இல் [[இந்திய தேசிய அறிவியல் கல்விக்கழகத்தின்]] உறுப்பினராகத் தேர்வு செய்யப்பட்டார். இவருக்கு 1956இல் மிச்சிகான் பல்கலைக்கழகம் தகைமை LL.D. பட்டம் வழங்கி பெருமை தந்தது. இந்திய அரசு 1977இல் இவருக்குப் பத்மசிறி பட்டம் வழங்கியது. இந்திய அரசி சுற்றுச்சூழல், கானியல் அமைச்சகம் 2000ல் இவரது பெயரால் வகைப்பாட்டியலுக்கான தேசிய விருதை நிறுவியது.

உயிரியல் வகைப்பாட்டியலில் சிறந்த பணிகளுக்கான வளர்ச்சியைத் தூண்டவும் அப்புலத்தில் இளம்மாணவரையும் அறிவாளிகளையும் ஊக்கப்படுத்தவும் 1999இல் ஜானகி அம்மாள் விருது உருவாக்கப்பட்டது. இரு விருதுகளில் ஒன்று நிலைத்திணையியல் (தாவரவியல்) துறையில் வகைப்பாட்டியலில் சிறந்த பஙளித்தவர்களுக்கும் மற்றொன்று விலங்கியல் வகைப்பட்டியல் அல்லது நுண்ணுயிரியலில் சிறந்த பங்களிப்பு நல்கியவர்களூக்கும் வழங்கப்படும். இவ்விரண்டும் முறையே ஈ.கே. ஜனகி அம்மாள் நிலைத்தினை வகைப்பாட்டியல் தேசிய விருது என்றும் ஈ.கே. ஜனகி அம்மாள் விலங்கியல் வகைப்பாட்டியல் தேசிய விருது என்றும் வழங்கப்படுகின்றன.



[[பகுப்பு:1897 பிறப்புகள்]]
[[பகுப்பு:1984 இறப்புகள்]]
[[பகுப்பு:இந்திய உயிரியலாளர்கள்]]
[[பகுப்பு:பெண் மரபியலாளர்கள்]]
[[பகுப்பு:புவித்தாவரவியலாளர்கள்]]
[[பகுப்பு:பத்மசிறீ விருது பெற்றவர்கள்]]
[[பகுப்பு:இந்தியப் பெண் அறிவியலாளர்கள்]]
[[பகுப்பு:கேரளப் பெண் அறிவியலாளர்கள்]]
[[பகுப்பு:கண்ணூர் மாவட்ட நபர்கள்]]
[[பகுப்பு:பெண் தாவரவியலாளர்கள்]]

</doc>
<doc id="189838" url="https://ta.wikipedia.org/wiki?curid=189838" title="சத்தா திச்சன்">
சத்தா திச்சன்

சத்தா திச்சன், அனுராதபுர இராச்சியத்தை, கி.மு. 137 முதல் கி.மு. 119 வரை ஆண்ட மன்னன். சத்தா திச்சன் உருகுணை மன்னனான காவன்தீசனின் மகனும், அனுராதபுர மன்னன் துட்டகைமுனுவின் சகோதரனும் ஆவான். 




</doc>
<doc id="189847" url="https://ta.wikipedia.org/wiki?curid=189847" title="அலாரா">
அலாரா

அலாரா (ALARA -As Low As Reasonably Achievable) என்பது கதிரியல் துறை பணியாளர்கள் கடைபிடிக்க வேண்டிய ஒரு கோட்பாடாகும். அயனியாக்கும் கதிர் வீச்சு உயிருக்கு தீங்கு ஏற்படுத்தும். எனவே அதனைப் பயன்படுத்தும்போது எவ்வளவு குறைந்த அளவு கதிர்வீச்சுடன் நல்ல படத்தினை பெறமுடியுமோ அந்நிலையில் படம் எடுக்கவேண்டும். இதுவே அலாரா கோட்பாடாகும். இங்கிலாந்தில் இது அலார்ப் (ALARP-As Low As Reasonably Practicable ) எனப்படுகிறது-அதாவது நடைமுறையில் எவ்வளவு சாத்தியப்படுமோ அவ்வளவு குறைந்த அளவில் படம் எடுக்கப்பட வேண்டும் என்பதாகும்.



</doc>
<doc id="189852" url="https://ta.wikipedia.org/wiki?curid=189852" title="தேவி கன்னியாகுமரி அம்மன் கோவில்">
தேவி கன்னியாகுமரி அம்மன் கோவில்

குமரி அம்மன் (Kumari Amman , ദേവി കന്യാകുമാരി) அல்லது தேவி கன்னியாகுமரி அம்மன் (Devi Kanniyakumari Amman) ஆலயம் தமிழ்நாட்டில் கன்னியாகுமரி மாவட்டத்தில் உள்ள மிகவும் பிரசித்திபெற்ற கோவிலாகும். இங்குள்ள குமரிஅம்மன் "ஸ்ரீ பகவதி அம்மன்" "துர்கா தேவி" எனவும் பெயர் பெற்றுள்ளார். இங்கு, குமரி அம்மன் குழந்தை வடிவில் அருள்பாலிப்பதாகக் கூறப்படுகிறது. இவ்விடம் கிழக்கில் வங்காள விரிகுடாவும், மேற்கில் அரபிக்கடலும், தெற்கில் இந்தியப் பெருங்கடலுமாக முக்கடல் சங்கமமான, இந்தியாவின் தென்கோடி நில முனையில் அமைந்துள்ளது. இக்கோவிலின் வழிபாடுகளையும், சடங்குகளையும் "திரு. சங்கராச்சாரியார்" சங்கரா மடம் மூலமாக நடக்க வழிவகைச் செய்துள்ளார். முனிவர் பரசுராமரால் இக்கோவில் நியமனம் செய்யப்பட்டதாகக் கூறப்படுகிறது.

தந்திர சூடாமணி கூறும் 51 சக்தி பீடங்களில் இது தேவியின் முதுகுப் பகுதி விழுந்த சக்தி பீடமாகவும் கருதப்படுகிறது.

வேதகாலம் துவங்கியது முதல் தேவி வழிபாடு நடந்ததற்கான வரலாற்று ஆதாரங்கள் கிடைத்துள்ளன. மகாபாரதம், சங்க நூலான மணிமேகலை, புறநானூறு, நாராயண உபநிடதம், கிருஷ்ண யஜூர் வேதம், சம்ஹித வைஷ்ணவ வேதங்களில் அம்மன் வழிபாடுபற்றி கூறப்பட்டுள்ளது. 1892ல் சுவாமி விவேகானந்தரின் குரு இராமகிருஷ்ண பரஹம்சருக்கு தேவி ஆசி வழங்கியுள்ளார். இதனால் அவர்கள் ஒரு உயர்மட்டக் குழு அமைத்து தேவியை வழிபாடு செய்ய ஏற்பாடு செய்தார்கள். இதில் சுவாமி பிரமானந்தா (1863-1922) (Brahmananda), நிர்மலானந்தா (1963-1938) (Nirmalananda) ஆகியோர் இக்காலகட்டங்களில் தேவிக்கு பணிவிடை செய்துள்ளனர். பின்னர் 1935-35ம் ஆண்டுகளில் கேரள மாநிலத்திலிருந்து பல பெண்களை வரவழைத்து தேவிக்கு பூசை செய்ய அறிவுறுத்தப்பட்டார்கள்.

இவ்வாறு வந்த பெண்களில் ஏழுபெண்கள் குழு மூலம் 1948ல் சாரதா மடம் ஆரம்பிக்கப்பட்டது. கேரளாவில் பாலக்காடு, ஒட்டப்பாளையம் என்ற இடங்களிலும் பின்னர் ஆரம்பிக்கப்பட்டது. எழுத்தாளர் பெரிபிளசு (கி.பி. 60-80) (Periplus) தேவி கன்னியாகுமரி அம்மன் பற்றியும், பிரம்மச்சர்யம் பற்றியும், அன்னையின் வழிபாடு பற்றியும் குறிப்பிடுகிறார். இந்தவூர் பாண்டியர்களின் வீழ்ச்சிக்குப் பின் பரவ வம்ச அரசர்களின் ஆட்சியில், திருவிதாங்கூர் அரசரின் கட்டுப்பாட்டில் இருந்தது. 1947 இந்தியாவின் சுதந்திரத்திற்குப் பின் இந்திய சமஸ்தானத்துடன் இணைந்தது.

புராணங்களில் இப்பகுதியை பானா என்ற அரசன் ஆட்சி செய்து வந்ததாகக் கூறப்படுகிறது. அவன் தவமிருந்து பிரம்மாவிடம் "தனக்கு மரணம் என்று ஒன்று நிகழ்ந்தால் இவ்வுலகத்தில் ஒரு கன்னிப் பெண்ணின் கையால் மட்டுமே மரணம் நேர வேண்டும்" என வரம் பெற்தாகவும் கூறப்படுகிறது. இதனால் கர்வம் கொண்டு இந்திரனை அவனின் சிம்மாசனத்திலிருந்து அகற்றியதாகவும், பின்னர் அங்கிருந்த தேவர்களை விரட்டியதாகவும், இந்திரன் இல்லாமல் பஞ்சபூதங்களை சமன்படுத்த முடியாமல் பூலோகம் தடுமாறியதாகவும் கூறப்படுகிறது. அப்போது தேவர்களின் வேண்டுதலால் பகவதி அம்மன் இவ்வூரில் சிறு பெண்ணாக பிறந்ததாகவும், பகவதி அம்மனை மணமுடிக்க சிவன் ஆசை கொண்டதாகவும், ஆகையால் சிவன் காலை முகூர்த்தத்திற்காக சுசீந்திரத்திலிருந்து புறப்பட்டதாகவும் சொல்லப்படுகிறது. சிவன் அம்மனை மணந்துகொண்டால் "பானா" வதம் நடக்காது என உணர்ந்து கொண்ட நாரதர் சேவல் வடிவங்கொண்டு கூவியதாகவும், சூரியன் உதயமானதால், நல்ல நேரம் முடிந்துவிட்டதாக நினைத்து சிவன் இருந்துவிட்டதாகவும் சொல்லப்படுகிறது.



</doc>
<doc id="189856" url="https://ta.wikipedia.org/wiki?curid=189856" title="வௌவால் தோட்டம்">
வௌவால் தோட்டம்

வௌவால் தோட்டம் (ஆங்கிலம்:Vovaal Thottam), இந்தியாவின் தமிழ்நாடு மாநிலத்தில் அமைந்துள்ள மதுரை மாவட்டத்தில் உள்ள கிராமம் ஆகும். 

மதுரை யானைமலையின் அடிவாரத்தில் இந்த கிராமம் அமைந்துள்ளது. யானை மலையின் இவ்வூர் அருகில் உள்ள மலை குகைகளில் வௌவால்கள் அதிகம் காணப்பட்டதால் இவ்வூருக்கு இப்பெயர் இடப்பட்டதாக சிலர் கூறுகின்றனர். ஆனால் தற்போது அந்த குகைகளில் உள்ள வௌவால்களின் எண்ணிக்கை குறைந்துவிட்டது.


</doc>
<doc id="189872" url="https://ta.wikipedia.org/wiki?curid=189872" title="சித்தாமூர்">
சித்தாமூர்

சித்தாமூர் தமிழ்நாடு மாநிலத்தில் காஞ்சிபுரம் மாவட்டத்தில் உள்ள 13 ஊராட்சி ஒன்றியங்களில் ஒன்றும் செய்யூர் வட்ட வருவாய் கிராமும் ஆகும். இதன் அருகில் மகாபலிபுரம் பாண்டிச்சேரி போன்ற சுற்றுலா தலங்கள் அமந்துள்ளன சித்தாமூர் மாவட்டத்தலைநகரான காஞ்சிபுரத்திலிருந்து 63 கிமீ தூரத்திலும், மாநிலத்தலைநகரான சென்னையிலிருந்து 93 கிமீ தூரத்திலும் அமைந்துள்ளது. இதன் அருகில் பல கல்லூரிகளும், பள்ளிகளும் அமைந்துள்ளன.


</doc>
<doc id="189873" url="https://ta.wikipedia.org/wiki?curid=189873" title="பெரிய முனியார்">
பெரிய முனியார்

பல ஊர்களை சேர்ந்த மக்களுக்கு காவல் மற்றும் எல்லை தெய்வமாக இருக்கும் கடவுள் தான் இந்த பெரிய முனியார்.இந்த ஆலயம் நெய்வேலி நகருக்கு வடக்கே மற்றும் நெய்வேலி மயானத்திகு தெற்கேயும் உள்ள இடைப்பட்ட காடு போன்ற பகுதியில் அமைந்துள்ளது. 
அடிப்படையில் இந்த கடவுள் சைவம், ஆனால் இந்த தெய்வத்தை வழிபடும் மக்கள் வேண்டுதலுக்காக ஆடு , கோழி போன்றவற்றை இதே ஆலயத்தில் உள்ள வீர பத்திரனுக்கு பலியிடுகிறார்கள். மேலும் கார்த்திகை தீபத்தின் போது, இந்த தெய்வத்தை வழிபடுபவர்கள் மாவிளக்கு படைப்பதை வழக்கமாக கொண்டுள்ளனர். மேலும் தங்கள் வீடுகளில் நடைபெரும் நல்ல காரியங்களுக்கு முன்னாள் இந்த கோவிலில் வணங்கி செல்வது வழக்கம்.இந்த கோவிலுக்கு சாப்பிடும் இடம் , 24 மணி நேர தண்ணீர் வசதி , மின்சார வசதி , புதிய சிலைகள் போன்றவை இங்கு வாடிக்கையாக வரும் பக்தர்களால் செய்து தரப்பட்டுள்ளது.


</doc>
<doc id="189884" url="https://ta.wikipedia.org/wiki?curid=189884" title="செனான் நச்சு">
செனான் நச்சு

செனான் நச்சு ("Xenon poisoning") என்பது அணு உலைகளில் அயோடின்-135 இன் பீட்டா சிதைவினால் சேகரிக்கப்படும் செனான்-135 நச்சு ஆகும்.

செனான் என்பது அணு எண் 54 ஐயும் அணுநிறை 131.3 ஐயும் கொண்ட ஒரு தனிமமாகும். மெண்டலியேவின் தனிம அட்டவணையில் சுழியத் தொகுதியில் உள்ள கனமான செயல்திறன் அற்ற வளிமமாகும். இயற்கையில் இவ்வளிமத்தின் கலவை ஒன்பது ஐசோடோப்புகளைக் கொண்டுள்ளது. 124 முதல் 136 வரை அவைகளின் அணுநிறை உள்ளன. அணு உலைகளில் யுரேனியம் பிளவுறும் போது 131 முதல் 145 வரை அணுநிறை கொண்ட பத்து கதிரியக்கமுடைய ஐசோடோப்புகள் வெளிப்படுகின்றன. உலையின் செயல்பாட்டிற்கு அதிக கேடு தரும் கரு 135 ஆகும். இது அதிக வெப்ப நியூத்திரான்களை எளிதாக ஏற்கிறது. இந்தக்கரு எரிகோலில் (Fuel rod) கொஞ்சம் கொஞ்சமாகச் சேரும் போது எரிகோலை நச்சுப்படுத்தி, யு-235 எரிகோலையே முழு பயன்பாட்டிற்கு முன்பே மாற்றவேண்டிய சூழ்நிலையை ஏற்படுத்துகிறது.

இயற்கையில் யு-235 மற்றும் யு-238 இவைகளின் சிதைவு காரணமாக செனான் கிடைக்கிறது. செனான்/யுரேனியம் இவைகளின் நிறை விகிதத்திலிருந்து, யுரேனியத் தாதுவின் உண்மையான வயதினைக் கணிக்கலாம்.

The Atom from A to Z. K.Gladkov. Mir Publishers Moscow 1971


</doc>
<doc id="189906" url="https://ta.wikipedia.org/wiki?curid=189906" title="அசீமா சாட்டர்ஜி">
அசீமா சாட்டர்ஜி

அசீமா சாட்டர்ஜி "(Asima Chatterjee)" () (23 செப்டம்பர் 1917 – 22 நவம்பர் 2006) ஓர் இந்திய வேதியியலாளர். இவர் கரிம வேதியியலிலும் நிலைத்திணைசார் (தாவர) மருந்தியலிலும் கணிசமான பங்களிப்பு செய்துள்ளார். இவரின் குறிப்பிடத்தகு பணி வின்சா ஆல்கலாயிடுகளிலும் கைகால் வலிப்புத் தடுப்பு, மலேரியக் காய்ச்சல் தடுப்பு மருந்துகளிலும் அமைந்தது. இவர் இந்தியத் துணைக்கண்ட மூலிகைகள் ஆய்வில் பெரும்பணி ஆற்றியுள்ளார்.

அசீமா சாட்டர்ஜி (நேயி முகர்ஜி) முந்தைய வங்காள மாகாணத்தில் 1917 செப்டம்பர் 23 இல் பிறந்தார் (நேயி முகர்ஜி). இவர் கொல்கத்தாவில் பள்ளிக்கல்வியில் சிறந்த மாணவராகத் திகழ்ந்தார். பின்னர் கொல்கத்தா பல்கலைக்கழக இசுகாட்டிழ்சு கல்லூரியில் சேர்ந்து வேதியியலில் தகவுறு மாண்போடு 1936 இல் இளவல் பட்டம் பெற்றுள்ளார்.

இவர் 1938 இல் வேதியியல் முதுவர் பட்டம் பெற்றுள்ளார். பின்னர் கொல்கத்தா பல்கலைக்கழகத்திலேயே முனைவர் பட்டம் தாவரப் பொருள்களிலும் செயற்கைக் கரிம வேதியியலிலும் பெற்றுள்ளார்.அப்போது அங்கே பிரஃபுல்லா சந்திர ராயும் பெர்ர. எஸ்.என். போசும் இவரின் ஆசிரியர்களாக இருந்துள்ளனர். கூடுதலாக இவர் மடிசனில் உள்ள வில்கான்சின் பல்கலைக்கழகத்திலும் கால்டெக்கிலும் ஆய்வுப் பட்டறிவும் பெற்றவர் ஆவார்.

இவர் கொல்கத்தா பல்கலைக்கழகத்தின் சீமாட்டி பிரபவுர்ன் கல்லூரியில் 1940 இல் வேதியியல் துறையின் நிறுவனத் தலைவராகச் சேர்ந்தார். இவர் 1940 இல் இந்தியப் பல்கலைக்கழகம் ஒன்றால் முதன்முதலாக அறிவியலில் முதுமுனைவர் பட்டம் பெற்ற பெண்மணியானார்.இவர் 1954 இல் கொல்கத்தா பல்கலைக்கழகத்தின் பல்கலைக்கழக அறிவியல் கல்லூரியில் இணைப்பேராசிரியராக தூய வேதியியல் துறையில் சேர்ந்தார்.இவர் 1962 இல் அப்பல்கலைக்கழகத்தின் தகைமைசான்ற கைரா வேதியியல் பேராசிரியர் பதவியை ஏற்றார், இப்பதவியில் இவர் 1982 வரைதொடர்ந்து இருந்தார்.




</doc>
<doc id="189915" url="https://ta.wikipedia.org/wiki?curid=189915" title="பாப்பாத்தி அம்மன்">
பாப்பாத்தி அம்மன்

பாப்பாத்தி அம்மன் என்பவர் நாட்டார் தெய்வங்களில் ஒருவராவார். 

புதுக்கோட்டைக்கு அருகேயுள்ள குடுமியான் மலையெனும் கிராமத்தில் இரு வேறு சாதியைச் சேர்ந்த பாப்பாதி, கருப்பாயி என்ற தோழிகள் வாழ்ந்து வந்தார்கள். மழையின்றி போனதால், கிராமத்தினை விட்டுச் செல்ல கருப்பாயின் சாதியினர் முடிவெடுத்தார்கள். அவர்கள் இரவில் ஓரிடத்தில் தங்கும்பொழுது கருப்பாயி, பாப்பாத்தியின் நினைவாகவே இருந்தாள். எனவே பாப்பாத்தியைக் காண யாருக்கும் தெரியாமல் மீண்டும் குடுமியான் மலைக்கே பயணித்தார்.

கருப்பாயின் பிரிவை தாங்க இயலாத பாப்பாத்தியும் அவளைத் தேடி பயணித்தார். இருவரும் நடுவழியில் சந்தித்துக் கொண்டர். இரு சாதியினரும் தங்களை ஒன்றாக வாழ அனுமதிக்க மாட்டார்கள் என எண்ணி, ஒன்றாக தற்கொலை செய்துகொண்டார்கள்.


</doc>
<doc id="189917" url="https://ta.wikipedia.org/wiki?curid=189917" title="கருப்பாயி அம்மன்">
கருப்பாயி அம்மன்

கருப்பாயி அம்மன் என்பவர் நாட்டார் தெய்வங்களில் ஒருவராவார். 

புதுக்கோட்டைக்கு அருகேயுள்ள குடுமியான் மலையெனும் கிராமத்தில் இரு வேறு சாதியைச் சேர்ந்த பாப்பாதி, கருப்பாயி என்ற தோழிகள் வாழ்ந்து வந்தார்கள். மழையின்றி போனதால், கிராமத்தினை விட்டுச் செல்ல கருப்பாயின் சாதியினர் முடிவெடுத்தார்கள். அவர்கள் இரவில் ஓரிடத்தில் தங்கும்பொழுது கருப்பாயி, பாப்பாத்தியின் நினைவாகவே இருந்தாள். எனவே பாப்பாத்தியைக் காண யாருக்கும் தெரியாமல் மீண்டும் குடுமியான் மலைக்கே பயணித்தார்.

கருப்பாயின் பிரிவை தாங்க இயலாத பாப்பாத்தியும் அவளைத் தேடி பயணித்தார். இருவரும் நடுவழியில் சந்தித்துக் கொண்டர். இரு சாதியினரும் தங்களை ஒன்றாக வாழ அனுமதிக்க மாட்டார்கள் என எண்ணி, ஒன்றாக தற்கொலை செய்துகொண்டார்கள்.




</doc>
<doc id="189919" url="https://ta.wikipedia.org/wiki?curid=189919" title="புறோமிலெயின்">
புறோமிலெயின்

புறோமிலெயின் ("bromelain") என்பது, அன்னாசிப் பழத்தின் தண்டில் இருந்து பிரித்து எடுக்கப்படும் ஒரு நொதிப் பொருளாகும். இதன் பயன்கள் அதிகம். அழற்சி எதிர்ப்புத் தன்மையுடையது. 

5, புளூரோயுராசில் (5, Fluorauracil) என்பது புற்றுநோய்க்கான வேதி மருந்தாகும். புறோமிலெயின் இந்த வேதிமருந்தை விட மேலானது, சிறப்பானது என ஆய்வுகள் தெரிவிக்கின்றன.. 



</doc>
<doc id="189925" url="https://ta.wikipedia.org/wiki?curid=189925" title="புட்ப பலன்">
புட்ப பலன்

கமலை ஞானப்பிரகாசர் இயற்றிய நூல்களில் ஒன்றான புட்ப விதி என்னும் நூலோடு புட்ப பலன் என்னும் நூல் பலரால் பலமுறை சேர்த்துப் பதிப்பிக்கப்பட்டுள்ளது. அந்தப் பதிப்புகளில் இந்த நூலின் ஆசிரியர் பெயர் தெரியவில்லை என்னும் குறிப்பு உள்ளது. எனினும் கமலை ஞானப்பிரகாசரே இந்த நூலைச் செய்திருக்கலாம் எனக் கொள்ள இடம் உண்டு. 

நந்தவன மகிமை, கோட்டுப் பூ, கொடிப் பூ, நீர்ப் பூ, நிலப் பூ, வில்வம், துளசி, பிற இலைகள், புற்கள், வேர்கள் முதலானவற்றைப் போட்டுப் பூசை செய்வதால் உண்டாகும் பலன்கள் இந்த நூலில் கூறப்பட்டுள்ளன. 


</doc>
<doc id="189933" url="https://ta.wikipedia.org/wiki?curid=189933" title="புத்த நூல்">
புத்த நூல்

புத்த நூல் என்னும் நூல் உரைநூல்களால் தெரியவரும் நூல்களுள் ஒன்று. ஞானப்பிரகாசர் எழுதிய சிவஞான சித்தியார் பரபக்க உரையில் இந்த நூலின் ஒரு விருத்தப் பாவும், ஒரு வெண்பாவும் மேற்கோளாகத் தரப்பட்டுள்ளன. இந்தப் பாடல்களை இந்த உரைநூல் சுகந்த நூல் எனக் குறிப்பிட்டு விளக்கம் தந்துள்ளது. "புத்தன் என்பவன் சுகந்தன். துக்கத்தின் நிவாரண மார்க்கத்தை உணர்த்தி, சுகத்தைப் பெறும் மார்க்கத்தைக் காட்டுவதால் இந்நூல் 'புத்த நூல்'. இந்தப் பாடல்கள் 'சுகந்தநூல்' துணிபு". திருவொற்றியூர் தத்துவப்பிரகாரும் இந்த நூலின் விருத்தப் பாடலை மேற்கோள் காட்டியுள்ளார். 

புத்த சமயக் கோட்பாடுகளைக் கூறும் நூல்களும் தமிழில் 9 ஆம் நூற்றாண்டில் இருந்தன என்பதை இதனால் அறியமுடிகிறது. 

நாம் எட்டி வைத்துள்ள உருவம் 3, நாம் அடையும் வேதனை 6. அவற்றால் பெறும் ஞானக் குறிப்பும் 6. செய்கை 20. 5 கந்தப் பொருள்களும் கணப் பொழுதில் பங்கு போட்டுக்கொண்டு மாறிப் பங்கம் ஆகிவிடும். இவை 13 சுகந்த நூல்களில் காட்டப்பட்ட துணிபுகள்.
உடலும் ஆன்மாவும் காரணம் பற்றி வருவன அல்ல. காரணன் ஒருவனால் வருவனவும் அல்ல. எல்லாம் தாமே வரும். நிலையில்லை. ஒன்றன் சார்வால் பிறவி வரும். சார்வால் செயல்களும் நிகழும். இது பதிபு அடிப்படையில் தோன்றி மறையும். இவை 'சுகத நூலின்' துணிந்த முடிவுகள். 


</doc>
<doc id="189935" url="https://ta.wikipedia.org/wiki?curid=189935" title="புத்தமத கண்டன நூல்">
புத்தமத கண்டன நூல்

புத்த மதக் கருத்துகளைக் கண்டித்து மாறுபட்ட விளக்கங்களைத் தரும் நூல்களை மு. அருணாசலம் புத்தமத கண்டன நூல் என்னும் தலைப்பின் கீழ் விளக்குகிறார். நீலகேசி உரை, குண்டலகேசி உரை என்னும் இரண்டு உரை நூல்களும் புத்த சமயக் கருத்துக்களை மறுப்பதற்கு என்றே எழுதப்பட்டவை. 

நீலகேசி உரையில் புத்த சமயக் கருத்துக்களைக் கண்டிக்கும் வெண்பாக்கள் 19 உள்ளன.
1
2


</doc>
<doc id="189939" url="https://ta.wikipedia.org/wiki?curid=189939" title="நூற்றொகை விளக்கம்">
நூற்றொகை விளக்கம்

நூற்றொகை விளக்கம் என்பது 1888 ஆம் ஆண்டு வெளிவந்த ஒரு தமிழ் நூல் ஆகும். இந்த நூலை பேராசிரியர் பெ. சுந்தரனார் எழுதினார். இந்த நூலில் "இவ்வுலக வாழ்க்கைக்கு மனிதனின் அறிவு வளர கணிதம், இரசாயணம், உயிரியல் உளநூல், வானவியல், சோதிடம், புவியியல், இலக்கணம், அறம், சிற்பம், கடற்பயணம், போர்க்கலை, மருத்துவம் என்று பல்வேறு துறைகளை அக்காலத்தில் வழங்கிய சொற்களைக் கொண்டு விளக்குகிறார்." அக்காலத்தில் வளர்ச்சி பெற்ற பல் துறை அறிவியல் துறைகளைப் பற்றிய விளக்கங்களை தொகுத்து வகுத்து தருவதில் இது ஒரு முன்னோடி நூல். 

இந்த நூல் 38 சூத்திரங்களைக் கொண்டது. ஓவ்வொரு சூத்திரமும் ஒரு துறையைப் பற்றியது. இந்த நூலில் பல புதிய கலைச்சொற்கள் எடுத்துக் கையாளப்பட்டுள்ளன.


</doc>
<doc id="189940" url="https://ta.wikipedia.org/wiki?curid=189940" title="விவசாயம் அல்லது கிருஷி சாஸ்திர சாரசங்கிரகம்">
விவசாயம் அல்லது கிருஷி சாஸ்திர சாரசங்கிரகம்

விவசாயம் அல்லது கிருஷி சாஸ்திர சாரசங்கிரகம் என்பது 1900 இல் வெளிவந்த ஒரு வேளாண்மையில தமிழ் நூல் ஆகும். இதன் ஆசிரியர் சேலம் பகடாலு நரசிம்மலு நாயுடு. இந்த நூலை "பட்டிக்காட்டுத் தமிழில்" எழுதியுள்ளதாக ஆசிரியரே குறிப்பிட்டுள்ளார். இதில் உழவர்களிடம் வழக்கத்தில் உள்ள கலைச்சொற்களும், சமசுகிருத ஆங்கில கலைச்சொற்களும் பயன்படுத்தப்பட்டுள்ளன.


</doc>
<doc id="189944" url="https://ta.wikipedia.org/wiki?curid=189944" title="தாவரநூல்">
தாவரநூல்

தாவரநூல் என்பது க. அரங்காசாரியார் எழுதிய ஒரு தாவரவியல் தமிழ் நூல் ஆகும். தாவரவியல் துறையில் வெளிவந்த முன்னோடி நூல்களில் இதுவும் ஒன்று. இதில் கையாளப்பட்ட பல கலைச்சொற்கள் இன்றும் பரந்த பயன்பாட்டில் உள்ளன.



</doc>
<doc id="189962" url="https://ta.wikipedia.org/wiki?curid=189962" title="கண்ணங்குடி">
கண்ணங்குடி

கண்ணங்குடி தமிழ்நாட்டின் சிவகங்கை மாவட்டத்தில் உள்ள 6 வட்டங்களின் கீழ் அமைந்துள்ள 12 ஊராட்சி ஒன்றியங்களில் ஒன்றாகும். இவ்வூர் மாவட்டத் தலைநகரமான சிவகங்கையிலிருந்து 59 கிமீ தூரத்திலும், தேவகோட்டையில் இருந்து 15 கிமீ தூரத்திலும் உள்ளது. கண்ணங்குடியில் ஒரு ஏரி ஒன்றும் உள்ளது.





</doc>
<doc id="189964" url="https://ta.wikipedia.org/wiki?curid=189964" title="வ. கவுதமன்">
வ. கவுதமன்

வ. கவுதமன் ஓர் தமிழ்த் திரைப்பட இயக்குநர் மற்றும் நடிகர் ஆவார். இவர் 1999 ம் ஆண்டு முரளி மற்றும் சிம்ரன் நடித்த "கனவே கலையாதே" என்ற திரைப்படத்தின் மூலம் தமிழ்த்திரையுலகில் அறிமுகமாகிய இவர் 2010 ஆம் ஆண்டு "மகிழ்ச்சி" என்ற திரைப்படத்தின் மூலம் நடிகராகவும் அறிமுகமானார். இடைப்பட்ட காலத்தில் மக்கள் தொலைக்காட்சிக்காக "சந்தனக்காடு" மற்றும் "ஆட்டோ சங்கர்" ஆகிய தொலைக்காட்சித் தொடர்களையும் இயக்கியுள்ளார்.

சிறந்த தமிழ் உணர்வாளராகவும் அறியப்பட்ட இவர், தமிழர் பிரச்சினை தொடர்பான கோரிக்கைகளுக்கு குரல் கொடுப்பவர். விடுதலைப்புலிகள் தலைவர் பிரபாகரனின் வாழ்க்கை வரலாற்றை திரைப்படமாக கொண்டுவரும் முயற்சியில் ஈடுபட்டுள்ளார்.


</doc>
<doc id="189967" url="https://ta.wikipedia.org/wiki?curid=189967" title="புராண சாகரம்">
புராண சாகரம்

புராண சாகரம் என்னும் நூல் பற்றிய குறிப்பு யாப்பருங்கல விருத்தி என்னும் உரைநூலில் உள்ளது. பல அடிகளைக் கொண்டு உமையும் பஃறொடை வெண்பா என்னும் யாப்பிலக்கணத்துக்கு இலக்கணம் கூறுகையில் பஃறொடை வெண்பாப் பாடல்களை இராமாயணம், புராணசாகரம் ஆகிய நூல்களில் காணலாம் என இந்த உரைநூல் குறிப்பிடுகிறது. இதனால் இந்த நூல் பஃறொடை வெண்பாவால் ஆன நூல் எனத் தெரிகிறது. புராணம் என்பது பழங்கதை. 

கதாசாகரம் என்னும் நூல் ஒன்று வடமொழியில் உண்டு. இந்தப் புராண சாகரம் இந்த வடமோழி நூலின் மொழிபெயர்ப்பு ஆகலாம். இது இராமாயணம் போன்ற பழங்கதை. கதாசாகரம் சோமதேவ பட்டர் என்பவரால் இயற்றப்பட்ட நூல். இவர் 11 ஆம் நூற்றாண்டில் வாழ்ந்தவர். எனவே புராண சாகரம் என்னும் நூல் 12 ஆம் நூற்றாண்டில் தோன்றிய நூல் எனக் கிருஷ்ணமாச்சாரியார் என்பவர் பாடநூல் ஒன்றில் குறிப்பிட்டிருக்கிறார். இது பொருந்தாது என்பதை மு. அருணாசலம் சுட்டிக் காட்டித் தெளிவுபடுத்துகிறார். 

யாப்பருங்கல விருத்தி என்னும் உரைநூல் தோன்றிய 11 ஆம் நூற்றாண்டு. இந்த உரையில் சுட்டப்படும் நூல் அதற்கும் முந்தியது. கம்பராமாயணம் 9 ஆம் நூற்றாண்டு நூல். இது தன் காலத்துக்கு முன்னர் இருந்த பஃறொடை வெண்பாவாலான இராமாயணத்தையும் எண்ணியிருக்க வாய்ப்பு உண்டு. இந்தப் பஃறொடை வெண்பாவோடு சேர்த்துக் குறிப்பிடப்பட்டும் புராண சாகரம் என்னும் நூலும் 9 ஆம் நூற்றாண்டு எனக் கொள்வது பொருத்தமானது. 


</doc>
<doc id="189969" url="https://ta.wikipedia.org/wiki?curid=189969" title="இராமாயணம் (பஃறொடை வெண்பா)">
இராமாயணம் (பஃறொடை வெண்பா)

பஃறொடை வெண்பாவாலான இராமாயணம் என்னும் நூலை யாப்பருங்கல விருத்தி என்னும் உரைநூல் குறிப்பிடுகிறது. கம்பராமாயணம் விருத்தப் பாவால் ஆன நூல். இதன் காலம் 9 ஆம் நூற்றாண்டு. இந்தப் 'பஃறொடை வெண்பா இராமாயணம்' அதற்கும் முந்தியது. பாரதக் கதை கூறும் பாரத வெண்பா என்னுப் நூல் இருந்தது போல இராமாயணத்துக்கும் இருந்த வெண்பா நூல் இது. 

5, 6, 7, 8, 9, 12 அடிகளைக் கொண்டு வரும் பஃறொடை வெண்பாக்களுக்கு எடுத்துக்காட்டுப் பாடல்கள் தந்த பின்னர் கீழ் வரும் குறிப்பு யாப்பருங்கல விருத்தி உரைநூலில் உள்ளது. 


</doc>
<doc id="189971" url="https://ta.wikipedia.org/wiki?curid=189971" title="கெப்லர்-78பி">
கெப்லர்-78பி

கெப்லர்-78பி ("Kepler-78b") என்பது சூரியனை 8.5 மணி நேரத்திற்குள் சுற்றி வரும் ஒரு புதிய புறக்கோளாகும். இதனை அமெரிக்காவின் நாசா விண்வெளி ஆராய்ச்சியாளர்கள் கண்டுபிடித்துள்ளனர். இக்கோள் "மாசாச்சூசெட்சு" என்ற தொழில் நுட்பத்தால் கண்டுபிடிக்கப்பட்டுள்ளது.

சூரியனுக்கும் புதனுக்குமான தூரத்தில் 40 மடங்கு அருகில் இக்கோள் சுற்றுகிறது. இதனால் இதன் மேல்பரப்பு 5000 கெல்வின் வெப்பநிலை கொண்டதாக உள்ளது. உருகிய பாறைகளைக் கொண்ட இக்கோள் பூமியை ஒத்து காணப்படுகிறது.

இப்புறக்கோளில் இருந்து வரும் ஒளியை கெப்லர் வானியல் தொலைக்காட்டி மூலம் அவதானித்துள்ளனர். இந்த ஒளியானது புறக்கோளின் மேற்பரப்பில் இருந்து வெளியேறியதாகயோ, அல்லது அதன் மீது பட்டுத் தெறித்து வந்த கதிராகக்கூட இருக்கலாம் என நம்பப்படுகிறது. 2009ல் ஏவப்பட்ட கெப்லர் வெண்கலத்தின் இரண்டு சில்லுகள் பழுதடைந்துள்ளதாக நாசா தெரிவித்துள்ளது. 


</doc>
<doc id="189975" url="https://ta.wikipedia.org/wiki?curid=189975" title="புறப்பொருள் வெண்பாமாலை உரை">
புறப்பொருள் வெண்பாமாலை உரை

புறப்பொருள் வெண்பாமாலை உரை என்பது புறப்பொருள் வெண்பாமாலை நூலுக்கு எழுதப்பட்ட உரை. புறப்பொருள் வெண்பாமாலை ஒன்பதாம் நூற்றாண்டில் தோன்றிய நூல். இதன் ஆசிரியர் ஐயனாரிதனார். இவரிடம் பயின்ற மாணவர் ஒருவர் இதற்கு உரை எழுதினார். புறப்பொருள் வெண்பாமாலையில் உள்ள பொருளிலக்கணம் கூறும் கொளு நூற்பாக்களும், அவற்றிற்குத் தரப்பட்டுள்ள எடுத்துக்காட்டுப் பாடல்களும் நூலாசிரியரால் எழுதப்பட்டவை. அவற்றிற்கு எழுப்பட்டுள்ள உரை நூலாசிரியரின் மாணாக்கரால் எழுதப்பட்டது.


</doc>
<doc id="189976" url="https://ta.wikipedia.org/wiki?curid=189976" title="சிதறொளி">
சிதறொளி

ஓர் ஊடகத்தினூடே ஒளிக்கற்றைச் செல்லும் போது ஊடகத்திலுள்ள நுண்துகள்களால் ஒளியானது நாலாபக்கமும் சிதறடிக்கப்படுகிறது. இவ்வாறு விலக்கமுற்ற ஒளி சிதறொளி ("Scattered rays") எனப்படுகிறது. ஒளிச் சிதறலால் தான் ஒளிக்கற்றையின் பாதையினை நம்மால் காணமுடிகிறது.

கதிரியலில், எக்சு-கதிர்கள் நோயாளியின் உடல் வழி செல்லும் போது, பலவகையான அணுக்களால் சிதறடிக்கப்படுகின்றன. இந்த சிதறிய கதிர்கள் எக்சு கதிர் படத்தின் ஒப்புமையினை (Contrast) பாதிக்கின்றன. இதனைத் தவிர்க்க கிரிட்(Grid) பயன்படுத்தப்படுகிறது. நல்ல கதிர்படம் பெறப்பட்டாலும் சற்று அதிக கதிர் ஏற்பளவினை நோயாளிக்குக் கொடுக்கிறது.


</doc>
<doc id="189981" url="https://ta.wikipedia.org/wiki?curid=189981" title="டால்டன் கொள்கை">
டால்டன் கொள்கை

அணுக்களைப் பற்றிய அறிவு ஈராயிரம் ஆண்டுகளாக கிரேக்க மற்றும் இந்திய தத்துவவாதிகளால் அறியப்பட்டு இருந்தாலும் அறிவியல்பூர்வமாக டால்டன் எனும் ஆங்கில பள்ளி ஆசிரியர் எல்லோராலும் ஏற்றுக் கொள்ளக்கூடிய கொள்கையை விளக்கினார். அவர் கருத்துப்படி எல்லாப் பொருட்களும் அவையவைகளின் அணுக்களால் ஆனது; ஒரு பொருளின் அணுக்கள் யாவும் ஒரே நிறம், நிறை, பருமனளவு கொண்டவையாக உள்ளன; அணுக்களைப் பிளக்க முடியாது; வெவ்வேறு தனிமங்களின் அணுக்கள் மாறுபட்டு இருக்கின்றன; வேதிமாற்றத்தின் போது இப்படிப்பட்ட அணுக்களின் சேர்க்கையே நிகழ்கின்றன; அணுக்களை ஆக்கவோ அழிக்கவோ முடியாது. இவை டால்டன் கொள்கை ("Dalton's Theory") ஆகும்.


</doc>
<doc id="190002" url="https://ta.wikipedia.org/wiki?curid=190002" title="தில்லி அரசு">
தில்லி அரசு

தில்லி அரசு என்பது, இந்திய நாட்டின் தேசிய தலைநகர் பகுதியில் உள்ள 11 மாவட்டங்களை ஆளும் அரசாகும். தில்லியின் துணை ஆளுனரின் செயலாட்சியில், நீதித்துறையும் சட்டசபையும் நடைபெறுகிறது. தில்லி சட்டமன்றமானது, 70 சட்டமன்ற உறுப்பினர்களைக்(MLA) கொண்டுள்ளது. 

இங்குள்ள காவல் துறையை நிர்வகிக்கும் அதிகாரம் தில்லி அரசிற்கு இல்லை; இந்தியத் தலைநகரின் பாதுகாப்பு கருதி, தில்லி மாநிலத்தின் காவல் துறையை இந்திய அரசின் உள்துறை அமைச்சகம் நிர்வகிக்கிறது.

தில்லி அரச அமைச்சரவை உறுப்பினர்களின் பட்டியல் :



</doc>
<doc id="190004" url="https://ta.wikipedia.org/wiki?curid=190004" title="அனுபவ தையற்கலை - சிறுவர், சிறுமியர், பெண்கள் உடை">
அனுபவ தையற்கலை - சிறுவர், சிறுமியர், பெண்கள் உடை

அனுபவ தையற்கலை - சிறுவர், சிறுமியர், பெண்கள் உடை என்பது தையற்கலை பற்றி ஒரு தமிழ் நூல் ஆகும். இது முதன்முறையாக 1960 ஆம் ஆண்டு பதிக்கப்பட்டது. மூன்றாம் பதிப்பு 1987 ஆம் ஆண்டு உமா பதிப்பகத்தால் வெளியிடப்பட்டது. "அளவெடிப்பது, அந்த அளவுகளை காகிதத்தின் மீதோ, துணிகளின் மீதோ முறையாக பதிய வைத்து, அளவுகளுக்கு ஏற்ப துணிகளை வெட்டுவது, பாணியைப்பண் படுத்துவது, எல்லாம் விளக்கமாக தரப்படுகின்றன" என்று நூலுக்கான அறிமுக உரையில் ஆசிரியர் குறிப்பிடுகிறார்.


</doc>
<doc id="190005" url="https://ta.wikipedia.org/wiki?curid=190005" title="ஆ. சுகுமாறன்">
ஆ. சுகுமாறன்

ஆ. சுகுமாறன் அறியப்பெற்ற தையற்கலைஞர், எழுத்தாளர். இவர் இளமையில் இருந்தே தையல்கலையைப் பயின்றவர், கல்லூரிகளிலும் தையல்கலை கற்றவர். நெடுங்காலம் உடை தயாரிப்பு நிலையங்கள், தையல் கல்லூரிகளில் பணியாற்றியுள்ளார். தமிழில் பல கட்டுரைகளை, நூல்களை எழுதியுள்ளார். "அனுபவ தையற்கலை" என்ற தொழில் நுணுக்க ஆசியராகவும் பணியாற்றி உள்ளார். இவருக்கு "தையற்கலைக் காவலர்" என்ற பட்டத்தை 1975 ஆம் ஆண்டு பேரா. க. அன்பழகன் வழங்கினார். 



</doc>
<doc id="190007" url="https://ta.wikipedia.org/wiki?curid=190007" title="பல்லவர் செப்பேடுகள் முப்பது (நூல்)">
பல்லவர் செப்பேடுகள் முப்பது (நூல்)

பல்லவர் செப்பேடுகள் முப்பது என்பது உலகத் தமிழாராய்ச்சி நிறுவனம் வெளியிட்ட ஒரு ஆய்வு நூல் ஆகும். இந்த நூலில் பல்வர் காலத்து முப்பது செப்பேடுகள் பற்றி விரிவாக ஆயப்பட்டுள்ளது. 

இந்த நூல் 397 பக்கங்களை உடையது. பிற்சேற்பாக 109 பக்கங்களுக்கு செப்பேடுகளின் படங்கள் சேர்க்கப்பட்டுள்ளன. நூலில் பிற மொழி செப்பேடுகளுக்கும் தமிழ் செப்பேடுகளுக்கும் விளக்கம் தரப்பட்டுள்ளது. வரலாற்றுப் பின்புலமும் செப்பேடுகளில் வரலாற்றுச் செய்துகளும் முக்கியத்துவமும் தரப்படுகிறது. 


</doc>
<doc id="190008" url="https://ta.wikipedia.org/wiki?curid=190008" title="அரசாங்கம் பற்றிய ஆய்வுக்கட்டுரை">
அரசாங்கம் பற்றிய ஆய்வுக்கட்டுரை

அரசாங்கம் பற்றிய ஆய்வுக்கட்டுரை என்பது யோன் லோக் எழுதிய அரசின் இரண்டு வியாசங்கள் (Two Treatise of Government) என்ற ஆங்கில நூலின் இரண்டாம் பாகத்தின் தமிழ் மொழிபெயர்ப்பாகும். இதை ருக்மாங்கதன் மொழிபெயர்த்துள்ளார். யோன் லோக்கும் அவரது படைப்புக்களும் மேற்குலக அரசியலில் பெரும் தாக்கத்தை ஏற்படுத்தியவை. குறிப்பாக அமெரிக்க, பிரெஞ்சு புரட்சிகளிலும் சமயசார்பின்மைப் போக்குக்கும் இவரது கருத்துக்கள் தாக்கத்தை ஏற்படுத்தின.


</doc>
<doc id="190010" url="https://ta.wikipedia.org/wiki?curid=190010" title="திருக்குறள் சுகாத்தியர் உரை">
திருக்குறள் சுகாத்தியர் உரை

திருக்குறள் சுகாத்தியர் உரை என்பது T.M. Scott என்ற மேல்நாட்டு கிறித்தவ மறைபரப்பாளர் தம் பெயரை "சுகாத்தியர்" என்று தமிழ்வடிவமாக்கி, அப்பெயரில் திருக்குறளுக்கு உரை எழுதி 1889இல் வெளியிட்ட நூலைக் குறிக்கும். இந்த உரையின் முழுப்பெயர் "திருவள்ளுவ நாயனார் அருளிச்செய்த குறள் மூலமும் சுகாத்தியர் இயற்றிய கருத்துரையட்டவணையும் பொழிப்புரையும்" என்பதாகும். இதை லாறன்சு பிர்ஸ், சென்னை வெளியிட்டது.

சுகாத்தியர் தமிழ் இலக்கிய இலக்கணங்களில் மிகுந்த ஆர்வம் கொண்டிருந்தார். அவர் சுவிசேட புராணம் என்னும் கிறித்தவக் காப்பியத்தைத் தமிழில் உருவாக்கினார்.

ஔவையார் எழுதிய "மூதுரை" என்னும் நூலை இவர் பதிப்பித்து, அதற்கு ஆங்கில மொழிபெயர்ப்பும் வெளியிட்டார். சென்னை வேப்பேரியில் அந்நூல் 1860இல் வெளியானது.

"வாக்குண்டாம் நல்ல மனமுண்டாம்" எனத் தொடங்கி முப்பது பாக்களால் ஆன மூதுரை நூலில் காணப்படும் அறநெறிக் கருத்துகளை சுகாத்தியர் போற்றுகின்றார்.

திருக்குறளுக்கு பழைய உரையாசிரியர்கள் எழுதிய உரைகளுக்குப் பிறகு பெருமளவில் மாற்றங்களைப் புகுத்தி உரை எழுதிய முதல் அறிஞர் சுகாத்தியர் ஆவார்.

இவர் பதித்த திருக்குறள் பதிப்பு சில தனித்தன்மைகள் கொண்டது. அதில் "ஐ" என்னும் எழுத்தை சுகாத்தியர் "அய்" என்று எழுதினார். முப்புள்ளியை அடுத்து வருகின்ற தனி மெய்யெழுத்தை இரட்டை மெய்யெழுத்தாக எழுதினார். மேலும் பல புதுமைகளைப் புகுத்தினார். மூல பாடத்தைத் தம் விருப்பத்துக்கு ஏற்ப திருத்தியதாகத் தெரிகிறது. வழக்கமான பதிப்புகளுக்கும் இப்பதிப்புக்கும் இடையே பெரிய வேறுபாடு உள்ளது. - இவ்வாறு L.D. Barnett என்பவர் குறிப்பிடுகிறார்.

திருக்குறளின் மூல பாடத்தைப் பதித்து, அதற்கு உரை எழுதிய சுகாத்தியர் என்னென்ன மாற்றங்களைப் புகுத்தினார் என்பதை முனைவர் கு. மோகனராசு விரிவாக விளக்கியுள்ளார். அவரது ஆய்வு முடிவுகள் கீழே தொகுத்துத் தரப்படுகின்றன.

சுகாத்தியர் திருக்குறளில் வரும் பால், இயல், அதிகாரம் ஆகிய அமைப்புகளை முற்றிலுமாக மாற்றித் தாம் ஒரு புதிய முறையில் அமைத்து, உரை கண்டுள்ளார். எதுகை மோனை என்பவற்றில் பெரும் நாட்டம் கொண்ட இவர், தாம் கருதும் எதுகை மோனை அமைவுக்காகக் குறள்களில் வரும் சொற்கள் பலவற்றையும் மாற்றி அமைத்துத் தாம் அமைத்த பாடங்களுக்குத் தக உரையும் வழங்கியுள்ளார்.

திருக்குறளின் முதல் நான்கு அதிகாரங்கள் "பாயிரம்" என்னும் தலைப்பில் அறத்துப்பாலோடு சேர்ந்து அமைவது மரபு. சுகாத்தியர், பாயிரத்தை அறத்துப்பாலிலிருந்து தனியே பிரிக்கிறார். அதற்கு "நூன்முகம்" என்று மறுபெயர் இடுகிறார். பாயிரத்தின் அதிகாரப் பெயர்களைக் கீழ்வருமாறு மாற்றுகின்றார்:
இந்த நான்கு அதிகாரங்களும் முறையே ஆணவ மல நீக்கம், மாயா மல நீக்கம், காமிய மல நீக்கம், அறத்தின் ஊக்கம் ஆகியன கூறுவதாகக் கொள்கிறார்.

மேலே கூறிய நான்கு அதிகாரங்களையும் தனிப்படுத்திய பின், திருக்குறளின் எஞ்சிய 129 அதிகாரங்களை சுகாத்தியர் மூன்று சம பங்குகள் ஆக்குகின்றார். இவ்வாறு ஒவ்வொரு பிரிவிலும் 43 அதிகாரங்களை அமைக்கிறார். அந்த மூன்று பிரிவுகளுக்கும் புதிய பெயர்கள் வழங்குகின்றார்:

பால் பகுப்பில் பெயர் மாற்றங்கள் மட்டுமல்ல, அவற்றிற்குரிய அதிகாரங்களின் உள்ளடக்கங்களையும் மாற்றி அமைத்துக் கொள்கிறார்.

இயன் முறைப் பால் என்னும் முதற்பிரிவில், மரபு வழியாக வரும் இல்லறவியல் (இரண்டு அதிகாரங்கள் நீங்கலாக), காமத்துப்பால் குறட்பாக்களை உள்ளடக்கமாக்கிக் கொண்டுள்ளார். பொருட்பால், துறவறவியல், இல்லறவியலில் வரும் இரண்டு அதிகாரங்கள் ஆகியவற்றை ஒன்றாக்கி ஒவ்வொன்றும் 43 அதிகாரங்கள் வருமாறு இயை முறைப் பால், இறை முறைப் பால் என இரண்டு பிரிவுகளாக்கிக் கொள்கிறார். அதிகாரத்திற்குப் பதிகம் எனப் பெயர் அமைத்துக் கொண்டுள்ளார்.

சுகாத்தியர் திருக்குறளின் பால் பகுப்பு முறைகளைப் பெருமளவு மாற்றியுள்ளார்:

சுகாத்தியர் திருக்குறளின் பால் முறை அமைப்பிலும், அதிகாரப் பெயர் மாற்றத்திலும் எத்துணை ஈடுபாடு காட்டினார் என்பதைப் பின்வரும் அட்டவணை தெளிவாக்கும்:
இப்பட்டியலில் காட்டியவாறே மற்ற இரண்டு பால்களும் அமைகின்றன. மரபுப்படியான அதிகாரப் பெயர்களுள் ஓரிரு தலைப்புகள் தவிர ஏனைய தலைப்புகள் அனைத்தையும் சுகாத்தியர் மாற்றி அமைத்துள்ளார். அவற்றுள் ஒரு சில தலைப்புகள் எண்ணிப் பார்க்கத் தக்கனவாக உள்ளன. எடுத்துக்காட்டாக:

சுகாத்தியர் தருகின்ற சில புதிய தலைப்புகள் எதிர்ப்பொருள் தருவனவாக உள்ளன. எடுத்துக்காட்டாக,


பெரும்பாலும் அதிகாரங்களுக்குப் பெயரிடும்போது, அந்த அதிகாரத்தில் வரும் ஒரு சொல்லை அடிப்படையாகக் கொண்டே பெயரிடுகின்றார் சுகாத்தியர் என்பது கருதத்தக்கது.

சுகாத்தியர் பல குறள்களை எதுகை மோனை கருதி மாற்றியுள்ளார். சில எடுத்துக்காட்டுகள்:
<poem>அகர முதல எழுத்தெல்லாம் ஆதி
பகவன் முதற்றே உலகு
</poem>
என்னும் குறள் (குறள்: 1) சுகாத்தியர் நூலில்,
<poem>அகர முதல எழுத்தெல்லாம் ஆதி
முகர முதற்றே உலகு
</poem> என்று திருத்தப்பட்டுள்ளது.

<poem>ஈன்ற பொழுதிற் பெரிதுவக்கும் தன்மகனைச்
சான்றோன் எனக்கேட்ட தாய்
</poem> என்னும் குறள் (குறள்: 69) சுகாத்தியர் நூலில்,
<poem>போன்ற பொழுதிற் பெரிதுவக்கும் தன்மகனய்ச்
சான்றோன் எனக்கேட்ட தாய்
</poem>என்று திருத்தப்பட்டுள்ளது.

<poem>முகநக நட்பது நட்பன்று நெஞ்சத்து
அகநக நட்பது நட்பு
</poem>என்னும் குறள் (குறள்: 786) சுகாத்தியர் நூலில்,
<poem>நெகநக நட்பது நட்பன்று நெஞ்சம்
நகநக நட்பது நட்பு
</poem>என்று திருத்தப்பட்டுள்ளது.

சுகாத்தியர் திருக்குறளின் பாடத்தைத் திருத்தியது பெருந்தவறு என்பது தெளிவு. பண்டைய இலக்கியமான திருக்குறள் தமிழ் மக்களால் மட்டுமன்றி உலக அளவிலேயே மாண்புடைய நூலாகப் போற்றப்படுவது. அதன் பாடத்தைத் திருத்த வேண்டும் என்றால் அதற்குப் போதிய சுவடி ஆதாரம் வேண்டும். பண்டைய உரையாசிரியர்களின் பாட வேறுபாடுகள் அறியப்பட வேண்டும். அவற்றின் அடிப்படையில் பாடத்திற்கு மாற்று பாடம் தர வேண்டும் என்றால் அறிஞர் உலகம் அதை ஏற்கும் வகையில் அது ஆதாரத்தோடு நிறுவப்படவும் வேண்டும். சுகாத்தியர் இது பற்றியெல்லாம் கவலைப்பட்டதாகத் தெரியவில்லை.

மேலும், எதுகை மோனை என்பது தமிழ் இலக்கியத்தில் எழுத்துக்கு எழுத்து பொருத்தமாக இருக்கவேண்டும் என்ற வகையில் தொகுக்கப்படுவதில்லை. மாறாக, ஓசை நயம், பொருள் நயம் போன்றவற்றிற்கு முதலிடம் கொடுப்பதே மரபு. ஆனால் சுகாத்தியர் எதுகை மோனை அமைப்பில் நேருக்கு நேர் பொருத்தம் ஏற்படுத்த எண்ணியதோடு, தம் மனம் போன போக்கில், சுவடி ஆதாரமின்றி, திருக்குறளைத் திருத்தியது ஏற்புடையதன்று.

சுகாத்தியர் உருவாக்கிய திருக்குறள் உரை பரவினால் மக்களிடையே குழப்பம் தான் மிகும், திருக்குறளின் மதிப்பும் கெடும் எனக் கருதிய பாண்டித்துரைத் தேவர், மற்றவர்கள் பார்வைக்குச் சென்ற சுமார் 200 நூல்களைத் தவிர்த்து, எஞ்சிய 300 சுகாத்தியர் பதிப்புகள் அனைத்தையும் விலை கொடுத்து வாங்கி அவை அனைத்தையும் தீயிட்டு எரித்ததாக வரலாறு.


</doc>
<doc id="190012" url="https://ta.wikipedia.org/wiki?curid=190012" title="பூம்புலியூர் நாடகம்">
பூம்புலியூர் நாடகம்

பூம்புலியூர் நாடம் என்னும் நூல் இருந்த செய்தியைக் கல்வெட்டால் மட்டுமே அறியமுடிகிறது. இதனைப் பாடிய புலவர் 'வீரைப் பரசமய கோளரி மாமுனி' என்பவர். இவர் பாடிய மற்றொரு நூல் கன்னிவன புராணம். இவர் 12 ஆம் நூற்றாண்டில் வாழ்ந்த செயங்கொண்டார் காலத்தவர்.


</doc>
<doc id="190027" url="https://ta.wikipedia.org/wiki?curid=190027" title="பெரும்பொருள் விளக்கம்">
பெரும்பொருள் விளக்கம்

பெரும்பொருள் விளக்கம் என்னும் நூல் பண்டைய தமிழ் இலக்கண நூல்களில் ஒன்று. சிற்றட்டகம், சிறுநூல் ஆகியவை எட்டாம் நூற்றாண்டில் நோன்றிய இலக்கண நூல்கள். பெரும்பொருள் விளக்கம் என்னும் இந்த நூலும் அக் காலத்தது. வீரம், ஈகை முதலானவை பெருமை கொள்ளத்தக்க செயல் ஆகையால் இப் பொருள் பற்றிய பாடல்களைக் கொண்ட இந்த நூல் பெரும்பொருள் விளக்கம் எனப்பட்டது. பெரும்பொருள் என்பது பெருமிதப் பொருள்,

தொல்காப்பியம் நச்சினார்க்கினியர் உரையில் பெரும்பொருள் விளக்கம் என்னும் நூலின் பாடல்கள் மேற்கோள்களாகத் தரப்பட்டுள்ளன. எனினும் அந்த உரையில் நூலின் பெயர் குறிப்பிடப்படவில்லை. 15 1ம் நூற்றாண்டில் தோன்றிய புறத்திரட்டு என்னும் நூலில் அந்தப் பாடல்கள் உள்ள நூலின் பெயரும் குறிப்பிடப்பட்டுள்ளது. இவ்வாறு எடுத்துக்காட்டப்பட்ட பாடல்கள் 41. எல்லாமே வெண்பாக்கள். 

120 பாடல்கள் இந்த நூலின் பாடல்களாகத் திரட்டப்பட்டுள்ளன. 

1
2


</doc>
<doc id="190043" url="https://ta.wikipedia.org/wiki?curid=190043" title="தமிழ்நாடு மண்பாண்ட தொழிலாளர்கள் சங்கம்">
தமிழ்நாடு மண்பாண்ட தொழிலாளர்கள் சங்கம்

தமிழ்நாடு மண்பாண்ட தொழிலாளர்கள் சங்கம் என்பது மண்பாண்டக்கலையில் ஈடுபடுவோரின் முன்னேற்றத்துக்காகவும், மண்பாண்டக்கலையை வளர்ப்பதையும் நோக்கமாகக் கொண்ட ஒரு அமைப்பு ஆகும். இது தமிழ்நாட்டின் பல மாவட்டங்களில் கிளைகளைக் கொண்டுள்ளது. இந்த அமைப்பு தமிழ்நாடு அரசு மண்பாண்ட தயாரிப்பை பாடத்திட்டமாகக் கொண்டுவர வேண்டும் என்று கோரி உள்ளது.


</doc>
<doc id="190049" url="https://ta.wikipedia.org/wiki?curid=190049" title="பலிபீடம்">
பலிபீடம்

பலிபீடம் என்பது சமயக் காரணங்களுக்காகப் பலிகளைக் காணிக்கையாகச் செலுத்தும் இடமாகும். கோயில்களிலும், தேவாலயங்களிலும் மற்றும் பிற வழிபாட்டிடங்களிலும் பலிபீடங்கள் காணப்படலாம். இன்று கிறித்தவம், பௌத்தம், இந்து சமயம், சிந்தோ, தாவோயியம் முதலிய பல சமயங்களில் பலிபீடம் பயன்படுத்தப்படுகின்றது. யூத சமயத்தில் முற்காலத்தில் பலிபீடமும் பலிசெலுத்துதலும் இருந்தாலும் இரண்டாம் கோவிலின் அழிவுக்குப் பின்பு பலிசெலுத்துதல் இல்லாமல் போனது.

கடவுளுக்குப் பலி செலுத்தும் வழக்கம் பண்டையக் காலம் முதலே இருந்துள்ளது. பலியானது திராவிடர் பண்பாட்டில் படையல் என்று அழைக்கப்பட்டது. காய்கறி, கனிவகைகள், சமைக்கப்பட்ட உணவு மற்றும் மிருகங்களைப் பலியிடுவதும் இன்றளவும் பல சமயங்களில் உள்ளது. நரபலி (மனித பலி) கொடுக்கும் வழக்கம் மனிதர்களிடையே முற்காலத்தில் இருந்தாலும் தற்போது பெரும்பான்மையாக இல்லை.

பலிபீடம் இந்து சமயக்கோயில்களில் கொடிமரத்திற்கு அருகே அமைக்கப்படுகிறது. ஆணவம், கன்மம், மாயை என்னும் மூவகை அழுக்குகளையும் களைந்த பின்பே இறைவனை அடைய இயலும் என்ற தத்துவத்தினை உணர்த்துவதற்காக இப்பீடங்கள் கோயில்களில் அமைக்கப்படுகின்றன.

கிறித்தவ சமயத்தில் விலங்குகளைப் பலியிடும் வழக்கம் இல்லை. கடவுளுக்குச் செலுத்தப்படுகின்ற வழிபாடாக நற்கருணைக் கொண்டாட்டம் கத்தோலிக்கம், மரபு வழி திருச்சபை, ஆங்கிலிக்க சபை, லூதரன் சபை, பாப்திஸ்து சபை போன்ற பல கிறித்தவ சபைகளில் நிகழ்கிறது. அந்த வழிபாட்டின்போது அப்பமும் இரசமும் கடவுளுக்குக் காணிக்கையாக ஒப்புக்கொடுக்கப்படும். இக்கொண்டாட்டத்தின்போது அப்பம், இரசம் ஆகிவற்றின் வடிவில் இயேசுவின் உடலும் இரத்தமும் உணவாகவும் பானமாகவும் அருந்தப்படுகின்றன. கல்வாரி மலையில் சிலுவையில் உயிர்துறந்து இயேசு பலி ஒப்புக்கொடுத்தார் என்றும், அந்த இரத்தப் பலியானது இரத்தம் சிந்தாத விதத்தில் நற்கருணைக் கொண்டாட்டத்தின்போது நிகழ்கிறது என்றும் கிறித்தவம் நம்புகிறது.

இவ்வாறு நிகழ்கின்ற நற்கருணைக் கொண்டாட்டம் உண்மையிலேயே ஒரு பலி ஆகும் என்பது கத்தோலிக்க கிறித்தவ சபையின் கொள்கை. மரபு வழி சபையும் இக்கொள்கையைக் கொண்டுள்ளது. சில புராட்டஸ்தாந்து சபைகள் நற்கருணைக் கொண்டாட்டத்தின்போது பலி என்னும் கருத்தை வலியுறுத்தாமல், காணிக்கை செலுத்துதல், கடவுளின் வார்த்தையைப் பறைசாற்றுதல் என்னும் கருத்தை அதிகமாக வலியுறுத்துகின்றன. 
பலிபீடத்தின் மீது அப்பமும் இரசமும் வைக்கப்படும். இறைவேண்டல்கள் நிகழும். விவிலியப் பாடங்கள் வாசிக்கப்பட்டு விளக்கப்படும். கூடியிருப்போர் இறைபுகழ் பாடல்களும் பாடுவர். நற்கருணை விருந்தில் பங்கெடுப்பர்.


</doc>
<doc id="190050" url="https://ta.wikipedia.org/wiki?curid=190050" title="ஆதார மண்டபங்கள்">
ஆதார மண்டபங்கள்

ஆதார மண்டபங்கள் என்பவை இந்து சமய கோயில்களுக்கு ஆதாரங்களாக இருக்கும் மண்டபங்களாகும். இந்த மண்டபங்கள் இந்து சமய கோயில்களில் நிச்சயமாக அமையுமாறு கட்டப்படுகி்ன்றன. சிறு கோயில்களில் இந்த ஆதார மண்டபங்கள் அனைத்தையும் அமைத்தல் இயலாது. எனவே ஆகம முறைப்படி கட்டப்படுகின்ற பெரும் கோயில்கள் இந்த ஆதார மண்டபங்கள் அமைக்கப்படுகின்றன. இவை தவிற நடன மண்டபம், நாடக மண்டபம், புராண மண்டபம், தருக்க மண்டபம், ஊஞ்சல் மண்டபம், முத்தி மண்டபம் போன்ற எண்ணற்ற மண்டபங்கள் கோயில்களில் அமைக்கப்படுகின்றன. 

இந்து சமய கோயில்களின் அமைப்பில் ஆறு மண்டபங்கள் ஆதார மண்டபங்கள் என்று அழைக்கப்படுகின்றன. அவையாவன:



</doc>
<doc id="190051" url="https://ta.wikipedia.org/wiki?curid=190051" title="மகா மண்டபம்">
மகா மண்டபம்

மகா மண்டபம் என்பது இந்து சமயக் கோயில்களில் அர்த்த மண்டபத்தை அடுத்து இறைத் திருமேனிக்கு முன் பலரும் கூடும் வகையில் அமைக்கப்படும் பெரிய மண்டபமாகும். இம்மண்டபம் வேத மண்டபம் என்றும் அறியப்படுகிறது. இந்த மகா மண்டபம் கோவிலின் அழகை கூட்டுவதற்கும், பக்தர்கள் இறைவனை வணங்க ஏதுவான நிழல் தரவும் அமைக்கப்படுகின்றன.

கருவரை மற்றும் அர்த்த மண்டபம் மட்டுமே அமைந்த கோவில்களில் பிற்காலத்தில் பக்தர்களால் மகா மண்டபங்கள் கட்டப்படுகின்றன. இந்த மண்டபங்களுக்கு தனியாக திறப்பு விழாவும் செய்வதுண்டு. 


</doc>
<doc id="190056" url="https://ta.wikipedia.org/wiki?curid=190056" title="நிரூபன் சக்கரபோர்த்தி">
நிரூபன் சக்கரபோர்த்தி

நிரூபன் சக்கரபோர்த்தி (ஏப்ரல் 4, 1905 - திசம்பர் 25, 2004) இந்திய இடதுசாரி அரசியல்வாதி மற்றும் 1978-லிருந்து 1988 வரை திரிபுரா மாநில முதலமைச்சராகவும் இருந்துள்ளார். இவர் இந்திய கம்யூனிஸ்ட் கட்சி (மார்க்சிஸ்ட்)-ன் 1985-லிருந்து 1992 வரை அக்கட்சியின் அரசியல் தலைமைக்குழு உறுப்பினராக இருந்துள்ளார்.


</doc>
<doc id="190067" url="https://ta.wikipedia.org/wiki?curid=190067" title="ஜிசாட்-7">
ஜிசாட்-7

ஜிசாட்-7 என்பது இந்தியாவின் கடற்படையை நவீனமயமாக்குவதற்காகவும், இந்தியாவின் நிலப்பரப்பைக் கண்காணிக்கவும் உருவாக்கப்பட்ட செயற்கைக் கோளாகும். இக்கோள் 185 கோடி இந்திய ரூபாய் செலவில் உருவாக்கப்பட்டுள்ளது.
ஜிசாட்-7 பிரஞ்ச் கயானாவில் உள்ள கவ்ரு ஏவூர்தி ஏவுதளத்திலிருந்து 30.08.2013 அதிகாலை 2 மணிக்கு விண்ணில் செலுத்தப்பட்டது. 2,625 கிலோ எடை கொண்ட இதில் யூ.எச்.எப்., எஸ்,சி, மற்றும் கியூபாண்ட் என்ற மேம்மடுத்தப்பட்ட தொழில் நுட்பக் கருவிகள் பொருத்தப்பட்டுள்ளன. ஐரோப்பிய விண்வெளி கூட்டமைப்பின் ஏரியன்-5 ஏவூர்தி மூலம் 34 நிமிடம் 25 வினாடிகளில் புவியின் சுற்றுப்பாதையில் இது நிலை நிறுத்தப்பட்டது.
ஜிசாட்-7 தன்னை சுமந்து சென்ற ஏரியன்-5-லிருந்து விடுபடுவதற்கு 5 நிமிடங்களுக்கு முன்னரே தகவல்களை கர்நாடக மாநிலம் ஹாசனில் உள்ள இஸ்ரோ தரைக் கட்டுப்பாட்டு மையத்திற்கு சமிக்ஞைகளை அனுப்பத் துவங்கிவிட்டது. இதற்குத் தேவையான மின்சாரம் இதனுடன் இணைக்கப்பட்டுள்ள தகட்டின் மூலம் கிடைக்கிறது.


</doc>
<doc id="190069" url="https://ta.wikipedia.org/wiki?curid=190069" title="அன்னா மாணி">
அன்னா மாணி

அன்னா மாணி (23 ஆகத்து 1918 - 16 ஆகத்து 2001) ஓர் இந்திய இயற்பியலாளர் மற்றும் வானிலை ஆய்வாளர். அவர் இந்திய வானிலை ஆராய்ச்சி துறையின் துணை இயக்குநராக பணி புரிந்தார். அவர் வளிமண்டலவியல் கருவி மயமாக்கல் துறையில் குறிப்பிடத்தக்க பங்களிப்புகளை அளித்தார். அவர் சூரிய மற்றும் காற்று ஆற்றல் அளவீடுகள், ஓசோன் அளவீடுகள் ஆகியவற்றை ஆய்வு நடத்தி ஏராளமான ஆய்வேடுகளைப் வெளியிட்டார்.

அன்னா மாணி பீருமேடு, திருவாங்கூரில் பிறந்தார். அவரது தந்தை ஒரு குடிசார் பொறியாளர். அவரது குடும்பத்தில் எட்டு குழந்தைகளில் இவர் ஏழாவது குழந்தை. அவரது குழந்தைப் பருவத்தில் பெருவேட்கையுடைய வாசகராக இருந்தார். அவர் வைக்கம் சத்தியாக்கிரகத்தின் போது காந்தியின் நடவடிக்கைகள் மூலம் ஈர்க்கப்பட்டார். தேசிய இயக்கதின்பால் ஈர்க்கப்பட்டு, அவர் கதர் ஆடைகள் மட்டுமே அணிய முடிவு எடுத்தார். மருத்துவம் பயில வேண்டும் என்று ஆர்வம் கொண்ட போதிலும், இயற்பியல் மீது கொண்ட பற்றால் இயற்பியல் கற்க முற்பட்டார். 1939 ல், அவர் இயற்பியல் மற்றும் வேதியியலில் மாநிலக் கல்லூரி, சென்னையில் இருந்து இளநிலை அறிவியல் கௌரவ பட்டம் பெற்றார்.

மாநிலக் கல்லூரி, சென்னையில் படிப்பை முடித்த பிறகு, அவர் பேராசிரியர் ச. வெ. இராமன் கீழ், மாணிக்கம் மற்றும் வைர ஒளியியல் பண்புகள் ஆராய்ச்சியில் வேலை செய்தார். அவர் ஐந்து ஆராய்ச்சி கட்டுரைகள் எழுதிய போதிலும், இயற்பியலில் முதுகலை பட்டம் இல்லை என்பதால், முனைவர் பட்டம் அவருக்கு மறுக்கப்பட்டது. அவர் இயற்பியல் படிப்பைத் தொடர பிரிட்டன் சென்றார் என்றாலும், அவர் இம்பீரியல் காலேஜ் லண்டனில் வளிமண்டலவியல் கருவி மயமாக்கல் படிப்பை தேர்ந்தேடுத்தார். 1948 ல் இந்தியா திரும்பிய பிறகு, அவர் புனேவில் உள்ள வானிலை ஆராய்ச்சி துறையில் சேர்ந்தார். அவர் வளிமண்டலவியல் கருவியாக்கம் பற்றிய பல ஆராய்ச்சி கட்டுரைகள் வெளியிட்டார். அவர் 1976 ஆம் ஆண்டில் இந்திய வானிலை ஆராய்ச்சி துறை துணை இயக்குனராக ஓய்வு பெற்றார். அவர் இரண்டு புத்தகங்களை எழுதியுள்ளார். அவை - " 1980 ல் 'The Handbook for Solar Radiation data for India" மற்றும் 1981 ல். "Solar Radiation over India". அவர் 1987ல் KR ராமநாதன் பதக்கம் வென்றார்.

1994 ல் பக்கவாதத்தால் பாதிக்கப்பட்டு, 16 ஆகத்து 2001ல் திருவனந்தபுரத்தில் காலமானார்.





</doc>
<doc id="190070" url="https://ta.wikipedia.org/wiki?curid=190070" title="வேதாளம்">
வேதாளம்

வேதாளம் என்பது இந்து சமய தொன்மவியல் கதைகளில் வருகின்ற கதாப்பாத்திரம் ஆகும். வேதாளம் முருங்கை மரத்தில் தலைகீழாக தொங்கும் குணம் கொண்டது. 

சிவன் கோயில் ஒன்றின் கருவறையில் சிவபெருமான் பார்வதி தேவியிடம் கூறிய ரகசியங்களை அர்ச்சகர் ரகசியமாக ஒட்டுக் கேட்டமையால் அவரை வேதளமாக போக இறைவன் சாபமிட்டார். சாபவிமோசனமாக மன்னன் விக்கிரமாதித்த மன்னன் உதவுவான் என்றார். அதன் படியே முருங்கை மரத்தில் தொங்கி கொண்டிருக்கும் வேதாளத்தினை விக்கிரமாதித்த மன்னன் கொண்டுவருவதாகும், அவ்வேதாளம் மிகவும் அறிவுக்கூர்மையுள்ள கதைகளை கூறி விக்கிரமாதித்தனிடமிருந்து தப்பி மீண்டும் முருங்கை மரத்திலேயே தஞ்சமடைவதாகவும் கூறப்பட்டுள்ளது.

ஓ.சிறுவயல் பொன்னழகியம்மன் கோயிலில் வேதாளம் கொடிமரத்திற்கு அருகே அம்மனை வணங்கியவாறு வேதாளம் உள்ளது.


</doc>
<doc id="190078" url="https://ta.wikipedia.org/wiki?curid=190078" title="குணப்பாட பாடல்">
குணப்பாட பாடல்

குணப்பாடப் பாடல்கள் தமிழில் உள்ள தொன்மையான பாடல்களாகும். இவை மருத்துவ வழிகாட்டிகளாக விளங்குகின்றன. இதன் பொருளுணர்ந்து கொண்டால் நமக்கு நாமே மருத்துவராகக்கூடச் செயல்படலாம். 

மீன் உணவுகளைப் பொதுவாக அனைவரும் உண்பர். ஆனால் சில மீன்களை சிலர் உண்ணக்கூடாது; எவ்வகையான மீன்களை உண்டால் நோய் போகும் அல்லது நோய் ஏற்படும் என்று இப்பாடல்களில் வகைப்படுத்தப்பட்டுள்ளது. 

போன்ற பாடல்கள் ஆற்று மீன், குளத்து மீன், கிணற்று மீனின் பயன்களை நன்கு விளக்குகின்றன.

சூடுள்ள கோழிக் கறியின் நன்மை, தீமைகளை விளக்கும் பாடல்:


</doc>
<doc id="190087" url="https://ta.wikipedia.org/wiki?curid=190087" title="பலராம்பூர் மாவட்டம்">
பலராம்பூர் மாவட்டம்

பலராம்பூர் மாவட்டம் என்பது இந்திய மாநிலமான உத்தரப் பிரதேசத்தில் உள்ள 75 மாவட்டங்களில் ஒன்று, இதன் தலைநகர் பலராம்பூர் அவாத் பகுதியில் உள்ளது. சக்தி பீடங்களில் ஒன்றான பாடேசுவரி தேவி கோயில் இங்குள்ளது. இந்திய அரசின் கணக்கெடுப்பின்படி, சிறுபான்மையினர் அதிகம் வசிக்கும் மாவட்டங்களில் இதுவும் ஒன்று. வரலாற்று அடிப்படையில், இது பழங்கால கோசலை ஆட்சிக்கு உட்பட்டிருந்தது. இதன் பரப்பளவு 3,457 சதுர கி.மீ. இதி மொழியில் பேசுகின்றனர். பிரபல இந்தி, ஆங்கில நாளேடுகள் இங்கு கிடைக்கின்றன. முன்னணி செல் சேவை நிறுவனங்களின் சேவைகள் இங்கு கிடைக்கிறது.


</doc>
<doc id="190090" url="https://ta.wikipedia.org/wiki?curid=190090" title="கோண்டா மாவட்டம்">
கோண்டா மாவட்டம்

கோண்டா மாவட்டம் என்பது இந்திய மாநிலமான உத்தரப் பிரதேசத்தின்,75 மாவட்டங்களில் ஒன்று, இதன் தலைநகரம் கோண்டா நகரம் ஆகும். இதன் பரப்பளவு 4448 சதுர கி.மீ ஆகும். சரயு ஆறு இந்தப் பகுதியின் வழியே பாய்கிறது.

முற்காலத்தில், இது கோசல நாட்டின் பகுதியாக இருந்தது. ராமனின் ஆட்சிக்குப் பின்னர், அவர் மகன் இலவன் ஆண்டான். சிரவஸ்தி என்ற நகரம் இந்த அரசின் ஆட்சியின்போது தலைநகரமாக விளங்கியது. 
அண்மைக் காலமாக, புத்தர் கால புதைபொருட்கள் அதிகளவில் கிடைத்திருப்பதாக ஆய்வுகள் தெரிவிக்கின்றன.

இப்பகுதியில் இசுலாமியரும், பின்னர் பிரித்தானியரும் ஆண்டனர். சந்திரசேகர ஆசாத் என்னும் விடுதலைப் போராட்ட வீரர் இப்பகுதியில் வாழ்ந்தார்,

இங்கு வாழும் மக்கள் அவதி மொழியில் பேசுகின்றனர். இது இந்தியின் வட்டார வழக்குகளில் ஒன்றாகக் கருதப்படுகிறது., . இந்தி மொழியிலும் பேசுகின்றனர்.



</doc>
<doc id="190094" url="https://ta.wikipedia.org/wiki?curid=190094" title="தெலுங்குத் தாய் வாழ்த்து">
தெலுங்குத் தாய் வாழ்த்து

என் தெலுங்குத் தாய்க்கு (தெலுங்கு: మా తెలుగు తల్లికి) என்பது "“மா தெலுகு தல்லிக்கி”" என்று தெலுங்கு மொழியில் தொடங்கும் ஒரு தெலுங்கு மொழிப் பாடலாகும். இந்தப் பாடல் ஆந்திரப் பிரதேச அரசின் ஏற்பு பெற்ற பாடலாகும். சித்தூர் சங்கரம்பாடி சுந்தராச்சாரி என்ற கவிஞர், தீன பந்து என்ற தெலுங்கு திரைப்படத்திற்காக எழுதிய இப்பாடலை, தங்குதுரி சுர்யகுமாரி என்ற பாடகி இசையமைத்துப் பாடினார்.


</doc>
<doc id="190095" url="https://ta.wikipedia.org/wiki?curid=190095" title="மொத்தக் கதிர் ஏற்பளவு">
மொத்தக் கதிர் ஏற்பளவு

மொத்தக் கதிர் ஏற்பளவு ("Cumulative dose") என்பது ஒருவர் பணிநிமித்தம் பெறும் மொத்தக் கதிர் ஏற்பளவு ஆகும். இவ்வளவு ஒரு குறிப்பிட்ட காலத்திலோ அல்லது ஒரு குறிப்பிட்ட உடலுறுப்பிலோ அல்லது முழு உடலில் ஏற்கப்பட்ட அளவாகவோ இருக்கலாம்.

இன்று உச்ச அனுமதிக்கப்பட்ட கதிர் ஏற்பளவு (MPD) 2.0 ரெம்/ஆண்டு ஆகும். ஒரு பணியாளரின் வயது N என்றும் அவர் பணியில் சேர்ந்த போது அவரின் வயது 18 என்றும் கொண்டால், அதுவரை அவரால் (N-18)2 றெம் கதிர் ஏற்பளவினை பெறலாகும். இந்த அளவினைவிட அவர் பெறும் மொத்த கதிர் ஏற்பளவு கூடுதலாக இருத்தல் கூடாது




</doc>
<doc id="190106" url="https://ta.wikipedia.org/wiki?curid=190106" title="பெரிய திருமுடியடைவு">
பெரிய திருமுடியடைவு

பெரிய திருமுடி அடைவு என்னும் நூல் 15 ஆம் நூற்றாண்டில் தோன்றியது. வைணவ குருபரம்பரை வரலாற்றினைக் கூறுவது. கந்தாடையப்பன் தொகுத்தது. பார்த்தசாரதி ஐயங்கார் பதிப்பாக இந்த நூல் வெளிவந்துள்ளது. அரிசமய தீபம் என்னும் நூலுக்கு எழுதப்பட்ட முன்னுரையில் 'பெரிய திருவடி அடைவு' நூலைப் பற்றிக் கீழ்க்காணும் செய்திகள் உள்ளன. 
பெரிய திருமுடி அடைவு என்னும் நூல் அது தோன்றிய 15 ஆம் நூற்றாண்டு வரையிலான வைணவ குருமார்களின் பரம்பரையைத் தொகுத்துக் கூறும் தமிழ்நூல்.


</doc>
<doc id="190109" url="https://ta.wikipedia.org/wiki?curid=190109" title="பெருங்குன்றூர் கிழார் பாட்டியல்">
பெருங்குன்றூர் கிழார் பாட்டியல்

பாட்டியல் இலக்கணம் கூறும் நூல்களில் ஒன்று பெருங்குன்றூர் கிழார் பாட்டியல். இந்தப் பெருங்குன்றூர்க் கிழார் ஒன்பதாம் நூற்றாண்டில் வாழ்ந்தவர். இலக்கணப் புலவர். இந்த நூலிலிருந்து தொகுக்கப்பட்ட பாடல்கள் 20 பன்னிரு பாட்டியல் தொகுப்பு நூலில் இடம்பெற்றுள்ளன. இந்தப் பெருங்குன்றூர் கிழார் பாட்டியல் நூலில் பெரும்பான்மை நூற்பாக்கள் புறத்துறைப் பாடல்களுக்கு இலக்கணம் கூறுகின்றன. 


</doc>
<doc id="190142" url="https://ta.wikipedia.org/wiki?curid=190142" title="கே எப் சி">
கே எப் சி

கேஎஃப்சி ("KFC", "Kentucky Fried Chicken") என்பது புகழ்பெற்ற வேக உணவுச்சாலைகளின் கூட்டமைப்பாகும். இதன் தலைமையகம் கென்டக்கி, லூயிவிலில் அமைந்துள்ளது. கேஎப்சி விற்பனை அடிப்படையில் மக்டொனல்டுசிற்கு அடுத்தபடியாக இரண்டாமிடத்திலுள்ளது. 2012ம் ஆண்டின் கணக்கெடுப்பின்படி 120 நாடுகளில் 18,0000 கிளைகளைக் கொண்டுள்ளது.

கேஎப்சி உலகின் முதல் உலகளாவிய உணவுச்சாலைகளின் கூட்டு நிறுவனம் ஆகும். இது தனது கிளைகளை இங்கிலாந்து, மெக்சிக்கோ, ஜமைக்காவில் 1960களின் நடுப்பகுதியில் ஆரம்பித்தது.

இந்தியாவில் 350 கிளைகள் உள்ளன. இந்திய உணவுப்பழகத்திற்கு ஏற்றவாறான தின்பண்டங்களையும் விற்கின்றனர். இங்கு கோழிக்கறியில் செய்யப்பட்ட உணவுகளும், கிரஷர்ஸ் எனப்படும் குளிர்பானங்களும் விற்கின்றனர்.


</doc>
<doc id="190143" url="https://ta.wikipedia.org/wiki?curid=190143" title="பேரானந்த சித்தியார்">
பேரானந்த சித்தியார்

பேரானந்த சித்தியார் என்னும் நூல் 15 ஆம் நூற்றாண்டில் தோன்றிய சைவ சித்தாந்த நூல். இதில் 108 விருத்தங்கள் உள்ளன. ஆனந்தம் என்பது உலகியல் மகிழ்ச்சி. பேரானந்தம் என்பது மறைபொருள் பற்றிய உண்மை உணர்வில் தோன்றும் மகிழ்ச்சி. இந்தப் பேரானந்த மகிழ்வை அடையும் வழிகளைக் கூறுவது இந்த நூல்.

என்னும் 10 தலைப்புகளில் இந்த நூல் அமைந்துள்ளது. 
இதன் ஆசிரியர் பற்றிச் சில கருத்துக்கள் உள்ளன.


</doc>
<doc id="190164" url="https://ta.wikipedia.org/wiki?curid=190164" title="மு. திருச்செல்வம்">
மு. திருச்செல்வம்

முருகேசன் திருச்செல்வம் ("Murugeysen Tiruchelvam", 19 நவம்பர் 1907 - 23 நவம்பர் 1976) இலங்கைத் தமிழ் அரசியல்வாதியும், முன்னாள் மேலவை உறுப்பினரும், அமைச்சரும், பிரபலமான வழக்கறிஞரும் ஆவார்.

திருச்செல்வம் 1907 நவம்பர் 19 இல் யாழ்ப்பாணத்தில் பிறந்தவர். மூன்று வயதாக இருக்கும் போது தாயாருடன் மலாயா சென்றார். வட்டுக்கோட்டையைப் பிறப்பிடமாகக் கொண்ட தந்தை விசுவநாதன் முருகேசு அப்போது கோலாலம்பூர் நகரில் பிரித்தானிய அரசில் தந்தி அலுவலகத் தலைவராகப் பணியாற்றிக் கொண்டிருந்தார். மலாயாவில் இவரது குடும்பம் செல்வநாயகம் குடும்பத்துடன் நெருக்கமாக உறவு கொண்டிருந்தது. திருச்செல்வத்திற்கு மூன்று சகோதரர்களும், ஒரு சகோதரியும் இருந்தனர். திருச்செல்வமும் அவரது சகோதரரும் மேல் படிப்பிற்காக இலங்கை திரும்பி கல்கிசை புனித தோமையர் கல்லூரியில் செல்வநாயகத்தின் மேற்பார்வையில் கல்வி கற்றனர். திருச்செல்வம் பின்னர் இலங்கைப் பல்கலைக்கழகக் கல்லூரியில் கல்வி கற்று வரலாற்றில் சிறப்புப் பட்டம் பெற்றார்.

திருச்செல்வம் புனிதவதி (புனிதம்) கனகரத்தினம் என்பவரைத் திருமணம் புரிந்தார். இவர்களுக்கு நீலன் திருச்செல்வம் உட்பட நான்கு பிள்ளைகள் பிறந்தனர். நீலன் 1999 இல் தற்கொலைத் தாக்குதலில் படுகொலை செய்யப்பட்டார்.

பல்கலைக்கழகப் பட்டம் பெற்ற திருச்செல்வம் சட்டம் பயின்று 1935 ஆம் ஆண்டில் வழக்கறிஞரானார். நீர்கொழும்பு, பாணந்துறை, காலி ஆகிய இடங்களில் 1945 ஆம் ஆண்டு வரையில் நீதித்துறை நடுவராகப் பணியாற்றினார். பின்னர் இவர் சட்டத்துறைச் செயலர் சேர் அலன் ரோஸ் என்பவருக்கு செயலாளராக அமர்த்தப்பட்டார். சோல்பரி அரசியலமைப்புச் சட்ட வரைவிற்கு சேர் அலனுக்கு உதவியாக திருச்செல்வம் பணியாற்றினார். 1944 ஆம் ஆண்டில் பிரதி சட்டமா அதிபராகப் பணியில் அமர்ந்தார். பின்னர் 1957 முதல் 1960 வரை சட்டமா அதிபராக ஆக்கப்பட்டார்.

திருச்செல்வம் பல அரசியல் முக்கியத்துவம் வாய்த வழக்குகளில் பங்கெடுத்துள்ளார். 1976 ஆம் ஆண்டில் முதலாவது குடியரசு அரசியலமைப்பை மீறியதாகக் குற்றம் சாட்டப்பட்ட நான்கு தமிழர் விடுதலைக் கூட்டணி நாடாளுமன்ற உறுப்பினர்களான அப்பாப்பிள்ளை அமிர்தலிங்கம், கா. பொ. இரத்தினம், மு. சிவசிதம்பரம், க. துரைரத்தினம் ஆகியோருக்கு எதிரான Trial-at-Bar வழக்கில் செல்வநாயகம், ஜி. ஜி. பொன்னம்பலம் ஆகியோருடன் இணைந்து வாதாடினார். இவ்வழக்கில் நால்வரும் விடுதலை ஆனார்கள்.

1960களில் திருச்செல்வம் அரசியலில் ஆர்வம் காட்டினார். இலங்கைத் தமிழரசுக் கட்சி நிறுவனர் தந்தை செல்வாவிற்கு அரசியல் ஆலோசகராகப் பணியாற்றினார். 1961 ஆம் ஆண்டில் தனிச் சிங்களச் சட்டத்திற்கு எதிராக போராட்டம் நடத்தியமைக்காக திருச்செல்வமும் ஏனைய தமிழரசுக் கட்சியினரும் பனாகொடை சிறையில் ஆறு மாதங்கள வரை அடைக்கப்பட்டனர்.

1965 ஆம் ஆண்டில் டட்லி-செல்வா ஒப்பந்தம் கையெழுத்திடப்பட்டு, தமிழரசுக் கட்சியினர் டட்லி சேனநாயக்கா தலைமையிலான அரசில் இணைந்தனர். ஆனாலும் தமிழரசுக் கட்சி நாடாளுமன்ற உறுப்ப்பினர்கள் எவரும் அமைச்சர் பதவிகளைப் பெற முன்வரவில்லை. இதனை அடுத்து திருச்செல்வம் இலங்கை செனட் சபைக்கு நியமிக்கப்பட்டு உள்ளூராட்சி அமைச்சராகப் பொறுப்பேற்றார். இவரது காலத்திலேயே யாழ்ப்பாணப் பல்கலைக்கழகம் ஆரம்பிப்பதற்கான ஆரம்பக் கட்ட ஆயத்தங்கள் மேற்கொள்ளப்பட்டன. 1966 ஆம் ஆண்டில் "தமிழ் மொழி சிறப்பு ஏற்பாடுகள் சட்டம்" கொண்டுவரப்பட்டது.

1968 ஆம் ஆண்டில் திருகோணமலையில் அமைந்துள்ள திருகோணமலை கோட்டைப் பகுதியை புனித இடமாக அறிவிக்க திருச்செல்வம் மேற்கொண்ட நடவடிக்கையை பிரதமர் டட்லி சேனாநாயக்க தடுத்து நிறுத்தியதை அடுத்து, அவர் அமைச்சர் பதவியில் இருந்து விலகினார். டட்லி-செல்வா உடன்படிக்கையை நிறைவேற்றத் தவறியமைக்கு எதிர்ப்புத் தெரிவித்து தமிழரசுக் கட்சி அரசில் இருந்து விலகியது. திருச்செல்வம் 1971 இல் செனட் சபை ஒழிக்கப்படும் வரை அதன் உறுப்பினராக இருந்தார்.




</doc>
<doc id="190175" url="https://ta.wikipedia.org/wiki?curid=190175" title="நபிகள் நாயகம் (நூல்)">
நபிகள் நாயகம் (நூல்)

நபிகள் நாயகம் எனும் நூல் முத்தமிழ் காவலர் டாக்டர் கி. ஆ. பெ. விசுவநாதம் பிள்ளை அவர்களால் எழுதப்பட்டதாகும். இந்நூல் அகில இந்திய மீலாத் விழாவில் கி. ஆ, பெ. விசுவநாதம் பிள்ளை அவர்கள் பேசியதன் எழுத்துவடிவம் ஆகும். இந்நூலுக்கு சென்னை உயர்நீதிமன்ற நீதிபதி இஸ்மாயில் மதிப்புரை எழுதியுள்ளார்.




</doc>
<doc id="190178" url="https://ta.wikipedia.org/wiki?curid=190178" title="பொன்னவன் கனாநூல்">
பொன்னவன் கனாநூல்

பொன்னவன் கனாநூல் என்னும் நூலிலிருந்து நான்கு பாடல்களை அடியார்க்கு நல்லார் தம் சிலப்பதிகார உரையில் பேற்கோளாகத் தருகிறார். கட்டளைக் கலித்துறை யாப்பால் அமைமைந்த 30 பாடல்கள் இந்த நூலில் மண்டலித்து வருகின்றன. இந்த நூலின் ஆசிரியர் பொன்னவன் என்பதை இந்த நூலின் பாடல்களில் ஒன்று தெரிவிக்கிறது. இது பிரகஸ்பதி என்பவரால் வடமொழியில் செய்யப்பட்ட கனவு நூலின் மொழிபெயர்ப்பு ஆகும். அம்பர் என்னும் ஊரில் வாழ்ந்த 'கணபுரத் தேவன்' என்பவன் தமிழில் சொல்லப் பொன்னவன் நூலாக்கினார் எனத் தெரிகிறது. கணபுரத்தேவன் இந்த நூலாசிரியர் பொன்னவனின் தந்தை. இந்த நூல் நல்ல நடையில் உள்ளது. எனினும் 11 ஆம் நூற்றாண்டிதாக நாம் கருதத் நடை இதில் இல்லை. 
இந்த நூல் சொல்லும் செய்திகள்


</doc>
<doc id="190188" url="https://ta.wikipedia.org/wiki?curid=190188" title="பௌஷ்கர பாஷ்யம்">
பௌஷ்கர பாஷ்யம்

பௌஷ்கர பாஷ்யம் என்பது உமாபதி சிவாசாரியார் பௌஷ்கராகமம் என்னும் வடமொழி நூலுக்கு வடமொழியிலேயே எழுதப்பட்ட உரை நூல். பௌஷ்கராகமம் என்பது சைவத் துணை மறைகளில் ஒன்று. இதன் நான்காவது பாதம் 'பௌஷ்கர சங்கிதை ஞான பாதம்'. இது எட்டுப் படலங்களும் 973 சுலோகங்களும் கொண்டது. இதற்கு உரையாக வடமொழியில் எழுதப்பட்ட நூலே இந்தப் பேருரை. சிதம்பர அம்பலவாண நாவலர் இதனை வெளியிட்டுள்ளார். இந்த நூலுடன் மற்றொரு நூலும் சேர்த்துப் பதிப்பிக்கப்பட்டுள்ளது. 


</doc>
<doc id="190193" url="https://ta.wikipedia.org/wiki?curid=190193" title="பாலி மைனா">
பாலி மைனா

பாலி மைனா ("Bali Myna", "Leucopsar rothschildi") என்பது நடுத்தர அளவிலான (25 செ.மி நீளம்) மைனாவாகும். இது ஏறக்குறைய வெண்மையாகவும், தளர்வான கொண்டையும், இறக்கை மற்றும் வாலின் முனையில் கருப்பு நிறமும் கொண்டு காணப்படும். இதன் கண்களைச் சுற்றி நீல நிறத் தோலும், மஞ்சள் நிற சொண்டும், சாம்பல் நிறக் கால்களும் காணப்படும். இரு பாலினங்களும் ஒத்த உருவைக் கொண்டு காணப்படும். 



</doc>
<doc id="190195" url="https://ta.wikipedia.org/wiki?curid=190195" title="சாரு மசூம்தார்">
சாரு மசூம்தார்

சாரு மஜூம்தார் இந்திய சுதந்திரப் போராட்ட வீரர். தேபாகா என்ற இடத்தில் ஒன்றுபட்ட கம்யூனிஸ்ட் கட்சியின் கீழ் நடைபெற்ற விவசாயிகளுக்கு நிலம் வேண்டும் என்ற போராட்டத்தில் பங்கு பெற்றவராவார். பின்னாளில் நக்சல்பாரி என்ற ஆயுதமேந்திய போராட்டக் குழுவை உருவாக்கி தலைமை தாங்கியவர் ஆவார்.

சாரு மஜூம்தார் கம்யூனிச இயக்கம் குறித்து எழுதிய எட்டு கட்டுரைகள் கவனத்துக்குள்ளானது.



</doc>
<doc id="190209" url="https://ta.wikipedia.org/wiki?curid=190209" title="அல்-பஹ்ரியா மகா வித்தியாலயம், கல்முனை">
அல்-பஹ்ரியா மகா வித்தியாலயம், கல்முனை

அல்-பஹ்ரியா மகா வித்தியாலயம் கிழக்கிலங்கையின் அம்பாறை மாவட்டத்தில், கல்முனைக்குடி கிராமத்தில் நாகூர் ஆண்டகை தர்ஹாவுக்கு அருகாமையில் அமைந்துள்ள பாடசாலையாகும்.
அதிபர் - எம்.ஐ.அப்துல் றசாக்

இன்றைக்கு ஆறு தசாப்தங்களுக்கு முன்னர் கல்முனைக்குடிக் கிராமத்தில் ஆண்கள் பாடசாலையென அழைக்கப்பட்ட அல்-அஷ்ஹர் வித்தியாலயம், மற்றும் பெண்கள் பாடசாலையென அழைக்கப்பட்ட அஸ்-ஸுஹாறா வித்தியாலயம் ஆகிய இரண்டு பாடசாலைகளைத் தவிர வேறு எந்தப் பாடசாலையும் இருக்கவில்லை. குறிப்பாக கடற்கரையை அண்மித்த சூழலில் வாழுகின்ற மாணவர்கள் கல்வி கற்பதற்காக தூரத்தில் அமைந்திருந்த மேற்படி இரண்டு பாடசாலைகளுக்கும் நடந்து செல்கின்ற நிலைமை இருந்தது.

இந்தக் குறைபாட்டை நிவர்த்தி செய்வதற்காக, இப்பிரதேச பிரமுகர்களான முகம்மது காசிம் தண்டையல், சின்ன உதுமா தண்டையல், வெள்ளவத்தை முகம்மது செயின் தண்டையல், குறிச்சி விதானை எஸ்.எச்.அப்துல் காதிர், மீராமுஹையதீன் ஹாஜியார், கூட்டுறவு பண்டகசாலை முகாமையாளரான எம்.எச்.எம்.அப்துல் காதர், சனசமூக நிலைய காரியதரிசி எம்.எச்.சாஹுல் ஹமீது ஆகியோர், கல்முனைக்குடி மஷூறா தைக்கியாவின் மார்க்கப்பெரியாரும், ஆன்மீகவாதியுமான மெளலானா செய்யது மஷூர் தங்கள் ஆகியோர் 1947 டிசம்பர் 3 ஆம் நாள் பொதுக்கூட்டமொன்றை நடாத்தி, இப்பிரதேச சிறார்களின் கல்வி நலனுக்காக பாடசாலையொன்றை அமைப்பது பற்றிய தீர்மானத்தை நிறைவேற்றி, அதற்கான செயற்குழுவையும் தெரிவு செய்தனர்.

இந்த செயற்குழுவின் உதவியுடன் ஒரு ஏக்கர் விஸ்தீரணமுள்ள காணி கொள்வனவு செய்யப்பட்டது. 1948 சூன் 25 இல் கல்முனை தேர்தல் தொகுதியின் நாடாளுமன்ற உறுப்பினராக இருந்த இராசவாசல் முதலியார் முகம்மது சம்சுதீன் காரியப்பர் இப்பாடசாலைக்கான அடிக்கல்லை நாட்டினார். 60X20 அடிகள் அளவுள்ளதொரு தற்காலிக ஓலைக்கொட்டில் உடனடியாக அமைக்கப்பட்டு, 40 மாணவர்களுடன் கல்முனைக்குடி கடற்கரைப் பாடசாலை என்னும் பெயரில் பாடசாலை ஆரம்பிக்கப்பட்டது. இதில் முதலாவது அதிபராக பி. சிற்றம்பலம் பணியாற்றினார். பின்னர் அதிபர் வீ. சிவநிருபசிங்கம் அவர்களுடைய காலத்தில் 1948 நவம்பர் 1 இல் பாடசாலைக்கு நிரந்தர கட்டிடம் கிடைத்தது மாத்திரமின்றி அதன் பெயரும் கல்முனக்குடி அரசினர் முஸ்லிம் கலவன் பாடசாலை என மாற்றம் பெற்றது. 1974 ம் ஆண்டு அல்-பஹ்ரியா மகா வித்தியாலயம் என்ற பெயர் மாற்றம் பெற்று, பாடசலைக்கான சின்னம், பாடசாலைக் கொடி, பாடசாலைக் கீதம் ஆகியவை உருவாக்கப்பட்டன.


</doc>
<doc id="190211" url="https://ta.wikipedia.org/wiki?curid=190211" title="ஆர்மீனிய இளவரசி இசபெல்லா">
ஆர்மீனிய இளவரசி இசபெல்லா

இளவரசி இசபெல்லா ("Princess Isabella", ; 1275/1280 – 1323) ஆர்மீனியாவின் இரண்டாம் லியொவின் மகள் ஆவார். இவர் 1292/1293-ஆம் ஆண்டு டயரின் இளவரசர் அமல்ரிக்கைத் திருமணம் செய்தவர், அவர் மூலம் ஆறு குழந்தைகளைப் பெற்று எடுத்தார். இவர் 1323 ஏப்ரல் 9 இற்கு முன்னர் கொலை செய்யப்பட்டார்.



</doc>
<doc id="190212" url="https://ta.wikipedia.org/wiki?curid=190212" title="நூலகவியலின் ஐந்து விதிகள்">
நூலகவியலின் ஐந்து விதிகள்

நூலகவியலின் ஐந்து விதிகள் இந்திய நூலகவியலின் தந்தை எனக் கொள்ளப்படும் எஸ். ஆர். ரங்கநாதனால் 1931 ஆம் ஆண்டில் முன்மொழியப்பட்டவை. இவை, நூலக முறைமை ஒன்றை இயக்குவதற்கான கொள்கைகளை விளக்குகின்றன. உலகம் முழுவதிலும் உள்ள பல நூலகர்கள் இவற்றைத் தமது கொள்கைகளுக்கு அடிப்படையாகக் கொண்டுள்ளனர்.

இந்த ஐந்து விதிகளும் பின்வருமாறு:

முதல் விதி நூலகச் சேவைக்கான அடிப்படையை உள்ளடக்குகிறது. நூல்களை வெளியே எடுக்காமலிருப்பதற்காக அவற்றைப் பூட்டி வைத்திருப்பதையும், பயன்படுத்துவதிலும் பார்க்கச் சேமிப்பதற்கும் பாதுகாப்பதற்குமே முக்கியத்துவம் கொடுக்கப்பட்டதையும் அரங்கநாதன் கவனித்தார். சேமிப்பதையும் பாதுகாப்பதையும் மறுக்காதபோதும் இந்த நடவடிக்கைகள் அவற்றைப் பயன்படுத்துவதை ஊக்குவிப்பதற்காகவே இருக்கவேண்டும் என்றார் அவர். பயன்படுத்தாவிட்டால் நூலக உருப்படிகளுக்குப் பெறுமதி கிடையாது. பயன்படுத்துவது என்பதை வலியுறுத்தியதன் மூலம், நூலக அமைவிடம், இரவல் கொடுப்பது தொடர்பான கொள்கைகள், திறந்திருக்கும் நேரமும் நாட்களும், நூலகத் தளவாடங்கள், பணியாளர்களுடைய தரம் போன்ற, மக்களுக்கு நூல்கள் கிடைப்பதை உறுதிப்படுத்துவது தொடர்பான விடயங்கள் குறித்துக் கவனத்தை ஈர்த்தார். 

இந்த விதி, சமூகத்தின் ஒவ்வொரு உறுப்பினரும் தமக்குத் தேவையான நூல்களைப் பெற்றுக்கொள்ளக் கூடியதாக இருக்கவேண்டும் என்ற கருத்தை முன்வைக்கிறது. எல்லாச் சமூகச் சூழல்களையும் சேர்ந்த தனிப்பட்டோர் எல்லோரும் நூலக சேவைகளைப் பெறுவதற்கு உரித்துடையவர்கள் என்றும், கல்வியே நூலகப் பயன்பாட்டுக்கான அடிப்படை என்றும் அரங்கநாதன் கருதினார். இந்த உரிமைகள், நூலகங்கள்/ பணியாளர், நூலகப் பயனர்கள் என்னும் இரு தரப்பாருக்கும் உரிய கடமைகளையும் கொண்டுள்ளது. தாங்கள் சேவை வழங்கும் மக்கள் பற்றிய நேரடியான அறிவு நூலகர்களுக்கு அவசியம். நூலகச் சேமிப்புகள் சமூகத்தின் சிறப்பான தேவைகளை நிறைவேற்றக்கூடியனவாக இருக்கவேண்டும் என்பதுடன், நூலகங்கள், பலதரப்பட்ட வாசகர்களையும் கவரும் வகையில் ஊக்கமளித்து விளம்பரம் செய்யவும் வேண்டும்.

இரண்டாவது விதியுடன் நெருங்கிய தொடர்பு உள்ளதாயினும் இந்தவிதி நூலக உருப்படியில் கவனத்தைச் செலுத்துகிறது. இது, நூலகம் ஒன்றில் உள்ள ஒவ்வொரு நூலுக்கும், அதனைப் பயன்படுத்தக்கூடிய ஒருவர் அல்லது பலர் இருக்கவேண்டும் என்பது இதன் பொருள். ஒவ்வொரு நூலக உருப்படியும், பொருத்தமான வாசகரைச் சென்றடைவதை உறுதி செய்துகொள்வதற்கு, ஒரு நூலகம் பல வழிமுறைகளை உருவாக்கிக் கொள்ளலாம் என்பது அரங்கநாதனின் வாதம். ஒரு வழிமுறை, நூலக உருப்படிகளைப் பெறுக்கொள்வதற்கான அடிப்படை விதிகளோடு தொடர்புள்ளது. குறிப்பாக திறந்த தட்டுக்களில் நூலக உருப்படிகளை வைக்கவேண்டிய தேவை இவற்றுள் ஒன்று. 

நூலகப் பயனர்களுடைய தேவைகளைச் செயற்றிறனுடன் நிறைவேற்றக் கூடிய வல்லமை நூலகச் சேவையின் உயர்தரத்தின் ஒரு பகுதி என்பதை ஏற்றுக்கொள்வது இவ்விதியின் சிறப்பு. இதற்காக, பொருத்தமான வணிக முறைகளைப் பயன்படுத்தி நூலக மேலாண்மையை மேம்படுத்தவேண்டும் என அரங்கநாதன் ஆலோசனை வழங்கினார். நூலகச் சேகரிப்புக்களை ஒரு இடத்தில் மையப்படுத்துவது சாதகமானது என அவர் கருதினார். 

நூலகமொன்றின் சூழல் மாற்றங்களையன்றி உள்ளார்ந்த மாற்றங்களின் தேவையையே இவ்விதி முக்கியமாகக் கவனத்தில் கொள்கிறது. பணியாளர் எண்ணிக்கையின் வளர்ச்சி, நூலகச் சேகரிப்புக்களின் வளர்ச்சி, பயனர் எண்ணிக்கை வளர்ச்சி என்பவற்றுக்கு இடமளிக்கக்கூடிய விதத்தில் நூலகம் இருக்கவேண்டும் என்பதே அரங்கநாதனின் கருத்து. இது, கட்டடம், வாசிப்பதற்கான இடவசதி, நூல் அடுக்குகள், விபரப்பட்டியலுக்கான இடவசதி என்பவற்றின் வளர்ச்சிக்கு இடமளிக்கவேண்டும் என்பதையே குறிக்கிறது.



</doc>
<doc id="190218" url="https://ta.wikipedia.org/wiki?curid=190218" title="மேலப்பெருமழை">
மேலப்பெருமழை

மேலப்பெருமழை தமிழ்நாடு, திருவாரூர் மாவட்டத்தில் திருத்துறைபூண்டி வட்டத்தில் உள்ள ஒரு கிராமம். இங்கு சுமார் 1000 பேர் வசிக்கின்றனர். இந்திய விடுதலைப் போராட்டத் தியாகிகளைத் தந்த ஊர். பெருமழைப்புலவர் பொ. வே. சோமசுந்தரனார் இக்கிராமத்தில் பிறந்தவர்.








</doc>
<doc id="190222" url="https://ta.wikipedia.org/wiki?curid=190222" title="வாலைக்கும்மி">
வாலைக்கும்மி

வாலைக்கும்மி என்னும் நூல் கொங்கணர் என்னும் சித்தரால் செய்யப்பட்டது. நூல் தோன்றிய காலம் 16 ஆம் நூற்றாண்டு. இவர் இச் சித்தரால் செய்யப்பட்ட 25-க்கும் மேற்பட்ட நூல்களில் இது பெரிதும் போற்றப்படுகிறது. இந்த நூலில் கும்மி மெட்டில் அமைந்த 110 கண்ணிகள் உள்ளன. 'வாலைப் பெண்ணே' என விளித்துச் சில பாடல்கள் பாடப்பட்டுள்ளன. அஞ்செழுத்து மந்திரம், ஔவையாரின் நீதிகள், யோக மார்க்கம் முதலான செய்திகள் இதில் கூறப்பட்டுள்ளன. 


</doc>
<doc id="190227" url="https://ta.wikipedia.org/wiki?curid=190227" title="குங்குமப் பூச்சிட்டு">
குங்குமப் பூச்சிட்டு

குங்குமப் பூச்சிட்டு ("Scarlet Minivet", "Pericrocotus speciosus") என்பது சிறிய "பசிரின்" பறவை. இப்பறவை வெப்பவலய தென் ஆசியா முதல் கிழக்கு இந்திய உபகண்டம், தென் சீனா, இந்தோனேசியா, பிலிப்பீன்சு வரை காணப்படுகின்றது. 


</doc>
<doc id="190235" url="https://ta.wikipedia.org/wiki?curid=190235" title="சங்கரம்பாடி சுந்தராச்சாரி">
சங்கரம்பாடி சுந்தராச்சாரி

சங்கரம்பாடி சுந்தராச்சாரி என்பவர் தெலுங்கு மொழிக் கவிஞர் ஆவர். இவர் ஆந்திரப் பிரதேசத்தின் சித்தூர் மாவட்டத்தைச் சேர்ந்தவர். இவரது தாய்மொழி தமிழ் என்பது குறிப்பிடத்தக்கது. தெலுங்கு இலக்கியத்தில் அதீத ஈடுபாடு கொண்டு இவர் இயற்றிய மா தெலுகு தல்லிக்கி என்ற பாடலை ஆந்திரப் பிரதேச அரசு தன் அரசின் கீதமாக ஏற்றுக் கொண்டுள்ளது.

இவர் திருச்சானூரில் பிறந்து பின்னர், திருப்பதியில் வாழ்ந்தார். தன் வாழ்க்கையை ஆசிரியர் பணியுடன் தொடங்கினார். 1942 ஆம் ஆண்டு, பள்ளியில் பணியாற்றிய போது தெலுங்கு கீதப் பாடலை எழுதினார். இப்பாடல் பின்னர், பாடகர்களால் பாடப்பட்டு, சித்தூர் வி. நாகையா நடித்த தீனபந்து என்ற தெலுங்குத் திரைப்படத்தில் சேர்க்கப்பட்டது. அப்போதைய காலகட்டத்தில், மொழிவாழி மாநிலம் பிரிக்க ஏற்பட்ட கோரிக்கையின்போதும் இப்பாடல் பயன்பட்டது. இப்பாடல் அடைந்த புகழினால், இதனை ஆந்திரப் பிரதேச அரசு தன் மாநில கீதமாக ஏற்றுக் கொண்டுள்ளது. இவரின் நினைவாக வெண்கலச் சிலையொன்று திருப்பதி நகரில் நிறுவப்பட்டுள்ளது. இவர் சில தெலுங்கு திரைப்படங்களுக்கு பாடல்களை எழுதியுள்ளார். தீனபந்து என்ற திரைப்படத்தில் நடித்துள்ளார்.



</doc>
<doc id="190239" url="https://ta.wikipedia.org/wiki?curid=190239" title="நல்லம்பள்ளி">
நல்லம்பள்ளி

நல்லம்பள்ளி (Nallampalli) தமிழ்நாடு மாநிலத்தின் தருமபுரி மாவட்டம், தருமபுரி வட்டம், நல்லம்பள்ளி ஊராட்சி ஒன்றியத்தில் உள்ள ஊர் ஆகும்.

நல்லம்பள்ளி சேலத்திலிருந்து 55 கிமீ தொலைவிலும், மாவட்ட தலைநகரமான தர்மபுரியிலிருந்து 9 கிமீ தொலைவிலும் தேசிய நெடுஞ்சாலை-7லில் அமைந்துள்ளது.
நல்லம்பள்ளி ஊராட்சி ஒன்றியத்தின் கீழ் 32 பஞ்சாயத்து கிராமங்கள் அமைந்துள்ளன.


</doc>
<doc id="190242" url="https://ta.wikipedia.org/wiki?curid=190242" title="குசேவின் பொதுவான அட்டவணை">
குசேவின் பொதுவான அட்டவணை

குசேவின் பொதுவான அட்டவணை (Gusev's Tables) என்பது தொழில்துறையில் காப்பரண்களின் தடிமனளவினை கணக்கிட்டுத் தெரிந்துகொள்ள பயன்படும் ஒரு அட்டவணையாகும். இவ்வட்டவணை உருசிய நாட்டு அறிவியலாளரால் உருவாக்கப்பட்டது. இங்கு தடிமனளவினைக் காண கதிர்களின் ஆற்றலும் ஏற்பளவு குறைப்பு காரணியும் (Dose Reduction Factor-D..R.F.) தெரிந்தால் போதுமானது.

"கதிர் ஏற்பளவுக் குறைப்புக் காரணி" என்பது காமாக் கதிர்களை வெளியிடும் மூலத்திலிருந்து ஒரு குறிப்பிட்ட புள்ளியில் கதிர்வீச்சின் அளவினை உச்சக் அனுமதிக்கப்பட்ட கதிர் ஏற்பளவால் வகுத்துக் கிடைக்கும் எண்ணாகும்

M.P.D ஒரு நாளுக்கு எவ்வளவு என்று கணக்கிட்டு கொள்ளவேண்டும். வெவ்வேறு ஏ.கு.கா (D.R.F) காரணிகளுக்கு பலவேறு கதிர்களின் ஆற்றலுக்கு தடிமனளவுகளைக் கொண்ட அட்டவணைகள் உள்ளன. பல ஏற்புப் பொருட்களுக்குமுள்ளன. அவைகளைப் பயன்படுத்தி நேரடியாக கணக்கிட்டுகத் தெரிந்துகொள்ள முடியும்.

தொழில்துறை காமாக் காமிராவில் கோபால்ட் 60 பயன்படுகிறது. இதிலிருந்து ஒரு குறிப்பிட்ட தொலைவில் ஒரு நாளில் 6 ராட் கதிர்வீச்சுள்ளது. இப்போது உ.க.ஏ (M.P.D) வருடத்திற்கு 2.0 ராட். இதிலிருந்து ஒரு நாளுக்குக் கணக்கிட்டால் அது 0.017 ராட் என்று கிடைக்கிறது. எனவே 

ஏ.கு.கா. k = 6/0.017 = 353 ஆகும். கோபால்ட் கதிர்களின் ஆற்றல் 1.25 மி.எ.வோ

அட்டவணையிலிருந்து இதற்கு நிகரான தடிமன் 105 மி.மீ. அல்லது 10.5செ.மீ.ஆகும்.

இது ஈயத்திற்காகும். பிற அட்டவணைகளும் உள்ளன.

ஏற்பளவு குறைப்புக் காரணியினையும் அரை மதிப்புத் தடிமனையும் பயன்படுத்தி எளிதாக காப்பரணின் தடிமனை கணக்கிடமுடியும்.ஒரு அ.ம.த. அளவானால் செறிவு 1/2 ஆகக் குறைகிறது.இப்போது ஏ.க.கா ,1÷1/2 = 2 ஆகும். அதாவது ஒரு அ.ம.தடிமனால் செ.கு.கா. 2 ஆகும். மேலும் இதன் தொடர்ச்சியாக,

ஆரம்பச் செறிவு. H.V.L D.R.F

அதாவது ஒரு பள்ளியில் செறிவு ஒன்று என்று கொண்டால், 10 அ.ம.த. அதே புள்ளியில் சுமார் 1000 மடங்கு

தடுப்பரணாக எந்தப் பொருளைப் பயன் படுத்துகிறோம் என்பது தெரிந்தால் அதன் அ.ம.த. அளவிலிருந்து ,மொத்த தடிமன்னைக் கணக்கிட்டுத் தெரியலாம். ஈயத்திற்கு 1.3 செ.மீ. அ.ம.த.எனவே மேலே காட்டிய எடுத்துக்காட்டிற்கு1.3*14=18.2 செ.மீ.ஆகும். பிற பொருட்களுக்கும் அவைகளின் அ.ம.த. தெரிந்து இது போல் காணலாம். 


</doc>
<doc id="190244" url="https://ta.wikipedia.org/wiki?curid=190244" title="நீதிக்களஞ்சியம் (நூல்)">
நீதிக்களஞ்சியம் (நூல்)

நீதிக்களஞ்சியம் என்னும் இந்நூலை தொகுத்தவர் புலவர் குழந்தைஅவர்கள். இந்நூல் திருக்குறள், நாலடியார், பழமொழி, திரிகடுகம், சிறுபஞ்சமூலம், ஏலாதி, ஆசாரக்கோவை, இன்னிலை, அறநெறிச்சாரம், நீதிநெறிவிளக்கம்,வாக்குண்டாம், நல்வழி, நன்னெறி, நீதிவெண்பா, இனியவை நாற்பது, இன்னா நாற்பது, நான்மணிக்கடிகை, முதுமொழிக்காஞ்சி, வெற்றிவேற்கை, ஆத்திச்சூடி, கொன்றை வேந்தன், உலக நீதி வரையில் இருபத்தொரு நீதி நூல்களின் சாரத்தைப் பிழிந்து கல்வி தொடங்கி நிலையாமை வரை எழுபத்தொரு தலைப்புகளில் வாழ்க்கைக்கான நீதியை விளக்குகிறது. எழுபத்தொரு தலைப்புகளில் மேற்சொன்ன இருபத்தொரு நூல்களும் என்ன சொல்கிறது என்பதை எளிதாக கற்க உதவும் வகையில் தொகுக்கப்பட்டுள்ளது. ஒவ்வொரு செய்யுளுக்குப் பின்னும் சொற்பொருள் விளக்கம் இலக்கணக் குறிப்பு அணி விளக்கம் முதலியவை கொடுக்கப்பட்டுள்ளதால் இது இலக்கணம் கற்கவும் உதவுகிறது. நிதிக்களஞ்சியம் இல்லாத வீட்டிலும் நீதிக்களஞ்சியம் இருக்க வேண்டும் என்ற சொற்றொடர் இதன் சிறப்பை உணர்த்துகிறது.

</doc>
<doc id="190248" url="https://ta.wikipedia.org/wiki?curid=190248" title="தீனபந்து">
தீனபந்து

தீனபந்து என்பது 1942 ஆம் ஆண்டு வெளியான தெலுங்குத் திரைப்படம். இப்படத்தில், சங்கரம்பாடி சுந்தராச்சாரி எழுதி, வெளியான மா தெலுகு தல்லிக்கி என்ற பாடல், ஆந்திரப் பிரதேச அரசால் மாநில கீதமாக ஏற்றுக் கொள்ளப்பட்டது.


</doc>
<doc id="190254" url="https://ta.wikipedia.org/wiki?curid=190254" title="கர்நாடக மாநிலப் பண்">
கர்நாடக மாநிலப் பண்

ஜய பாரத ஜனனிய தனுஜாதெ என்பது குவெம்பு என்ற கன்னடப் புலவர் 1928 இல் எழுதிய பாடல். இது இந்தியாவின் கர்நாடகாவின் மாநில கீதமாக 2004 இல் ஏற்கப்பட்டது. இப்பாடலில் இந்தியாவின் மகளான கர்நாடகா தன் மதிப்பை காத்துக்கொள்ளும் அதே வேளை, பிற மாநிலங்களுடன் அமைதியான உறவை மேற்கொள்வதாக குவெம்பு எழுதியுள்ளார். மாநிலத்தில் அனைத்து நிகழ்வின்போதும் இப்பாடலை இசைக்க வேண்டும் என்று கர்நாடக அரசு ஆணையிட்டுள்ளது. பாடலின்போது, அங்கிருப்போர் எழுந்து நின்று மரியாதை செலுத்த வேண்டும் என்றும் கூறியுள்ளது


</doc>
<doc id="190259" url="https://ta.wikipedia.org/wiki?curid=190259" title="சங்கரன்கோயில் சங்கர நாராயணர் கோயில்">
சங்கரன்கோயில் சங்கர நாராயணர் கோயில்

தமிழ்நாடு, திருநெல்வேலி மாவட்டம் சங்கரன் கோவிலில் அமைந்துள்ளது சங்கரநயினார் கோவில். இக்கோயிலின் இறைவன் சங்கரலிங்கசுவாமி; இறைவி கோமதி அம்மன் என்ற ஆவுடையம்மன். உக்கிரப் பாண்டியன் என்னும் மன்னனால் கட்டப்பட்ட இக்கோயிலின் தொன்மை கி.பி.1022 ( கோவிலமைப்பு ). இக்கோவிலில் "ஆடித் தவசு" விழா ஆண்டுதோறும் ஆடி மாதத்தில் சிறப்பாகக் கொண்டாடப்படுகிறது

இந்த அம்மன், சிவனை வேண்டி ஊசி முனை மேலிருந்து தவம் செய்யும் யோகினி. சங்கன், பதுமன் என்ற இரு நாக மன்னர்களிடையே சண்டை மூண்டது. சங்கன் தன் கடவுளான சிவனே அதிக ஆற்றல் உள்ளவர் என்றும் பதுமன் தன் விருப்பக் கடவுளான திருமாலே அதிக ஆற்றல் உடையவர் என்றும் வாக்கு வாதத்தில் ஈடுபட்டனர். இருவரும் அம்மனிடன் சென்று முறையிட்டனர். சங்கன், பதுமன் மட்டுமின்றி, இறைவனின் முழு வடிவத்தை உலக மக்கள் உணர வேண்டும் என அம்மன் சிவனிடம் வேண்ட, அம்மனின் வேண்டுகோளுக்கு இணங்க சிவன், சங்கரநாராயணராகக் (சங்கரன்-சிவன்; நாராயணன்-திருமால்) காட்சியளித்தார்கள். கடவுளர் இருவருமே சமம் என்றும், அன்பினாலும் தியாகத்தாலும் மட்டுமே இவர்களை அடைய முடியும் என்றும், சிவனும் திருமாலும் இணைந்த சங்கரநாராயணர் தோற்றத்தால் உணர்த்தப்பட்டது. நாகர் இருவரும் இறைவனை வழிபட்டு, கோமதி அம்மனுடன் தங்கினர். நாகங்கள் அம்மனுடன் குடியிருப்பதால், இந்தத் தேவியை வணங்குவதன் மூலம், பயத்தைப் போக்கலாம். இங்கு உள்ள புற்று மண் மிகவும் பிரசித்தி பெற்றது. புற்று மண்ணை நெற்றியில் திருநீராக எண்ணி பக்தியுடன் பக்தர்கள் இட்டுக்கொள்வார்கள். பாம்பாட்டி சித்தர் இவ்வூரிலே வாழ்ந்து, தேவியின் மகிமைகளை உலகறியச் செய்தார். இவரது சமாதியும் கோவிலுக்கு அருகிலேயே அமைந்துள்ளது. இத்தலம் தென்பாண்டி நாட்டின் பஞ்சபூத தலங்களில் மண்தலம் (ப்ரித்திவி) ஆகும்.

மணிக்ரீவன் என்ற தேவன் பார்வதி தேவியின் சாபத்தாற் பறையனாகிப் புன்னைவனக் காவலனாக இருந்தான். அதனால் அவன் காப்பறையன் என்றும், காவற் பறையன் என்றும் பெயர் பெற்றான். கரிவலம்வந்தநல்லூர்ப் பால்வண்ண நாதருக்குப் புன்னைவனத்திலே ஒரு பூந்தோட்டம் இருந்தது. அதற்கும் அவனே காவல். தோட்டத்தின் ஒரு பக்கம் புற்றொன்று வளர்ந்தது. அதை ஒரு நாள் அவன் வெட்ட அதிலிருந்த பாம்பின் வாலும் வெட்டுப் பட்டது. அப்போது அவன் புற்றின் பக்கத்தில் சிவலிங்கம் இருப்பதையும் கண்டான். அதே சமயத்தில் உக்கிரபாண்டியர் அடுத்த வனத்தில் வந்திருப்பதாக அறிந்து செய்தி தெரிவிக்க ஓடினான்.

திருநெல்வேலிக்கு மேலே பொருநையாற்றின் கரையிலுள்ள மணலூரில் அரசாண்டிருந்த உக்கிரபாண்டியர் அடிக்கடி மதுரை சென்று மீனாட்சியம்மையையும், சொக்கப்பெருமானையும் வழிபாடு செய்யும் வழக்கமுடையவர். காவற்பறையன் புற்றை வெட்டிச் சிவலிங்கத்தைக் கண்ட அன்று, பாண்டியருடைய யானை கொம்பினால் தரையைக் குத்திக் கீழே விழுந்து புரண்டது. பாண்டியர் ஒன்றும் செய்ய அறியாது திகைத்திருந்த போதுதான் காவற்பறையன் ஓடிவந்து அரசரிடம் செய்தி தெரிவித்து உடன் வர அழைத்தான். உக்கிரபாண்டியர் சென்று புற்றினையும் புற்றிடங் கொண்டாரையும், கூழைவாலினதாக்கிய பாம்பினையும் கண்டார். சங்கரனார் அசரீரியாக ஆனைதரப் பாண்டியர் காடு கெடுத்து நாடாக்கிக் கோவில் கட்டிச் சங்கரநயினார் கோவில் ஊரையும் தோற்றுவித்தார். கோவிலில் கோபுரத்தைத் தாண்டியதும் ( கோவில் நிர்வாக அலுவலக இடப்புறத் தூணில் ) காவற்பறையனுடைய திருவுருவத்தை இப்போதும் காணலாம்.

சங்கரலிங்கப் பெருமான் திருச்சந்நிதியுட் செல்லும்போது பலிபீடம், கொடிமரம் இவற்றைத் தாண்டியவுடன் தூண்களில் உக்கிரபாண்டியனையும், உமாபதி சிவாச்சாரியாரையும் காணமுடியும். யானை தனது பெரிய கொம்பினால் குத்தியமையினாலே அவ்விடத்தில் உண்டாயிருக்கிர ஊர் பெருங்கோட்டூர் என்று பெயர் பெற்றது. ( கோடு - கொம்பு ) உக்கிரபாண்டியர் கோயிற் பூஜைக்கு மிகுந்த நிலங்களைக் கொடுத்து ஒரு சித்திரை மாதத்திலே யானை மேலேறிக்கொண்டு தாம் இறைவனைக் காணக் காரணமாயிருந்த இடமாகிய பெருங்கோட்டூருக்குப் போய் யானை பிடிமண் எடுத்துத் தரக் கொண்டுவந்து பெருந்திருவிழா நடத்தி மகிழ்ந்தார். இத்திருவிழா இன்றும் நடைபெறுகின்றதை நாம் காணலாம்.

காவற்பறையனுக்கு ஊரில் தெற்கே ஒரு சிறு கோயில் இருக்கிரது. அது இருக்கும் தெரு காப்பறையந்தெரு என்று வழங்கிவந்தது. காப்பறையன் தெரு, தற்போது முத்துராமலிங்கம் தெருவென ஆகிவிட்டது. ஆனால், காவற்பறையன் கோவில் அதே தெருவில் இன்றும் உள்ளது. நித்திய பூஜைகளும் உண்டு. சித்திரைவிழா ஆரம்பமாகுமுன்பு, காவற்பறையனுக்குச் சிறப்பு வழிபாடு நடத்திய பின்னரே பெரிய கோயிலிலே கொடி ஏற்றம் நிகழும்.

தந்தையாகிய தட்சனால் அவமதிக்கப்பட்ட தாட்சாயிணி அந்த யாகம் அழியுமாறு சபித்து விட்டு, தட்சன் தந்த உடல் தனக்கு வேண்டாமென தட்சன் நடத்திய யாகத்தின் தீயிலேயே எரிந்து போகிறாள். சிவனால் படைக்கப்பட்ட வீரபத்திரர் அந்த யாகத்தை அழித்தார். மனைவி இறந்த வருத்தத்தில், சிவன் தன் மனைவி தாட்சாயிணியின் இறந்த உடலை எடுத்துக் கொண்டு ஊழித்தாண்டவம் ஆடினார். சிவனின் ஆட்டத்தை நிறுத்த விஷ்ணு தன் சக்ராயுதத்தால் தாட்சாயிணியின் உடலை 51 துண்டுகளாக வெட்டி வீழ்த்தினார். பிறகு சிவன் சாந்தமானார். சிதறிய தாட்சாயிணியின் உடல் பகுதிகள் விழுந்த 51 இடங்கள் பிரதான சக்தி பீடங்களாயின. அந்த உடல் பாகங்களில் இருந்து ரத்தம் , சதை பாகங்கள் தெறித்து விழுந்த பகுதிகள் உப சக்தி பீடங்கள் ஆயின . அந்த வகையில் அம்பிகையின் நெற்றியின் உள்பகுதி, அதாவது குண்டலினி எழும்பி பாம்பு போல் படம் விரித்து ஆடும் பகுதியான சஹஸ்ராரம் விழுந்த பகுதிதான் சங்கரன்கோவிலில் அமைத்துள்ள ஸ்ரீ கோமதி அம்மன் சன்னதி ஆகும் .
ஸ்ரீ கோமதி அம்மன் கோவில் , சங்கரன்கோவில் ஸ்ரீ சங்கரநாராயண சுவாமி கோவிலில் உள்புறம் தனி தங்கக்கொடிமரத்துடன் தனி கோவிலாக கிழக்கு நோக்கி அமைந்துள்ளது . தனி நந்தி பலிபீடம் அமைத்துள்ளது .
ஸ்ரீ கோமதி அம்மன் அழகே உருவானவளாக ஸ்ரீசக்ர பீட பஞ்ச பிரம்மாசனத்தின் மேல் வலது இடை நெளிந்து , வலது கையில் மலர்பாணம் மற்றும் பூச்செண்டு எந்தியவளாக , இடது கையை பூமியைநோக்கி தளரவிட்டவளாக இளமங்கை கோலத்தில் புன்னகை பூத்த முகத்துடன் சர்வாலங்கார பூசிதையாக கருணை பொங்க காட்சி தருகிறாள் . மேலும் இது தசமஹா வித்யா பீடத்தில் சோடஷி பீடமாகும் . அன்னை சோடஷி ரூபமாக ஸ்ரீ லலிதாமஹா திரிபுர சுந்தரியாக, கமேஸ்வரியாக காட்சி தருகிறாள். அன்னையின் நான்கு கரங்களில் பாசம் அங்குசம் வைத்துள்ள மேல் இரு கைகளும் மற்றும் கரும்பு வில்லும் இங்கு அரூபமாக உள்ளன . அவற்றை நாம் நம் கண்களால் காண முடியாது என்றும், தவ வலிமை பெற்ற யோகிகளால் மட்டுமே அவற்றை காண முடியும் என்றும் , யாருக்கு அந்த தரிசனம் கிடைக்கபெறுகிறதோ அவர்களுக்கு அஷ்டமா சித்திகளும் வசப்படும் என்றும் கூறப்படுகிறது.

அன்னை பராசக்தி கோமதி அம்பிகை ஹரியும் ஹரனும் ஒன்றே என்ற தத்துவத்தை உணர்த்த , ஸ்ரீ சங்கர நாராயண கோலம் காண இந்த ஸ்தலத்தில் தவம் இயற்றினாள் . ஆடி பௌணமி உத்தராட நக்ஷத்திர தினத்தில் ஸ்ரீ சங்கரநாராயண தரிஷனம் அன்னை கோமதிக்கு கிட்டியது . இதை உணர்த்தும் விதமாக இங்கே ஆடி தபசு பிரம்மோத்சவம் ஆடி மாதத்தில் கொண்டாடபடுகிறது . இவ்விழாவில் அன்னை கோமதிக்கு தங்ககொடிமரத்தில் கொடியேற்றம் செய்யப்பட்டு 10 நாட்கள் அன்னையே காலையிலும் மாலையிலும் இரவிலும் வீதி உலா கண்டருள்கிறாள் . 11ஆம் நாள் இறைவன் , இறைவிக்கு சங்கரநாராயண கோலத்தில் காட்சியளிக்கிறார் .
மேலும் இது அன்னையின் சஹஸ்ராரம் விழுந்த ஸ்தலமாகையால் அன்னை இங்கே மஹா யோகிநியாக , தபஸ் ஸ்வரூபிணியாக காட்சியளிக்கிறாள் . அம்பிகை சன்னதியின் முன்பு ஆக்ஞா சக்கரம் பதிக்கப்பட்டுள்ளது . இதில் அமர்ந்து பக்தர்கள் நினைத்த காரியம் நிறைவேற வேண்டிக்கொண்டு பயனடைகிறார்கள் . மேலும் மனநிலை சரியில்லாதவர்கள் , பேய் பிசாசு மற்றும் துர்சக்தியால் பீடிக்கப்பட்டவர்கள் இந்த சக்கரத்தின் மேல் அமர்ந்து குணமடைந்து செல்வது கண்கூடு .
இங்கு அம்பிகையின் புற்றுமண் பிரசாதம் வெகுசிறப்பு. இதை உண்டால் வயிற்றுவலி மற்றும் உடல்வியாதிகள் தீரும் என்பது அனேக பக்தர்களின் நம்பிக்கை . குழந்தை வரம் வேண்டியும் பிரார்த்தனைகள் நடக்கிறது .
இங்கேதான் 18 சித்தர்களில் ஒருவரான பாம்பாட்டி சித்தர் ஜீவ சமாதி அமைத்துள்ளது . பாம்பாட்டி சித்தர் கோமதி அம்மனை வாளைகுமாரியாகவும் , குண்டலினி சக்தியாகவும் , பாம்பு வடிவமாகவும் வழிபட்டிருக்கிறார் . எனவே காளஹஸ்திக்கு அடுத்தபடியாக இது கால சர்ப்ப தோஷம் போக்கும் ஸ்தலமாகவும் , ராகு கேது தோஷம் நீக்கும் ஸ்தலமாகவும் விளங்குகிறது . செவ்வாய் தோஷத்தை நீக்கி திருமணத்தடை அகற்றும் ஸ்தலமாகவும் சங்கரன்கோவில் விளங்குகிறது .
கோவிலில் ஆறு கால பூஜைகள் நடக்கிறது . சுவாமிக்கு நடக்கும் அத்தனை பூஜை உபசாரனைகளும் அம்பிகைக்கும் நடக்கிறது . அம்பிகை கோவிலில் தங்க ஊஞ்சல் உள்ள பள்ளியறை உள்ளது . பள்ளிஎழுச்சி பூஜை முடிந்த பின் முதல் பெரிய தீபாராதனை அம்பிகைக்கே முதலில் நடக்கிறது . வொவ்வொரு தமிழ் மாத பிறப்பன்றும் கோமதி அம்பிகையின் தங்க ரத உலா நடக்கிறது .
திங்கள் கிழமை மலர்ப்பாவாடையும் , செவ்வாய்கிழமை வெள்ளிபாவாடையும் , வெள்ளிகிழமை தங்க பாவாடையும் அம்பிகைக்கு சார்த்தபடுகிறது . வொவ்வொரு பவுர்ணமி அன்றும் அம்பிகைக்கு நவாவர்ண பூஜை நடைபெறுகிறது . தினமும் லலிதா சஹஸ்ரநாம அர்ச்சனை நடக்கிறது . சிறுப்பு நாட்களில் அம்மனுக்கு சந்தனக்காப்பு நடக்கிறது . கோமதி அம்மனுக்கு தினமும் காலையிலும் , உச்சி வேளையிலும் , சாயங்கால பூஜையிலும் , இரவு பள்ளியறை பூஜைக்கு முன்பும் , 4 வேலைகள் அபிஷேகம் நடக்கிறது .
இங்கு தங்கம், வெள்ளி காணிக்கை செலுத்துவதும்,முடி காணிக்கையும், மாவிளக்கு போட்டு பிரார்த்தனை செய்வதும் பிரதானமாக உள்ளது .

கோயிலின் தென்பகுதியில் சங்கரலிங்கப் பெருமான் சந்நிதி அமைந்துள்ளது. வட பகுதியில் கோமதி அம்பிகை சந்நிதி அமைந்துள்ளது. இவ்விரண்டு சந்நிதிகளுக்கும் தனித்தனிக் கருப்பக் கிரகம், அர்த்த மண்டபம், அந்தராள மண்டபம், மணி மண்டபம், மா மண்டபம், பரிவார மண்டபம், சுற்று மண்டபங்கள் இருக்கின்றன. தென் பகுதியில் உள்ள சங்கரலிங்கப் பெருமான் சந்நிதியில் கொடிமரம், பலிபீடம், உத்திராட்சத் தொட்டில் ( மேல் நோக்கிப் பார்த்தல் வேண்டும் ) தாண்டி உள்ளே செல்ல முகப்பில் அதிகார நந்தியும் சுயஜா தேவியும் அமைந்திருக்கின்றன. கீழப் பிரகாரம் வலதுபுறத் தூணில் இக்கோயிலைக் கட்டிய உக்கிர பாண்டிய அரசன் உருவச் சிலையும் இடதுபுறத் தூணில் உமாபதி சிவமும் நின்று வணங்கும் கோலத்தில் தோற்றமளிக்கின்றனர். தெற்குப் பிரகாரத்தில் சைவ சமய குரவர், மாணிக்க வாசகர், திருநாவுக்கரசர், திருஞான சம்பந்தர், சுந்தரமூர்த்தி ஆகியோர் எழுந்தருளியுள்ளனர். இதனைத் தொடர்ந்து திருத்தொண்டர் புராணமியற்றிய சேக்கிழார் சுவாமிகள், மகா விஷ்ணு, அறுபத்து மூன்று நாயன்மார்கள், சுரதேவர், காந்தாரி, பிரம்ம சக்தி, ஈச சக்தி, குமார சக்தி, விஷ்ணு சக்தி, வரஹா சக்தி, இந்திர சக்தி, சாமுண்டி சக்தி எழுந்தருளியுள்ளனர். அடுத்து சுப்பிரமணியர் வள்ளி தெய்வானையுடன் எழுந்தருளி இருக்கின்றார். வடக்குப் பிரகாரம் தென்பக்கம் ஒரு புற்றில் வன்மீகநாதர் இருக்கின்றார். சண்டிகேஸ்வரர் சந்நிதியும் இங்கே உள்ளது. வடபக்கம் சனி பகவான், காசி விசுவநாதர், பைரவர், துர்கா தேவியைக் காணலாம். கீழ்ப் பிரகாரத்தில் சந்திர சூரியர்கள் உள்ளனர்.

சங்கரலிங்கப்பெருமானின் மற்றொரு சிறப்பு. ஆண்டுதோறும் செப்டம்பர் மற்றும் மார்ச் மாதங்களில் 21, 22, 23 தேதிகளில் சூரிய ஒளி மானுடர்கள் சென்று தரிசனம் செய்யும் வாசல்கள் வழியாகவே நீள வாக்கில் சென்று, லிங்கத்தின் வலப்புறமாக விழத்துவங்கி சிறிது சிறிதாக நகர்ந்து சிவலிங்கத் திருமேனி முழுவதும் வியாபிக்கும். சிலசமயம் நான்கு நாட்கள் கூட விழும். இது போன்ற கோயில்கள் தமிழ் நாட்டில் சில உள்ளன. நான்கு நாட்கள் சூரியக் கதிர்கள் தவறாமல் விழும் களக்காடு கோவிலை உதாரணமாகக் கூறலாம். 

சங்கரனார் கோயில் ஓர் அழகிய கோயில். மகா மண்டபத்தைச் சுற்றி பல திருவுருவங்கள் நான்கு பக்கங்களிலும் செதுக்கப்பட்டிருக்கின்றன. உருவங்கள் சிறிதெனினும் சிற்பச் செறிவு பாராட்டத்தக்கது. அவையாவன : துவாரபாலகர், யோக நரசிம்மம், கார்த்த வீரியன், தசகண்ட இராவணன், ஹிரண்ய சம்ஹார மூர்த்தி, கணபதி, வீணா காளி, பத்திரகாளி, மாறியாடும் பெருமாள், அகோர வீரபத்திரர், நடராஜர், துவாரபாலகர் 2, ரிஷபாரூடர், உபதேச தஷ்ணமூர்த்தி, ருத்ர மூர்த்தி, ஐம்முகப் பிரம்மா, ஸிம்ஹவாஹன கணபதி, ஸ்ரீ இராமர், மன்மதன், வெங்கடாசலபதி, செண்பக வில்வவாரகி, சங்கரநாராயணர், சந்திர சேகரர், துவார பாலகர் 2 , உக்கிரபாண்டிய அரசர், ஸிம்ஹாசனேஸ்வரி, மஹாவிஷ்ணு, பாலசுப்பிரமணியர், துர்க்காதேவி, ஸ்ஹண்முகர், மகிஷாசுர மர்த்தினி, கபாலி, கால பைரவர், ஊர்த்துவ தாண்டவர், தில்லைக்காளி, கஜசம்ஹார மூர்த்தி, தக்ஷசம்ஹார மூர்த்தி, உச்சிட்ட கணபதி, ராமர், லட்சுமணர், பரமேஸ்வரர், மயூராரூடர், மஹா விஷ்ணு, வீரபத்திரர், பைரவர், த்ரிவிக்கிரமர், வாமனாவதாரம், ஹம்சாரூடர், துவாரபாலகர். மேலும், இம்மதிலைச் சுற்றி தென்பக்கம் தக்ஷிணாமூர்த்தி, மேல்பக்கம் நரஸிம்மமூர்த்தி, வடபக்கம் பிரம்மாவும் எழுந்தருளியுள்ளார்கள், 

திருக்கோயில் கர்ப்பக்கிரஹத்தில் சங்கரலிங்கப் பெருமான் சிறிய உருவமாயெழுந்தருளியிருக்கிறார். கூடவே மனோன்மணி தேவியும் வீற்றிருக்கின்றாள். மண்டபத்தில் தெற்கு பார்க்க நடராஜ மூர்த்தி ஊன நடனமும், ஞான நடனமும் செய்தருள்கின்றார்.சிவகாமியம்மையாரும் தாளம் போடுகின்றனர். காரைக்காலம்மையார் கூடவே இத்திருக்கூட்டத்தைக் கண்டு ஆனந்தத்தில் மூழ்கி பாடிக்கொண்டிருக்கின்றாள்.,

ஆடி மாதத்தின் உத்திராட நாளில் சங்கரநாராயணர் கோமதி அம்மனுக்கும், சங்கன், பதுமன் ஆகியோருக்கும் காட்சியளித்த நாளை நினைவுகூரும் வகையில் இவ்விழா ஆடி மாதத்தில் கொண்டாடப்படுகிறது. அம்பலவாணதேசிகர் ஓர் மந்திரச் சக்கரத்தைப் பதித்துள்ளார். அந்த சக்கர பீடத்தில், . அம்மனுக்கு வழங்கப்படும் நைவேத்தியங்களில் மாவிளக்கு முக்கியத்துவம் பெறுகிறது. கோவிலுக்கு வருவோர், தங்கம், பித்தளை, வெண்கலச் சாமாங்கள், துணி, ஆடு, கோழி, உப்பு, மிளகாய், மிளகு, காய்கறிகள், பலவகைத் தானியங்கள் மற்றும் பாம்பு, தேள் ஆகியவற்றின் வெள்ளியால் செய்யப்பட்ட சிறு தகடுகளை காணிக்கையாகச் செலுத்துகின்றனர். இவை ஏலம் போடப்படும். உண்டியல்கள் மூலமாக ரொக்கப் பணமும் சாமான்களும் வரும்..ஆடித்தவசு குறித்த விவரமான கட்டுரை தனியாக இடம்பெற்றுள்ளது.

கோவிலின் உள்ளே சங்கரலிங்கப்பெருமான் சந்நிதியைச் சுற்றி அமைந்துள்ள பிரகாரத்தில் பாம்புப் புற்று அமைந்துள்ளதாக வரலாறு கூறுகிறது. அங்குள்ள சுவாமியின் பெயர் "வன்மீக நாதர்" என்று அழைக்கப்படுகிறது. ( அருள்மிகு சங்கரநாராயண சுவாமி தல வரலாறு - 2002 ) மேலும் இவ்விடத்தில் சுரங்கப்பாதை உள்ளதாகவும் அதுகுறித்த ஆய்வில் யாரும் இன்றுவரை ஈடுபடவில்லை என்றும் 90 வயதுக்கு மேல் உள்ளோர் கூறுகின்றனர்.

புற்றுமண் கோமதி அம்மன் சுற்றுப் பிரகாரத்தில், அம்மன் அபிஷேகத் தீர்த்தத் தொட்டிக்கு எதிரில் உள்ள கிணறு போன்ற தொட்டியில்தான் சேமிக்கப்பட்டுள்ளது. இறையன்பர்கள் நேர்த்திக்கடனாக வெள்ளி-செவ்வாய்க் கிழமைகளிலோ அல்லது திருவிழாக்காலங்களிலோ, சங்கரன்கோவிலுக்கு தெற்கே அமைந்துள்ள தெற்குப்புதூர் என்னுமிடத்திலிருந்து புதுமண் - புற்றுமண் என்று பனைஓலையிலான பெட்டிகளில் சுமந்து கொண்டுவந்து மேற்படித் தொட்டியில் கொட்டிச் சேமிப்பர். புற்றுமண் எப்போதும் இருந்துகொண்டே இருக்கும். இதுதான் உண்மையான வரலாறு. புற்றுமண் சர்வரோக நிவாரணி என்பது ஆத்திகர்களின் நம்பிக்கை. 

திருநெல்வேலி மாவ்ட்டத்தில் அமைந்துள்ள சங்கரன்கோயில் என்னும் ஊரானது சங்கரநயினார்கோயில் என்றே பலகாலம் அழைக்கப்பட்டு வந்தது. சங்கரன்கோவிலாக மாற்றப்பட்டத்திற்கான ஆதாரங்களைத் தேடும் முயற்சி துவக்கப்பட்டுள்ளது. ஆதியில் இக்கோயில், ஸ்ரீசங்கரலிங்கசுவாமி உடனுறையும் ஸ்ரீகோமதி அம்பிகை என்ற ஆவுடையம்மன் ஆகிய இரு சந்நிதிகளை மட்டுமே உடைத்தாயிருந்தது. இதனைப்பற்றிய குறிப்பு திருநெல்வேலி கெசட்டியர் ( Tinnevally Gazetter Vol ! என்ற நூலில், எச்.ஆர். பேட் ஐ..சி.எஸ் எழுதி அரசாங்கத்தார் வெளியிட்டது. பக்கம் 413 - 414 -ல் காணப்படுகிறது.

உக்கிரபாண்டியர் காப்பறையனோடு வந்து புற்றையும் பாம்பையும் சிவலிங்கத்தையும் கண்டு கோயில் கட்டினார். ஊரை உருவாக்கினார் இதுதான் சங்கரநயினார் கோவிலின் தொடக்கம். இங்கேதான் சிவபெருமான் தமது மனைவியார் கோமதியம்மைக்கும், சிவன்தான் பெரியவன், திருமால்தான் பெரியவன் என்று போரிட்ட சங்கனுக்கும் பதுமனுக்கும் தமது சங்கரநாராயணத் திருக்கோலத்தைக் காட்சி தந்தருளினார். 
சிவ வழிபாட்டிலிருந்து திருமால் வழிபாட்டிற்கு மாற்றப் பெற்றுள்ளனவாக நாம் கேள்விப்படுகிற கோவில்கள் பல இருக்கின்றன. வட ஆர்க்காட்டில் உள்ள திருப்பதிப் பெரிய கோவிலும், இராமநாதபுரம் மாவட்டம் ஸ்ரீவில்லிபுத்தூரிலுள்ள பெருமாள் கோவிலும் இங்கே குறிப்பிடத்தக்கன. இந்த முயற்சி வீர வைணவர்களாக இருந்த விஜயநகர மன்னர் காலத்தியது. ஆனால், இம்முயற்சிக்குச் சங்கரநயினார் கோயிலில் முன்னாலேயே இரண்டு தெய்வங்களும் இருக்கின்றன என்ற தந்திரமான ஏற்பாடு செய்யப்பட்டிருந்தது. எது எப்படியாயினும் சங்கரலிங்கப் பெருமானின் மனைவியாகிய கோமதியம்மையின் அருள் விளக்கமே இக்கோயிலின் மேன்மைக்கெல்லாம் காரணம் என்பதுதான் உண்மை.

தக்கணை தவமிருந்து முக்தி பெற்றது, வீர்சேனை பிணி தீர்ந்தது, சயந்தன் வினை தீர்ந்தது, கானவன் வீடுபேறடந்தது, கன்மாடன் நற்பேறடைந்தது போன்ற தகவல்களும் தலபுராணத்தில் காணக்கிடக்கின்றன. பத்திரகார முனிவன், இந்திரன், அகத்தியர், பைரவர், சூரியன், அக்கினி ஆகியவர்களும் சங்கரனாரையும் கோமதியம்மையாரையும் வழிபட்டுத் திருவருள் பெற்றுள்ளதாகவும் தல புராணம் கூறும்.

அருகில் உள்ள கரிவலம்வந்தநல்லூரை ஆட்சி செய்த பிரகத்துவச பாண்டியன் சங்க்கரனாரை வழிபட்டு விசய குஞ்சரபாண்டியன் என்ற வாரிசைப் பெற்றதாகவும் வரலாறு உண்டு.

சரித்திர வரலாறு -கல்வெட்டு

தச்சநல்லூர் சாமி வேதமூர்த்தி மடாலயத்தில் திருநெல்வேலி மாவட்டத்திலுள்ள சில ஆலயத் திருப்பணிகள் அரசர்கள் காலத்தை விளக்கும் கல்வெட்டு ஒன்று இருக்கிறது. அதன்படி திருவாளர் கு.நல்லபெருமாள் பிள்ளையவர்களால் எழுதப்பெற்றுச் செந்தமிழ்ச் செல்வி பத்தாவது சிலம்பு 200-வது பக்கத்தில் வெளி வந்திருக்கிறது. அதில் கட்டுரைக்குச் சம்பந்தமான பகுதியை மட்டும் கீழே காணலாம்.

சாலிவாகன சகாப்தம் 945 ( கி.பி. 1022 ) கொல்லம் ஆண்டு 199-ல் மதுரைப் பாணியரசர், சேகரம் உக்கிர பாண்டிய அரசர், மானூருக்கு வந்து அதற்குச் சமீபமாக உக்கிரங்கோட்டையும் போட்டு அரசாண்டார். அக்காலத்தில் சங்க்கரநயினார்கோயில் ஆலயம் திருப்பணி உண்டானது. சகாப்தம் 1095 கொல்லம் ஆண்டு 349-இல் சீவலமாற பாண்டிய அரசர் வள்ளியூருக்கு வந்து சாமி தரிசனம் செய்து திருப்பணியும் கட்டி பிற்பாடு சங்க்கரநயினார் கோயிலுக்குப்போய், பெரிய பிரகாரம் முதலிய திருப்பணி செய்தார். பிற்பாடு மானூரைப் பிரபலம்பண்ணி வைத்து பெரிய குளமும் வெட்டினார். இவர் நாளையில் கரூர் சித்தர் திருநெல்வேலி முதலிய இடங்களைச் சபித்தது.

உக்கிரபாண்டியர் இக்கோயிலைக்கட்டிய காலத்திலேயே கருவை நகரை ஆண்ட பேரரசராகிய பிரசுத்துவச பாண்டியரும் இங்கே பல திருப்பணிகள் செய்தார் என்பதும், அவர் மகன் விசய குஞ்சர பாண்டியன் என்பதும், சங்கரநயினார் கோயில் இருக்கும் இடம் கருவை நகர்க் கோயிலுக்கு நந்தவனமாக இருந்ததென்பதும் தல புராணத்தால் அறிந்திடும் வரலாறுகள்.

சீவலமாறர்

சீவலமாற பாண்டியரே இத்தலபுராண ஆசிரியர். இவர் இவ்வூரிற் பலகாலம் தங்க்கியிருந்தனர். .அவர் பெயரால் ஊருக்குத் தென்மேற்கே இப்போதுள்ள சீவலப்பேரி என்ற குளத்தினாலும், கிழக்கே இரண்டு மைலுக்குள் உள்ள சீவலராயன் ஏந்தல் என்ற ஊராலும் நிலைநாட்டப்பெறும். இவர் பெயர் 
கங்கை கொண்டான், மானூர், தென்காசி, சீவலப்பேரி ஆகிய தலங்களிலும், சம்பந்தப்படுகிறது.

கோமதியம்மை திருமுன்பு சக்கரம்

இன்றைக்கு ஒரு 183 ஆண்டுகளுக்கு முன்னர் (2002-ஆம் ஆண்டு எழுதப்பட்டுள்ளது ). கி.பி. 1785-இல் இறைவர் திருவடியடந்த மாபாடியம் சிவஞான முனிவர் சிறுபிள்ளையாக இருக்கும்போது திருவாவடுதுறையிற் பத்தாவது குருமூர்த்தமாக எழுந்தருளியிருந்தவர் மேலகரம் வேலப்ப தேசிகராவார். இரைவர் திருவடிக்கு மெய்யன்பராதலினாலே அவரிடம் குட்டம், குன்மம் போன்ற நீங்க்கா நோய்களையும் போக்கும் அருட் சக்தி பதிந்து விளங்கியது அவர் சங்கரன்கோயிலுக்கு வந்து மேலை வீதியிலுள்ள தமது திருமடத்தில் எழுந்தருளியமையை அறிந்த நெற்கட்டுஞ்ச்செவலின் குறுநில மன்னராகிய சிவக்னான பூலித்தேவர் குருமூர்த்தியைக் கண்டு பணிந்து அவர் திருவருளால் தமக்கிருந்த குன்ம நோய் நீங்க்கப் பெற்று ஞானதேசிகருக்கு விளைநிலம் முதலானவை சிவ பூஜை, குரு பூஜை, மகாசேசுர பூஜைகளின் பொருட்டு சாசனம் செய்து கொடுத்தார். 

வேலப்ப தேசிக மூர்த்திகள் கோமதியம்மையின் திருமுன்பு ஒரு மந்திரச் சக்கரத்தைப் பதித்தருளினார். அச்சக்கரத்திற்குக் கோமதியம்மை தந்தருளிய வல்லமையினாலே இன்றும் அதனருகில் வரும் ஆடாத பேயும் ஆடுகின்றது. தீராத நோயும் தீர்ந்து போகின்றது. இந்தத் தேசிக மூர்த்திகள் 
சங்கரன்கோவிலிலே வழிபாடியற்றி இருக்கும்போது ஒரு புரட்டாசி மாத மூல நாளிலே சங்கரனார் திருவடிமலர் சேர்ந்து பேரின்பம் எய்தினார். மேற்கு வீதியில் உள்ள திருவாவடுதுறை மடத்தில் வீற்றிருந்து இன்றும் அருள்பாலித்து வருகின்றார். ஆண்டுதோறும் குருபூஜையும் சமபந்தி போஜனமும் இன்றும் தவறாமல் நடைபெற்று வருகின்றது., . .

1. இறைவன் பெயர் : ஸ்ரீ சங்கரலிங்க சுவாமி மற்றும் ஸ்ரீ சங்கரநாராயண சுவாமி
2. இறைவி பெயர் : ஸ்ரீ கோமதி அம்பிகை (வேறு பெயர்கள் : சங்கரி, ஆவுடைய நாயகி , மனோன்மணி , வாளைகுமாரி மற்றும் மஹாயோகினி )
3. உற்சவர் : ஸ்ரீ உமா மகேஸ்வரர் .
4. விநாயகர் : சித்தி விநாயகர் , சர்ப்ப விநாயகர் , புன்னைவன விநாயகர் .
5. முருகர் : ஸ்ரீ சுப்பிரமணிய சுவாமி மற்றும் ஸ்ரீ வள்ளி ஸ்ரீ தேவசேனா சஹித ஸ்ரீ ஷண்முகர் .
6. பைரவர் : மஹா கால சர்ப்ப பைரவர்
7. ஸ்தல துர்க்கை : ஸ்ரீ விஷ்ணு துர்க்கை (தெற்கு நோக்கி தரிசனம்)
8. தீர்த்தம் : நாக சுனை தீர்த்தம் , சங்கர தீர்த்தம் , கௌரி தீர்த்தம் , இந்திர தீர்த்தம் , அகஸ்திய தீர்த்தம் , சர்வ புண்ணிய கோடி தீர்த்தம்(அம்பிகையின் அபிஷேக தொட்டி )
9. ஸ்தல விருட்சம் : புன்னை மரம்
10. மேலும் இங்கு ஸ்ரீ சங்கர நாராயணர் சந்நிதியில் ஒரு வெள்ளி பேழையில் ஸ்படிக லிங்கமான ஸ்ரீ சந்திர மௌலீச்வர லிங்கம் உள்ளது . இதற்க்கு காலை வேளையில் தினமும் அபிஷேகம் உண்டு . இந்த லிங்கத்தை மறைந்த சிருங்கேரி பெரியவர் இந்த கோவிலுக்கு வழங்கினார் . மேலும் மறைந்த காஞ்சி மஹா பெரியவர் இங்கு தங்கி சுவாமியையும் அம்பாளையும் தரிசனம் செய்துள்ளார்கள் .
11. பாண்டி நாட்டு பஞ்ச பூத ஸ்தலங்களில் இது பிரிதிவி அதாவது மண் ஸ்தலமாகும் .
12. திருவிழாக்கள் : ஆடி தபசு பிரம்மோத்சவம் (12 நாட்கள்) , சித்திரை பிரம்மோத்சவம் (10 நாட்கள்) , ஐப்பசி திருக்கல்யாண திருவிழா (12 நாட்கள்), மார்கழி திருவாதிரை திருவிழா (10 நாட்கள்) , நவராத்திரி விழா (9 நாட்கள்) , விநாயகர் சதுர்த்தி , ஸ்கந்த சஷ்டிவிழா , வசந்த விழா , எண்ணெய் காப்பு உற்ச்சவம். வைகுண்ட ஏகாதசி சொர்க்க வாசல் திறப்பு .
13. ஸ்ரீ சாஸ்தா பீடம் , சப்த மாதாக்கள் , ஸ்ரீ சரஸ்வதி , ஸ்ரீ பிரம்மா , ஸ்ரீ சனீச்வரன் தனி சன்னதி , நாகராஜர் தனி சன்னதி , நாகராஜர் புற்றுகோவில் , யானை மாடம் (கோமதி என்ற யானை இங்கு வளர்கிறது) , தனி நடராஜர் சன்னதி ,போன்றவை இங்கு உள்ளன . 125 அடி ராஜ கோபுரம் கோவிலின் நுழைவு வாயிலாக அமைந்துள்ளது .
14. மேலும் உள்ள சிறப்பு : இங்கே சுவாமி கோஷ்டத்தில் லிங்கோத்பவருக்கு பதிலாக ஸ்ரீ நரசிம்ஹர் கோயில் கொண்டுள்ளார். தாயார் ஸ்ரீ அமிர்தவல்லி தாயார் . ஸ்ரீ லக்ஷ்மி நாராயணருக்கும் சன்னதி உள்ளது . ஸ்ரீ சங்கரநாராயண சுவாமி சன்னதியின் பின்புறம் சித்திர வடிவமாய் ஸ்ரீ ரங்கநாதர் கோயில் கொண்டுள்ளார் ..
சங்கரன்கோவில் ராஜபாளயதிலிருந்து திருநெல்வேலி செல்லும் சாலைக்கும் , கோவில்பட்டியிலிருந்து தென்காசி-கொல்லம் சாலைக்கும் இணைப்பாக (ஜன்க்ஷனாக) உள்ளது. சென்னையிலிருந்து செங்கோட்டை ரயில் பாதையில் ராஜபாளையம் ரயில் நிலையத்திற்கு அடுத்த ரயில் நிறுத்தும் நிலையமாக உள்ளது . இந்த வழியே பொதிகை தொடர்வண்டி நின்று செல்கிறது . மேலும் செங்கோட்டையிலிருந்து மதுரைக்கும் , மதுரையிலிருந்து செங்கோட்டைக்கும் மூன்று + மூன்று மொத்தம் 6 தடவை பயணிகள் ரயில்போக்குவரத்து உள்ளது . சங்கரன்கோவிலில் இருந்து மதுரை விமான நிலையம் 139 கிலோமீட்டர் தொலைவிலும் , திருவனத்தபுரம் சர்வதேச விமான நிலையம் 163 கிலோமீட்டர் தொலைவிலும் ,தூத்துக்குடி உள்நாட்டு விமான நிலையம் 96.2 கிலோமீட்டர் தொலைவிலும் அமைந்துள்ளன .





</doc>
<doc id="190261" url="https://ta.wikipedia.org/wiki?curid=190261" title="ஆத்தூர் வட்டம்">
ஆத்தூர் வட்டம்

ஆத்தூர் வட்டம் தமிழ் நாடு மாநிலத்தில் திண்டுக்கல் மாவட்டத்தில் உள்ள ஒரு வட்டம் ஆகும். ஆத்தூர் திண்டுக்கல் நகரிலிருந்து 22 கிமீ தூரத்தில் உள்ளது. இதன் கீழ் 22 வருவாய் கிராமங்கள் அமைந்துள்ளன. 


</doc>
<doc id="190262" url="https://ta.wikipedia.org/wiki?curid=190262" title="அசாம் மாநிலப் பண்">
அசாம் மாநிலப் பண்

அசாம் மாநிலப் பண் (அசாம் மாநிலத்தின் கீதம்) "ஓ மோர் ஆபோனார் தேஸ்" என்பதாகும். இது லட்சுமிநாத் பெசுபராவ் என்பவரால் இயற்றப்பட்டது. அசாமிய மொழியில் எழுதப்பட்ட இப்பாடல், இந்தியாவின் வடகிழக்குப் பகுதியில் பேசப்படும் பிற மொழிகளிலும் மொழிபெயர்க்கப்பட்டுள்ளது.


</doc>
<doc id="190267" url="https://ta.wikipedia.org/wiki?curid=190267" title="புரைமக் களி">
புரைமக் களி

ஜெல் எனப்படும் அரைத்திண்ம பதார்த்தத்திலிருந்து உருவாக்கப்படும் ஒரு பொருளே 'எய்ரோஜெல்' எனப்படுகின்றது. ஜெல் பதார்த்தத்தில் திண்மம் மற்றும் திரவ நிலையில் சேர்மானங்கள் காணப்படும். ஆனால் எய்ரோஜெல்லில் திரவப் பகுதிக்குப் பதிலாக வாயு காணப்படும்; அதாவது திண்மம் மற்றும் வாயு நிலைச் சேர்மானங்களால் உருவாக்கப்படுவதே எய்ரோஜெல் எனப்படும். இதன் ஒளியை சிறிதளவு ஊடுபுகவிடும் தன்மை காரணமாக இதனை "உறைந்த புகை" , "உறைந்த வளி", "நீலப் புகை" னவும் அழைப்பர். இதன் நிறை மிகவும் குறைவானதாகும்.

இதனை ஸாமுவல் ஸ்டீஃபன் கிஸ்ட்லர் என்பவர் 1931ஆம் ஆண்டு கண்டுபிடித்தார். எய்ரோஜெல்கள் ஜெல்லில் உள்ள திரவப் பகுதியை மிக மெதுவாக ஆவியாக்குவதன் மூலம் உருவாக்குவர். இதனை supercritical drying என அழைப்பர். முதலில் உருவாக்கப்பட்ட எய்ரோஜெல்கள் சிலிக்கா ஜெல்லில் இருந்து உருவாக்கப்பட்டன. 

எய்ரோஜெல் என்ற பெயரைக் கொண்டிருந்தாலும் அவை மிகவும் ஈரமற்ற உறுதியான பொருட்களாகும். இவை சாதாரண ஜெல்லினுடைய எந்தக் குணத்தையும் கொண்டிருப்பதில்லை. இவற்றின் நுண்ணிய அமைப்பு மிகவும் உறுதியாக இருப்பதால் இவை பாரியளவு பாரத்தையும் தாங்கக் கூடியவை. எனினும் சில வகை எய்ரோஜெல்கள் கண்ணாடி போல உடையக்கூடியவை. இவை வெப்பப்பரிமாற்றத்தை பெருமளவில் தடுக்கக்கூடியவை. மூன்று வெப்ப ஊடுகடத்தல் முறைகளில் (கடத்தல், மேற்காவுகை, கதிர்வீச்சு) இரண்டைப் பெருமளவில் தடுக்கும். எய்ரோஜெல்லில் இருக்கும் வளி வெப்பத்தைக் கடத்தாதலால் கடத்தல் முறையில் வெப்பம் மிக அரிதாகவே இதனூடாக பயணிக்கும். அதிலும் சிலிக்கா எய்ரோஜ்ல்லில் உள்ள சிலிக்கா வெப்ப அரிதில் கடத்தி என்பதால் இதன் வெப்பக்கடத்தும் தன்மை மெலும் குறைவாகும். இதன் திண்மப் பகுதி வளியோட்டத்தைத் தடுப்பதால் மேற்காவுகை நடைபெற வாய்ப்பில்லை. 



</doc>
<doc id="190268" url="https://ta.wikipedia.org/wiki?curid=190268" title="மருங்காபுரி">
மருங்காபுரி

மருங்காபுரி தமிழ்நாட்டின் திருச்சிராப்பள்ளி மாவட்டத்தில் உள்ள மருங்காபுரி ஊராட்சி ஒன்றியத்தைச, சேர்ந்த ஊராட்சி ஆகும். 
நிலநடுக்கோடு: 10.4333
தீர்க்கரேகை : 78.4167

மருங்காபுரி திருச்சியிலிருந்து 57 கிமீ

மதுரை விமான நிலையம்: 83 கிமீ


</doc>
<doc id="190270" url="https://ta.wikipedia.org/wiki?curid=190270" title="கடப்பாரை">
கடப்பாரை

கடப்பாரை ஒரு முனை கூர்மையானதும் மறு முனை சற்று தட்டையானதுமாக உலோகத்தால், குறிப்பாக இரும்பினால் தயாரிக்கப்படும் கருவி ஆகும். விவசாயப் பயன்பாடுகளுக்கும், தரையில் விட்டம் குறைவான துளை போடுவதற்கும், சுரங்கம் அமைப்பதற்கும் அதிகமாக பயன்படுத்தப்பட்டு வரும் கருவி இது.


</doc>
<doc id="190277" url="https://ta.wikipedia.org/wiki?curid=190277" title="மறமடக்கி">
மறமடக்கி

மறமடக்கி (Maramadakki), இந்தியாவின் தமிழ்நாடு மாநிலத்தில் புதுக்கோட்டை மாவட்டத்தில் அறந்தாங்கி வட்டத்தில் அமைந்திருக்கும் ஒரு வருவாய் கிராமமும், அறந்தாங்கி ஊராட்சி ஒன்றியத்தைச் சேர்ந்த ஊராட்சியும் ஆகும். அரசு மேல் நிலைப் பள்ளி, அரசு ஆரம்ப சுகாதார நிலையம் (24மணிநேர சேவை) ஆகிய அரசாங்க கட்டமைப்பைக் கொண்டுள்ள கிராமம்.


</doc>
<doc id="190279" url="https://ta.wikipedia.org/wiki?curid=190279" title="மஞ்சுகோ">
மஞ்சுகோ

மஞ்சுகுவோ என்பது இப்பொழுது வடகிழக்கு சீனா மற்றும் மங்கோலியாவின் உட்பகுதியாக உள்ள இடத்தில், ஒரு முடியாட்சியின் கீழ் அமைந்திருந்த பொம்மை மாநிலமாக ஒருகாலத்தில் இருந்தது. சீனாவின் முன்னால் குயிங் வம்சத்தின் ஆட்சியில் இப்பகுதி முழுவதும் "மஞ்சுகோ" என அழைக்கப்பட்டது. முக்டென் (Mukden) சம்பவத்தை அடுத்து 1931 ம் ஆண்டுவாக்கில் ஜப்பான் இப்பகுதியை கைப்பற்றி குயிங் வம்சத்தின் கடைசிமன்னர் பியு (Puyi) என்பவரை அகற்றி ஜப்பானைச் சார்ந்திருக்கும் பெயரளவு பிரதிநிதி துவத்துடன் ஆட்சி செய்தது. 1945 இரண்டாம் உலகப் போரில் ஜப்பானின் தோல்விக்குப் பின்னர் ஜப்பானிடமிருந்து பிடுங்கப்பட்டு 1945 ஆகஸ்ட் மாதத்தில் இப்பகுதி இரஷ்யாவின் வசம் ஆனது. அதன் பின்னர் சீனாவின் வசம் இப்பகுதி ஒப்படைக்கப்பட்டது.

மஞ்சூரியன் பகுதி மஞ்சு வம்சத்தால் நவீன வடகிழக்கு சீனாவுடன் பலகாலம் இணைக்கப்படாமல் இருந்தது. 19ம் நூற்றாண்டுகளில் மஞ்சூவம்ச வீழ்ச்சிக்குப்பின் குயிங் வம்சத்தின் கைவசம் இப்பகுதி வந்தது. 18ம் நூற்றாண்டில் இருந்த மக்கள்தொகை போர்களாலும் பலகாரணங்களாலும் 19 ம் நூற்றாண்டுகளில் குறைந்தது. 1858ல் இரஷ்யா இரண்டாம் ஓபியம் சண்டையின் மூலம் இப்பகுதியில் கொஞ்சம் இடங்களைக் கைப்பற்றிக்கொண்டது. ஆனாலும் அதற்கு திருப்தி இல்லை. மேலும் பல பகுதிகளைக் கைப்பற்ற நினைத்தது, 1890 ல் இரஷ்யா இன்னும் பல பகுதிகளை ஆக்கிரமித்தது.
1904-05 ம் ஆண்டுகளில் மஞ்சூரியப்பகுதியை தனது நேரடிபார்வையில் வைத்ததால் ஜப்பான், ரஷ்ய-ஜப்பானியா போருக்கு தயாரானது.1906 ஆம் ஆண்டில் ஜப்பான் தென் மஞ்சூரியன் ரயில்வே முதல் போர்ட் ஆர்தர் வரை தனது நிலையை வலுப்படுத்தியது. முதலாம் உலக போர் மற்றும் இரண்டாம் உலக போருக்குப்பின் மஞ்சூரிய பகுதியில் தனது அரசியல் மற்றும் இராணுவ நடவடிக்கைகளை உட்புகுத்த ரஷ்யா, ஜப்பான், சீனா இடையே பெறும் போட்டி காணப்பட்டது.
1917 ரஷியன் புரட்சியைத் தொடர்ந்து குழப்பமான சூழலில் ஜப்பான் தனது ராணுவத்தை இப்பகுதியில் தனது நடவடிக்கையில் முன்னேற்றத்தை ஏற்படுத்திக்கொண்டது. அமெரிக்க பொருளாதார அழுத்தத்தின் காரணமாகவும் சோவியத் இராணுவ வெற்றிகளின் காரணமாகவும் 1925ம் ஆண்டு மஞ்சூரியா சோவியத் கட்டுப்பாட்டின் கீழ் வந்தது.
போர் தலைவன் ஜாங் Zuolin என்பவர் சீனாவின் ஒரு பகுதியை கைப்பற்றி ஒரு பகுதியை கைப்பற்றி அதனை ஜப்பனீஸ் ஆதரவுடன் மஞ்சூரியா என ஒரு அரசை நிறுவிக்கொண்டார். 1928ல் ஜப்பனீன் Kwantung இராணுவம் அவரை படுகொலை செய்தது. 

1931 ல் ஜப்பனீஸ் படையெடுபின் பின்னர் அது தனது இராணுவத்தை மஞ்சூரியப்பகுதியில் நகர்த்தி தனது நிலையை மேண்மைப்படுத்திக்கொண்டது.


</doc>
<doc id="190290" url="https://ta.wikipedia.org/wiki?curid=190290" title="ஏன்ஜல் ரஸ் காஸ்ட்ரோ">
ஏன்ஜல் ரஸ் காஸ்ட்ரோ

ஏன்ஜல் ரஸ் காஸ்ட்ரோ, கியூப அதிபர்களான ஃபிடல் காஸ்ட்ரோ மற்றும் ராவுல் காஸ்ட்ரோ வின் தந்தையாவார். இவரின் முழுப் பெயர் "ஏன்ஜல் மரியா படிஸ்டா காஸ்ட்ரோ ஒய் அர்கிஸ்" என்பதாகும். இவரின் தந்தை "மானுவேல் டி காஸ்ட்ரோ ஒய் நன்ஸ்".

இவர் ஸ்பெயினில் உள்ள லுகோ பிராவின்ஸில் திசம்பர் 5,1875 ல் பிறந்தார். மிகவும் ஏழை விவசாயியின் மகனான இவர் முறையே தொடக்க கல்வி கல்லாதவர் ஆவார். இவர் பதினேழு வயதில் ஸ்பெயினின் ராணுவத்தில் சேர்ந்தார். இரண்டாம் சுதந்திர போருக்காக ஸ்பெயின் ராணுவத்தின் சார்பாகப் போரிட கியூபாவிற்கு 1895 இல் சென்றார். பின் கலககாரர்களை ஸ்பெயின் விரட்டி அடித்தது, அதைத் தொடர்ந்து ரஸ் ஸ்பெயினிற்கு புறப்பட்டார். ஆனால் அவரால் கியூபாவை மறக்க முடியவில்லை. திரும்ப செல்லும் எண்ணத்துடனேயே இருந்தார். ஒருநாள் அவரது நண்பர் கியூபா செல்லலாமா என்று கேட்டவுடன், பெட்டிகளைத் தயார் செய்து கொண்டு கிளம்பினார் ரஸ் காஸ்ட்ரோ. 1878 இல் திரும்ப கியூபாவை அடைந்தார். ஹவானா சென்று இறங்கியதும், அங்கிருந்து ஓரியன்ட் மாகாணத்தைச் சென்று அடைந்தார். அடுத்தவேளை உணவுக்கு என்ன செய்யப் போகிறோம் என்று எண்ணிக்கொண்டிருந்தார் ரஸ். கரும்புத் தோட்டங்களில் வேலை செய்யத் தொடங்கினார். ஆனால் மிக குறைவான கூலியே கிடைத்தது. கடுமையாக உழைத்தார். நேரம் கிடைக்கும் வேளையில் தோட்டங்களைச் சுற்றிவருவார். அப்போதே ரஸிற்குத் தெரிந்தது 'இந்த கரும்பு தான் நம் வாழ்க்கை' என்று. கடுமையாக பாடுபட்டார். என்ன செய்யலாம் என்று யோசித்து கொண்டே இருந்தவர், சில ஆட்களைத் தன் கட்டுப்பாட்டின் கீழ் இணைத்துக்கொண்டார். பிறகு ஒரு அமெரிக்க நிறுவனத்திடம் 'வேலைக்கு ஆள் அனுப்பட்டுமா?' என்று கேட்டார், அவர்களும் ஒப்புக்கொள்ளவே வேலைக்கு ஆட்களை அனுப்பினார். நாட்கள் செல்லச் செல்ல அவரின் கீழ் வேலை செய்வோர் அதிகமானார்கள். உழைப்புக்கு ஏற்ற ஊதியம், வேலைப் பளுவும் குறைவு. நிறுவனங்களும் இவரின் ஆட்களை விரும்பினர். சொன்ன நேரத்தில் சொன்ன இடத்தில் தேவையான ஆட்கள் கிடைத்தால் நிறுவனங்களும் குவிந்தன. விரைவிலேயே ரஸ் பணம் சம்பாதித்து உயர்ந்தார். அதோடு அவர் நிற்கவில்லை. உழைப்பவரின் தாகம் தீர்க்க எலுமிச்சம் பழச்சாற்றை நிலங்களுக்கே சென்று விற்றார். அதுவும் அமோக வெற்றி பெற ரஸ் மிகப்பெரிய நிலப் பிரபு ஆனார். மேலும் எலுமிச்சை சாற்றைக் கைகளில்கூட பிழிய நேரம் இல்லாமல் போக உடனே ஆலை ஒன்றை ஆரம்பித்தார் ரஸ் காஸ்ட்ரோ. மேலும், 1940 ஏக்கரின் சொந்தக்காரர் ஆனார். அந்த நிலங்களில் எல்லாம் கரும்பையும், பைன் மரங்களையும் பயிரிட்டார். பெரிய நிலப்பண்னையாளர் ஆனார்.

இவரின் முதல் திருமணம் மார்ச் 25, 1911 இல் ஆனது. மனைவியின் பெயர் மரியா அர்கோடா ரெய்ஸ். இத்தம்பதிக்கு ஐந்து குழந்தைகள் பிறந்தனர். அவர்கள் மானுவேல் காஸ்ட்ரோ அர்கோடா, மரியா லிலா காஸ்ட்ரோ அர்கோடா, பெட்ரோ எமிலியோ காஸ்ட்ரோ அர்கோடா, அந்தோனியா மரினா காஸ்ட்ரோ அர்கோடா, ஜர்ஜினா காஸ்ட்ரோ அர்கோடா ஆவார். முதல் மனைவி இறந்துபோக சமையல்கார கியூபப் பெண்ணான லினாவுடன் செப்டம்பர் 23, 1903 ல் இருந்து வாழ்ந்து வந்தார். பிடல் காஸ்ட்ரோ பிறந்தபின் முறைபடித் திருமணம் செய்து கொண்டார். இத்தம்பதிக்கு ஏழு குழந்தைகள், முதல் குழந்தை ஃபிடல், இரண்டாவது குழந்தை ராவுல், பின் ஐந்து பெண் குழந்தைகள் ஆவர்.

ரஸ் காஸ்ட்ரோ அர்கிஸ் க்யூபாவின் பிரன் என்னும் இடத்தில், அக்டோபர் 21,1956 இல் குடலில் ரத்தம் வழிந்ததன் காரணமாக இறந்தார்.



</doc>
<doc id="190307" url="https://ta.wikipedia.org/wiki?curid=190307" title="திருப்புகழ்">
திருப்புகழ்



</doc>
<doc id="190309" url="https://ta.wikipedia.org/wiki?curid=190309" title="சிறிய மின்சிட்டு">
சிறிய மின்சிட்டு

சிறிய மின்சிட்டு ("Small Minivet", "Pericrocotus cinnamomeus" என்பது சிறிய பசிரின் பறவை. இப்பறவை வெப்பமண்டல தென் ஆசியா முதல் கிழக்கு இந்திய துணைக்கண்டம், இந்தோனேசியா வரை காணப்படுகின்றது.


</doc>
<doc id="190311" url="https://ta.wikipedia.org/wiki?curid=190311" title="திருப்புகழ் (காசிம் புலவர்)">
திருப்புகழ் (காசிம் புலவர்)

காசிம் புலவர் எழுதிய திருப்புகழ் என்பது அருணகிரிநாதர் முருகன் மீது பாடிய திருப்புகழின் அமைப்பில் முகம்மது நபியைப் பாடி எழுதிய திருப்புகழ் ஆகும். இந்த நூலின் காலம் கி.பி 18 ஆம் நூற்றாண்டு ஆகும். இது சமயச் சான்றோர்கள் மீது திருப்புகழ் பாடும் இசுலாமியத் தமிழ் இலக்கிய மரபுக்கு ஒரு முன்னோடி நூல் ஆகும். "பெண்களைப் பழிக்கும் திருப்புகழ் மரபு இவர் பாடல்களிலும் காணப்படுகிறது."


</doc>
<doc id="190312" url="https://ta.wikipedia.org/wiki?curid=190312" title="இலங்கை தொங்கும் கிளி">
இலங்கை தொங்கும் கிளி

இலங்கை தொங்கும் கிளி ("Sri Lanka Hanging Parrot", "Loriculus beryllinus") என்பது இலங்கையில் காணப்படும் சிறிய கிளியாகும். 

இலங்கை தொங்கும் கிளி சிறியதும், பச்சை நிறத்திலும் காணப்படும் இது குறுகிய வாலுடன் 13 செ.மீ நீளமுடையது. வளர்ந்த கிளி சிவப்பு நிறத்தில் முடியும் பிட்டமும் கொண்டு காணப்படும். பிடரி மற்றும் பின் புறத்தில் செம்மஞ்சல் காணப்படும். நாடியும் கழுத்தும் பளுப்பு நீல நிறத்திலிருக்கும். அலகு சிவப்பாகவும் விழித்திரைப்படலம் வெண்மையாகவும் இருக்கும்.

வளர்ச்சியடையாத கிளியின் பின்புறத்தில் செம்மஞ்சல் குறைவாகவும், பிட்டம் குறை நிறத்திலும், முடியில் குறைவான செம்மஞ்சலும் காணப்படும். போலியான நீல நிறத்தை தொண்டைப் பகுதியில் கொண்டும், செம்மஞ்சல் அலகும் பளுப்பு விழித்திரைப்படலம் கொண்டும் காணப்படும்.


</doc>
<doc id="190314" url="https://ta.wikipedia.org/wiki?curid=190314" title="காத்தவராயன் கதை">
காத்தவராயன் கதை

முருகபெருமானின் ஒரு அவதாரமாக காத்தவராயன் கருதபடுகிறார். ஈசனிடம் பார்வதி தான் செய்த ஒரு தவறுக்கு தண்டனை பெருவதை சகிக்காத முருகன், சிவனை எதிர்த்து பேச, சிவனின் கோவத்திற்கு ஆளாகி மனிதனாக பிறந்ததாக வரலாறு.

காத்தவராயன் கதையின் கூறுகள் வெவ்வேறு வழிகளில் கூறப்படுவதுண்டு.
சாதாரண குடும்பத்தில் பிறந்த காத்தவராயன் அப்பகுதி அரசன் மகள் ஒருத்தியைக் காதலித்து மணம் செய்து கொண்டான். அரசமகளை திருமணம் செய்த குற்றத்தினால், மன்னனது சினத்திற்கு ஆளாகி சிறையில் அடைக்கப்பட்டு பின்னர் மன்னனிடம் தனது காதலுக்காக "மக்களால் வணங்கப்படும் தேவரும் தெய்வங்களும் இவ்வாறே பெண்களைக் காதலித்து மணம் செய்துகொண்டுள்ளார்கள்" என்று காத்தவராயன் வாதிடுகிறான். ஆனாலும் அவன் வாதத்தை ஏற்று கொள்ளாமல் கழுயேற்றி சாகடிக்க ஆணை இடபட்டது ஆனால் கழுவேறிய சில நேரத்தில் தான் முற்பிறவியால் உயிர்த்தெழுந்து தெய்வமாக வணங்கபட்டு வருகிறார்.

காத்தவராயன் கதை அல்லது தமிழகத்தில் நடுநாடு என்று அழைக்கப்படும் விழுப்புரம்-திருச்சியைச் சுற்றி உள்ள ஊர்களில் வழங்கும் ஒரு கதையும், கதையை தழுவிய கூத்தும் ஆகும். இது அடிப்படையில் சாதி அமைப்பு முறையை மீறிய ஒரு திருமணக் கதை ஆகும். ஆனால் இது சாதி அமைப்பை நிலைநாட்டும் வழியிலும் கூறப்படுவதுண்டு.

காத்தவராயன் காதலித்து உயிர்துறக்க காரணமாய் இருந்த பெண்ணின் பெயர் ஆரியமாலா, இப்பொதும் கூட காதலுக்கு காத்தவராயன்-ஆரியமாலா காதல் உவமையாக சொல்லபடுவது வழக்கத்தில் உள்ளது.

சிவாஜி கணேசன் நடித்த காத்தவராயன் கதை தொடர்பான திரைப்படம் காத்தவராயன் என்ற பெயரில் 1958-இல் தமிழில் வெளிவந்தது.


</doc>
<doc id="190329" url="https://ta.wikipedia.org/wiki?curid=190329" title="தமிழக வருவாய் கோட்டங்களின் பட்டியல்">
தமிழக வருவாய் கோட்டங்களின் பட்டியல்

தமிழக வருவாய் கோட்டங்களின் பட்டியல் என்பது, இந்தியாவின் தென்னக மாநிலமான தமிழ்நாட்டிலுள்ள வருவாய் கோட்டங்கள் மற்றும் வட்டங்களின் பட்டியலை உள்ளடக்கியதாகும். இப்பிரிவுகள், மாவட்டங்களின் அடிப்படையில் பிரிக்கப்பட்டதாகும். தமிழகத்திலுள்ள மாவட்டங்களிள் வருவாய் நிர்வாகத்திற்காக, 32 மாவட்டங்களையும் வருவாய் கோட்டங்கள் மற்றும் வட்டங்களாகவும் பிரிக்கப்பட்டன.

தமிழகத்தலுள்ள வருவாய் வட்டங்களின் மாவட்ட வாரியான பட்டியல்



</doc>
<doc id="190336" url="https://ta.wikipedia.org/wiki?curid=190336" title="வால்மீகர் ஞானம்">
வால்மீகர் ஞானம்

சித்தர்களில் ஒருவரான வால்மீகர் என்பவர் பாடிய நூல் வால்மீகர் ஞானம் என்றும், வால்மீகர் சூத்திர ஞானம் என்றும் குறிப்பிடப்படுகிறது. நூலின் காலம் 16 ஆம் நூற்றாண்டு. இதில் 16 விருத்தப் பாடல்கள் 
வந்ததுவும் போனதுவும் வாசி ஆகும்
சிந்தை தெளிந்து இருப்பவனாம் அவனே சித்தன்
நந்தி என்ற வாகனமே தூல தேகம்
தந்திமுகன் சிவசக்தி திருமூச்சு ஆகும்


</doc>
<doc id="190337" url="https://ta.wikipedia.org/wiki?curid=190337" title="அனேகன் (திரைப்படம்)">
அனேகன் (திரைப்படம்)

அனேகன் இந்திய திரையுலகில், இயக்குனர் கே. வி. ஆனந்த் இயக்கிய தமிழ்த் திரைப்படமாகும். ஏ.ஜி.எஸ் நிறுவனத்தின் தயாரிப்பிலும், ஹாரிஸ் ஜெயராஜின் இசையிலும், தனுஷ், அமைரா தாஸ்தூர், கார்த்திக், அதுல் குல்கர்னி மற்றும் பலரது நடிப்பிலும் உருவானது. மேலும் ஓம்பிரகாஷ் ஒளிப்பதிவாளராகவும், ஆன்டனி படத் தொகுப்பாளராகவும் இருந்தனர். இப்படத்தின் படப்பிடிப்பு ஆவணி மாதம் 17ம் நாள் (2 செப்டம்பர் 2013) புதுச்சேரியில் துவங்கியது.

ஹாரிஸ் ஜயராஜ் இப்படத்திற்கு இசையமைத்துள்ளார். இவர் இயக்குனர் கே. வி. ஆனந்துடன் தொடர்ந்து 4வது முறையாக இணைந்து பணியாற்றியுள்ளார்.

இப்படத்தில் மொத்தம் 6 பாடல்கள். சோனி நிறுவனத்தின் மூலம் 2014ம் ஆண்டு நவம்பர் 9ம் நாள் படத்தின் இசை வெளியிடப்பட்டது. சங்கர் மகாதேவன், C.S.அமுதன், திப்பு ஆகியோர் நீண்ட இடைவெளிக்குப் பின் ஹாரிஸ் ஜயராஜுடன் இப்படத்தில் இணைந்து பணியாற்றியுள்ளனர்.

இப்பட முன்னோட்டத்தின் முதற்கட்டமாக, படத்தின் முதல் விளம்பரச் சித்திரம் ஆவணி மாதம் 16ம் நாள் (2013ம் ஆண்டு செப்டம்பர் மாதம் 1ஆம் நாள்) வெளியிடப்பட்டது. இதன் சிறப்பம்சம், படத்தின் பெயர் இலட்சனை, விளையாட்டுப் பலகையைப் (Gamepad) போல் வடிவமைக்கப்பட்டிருந்ததாகும். படத்தின் சில புகைப்படங்கள், விளம்பர சுவரொட்டிகள், 2013ஆம் ஆண்டு அக்டோபர் மாதம் 24ம் நாள் வெளியிடப்பட்டது. மேலும் திரைப்படத்தின் ஒரு நிமிட டீசர் 2014ம் ஆண்டு அக்டோபர் 21ம் நாள் தீபாவளியன்று சோனி நிறுவனம் தனது யூட்யூப் பக்கத்தில் வெளியிட்டது. டீசர் வெளியிட்ட ஒரு வாரத்தில் 750,000பேர் பார்த்தனர்.

இப்படம் பிப்ரவரி 13ஆம் நாள் திரையிடப்பட்டது.


</doc>
<doc id="190338" url="https://ta.wikipedia.org/wiki?curid=190338" title="வார்த்தாமாலை">
வார்த்தாமாலை

'வார்த்தை', 'மாலை' என்னும் இரண்டு சொற்கள் இணைந்து வார்த்தாமாலை ஆயிற்று. வைணவ சமயத் தொடர்பான 456 வார்த்தைகளுக்கு இந்த நூலில் விளக்கங்கள் தரப்பட்டுள்ளன. நாதமுனிகள் வார்த்தையிலிருந்து தொடங்கி, வடக்குத் திருவீதிப்பிள்ளை பெரியவாச்சான் பிள்ளையோடு முடிவடைகிறது. பொரியவாச்சான்பிள்ளை காலம் 13 ஆம் நூற்றாண்டு. எனவே இந்த நூல் 13 ஆம் நூற்றாண்டு எனக் கொள்ளப்படுகிறது. 

'பின்பழகிய பெருமாள் சேர்தருளிய வார்த்தாமாலை' என்னும் தொடரைக் கொண்டு இதன் தொகுப்பாசிரியர் பின்பழகிய பெருமாள் எனக் கொள்ளப்படுகிறது. இவர் சிலவற்றைச் சேர்த்தவர் எனவும், நூலை உருவாக்கியவர் அல்லர் எனவும் மு. அருணாசலம் குறிப்பிடுகிறார். இந்த நூல் 'பின்பழகிய பெருமாள் ஜீயர் திருவடிகளே சரணம்' என்னும் தொடர் கொண்டு முடிகிறது. 

"ஸ்ரீ வைஷ்ணவர்கள் அவசியம் அறியவேண்டும் அர்த்தங்களையும் அணுஷ்டானங்களையும் பெண்களும் பேதைகளும் எளிதாக அறிந்து உஜஜீவிக்கும்படி ஸ்ரீமத் நாதமுனிகள் தொடக்கமானவர் அருளிச்செய்த வார்த்தாமாலை" - என என்பது இந்நூலின் முகப்பு ஏடு குறிப்பிடுகிறது. 

ஆசாரியர் மாணாக்கர்களுக்குச் சொன்ன விடைகள் என்னும் பாங்கில் சொற்களின் விளக்கங்கள் உள்ளன. விளக்கங்கள் ஒரு சொல் வடிவிலும், மூன்று பக்கம் வரையிலான செய்தி வடிவிலும் உள்ளன. 441 ஆம் வார்த்தைக்கான விளக்கம் ஏழு பக்க அளவில் விரிவாக உள்ளது. 
இந்த நூல் 13 ஆம் நூற்றாண்டு உரைநடைக்குச் சிறந்த எடுத்துக்காட்டு.


</doc>
<doc id="190340" url="https://ta.wikipedia.org/wiki?curid=190340" title="சொல் (ஒருசொல், ஒன்று அல்லது பல பொருள், நிகண்டு வழி)">
சொல் (ஒருசொல், ஒன்று அல்லது பல பொருள், நிகண்டு வழி)

ஒரு சொல்லானது இன்னின்ன பொருளைத் தரும் என முதன்முதலில் தோன்றிய திவாகர நிகண்டு சொற்பொருள் இங்குத் தொகுக்கப்பட்டு அகர வரிசையில் தரப்படுகின்றன. இத்தொகுப்பில் 343 சொற்கள் இடம்பெற்றுள்ளன. இந்த நூலுக்குச் சேந்தன் திவாகம் என்னும் பெயரும் உண்டு. திவாகர முனிவர் தன் நாட்டு அரசன் திவாகரனை இந்த நூலில் பொறை என்னும் சொல்லுக்குப் பொருள் கூறும்போது 'அம்பல் நாட்டை ஆளும் சேந்தன் என்னும் அரசனின் பொறுமை' எனக் குறிப்பிட்டுப் போற்றியுள்ளார். 'மால்' என்னும் சொல்லுக்குப் பொருள் கூறும்போது மால் என்னும் சொல் சோழனைக் குறிக்கும் என இவர் குறிப்பிடுவதால் இந்தச் சேந்தன் சோழர் குடியைச் சேர்ந்தவன் எனத் தெரிகிறது.



</doc>
<doc id="190342" url="https://ta.wikipedia.org/wiki?curid=190342" title="சௌராட்டிரர்களின் கோத்திரங்களும் குடும்பப் பெயர்களும்">
சௌராட்டிரர்களின் கோத்திரங்களும் குடும்பப் பெயர்களும்

சௌராட்டிர சமூக மக்களின் கோத்திரங்கள் பண்டைய வேத கால 64 ரிஷிகளின் பெயர்களால் அழைக்கப்படுகிறது. இந்த 64 கோத்திரங்களில் 41 கோத்திரங்கள் மட்டுமே இப்போது காணப்படுகிறது. ஒரு கோத்திரத்தில் ஒன்று முதல் 143 குடும்பப்பெயர்கள் (surname) உள்ளன.

ஒவ்வொரு கோத்திரத்திற்கும் தனித்தனி "ரிஷி", "நட்சத்திரம்", "தேவதை", "கணம்", "வாகனம்", "பறவை", "மரம்", "ஆரிசம்" மற்றும் "வான்" (வாழ்ந்த பகுதி) ஆகியவைகள் கொண்டுள்ளது. "வாலாஜாபேட்டை பொக்கிசம்" என்று அழைக்கப்படும் பழங்கால ஏட்டுச்சுவடிகளில் கிடைத்த ஆவணங்களின்படி 1920-இல் மதுரை ஜோதிட பண்டிதர். குஜுலுவா. சங்கர சர்மா என்பவர் சௌராட்ரர்களின் "கோத்திர காண்டம்" என்ற நூலை வெளியிட்டார்.

சௌராட்டிர மக்கள் பின்பற்றும் யஜுர் வேத ஆபஸ்தம்ப சூத்திரத்தின் அடிப்படையில் சௌராட்டிர சமூக புரோகிதர்கள் திருமணம் போன்ற சடங்குகளை நடத்தி வைக்கின்றனர். சௌராட்டிர மக்களின் அதிகாரப்பூர்வமான குடும்பப்பெயர்கள் காரணப்பெயர்களாலும், பட்டப் பெயர்களாலும் மாற்றி குறிப்பிடப்படுவதால் உண்மையான குடும்பப்பெயர்கள் தன் தனித்தன்மையை இழந்து விடுகிறது. இதனால் அவர்களது கோத்திரங்களை அறிந்துகொள்ள கடுமையாக உள்ளது. 

பலரது குடும்ப பெயர்கள் முன்பு அவர்கள் முன்னோர்கள் வாழ்ந்த ஊர்ப் பெயர்களாலும், குடும்பத்தில் வாழ்ந்த புகழ் படைத்த முன்னோர்கள் பெயர்களாலும், தொழில்கள் மற்றும் பதவிகள் காரணமாகவும் மற்றும் பழக்க வழக்கங்கள் காரணமாகவும் அதிகாரப்பூர்வமான குடும்ப பெயர்கள் மறைந்து பட்டப்பெயர்களே குடும்ப பெயர்களாக மாறிவிட்டது. 

மேலும் ஒரே குடும்ப பெயர்கள் பல கோத்திரங்களில் உள்ளதால், குடும்ப புரோகிதர்கள் மூலம் தங்களது உண்மையான கோத்திரத்தை உறுதி செய்து கொள்வார்கள். அனைத்து குடும்ப் பெயர்கள் “ன்” என்ற விகுதியில் முடியும், ஆனால் பல குடும்ப பெயர்கள் எழத்து வழக்கில் “ன்” என்ற விகுதி இருக்காது. உதாரணமாக "கொண்டான்", "குடுவான்" என்ற குடும்ப பெயர்கள் எழுதும் போது "கொண்டா", "குடுவா" என்றே குறிப்பிடுகிறார்கள்.

ஒரே கோத்திரத்தவர்கள் தங்களுக்குள் திருமண உறவு வைத்துக் கொள்வதில்லை.


 















== ஜென்ம ரிஷி கோத்ரம் 




</doc>
<doc id="190344" url="https://ta.wikipedia.org/wiki?curid=190344" title="சொல்லும் பொருளும் (நிகண்டு-வழி)">
சொல்லும் பொருளும் (நிகண்டு-வழி)

ஒருபொருளைக் குறிக்கும் பல சொற்கள் தமிழில் உண்டு. இத்தகைய மொழிப்பாங்கைத் தமிழ் இலக்கணம் உரிச்சொல் என்று குறிப்பிடுகிறது. நிகண்டு நூல்களில் ஒன்றான சேந்தன் திவாகரம் தொகுத்துத் தந்துள்ள சொற்களில் 11-வது, 12-வது தொகுதியில் உள்ள அனைத்துச் சொற்களும் தொகுக்கப்பட்டு, அகரவரிசைப் படுத்தப்பட்டு இங்குத் தரப்படுகின்றன. 


</doc>
<doc id="190346" url="https://ta.wikipedia.org/wiki?curid=190346" title="பி.எஸ்.என் பொறியியல் மற்றும் தொழில்நுட்பக்கல்லூரி">
பி.எஸ்.என் பொறியியல் மற்றும் தொழில்நுட்பக்கல்லூரி

பி.எஸ்.என். பொறியியல் மற்றும் தொழில்நுட்பக் கல்லூரி தமிழ்நாட்டின் திருநெல்வேலியை அடுத்த மேலத்தேடியூரில் 2001ஆம் ஆண்டில் நிறுவப்பட்டுள்ள ஒரு முதன்மையான பொறியியல் கல்லூரியாகும். இதன் நிறுவன அறங்காவலராகவும் தலைவராகவும் முனைவர் பி. சுயம்பு என்பார் பொறுப்பேற்றுள்ளார். இக்கலூரியின் வளாகம் 150 ஏக்கரா நிலப்பரப்பில் அமைந்துள்ளது. பறவைகளின் சரணாலயமாகவும் பசுமையான மலைகளும் மரக்கூட்டங்களும் சூழ்ந்த இயற்கை உய்விடமாகவும் இந்த வளாகம் விளங்குகிறது.


</doc>
<doc id="190353" url="https://ta.wikipedia.org/wiki?curid=190353" title="பெஸ்லான்">
பெஸ்லான்

பெஸ்லான் (ஆங்கிலம்:"Beslan") நகரம் ரஷ்யா நாட்டின் வட ஒசேதியா-அலனியா பகுதியில் உள்ள பிரவொபெரெழினி (Pravoberezhny) மாவட்டத்தின் நிர்வாக மையம் ஆகும். 1989 மக்கள் தொகை கணக்கெடுப்பின் படி 32,469 பேரும் 2002 ஆம் ஆண்டின் கணக்கெடுப்பின்படி 35550 பேரும், 2010 ஆம் ஆண்டின் கணக்கெடுப்பின்படி 36728 பேரும் இங்கு மக்கட்தொகையாகும். மக்கள் தொகை கணக்கின்படி மொஸ்டொக் குடியரசில் இந்நகர் 3 வது பெரிய நகரம் ஆகும்.
பெஸ்லான் நகர் இங்குஷ்திய (Ingushetia) குடியரசின் மிக அருகிலும், விளாடிகவ்கா (vladikavkaz) குடியரசிலிருந்து 18 கிமீ தூரத்திலும்,கபார்டினொ (kabardino) நகருக்கு 97 கிமீ தூரத்திலும், நால்சிக் (Nalchik) குடியரசிலிருந்து 60 கிமீ தூரத்திலும் அமைந்துள்ளது.

இந்நகரத்தில் 1847 ல் ஒசேத்தியா பகுதி மக்களின் குடியேற்றத்தில் நகர வளர்ச்சி துவங்குகிறது. இவ்வூரின் உள்ளூர் பிரபுவான "பெஸ்லான் டுலடொவ் (Beslan Tulatov)" நினைவாக இப்பகுதி பெஸ்லானிகொவ் (Beslanykau) எனவும் டுலடொவ் (Tulatov) எனவும் அழைக்கப்பட்டது என்ற கருத்துள்ளது. 1941ல் இந்நகருக்கு "இரிஸ்டன் (Iriston)" என்று பெயர் மாற்றப்பட்டு, அதன் பின்னர் 1950ல் பெஸ்லான் என்று பெயர் மாற்றப்பட்டது.

பெஸ்லானில் நடந்த படுகொலை உலகையே திரும்பிப் பார்க்கச் செய்த சம்பவம் ஆகும். இவ்வூரில் உள்ள பள்ளி ஒன்றில் 2004 செப்டம்பர் 1 ஆம் தேதி அன்று இஸ்லாமிய பயங்கரவாதிகள் செக்சன் போரை முடிவுக்கு கொண்டுவருவதற்காக அநேக பள்ளிக்குழந்தைகளையும் ஆசிரியர்களையும் பணயக்கைதிகளாக பிடித்து வைத்துக்கொண்டனர். அவர்களை மீட்க ரஷ்ய ராணுவம் நடவடிக்கை எடுத்தது. அப்போது நடந்த சண்டையில் பொதுமக்கள் 334 பேரும், குழந்தைகள் 186 பேரும் அநியாயமாக மாண்டுபோனார்கள். பல பயங்கரவாதிகள் கொல்லப்பட்டார்கள், மீதம் இருந்தவர்கள் சிறை செய்யப்பட்டனர்.

ரொஸ்டொவ்-ஆன்-டான் (Rostov-on-Don) என்ற நகருக்கும் பாக்கு (Baku) என்ற நகருக்கும் இடையில் அமைந்துள்ள தொடருந்துத் தடத்தில் அமைந்துள்ள முக்கியத் தொடருந்து சந்திப்பாக உள்ளது இந்நகரம். விளாடிகாவ்கா (Vladikavkaz) நகரையடையும் மற்றொரு தொடருந்துக் கிளைத் தடம் இந்நகரிலிருந்து தொடங்குகிறது. பொருளாதார வசதிமிக்க நகரமாகத் திகழ்கிறது. விவசாயமும், தொழில் துறையும் இந்நகருக்கு வளமை சேர்க்கிறது. 1940ம் ஆண்டு இங்கு சோளம் பதப்படுத்தும் ஆலை ஒன்று அமைக்கப்பட்டுள்ளது.

2002 கணக்கின் படி இங்கு ஒசெதெனியர்கள் (Ossetians) - 81.78%, ரஷ்யர்கள் - 13.51% என்ற கணக்கில் வாழ்கிறார்கள்.

இந்நகரில் பல பள்ளிகள் இருந்தாலும் ஐவான் (Ivan), கான்ஸ்டண்டைன் கண்டிஸ் பள்ளி (Constantine kanidis school) என்ற பள்ளிகள் முக்கியமானவையாகும். ஐக்கிய நாடுகளின் அறிவுறுத்தலின் படி கிரீஸ் மற்றும் நார்வே போன்ற நாடுகள் இங்கு உள்ள பள்ளிகளுக்கு விளையாட்டுக்கருவிகள் 2.5 மில்லியன் செலவில் அமைத்துக்கொடுத்துள்ளன.


</doc>
<doc id="190354" url="https://ta.wikipedia.org/wiki?curid=190354" title="வீரை">
வீரை



</doc>
<doc id="190355" url="https://ta.wikipedia.org/wiki?curid=190355" title="ஷமீல் பசாயெவ்">
ஷமீல் பசாயெவ்

ஷமீல் சல்மானொவிச் பசாயெவ் ("Shamil Salmanovich Basayev", ; 14 சனவரி 1965 – 10 சூலை 2006) என்பவர் செச்சினிய இசுலாமியப் போராளியும், செச்சினியப் போராளிகள் இயக்கத்தின் தலைவரும் ஆவார்.

டிரான்சுகாக்கசின் படைத்தளபதியாக பசாயெவ் இருந்த போது, பல ஆண்டுகளாக உருசியப் படைகளுக்கு எதிராகக் கெரில்லாத் தாக்குதல்களை நடத்தினார். பொதுமக்கள் பலரைப் பணயக் கைதிகளாகப் பிடித்து வைத்திருந்தார். செச்சினியாவில் இருந்து உருசியப் படையினரை முற்றாக வெளியேற்றுவதே இவரது குறிக்கோளாக இருந்தது. 2003 ஆம் ஆண்டு முதல், இவர் எமீர் அப்தல்லா சமீல் அபு-இதிரிசு என்ற இயக்கப் பெயரை வைத்திருந்தார். 1997–1998 காலப்பகுதியில் செச்சினியாவின் மஷ்காதொவ் அரசில் துணைப் பிரதமராகவும் பதவியில் இருந்தார்.

செச்சினியாவிலும், அதன் சுற்றுப் புறங்களிலும் இடம்பெற்ற பல கெரில்லாத் தக்குதல்களுக்கு பசாயவே பொறுப்பாக இருந்தார். 2002 ஆம் ஆண்டில் மாஸ்கோவில் நாடக அரங்கு ஒன்றில் பணயக் கைதிகளைப் பிடித்து வைத்திருந்ததில் இவரது பங்களிப்பே முக்கியமானதாகக் கருதப்படுகிறது. ஏபிசி செய்தி நிறுவனம் இவரை தேடப்படும் தீவிரவாதிகளில் ஒருவர் என அறிவித்தது. 2004 செப்டம்பரில் பெஸ்லான் பள்ளிப் படுகொலைகள் சம்பவத்தின் மூலம் இவர் மிகவும் பிரபலமடைந்தார்.

பசாயெவ் 2006 சூலை 10ம் நாள் குண்டுவெடிப்பு ஒன்றில் கொல்லப்பட்டார். இவரின் இறப்பில் சர்ச்சை இருப்பதாக சொல்லப்படுகிறது. உருசிய நடுவண் பாதுகாப்புப் படையினரின் தாக்குதலில் இவர் கொல்லப்பட்டதாக உருசிய அதிகாரிகள் கூறுகின்றனர். ஆனால் இவர் தற்செயலான குண்டுவெடிப்பில் இறந்ததாக செச்சினியப் போராளிகள் தெரிவிக்கின்றனர்.


</doc>
<doc id="190356" url="https://ta.wikipedia.org/wiki?curid=190356" title="வீரை (சோழமண்டலம்)">
வீரை (சோழமண்டலம்)

வீரை என்னும் ஊர் வலிவலம் என்னும் மொழிபெயர்ப்புப் பெயருடன் இக்காலத்தில் வழங்கப்படுகிறது. சங்ககால ஊர் வீரையில் உப்புக் காய்ச்சும் தொழில் நடைபெற்றது என்பதும். கலங்கரை விளக்கம் போன்று முரசில் ஏற்றிவைத்த விளக்கும் இதனை நினைவூட்டுகின்றன.


</doc>
<doc id="190358" url="https://ta.wikipedia.org/wiki?curid=190358" title="வீரை (கொங்கு மண்டலம்)">
வீரை (கொங்கு மண்டலம்)

வீரை என்னும் ஊர் ஒன்று கொங்கு மண்டலத்தில் உண்டு. சூடாமணி நிகண்டு என்னும் நூலை இயற்றிய ஆசிரியர் மண்டலபுருடர் இவ்வூரில் வாழ்ந்தவர். இவ்வூருக்குப் பெருமங்கலம் என்னும் பெயரும் உண்டு. வீரபுரம் எனவும் வீரமண்டலம் எனவும் இதனை வழங்குவர். 


</doc>
<doc id="190368" url="https://ta.wikipedia.org/wiki?curid=190368" title="சமர் முகர்ஜி">
சமர் முகர்ஜி

சமர் முகர்ஜி நவம்பர் 7 ஆம் தேதி 1913 ஆண்டு இன்றைய மேற்கு வங்கத்தில் பிறந்தார். இந்திய கம்யூனிஸ்ட் கட்சி (மார்க்சிஸ்ட்)யின் உறுப்பினராவார். திருமணம் செய்து கொள்ளாமல் கட்சி கம்யூனில் வாழ்ந்தவர். 

மாணவப் பருவத்தில் விடுதலைப் போராட்டத்தில் ஈடுபட்டு மார்க்சியக் கொள்கைகளால் ஈர்க்கப்பட்டு கம்யூனிஸ்ட் கட்சியில் பணியாற்றினார்.
ஹவுராவிலும் பின்னர் கொல்கத்தாவிலும் இருந்த, இருக்கின்ற கட்சியின் கம்யூனிலேயே பல ஆண்டு காலங்கள் வாழ்ந்தவர். 

சமர் முகர்ஜி ஏழாம் வகுப்பு படித்துக் கொண்டிருந்தபோதே, இந்திய சுதந்திரப் போராட்ட இயக்கத்தில் தன்னை ஈடுபடுத்திக் கொண்டவர். 14 வயதில் சைமன் கமிஷனுக்கு எதிராக நடைபெற்ற கிளர்ச்சியில் பங்கேற்றதன் காரணமாக அவர் பள்ளியிலிருந்தும் வெளியேற்றப்பட்டார். அதிலிருந்து தீவிரமாக இந்திய சுதந்திரப் போராட்டத்தில் தன்னை இணைத்துக் கொண்டார். .

1940 இல் ஒன்றுபட்ட இந்தியக் கம்யூனிஸ்ட் கட்சியில் உறுப்பினராக இணைந்தார். ஒன்றுபட்ட கம்யூனிஸ்ட் கட்சியில் 1942 ஆம் ஆண்டு ஹவுரா மாவட்ட அமைப்புச் செயலாளராக அவர் தேர்வு செய்யப்பட்டார். 1953 ஆம் ஆண்டு கட்சியின் மேற்குவங்க மாநிலக்குழுவுக்கு அவர் தேர்வு செய்யப்பட்டார்.

1964 இல் கம்யூனிஸ்ட் கட்சி பிளவுண்ட போது, அவர் மார்க்சிஸ்ட் கம்யூனிஸ்ட் கட்சியில் இணைந்தார் 
1978-லிருந்து 1992 வரை 14 ஆண்டுகள் கட்சியின் அரசியல் தலைமைக்குழு உறுப்பினராக இருந்தார். 1992 ஆம் ஆண்டு நடைபெற்ற கட்சியின் 14-வது அகில இந்திய மாநாட்டில் கட்சியின் மத்தியக் கட்டுப்பாட்டுக்குழு தலைவராகதேர்வு செய்யப்படும் வரை அவர் அந்தப் பொறுப்பில் இருந்தார். 1966 முதல் கட்சியின் மத்தியக் குழு உறுப்பினராகத் தேர்வு செய்யப்பட்ட அவர் இறுதிவரை கட்சி மத்தியக்குழுவின் சிறப்பு அழைப்பாளராக இருந்தார். 1940ம் ஆண்டில் கட்சி உறுப்பினராக சேர்ந்த அவர், உடனடியாக கட்சியின் முழுநேர ஊழியராக பணியாற்றத் துவங்கினார் .

இந்திய தொழிற்சங்க மையத்தை உருவாக்கியவர்களில் இவரும் ஒருவர். 
நாட்டின் தொழிற்சங்க இயக்கத்தின் முக்கிய தலைவர்களில் ஒருவராகவும், 1974 இல் நடைபெற்ற ரயில்வே வேலைநிறுத்தத்தின் போராட்டத்தில் முக்கிய பங்காற்றினார்.. வேலைநீக்கம் செய்யப்பட்ட 68 ஆயிரம் தொழிலாளிகள் 1977 ஆம் ஆண்டு ஜனதா கட்சி ஆட்சி அமைத்த பின் பணியில் அமர்த்தப்படவும் அவர் பாடுபட்டார். 1983 முதல் 1991 வரை சிஐடியு அகில இந்திய செயலாளராகவும், செயற்குழு உறுப்பினராகவும் பணியாற்றியுள்ளார்.

தம் வாழ்நாளில் பல்வேறு இயக்கங்களை, போராட்டங்களை முன்னின்று நடத்தி இருக்கிறார். முதலில் ஏழு நாட்களும் பின்னர் 14 மாதங்களும் சிறைத் தண்டனை அனுபவித்திருக்கிறார்.

1957ம் ஆண்டு வடக்கு ஹவுரா தொகுதியிலிருந்து அவர் மேற்குவங்க சட்டமன்றத்திற்குத் தேர்வு செய்யப்பட்டார்.

1971ம் ஆண்டு முதல் ஹவுரா மக்களவைத் தொகுதியிலிருந்து மூன்று முறை தொடர்ச்சியாக நாடாளுமன்ற மக்களவைக்குத் தேர்வு செய்யப்பட்டார். இருமுறை நாடாளுமன்ற மாநிலங்களவைக்குத் தேர்வு செய்யப்பட்டார். 
1976 ஆம் ஆண்டு ஜனவரியில் தமிழக திமுக அரசாங்கம் கலைக்கப்பட்டவுடன் நாடாளுமன்றம் அமைத்த தமிழக ஆலோசனைக்குழுவில் சமர்முகர்ஜி இடம்பெற்றார்.

சமர் முகர்ஜி 2013 ஜூலை 18 வியாழனன்று கொல்கத்தாவில் இறந்தார். 


</doc>
<doc id="190369" url="https://ta.wikipedia.org/wiki?curid=190369" title="மயிலம் பொம்மபுர ஆதீன வெளியீடுகள்">
மயிலம் பொம்மபுர ஆதீன வெளியீடுகள்

மயிலம் பொம்மபுர ஆதீன வெளியீடுகள் என்பது மயிலம் பொம்மபுர ஆதீனத்தின் முயற்சியால் நூலாக வெளியிடப்படும் பழங்கால ஓலைச் சுவடியில் இருந்த அரிய சைவ இலக்கியங்களைக் குறிக்கும்.

தமிழகத்திலுள்ள தொன்மையான ஆதீனங்களுள் குறிப்பிடத்தக்கதாய் விளங்குவது மயிலம் பொம்மபுர ஆதீனம் ஆகும். இம்மடம் வீரசைவத்தை முதலாவதாகப் பின்பற்றுகிறது. சைவமும் தமிழும் தழைத்தினிது வளர வேண்டும் என்னும் அருள்நோக்குடன் சமயப் பணிகளையும் சமுதாயப் பணிகளையும் ஆற்றி வருகிறது இத்திருமடம். இத்திருமடத்தின் 18ஆம் பட்ட சுவாமிகள் அவர்கள் காலத்தில் புலவர் பெருமக்களைக் கொண்டும், தானும் ஒரு புலவராக விளங்கியும் சொற்பொழிவுகள் ஆற்றி வந்தார். தமிழின்மீது கொண்ட அளப்பறிய பற்றினால் கி.பி. 1937ஆம் ஆண்டில் முருகன் செந்தமிழ்க் கழகம் என்னும் அமைப்பை ஏற்படுத்தி வைத்ததோடு 1938 இல் ஸ்ரீமத் சிவஞான பாலய சுவாமிகள் தமிழ்க் கல்லூரி என்னும் பெயரில் தமிழ் வளர்க்கவும் கல்லூரி ஒன்றைத் தொடங்கி அருளினார்.
பழங்கால சைவ இலக்கியங்களை ஓலைச்சுவடிகளிலிருந்து அச்சுக்குக் கொண்டு வரும் திருப்பணியைத் தொடங்கி வைத்தது மயிலம் பொம்மபுர ஆதீனம் எனலாம். துறைமங்கலம் சிவப்பிரகாச சுவாமிகளின் நூல்கள் பலவும் மயிலம் பொம்மபுர ஆதீன வெளியீடாகவே பதிப்பிக்கப் பெற்றுள்ளன.



</doc>
<doc id="190372" url="https://ta.wikipedia.org/wiki?curid=190372" title="ஸ்ரீமத் சிவஞான பாலய சுவாமிகள் தமிழ்க் கல்லூரி">
ஸ்ரீமத் சிவஞான பாலய சுவாமிகள் தமிழ்க் கல்லூரி

மயிலம் பொம்மபுர ஆதீனம் பதினெட்டாம் பட்டம் குருமகா சந்நிதானங்கள் சைவத்தையும், தமிழையும் இரு கண்களெனப் போற்றி அருளாட்சி செய்தவர்கள். மயிலம் பொம்மபுரத் திருமடங்களிலும் சைவத்தையும் தமிழையும் வளர்க்கப் புலவர் பெருமக்களைக் கொண்டும் தானும் ஒரு புலவராகவும் நின்று பல்வேறு சொற்பொழிவுகளை நடத்தி யருளியவர்கள். அச்சமயத்தில் தமிழ்மீது கொண்ட பற்றினால் முருகன் செந்தமிழ்க் கழகத்தை கி.பி. 1937ஆம் ஆண்டில் தோற்றி வைத்து தமிழ்க் கல்லூரியைத் தொடங்க விழைந்தார்கள்.

ஸ்ரீலஸ்ரீசந்நிதானங்கள் ஆசியோடு மயிலம் சார் பதிவாளர் அலுவலகத்தில் சார்பதிவாளராகப் பணியாற்றிய திரு. இராஜா முதலியார் அவர்களும், தென்னார்க்காடு மாவட்டக் கல்வி அலுவலராகப் பணியாற்றிய திரு. ச. சச்சிதானந்தம் பிள்ளை அவர்களும், இந்துசமய அறநிலையத் துறை ஆணையர் திரு. டி.எம். நாராயணசாமிப் பிள்ளை அவர்களும், மேலும் கோவைகிழார் உயர்திரு சி.எம். இராமச்சந்திர செட்டியார் அவர்களும், உயர்திரு ஏ.எஸ். மன்னாடி நாயர், உயர்திரு பி. காமேஸ்வரராவ் ஆகியோரது நல்லுதவியால் 14. 07. 1938இல் முருகன் செந்தமிழ்க் கழகத்தின் சார்பில் தமிழ்க் கல்லூரி உருவெடுத்தது. சென்னைப் பல்கலைக்கழகத்தால் நியமனம் செய்யப் பெற்ற ஆணையர் வித்துவான் உயர்திரு டி.கே. நடேஸசர்மா அவர்களின் அறிக்கை அடிப்படையில் (கடித எண் கி/336/ஞி/03.08.1941) சென்னைப் பல்கலைக் கழக இணைப்பாணை பெறப்பெற்றது.

கிராமப்புற மாணவர்கள் தமிழில் புலமை பெற வேண்டும் என்ற நோக்கில் தொடங்கப் பெற்றது இக்கல்லூரி. தென்னார்க்காடு, வடஆர்க்காடு, சென்னை, செங்கல்பட்டு, சேலம், திருச்சிராப்பள்ளி மாவட்டங்களைச் சேர்ந்த பலர் இக்கல்லூரியில் பயின்று ஆதீன கர்த்தர்களாகவும், பல்கலைக்கழகப் பேராசிரியர்களாகவும், முதல்வர்களாகவும், மேல்நிலைப்பள்ளி, உயர்நிலைப் பள்ளித் தலைமை ஆசிரியர்களாகவும் தமிழாசிரியர்களாகவும் பணியாற்றி ஓய்வு பெற்றும் பணியாற்றிக் கொண்டும் உள்ளனர்.
சென்னைப் பல்கலைக் கழகத் தேர்வில் தமிழ்ப் புலமையில் முதன்மை பெறும் மாணவர்க்கு அளிக்கப் பெறும் பரிசுத் தொகை ரூபாய் ஆயிரத்தினை ஆண்டுதோறும் இக்கல்லூரி மாணவர்களே பெற்று வந்துள்ளனர்.

இக்கல்லூரியில் சென்னைப் பல்கலைக்கழக இணைப்பாணையுடன் பதினெட்டாம் பட்டம் குருமகா சந்நிதானங்களின் அருட்பார்வையின் வண்ணம்

வித்துவான் - தமிழ்ப் பட்டயப் படிப்பு 

புலவர் தமிழ் - பட்டயப் படிப்பு 

பி.லிட் தமிழ்ப் பட்டப் படிப்பு 

பி.லிட் தமிழ்ப் பட்டப் படிப்பு 

முதுகலைத் தமிழ் - பட்டப் படிப்பு 

இந்நிலையில் திருமட வளர்ச்சிக்கும், கல்லூரியின் மேம்பாட்டிற்கும் தம்மை முழுமையாக ஈடுபடுத்திக் கொண்டவர்களும், 19ஆம் பட்டம் குருமகா சந்நிதானங்களின் நம்பிக்கைக்குப் பாத்திரமாகவும் திகழ்ந்த திரு. குமார. சிவ.இராஜேந்திரன், B.Sc. B.L. அவர்கள் 2004 முதல் கல்லூரிச் செயலராகப் பொறுப்பேற்று கல்லூரியை உயர்த்த வேண்டும் என்ற நல்ல நோக்கத்தில் கீழ்க்கண்ட பாடப் பிரிவுகளைத் தொடங்கி வைத்தார்கள்.
எம்ஃபில் தமிழ் - ஆய்வுப் படிப்பு பகுதி நேரம் - முழுநேரம் 2005 - 06 முதல்
பி.எச்.டி தமிழ் ஆய்வுப் படிப்பு பகுதி நேரம் - முழுநேரம் 2005 - 06 முதல்

மேலும் 2007 - 08 ஆம் ஆண்டு முதல் கிராமப்புற மாணவர்கள் தமிழில் மட்டுமின்றி பல்துறையில் பயின்று உலக அரங்கில் இடம்பெற வேண்டும் என்ற நோக்கில் ஸ்ரீமத் சிவஞான பாலய சுவாமிகள் தமிழ்க்கல்லூரி என்பது ஸ்ரீமத் சிவஞான பாலய சுவாமிகள் தமிழ், கலை, அறிவியல் கல்லூரி எனத் தமிழ்நாடு அரசு உயர்கல்வித் துறை அரசு கடிதம் (நிலை) எண்: 223, நாள் 09.07.2007 அரசு ஆணையின் வண்ணம் பெயர் மாற்றம் செய்யப் பெற்று 


ஆகிய பாடப்பிரிவுகள் சுயநிதிப் பிரிவில் தொடங்கப் பெற்று கிராமப்புற ஏழை மாணவர்களின் ஏற்றத்திற்கு வழி வகுத்துக் கொண்டு வருகிறது.
தற்போது இக்கல்லூரி 20ஆம் பட்டம் ஸ்ரீலஸ்ரீ சிவஞானபாலய சுவாமிகளின் குருவருள் ஆசியுடன் சீரும் சிறப்புமாக இயங்கி வருகிறது.


</doc>
<doc id="190376" url="https://ta.wikipedia.org/wiki?curid=190376" title="தெ. பொ. மீனாட்சிசுந்தரம்">
தெ. பொ. மீனாட்சிசுந்தரம்

பன்மொழிப்புலவர் என்று அழைக்கப்பட்ட தெ. பொ. மீனாட்சிசுந்தரம் (08 சனவர் 1901–27 ஆகத்து 1980) 20-ஆம் நூற்றாண்டின் புகழ்பெற்ற தமிழறிஞர்களுள் ஒருவர். இவர் சமசுகிருதம், தெலுங்கு, கன்னடம், மலையாளம், இந்தி, பிரெஞ்சு, செருமன் போன்ற பல மொழிகளை அறிந்தவராய் இருந்தார். தமிழிலும் ஆங்கிலத்திலும் இலக்கியம், இலக்கணம், வரலாறு, சமயம், ஒப்பிலக்கியம், மொழியியல் குறித்த பல கட்டுரைகளையும், நூல்களையும், திறனாய்வுகளையும் எழுதியுள்ளார்.

ஆரம்பத்தில் ஒரு வழக்கறிஞராகவும், சென்னை மாநகராட்சியின் தேர்ந்தெடுக்கப்பட்ட உறுப்பினராகவும் பணியாற்றிய இவர், பிறகு மொழியியலில் ஆர்வம் கொண்டு பட்டங்கள் பெற்று, பல கல்லூரிகளில் பேராசிரியராகவும், பின்னர் மதுரைக் காமராசர் பல்கலைக்கழகத்தின் முதல் துணைவேந்தராகவும் 1966 முதல் 1971 வரை பணியாற்றினார். தமிழக அரசின் கலைமாமணி விருதையும், இந்திய அரசின் பத்மபூசன் விருதையும் பெற்றவர்.

தெ. பொ. மீனாட்சிசுந்தரம், தமிழ்நாடு, சென்னை, சிந்தாரிப்பேட்டையில் 1901-ஆம் ஆண்டு சனவர் 8-ஆம் நாள் பொன்னுசாமி கிராமணியார் என்பவருக்கு மகனாகப் பிறந்தார். அவருடைய தந்தைக்குத் தமிழ் மீதும் தமிழ் அறிஞர்கள் மீதும் இருந்த பற்றினால், மகாவித்துவான் மீனாட்சி சுந்தரனார் பெயரை மகனுக்கு இட்டார்.

1920-இல் பச்சையப்பன் கல்லூரியில் பி.ஏ. பட்டமும் 1922-இல் பி.எல். பட்டமும் பெற்றார். 1923-இல் எம்.ஏ. பட்டம் பெற்று, வரலாறு, பொருளியல், அரசியல் ஆகிய துறைகளில் முதுகலைப் பட்டமும் பெற்றார். 1923ல் சென்னை உயர்நீதி மன்றத்தில் வழக்கறிஞராக தன்னைப் பதிவு செய்து கொண்டார்.

1924-இல் சென்னை மாநகராட்சியின் உறுப்பினராகத் தேர்ந்தெடுக்கப் பட்டார். 1925-இல் அலுமினியத் தொழிலாளர் சங்கத் தலைவராய் இருந்து தொண்டு புரிந்தார். தமிழ் இலக்கிய இலக்கண ஆர்வத்தால் 1934க்குள் பி.ஓ.எல், எம்.ஓ.எல். பட்டங்களும் பெற்றார். 1941ல் நாட்டு உரிமைக்காக மறியல் செய்து சிறை சென்றார்.

இவரது தமிழ்ப் புலமையைக் கண்ட அண்ணாமலை அரசர், அண்ணாமலைப் பல்கலைக்கழகத்திற்கு இவரைப் பேராசிரியராக நியமித்தார். பேராசிரியராகப் பொறுப்பேற்ற தெ.பொ.மீ. 1944 முதல் 1946 வரை அங்குப் பணியாற்றினார். மீண்டும் 1958ல் அண்ணாமலைப் பல்கலைக்கழகத்தில் மொழியியல், இலக்கியத் துறைகளின் தலைமைப் பேராசிரியராகப் பொறுப்பேற்றார். மொழிப்புலமை இவரை அயல்நாட்டுப் பல்கலைக்கழகமான சிகாகோ பல்கலைக்கழகத்தில் 1961-இல் தமிழ்ப் பேராசிரியராகப் பொறுப்பேற்க வைத்தது.

1973,74-ஆம் ஆண்டுகளில் திருவேங்கடவன் பல்கலைக்கழகத்தில் திராவிட மொழியியல் கழகச் சிறப்பாய்வாளராக பொறுப்பேற்றார். 1974 முதல் ஆழ்நிலைத் தியானத் தேசியக் குழுவில் உறுப்பினராக இருந்து தொண்டு செய்துள்ளார். இவருக்குத் தருமபுர ஆதீனம் "பல்கலைச் செல்வர்" என்றும், குன்றக்குடி ஆதீனம் "பன்மொழிப் புலவர்" என்றும் விருதுகள் அளித்துச் சிறப்பித்தன.



</doc>
<doc id="190378" url="https://ta.wikipedia.org/wiki?curid=190378" title="குபேர லிங்கம்">
குபேர லிங்கம்

செல்வத்தின் அதிபதியான குபேரன் வணங்கிய இலிங்க உருவத்திருமேனி குபேர இலிங்கம் என்று அழைக்கப்படுகிறது. திருவண்ணாமலையில் குபேரன் கிரிவலம் வந்தபொழுது அவருக்கு இந்த இலிங்கம் சுயம்புவாக தோன்றி காட்சி தந்ததாக கூறப்படுகிறது. 

குபேர இலிங்கத்தினை வழிபடுவோருக்கு செல்வங்கள் கிடைக்கும் என்பதும், முறையில்லா வழியில் செல்வம் சேர்த்தவர்களுக்கு அப்பாவங்கள் விலகும் என்பதும் சைவர்களின் நம்பிக்கையாகும்.

சுவர்ண பைரவர்


</doc>
<doc id="190385" url="https://ta.wikipedia.org/wiki?curid=190385" title="உச்சகதிர் ஏற்பளவு">
உச்சகதிர் ஏற்பளவு

எந்த கதிர் வீச்சின் ஏற்பளவின் விழுக்காட்டில் ஆழ கதிர்ஏற்பளவு கணக்கிடப்படுகிறதோ அந்த ஏற்பளவு உச்ச கதிர்ஏற்பளவு (Dose) எனப்படுகிறது. கிலோ வோல்ட் (KV) கதிர்களுக்கு இந்த உச்சஅளவு தோல்பரப்பிலேயே உள்ளது. ஆனால் மெகா வோல்ட் (MV ) கதிர்களுக்கு இந்த உச்ச அளவு தோல்பரப்பிற்கு சில மி.மீ. அடியில் உள்ளது. இதனால் கதிர்வீச்சின் விளைவுகள் தோலில் எளிதில் தென்படுவதில்லை. தோல்நிறம் மாறுவதோ புண்படுவதோ அரிப்பு ஏற்படுவதோ இல்லை. இதனை தோல் காப்பு விளைவு (Skin Sparing effect) எனலாம். கோபால்ட் காமா கதிர்களின் ஆற்றல் 1.25 மில்லியன் எலக்ட்ரான் வோல்டிற்குச் சமமாகும். இக்கதிர்களுக்கு உச்சஏற்பளவு தோலின் அடியில் 0.5 செ.மீ-ல் காணப்படுகிறது. மெகா வோல்ட் கதிர்களுக்கு, அந்த மின்னழுத்தத்தினை 4 ஆல் வகுத்து, உச்ச கதிர்ஏற்பளவு புள்ளியினை செ.மீ-ல் தெரிந்து கொள்ளலாம்.
BARC notes .


</doc>
<doc id="190386" url="https://ta.wikipedia.org/wiki?curid=190386" title="முத்தேவியர்">
முத்தேவியர்

இந்து மதத்தின் மும்மூர்த்திகளாக பிரம்மா, திருமால், சிவன் ஆகியோரின் மனைவிகளான சரஸ்வதி, இலட்சுமி, பார்வதி ஆகியோர் முத்தேவியர் என்று வணங்கப்படுகிறார்கள். இவர்களை கலைமகள், அலைமகள், மலைமகள் என்றும் கூறுவதுண்டு. சாக்தத்தில் அனைத்து சக்திகளும் ஆதிசக்தியின் வடிவம் என்பதால் இவர்கள் மூவரும் ஆதிசக்தியின் வடிவங்களாக வணங்கப்படுகிறார்கள்.

திருநாகேஸ்வரம் நாகநாதர் கோயிலில் ஒரே சன்னதியில் பார்வதி (கிரிகுஜாம்பிகை), லட்சுமி, சரஸ்வதி ஆகிய முத்தேவியரும் காட்சி தருகின்றார்கள். 


</doc>
<doc id="190387" url="https://ta.wikipedia.org/wiki?curid=190387" title="ஹிண்டன் விமானப்படைத் தளம்">
ஹிண்டன் விமானப்படைத் தளம்

ஹிண்டன் விமானப்படைத் தளம் ("Hindon Air Force Station") உத்தரப்பிரதேசத்தின் காசியாபாத் அருகில் டெல்லியின் புறநகர் பகுதியில் அமைந்துள்ள ஹிண்டன் ஆற்றின் அருகில் உள்ளது. இது 9000 அடி (2700மீட்டர்கள்) நீளம், × 150 அடி (46 மீட்டர்கள்) அகலம் கொண்ட பரப்பளவில் அமைந்துள்ளது.

2005 ஆம் ஆண்டு வரை விமானப்படையின் ஆண்டுவிழா அக்டோபர் 8ல் புது தில்லியின் பாலம் பன்னாட்டு வானூர்தி நிலைய விமானத்தளத்தில் நடந்துவந்தது. ஆனால் 2006ம் ஆண்டு முதல் இத்தளத்திற்கு மாற்றப்பட்டது. 02.09.2013 அன்று இந்திய ராணுவ மந்திரி ஏ.கே.அந்தோணி மூலம் இத்தளத்தில் விமானப்படைக்கு மிகப்பெரிய சரக்கு விமானம் "போய்ங் சி-17 க்ளோப்மாஸ்டர் III" நாட்டுடைமை ஆக்கிவைக்கப்பட்டது. 70 டன் எடையை சுமந்து செல்லும் இது அமெரிக்காவில் தயாரிக்கப்பட்டது.

2, 9 மற்றும் 18 படைப்பிரிவுகளில் MiG-27ML இயங்குகிறது.
தற்போது Mi-17 IV முதல் நுப்ரோ வாரியார் 129-HU வரை செயல்படுகிறது.

இந்திரா காந்தி பன்னாட்டு வானூர்தி நிலையம்


</doc>
<doc id="190400" url="https://ta.wikipedia.org/wiki?curid=190400" title="மண்டலபுருடர்">
மண்டலபுருடர்

மண்டலபுருடர் என்பவர் சூடாமணி நிகண்டு என்னும் நூலை இயற்றியவர். இவர் தன்னை "வீங்குநீர்ப் பழனம் சூழ்ந்த வீரமண்டலவன்" எனக் கூறிக்கொள்கிறார். வீரை என்பது வீரபுரம் என்பதன் மரூஉ. இவரது சமயம் ஆருகதம். இதனை இவரது 'பன்னிரண்டாவது பல்பெயர்க் கூட்டத்து ஒருபெயர்த் தொகுதி' என்னும் பகுதிக்கு எழுதப்பட்டுள்ள சிறப்புப் பாயிரத்திலுள்ள தொடரால் அறியலாம். இவர் கிருஷ்ணதேவராயர் காலத்தில் வாழ்ந்தவர். பல வடசொற்களைத் தமிழ்ச்சொள்களாக ஆக்கிப் பொருளினைத் தொகுத்துக் கூறியுள்ளார். நிகண்டு நூல்கள் பலவற்றில் இவர் இயற்றிய நிகண்டு விருத்தம் என்னும் யாப்பில் உள்ளமையால் பலரும் படித்துப் புரிந்துகொண்டு போற்றுகின்றனர். 


</doc>
<doc id="190408" url="https://ta.wikipedia.org/wiki?curid=190408" title="அஞ்சு பாபி ஜார்ஜ்">
அஞ்சு பாபி ஜார்ஜ்

அஞ்சு பாபி ஜார்ஜ் (பிறப்பு 19 ஏப்ரல் 1977) ஒர் இந்தியத் தடகள வீராங்கனை ஆவார். 2003-ம் ஆண்டு பாரிசில் நடந்த உலக தடகள போட்டியில் 6.70 மீட்டர் தூரம் தாண்டி நீளம் தாண்டுதலில் வெண்கலப் பதக்கம் வென்றதன் மூலம் இவர் பரவலாக அறியப்பட்டார். மேலும் இவரே உலக தடகளப் போட்டியில் வென்ற முதல் இந்திய தடகள வீரர் ஆவார். 2003-04 -ம் ஆண்டிற்கான ராஜீவ் காந்தி கேல் ரத்னா விருதை வென்றுள்ளார்.

அஞ்சு ராபர்ட் பாபி ஜார்ஜ்-ஐ மணந்தார், மும்முறைத் தாண்டுதல் போட்டியில் முன்னாள் தேசிய வெற்றியாளரான இவர் அஞ்சுவின் பயிற்றுனரும் ஆவார். தற்போது அஞ்சு இந்திய சுங்கத் துறையில் பணிபுரிகிறார்.


</doc>
<doc id="190414" url="https://ta.wikipedia.org/wiki?curid=190414" title="ஜென்னி வான் வெசுட்பலென்">
ஜென்னி வான் வெசுட்பலென்

ஜென்னி வான் வெசுட்பலீன் ("Jenny von Westphalen") (1814 – டிசம்பர் 2, 1881) பொருளாதார அறிஞர் கார்ல் மார்க்சின் மனைவி ஆவார். இவரின் முழுப்பெயர் "ஜோனா பார்தா ஜூலி ஜென்னி வான் வெசுட்பலீன்" ஆகும். அவர் 1836 ஆண்டு கார்ல் மார்க்சுடன் நிச்சயக்கப்பட்டு 1843 ஆம் ஆண்டு திருமணம் செய்து கொண்டார். இவருக்கும் மார்க்சுக்கும் 7 குழந்தைகள் பிறந்தன.

இவர் தன் கணவரின் போராட்டங்கள் காரணமாக வறுமையின் பிடியில் சிக்கி பெரும் அவதிபட்டார். அவர் தன் குழந்தைகளுக்கு பால் கொடுக்கக் கூட பணமின்றி கஷ்டப்பட்டார். எனினும் அவர் தன் கணவருக்கு உறுதுணையாக நின்றார். வரலாற்று அறிஞர்களால் வறுமையிலும் கார்ல் மார்க்சுடனான அவரின் காதலுக்காக பெரிதும் மதிக்கப்படுகின்றார். அதற்க்கு அவர் தன்னுடைய ஆசை பற்றி "அடுத்த பிறவியிலும் மார்க்சு தன் காதலனாகவும், அதனை வெளிக்காட்ட இதே வறுமையும் வேண்டும்" என கூறியதே சிறந்த எடுத்துக்காட்டு ஆகும்.

ஜென்னி வோன் வெசுட்பலீன் மற்றும் கார்ல் ஹென்ரிச் மார்க்ஸ் குழந்தைபருவத்திலிருந்தே நன்று அறிந்தவர்கள். அவர் கார்லை விட நான்கு ஆண்டுகள் மூத்தவர். அவரது தந்தை, லுட்விக் வான் வெசுட்பலீன், மார்க்ஸின் தந்தையுடைய நண்பர் ஆவார். அவர்கள் பதின்வயதுகளில் நெருங்கிய நண்பர்களாயினர். மார்க்ஸ் கருத்துப்படி, அவர் ட்ரியரின் உள்ள மிக அழகான பெண் என்பார்.
ஜென்னி மற்றும் கார்ல் 1836 முதல் காதல் வயப்பட்டனர். இறுதியில் ஜூன் 19, 1843 அன்று அவர்கள் பேட் க்ரூச்கிர்சே நகரின் க்ரூச்கிர்சே பாலோஸ்கிர்சே(Kreuznacher Pauluskirche) தேவாலயத்தில் திருமணம் செய்துகொண்டனர். தங்கள் திருமணத்தை தொடர்ந்து, கார்ல் மற்றும் ஜென்னி மார்க்ஸ் பாரிசின் "ரியூ வானேயு"(Rue Vaneau) பகுதிக்குக் குடி பெயர்ந்தனர்.

கார்ல் மற்றும் ஜென்னி மார்க்ஸ் காலவரிசைப்படி பின்வரும் ஏழு குழந்தைகளை பெற்றனர். அவர்கள்:
இவர் கணவர் மார்க்சின் போராட்டங்களால் ஏற்பட்ட வறுமை காரணமாக ஜென்னியின் குழந்தைகளில் 3 பேர் மட்டுமே அதிக காலம் உயிர் வாழ்ந்தனர்.

பின் வந்த ஆண்டுகளில் ஜென்னி மார்க்ஸ் கல்லீரல் புற்றுநோயால் பாதிக்கப்பட்டார். பிரான்ஸுக்கு ஒரு குடும்பப் பயணத்தின் போது 1881 ஆம் ஆண்டு டிசம்பர் 2 அன்று தனது 67 வது வயதில் லண்டனில் மரணமடைந்தார். அவர் உடல் லண்டனில் புதைக்கப்பட்டது.



</doc>
<doc id="190420" url="https://ta.wikipedia.org/wiki?curid=190420" title="ஐஓஎஸ்">
ஐஓஎஸ்

ஐஓஎஸ் என்பது ஒரு கைத் தொலைபேசி இயக்கு தளம். இது ஆப்பிள் நிறுவனத்தால் 2007 ஆம் ஆண்டு வெளியிடப்பட்ட ஐபோன் என்ற நவீன நுண்ணறி பேசி கருவிக்காக உருவாக்கப்பட்ட ஓர் இயக்கு தளம். இந்த இயக்கு தளமானது மற்ற ஆப்பிள் கருவிகளான ஐபாட் டச் (செப்டம்பர் 2007), ஐ-பேடு (ஜனவரி 2010),ஐ-பேடு மினி (நவம்பர் 2012) மற்றும் இரண்டாம் தலைமுறை ஆப்பிள் டிவி (செப்டம்பர் 2010) போன்றவற்றிலும் இயங்குமாறு அமைக்கப்பட்டுள்ளது. மைக்ரோசாப்ட் விண்டோஸ் நுண்ணறி பேசி மற்றும் கூகிள் ஆண்ட்ராய்டு போலல்லாமல், ஆப்பிள் அல்லாத வன்பொருளில் இந்த இயக்கு தளத்தை நிறுவ உரிமம் இல்லை. மார்ச் 2018 வரை, ஐஓஎஸ் மென்பொருள் விற்பனைத்தளமாகிய ஆப் ஸ்டோரில் 20,00,000க்கும் மேலான பயன்பாட்டு மென்பொருள்கள் விற்பனைக்கு உள்ளன அதில் 10,00,000 மென்பொருள்கள் ஐ-பேடுக்கானவை. இந்த பயன்பாட்டு மென்பொருள்கள் 130 பில்லியன் தடவைக்கு மேல் பதிவிறக்கம் செய்யபட்டுள்ளன.

ஐஓஎஸ்-இன் முக்கிய பதிப்புகள் ஆண்டுதோறும் வெளியிடப்படுகிறது. அதன்படி, செப்டம்பர் 17, 2018 அன்று இதன் 12வது பதிப்பு வெளியிடப்பட்டது. தொடர்ந்து, அதன் மேம்படுத்தப்பட்ட பதிப்பான ஐஓஸ் 12.1 அக்டோபர் 30, 2018 அன்று வெளிவந்தது. மற்றும் ஐஓஎஸ் 12.1.1ன் 3வது பீட்டா பதிப்பு, நவம்பர்பர் 15, 2018 அன்று வெளியிடப்பட்டுள்ளது.

மேக்வோர்ல்ட் மாநாடில் ஜனவரி 9, 2007 நடைபெற்றது. அதில் ஐபோன் (iPhone) அறிமுகப்படுத்தப்பட்டது, மேலும் அந்த ஆண்டு ஜூன் மாதம் முதல் தலைமுறை ஐபோன் வெளியிடப்பட்டது. முதலில் இந்த இயங்குதளத்திற்கு தனியாக பெயர் எதுவும் அறிவிக்கப்படவில்லை, "ஓஎஸ்-எக்ஸ் தளத்தில் ஐபோன் இயங்குகிறது" என மட்டுமே சொல்லப்பட்டது. ஆரம்பத்தில் வெளியாரால் உருவாக்கப்பட்ட மென்பொருட்கள் இதில் இயங்காது என கூறப்பட்டது. அக்டோபர் 17, 2007 அன்று, ஆப்பிள் சாப்ட்வேர் டெவெலெப்மெண்ட் கிட்(SDK) உருவாக்கத்தில் உள்ளது எனவும் பிப்ரவரி மாதத்தில் இது பயன்பாட்டுக்கு வரும் எனவும் அறிவிக்கப்பட்டது. சாப்ட்வேர் டெவெலெப்மெண்ட் கிட்(SDK) மூலம் ஐபோன் மற்றும் ஐபோன் பயன்பாட்டளர்களுக்கு தேவையான பயன்பாட்டு மென்பொருட்களை மூன்றாம் தரப்பு நிரலமைபாளர்களால் உருவாக்க முடியும். மார்ச் 6, 2008 அன்று, முதல் சாப்ட்வேர் டெவெலெப்மெண்ட் கிட்(SDK) பீட்டா பதிப்பை வெளியிட்டது அதோடு ஐபோன் இயக்கு தளத்திற்கு "ஐபோன் ஓஎஸ்" என்று புதிய பெயரிடப்பட்டது.

2007 விடுமுறை பருவத்தில் ஒரு மில்லியனுக்கும் அதிகமான ஐபோன்கள் விற்கப்பட்டது. ஜனவரி 27, 2010 அன்று, ஆப்பிள் ஐபோன் மற்றும் ஐபாட் டச் விட பெரிய திரை கணினியான ஐ-பேடை அறிவித்தது. இது இணைய உலாவல், ஊடக நுகர்வு, மற்றும் புத்தகங்கள்(iBooks) படிக்க வடிவமைக்கப்பட்டுள்ளது என அறிவித்தது .

ஜூன் 2010 இல், ஐபோன் ஓஎஸ் என்பது ஐஓஎஸ்(iOS) என ஆப்பிளால் பெயர் மாற்றம் செய்யப்பட்டது. ஆனால் ஐஓஎஸ்(iOS) என்பது சிஸ்கோ நிறுவனத்தால் அதன் இயக்கு தளத்தில் உபயோகிக்கப்பட்ட பெயராகும் ஒரு தசாப்தமாக இந்த பெயரை உபயோகித்து வருகிறது. பின்னால் சட்ட ரீதியான பிரச்சினைகள் எதுவும் வரக்கூடாது என்பதால் ஆப்பிள் இந்த பெயரை சிஸ்கோ நிறுவனத்திடம் இருந்து உரிமமாக பெற்றுக்கொண்டது . 2011 ஆண்டு இறுதியில், ஐஓஎஸ்(iOS) நுண்ணறி பேசி மற்றும் கணினிகள் 60 சதவீத பங்குச்சந்தையை கொண்டு இருந்தன.





</doc>
<doc id="190426" url="https://ta.wikipedia.org/wiki?curid=190426" title="இதற்குத்தானே ஆசைப்பட்டாய் பாலகுமாரா">
இதற்குத்தானே ஆசைப்பட்டாய் பாலகுமாரா

இதற்குத்தானே ஆசைப்பட்டாய் பாலகுமாரா என்பது 2012-இல் வெளிவந்த ஒரு தமிழ்த் திரைப்படமாகும். இதனை ரௌத்திரம் படத்தை இயக்கிய கோகுல் எழுதி இயக்கியுள்ளார். விஜய் சேதுபதி கதாநாயகனாகவும். நந்திதா கதாநாயகியாகவும் நடித்துள்ளார்.

சுமார் மூஞ்சி குமாராக விஜய்சேதுபதி, அவருக்கும் எதிர் வீட்டு நந்திதாவுக்கும் ஒரு தலைக் காதல், எதிர்ப்பு, அதனால் பிரச்சனைகள் ஒரு புறம், பாலாவாக மங்காத்தாவில் நடித்த அஸ்வின், அவருக்கும் சுவாதிக்கும் காதல், அவரது வேலையின் பிரச்சனைகள், குடித்து விட்டு வண்டியை ஓட்டி ஒரு பெண்மணிக்கு விபத்து ஏற்படுத்தி விடுகிறார், உயிருக்கு போராடும் இந்த பெண்மணியை காப்பாற்ற வேண்டும்

அஸ்வின் குடித்த ஒயின்சாப்பில் ஒரு கொலை நடக்கிறது. கொலையாளிகள் விஜய்சேதுபதி செல்போனை திருடி தப்பித்து விடுகின்றனர், உயிருக்கு போராடும் பெண்மணிக்கு விஜய்சேதுபதியின் அரிய வகை ரத்தம் தேவை. கொலை செய்த இடத்தில் இருந்ததால் சந்தேகத்தின் பேரில் கைது செய்யப்படும் விபத்தில் சிக்கிய பெண்மணியின் கணவன்

இவை எல்லாம் சரியாகி விஜய்சேதுபதியின் ரத்தம் பெண்மணிக்கு கிடைத்ததா, அஸ்வினின் காதல் என்னவானது, கொலையாளிகள் சிக்கினரா, செல்போன் விஜய்சேதுபதிக்கு திரும்ப கிடைத்ததா, விபத்தில் சிக்கிய பெண்மணியின் கணவர் தப்பித்தாரா என்பது தான் கதை.



</doc>
<doc id="190441" url="https://ta.wikipedia.org/wiki?curid=190441" title="சின்னப்பிள்ளை">
சின்னப்பிள்ளை

சின்னப்பிள்ளை இந்தியப் பிரதமராக இருந்த வாஜ்பாயிடமிருந்து, மகளிர் மேம்பாட்டிற்காக வழங்கப்படும் ” ஸ்திரீ சக்தி ” எனும் உயர் விருது பெற்றவர். 
விருது வழங்கிய வாஜ்பாய், தன்னைவிட வயதில் இளையவரான சின்னப்பிள்ளையின் காலில் விழுந்து ஆசி பெற்றார். 

சின்னப்பிள்ளை மதுரை மாவட்டம், அழகர் கோவில் சாலையில் உள்ள கள்ளந்திரி கிராமத்தில் பிறந்து, மதுரையிலிருந்து பன்னிரண்டு கிலோ மீட்டர் தூரத்தில் உள்ள பில்லுச்சேரி கிராமத்தில் வாழ்கிறார். பன்னிரண்டு அகவையில் சின்னப்பிள்ளைக்கும் பில்லுசேரிப் பெருமாளுக்கும், மதுரை மீனாட்சி அம்மன் கோயிலில் திருமணம் நடந்தது. இரண்டு ஆண் குழுந்தைகள். கணவர் பெருமாள் தீராத நோயினால் வேலைக்குச் செல்ல முடியாது வீட்டிலேயே முடங்கி விட்டார். அதே காலத்தில் சின்னப்பிள்ளையின் தந்தையும் காலமானர். இதனால் சின்னப்பிள்ளை விவசாயக் கூலி வேலை செய்து குடும்பத்தை காப்பாற்ற வேண்டிய நிலைக்கு உள்ளானார். 

இந் நிலையில்தான் இன்றளவும் எழுதப் படிக்கத் தெரியாதவராக இருப்பினும், கிராமப்புற மகளிரிடையே சிறுசேமிப்பு பழக்கம் ஏற்படுத்தி, களஞ்சியம் எனும் மகளிர் சுய உதவிக் குழுக்கள் மூலம் பொருளாதார நிலையை மேம்படுத்திக் காட்டினார்.
சின்னப்பிள்ளையின் பெயர் தமிழக வரலாற்று பக்கங்களில் இடம் பெறத் தொடங்கியது.

நில உரிமையாளர்களைச் சந்தித்து, மொத்தமாக பத்து பதினைந்து ஏக்கர் விவசாய விளை நிலங்களில் விவசாய வேலையைக் குத்தகைக்கு எடுத்து, விவசாயக் கூலியாட்களை அணி திரட்டி, நாற்று நடுதல், களை எடுத்தல், அறுவடை செய்தல் போன்ற பணிகள் செய்து, அதில் வரும் மொத்தக்கூலியை அனைவருக்கும் சமமாகப் பங்கிட்டு வழங்கினார். முதியவர்களையும், மாற்றுத்திறனாளிகளையும் தனது அணியில் சேர்த்து அவர்களுக்கும் வேளாண் வேலை வழங்கி கூலி வாங்கிக் கொடுத்தார்.

சின்னப்பிள்ளை வாழ்க்கையில் தன்னம்பிக்கையுடன் வளர்ந்து வரும் நேரத்தில், மதுரையில் செயல்படும் தானம் அறக்கட்டளையின் தலைவர் வாசிமலை தனது குழுவினருடன் பில்லுச்சேரி கிராமத்திற்கு சென்று, மகளிர் சுய உதவிக் குழுத் திட்டம் குறித்து சின்னப்பிள்ளையிடம் விளக்கி கூறினார். அதன்படி தன் கிராமத்திலும், சுற்றுப்புற கிராமங்களிலும் மகளிர் சுய உதவிக் குழுக்களை அமைத்து, மகளிர் பொருளாதார முன்னேற்றத்திற்குக் காரணமாக விளங்கினார் சின்னப்பிள்ளை.

சின்னப்பிள்ளை ஏற்படுத்திய மூன்று மகளிர் சுய உதவிக் குழுக்கள் மூலம், கிராமக் கண்மாயில் மீன் பிடிக்கும் குத்தகையை, மதுரை மாவட்ட ஆட்சித் தலைவரிடமிருந்து பெற்றுச் சாதனை படைத்தனர்.

2004 இல் சுனாமி எனும் ஆழிப்பேரலை தமிழ்நாட்டை தாக்கியபோது சின்னப்பிள்ளை தலைமையில் சென்ற மீட்புப் பணியில் இருந்த மகளிர் ஆற்றிய பணி பாராட்டத்தக்கது.

இந்தியப் பிரதமரின் ”ஸ்திரீ சக்தி விருதுடன்” கிடைத்த ஒரு இலட்சத்து எழுபதாயிரம் ரூபாயை மகளிர் சுய உதவிக்குழு தலைவிகளின் மருத்துவச் செலவிற்காக அறக்கட்டளை ஒன்று உருவாக்கி உள்ளார்.

கிராமப்புறத்தில் வழங்கி வந்த கந்து வட்டி முறையை, (நூறு ரூபாய் அசலுக்கு, ஒரு முட்டை நெல் வட்டி) மகளிர் சுய உதவிக் குழுக்கள் மூலம் ஒழித்துக் கட்டினார்.

ஆரம்ப காலத்தில் கிராமப்புறங்களில் மட்டுமே இயங்கி வந்த மகளிர் சுய உதவிக் குழுக்கள், தற்போது நகர்ப் புறங்களிலும் மகளிர் மேம்பாட்டிற்காக சிறப்பாக செயல்படுவதற்கு வித்திட்டவர் சின்னப்பிள்ளை.









</doc>
<doc id="190446" url="https://ta.wikipedia.org/wiki?curid=190446" title="விம்பிசார கதை">
விம்பிசார கதை

விம்பிசார கதை அருணாசலம் 09 1 என்னும் தமிழ்நூல் நீலகேசி உரை என்னும் உரைநூலில் நான்குவரி ஆசிரியப்பாப் பகுதி ஒன்றுடன் குறிப்பிடப்பட்டுள்ள நூல் ஆகும். இது ஒன்பதாம் நூற்றாண்டில் தோன்றியது. 

இப் பாடலில் 'போதிப் பேரருள் வாமன்' என்பது புத்தனைக் குறிக்கும் எனக் கொண்டு இந்தப் பாடலும் 'விம்பிசார கதை' நூலின் பகுதியாக இருக்கலாம் என்பது மு. அருணாசலம் கருத்து.


</doc>
<doc id="190449" url="https://ta.wikipedia.org/wiki?curid=190449" title="ஜெஹோவா">
ஜெஹோவா

ஜெஹோவா (அல்லது) யாவே என்பது கடவுளைக் குறிக்க எபிரேய விவிலியத்தில் பயன்படுத்தப்படுகின்ற சொல் ஆகும். ஆயினும் அதை எவ்வாறு ஒலிப்பது என்பது குறித்து சர்ச்சை நிலவுகிறது. 

ஜெஹோவா என்னும் பெயர்வடிவம் எபிரேய மூலச் சொல்லான (YHWH) என்னும் "நாலெழுத்து" வடிவப் பெயரின் (Tetragrammaton) திபேரிய ஒலிப்பின் () இலத்தீன் உருமாற்றுச் சொல் ஆகும்.

எபிரேய விவிலியத்தில் கடவுளைக் குறிக்கப் பயன்படும் ஜெஹோவா (யாவே - ) என்னும் சொல்லானது, மரபுவழி வருகின்ற மசோரெத்திய பாடத்தில் (Masoretic Text) 6,518 முறை வருகின்றது. மேலதிகமாக ஜெஹோவி ("Jehovih") () என்னும் வடிவத்தில் 305 தடவை வருகிறது. "ஜெஹோவா" என்னும் ஒலிவடிவம் கொண்ட பெயரைப் பயன்படுத்தும் மிகப் பழமையான இலத்தீன் விவிலிய பாடம் 13ஆம் நூற்றாண்டைச் சாரும்.

பெரும்பாலான விவிலிய அறிஞர் கருத்துப்படி, எபிரேய விவிலியத்தில் கடவுளைக் குறிக்கும் சொல்லின் ஒரு கலப்பு வடிவமே ஜெஹோவா என்பதாகும். இச்சொல் வடிவம் கி.பி. சுமார் 1100இல் எழுந்ததாக அவர்கள் கூறுகின்றார்கள். 

பண்டைய எபிரேய மொழியில் மெய்யெழுத்துக்கள் மட்டுமே இருந்தன. மெய்யெழுத்துக்களைக் கூட்டி ஒலிக்கும்போது ஆங்காங்கே தேவையான உயிரெழுத்துக்களைச் சேர்த்து ஒலிப்பார்கள். அந்த வழக்கப்படி, கடவுளைக் குறிக்க எழுதப்பட்ட சொல் இலத்தீன் எழுத்து வடிவில் "JHVH" என்று குறிக்கப்பட்டது. 

கடவுளுக்குச் செலுத்த வேண்டிய வணக்கத்தை முன்னிட்டு, கடவுளுடைய பெயரை எபிரேய மக்கள் ஒலிக்க மாட்டார்கள். "JHVH" என்று எழுதப்பட்ட சொல்லை ஒலிப்பதற்கு, "Adonai" என்னும் சொல்லில் உள்ள உயிரெழுத்துகளை எடுத்து அவற்றை "JHVH" என்னும் சொல்லோடு பொருத்தி ஒலித்தார்கள். அதுவே ஜெஹோவா என்று ஒலிக்கப்படலாயிற்று.

ஒருசில அறிஞர் கருத்துப்படி ஜெஹோவா என்னும் ஒலிப்பு முறை கி.பி. 5ஆம் நூற்றாண்டிலேயே தோன்றியது. ஜெஹோவா/யெஹோவா என்னும் வடிவமும் யாவே என்னும் வடிவமும் அக்காலத்திலிருந்தே உள்ளன. 

யெஹோவா என்னும் ஒலிப்புமுறை இருந்தாலும் அந்த ஒலிப்பு கி.மு. 3-2 நூற்றாண்டுகளில் வழக்கொழிந்தது. கடவுளுக்குச் செலுத்த வேண்டிய வணக்கத்தையும் மரியாதையையும் முன்னிட்டு, மக்கள் கடவுளின் "நாலெழுத்து" பெயரை ஒலிக்க தயங்கினார்கள். அதற்குப் பதிலாக "ஆண்டவர்" என்னும் பெயர் கொண்ட "Adonai" என்னும் எபிரேயச் சொல்லை ஒலித்தார்கள்.

எபிரேய அரிச்சுவடியில் 22 மெய்யெழுத்துக்கள் மட்டுமே இருந்தன. சுவடியில் எபிரேயத்தில் எழுதியபோது உயிரெழுத்துகளை எழுதவில்லை. ஆனால் உயிரெழுத்துகளின் துணையின்றி மெய்யெழுத்துகளை மட்டுமே ஒலித்தல் இயலாது. 

எபிரேய மொழியில் கடவுளின் பெயரை மெய்யெழுத்துகளால் மட்டுமே எழுதினர். அது நான்கு எழுத்துகளால் ஆனதால் "நாலெழுத்து" என்றும் பின்னர் அழைக்கப்பட்டது (கிரேக்கத்தில் "tetragrammaton"). அந்த நான்கு மெய்யெழுத்துகளால் ஆன சொல் JHVH (அல்லது YHWH) என்பதாம். இந்த நாலெழுத்தை எவ்வாறு ஒலிப்பது என்பது பிரச்சினை. அதை ஜஹாவா,ஜுஹோவாஹா, ஜிஹிவா என்று வெவ்வேறு விதங்களில் ஒலிக்க முடியும். எது சரியான ஒலிப்பு என்ற பிரச்சனை தொடர்ந்தது. 

கடவுளின் பெயரை ஒலிக்கும் முறை தந்தையிடமிருந்து மகனுக்கு என்று தலைமுறை தலைமுறையாய் வழங்கப்பட்டிருக்க வேண்டும். ஆனால் ஒரு காலக்கட்டத்தில் கடவுளின் பெயர் மட்டில் மக்கள் கொண்ட வணக்கம் மற்றும் மரியாதையின் அடிப்படையில் அப்பெயரை ஒலிப்பது முறையல்ல என்று அவர்கள் நினைத்தனர். ஆண்டுக்கு ஒருமுறை எருசலேம் கோவில் வழிபாட்டில் மட்டுமே கடவுளின் பெயர் ஒலிக்கப்பட்டது. 

அதே நேரத்தில் விவிலியத்தை வாசித்த போதும் அதை அறிக்கையிட்ட போதும் மக்கள் கடவுளின் பெயரை ஒலிக்க வேண்டிய தேவை எழுந்தது. பழைய ஏற்பாட்டு நூல்களில் கடவுளின் பெயர் சுமார் 6800 தடவை வருவதால் அப்பெயரை ஒலிப்பதைத் தவிர்க்க முடியாது. எனவே ஒரு தீர்வு காணப்பட்டது. அதாவது கடவுளைக் குறிக்க "ஆண்டவர்" ("Lord"; "Master") "தலைவர்" என்று பொருள்படுகின்ற "Adonai" என்னும் சொல்லைப் பயன்படுத்தத் தொடங்கினர். சில வேளைகளில் அதே பொருளுடைய "எலோகிம்" ("Elohim")
என்னும் சொல்லைக் கையாண்டனர்.

கி.பி. 70ஆம் ஆண்டளவில் எருசலேம் கோவில் உரோமைப் படையினரால் அழிவுண்டது. அதன் பின்னர் எருசலேம் கோவிலில் வழிபாடும் நிகழவில்லை, எபிரேயர் கடவுளைக் குறிக்க பயன்படுத்திய JHVH (YHWH) என்னும் சொல்லின் உயிரெழுத்துக்களும் எனவே ஒலிப்பும் மறைந்தது. எபிரேய விவிலியத்தில் கடவுளின் பெயர் JHVH (YHWH) என்று மெய்யெழுத்துத் தொகுப்பாக, "நாலெழுத்தாக" மட்டுமே இருக்கலாயிற்று.

கி.பி. சுமார் 500ஆம் ஆண்டளவில் எபிரேய அறிஞர்கள் எபிரேய மொழியை எழுதுவதில் ஒரு சீர்திருத்தம் கொணர்ந்தார்கள். எபிரேயச் சொற்களின் ஒலிப்பு சரியாகப் பாதுகாக்கப்படுவதற்கு உயிரெழுத்துக்களையும் இணைத்து எழுத வேண்டும் என்று முடிவுசெய்தார்கள். எனவே எபிரேயத்தில் உயிரெழுத்துக்களைக் குறிக்கின்ற அடையாளங்கள் புகுத்தப்பட்டன. இந்த சீர்திருத்தத்தைச் செய்த அறிஞர்கள் "மசோரெத்தியர்" என்னும் பொதுப்பெயரால் அறியப்படுகின்றனர். அச்சொல் "மரபு பேணுபவர்" என்னும் பொருளில் வழங்கப்படுகிறது.

இத்தகைய மசோரெத்திய அறிஞர்கள் எபிரேய விவிலியத்தில் உயிரெழுத்துக் குறியீடுகளைச் சேர்த்ததோடு, சில ஒலிப்பு விளக்கங்களையும் ஓரத்தில் எழுதினர். இதற்கு விவிலிய மசோரெத்திய பாடம் என்று பெயர்.

அவர்கள் கொணர்ந்த எழுத்து மற்றும் ஒலிப்பு சீர்திருத்தம் இரு தூண்கள் மேல் எழுந்தது. அவர்கள் விவிலிய பாடத்தின் வடிவத்தை எந்த விதத்திலும் மாற்றவில்லை; உயிரெழுத்து குறியீடுகளை மட்டுமே சேர்த்து சொற்களை ஒலிப்பதற்கு வழிகாட்டினர். மேலும், அவர்கள் தம் காலத்தில் வழக்கத்திலிருந்த ஒலிப்பு முறைக்கு ஏற்ப அந்த உயிரெழுத்துக் குறியீடுகளைச் சேர்த்தனர்.

ஆனால் JHVH (YHWH) என்னும் சொல் பண்டை நாள்களில் எவ்வாறு ஒலித்தது என்பதை அவர்கள் துல்லியமாக அறிந்திருக்கவில்லை. மேலும் யூதர்களின் தொழுகைக் கூடங்களில் கி.பி. 500களில், விவிலியத்தில் எங்கெல்லாம் JHVH (YHWH) என்னும் சொல் வந்ததோ அங்கெல்லாம் "Adonai" அல்லது "Elohim" என்னும் சொல்லே உச்சரிக்கப்பட்டது. 

நிலைமை இவ்வாறு இருந்ததால், மசோரெத்திய அறிஞர்கள் JHVH (YHWH) என்னும் சொல்லை எவ்வாறு ஒலிக்கலாம் என்பதற்கு ஒரு வழிமுறை கண்டார்கள். அவர்கள் கடவுளைக் குறிக்கும் JHVH (YHWH) என்ற சொல்லின் மெய்யெழுத்துக்களை அப்படியே வைத்துவிட்டு, அந்த எழுத்துக்களுக்கு "Adonai" (அல்லது "Elohim")("ஆண்டவர்", "தலைவர்") என்னும் சொல்லிலுள்ள a (e), o, a (i) (அ (எ), ஓ, ஆ (இ)) என்னும் மூன்று உயிரெழுத்துக்களையும் சேர்த்தார்கள். இவ்வாறு உயிரெழுத்துக்களைச் சேர்த்ததால், விவிலிய வாசகர்கள் JHVH (YHWH) என்னும் சொல்லை விவிலியத்தில் கண்டபோது அதை "அதோனாய்" அல்லது "எலோகிம்" என்று ஒலித்தார்கள். 

அந்த ஒலிப்பிலிருந்து "ஜெஹோவா" என்னும் ஒலிப்பு பிறந்தது. அதாவது, கடவுளைக் குறிக்க எபிரேய விவிலியத்தில் பயன்படுத்தப்பட்ட JHVH (YHWH) என்னும் சொல்லை எவ்வாறு ஒலிக்கலாம் என்று கிறித்தவ இறையியலார் சிந்திக்கலாயினர். ஒருசிலர் தெரியாமலோ வேண்டுமென்றோ "Adonai" ("ஆண்டவர்", "தலைவர்") என்று கடவுளைக் குறிக்க பயன்பட்ட சொல்லிலிருந்து எடுக்கப்பட்டு, JHVH (YHWH) என்னும் பெயரோடு சேர்க்கப்பட்ட உயிரெழுத்துக்களை அப்படியே கூட்டி ஒலிக்கத் தொடங்கினார்கள். எபிரேய மொழியின் புணர்ச்சி விதிகளுக்கு ஏற்ப முதல் உயிரெழுத்தான "அ" "எ" என்று மாறியது. இவ்வாறு எ, ஓ, ஆ என்னும் மூன்று உயிரெழுத்துக்களும் JHVH (YHWH) என்னும் மெய்யெழுத்துத் தொகுதியோடு சேர்ந்து "ஜெஹோவா" என்னும் ஒலிப்பு பிறக்கலாயிற்று. 

இவ்வாறு ஒரு சொல்லின் மெய்யெழுத்துக்களும் மற்றொரு சொல்லின் உயிரெழுத்துக்களும் இணைந்து ஒரு புதிய சொல் உருவாயிற்று. அதுவே "Jehova" ("ஜெஹோவா").

விடுதலைப் பயணம் ("Exodus") நூல் 6:3 பகுதி ஆங்கிலத்திலும் தமிழிலும் மொழிபெயர்க்கப்பட்டதைக் கீழ்வரும் பட்டியல் காட்டுகிறது. அதில்:

எபிரேய விவிலியத்தில் கடவுளைக் குறிக்கப் பயன்படும் சொல்லான JHVH (YHWH) என்பதை எவ்வாறு ஒலிப்பது அல்லது மொழிபெயர்ப்பது என்பதில் கருத்து வேறுபாடு தொடர்ந்து நிலவுகிறது. 




</doc>
<doc id="190451" url="https://ta.wikipedia.org/wiki?curid=190451" title="எசுப்பானிய திரிபுக் கொள்கை விசாரணை">
எசுப்பானிய திரிபுக் கொள்கை விசாரணை

எசுப்பானிய திரிபுக் கொள்கை விசாரணை (Spanish Inquisition) அல்லது புனித அலுவலகத்தின் திரிபுக் கொள்கை விசாரணைக்கான நீதிமன்றம் (Tribunal of the Holy Office of the Inquisition) என்பது கத்தோலிக்க ஆட்சியாளர்களாகிய அரகோனின் இரண்டாம் பெர்டினான்டு மற்றும் முதலாம் இசபெல்லா ஆகியோரால் 1478ஆம் ஆண்டு துவங்கப்பட்டது. இதன் நோக்கம் கத்தோலிக்க மரபினை நாட்டில் பாதுகாக்கவும், திருத்தையின் கட்டுப்பாட்டில் இருந்த மத்தியக்கால சமய விசாரணையின் மாற்றாகவும் இருக்க அமைக்கப்பட்டது. உரோமை திரிபுக் கொள்கை விசாரணை மற்றும் போத்துக்கீய திரிபுக் கொள்கை விசாரணையோடு இதுவும் மிகப்பெரிய திரிபுக் கொள்கை விசாரணையாக கருதப்படுகின்றது.

யூதம் மற்றும் இசுலாமிலிருந்து கத்தோலிக்கத்திற்கு மதம் மாறியவர்கள் அதில் நிலைத்திருக்கின்றார்களா எனக்கண்டறியவே இது முதன்முதலில் உருவாக்கப்பட்டது. 1492 மற்றும் 1501இல் யூதர் மற்றும் இசுலாமியர், கத்தோலிக்கத்திற்கு மதம் மாறவேண்டும் அல்லது நாட்டை விட்டு வெளியேறவேண்டும் என சட்டம் இயற்றப்பட்டது. அப்போது மதம் மாறியவர்களை ஒழுங்குபடுத்தவே இது இயற்றப்பட்டது. தங்களின் அரசியல் பலத்தைக்கூட்டவும், எதிரிகளின் பலத்தை குறைக்கவும், சமுதாய அமைதியைக்காக்கவும், உள்நாட்டுப் போரினைத்தடுக்கவும், இவ்வமைப்பினால் குற்றம் சாட்டப்பட்டவரின் உடமைகளை கவரவும் இது இயற்றப்பட்டதாக நம்பப்படுகின்றது. இவ்வமைப்பு எசுப்பானிய அரசின் நேரடி கட்டுப்பாட்டிற்குள் இருந்தது.

1834இல் எசுப்பானியாவின் இரண்டாம் இசபெல்லாவின் ஆட்சிவரை இவ்வமைப்பு நடப்பில் இருந்தது.

அலென்சோ ஹோஜெடா என்னும் தொமினிகன் சபைத்துறவி, அரசி இசபெல்லாவிடம் கத்தோலிக்கத்துக்கு பல யூதர்கள் போலியாக மதம் மாறியதை 1477-1478இல் தான் கண்டதாகக் கூறினார். செவெலியின் பேராயர் பெத்ரோ மென்டோசாவினால் சமர்பிக்கப்பட்ட ஆய்வறிக்கை இதனை உறுதிசெய்தது.

இதனால் ஒரு திரிபுக் கொள்கை விசாரணையினை துவங்க அரசு முடிவு செய்து திருத்தந்தையிடம் அனுமதி கேட்டது. துருக்கியருக்கெதிரான போரில் உதவ மாட்டோமெனக்கூறி திருத்தந்தை நான்காம் சிக்ஸ்துஸினை பயமுறுத்தி அனுமதி வாங்கப்பட்டது. நவம்பர் 1, 1478இல் திருத்தந்தை நான்காம் சிக்ஸ்துஸ் "Exigit Sinceras Devotionis Affectus" என்னும் ஆணையில் ஒரு திரிபுக் கொள்கை விசாரணை குழுவினை எசுப்பானிய அரசே அமைக்கவும் அதனை மேற்பார்வையிடவும் அனுமதியளித்தார். மிகுயேல் தெ மொரில்லோ மற்றும் யுவான் தெ சன் மார்தின் ஆகியோரை நீதிபதிகளாகக் கொண்டு இரண்டுவருடங்கள் கழித்து செப்டம்பர் 27, 1480இல் ஒரு குழு அமைக்கப்பட்டது.

இக்குழுவின் முதல் விசாரனை பெப்ரவரி 6, 1481இல் நடத்தப்படு அதன் முடிவில் ஆறுபோர் குற்றவாளிகளாக தீர்பிடப்பட்டு உயிருடன் எரித்துக்கொல்லப்பட்டனர். 1492க்குள் எட்டு இடங்களில் இவ்வகை நீதிமன்றங்கள் நிருவப்பட்டிருந்தன. திருத்தந்தை நான்காம் சிக்ஸ்துஸ் பல உண்மைகிறித்தவர்கள் சொந்த பழிவாங்கும் நோக்கிற்காக போலியாக குற்றம் சாட்டப்பட்டு தண்டிக்கப்படுவதைக்கண்டு இவ்வமைப்பு அரகோனில் அமைக்கப்பட தடை விதிக்கதார்.

அந்தலூசியாவிலிருந்த 1483இல் எல்லா யூதர்களும் வெளியேற்றப்பட்டனர். அரசர் பெர்டினான்டு திருத்தந்தையினை வற்புறுத்தி அக்டோபர் 17, 1483 அன்று அரகோனின் திரிபுக் கொள்கை விசாரணை தலைமை நீதிபதியாக "தாமசு தெ தொர்குயிமடா"வை நியமித்தார்.

தொர்குயிமடா தனது பணியின் ஆரம்பத்தில் 33 நாள் அருள் காலம் அளித்து அதில் பதுங்கியிருக்கும் போலிகத்தோலிக்கரை வெளிப்படையாக வந்து மன்னிப்புக்கோர வாய்ப்பு அளித்தார். ஆனாலும் ஓய்வுநாளில் சமைக்காமல் இருப்பவர்கள் (சமயல் புகைக்கூண்டில் புகைவரா வீடுகள்), ஓய்வுநாளுக்கு முன்தினம் அதிகமாக காய்கறி வாங்குபவர், மதம் மாறிய கசாப்புக்கடைக்காரரிடம் மட்டும் கறிவாங்குபவர் ஆகியோர் இனம்காணப்பட்டு விசாரணைக்காக அழைக்கப்பட்டனர். முதலில் சிறு தண்டனைகள் விதிக்கப்பட்டாலும், மீண்டும் தவறியவர்களுக்கு உயிருடன் தீயிட்டு கொல்லப்பட மரணதண்டனை விதிக்கப்பட்டது.

1484இல் திருத்தந்தை எட்டாம் இன்னசெண்ட் இத்தீர்ப்புகளுக்கு தன்னிடம் மேல்முறையீடு செய்யலாம் என அறிவித்தபோதும், அதனை ஏற்காமல் பெர்டினான்டு டிசம்பர் 1484இலும் மீண்டும் 1509இல் குற்றவாளிகளாக கண்டறியப்பட்டவர்களை அரச அனுமதியில்லமல் கொல்லவும், உடைமைகளை பறிக்கவும் கட்டளையிட்டார். இதனால், இவ்வமைப்பு அரச சேவையில் ஒரு பயனுள்ள கருவியாகவும், எசுப்பானிய முடியாட்சியின் அனைத்து பகுதிகளிலும் முழு அதிகாரம் பெற்ற ஒரே நிறுவனமும் ஆனது. எனினும் இதனை தொடர்ந்து எதிர்த்து வந்த அரகொன் மக்கள், 1484 முதல் 1485 வரை கிளர்ச்சியிலும் ஈடுபட்டனர். ஆயினும் செப்டம்பர் 15, 1485இல் நடந்த நீதிபதி பெத்ரோ அரூபெசின் கொலையானது மக்களை யூதர்களுக்கெதிராக திருப்பி திரிபுக் கொள்கை விசாரணைக்கு ஆதரவளிக்க வைத்தது.

இவ்விசாரணை 1480 மற்றும் 1530க்கு இடையே மிகவும் தீவிரமாக நடந்தது. பல்வேறு ஆதாரங்கள் இந்த காலத்தில் நடந்த மரணதண்டனைகளின் எண்ணிக்கையில் மாறுபட்ட மதிப்பீடுகளை அளிக்கின்றன; ஹென்றி காமென், சுமார் 2000 பேர் கொல்லப்பட்டிருக்காலாம் என்கின்றார். இதில் பெரும்பாலானோர் யூதர்கள்.

இதன் மூலம் விசாரிக்கப்பட்ட யூதர்கள் மற்றும் பிறரிடமிருந்து பறிமுதல் செய்யப்பட்ட சொத்துக்களின் மதிப்பு சரிவர தெரியவில்லை. குவாதலூப்பே என்னும் சிறிய நகரில் ஒரு ஆண்டில் பறிமுதல் செய்யப்பட்ட செல்வம், ஒரு அரச குடியிருப்பு கட்டும் அலவுக்குப்போதுமானதாக இருந்தது என்பர். இவ்விசாரணை மக்களிடமிருந்து திருட அரசால் திட்டமிட்டப்படது என பல எசுப்பானியர் கருதியதாக பதிவுகள் உள்ளன. செல்வந்தர் மட்டுமே இவ்விசாரணைக்கு அழைத்துவரப்பட்டு அவர்களின் செல்வங்கள் பரிமுதல் செய்யப்பட்டதாகவும் நம்பப்படுகின்றது.

கார்சியா கார்செல் இதன் மூலம் விசாரிக்கப்பட்டவர்களின் மொத்த எண்ணிக்கை சுமார் 150,000 என்றும் இதில் 3% பேர் கொல்லப்பட்டனர் என்றும் மதிப்பிட்டுள்ளார். மொத்தமாக நிறைவேற்றப்பட்ட மரணதண்டனை 3,000 மற்றும் 5,000 இடையே இருக்க வாய்ப்பு உள்ளது. (ஒப்பீட்டுக்காக: இதே காலத்தில் ஐரோப்பாவில் சூனியக்காரிகள் வேட்டையில் கொல்லப்பட்டவர்களின் எண்ணிக்கை 60,000 ஆகும்.)

தற்கால வரலாற்றாளர்கள் இவ்வமைப்பின் ஆவண பதிவுகளை ஆய்வு செய்யத்தொடங்கியுள்ளனர். 1540 முதல் 1700க்கு இடையேயான இவ்வாவனங்கள் எசுப்பானிய தேசிய ஆவனக்காப்பகத்தில் உள்ளன. இவை அளிக்கப்பட்ட 44.674 தீர்ப்புகள் பற்றிய தகவல்களை வழங்குகிறது. இதனை ஆய்வாளர்கள் குஸ்தாவ் ஹெனிங்க்சன் மற்றும் ஜெமி கான்ட்ரியசும் ஆராயும் பணியில் ஈடுபட்டுள்ளனர். ஆயினும் இவ்வாவனங்களில் பல கால இடைவெளி இருப்பதாலும், பல குற்றங்கள் ஆவனப்படுத்தப்படவில்லை என நம்பப்படுவதாலும், இது வரலாற்றின் உண்மை நிலையினை முழுவதுமாக எடுத்துக்காட்டாது. வில்லியம் மான்டர் என்பவர் 1530 முதல் 1630 வரை 1000 பேரும் 1630 முதல் 1730 வரை 250 பேரும் கொல்லப்படிருக்கலாம் என்கின்றார்.


</doc>
<doc id="190452" url="https://ta.wikipedia.org/wiki?curid=190452" title="வானவில் கிளி">
வானவில் கிளி

வானவில் கிளி ("Rainbow Lorikeet", "Trichoglossus haematodus") என்பது ஆஸ்திரலேசியாவில் உள்ள ஒரு வகைக் கிளியாகும். இது கிழக்கு சீபோட், வடக்கு குயின்ஸ்லாந்து முதல் தெற்கு ஆஸ்திரேலியா, தாசுமேனியா ஆகிய இடங்களில் பொதுவாகக் காணப்படுகிறது. இதன் வாழ்விடங்களாக பொழில், கடற்கரையோரப் புதர், மரக்காடு ஆகிய பகுதிகள் உள்ளன. வானவில் கிளிகள் பேர்த், மேற்கு ஆஸ்திரேலியா; ஓக்லாந்து, நியூசிலாந்து; ஆங்காங் ஆகிய இடங்களுக்கு அறிமுகப்படுத்தப்பட்டன.


</doc>
<doc id="190454" url="https://ta.wikipedia.org/wiki?curid=190454" title="வானவில் கூம்பலகுச் சில்லை">
வானவில் கூம்பலகுச் சில்லை

வானவில் கூம்பலகுச் சில்லை அல்லது கொல்டியன் கூம்பலகுச் சில்லை ("Gouldian Finch", "Erythrura gouldiae") என்பது வானவில் போன்ற நிறங்கள் கொண்ட "பசரின்" அவுத்திரேலியப் பறவை. 


</doc>
<doc id="190455" url="https://ta.wikipedia.org/wiki?curid=190455" title="தனிமையின் நூறு ஆண்டுகள் (நூல்)">
தனிமையின் நூறு ஆண்டுகள் (நூல்)

தனிமையின் நூறு ஆண்டுகள் ("One Hundred Years of Solitude") என்னும் இந்தப் புத்தகம் கபிரியேல் கார்சியா மார்க்கேஸ் என்ற கொலம்பிய எழுத்தாளரால் ஸ்பானிஷ் மொழியில் 1967இல் எழுதப்பட்ட "Cien años de soledad" என்ற நாவலின் தமிழ் மொழி பெயர்ப்பு ஆகும். இந்நூல் அதிகாரப்பூர்வமாக 37 மொழிகளில் மொழிபெயர்க்கப் பட்டு இருக்கிறது. ஜூன் 2013 இல் தமிழில் மொழிபெயர்க்கப்பட்டு வெளியிடப்பட்டது. இந்நாவலுக்காக மார்க்கேசுக்கு 1982ஆம் ஆண்டு நோபல் பரிசு அளிக்கப்பட்டது.

"கடந்த ஐம்பது ஆண்டுகளில் உலக மொழிகளில் வெளிவந்தவற்றில் மகத்தான படைப்பு தனிமையின் நூறு ஆண்டுகள்" என்கிறார் சல்மான் ருஷ்டி.

ஹோசே அர்க்காத்தியோ புயேந்தியா என்பவர் வெகு சில குடும்பங்களை அழைத்துக் கொண்டு நாடோடியாக அலைந்து மகாந்தோ என்னும் ஊரை உருவாக்குகிறார். ஹோசே அர்க்காத்தியோ புயேந்தியாவின் குடும்பத்தோடு சேர்ந்து மகோந்தோ கிராமமும் நகரமாக வளர்கிறது. அவரது குடும்பத்தைப் போலவே, அந்த நகரத்துக்கும் சிக்கல்கள் வருகின்றன. அந்தக் குடும்பத்தின் ஏழு தலைமுறை சந்ததியினர்கள் வழியாக இந்த நகரத்தின் கதையும் சொல்லப்படுகிறது.

மார்க்கேசால் செழுமைப்படுத்தப்பட்ட மாய யதார்த்த வகையைச் சேர்ந்ததாக இந்த நாவல் அமைந்திருக்கிறது.


</doc>
<doc id="190457" url="https://ta.wikipedia.org/wiki?curid=190457" title="கடம்பத்தூர்">
கடம்பத்தூர்

கடம்பத்தூர், தமிழ்நாடு மாநிலத்தில் திருவள்ளூர் மாவட்டம், திருவள்ளூர் வட்டத்தைச் சேர்ந்த வருவாய் கிராமமும் கடம்பத்தூர் ஊராட்சி ஒன்றியத்தைச் சேர்ந்த ஊராட்சியும் ஆகும். திருவள்ளூர் மாவட்டத்தில் உள்ள 14 ஊராட்சி ஒன்றியங்களில் ஒன்று கடம்பத்தூர் ஊராட்சி ஒன்றியம்.

கடம்பத்தூரில் ஒரு புகை வண்டி நிலையம் அமைந்துள்ளது. சென்னை மத்திய புகைவண்டி நிலையத்திலிருந்து 58கிமீ தூரத்திலும், திருவள்ளூர் புகைவண்டி நிலையத்திலிருந்து 8 கிமீகள் தூரத்திலும் கடம்பத்தூர் அமைந்துள்ளது.


</doc>
<doc id="190471" url="https://ta.wikipedia.org/wiki?curid=190471" title="சோத்துப்பாறை அணை">
சோத்துப்பாறை அணை

சோத்துப்பாறை அணை ("Sothuparai Dam") தமிழ்நாடு, தேனி மாவட்டத்தின் தலைநகரமான தேனியிலிருந்து சுமார் 24 கிமீ தூரத்தில் அமைந்துள்ளது. இந்த அணை வராக ஆற்றின் குறுக்கே கட்டப்பட்டுள்ளது. அருகாமையில் உள்ள இடங்கள்: பெரியகுளம், தேனி, அல்லிநகரம், கொடைக்கானல், மதுரை ஆகியன.




</doc>
<doc id="190474" url="https://ta.wikipedia.org/wiki?curid=190474" title="பெர்கானாப் பள்ளத்தாக்கு">
பெர்கானாப் பள்ளத்தாக்கு

பெர்கானா பள்ளத்தாக்கு ("Fergana Valley" அல்லது "Farghana Valley") என்பது மத்திய ஆசியாவில் கிழக்கு உசுபெக்கித்தான், கிர்கித்தான், தஜிகித்தான் ஆகிய நாடுகளில் பரவியிருக்கும் இருக்கும் ஒரு பள்ளத்தாக்குப் பகுதி ஆகும்.


</doc>
