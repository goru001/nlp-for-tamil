<doc id="173458" url="https://ta.wikipedia.org/wiki?curid=173458" title="வான் அசிசா வான் இஸ்மாயில்">
வான் அசிசா வான் இஸ்மாயில்

டத்தோ ஸ்ரீ டாக்டர் வான் அசிசா வான் இஸ்மாயில் (பிறப்பு: 1952) என்பவர் மலேசிய அரசியல்வாதி. மலேசியாவில் மக்கள் நீதிக் கட்சியின் தலைவர். மலேசிய நாடாளுமன்ற உறுப்பினர்; எதிர்க்கட்சித் தலைவர்.1990களில் மலேசியாவின் துணைப் பிரதமராகவும் நிதியமைச்சராகவும் இருந்த டத்தோ ஸ்ரீ அன்வார் இப்ராஹிம் அவர்களின் துணைவியார்.

வான் அசிசா வான் இஸ்மாயில் கோலாலம்பூர் பொது மருத்துவமனையில், கண் மருத்துவத்தில் நிபுணராகப் பணியாற்றியவர். இவர் அயர்லாந்து அரச மருத்துவக் கல்லூரியின் மகப்பேறியல், பெண்யோயியல் துறையில் தங்கப்பதக்கம் பெற்றவர்.

வான் அசிசா வான் இஸ்மாயில், சிங்கப்பூர் கண்டாங் கெர்பாவ் மருத்துவமனையில், 3 டிசம்பர் 1952இல் பிறந்தார். அப்போது மலேசியாவின் ஒரு பகுதியாக சிங்கப்பூர் இருந்தது. தந்தையாரின் பெயர் வான் இஸ்மாயில் வான் மொகமட். தாயாரின் பெயர் மரியா காமிஸ்.

வான் அசிசா வான் இஸ்மாயில், கெடா, அலோர் ஸ்டார் நகரில் இருக்கும் செயிண்ட் நிக்கலஸ் கான்வெண்ட் பள்ளியில் தன் தொடக்கக் கல்வியைப் பயின்றார். பின்னர், நெகிரி செம்பிலான், சிரம்பான் நகரில் இருக்கும் துங்கு குருசியா கல்லூரியில் மேல்படிப்பைத் தொடர்ந்தார்.

அதன் பின்னர் 1973ஆம் ஆண்டு அயர்லாந்து, டப்ளின் நகரில் இருக்கும் அரச அறுவை மருத்துவக் கல்லூரியில் "(Royal College of Surgeons)" மருத்துவப் படிப்பை மேற்கொண்டு மகப்பேறியல், பெண்யோயியல் துறைகளில் கல்வியைத் தொடர்ந்தார்.

அதே துறைகளில் சிறப்புத் தேர்வு பெற்றதால், கல்லூரியின் மெக்நாத்தன் ஜான்ஸ் "(MacNoughton-Jones)" தங்கப் பதக்கத்தையும் வென்றார். இருப்பினும் இவர் கண் மருத்துவத் துறையில்தான் நிபுணத்துவப் பட்டத்தைப் பெற்றார் என்பது குறிப்பிடத்தக்கது.

நாடு திரும்பிய வான் அசிசா வான் இஸ்மாயில் கோலாலம்பூர் பொது மருத்துவமனை, மலாயா பல்கலைக்கழக மருத்துவமனைகளில் 14 ஆண்டுகள் மருத்துவராகச் சேவைகள் செய்தார். 1993இல் இவருடைய கணவர் மலேசியாவின் துணைப் பிரதமர் ஆனதும், வான் அசிசா வான் இஸ்மாயில் தன் மருத்துவத் தொழிலை ராஜிநாமா செய்தார்.

கோலாலம்பூர் பொது மருத்துவமனையில் பணி புரியும் போது அன்வார் இப்ராஹிமின் நட்பு கிடைத்தது. 1979ஆம் ஆண்டு முதன்முறையாக கோலாலம்பூர் பொது மருத்துவமனையின் சிற்றுண்டிச் சாலையில் சந்தித்துக் கொண்டனர். அதுவே அவர்களைக் குடும்ப வாழ்க்கையிலும் இணைத்தது. 28 பிப்ரவரி 1980இல் அவர்களுடைய திருமணம் நடந்தது.

அப்போது அன்வார் இப்ராஹிம், அபிம் என்று அழைக்கப்படும் மலேசிய இஸ்லாமிய இளைஞர் அணியின் தலைவராக இருந்தார். வான் அசிசா வான் இஸ்மாயிலின் பெற்றோர்கள் இவர்களின் திருமணத்தை ஏற்கவில்லை. இருப்பினும் முதல் குழந்தை பிறந்த பின்னர், பெற்றோர்களின் குடும்ப உறவுகள் சுமுக நிலைக்குத் திரும்பியது.

வான் அசிசா வான் இஸ்மாயிலின் மூதாதையர்கள் சீன வம்சாவளியைச் சேர்ந்தவர்கள் என்று சொல்லப்படுகிறது. அதை வான் அசிசா வான் இஸ்மாயிலும் மறுக்கவில்லை. இவருடைய தந்தையார் டத்தோ வான் இஸ்மாயில் வான் மொகமட், சீன வம்சாவளியைச் சேர்ந்த டத்தின் மரியா காமிஸ் என்பவரைத் திருமணம் செய்து கொண்டார்.

வான் இஸ்மாயில் வான் மொகமட் தேசிய பாதுகாப்பு மன்றத்தில் 30 ஆண்டுகள் பணிபுரிந்தவர். இவர் பினாங்கு, செபராங் பிறை, சுங்கை பாக்காப் பகுதியைச் சேர்ந்தவர். இருந்தாலும் இவருடைய பூர்வீகம் கிளாந்தான் மாநிலத்தின் பாசீர் மாஸ் பகுதியைச் சார்ந்ததாகும்.

ஆறு பேர் கொண்ட குடும்பத்தில், வான் அசிசா வான் இஸ்மாயில் இரண்டாவது பிள்ளை. இவருடைய தம்பி பினாங்கு மலேசிய அறிவியல் பல்கலைக்கழகத்தில் பேராசியராகப் பணிபுரிகிறார். தங்கை பெர்னாமா என்று அழைக்கப்படும் மலேசிய செய்தி நிறுவனத்தில் புகைப்படச் செய்தியாளராகப் பணிபுரிகின்றார். இன்னொரு தங்கை வழக்குரைஞராகப் பணியாற்றுகின்றார்.

அன்வார் இப்ராஹிம் 20 செப்டம்பர் 1998இல் துணைப் பிரதமர் பதவியில் இருந்து நீக்கப்பட்டு கைது செய்யப்பட்டதும், வான் அசிசா அரசியல் களத்தில் இறங்கினார். அதுவரை அவர் ஒரு குடும்பப் பெண்ணாக, ஒரு மருத்துவராகவே வாழ்ந்து வந்தார். பொதுவாகவே, அவர் எளிமையாக வாழ்வதில் விருப்பம் கொண்டவர். பெரும் புள்ளியின் துணைவியார் என்று அடையாளம் காட்டியது இல்லை.

கணவர் கைது செய்யப்பட்டதும் "(Reformasi movement)" எனும் சீர்திருத்த இயக்கத்தைத் தோற்றுவித்தார். பெரும்பாலான மலேசியர்கள் அவருக்கு ஆதரவு அளித்ததற்கு அவருடைய எளிமைத்தனமும் ஒரு காரணமாக இருந்தது. "மாற்றுவோம் மாற்றிக் காட்டுவோம்" என்பதே அந்த இயக்கத்தின் தாரக மந்திரமாகவும் இருந்தது.

பின்னர், 4 ஏப்ரல் 1999இல் மக்கள் நீதிக் கட்சியைத் தோற்றுவித்தார். அந்தக் கட்சிக்குத் தலைவரும் ஆனார். 3 ஆகஸ்ட் 2003இல், மலேசியாவின் பழைய அரசியல் கட்சிகளில் ஒன்றான மலேசிய மக்கள் கட்சியை, தன் மக்கள் நீதிக் கட்சியுடன் இணைத்துக் கொண்டார். இந்தக் காலக்கட்டத்தில் அவருடைய கணவர் சுங்கை பூலோ சிறைச்சாலையில் காவலில் வைக்கப்பட்டு இருந்தார்.

1999 மலேசியப் பொதுத் தேர்தலில் வான் அசிசா, பெர்மாத்தாங் பாவ் நாடாளுமன்றத் தொகுதியில் போட்டியிட்டு 9077 வாக்குகள் பெரும்பான்மையில் வெற்றி பெற்றார். அத்தொகுதியில் வான் அசிசாவை எதிர்த்து, பாரிசான் நேசனல் கூட்டணியைச் சேர்ந்த டத்தோ ஸ்ரீ இப்ராஹிம் சாட் என்பவர் போட்டியிட்டார். 2004 பொதுத் தேர்தலிலும் அத்தொகுதியில் நின்று வெற்றி பெற்றார். மூன்றாவது முறையாக 2008 பொதுத் தேர்தலிலும், அதே தொகுதியில் வெற்றி வாகை சூடினார்.

31 ஜூலை 2008இல் தன் நாடாளுமன்றப் பதவியை ராஜிநாமா செய்து, தன் கணவருக்கு வழிவிட்டார். நாடாளுமன்றத்தில் எதிர்க்கட்சிகளின் தலைவர் பதவியையும் ராஜிநாமா செய்தார். பின்னர் அந்தத் தொகுதியில் நடைபெற்ற இடைத் தேர்தலில் அன்வார் இப்ராஹிம் பாக்காத்தான் ராக்யாட் கூட்டணியின் சார்பில் நின்று வெற்றி அடைந்தார்.

2014 காஜாங் இடைத்தேர்தலில், வான் அசிசா நின்று வெற்றி பெற்றார். 


</doc>
<doc id="173461" url="https://ta.wikipedia.org/wiki?curid=173461" title="மலேசிய மக்கள் கட்சி">
மலேசிய மக்கள் கட்சி

மலேசிய மக்கள் கட்சி (, ) என்பது மலேசியாவில் ஒரு ஜனநாயக, சமதர்ம அரசியல் கட்சியாகும். 1955 நவம்பர் மாதம் 11 ஆம் தேதி பார்த்தாய் ராக்யாட் (மலாய்:"Partai Ra'ayat") எனும் பெயரில் தோற்றுவிக்கப்பட்டது.

மலேசியாவில் மிகப் பழமையான அரசியல் கட்சிகளில் இதுவும் ஒரு கட்சியாகக் கருதப்படுகின்றது. இந்தக் கட்சி, இரண்டாம் உலகப் போருக்கு முன்னர், பிரித்தானியர்களின் காலனித்துவ ஆட்சிக்கு எதிரான மலாய் இளைஞர் அணியின் பரம்பரை வரலாறுகளைக் கொண்ட கட்சியாகும்.

மலேசிய மக்கள் கட்சியைத் தோற்றுவித்தவர் அகமட் போஸ்த்தமான் என்பவராகும். மலாய் இளைஞர் அணியின் இயக்கத்தில் , அகமட் போஸ்த்தமான் ஒரு செயல் திறனாளராக இருந்தார். மலாயாவில் ஜப்பானியர் ஆட்சி செய்த போது, அந்த அணியின் வழியாக உள்ளூராட்சிப் பிரிவுகளில் கூட்டுறவு இயக்கங்களைச் செயல்படுத்தி வந்தார்.


</doc>
<doc id="173472" url="https://ta.wikipedia.org/wiki?curid=173472" title="டோக்கியோ மியாவ் மியாவ்">
டோக்கியோ மியாவ் மியாவ்

டோக்கியோ மியாவ் மியாவ் ("Tokyo Mew Mew") ரெய்கோ யோஷிடா என்பவரால் எழுதப்பட்டு மியா இகுமி என்பவரால் சித்தரிக்கப்பட்ட ஒரு யப்பானிய shōjo மங்கா தொடர் ஆகும். இது ‘மியாவ் மியாவ் சக்தி’ எனவும் அறியப்படுகிறது. இது முதலில் செப்டம்பர் 2000 இலிருந்து பெப்ருவரி 2003 வரை நகயொஷியில் தொடராக்கப்பட்டது. பின்னர் கொடன்ஷா என்பவரால் பெப்ருவரி 2001 இலிருந்து ஏப்ரல் 2013 வரை ஏழு தொகுதிகளில் வெளியிடப்பட்டது. இது சிறப்பு சக்தியைத் தரும் அரிய விலங்குகளுடைய பரம்பரை அலகில் ஐந்து பெண்கள் ஈர்க்கப்படுவதையும் அது மியாவ் மியாவ் வுக்கு மாற்ற உதவுவதையும் மையப்படுத்துகிறது. ஐந்து யுவதிகளும் இச்சிகோ மொமோமியா தலைமையில் பூமியை அபகரிக்க முற்படும் வேற்றுக் கிரக வாசிகளிடமிருந்து பூமியை காப்பாற்றுகின்றனர். இந்த தொடர் ஸ்டுடியோ பையிரெட் மற்றும் நிப்பான் அனிமேஷன் மூலம் 52 அத்தியாயங்களில் அசையும் தொடராக தழுவப்பட்டது. இது ஏப்ரல் 6, 2002 இல் ஜப்பானில் ஐச்சி தொலைக்காட்சியிலும் டோக்கியோ தொலைக்காட்சி யிலும் அரங்கேற்றப்பட்டது; இறுதி அத்தியாயம் மார்ச் 29, 2003 இல் ஒளிபரப்பப்பட்டது. தொடர்ந்து ஒரு இரண்டு தொகுதிகள் ' நகயொஷி ' யில் ஏப்ரல் 2003 இலிருந்து பெப்ருவரி 2004 வரை தொடராக்கப்பட்டது. பின் வந்த தொடர்கள், இச்சிகோ இங்கிலாந்துக்கு சுற்றுப்பயணம் மேற்கொண்டிருந்த வேளை மியாவ் மியாவுக்கு தற்காலிக தலைவராக ‘பெர்ரி ஷிராயுகி’ என்ற ஒரு புதிய மியாவ் மியாவை அறிமுகப்படுத்துகிறது. தொடருக்காக இரண்டு வீடியோ விளையாட்டுக்களும்: கேம் போய் அட்வான்ஸ் சிஸ்டத்திற்காக புதிர் சாகச விளையாட்டும் ப்லே ஸ்டேஷனுக்காக ஒரு நாடகப்பாத்திர வேடியோ கேமும் உருவாக்கப்பட்டது.

வட அமெரிக்காவில் ஆங்கில மொழி வெளியீட்டுக்காக டோக்யோபொப் மங்காவுக்கு உரிமம் பெற்று தொடர்களின் மீள்வெளியீட்டுக்காக பின் வந்த தொடர்கள் போன்று முழுமையான அசல் தொடரை ‘கொடன்ஷா கொமிக்ஸ்’ என்ற அமெரிக்க திட்டத்துடன் ஒரு புதிய மொழிபெயர்ப்புடன் செப்டெம்பர் 2011 இல் அசல் தொடரையும் வெளியிட்டது. வட அமெரிக்க ஒலிபரப்புக்காக '4மழலை பொழுதுபோக்கு’ அசையும் தொடர்க ளை உரிமம் பெற்றது. 'மியாவ் மியாவ் சக்தி' யின் 23 அத்தியாயங்கள் அதிகம் திருத்தப்பட்டு மொழிமாற்றம் செய்யப்பட்டு வட அமெரிக்க '4மழலை தொலைக்காட்சி' அலைவரிசையில் ஒளிபரப்பப்பட்டதுடன் கனேடிய 'YTV' யிலும் ஒளிபரப்பப்பட்டது. '4மழலை பொழுதுபோக்கு’குக்கு எஞ்சிய 26 அத்தியாயங்க ளுக்கு உரிமம் பெற முடியாமல் போனது. இதனால் அதன் ஒலிபரப்பை முழுமையாக்க முடியாமல் போனது. அவர்கள் வீட்டு வீடியோவுக்கு தொடர்களை வெளியிடவில்லை.

வரைகலை நாவல்களுக்காக மங்கா தொடரின் பல தொகுதிகள் முதல் 50 விற்பனைப் பட்டியல்களில் அவைகளின் வெளியீட்டு மாதத்தில் தோன்றியவைகள் ஆங்கில மொழி வாசிப்பாளர்களால் நன்கு பெறப்பட்டது. இலகு நடை மற்றும் கதாபாத்திர வடிவமைப்புக்க ளுடன் கூடிய அழகானதும் பொழுதுபோக்கு தொடருமான மங்காவை விமர்சகர்கள் பாராட்டினர். 'எ லா மோட்' ஒரு நல்ல தொடர்ச்சியான பொழுதுபோக்கு தொடருக்கான பாராட்டைப் பெற்றுக்கொண்டது, ஆனால் புதிதாக எதையும் வழங்கவில்லை என விமர்சனப்படுத்தப்பட்டது. அசையும் தழுவல் ஜப்பானில் ஒளிபரப்பப்பட்ட நேரம் எண்ணற்ற சந்தைப்படுத்தல் கூட்டு நிருவனங்களின் விளைவாக உயர் தரவரிசைகளை பெற்றுக்கொண்டது. அதிக ஜாப்பானிய மூலகங்களை அகற்றிய பரவலான திருத்தங்களுக்கு விமர்சனங்கள் இருந்தபோதிலும், மியாவ் மியாவ் ஷக்தி ஒலிபரப்பப்பட்டுக் கொண்டிருக்கும்போது 4மழலை காட்சிகளில் அதி உயர் தரவரிசையிலானது. அசல் ஜப்பானிய தொடருக்குப் பதிலாக ஏனைய பல நாடுகளில் பிராந்திய வெளியீட்டுக்காக இது உரிமம் பெற்றது.

வரைகலை நாவல்களுக்காக மங்கா தொடரின் பல தொகுதிகள் முதல் 50 விற்பனைப் பட்டியல்களில் அவைகளின் வெளியீட்டு மாதத்தில் தோன்றியவைகள் ஆங்கில மொழி வாசிப்பாளர்களால் நன்கு பெறப்பட்டது. இலகு நடை மற்றும் கதாபாத்திர வடிவமைப்புக்க ளுடன் கூடிய அழகானதும் பொழுதுபோக்கு தொடருமான மங்காவை விமர்சகர்கள் பாராட்டினர். 'எ லா மோட்' ஒரு நல்ல தொடர்ச்சியான பொழுதுபோக்கு தொடருக்கான பாராட்டைப் பெற்றுக்கொண்டது, ஆனால் புதிதாக எதையும் வழங்கவில்லை என விமர்சனப்படுத்தப்பட்டது. அசையும் தழுவல் ஜப்பானில் ஒளிபரப்பப்பட்ட நேரம் எண்ணற்ற சந்தைப்படுத்தல் கூட்டு நிருவனங்களின் விளைவாக உயர் தரவரிசைகளை பெற்றுக்கொண்டது. அதிக ஜாப்பானிய மூலகங்களை அகற்றிய பரவலான திருத்தங்களுக்கு விமர்சனங்கள் இருந்தபோதிலும், மியாவ் மியாவ் ஷக்தி ஒலிபரப்பப்பட்டுக் கொண்டிருக்கும்போது 4மழலை காட்சிகளில் அதி உயர் தரவரிசையிலானது. அசல் ஜப்பானிய தொடருக்குப் பதிலாக ஏனைய பல நாடுகளில் பிராந்திய வெளியீட்டுக்காக இது உரிமம் பெற்றது.

தொடரின் ஆரம்பத்தில் 'இச்சிகோ மொமோமியா' என்ற பெயருள்ள ஒரு யுவதி 'மசாயா ஒயாமா' என்ற தனது எதிர்கால ஆண் நண்பனுடன் ஓர் அருகிவரும் இனங்கள் கண்காட்சியில் கலந்துகொள்கிறார். ஒரு நிலநடுக்கத்திற்குப் பிறகு இச்சிக்கோ வும் ஏனைய நான்கு யுவதிகளும் ஒரு அதிசய ஒளியில் குளிப்பாட்டப்படுகின்றனர். ஒரு பூனை இச்சிக்கோ வுக்கு முன் தோன்றி அவளுடன் கலக்கிறது. அடுத்த நாள் அவள் ஒரு பூனை போன்று செயற்படத் தொடங்குகிறாள், அத்துடன் 'றியோ ஷிரோகனி' யையும் 'கெய்ச்சிரோ அகசகா' வையும் சந்தித்த பின்னர் 'ஐரியோமோட்' பூனை யின் பரம்பரை அலகுடன் தான் உட்செலுத்தப்பட்டதை உணர்கிறாள். றியோவும் கெய்ச்சிரோவும் இது அவளை ஒரு 'மியாவ் இச்சிகோ', சக்தி மிக்க வீர பூனைப் பெண்ணாக மாற்றுவதற்கு உதவும் என விளக்குகிறார்கள். அவள், விலங்குகளை அரக்கர்களாக மாற்றும் பாதிப்பை ஏற்படுத்தக்கூடிய கைமேரா(வெவ்வேறு மரபுத்திரி எண்ணிக்கை கொண்ட உடல் அணுக்கள் உடைய) விலங்குகளை தோற்கடிக்க கட்டளையிடப்படுகிறாள். . றியோவும் கெய்ச்சிரோவும் மீதமுள்ள பூனைகளான ஏனைய நான்கு யுவதிகளையும் கண்காட்சியிலிருந்து கண்டுபிடிக்க இச்சிக்கோவுக்கு அறிவுருத்துகின்றனர். அவர்களாக 'மின்ட் ஐஸாவா', 'நீல லொரிகீட்' இன் பரம்பரை அலகு உட்செலுத்தப்பட்ட ஒரு கெட்டுப்போன செல்வந்த யுவதி; 'லெட்டியூஸ் மிடோரிகாவா', 'பின்லெஸ் போர்பொய்ஸ்' இன் மரபணுவினால் கொடுமைப்படுத்தப்பட்டு உறிஞ்சப்பட்ட ஒரு கூச்ச சுபாவமுள்ள, ஆனால் அழகிய யுவதி; 'டமரியன் தங்க சிங்க' த்தின் மரபணுவைப் பெற்றுக்கொள்ளும் 'புடிங் ஃபொங்' அத்துடன் 'ஸகுரோ ஃபுஜிவரா', சாம்பல்நிற ஓநாயின் மரபணு உட்செலுத்தப்பட்டஒரு அதிகாரி.

ஐந்து மியாவ் மியாவ் கிரேமா விலங்குகளுடனும் அவைகளின் அந்நிய கட்டுப்பாட்டாளர்களான 'கிஷு', 'பாய்', மற்றும் 'டருடோ' ஆகியவைகளுடனும் சண்டையிடுகின்றனர். 'கிஷ்' இச்சிகோ வை காதலிக்க தொடங்குகிறான்; அவன் ஏனைய மியாவ் மியாவ்களை அகற்றுவதற்கு முயற்சித்த போதிலும் அவளின் காதலைப் பெற முயற்சிக்கிறான். பிறகு ஏனைய இரு வேற்றுக் கிரக வாசிகளான 'பை' யும் 'டார்ட்' உம் மியாவ் மியாவ்களை அழிப்பதற்கு கிஷ் உடன் இணைகின்றனர்.

சண்டை வலுவடையும் நேரத்தில் மியாவ் மியாவ்கள் "மியாவ் அகுவா" என்ற வேற்றுக் கிரக வாசிகளுடன் போராடுவதற்கு பெரும் சக்தியைக் கொண்ட தூய நீரால் தயாரிக்கப்பட்ட மூலகத்தை கண்டுபிடிக்க பணிக்கப்படுகின்றனர். கிஷ் ஒரு மீன் வளர்ப்பகத்தில் சண்டையில் ஈடுபட்டிருக்கும் வேளை இச்சிக்கோவை மர்மமான ‘நீல நைட்’ தோன்றி அவளை காப்பாற்றும்போது அவள் இழக்கப்படும் அபாயத்தில் இருக்கிறாள். அவன் அவ்வப்போது தொடர்களில் வந்து இச்சிக்கோவை வெவ்வேறான ஆபத்துக்களிலிருந்து காப்பாற்றுகிறான்; இது ‘நீல நைட்’ உண்மையிலே 'மஸாயா' என்பதை பின்னர் வெளிப்படுத்துகிறது. இந்த கண்டுபிடிப்புக்குப் பின் விரைவிலேயே மஸாயா வீழ்ந்து ஒரு 'ஆழமான நீலம்'-(மனித இனத்தை அழிக்க விரும்பும் அந்நியர்களின் தலைவர்) ஆக மாறுகிறார். இச்சிக்கோவுக்கு மஸாயா தற்காலிக பாவனைக்கான ஒரு பொய்யான வடிவம் என்பதை விளக்கப்படுத்திய பிறகு 'ஆழமான நீலம்' மியாவ் மியாவ்களை தாக்குகிறது. மஸாயாவுடைய ஆளுமை சுருக்கமாக மீள் தோன்றி அருகிலிருக்கும் நீரை 'ஆழ நீல' த்தை அழிக்க பாவிக்கிறது. அவனையே கொல்கிறான். அவனுடைய உடலுக்கு மேலாக வீழ்ந்து அழுகிறான். இச்சிக்கோ தன்னை இழந்து அவளுடைய சக்தியை அவனுடைய வாழ்க்கையை காக்க அவனுக்கு ஊற்றுகிறாள். மஸாயா அவளுக்கு முத்தமிடுகிறான். அவளை மறுபடியும் மனிதனாக மாற்றி புத்துயிரளிக்கிறார். றியோ பை க்கு மீதமுள்ள நீரை அந்நியர்களின் உலகத்தை காப்பாற்ற கொடுக்கிறான். பிறகு கிஷ், பை மற்றும் டார்ட் குட்பாய் சொல்லி அவர்களுடைய சொந்த உலகத்திற்கு திரும்புகின்றனர்.

இரண்டில்-தொகுதி தொடர்ச்சி, டோக்யோ மியாவ் மியாவ் எ லா மோட், இச்சிகோவும் மஸாயாவும் அருகிவரும் இனங்கள் பற்றி கற்பதற்கு இங்கிலாந்துக்கு நகர்கின்றனர்.எஞ்சிய மியாவ் மியாவ்கள் அந்நியர்களால் விட்டுச் செல்லப்பட்ட கைமரா விலங்குகளை அழிப்பதற்கு தொடர்கின்றனர். அவர்கள் ’செயிண்ட் ரோஸ் அறப்போர்’ என்ற புதிய ஒரு அபாயத்திற்கு முகங்கொடுக்கின்றனர்: உலகத்தை அடக்கி ஒரு கற்பனாவுலகத்தை உருவாக விரும்பும் விஷேட சக்தியுள்ள மனிதர்கள்


</doc>
<doc id="173474" url="https://ta.wikipedia.org/wiki?curid=173474" title="நடனகோபாலநாயகி சுவாமிகள்">
நடனகோபாலநாயகி சுவாமிகள்

நடனகோபாலநாயகி சுவாமிகள் (பிறப்பு:சனவரி 9, 1843 - இறப்பு: சனவரி 8, 1914) தந்தை பெயர் அரங்கய்யர், தாயார் இலட்சுமிபாய் இயற்பெயர் ராமபத்திரன் என்பதாகும். ”மதுரையின் ஜோதி” என்றும் ”சௌராஷ்ட்ர ஆழ்வார்” என்றும் போற்றப்படுபவர்.

ராமபத்ரன் தனது 9 அகவையில் வீட்டைத் துறந்து, திருப்பரங்குன்றம் மலையைச் சுற்றி வரும் பாதையில் முருகப் பெருமானின் சந்நிதிக்கு பின்புறம் உள்ள குக ஆஸ்ரமத்தில் 12 ஆண்டுகள் தவம் புரிந்தார்.

பின் பரமக்குடி சென்று நாகலிங்க அடிகளிடம் அட்டாங்க யோக ஸித்திகளை, பதினெட்டே நாட்களில் கைவரப் பெற்று, 'சதானந்த சித்தர்' எனும் திருப்பெயர் பெற்றார் ராமபத்ரன்.

பின் சதானந்தர் மதுரையிலிருந்து தனது சீடர்களுடன் ஆழ்வார்திருநகரியில் உள்ள நம்மாழ்வார் சந்நிதியில் மனம் கரைந்தார். அங்கே, வைணவ ஆச்சார்யரான வடபத்ர அரையரிடம் வைணவ தீட்சை பெற்று நடனகோபாலன் எனும் தாஸ்ய நாமம் ஏற்று, வைணவ நூல்களை கற்றார்.

பின் ஆழ்வார் திருநகரியிலிருந்து ஸ்ரீவில்லிபுத்தூர் சென்ற நடனகோபால்ல்ருக்கு, ஆண்டாளின் நாயகி சொரூபமான பக்தி உணர்வும், கண்ணன் மீதான காதல் வேகமும் உள்ளத்தைக் கொள்ளை கொண்டது.
ஸ்ரீவில்லிபுத்தூரில் ஆண்டாளை தரிசித்த பிறகு, உள்ளத்தால் நாயகி பாவனை மேலிட பாடல்களைப் பாடிவந்த சுவாமிகள், முகத்தில் மஞ்சள்பூசி, சேலை உடுத்திக் கொண்டு தோற்றத்தாலும் நாயகியாகவே மாறினார்.

பின் திருவரங்கம் நாராயண ஜீயர், நடனகோலருக்கு 'நடனகோபால நாயகி' என பெயர் சூட்டி அருளினார். இதன் பிறகு, ஸ்ரீமந் நாராயணனை நாயகனாகவும், தன்னை நாயகியாகவும் பாவித்து, சுவாமிகள் பாடிய பாடல்களும் நாமாவளிகளும் பிரபலம் அடைந்தன. 

சுவாமிகள் பெரும்பாலும் மதுரையிலேயே வசித்தார். வயிற்றுக்கு வேண்டிய உணவை உஞ்சவிருத்தி மூலம் பெற்றார். பிரம்மச்சரிய வாழ்க்கை வாழ்ந்தார். அவர் பாடிய தமிழ்ப் பாக்களாலும், சௌராஷ்டிரப் பாடல்கள்களாலும், அவரை ”வரகவி” எனும் புகழ் பெற்று தந்தது. அவருடைய பாடல்களில் அறவுரை, வைணவ தத்துவம், வைணவ பக்தி நெறி, நாயகனாகிய கண்ணனைப் பிரிந்து வாடும் நிலை ஆகியவை அதிகம் வெளிப்பட்டன. 
வைகுண்ட ஏகாதசி, 8 சனவரி 1914, வியாழக்கிழமை, மதியம் 12 மணி; சுவாமிகள் மேலே நோக்கி, 'ஹரி அவ்டியோ' (ஹரி வந்துவிட்டார்) என்று உரக்கச் சொல்லியபடி முக்தி நிலை அடைந்தார். 

நடனகோபாலநாயகியின் சமாதி, மதுரையில் இருந்து அழகர்கோவில் செல்லும் வழியில் சுமார் 10 கி.மீ தொலைவில் உள்ளது காதக் கிணறு எனுமிடத்தில் அமைந்துள்ளது. 




</doc>
<doc id="173478" url="https://ta.wikipedia.org/wiki?curid=173478" title="பவளமலை">
பவளமலை

பவளமலை தெனவடலாக (தெற்கு வடக்கு நீளவாக்கில்) அமைந்துள்ள ஒரு மலைத்தொடர். பச்சைமலைத் தொடரின் கிழக்குமுனையுடன் இது இணைந்து தொடர்கிறது. இணையும் பகுதியில் மூலைக்காடு என்னும் பெயர் பெற்றுள்ளது. இதனை உள்ள ஊர்களில் குறிப்பிடத்தக்கவை செங்காட்டுப்பட்டி, கீரம்பூர், துறையூர் போன்றவை. பவளமலையின் தெற்கு-முனையில் குறிச்சிமலை உள்ளது. பவளமலையின் ஒரு சிறு பகுதி கிழக்கிலும் நீள்கிறது. இப் பகுதிமலையின் பெயர் கணவாய்-மலை. கணவாய்மலையின் வடபால் கணவாய், அம்மாப்பாளையம், லாடாபுரம் முதலான ஊர்கள் உள்ளன. 

பச்சைமலை, பவளமலைப் பகுதிகள் கிழக்குத் தொடர்ச்சி மலையின் பகுதியாகும். பச்சைமலை திருச்சி, சேலம் ஆகிய மாவட்டங்களைப் பிரிக்கும் எல்லைக்கோடு. அதுபோல, பவளமலை இன்றைய பாகுபாட்டில் உள்ள திருச்சி, பெரம்பலூர் ஆகிய மாவட்டங்களைப் பிரிக்கும் எல்லைக்கோடாகும்.

பச்சைமலையின் முகட்டு நிலப்பரப்பில் சின்ன-பழமலை, பெரிய-பழமலை என்னும் ஊர்கள் உள்ளன. இவ்வூர்களில் மலையாளிகள் என்னும் பழங்குடி மக்கள் வாழ்ந்துவருகின்றனர். 

பெரிய-பழமலையில் 'பழமலையான் கோயில்'எனப்படும் காட்டுத்தெய்வக் கோயில் ஒன்று உள்ளது. இதில் 8 அடி உயரம், 12 அடி நீளம் கொண்டதாய் ஒரே கல்லில் செதுக்கப்பட்ட வேங்கை உருவமும் நடப்பட்ட வேல்களும் உள்ளன. 12 அடி நீளம் கொண்ட அளவு காலடிக்கு 16 அடியாகும். அதனால் இதனை அங்குள்ள மக்கள் 'பதினாறடி வேங்கை' என வழங்குகின்றனர்.

இந்தச் செய்திகள் பவளமலையின் பழமையான பெயர் > பவழமலை > பழமலை என்பதை உணர்த்துகின்றன.


</doc>
<doc id="173486" url="https://ta.wikipedia.org/wiki?curid=173486" title="பெர்சே 2.0">
பெர்சே 2.0

பெர்சே பேரணி என்பது மலேசியாவில் இருக்கும் எதிர்க்கட்சிகளும், அரசு சார்பு இல்லா பொதுவான அமைப்புகளும் இணைந்து, மலேசியாவின் தேர்தல் முறைமையைச் சீர்செய்ய வேண்டும் என்பதற்காக உருவாக்கிய ஒரு கூட்டுப் பேரணி ஆகும். பெர்சே பேரணி அமைப்பில், பெர்சே 2.0 என்பது இரண்டாவது பேரணி ஆகும்.

பெர்சே 2.0 பேரணி, 2007 ஆம் ஆண்டு நவம்பர் 10ஆம் திகதி மலேசியத் தலைநகர் கோலாலம்பூரில் நடைபெற்றது. அம்பிகா சீனிவாசன் பேரணிக்குத் தலைமை தாங்கினார். இந்தப் பேரணியில் அண்டிரூ சியூ, கா. ஆறுமுகம், பாருக் மூசா, மரியா சின், ஹாரிஸ் இப்ராஹிம், வோங் சின் ஹுவாட், ரிச்சர்ட் இயோ, சாயிட் காமாருடின் போன்றவர்கள் முக்கிய பங்கு வகித்தனர். 

மலேசியாவின் புகழ்பெற்ற மலாய் தேசிய இலக்கியவாதிகளில் ஒருவரான சமாட் சாயிட் அவர்களும் இந்தப் பேரணியில் பங்கு பெற்றார். பல இலட்சம் மக்கள் பெர்சே 2.0 பேரணியில் கலந்து கொண்டனர். இனம், சமயம், மொழி பேதம் எதையும் பார்க்காமல் மலேசியர்கள் கலந்து கொண்டு தங்களின் ஆதரவுகளைத் தெரிவித்தனர்.


</doc>
<doc id="173491" url="https://ta.wikipedia.org/wiki?curid=173491" title="புத்தூர் (மயிலாடுதுறை)">
புத்தூர் (மயிலாடுதுறை)

புத்தூர் இந்தியாவின் தமிழ்நாடு மாநிலத்தில் நாகப்பட்டினம் மாவட்டத்தில் சீர்காழி வட்டத்தில் அமைந்துள்ள சிற்றூர் ஆகும். இது சீர்காழி-சிதம்பரம் வழித்தடத்தில் மயிலாடுதுறைக்கு அருகில் அமைந்துள்ளது.


</doc>
<doc id="173500" url="https://ta.wikipedia.org/wiki?curid=173500" title="மதுரைக் கலம்பகம்">
மதுரைக் கலம்பகம்

மதுரைக் கலம்பகம் தமிழ் சிற்றிலக்கிய வகைகளில் ஒன்றான கலம்பக வரிசையில் குமரகுருபரால் பாடப்பெற்ற நூலாகம். மதுரையினது கலம்பகம் என்று விரிந்து நின்று பொருள்தருவதாக மதுரைக் கலம்பகம் என்று பெயரிடப்பட்டுள்ளது. கலம்பகம் என்பது பல வகை மலர்களால் இணைக்கப் பெற்ற மாலை போன்று பல வேறுபட்ட பாக்களாலும், பாவனைகளாலும் அமைத்திருக்கும்.

குலசேகரன் என்னும் பாண்டிய மன்னன் காட்டை அழித்து நகரத்தை உருவாக்க முனைந்த பூசனை செய்தபோது, சிவபெருமான் தன் சடைமுடிவில் வீற்றிருக்கும் சந்திரனில் இருந்து அமுதத்தைப் பெருகச்செய்து பெய்விக்க அவ்வமுதமானது நகர் முழுதும் பரவி மதுரமயமாகியது. மதுரை என்னும் பெயரையும் பெற்றது என்று மதுரை நகரம் தோன்றிய விதம் குறித்து இந்நூல் எடுத்தியம்புகிறது.

இந்நூல் கடவுள் வாழ்த்து நீங்கலாக நூற்று இரண்டு பாடல்களை கொண்டதாகும். ஆசிரியர் சிறப்புப்பாயிரம் எனும் பாடலையும் உள்ளடக்கியது. மதுரை மீனாட்சி அம்மனுடன் எழுந்தருளியுள்ள சிவபெருமானின் பெருமைகளை இந்நூல் விளக்கம்தருகிறது. 



</doc>
<doc id="173501" url="https://ta.wikipedia.org/wiki?curid=173501" title="நிருபமா ராவ்">
நிருபமா ராவ்

நிருபமா ராவ் எனப் பரவலாக அறியப்படும் நிருபமா மேனன் ராவ், இந்திய வெளியுறவுத் துறை அதிகாரி ஆவார். இவர் பெரு, சீனா, ஐக்கிய அமெரிக்கா ஆகிய நாடுகளுக்கு இந்தியத் தூதராகவும், இலங்கைக்கான உயர் ஆணையராகவும் பணியாற்றியவர். 2009 ஆம் ஆண்டு முதல் இரண்டு ஆண்டுகள் இந்தியாவின் வெளியுறவுத்துறைச் செயலராகப் பணியாற்றிய இவருக்கு, இந்தியாவில் இப்பதவியை வகித்த இரண்டாவது பெண் என்ற பெருமையும் உண்டு.

இவர் கேரளாவின் மலப்புறத்தில் பிறந்தவர். இவருடைய தந்தையார் இராணுவத்தில் பணிபுரிந்தார். இதனால், பெங்களூர், புனே, லக்னோ, குன்னூர் போன்ற பல்வேறு இடங்களில் கல்வி பயின்றார். 1970ல், பெங்களூருவில் இருந்த மவுன்ட் கார்மல் கல்லூரியில், ஆங்கிலத்தில் இளங்கலைச் சிறப்புப் பட்டம் பெற்றார். பின்னர், அக்காலத்தில் மரத்வாடா பல்கலைக்கழகம் என அறியப்பட்ட மகாராட்டிரத்தில் இருந்த பல்கலைக்கழகத்தில் ஆங்கில இலக்கியத்தில் முதுகலைப் பட்டத்தையும் பெற்றார். 1973ல் அனைத்திந்தியக் குடிசார் சேவைகள் தேர்வில் முதல் இடம் பெற்றுச் சித்தியடைந்த இவர் இந்திய வெளியுறவுச் சேவையில் இணைந்தார்.


</doc>
<doc id="173503" url="https://ta.wikipedia.org/wiki?curid=173503" title="க. துரைரத்தினசிங்கம்">
க. துரைரத்தினசிங்கம்

கதிர்காமத்தம்பி துரைரத்தினசிங்கம் ("Kathirgamathamby Thurairetnasingam", பிறப்பு: சனவரி 4, 1941) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

திருகோணமலை மாவட்டம், மூதூரைப் பிறப்பிடமாகக் கொண்ட இவர் சேனையூர் மெதடித்த மிசன் தமிழ்க் கலவன் பாடசாலை, மூதூர் புனித அந்தோனியார் பாடசாலை ஆகியவற்றில் கல்வி பயின்று பின்னர் மட்டக்களப்பு ஆசிரியப் பயிற்சிக் கலாசாலையில் ஆசிரியப் பயிற்சி பெற்றார். 1960 ஆம் ஆண்டு முதல் பல பாடசாலைகளில் பணியாற்றிய பின்னர் 1982 இல் சேனையூர் மத்திய கல்லூரியின் அதிபராகப் பதவி உயர்வு பெற்றார். 1998 இல் திருகோணமலை பிராந்தியக் கல்வித் திணைக்களத்தில் உதவிக் கல்விப் பணிப்பாளராக நியமிக்கப்பட்டு பின்னர் தம்பலகாமம் கோட்டக் கல்வி அதிகாரியாகப் பணியாற்றி இளைப்பாறினார்.

துரைரத்தினசிங்கம் 2001 நாடாளுமன்றத் தேர்தலில் தமிழ்த் தேசியக் கூட்டமைப்பு (ததேகூ) சார்பாகப் திருகோணமலை தேர்தல் மாவட்டத்தில் போட்டியிட்டார். ததேகூ உறுப்பினர்களில் இரண்டாவதாக வந்து நாடாளுமன்றத்துக்குத் தெரிவாகவில்லை. ஆனாலும், ததேகூ தேசியப் பட்டியல் நாடாளுமன்ற உறுப்பினர் மு. சிவசிதம்பரம் மரணமடைந்ததைத் தொடர்ந்து அவருக்குப் பதிலாக 2002 சூன் மாதத்தில் நாடாளுமன்றத்துக்கு நியமிக்கப்பட்டார். திருகோணமலைத் தேர்தல் தொகுதியில் 2004 ஆம் ஆண்டில் போட்டியிட்டு வெற்றி பெற்றார். தனிப்பட்ட காரணங்களுக்காக 2010 தேர்தல்களில் இவர் போட்டியிடவில்லை.

துரைரத்தினசிங்கம் 2015 நாடாளுமன்றத் தேர்தலில் ததேகூ வேட்பாளராக திருகோணமலை மாவட்டத்தில் போட்டியிட்டு நாடாளுமன்றத்திற்குத் தெரிவாகவில்லை. இவர் பின்னர் தமிழ்த் தேசியக் கூட்டமைப்பின் தேசியப் பட்டியலில் நாடாளுமன்ற உறுப்பினராக நியமிக்கப்பட்டார்.


</doc>
<doc id="173505" url="https://ta.wikipedia.org/wiki?curid=173505" title="ராம்கி (நடிகர்)">
ராம்கி (நடிகர்)

ராம்கி ஓர் தமிழ்த் திரைப்பட நடிகர் ஆவார். இவர் நிலவே முகம் காட்டு, பாளையத்து அம்மன் ஸ்ரீ ராஜராஜேசுவரி, படைவீட்டு அம்மன், குற்றப்பத்திரிக்கை ஆகிய திரைப்படங்களில் நடித்துள்ளார். நிரோசா என்ற நடிகையைத் திருமணம் செய்து கொண்டார். இருவரும் பல படங்களில் இணைந்தே நடித்தனர்.


</doc>
<doc id="173508" url="https://ta.wikipedia.org/wiki?curid=173508" title="அகவலோசை">
அகவலோசை

ஆசிரியப்பாவிற்கான ஓசை அகவலோசை. அகவல் என்பது ஆசிரியப்பாவின் இன்னொரு பெயராகும்.

அகவலோசை மூன்று வகைப்படும்:


ஏந்திசை அகவலோசை எனப்படுவது நேரொன்று ஆசிரியத்தளைகளை (மா முன் நேர்) மட்டுமே கொண்டிருக்கும்.

தூங்கிசை அகவலோசை எனப்படுவது நிரையொன்று ஆசிரியத்தளைகளை (விளம் முன் நிரை) மட்டுமே கொண்டிருக்கும்.

ஒழுகிசை அகவலோசை எனப்படுவது இருவகை ஆசிரியத்தளைகளும் சேர்ந்து வரும் (நேரொன்று ஆசிரியத்தளை மற்றும் நிரையொன்று ஆசிரியத்தளை).


</doc>
<doc id="173509" url="https://ta.wikipedia.org/wiki?curid=173509" title="துள்ளலோசை">
துள்ளலோசை

கலிப்பாவிற்கான ஓசை துள்ளலோசை. ஓடையில் ஓடும் நீர் கற்களிலும் பாறைகளிலும் மோதிக் கலிப்பது போல ஓசை கொண்டுள்ள பா-நடை இது. 

துள்ளலோசை மூன்று வகைப்படும்:

௧. ஏந்திசைத் துள்ளலோசை 
௨. அகவல் துள்ளலோசை
௩. பிரிந்திசைத் துள்ளலோசை


</doc>
<doc id="173511" url="https://ta.wikipedia.org/wiki?curid=173511" title="தூங்கலோசை">
தூங்கலோசை

வஞ்சிப்பாவிற்கான ஓசை தூங்கலோசை. தூங்கல் என்னும் சொல் தொங்குதலைக் குறிக்கும். தொங்கும் ஊஞ்சலில் ஆடுவது போலத் தூங்கும்-ஓசையைத் தூங்கலோசை என்றனர். இது கலித்தளை கொண்டு நடக்கும் துள்ளலோசைக்கு எதிரான ஓசை. 

தூங்கலோசை மூன்று வகைப்படும்:

௧. ஏந்திசைத் தூங்கலோசை 
௨. அகவல் தூங்கலோசை
௩. பிரிந்திசைத் தூங்கலோசை


</doc>
<doc id="173516" url="https://ta.wikipedia.org/wiki?curid=173516" title="விளைநிலம்">
விளைநிலம்

விளைநிலம் என்பது பயிர் விளைவிக்கக்கூடிய நிலமாகும். 2008 நிலவரப்படி, உலகின் மொத்த விளைநிலம் 13,805,153 km² ஆகும்.

நீர்ப்பாசனம், காடழிப்பு, பாலைவனமாதல், பெருநகரங்களின் விரிவாக்கம் போன்ற மாந்தச் செயற்பாடுகள், தட்பவெப்ப மாறுபாடுகள் காரணாமாக, வட்டார அளவிலும் சரி, உலக அளவிலும் சரி விளைநிலங்களின் அளவு மாறிக் கொண்டே இருக்கிறது. ஆய்வாளர்கள் இந்த மாற்றங்களின் காரணமாக உணவு உற்பத்தியில் ஏற்படும் மாற்றங்களை ஆய்ந்து வருகிறார்கள்.

நிலவரலாற்றுக் காலத்தில் ஆறுகளும் கடல்களும் விட்டுச் சென்ற படுகைகள் உள்ள நிலங்களே நல்ல விளைச்சல் தரக்கூடிய நிலங்களாக உள்ளன. எனினும் நவீன உலகில், வெள்ளக்கட்டுப்பாடு உள்ள பகுதிகளில் முன்பு போல் ஆற்று வெள்ளம் பாய்ந்து வளமான மண்ணை விட்டுச் செல்வதில்லை. 


</doc>
<doc id="173519" url="https://ta.wikipedia.org/wiki?curid=173519" title="மரப்பல்லி">
மரப்பல்லி

மரப்பல்லி ("Gecko") என்பது உலகெங்கும் உள்ள மித வெப்பப் பகுதிகளில் காணப்படும் பல்லி ஆகும். இவை 1.6 செமீ முதல் 60 செமீ நீளம் வரை உள்ளன. இவற்றால் கண் சிமிட்ட இயலாது. இவற்றின் கருவிழித்திரைக்குள் இருளில் விரிவடையும் ஒரு நிலைத்த ஆடி உண்டு. இவை தமது நீளமான நாக்கைக் கொண்டு கண்ணைச் சுத்தம் செய்து தூசு விழாமல் பார்த்துக் கொள்கின்றன. இவற்றில் இரவாடும் இனங்களுக்கு மிகச் சிறப்பான கண் பார்வை உண்டு; மாந்தக் கண்களைக் காட்டிலும் 350 மடங்கு ஒளியுணர்வு கொண்டவை.

பல்லி வகைகளிலேயே மரப்பல்லிகள் எழுப்பும் ஒலி தனித்துவம் மிக்கது. மற்ற மரப்பல்லிகளுடன் உறவாட இந்த ஒலிகள் உதவுகின்றன. பல்லி வகைகளிலேயே மரப்பல்லிகள் தாம் கூடுதல் இனங்களைக் கொண்டுள்ளன. தோராயமாக உலகெங்கும் 1500 இனங்களைக் கொண்டுள்ளன. 

புதிய இலத்தீனிலும் ஆங்கிலத்திலும் உள்ள gekko, gecko என்ற சொற்கள், இந்தோனேசிய, மலாய் மொழிகளில் உள்ள gēkoq என்ற சொல்லில் இருந்து வருகிறது. இச்சொல், இப்பல்லிகள் எழுப்பும் ஒலியை ஒத்துள்ளன.



</doc>
<doc id="173522" url="https://ta.wikipedia.org/wiki?curid=173522" title="மைத்ரேயன்">
மைத்ரேயன்

மைத்ரேயன் இந்திய மேலவையின் அதிமுக உறுப்பினர். இவர் தமிழ்நாட்டின் அதிமுக கட்சியின் சார்பாக மாநிலங்களவை உறுப்பினர் ஆனவர். இவரது பதவிக்காலம் 2013 ஜூலை மாதத்துடன் முடிகிறது


</doc>
<doc id="173523" url="https://ta.wikipedia.org/wiki?curid=173523" title="சைவ நெறி இலக்கியங்கள்">
சைவ நெறி இலக்கியங்கள்

சிவபெருமானை முழுமுதற் கடவுளாக வழிபடும் சைவ சமயத்தினைப் பற்றிய இலக்கியங்கள் சைவ நெறி இலக்கியங்களாகும். இவை சைவ நெறிப் பற்றியும், சிவபெருமான் பற்றியும் புகழ்ந்து பாடவும், சைவ நெறியை பரப்பவும் இயற்றப்பட்டன. கி.பி. ஏழாம் நூற்றாண்டு முதல் 12-ஆம் நூற்றாண்டு வரையான காலங்களில் சிற்றிலக்கியம், பெருங்காப்பியம், சைவப் பனுவல்கள் என்று பல சைவ இலக்கியங்கள் இயற்றப்பட்டன. கி.பி. 650 காலப்பகுதி தொடங்கி, 550 ஆண்டு காலம் தமிழ்மொழியைச் சைவ சமயமே ஆட்சி செய்தது என முனைவர் இரா.செல்வகணபதி குறிப்பிடுகிறார். 

ஔவையார், குமரகுருபரர், சிவப்பிரகாசர், உலகநாதர், நாயன்மார்கள், நால்வர் போன்றோர் சைவ சமயத்தின் பெரும் நூல்கள் இயற்றியவர்கள்.

பல்லவர் காலத்திலும், அதன் பிறகும் இயற்றப்பட்ட சைவ இலக்கியங்களின் தொகுப்பினை பன்னிரு திருமுறைகள் என்கிறோம். இந்த திருமுறையை அடிப்படையாகக் கொண்டு இயற்றப்பட்ட இலக்கிய நூல்கள் திருமுறை சார்ந்த நூல்களாக அறியப்படுகின்றன.


<nowiki>உந்தி களிறோ டுயர்போதம் சித்தியார்
பிந்திருபா உண்மைப் பிரகாசம்-வந்தஅருள்
பண்புவினா போற்றிகொடி பாசமிலா நெஞ்சுவிடு
உண்மைநெறி சங்கற்ப முற்று</nowiki>

எனும் வெண்பா மூலம் சைவ சிந்தாந்த நூல்கள் பதினான்கு என்பதை அறியலாம். 







1. சைவ இலக்கியங்களின் தொகுப்பு 


</doc>
<doc id="173530" url="https://ta.wikipedia.org/wiki?curid=173530" title="திருத்தொண்டர்மாலை">
திருத்தொண்டர்மாலை

தி்ருத்தொண்டர்மாலை குமார பாரதியாரால் இயற்றப்பட்ட சைவ நெறி இலக்கிய நூலாகும். சிவபெருமான் வழங்கிய வேதங்கள் வடமொழியில் இருந்தமையால் திருவள்ளுவ நாயனார் குறட்பா வடிவில் அந்த வேதத்தினைத் தந்ததாகவும், அவ்வேதத்தின் உண்மையை உணர்ந்து வாழ்ந்து காட்டிய நாயன்மார்களின் வாழ்வியலைச் சித்தரிக்கும் எண்ணத்துடன் குமாரபாரதியார் இந்த நூலை இயற்றியுள்ளதாகவும் அ.முத்துசாமி பிள்ளை அவர்கள் நூல் முகவுரையில் குறிப்பிடுகிறார். 

பாயிரம் தவிர்த்து இந்நூல் நூறு பாடல்களை கொண்டதாகும். தில்லைவாழந்தணர், திருநீலகண்டநாயனார், இயற்பகை நாயனார் என அனைத்து நாயன்மார்களின் வாழ்வியல் ஒழுக்கங்களை திருக்குறளோடு ஒப்புமை செய்து இந்த பாடல்கள் அமைந்துள்ளன.

உ.வே. சாமிநாத ஐயரின் கொள்கைப்படி திருக்குறளுக்கு ஒரு கதையோ, வரலாறோ உதாரணம் காட்டி இயற்றப்படும் பாடல்கள் "திருக்குறள் உரை நூல்களாகும்". அவ்வகையில் திருத்தொண்டர் மாலையும் திருக்குறளின் உரைநூலாகும். இதில் அறுபத்து மூவரான நாயன்மார்களின் வாழ்வியலைச் சுட்டி காண்பித்து குறளுக்கு விளக்கம் தருகிறார் குமார பாரதியார். மேலும் சில திருக்குறள் உரைநூல்கள் சினேந்திர வெண்பா, திருமலை வெண்பா, முதுமொழி மேல்வைப்பு, திருப்புல்லாணி மாலை, வள்ளுவர் நேரிசை, முருகேசர் முதுநெறி வெண்பா, திருக்குறட் குமரேச வெண்பா போன்றவை.



</doc>
<doc id="173539" url="https://ta.wikipedia.org/wiki?curid=173539" title="ஈத்தாமொழி">
ஈத்தாமொழி

ஈத்தாமொழி, இந்தியாவின் தமிழ்நாடு மாநிலம் கன்னியாகுமரி மாவட்டத்தில், அகஸ்தீஸ்வரம் தாலுகா, ராஜாக்கமங்கலம் ஊராட்சியில் அமைந்துள்ள ஒரு ஊர் ஆகும்.


</doc>
<doc id="173543" url="https://ta.wikipedia.org/wiki?curid=173543" title="நல்ல கள்வன்">
நல்ல கள்வன்

நல்ல கள்வன் அல்லது மனம்மாறிய கள்வன் என்பவர் லூக்கா நற்செய்தியில் பெயர் குறிப்பிடப்படாமல், சிலுவையில் இயேசு கிறித்துவின் இரு பக்கத்திலும் அறையப்பட்ட கள்வர்களுள் ஒருவராவார். பாரம்பரியப்படி இவரின் பெயர் "புனித தீஸ்மாஸ்" ஆகும். இவர் சிலுவையில் தன் பாவங்களுக்காய் மனம்வறுந்தி இயேசுவிடம் மன்னிப்பு பெற்று விண்ணகம் சென்றார் என்பது விவிலிய அடிப்படையில் கிறித்தவ நம்பிக்கை ஆகும்.

இயேசுவோடு அவரின் வலப்புறம் ஒருவனும் இடப்புறம் ஒருவனுமாக இரு கள்வர்களை சிலுவைகளில் அறைந்தார்கள் என விவிலியம் கூறிகின்றது. (, , , ),

இன்நிகழ்வை மாற்கு, ஏசாயா இல் உள்ள மறைநூல் வாக்கு நிறைவேறியதாக கூறுகின்றார். மத்தேயு இரண்டு கள்வர்களுமே இயேசுவை பழித்துரைத்ததாக கூறுகின்றார் (). ஆயினும் லூக்கா பின்வருமாறு இன்நிகழ்வை விவரிக்கின்றார்:


</doc>
<doc id="173549" url="https://ta.wikipedia.org/wiki?curid=173549" title="க‌ணினி அறிவியல் க‌ழ‌க‌ம்">
க‌ணினி அறிவியல் க‌ழ‌க‌ம்

கணினி அறிவியல் கழகம் ("Computer Sciences Corporation", CSC) என்பது ஐக்கிய அமெரிக்காவைச் சார்ந்த ஒரு பன்னாட்டுத் தகவல் தொழிநுட்ப நிறுவனம் ஆகும். இது அமெரிக்காவின் வர்ஜீனியா மாநிலத்தில் உள்ள ஃபால்சு ச‌ர்ச் என்ற இட‌த்தைத் தலைமையகமாகக் கொண்டு செயல்படுகிறது. இது தோராயமாக 70 நாடுகளில் 90000 பணியாளர்களை கொண்டுள்ளது. வணிக நிறுவனங்கள், அமெரிக்க கூட்டரசு மற்றும் அமெரிக்க அல்லாத அரசு நிறுவனங்களை வாடிக்கையாளர்களாக கொண்டுள்ளது.

கணினி அறிவியல் கழகம் 1959 ஆண்டு ஏப்ரல் மாதம் ராய் நட், பிலெட்ச்சர் ஜோன்சு ம‌ற்றும் பாப் பாட்ரிக் ஆகிய மூவரால் துவங்கப்பட்டது. 1963 ஆண்டு வாக்கில் அமெரிக்காவின் மிகப்பெரிய மென்பொருள் நிறுவனமாக வளர்ந்தது.இவர்களது இலக்கு நிரலாக்க கருவிகளான தொகுப்பி (Assembler) மற்றும் மொழிமாற்றியை (Compiler) அளிப்பதே ஆகும்.

மிக‌ப்பெரிய‌ நிறுவ‌னமான‌ சிஎசி உல‌கின் 500 பெரிய‌ நிறுவ‌ன‌ங்க‌ள் ப‌ட்டிய‌லில் 162 இட‌த்தைப் பெற்று திக‌ழ்கிற‌து. 1968 ஆம் ஆண்டு இறுதியில் சிஎசி நியூயார்க் பங்குச் சந்தையில் கால‌டி எடுத்து வைத்த‌து. மேலும் கன‌டா, இந்தியா, செருமனி, எசுப்பானியா, இத்தாலி, பிரேசில், ஐக்கிய இராச்சியம் ஆகிய‌ நாடுக‌ளில் பரவியது.

க‌ணினி அறிவியல் க‌ழ‌க‌ம் தனது சேவைகளை பின்வரும் மூன்று சேவை பிரிவுகள் வாயிலாக வாடிக்கையாளர்களுக்கு அளிக்கிறது.

க‌ணினி அறிவியல் க‌ழ‌க‌ம் பல நிறுவனங்களை கையகபடுதியுள்ளது. அவற்றுள் சில பின்வருமாறு:





</doc>
<doc id="173555" url="https://ta.wikipedia.org/wiki?curid=173555" title="மாவட்டக்குடி">
மாவட்டக்குடி

மாவட்டக்குடி (Mavattakkudi), இந்திய மாநிலமான தமிழ்நாட்டின், திருவாரூர் மாவட்டம், கோட்டூர் ஊராட்சி ஒன்றியத்தில் உள்ள மாவட்டக்குடி ஊராட்சியில் உள்ள கிராமம் ஆகும்.



</doc>
<doc id="173556" url="https://ta.wikipedia.org/wiki?curid=173556" title="தலைவா">
தலைவா

தலைவா ஆகத்து 2013 இல் வெளிவந்த இந்திய தமிழ்த் திரைப்படம். ஏ. எல். விஜய் இயக்கத்தில் சந்திர பிரகாஷ் ஜெயின் இப்படத்தை தயாரித்துள்ளார். இப்படத்தில் கதாநாயகனாக நடிகர் விசயும். அவருக்கு இணையாக அமலா பாலும் நடித்துள்ளார். மேலும் இப்படத்தில் முக்கிய கதாபாத்திரத்தில் சத்தியராஜும் மலையாள நடிகர் ராஜீவ் பிள்ளையும் நடித்துள்ளனர். இப்படத்திற்கு இசை மற்றும் பின்னணி இசை ஜி வி பிரகாஷ் அமைத்து இருக்கிறார்


படத்தின் முதல் பாதியின் பெரும்பகுதியின் கதைக்களம் ஆசுத்திரேலியா, பிற்பகுதி மும்பாயில் நடைபெறுகிறது. மும்பாயில் தமிழர்களின் தலைவனும், மக்களுக்கு நல்லது செய்யும் தாதாவுமாக இருப்பவர் "அண்ணா". தனது முடிவு தாயை இழந்த தனது விஸ்வாவைப் பாதிக்காது இருப்பதற்காகக் குழந்தையாக இருக்கும்போதே அவனை ஆசுத்திரேலியாவுக்கு அனுப்பிவிடுகிறார். பொலீசும், அண்ணாவின் எதிரிகளும் அவரைப் பிடிக்க முயன்றும் முடியாத நிலையில், வளர்ந்து இளைஞனாக இருந்த விஸ்வாவைத் தந்திரமாக இந்தியாவுக்கு அழைத்துவந்து அவனைப் பயன்படுத்தி "அண்ணா"வைப் பிடித்துக் கொன்றுவிடுகிறார்கள். பின்னர், தந்தையின் பொறுப்பைத் தான் ஏற்றுக்கொள்ளும் விஸ்வா எதிரிகளை அழிப்பதுடன், தந்தையின் பாதையிலேயே செல்வதுதான் கதை. 
இப்படத்தின் இசையை ஜி. வி. பிரகாஷ் குமார் அமைத்திருக்கிறார்.

தலைவா திரைப்படத்தின் அமெரிக்க மற்றும் கனடா வெளியீடு உரிமையை பரத் கிரியேசன்ஸ் கைப்பற்றியது . ஐங்கரன் இன்டர்நேஷனல் நிறுவனம் வெளிநாடுகளில் தலைவா படத்தை வெளியிடுகிறது . சன் டிவி ஒலிபரப்பு உரிமையை பெற்று உள்ளது 

இப்படம் உலகம் முழுவதும் ஆகத்து 9 அன்று வெளியிடப்படுவதாக இருந்தது. ஆனால் தமிழகத்திலும் புதுவையிலும் வெளியிடப்படாமல் மற்ற மாநிலங்களிலும் நாடுகளிலும் வெளியிடப்பட்டுள்ளது. சென்னையில் இத்திரைப்படத்தை திரையிட இருந்த திரையரங்களுக்கு வெடிகுண்டு மிரட்டல் வந்ததால் திரையரங்கு உரிமையாளர்கள் இப்படத்தை தகுந்த பாதுகாப்பு கிடைக்கும் வரை திரையிட மறுத்துவிட்டார்கள் அதனால் இப்படம் தமிழகத்தில் ஆகத்து 9 அன்று வெளியாகவில்லை. தலைவா படம் தமிழகம், புதுவையில் 20ந் தேதி திரையிடப்படும் என அறிவிக்கப்பட்டது


</doc>
<doc id="173558" url="https://ta.wikipedia.org/wiki?curid=173558" title="அரசு சட்டக் கல்லூரி, மதுரை">
அரசு சட்டக் கல்லூரி, மதுரை

தமிழ்நாட்டில் அமைக்கப்பட்டுள்ள ஏழு அரசு சட்டக் கல்லூரிகளுள் மதுரையில் அமைக்கப்பட்டுள்ள அரசு சட்டக் கல்லூரியும் ஒன்றாகும். டாக்டர் அம்பேத்கர் சட்டப் பல்கலைக்கழகத்துடன் இணைக்கப்பட்டுள்ள இச்சட்டக் கல்லூரியில் பட்டப்படிப்பு தேர்ச்சி பெற்றவர்கள் சட்டப்படிப்பு படிப்பதற்கான மூன்று ஆண்டுகால இளநிலைச் சட்டவியல் படிப்பும், மேல்நிலைக்கல்வி படித்துத் தேர்ச்சி பெற்றவர்களுக்கான ஐந்து ஆண்டு கால சட்டவியல் படிப்பும் உள்ளன. 


</doc>
<doc id="173571" url="https://ta.wikipedia.org/wiki?curid=173571" title="அன்னப்பிரசானம்">
அன்னப்பிரசானம்

அன்னப்பிரசானம் என்பது குழந்தைகளுக்கு முதன்முதலில் சோறூட்டும் இந்துக்களின் சடங்குசார் நிகழ்வாகும். இது ஆண் குழந்தைகளுக்கு 6ஆம்,8ஆம் அல்லது 10ஆம் மாதங்களிலும், பெண் குழந்தைகளுக்கு 7ஆம், 9ஆம் அல்லது 11ஆம் மாதங்களிலும் செய்யப்பட வேண்டும் என கூறப்படுகின்றது. இவ்வாறு முதன்முதலாக ஊட்டப்படும் சோறு தேனும், தயிரும் நெய்யும் கலந்ததாக ஊட்டப்படும் அசுவினி, மிருகசிரீஷம், உத்திரம், சுவாதி, திருவோணம், சதயம், ரேவதி நட்சத்திர நாட்களில் பசுவைக் குழந்தைக்கு காண்பித்து, வெள்ளிக் கிண்ணத்தில் பால், நெய், தேன் கலந்த சாதத்தை ஊட்ட வேண்டும்.


</doc>
<doc id="173572" url="https://ta.wikipedia.org/wiki?curid=173572" title="உள்ளிருப்புப் போராட்டம்">
உள்ளிருப்புப் போராட்டம்

உள்ளிருப்புப் போராட்டம் (ஆங்கிலம்: Sit-in) என்பது ஒரு நேரடி நடவடிகை முறையில் அமைந்த அறவழி எதிர்ப்புப் போராட்ட வடிவம் ஆகும். இது ஒரு முதன்மை சட்ட மறுப்பு முறை ஆகும். சட்ட, சமூக, அரசியல் அல்லது பொருளாதார அநீதிகளாக தாம் கருதுபவற்றுக்கு எதிராக இது பயன்படுத்தப்படுகிறது. வியூக முக்கியத்துவம் வாய்ந்த இடங்களில் உள்ளிருப்புச் செய்வதன் மூலம் கூடிய கவனத்தை ஈர்த்து தமது கோரிக்கைகளை முன்னேற்ற உள்ளிருப்புப் பயன்படுகிறது.

ஐக்கிய அமெரிக்காவில் உணவகம் போன்ற போன்ற பொது இடங்களில் கறுப்பின மக்களுக்கு சேவைகள் மறுக்கப்பட்டதை எதிர்த்து அந்த இடங்களில் உள்ளிரிப்புப் போராட்டங்கள் வெற்றிகரமாக முதலில் பரவலான முறையில் பயன்படுத்தப்பட்டன. அதனைத் தொடர்ந்து பலவேறு சூழ்நிலைகளில் இது பயன்படுத்தப்பட்டுள்ளது.


</doc>
<doc id="173581" url="https://ta.wikipedia.org/wiki?curid=173581" title="பிரித்தானிய ஆங்கிலம்">
பிரித்தானிய ஆங்கிலம்

பிரித்தானிய ஆங்கிலம் ("British English", BrEn, BrE, BE, en-UK அல்லது en-GB) என்பது ஐக்கிய இராச்சியம், அவுத்திரேலியா, கனடா மற்றும் பல இடங்களில் பரவலாக பேசப்படும் ஆங்கில மொழியின் குறிப்பிடத்தக்க வடிவமாகும். ஒக்ஸ்போட் ஆங்கில அகராதி "பிரித்தானியத் தீவுகளில் எழுத மற்றும் பேசப்படும் ஒன்று எனவும் குறிப்பாக பெரிய பிரித்தானியாவின் பொதுவான ஆங்கிலம்" எனவும் குறிப்பிடுகின்றது. கேம்பிரிட்ச் கல்வி உள்ளடக்க அகராதி "இங்கிலாந்தில் பேசப்படும், எழுதப்படும் ஆங்கிலம்" எனக் குறிப்பிடுகின்றது. ஐரோப்பிய ஒன்றியம் ஆங்கிலத்தின் பல தரப்பட்ட வகைகளில் பிரித்தானிய ஆங்கிலமும் ஒன்று எனக் குறிப்பிடுகின்றது.




</doc>
<doc id="173584" url="https://ta.wikipedia.org/wiki?curid=173584" title="மீளவிட்டான்">
மீளவிட்டான்

மீளவிட்டான் ("Meelavittan") இந்தியாவின் தமிழ்நாடு மாநிலம், தூத்துக்குடி மாவட்டம், தூத்துக்குடி வட்டத்திலுள்ள ஊர் ஆகும்.



</doc>
<doc id="173594" url="https://ta.wikipedia.org/wiki?curid=173594" title="மு. ச. காரியப்பர்">
மு. ச. காரியப்பர்

கேட் முதலியார் முகமது சம்சுதீன் காரியப்பர் ("Mohammed Samsudeen Kariapper", ஏப்ரல் 29, 1899 - ஏப்ரல் 17, 1989) இலங்கை முஸ்லிம் அரசியல்வாதியும், நாடாளுமன்ற உறுப்பினரும் ஆவார்.

1899 ஆம் ஆண்டில் பிறந்த காரியப்பர் கல்முனை, உவெசுலி கல்லூரியில் கல்வி கற்றவர். இவர் ஒரு செல்வாக்கு மிக்க விவசாயக் குடும்பத்தைச் சேர்ந்தவரும், தேங்காய் வணிகரும் ஆவார்.

காரியப்பர் ஐக்கிய தேசியக் கட்சியின் சார்பில் கல்முனையில் 1947 தேர்தலில் போட்டியிட்டு நாடாளுமன்றம் சென்றார். 1952 தேர்தலில் போட்டியிட்டுத் தோல்வியடைந்தார்.

அதன் பின்னர் கல்முனை நகரசபைத் தலைவராகத் தேர்ந்தெடுக்கப்பட்டார். இவர் பின்னர் இலங்கைத் தமிழரசுக் கட்சியில் இணைந்து அக்கட்சியின் சார்பில் 1956 தேர்தலில் கல்முனையில் போட்டியிட்டு வெற்றி பெற்று மீண்டும் நாடாளுமன்றம் சென்றார். நாடாளுமன்றம் சென்ற ஆறு மாதத்தில் அவர் தமிழரசுக் கட்சியை விட்டு விலகி அன்றைய சாலமன் பண்டாரநாயக்காவின் அரசில் இணைந்தார். மார்ச் 1960 தேர்தலில் இலங்கை சனநாயகக் கட்சியின் சார்பில் போட்டியிட்டு மீண்டும் வெற்றி பெற்றார்..

1960 ஆம் ஆண்டில் காரியப்பர் அகில இலங்கை இசுலாமிய ஐக்கிய முன்னணி என்ற கட்சியைத் தோற்றுவித்தார். சூலை 1960 தேர்தலில் அக்கட்சியின் சார்பில் போட்டியிட்டுத் தோல்வியடைந்தார்.. 1960 இன் இறுதியில் தலகோடப்பிட்டிய ஊழல் ஆணையத்தில் விசாரிக்கப்பட்டு குற்றவாளியாகக் காணப்பட்டார்.

காரியப்பர் மீண்டும் 1965 தேர்தலில் கல்முனைத் தொகுதியில் சுயேட்சையாகப் போட்டியிட்டு வெற்றி பெற்று மீண்டும் நாடாளுமன்றம் சென்றார். ஆனாலும், நாடாளுமன்றம் சென்ற சில மாதங்களிலேயே 1960 ஆம் ஆண்டு இவர் மீது சுமத்தப்பட்ட ஊழல் குற்றச்சாட்டின் பேரில், நாடாளுமன்ற உறுப்பினர் இருக்கையை இழந்தார்.


</doc>
<doc id="173598" url="https://ta.wikipedia.org/wiki?curid=173598" title="இலங்கை சனநாயகக் கட்சி">
இலங்கை சனநாயகக் கட்சி

இலங்கை சனநாயகக் கட்சி ("Ceylon Democratic Party") அல்லது லங்கா பிரஜாதந்திரவாதி பக்சய ("Lanka Prajathanthravadi Pakshaya", LPP) என்பது இலங்கையின் ஓர் அரசியல் கட்சி. இக்கட்சி டாக்டர் டபிள்யூ. தகநாயக்காவினால் ஆரம்பிக்கப்பட்டது. மார்ச் 1960 தேர்தல்களில் இக்கட்சி மகாஜன எக்சத் பெரமுன கூட்டணியில் இணைந்து போட்டியிட்டு 4 இடங்களைக் கைப்பற்றியது. சூலை 1960 தேர்தல்களில் இரண்டு இடங்களை மட்டும் கைப்பற்றியது.

1960 தேர்தல்களுக்கு முன்னர் இலங்கை சுதந்திரக் கட்சியுடனான கூட்டில் பிளவு ஏற்பட்டது. இத்தேர்தலில் இலங்கை சனநாயகக் கட்சி ஒரு இடத்தை மட்டும் கைப்பற்றியது. தேர்தலுக்குப் பின்னர் இக்கட்சி ஐக்கிய தேசியக் கட்சி அரசுக்கு ஆதரவளித்தது. சிறிது காலத்தில் இக்கட்சி கலைக்கப்பட்டு இலங்கை சுதந்திர சோசலிசக் கட்சியுடன் இணைந்தது. இசுசோக பின்னர் ஐக்கிய தேசியக் கட்சியுடன் சேர்ந்தது.


</doc>
<doc id="173600" url="https://ta.wikipedia.org/wiki?curid=173600" title="நாங்கிங் படுகொலைகள்">
நாங்கிங் படுகொலைகள்

நாஞ்சிங் படுகொலைகள் ("Nanjing Massacre") அல்லது நாங்கிங் படுகொலைகள் ("Nanking Massacre") அல்லது நாஞ்சிங் வன் கலவி ("Rape of Nanking") என அறியப்படுவது இரண்டாம் சீன-சப்பானியப் போரின் போது ஆறு வாரங்களாக இடம்பெற்ற நாஞ்சிங் போரில் கைப்பற்றப்பட்ட சீனக் குடியரசின் முன்னைய தலைநகர் நாஞ்சிங்கில் திசம்பர் 13, 1937 அன்று இடம்பெற்ற பெரும் படுகொலையும் மற்றும் போர் வன்புணர்வாகும். இக்காலப் பகுதியில் ஆயிரக்கணக்கான சீன பொதுமக்களும் ஆயுதமற்ற போர்வீரர்களும் சப்பானிய பேரரசின் படைகளினால் கொல்லப்பட்டனர். இதனைத் தொடர்ந்து வன்புணர்வும் கொள்ளையும் பரவலாக இடம்பெற்றது. வரலாற்றாளர்களும் சாட்சிகளும் 250,000 முதல் 300,000 வரையானோர் கொல்லப்பட்டனர் என கணிப்பிட்டுள்ளனர். இக்கொடூரத்தினைப் புரிந்த சில முக்கியமானவர்கள் போர் குற்றவாளிகள் என அடையாளமிடப்பட்டு, பின்னர் நாஞ்சிங் போர் குற்ற நீதிமன்றத்தில் குற்றவாளிகளாகக் காணப்பட்டு மரணதண்டனைக்கு உட்படுத்தப்பட்டனர்.

இச்சம்பவம் சச்சரவுள்ள அரசியல் விடயமாக நீடித்தது. ஏனென்றால், இப்படுகொலை கொள்கை நோக்கத்திற்காக மிகையான அல்லது முற்றிலும் புனையப்பட்டதென சில வரலாற்று மீள்நோக்கர் மற்றும் சப்பானிய தேசியவாதிகளால் வாதிடப்பட்டது. தேசியவாதிகளின் மறுத்தல் அல்லது போர்க் குற்ற நியாயப்படுத்தல் முயற்சியின் விளைவினால் நாங்கிங் படுகொலை எதிர்வாதம் சீன-சப்பானிய உறவில் தடையாக நீடித்தது. அத்துடன் சப்பானின் தென் கொரியா, பிலிப்பைன்சு உறவிலும் தாக்கத்தை ஏற்படுத்தியது.

1945 இல் சப்பான் சரண் அடைந்ததும் பல இராணுவ குறிப்புக்கள் இரகசியமாக வைக்கப்பட்டதால் அல்லது அழிக்கப்பட்டதால் படுகொலை ஏற்படுத்திய மரணம் பற்றிய சரியான விபரத்தை தெரிந்து கொள்ள முடியவில்லை. தூர கிழக்குக்கான பன்னாட்டு இராணுவ நீதிமன்றம் இச்சம்பவத்தில் 200,000 க்கு மேற்பட்டோர் கொல்லப்பட்டிருக்கலாம் என்றது. சீனாவின் உத்தியோக பூர்வ கணக்கெடுப்பு 300,000 என நாஞ்சிங் போர் குற்ற நீதிமன்ற ஆய்வினை அடிப்படையாகக் கொண்டு தெரிவித்தது. சப்பானிய வரலாற்றாளர்கள் 40,000–200,000 வரை எனக் குறிப்பிட்டனர். சில வரலாற்று மீள்நோக்கர் மறுத்து, மரணங்களை இராணுவ அடிப்படையில் விபத்து அல்லது அதிகாரமளிக்காத கொடுமையின் தனிமைப்படுத்தப்பட்ட விபத்து என நியாயப்படுத்தினர்.

ஆயினும் சப்பானிய அரசாங்கம் நாங்கிங் வீழ்ச்சிக்குப் பின் சப்பானிய பேரரசின் படைகளினால் மேற்கொள்ளப்பட்ட நிராயுதபாணிகளின் கொலை, கொள்ளை மற்றும் ஏனைய வன்முறைகளின் நிமித்தம் செயற்பட ஒத்துக் கொண்டது. சப்பானிய அரசு மற்றும் சமுதாயத்திலிருந்த ஒரு குறிப்பிட்ட சிலர் மரணங்கள் இராணுவ ரீதியாக இயற்கையானவை என்றும் குறிப்பிடத்தக்க சம்பவம் ஒருபோதும் இடம்பெறவில்லையெனவும் வாதிட்டனர். படுகொலை மறுப்பு ஓர் முக்கிய சப்பானிய தேசியமாக இடம்பெற்றது. சப்பானில் மொதுமக்கள் கருத்துக்கள் மாறுபட்டுக் காணப்பட்டன. சிலர் படுகொலை இடம்பெற்றதை மறுத்தனர். இருப்பினும், இச்சம்பவ வரலாறு வாத எதிர்வாதத்தினை ஏற்படுத்தி குறிப்பிட்ட காலப்பகுதியில் பன்னாட்டு ஊடகங்களில் குறிப்பாக சீனா, தென் கொரியா மற்றும் ஏனைய கிழக்காசிய நாடுகளில் எதிரொலித்தது.




</doc>
<doc id="173604" url="https://ta.wikipedia.org/wiki?curid=173604" title="ஈர்ப்பு வில்லை">
ஈர்ப்பு வில்லை

வெகுதூரத்தே ஒரு பொருளிலிருந்து (உதாரணமாக தூரத்திலுள்ள ஒரு விண்மீன் பேரடை) வரும் ஒளியை வளைக்கக்கூடிய பார்ப்பவருக்கும் ஒளிமுதலுக்கும் இடையிலுள்ள ஒரு மிகப்பெரும் பொருளே (உதாரணமாக ஒரு பெரும் விண்மீன் பேரடைத் திரள்) ஈர்ப்பு வில்லை (Gravitational lens) எனப்படும். இது எய்ன்ஸ்டினின் பொதுச் சார்புக் கோட்பாடு மூலம் கண்டறியப்பட்ட ஒரு வானியல் நிகழ்வாகும்.
இவ்வாறான ஒரு நிகழ்வு பற்றி முதன்முதல் கருத்துக்களை ஒரெஸ்ட் ச்வொல்ஸன் என்பவர் 1924ஆம் ஆண்டு வெளியிட்டாலும், 1936இல் ஆல்பர்ட் ஐன்ஸ்டைன் என்ற அறிவியலாளரால் வெளியிடப்பட்ட கட்டுரை இந்நிகழ்வை தெளிவாக விளக்குவதாய் அமைந்தது. இதன்படி நேராக மாத்திரமே செல்லும் எனக் கருதப்பட்ட ஒளியை [ஈர்ப்பு விசை]]யினால் வளைக்க முடியுமெனத் தெரிவித்தார். 


</doc>
<doc id="173605" url="https://ta.wikipedia.org/wiki?curid=173605" title="ஆழ்கடல் அளவியல்">
ஆழ்கடல் அளவியல்

ஆழ்கடல் அளவியல் (Bathymetry survey) என்பது கப்பல் போக்குவரத்து மற்றும் பல்வேறு வகையான துறைமுகங்கள் அமைத்தல், போன்ற பல காரணங்களுக்காக கடலின் ஆழத்தைப் பற்றிய விவரங்களை அளக்கும் முறையின் பெயராகும். இதற்கு "எதிரொலி ஆழமானி" (Echo Sounder) என்னும் கருவி பயன்படுத்தப்படுகிறது. இக்கருவி மூலம் அளவிடப்பட்ட விவரங்கள் வரைபடங்களாக (Bathymetry Chart) மற்றப்பட்டு பயன்படுத்தப்படுகிறது.

எதிரொலி ஆழமானி கருவியில் ஒலி அலைகள் பிரதானமாக பயன்படுத்தப்படுகிறது. முதலில் ஒலி அலைகள் உற்பத்தி செய்யப்பட்டு கடல் தளத்தை (Sea bed) நோக்கி கீழாக அனுப்பப்படுகிறது. இந்த ஒலி அலைகள் கடல் தளத்தில் பட்டு எதிரொலித்து மேல் நோக்கி வருகிறது. ஒலி அலைகள் செலுத்தப்பட்ட நேரமும், எதிரொலித்து வந்த நேரமும் பதிவு செய்யப்படுகிறது. பிறகு இதிலிருந்து ஒலி அலைகள், கடல் மட்டத்திலிருந்து புறப்பட்டு கடற்தளத்தில் பட்டு எதிரொலித்து மீண்டும் கடல் மட்டத்திற்கு வருவதற்காக எடுத்துக்கொண்ட நேரம் (Traval time) கணக்கிடப்படுகிறது. சராசரியாக கடல் நீரில் ஒலியின் வேகம் ஒரு வினாடிக்கு 1500 மீட்டர் (1500 m/s). (இந்த அளவு கடல் நீரின் உப்புத்தன்மை மற்றும் ஆழத்துக்கு ஏற்ப மாறுபடும்). இந்த அடிப்படையில் எதிரொலித்து வருவதற்கு எடுத்துக்கொண்ட நேரத்திலிருந்து கடலின் ஆழம் கணக்கிடப்படுகிறது.

ஆழம் (Depth) = ஒலியின் வேகம் (Velocity) x எதிரொலித்து வந்த நேரம் (Travel time) / 2

எடுத்துக்காட்டாக, எதிரொலித்து வருவதற்கான நேரம் 20 மில்லி செகண்ட் என்றால், அந்த இடத்தில் ஆழம் 15 மீட்டராக கணக்கிடப்படுகிறது. இந்த அடிப்படையில் எதிரொலி ஆழமானி கருவி செயல்படுகிறது. இக்கருவி பொதுவாக இரண்டு பகுதிகளாக பிரிக்கப்படுகிறது. ஒலி அலைகளை உற்பத்தி செய்து அனுப்புவதற்கும், எதிரொலித்து வந்த அலைகளை பதிவு செய்வதற்குமான பகுதி (மின் உணரி; Transducer) நீர் மட்டத்திற்கு கீழே கப்பலின் பக்கவாட்டிலோ அல்லது அடிப்பாகத்திலோ அமைக்கப்படுகிறது. கருவியின் மொத்த கட்டுப்பாடு மற்றும் விவரங்களை பதிவு செய்யும் பகுதி (Control unit) அளவாய்வாளர் (surveyor) இருக்குமிடத்திலும் அமைக்கப்படுகிறது. மதிப்பீடு செய்வதற்கான நோக்கத்திற்கேற்ப பல வகையான எதிரொலி ஆழமானிகள் பயன்பாட்டில் உள்ளன.

முதலில் கடல் ஆழம் அளப்பதற்கான இடம் (Survey area) வரையறுக்கப்படுகிறது. பிறகு மதிப்பீடு செய்வதற்கு பயன்படுத்தும் கப்பல்/படகில் (Survey vessel) எதிரொலி ஆழமானி மற்றும் புவிநிலை காட்டி (GPS), நகர்வு உணரி (Motion sensor) போன்ற கருவிகள் பொருத்தப்படுகிறது. புவிநிலை காட்டி என்னும் கருவியானது கடலில் ஆழத்தை அளவிடும்போது அந்த குறிப்பிட்ட இடத்தின் குறியீட்டை (அட்சரேகை, தீர்க்கரேகை) பதிவு செய்கிறது. நகர்வு உணரி என்னும் கருவியானது கடல் அலைகளின் ஏற்ற இறக்கத்தால் ஏற்படும் குறையீடுகளை சரி செய்து சரியான கடல் ஆழத்தை பதிவுசெய்ய பயன்படுகிறது. மேற்கண்ட கருவிகளின் உதவியுடன் மதிப்பீடு செய்ய வரையறுக்கப்பட்ட இடத்தில் கடலின் ஆழம் அளக்கப்படுகிறது.

பொதுவாக இந்த ஆழம், ஒலி அலைகளை உற்பத்தி செய்யும் கருவி (ஆற்றல் மாற்றி; Transducer) அமைந்திருக்கும் மட்டத்திலிருந்து கடல் தளத்திற்கான ஆழமாகும். எனவே நீர் மட்டத்திலிருந்து அந்த கருவி அமைந்திருக்கும் ஆழத்தை (Transducer depth), அளக்கப்பட்ட ஆழத்தோடு சேர்ப்பதன் மூலம் நீர் மட்டத்திலிருந்து கடற்தளத்திற்கான ஆழம் கணக்கிடப்படுகிறது. இருப்பினும் இந்த அளவை இறுதி அளவாக வரைபடத்தில் பயன்படுத்த முடியாது. ஏனெனில் கடல் மட்டம் எப்போதும் நிலையாக இருப்பதில்லை. பூமி, சந்திரன் மற்றும் சூரியன் இவற்றின் ஈர்ப்பு விசை மாற்றத்திற்கு ஏற்ப கடல் மட்டத்தில் ஓரளவு நிலையான மாற்றங்கள் நிகழ்ந்துகொண்டிருக்கும். தமிழ்நாட்டை பொறுத்தவரை பொதுவாக கடல் மட்டமானது இரண்டு முறை உயர்ந்தும் இரண்டு முறை தாழ்ந்தும் காணப்படும். எனவே கடல் ஆழத்தை கணக்கிட ஒரு பொதுவான மட்டம் வரையறுக்கப்பட்டுள்ளது. இது கப்பல் பயணவரைபடம் (Chart Datum) என அழைக்கப்படுகிறது. பொதுவாக இந்த மட்டத்திற்கு கீழே கடல் நீர் மட்டம் எப்போதும் போகாது. மதிப்பீடு செய்துகொண்டிருக்கும் பொழுது, தனியாக, நீர்மட்டத்திற்கும் பார தரவிற்கும் (Cart datum) உள்ள வேறுபாடு, அதற்கான நேர அளவோடு பதிவு செய்யப்பட்டு, பிறகு கடல் ஆழம் அளக்கப்பட்ட நேரத்தில் நீர் மட்டத்தில் ஏற்பட்டிருக்கும் வித்யாசத்தை சேர்த்தோ அல்லது குறைத்தோ கடற்தளத்தின் இறுதியான ஆழம் (Corrected depth) துல்லியமாக அளவிடபட்டு பதிவு செய்யப்படுகிறது.

இது போன்ற கணக்கீடுகளை செய்வதற்கும், விவரங்களை பதிவு செய்வதற்கும் பல்வேறு கணினிகளும் மென்பொருள்களும் பயன்படுத்தப்படுகிண்றன. இவற்றின் உதவியோடு கணக்கிடப்பட்ட கடல் ஆழ அளவை விவரங்கள், வரைபடமாக மற்றப்பட்டு பயன்படுத்தப்படுகிறது.


</doc>
<doc id="173606" url="https://ta.wikipedia.org/wiki?curid=173606" title="ஐன்ஸ்டைன் சிலுவை">
ஐன்ஸ்டைன் சிலுவை

ஐன்ஸ்டைன் சிலுவை ("Einstein Cross") அல்லது Q2237+030 அல்லது QSO 2237+0305 எனப்படுவது குவாசர் ஒன்று ஈர்ப்பு வில்லை விளைவால் நான்கு வெவ்வேறு வானியல் பொருட்களாகத் தென்படுவதாகும். இங்கு இந்தக் குவாசர் ZW 2237+030 அல்லது ஹூச்ரா வில்லை எனப்படும் விண்மீன் பேரடைக்கு நேரே பின்னே உள்ளது. நான்காகத் தெரியும் குவாசர் புவியிலிருந்து 8 பில்லியன் ஒளியாண்டு தூரத்தே உள்ளதுடன் இடையிலுள்ள விண்மீன் பேரடை புவியிலிருந்து 400 மில்லியன் ஒளியாண்டுகள் தூரத்தே உள்ளது. 


</doc>
<doc id="173608" url="https://ta.wikipedia.org/wiki?curid=173608" title="சுப்பிரமணியர் ஞானம்">
சுப்பிரமணியர் ஞானம்

சுப்பிரமணியர் ஞானம் என்னும் நூல் 35 பாடல்களை மட்டுமே கொண்ட ஒரு சிறு நூல். நூலின் அமைதியைக் கொண்டு இதனைப் 16 ஆம் நூற்றாண்டு நூல் எனக் கணித்துள்ளனர். 

மேரு மலையை முதலில் சுற்றி வருபவருக்கு மாங்கனி என்றான் சிவன். பிள்ளையார் அம்மையப்பரைச் சுற்றிவந்து மாங்கனியைப் பெற்றுக்கொண்டான். மயிலில் ஏறிச் சுற்றிவந்த இளையவன் முருகனை மலையரசனாக்கிப் பெற்றோர் மகிழ்ந்தனர். அசுரர் தரும் துன்பத்திலிருந்து தம்மைக் காக்கும்படி முனிவர்கள் முருகனை வேண்டினர். முருகள் அசுரர்களை அழித்து முடித்த நேரத்தில் அகத்திய முனிவர் தனக்கு அருளுரை வழங்கும்படி கேட்டுக்கொண்டார். அப்போது வழங்கப்பட்ட உரை இது என்பது இந்நூல் பற்றிய கதை. 

பஞ்சாக்கர மந்திரம், பீஜ மந்திரம், சத்தி தியானம் முதலானவை இதில் சொல்லப்பட்டுள்ளன. சதுரகிரி, பொதியமலை முதலான மலைப்பெயர்கள் இப்பாடல்களில்வருகின்றன. அட்டாங்க யோகத்தின் வழியே சிவநிலை கொள்க எனச் சொல்லி நூல் முற்றுப்பெறுகிறது.



</doc>
<doc id="173610" url="https://ta.wikipedia.org/wiki?curid=173610" title="சௌராட்டிர சமூகத்தவர் பட்டியல்">
சௌராட்டிர சமூகத்தவர் பட்டியல்

சௌராட்டிர சமூகத்தவர்கள் பட்டியல் :- சமூக வளர்ச்சி, ஆன்மீகம், கல்வி மற்றும்
சமூகப்பணி, தொழில்துறை, அரசியல், இந்திய விடுதலைப் போராட்டம், உள்ளாட்சி அமைப்புகள், சட்டமன்றம், பாராளுமன்றம், அரசுத்துறை, இசைத்துறை, நாடகத்துறை, எழுத்துத்துறை, ஊடகத்துறை, திரைப்படத்துறை, விளையாட்டுத்துறை, சோதிடம் மற்றும் இதர துறைகளில் புகழ்பெற்ற
சௌராட்டிர சமூகத்தவர்கள் பட்டியல் விவரம். 

























</doc>
<doc id="173611" url="https://ta.wikipedia.org/wiki?curid=173611" title="சுருதிசூக்தி மாலை">
சுருதிசூக்தி மாலை

சுருதிசூக்தி மாலை என்பது அரதத்சாரியார் என்பவரால் இயற்றப்பட்ட ஒரு வடபொழி நூல். சிவாக்கிர யோகிகள் இதற்கு 16 ஆம் நூற்றாண்டில் தமிழில் உரைநூல் ஒன்று செய்துள்ளார். மற்றும் சர்வ ஞானோத்தரம், தேவி காலோத்த்தரம் என்னும் வடமொழி நூல்களுக்கும் இவரால் தமிழில் உரை எழுதப்பட்டுள்ளன.



</doc>
<doc id="173621" url="https://ta.wikipedia.org/wiki?curid=173621" title="சோழர் செப்பேடுகள் (நூல்)">
சோழர் செப்பேடுகள் (நூல்)

சோழர் செப்பேடுகள் நூல், தமிழக வரலாற்று அரசர்களின் காலத்தில், குறிப்பாக சுந்தரசோழன், முதலாம் ராசராசன், முதலாம் ராசேந்திரன், வீரராசேந்திரன், குலோத்துங்கன், ராசாதிராசன், கோவிராசகேசரிவர்மன் ஆகியோரின் காலத்தில் கிடைத்த எண்பத்து செப்பேடுகளைப் பற்றி ஆய்ந்து எழுதப்பட்டுள்ளது


</doc>
<doc id="173622" url="https://ta.wikipedia.org/wiki?curid=173622" title="உலக மொழிகளில் தமிழ்ச் சொற்களும் இலக்கணக் கூறுகளும் (நூல்)">
உலக மொழிகளில் தமிழ்ச் சொற்களும் இலக்கணக் கூறுகளும் (நூல்)

உலக மொழிகளில் தமிழ்ச் சொற்களும், தமிழிலக்கணக் கூறுகளும் அமைந்திருப்பதை விளக்கியுள்ளார் ஆசிரியர். பிராகிருதம், சமற்கிருதம் ஆகியவற்றில் உள்ள பல சொற்கள் தமிழ்ச் சொற்களின் திரிந்த வடிவம் என்று சான்றுகளுடன் விளக்குகிறார்.


</doc>
<doc id="173623" url="https://ta.wikipedia.org/wiki?curid=173623" title="கமலப்பிரியா (எழுத்தாளர்)">
கமலப்பிரியா (எழுத்தாளர்)

கமலப்பிரியா ஓர் தமிழக எழுத்தாளர் ஆவார். இவரின் இயற்பெயர் கே. ரங்கராஜன். தன் மனைவியின் பெயரான கமலா என்பதை புனைபெயராக்கி எழுத்தாளர் ஆனார். இந்திய அரசு ஊழியரான இவர், தன் புதினங்களுக்காக பல்வேறு ஆதாரங்களைத் திரட்டி எழுதியுள்ளார். கீழைநாட்டு கவிதை மஞ்சரி என்ற கவிதைத் தொகுப்பில் இவர் நூல்கள் இடம் பெற்றுள்ளனர்.

புனைகதைகள்


</doc>
<doc id="173626" url="https://ta.wikipedia.org/wiki?curid=173626" title="தமிழகக் கலைகளும் கல்வெட்டுகளும் (நூல்)">
தமிழகக் கலைகளும் கல்வெட்டுகளும் (நூல்)

தமிழகக் கலைகளும் கல்வெட்டுகளும், மா. இராசமாணிக்கனார் எழுதிய வரலாற்று நூல். தமிழக பண்பாட்டையும் வரலாற்றையும் ஆய்வு நோக்கில் எழுதியுள்ளார் ஆசிரியர். தமிழ்நாட்டில் சிற்பக்கலை, நடனக் கலை, நாடகக் கலை, மருத்துவம், சமயம் அரசியல், சோழர், பாண்டியர், சேரர் வரலாறுகள் உள்ளிட்ட வெவ்வேறு தலைப்புகளில் விவரித்து எழுதியுள்ளார்.



</doc>
<doc id="173628" url="https://ta.wikipedia.org/wiki?curid=173628" title="சாமுவேல் ஹானிமன்">
சாமுவேல் ஹானிமன்

கிறித்தியான் பிரீட்ரிக் சாமுவேல் ஆனிமன் ("Christian Friedrich Samuel Hahnemann", 10 ஏப்ரல் 1755 – 2 சூலை 1843) என்பவர் செருமனிய மருத்துவரும், ஓமியோபதி என்ற மாற்று மருத்துவ முறையைக் கண்டுபிடித்தவரும் ஆவார்.

இவர் 1755ஆம் ஆண்டு ஏப்ரல் 10ஆம் நாள் ஜெர்மனியில் மிசென் நகரத்தில் பிறந்தார். இவரது தந்தை பெயர் கிறித்தியான் காட்ப்ரைடு ஹானிமன். இவரது தாய் பெயர் ஜோஹானா கிறிஸ்டியனா. இவர் லெப்ஸிக் பல்கலைக்கழகத்தில் ( leipzig university) அலோபதி மருத்துவம் படித்தார். பின்னர் எர்லேங்கன் பல்கலைக்கழகத்தில் ( erlangen university) மருத்துவத்தில் முதுநிலை பட்டம் பெற்றார். இவர் அலோபதி மருத்துவத்தின் மீதுள்ள வெறுப்பால் ஓமியோபதி மருத்துவத்தைக் கண்டறிந்தார்.


</doc>
<doc id="173642" url="https://ta.wikipedia.org/wiki?curid=173642" title="மலேசிய அறிவியல் பல்கலைக்கழகம்">
மலேசிய அறிவியல் பல்கலைக்கழகம்

மலேசிய அறிவியல் பல்கலைக்கழகம் "(University of Science, Malaysia)" "(சுருக்கமாக:USM)" என்பது மலேசியாவில் அரசு சார்ந்த ஒரு பொதுப் பல்கலைக்கழகமாகும். இதற்கு பினாங்கில் (முதன்மை வளாகம்), கிளாந்தானில் (சுகாதார வளாகம்), நிபோங் திபாலில் (பொறியியல் வளாகம்) என மூன்று வளாகங்கள் உள்ளன. இந்தியாவின் KLE பல்கலைக்கழகத்தின் ஓர் உடன்பாட்டு இணக்கத்துடன் ஒரு மருத்துவத் துறையும் இங்கு இயங்கி வருகிறது. 

கோலாலம்பூர் கல்வி நகரத்தில் (KLCE), கோலாலம்பூர் உலகளாவிய வளாகம் எனும் ஒரு புதிய வளாகம் திறப்பதற்கும் திட்டமிடப்பட்டுள்ளது. மலேசிய அறிவியல் பல்கலைக்கழகத்தில், 2011ஆம் ஆண்டு புள்ளி விவரங்களின்படி ஏறக்குறைய 30,118 இளங்கலை முதுகலை, முனைவர்த் துறை மாணவர்கள் கல்வி பயில்கின்றனர். இங்கு 1,495 முழுநேரக் கல்வியாளர்கள் பணியாற்றுகின்றனர். அதாவது 19 மாணவர்களுக்கு ஒரு விரிவுரையாளர் எனும் விகிதாசாரம் நடைமுறையில் உள்ளது.

பினாங்கு மாநிலத்தில் ஒரு பல்கலைக்கழகக் கல்லூரி அமைக்க வேண்டும் என்பது ஒரு தீர்மானத்தின் மூலமாகக் கொண்டுவரப்பட்ட ஓர் உடன்படிக்கையாகும். அந்தத் தீர்மானத்திற்கு பினாங்கு மாநிலச் சட்டமன்றம் 1962இல் ஒப்புதல் வழங்கியது. பினாங்கு, சுங்கை அராவில் ஒரு துண்டு நிலம் கையகப்படுத்தப்பட்டது. 

அந்த நிலத்தில், 7 ஆகஸ்ட் 1967இல், அப்போதைய மலேசியப் பிரதமர் துங்கு அப்துல் ரஹ்மான் அடிக்கல் நாட்டினார். 1969ஆம் ஆண்டில் மலேசியாவின் இரண்டாவது பல்கலைக்கழகமாக மலேசிய அறிவியல் பல்கலைக்கழகம் நிறுவப்பட்டது. 

முதன் முதலில் புலாவ் பினாங்கு பல்கலைக்கழகம் "(Universiti Pulau Pinang)" என்று அழைக்கப்பட்டது. பினாங்கு குலுகோர் பகுதியில் இருந்த மலாயா ஆசிரியர்ப் பயிற்சி கல்லூரியின் கட்டிடங்களில் பாடங்கள் நடத்தப்பட்டன. 

அதன் பின்னர், 1971இல் "மிண்டென்" எனும் தற்காப்பு அமைச்சின் வளாகத்தில் 239 ஹெக்டேர் பரப்பளவில் புதிய கட்டடம் அமைக்கப்பட்டது. இந்த முதன்மை வளாகத்தைத் தவிர, மலேசிய அறிவியல் பல்கலைக்கழகத்திற்கு கிளாந்தானில் சுகாதார வளாகம் என்று வேறு ஒரு வளாகம் உள்ளது. இங்கு அறிவியல் மருத்துவம், சுகாதார மருத்துவம், பல் மருத்துவம் பயிற்றுவிக்கப்படுகின்றது. 

பினாங்கு ஸ்ரீ அம்பாங்கில் உள்ள பொறியியல் வளாகத்தில் ஆறு பொறியியல் துறைகளில் பாடங்கள் நடத்தப்படுகின்றன. தூய அறிவியல், பயன்பாட்டு அறிவியல், மருத்துவ அறிவியல், கட்டிடத் தொழில்நுட்ப அறிவியல், சமூக அறிவியல், மனிதநேயக் கல்வித் துறைகளில் பயிற்றுவிப்பதில் மலேசிய அறிவியல் பல்கலைக்கழகம் முதன்மை வகிக்கின்றது. தவிர அத்துறைகளில் ஆராய்ச்சிகள் மேற்கொள்வதற்கும் வழி வகுக்கின்றது.

ஆசிய புத்துருவாக்க விருதை "(Asian Innovation Award)" வென்ற முதல் மலேசியப் பல்கலைக்கழகமாகவும் மலேசிய அறிவியல் பல்கலைக்கழகம் விளங்குகின்றது. தற்சமயம், இந்தப் பல்கலைக்கழகத்தில் 30,118 மாணவர்கள் கல்வி பயின்று வருகின்றனர்.

இயக்குநர்கள் வாரியத்தின் நிர்வாக அதிகாரத்தின் மூலமாகப் பல்கலைக்கழக நிர்வாகம் நடைபெறுகின்றது. இயக்குநர்கள் வாரியத்தில் பல்கலைக்கழக தேர்வு செய்த உறுப்பினர்கள், அரசாங்கத் துறைகளின் பிரதிநிதிகள், மற்றும் மலேசிய உயர்க்கல்வி அமைச்சின் பிரதிநிதிகள் அந்த இயக்குநர்கள் வாரியத்தில் இடம் பெற்றுள்ளனர். 

துணைவேந்தர் தலைமையில் மூன்று இணைவேந்தர்கள் உள்ளனர். தற்போதைய துணைவேந்தராகப் பேராசிரியர் டத்தோ டாக்டர் ஒமார் ஒஸ்மான் இருக்கிறார். இவர் அக்டோபர் 2011இல் அப்பதவியில் நியமிக்கப்பட்டார். பேராசிரியர் ஒமார் ஒஸ்மான், பினாங்கு அம்னோ தொகுதிகளில் ஒன்றின் தலைவராக இருக்கும் டத்தோ சைனல் அபிடின் ஒஸ்மான் என்பவரின் சகோதரர் ஆகும்.

சைனல் அபிடின் ஒஸ்மான், பினாங்கு முதலமைச்சரின் மீது 30 மில்லியன் ரிங்கிட் அவதூறு வழக்கைத் தொடர்ந்து இருந்தார். அந்த வழக்கு ஜூன் 2012இல் உயர் நீதிமன்றத்தினால் தள்ளுபடி செய்யப்பட்டது. 

ஆகஸ்ட் 2011இல் மலேசிய அறிவியல் பல்கலைக்கழகத்தின் ஊழியர்கள் மீதான புகார்களை விசாரிக்கும், அவர்களின் பிரச்சினைகளைச் சமாளிக்கவும், நிர்வாகத் தவறுகளை அம்பலப் படுத்துபவர்களைப் பாதுகாக்கவும் ஒரு புதிய முறைகேள் மன்றம் உருவாக்கப்பட்டது. அந்த மன்றத்திற்கு கைருல் சே ஆஸ்மி என்பவர் தலைவராக நியமனம் செய்யப்பட்டார். இவர் மலேசிய அறிவியல் பல்கலைக்கழகத்தின் சட்டத் துறை தலைவரும் ஆவார்.

மலேசிய அறிவியல் பல்கலைக்கழகத்தின் முதன்மை வளாகம் "(Minden)" எனும் பெயரில் அழைக்கப்படுவதும் உண்டு. "மிண்டென்" என்பது ஒரு ஜெர்மனிய நகரத்தின் பெயர். 1759இல் பிரித்தானியர்களும் பிரெஞ்சுக்காரர்களும் ஜெர்மனிய நகரமான மிண்டெனில் ஒரு சண்டை நடந்தது. அதில் பிரித்தானியர்களுக்கு வெற்றி கிட்டியது. 

அந்த வெற்றியை நினைவுபடுத்தும் வகையில், வெளிநாடுகளில் பிரித்தானிய படைகள் தங்கும் இராணுவ முகாம்களுக்கு அந்தப் பெயரும் வைக்கப்பட்டது. 

அந்த வகையில் பினாங்கில் பிரித்தானிய படைகள் தங்கி இருந்த முகாமிற்கு மிண்டென் என்றும் பெயர் வைக்கப்பட்டது. இந்த மிண்டென் முகாம் இருந்த நிலப்பகுதியில்தான் இப்போதைய மலேசிய அறிவியல் பல்கலைக்கழகத்தின் முதன்மை வளாகமும் கட்டப்பட்டுள்ளது.

மிண்டென் முதன்மை வளாகத்தைத் தவிர கிளாந்தான், குபாங் கிரியான் நகரில் சுகாதாரத் துறை வளாகமும், நிபோங் திபால் ஸ்ரீ அம்பாங்கில் பொறியியல் துறை வளாகமும் நிறுவப்பட்டுள்ளன.

மலேசிய அறிவியல் பல்கலைக்கழகம் தன்னுடைய கல்விப் பிரிவிற்கு "பள்ளி" (ஆங்கிலம்: "Faculty"), (மலாய்: "Pusat Pengajian") எனும் சொல்லைப் பயன்படுத்துகிறது. மற்ற மலேசியப் பல்கலைக்கழகங்கள் கல்விப் பிரிவு, கல்வித் துறை அல்லது கல்வி நிலையம் எனும் சொற்களைப் பயன்படுத்துகின்றன. மலேசிய அறிவியல் பல்கலைக்கழகத்தில் இருபத்து நான்கு கல்விப் பள்ளிகள், 7 கல்விப் பிரிவுகள், 14 கல்வி மையங்கள் உள்ளன. 

இருபத்து நான்கு கல்விப் பள்ளிகளில் பயன்முறை அறிவியல், தொழில்நுட்பம் சார்ந்த அறிவியல் பயன்படுத்தும் 12 பள்ளிகள் உள்ளன. இந்தியாவின் "KLE" பல்கலைக்கழகத்தின் ஒத்துழைப்புடன் மருத்துவத் துறை இயங்கி வருகிறது. இந்தப் படிப்பிற்கு இந்தியா, நகரில் இருக்கும் ஜவகர்லால் நேரு மருத்துவ கல்லூரி தேர்வு செய்யப்பட்டுள்ளது. 

மலேசியாவில் 40க்கும் மேற்பட்ட பல்கலைக்கழகங்கள் உள்ளன. அவற்றுள் உயர்மட்ட ஆய்வுகளுக்கு அனைத்து வசதிகளும் கொண்ட ஆறு பல்கலைக்கழகங்களில், மலேசிய அறிவியல் பல்கலைக்கழகமும் ஒன்றாகத் தேர்வு செய்யப்பட்டுள்ளது.


தொழில்நுட்பம் சார்ந்த பள்ளிகள் "(Technology-based)" அனைத்தும் முதன்மை வளாகத்தில் உள்ளன.


தாராளவாத பள்ளிகள் "(Liberal arts)" என்று அழைக்கப்படுகின்றன. இவை முதன்மை வளாகத்தில் உள்ளன.


தூய அறிவியல் பள்ளிகளில் "(Pure science)" என்று அழைக்கப்படுகின்றன. இவை அனைத்தும் முதன்மை வளாகத்தில் உள்ளன.


சுகாதார அறிவியல் பள்ளி "(Health science)" கிளாந்தானில் உள்ளது. 


மலேசிய அறிவியல் பல்கலைக்கழகத்தின் ஆய்வு வளர்ச்சிப் பணிகளுக்கு அறிவியல் நிதியம் முக்கிய ஆதாரமாக உள்ளது. மூளை நரம்பியல், சுற்றுச்சூழல் அறிவியல், மீன்வளர்ப்பு, உயிரிமருத்துவம், மருந்து ஆய்வுகள், இயற்கை மொழி செயலாக்கம், கணினி உதவியுடன் மொழிபெயர்ப்பு, தகவல் தொழில்நுட்பம், உணவு தொழில்நுட்பம், பாலிமர் அறிவியல் தொழில்நுட்பம், உயிரி தொழில்நுட்பம், தொலைக் கல்வி, புவியியல் தகவல் முறைமை, கட்டமைப்பு ஆய்வு, பருப்பொருள் அறிவியல், பொறியியல், வேதியியல் போன்ற துறைகளுக்கும், மலேசிய அறிவியல் பல்கலைக்கழகம் நிதி ஒதுக்கீடு செய்கிறது. 

கடலோர மாசு, சதுப்புநில சுற்றுச்சூழல் மற்றும் கடல் மீன்வளர்ப்பு போன்ற குறுகிய கால ஆராய்ச்சி நோக்கங்களுக்காக, பினாங்கு முதன்மை வளாகத்தில் வசதிகள் செய்து தரப்பட்டுள்ளன.



</doc>
<doc id="173644" url="https://ta.wikipedia.org/wiki?curid=173644" title="சூரிய தோத்திரம்">
சூரிய தோத்திரம்

சூரிய தோத்திரம் என்பது ஒரு சிறுநூல். தமிழில் 14 பாடல்கள் மட்டும் கொண்டது. இந்த நூலின் மற்றொரு பெயர் உதய திவாகர தோத்திரம். கமலை ஞானப்பிரகாசரின் மாணாக்கர்களில் இருவர் இதனைச் செய்திருக்கிறார். நூல் தோன்றிய காலம் 16 ஆம் நூற்றாண்டு.

சிவபூசையில் மூன்று நிலைகள் உண்டு. அனுட்டானம், சூரிய-பூசை, சிவ-பூசை என்பன அவை. இவற்றை விளக்கி கமலை ஞானப்பிரகாசர் அகவல் பாவால் ஒரு நூல் செய்திருக்கிறார். இம்மூன்றனுள் சூரிய தோத்திரம் பற்றி விளக்கிக் கூறுவதே இந்த நூல்.

பாடல் (எடுத்துக்காட்டு) 

கிளர் கதிர் ஆயிரமும் கெழுமி எழுந்தருளும்
வளர் இள ஒளி முகவா வானவர் நாயகனே
உளமுற உள் புகுவாய் உதய திவாகரனே

பத்தியினால் அடியேன் பாடிய பதினாலும்
நித்தம் நினைந்து உருகி நெஞ்சில் வைப்பவர் தம்
வைப்பும் இருப்பும் அவர் வானுலகும் தருமே



</doc>
<doc id="173647" url="https://ta.wikipedia.org/wiki?curid=173647" title="வன்முறை வன்முறையைப் பிறப்பிக்கிறது">
வன்முறை வன்முறையைப் பிறப்பிக்கிறது

வன்முறை வன்முறையைப் பிறப்பிக்கிறது ("violence begets violence") என்பது அறப் போராட்ட வழிமுறையின் ஒரு முக்கிய கருத்துரு ஆகும். "வயலன்சு பிகெற்சு வயலன்சு" என்ற சொற்தொடரை மார்ட்டின் லூதர் கிங் 1950களில் தனது பேச்சு ஒன்றில் பயன்படுத்தினார். இந்தக் கருத்துரு அவரதும் மகாத்மா காந்தி போன்ற பல்வேறு அறவழிப் போராட்டத் கோட்பாட்டாளர்களினதும் முதன்மை வாதங்களில் ஒன்றாகும்.

"வன்முறையின் முதன்மையான பலவீனம் என்பது அது ஒர் இறங்குமுக சுருள். எதை அழிக்க முனைகிறதோ அதையே பெற்றுக்கொள்கிறது. தீயதைக் குறைப்பதை விடுத்து அது பெருக்கிறது. வன்முறையால் பொய் சொல்பவரைக் கொல்லலாம், ஆனால் பொய்யைக் கொல்ல முடியாது, உண்மையை நிரூபிக்க முடியாது. வன்முறையால் வெறுப்பவரைக் கொல்லாம், ஆனால் வெறுப்பைக் கொல்ல முடியாது. மாற்றாக, வன்முறை வெறுப்பை அதிகரிக்கிறது. வன்முறையை வன்முறையால் பதிலளிப்பது வன்முறையை பெருக்கி, ஏற்கனவே விண்மீன்கள் அற்று இருக்கும் இரவை மேலும் இருட்டாக்கும். இருளை இருளால் அகற்ற முடியாது, ஒளியாலேயே முடியும். வெற்றுப்பால் வெறுப்பை அகற்ற முடியாது, அன்பாலேயே முடியும்."

மேலும் அவர் தனது நோபல் பரிசுப் பேச்சில் பின்வருமாறு கூறுகிறார்:

"வன்முறை நடைமுறைக்குப் பொருந்தாது, ஏன் என்றால் அது அனைவரது அழிவிலும் முடியும் ஒர் இறங்குமுக சுருள். வன்முறை அறமற்றது ஏன் என்றால் எதிரியின் புரிந்துணர்வை வெல்லாமல் இழிவுபடுத்த முனைகிறது. மாற்றப் பார்க்காமல் அழிக்க முனைகிறது. வன்முறை அறமற்றது ஏன் என்றால் அது அன்பால் அல்லாமல் வெறுப்பால் செழிப்படைகிறது. குமுகத்தை அழிக்கிறது. சகோதரத்துவத்தை ஏலாமல் செய்கிறது. சமூகத்தை உரையாடலில் அல்லாமல் தன்னுரையில் விடுகிறது. தப்பிப்பிழைத்தவர்களிடம் கசப்புத்தன்மையையும் அழித்தவர்களிடம் கொடூரத்தையும் உருவாக்கின்றது."


</doc>
<doc id="173648" url="https://ta.wikipedia.org/wiki?curid=173648" title="சூரியானந்தர்">
சூரியானந்தர்

சூரியானந்தர் ஒரு சித்தர். 16 ஆம் நூற்றாண்டில் வாழ்ந்தவர். இவரால் பாடப்பட்டவை இரண்டு நூல்கள். 

சூரியானந்தர் பதின்மூன்று, 
சூரியானந்தர் இருபத்தைந்து 
என்பன அவை. இரண்டும் இரசவாதம் பற்றிக் கூறுகின்றன. 

உடல் உறுப்புகளால் செய்யப்படும் பயிற்சிகளை இவர் ‘தீட்சை’ என்கிறார். உடலின் உள்ளுறுப்புகளைத் தூய்மை செய்வதை இவர் ‘சவுக்காரம்’ என்று குறிப்பிடுகிறார்.

பாடல் (எடுத்துக்காட்டு) 

சொல்வது என்ன ரேசகத்தை வெளிவிடாதே
வெல்வது என்ன கும்பகத்தை அடிவிடாதே
செல்வது என்ன கற்பகத்தை மறந்திடாதே
கொல்வது என்ன அமுர்து அயிலே பறக்கும் இந்த


</doc>
<doc id="173649" url="https://ta.wikipedia.org/wiki?curid=173649" title="யீன் சார்ப்">
யீன் சார்ப்

யீன் சார்ப் (ஆங்கிலம்: Gene Sharp) என்பவர் ஓய்வுபெற்ற பேராசிரியர். அறப்போராட்டம் தொடர்பான இவரது எழுத்துக்களுக்காக பெரிதும் அறியப்படுகிறார். அறப்போராட்டம் தொடர்பான இவரது எழுத்துக்கள் உலகலில் பல அறவழி எதிர்ப்பு இயக்கங்களால் பயன்படுத்தப்பட்டுள்ளன.



</doc>
<doc id="173652" url="https://ta.wikipedia.org/wiki?curid=173652" title="மட்டக்களப்பு வெளிச்சவீடு">
மட்டக்களப்பு வெளிச்சவீடு

மட்டக்களப்பு வெளிச்சவீடு அல்லது மட்டக்களப்பு கலங்கரை விளக்கம் என்பது மட்டக்களப்பு பாலமீன்மடுவில் அமைந்துள்ள 1913 இல் கட்டப்பட்ட 28 மீட்டர் (91 அடி) உயரமுடைய வெளிச்சவீடு ஆகும். இது மட்டக்களப்பு நகரிலிருந்து 5 கி.மீ தூரத்தில் பார் வீதியில் அமைந்துள்ளது. இதன் மேலிருந்து பார்க்கும்போது மட்டக்களப்பு வாவி கடலில் கலக்கும் முகத்துவாரத்தையும் எலும்புத்தீவையும் மற்றும் கிழக்கில் இந்தியப் பெருங்கடல் ஊடான சூரிய உதயத்தையும் மேற்கில் சூரிய மறைவையும் பறவைப் பார்வையில் பார்க்க முடியும். 


</doc>
<doc id="173656" url="https://ta.wikipedia.org/wiki?curid=173656" title="எரமலூர்">
எரமலூர்

எரமலூர், தமிழ்நாட்டின் திருவண்ணாமலை மாவட்டம், வந்தவாசி வட்டத்தில் உள்ள சிற்றூர் ஆகும். இங்கு தொன்மையான 24ம் சமண தீர்த்தங்கரர் மகாவீரர் சிலை ஒன்று உள்ளது.

நல்லூர்
முதலூர்


</doc>
<doc id="173660" url="https://ta.wikipedia.org/wiki?curid=173660" title="உச்ச அனுமதிக்கப்பட்ட கதிர் ஏற்பளவு">
உச்ச அனுமதிக்கப்பட்ட கதிர் ஏற்பளவு

அயனியாக்கும் கதிர்வீச்சானது மருத்துவம், தொழில்துறை, ஆய்வு நிலையங்கள், பயிர்தொழில் என பல துறைகளிலும் பெருவாரியாக பயன்படுத்தப்படுகின்றது. இதுபோன்ற கதிர்கள் உடல்நலனைப் பாதிக்கின்றன என்பதால் பன்னாட்டு கதிரியல் காப்புக் கழகம் (ICRP ) அனுமதிக்கப்பட்ட உச்ச கதிர் ஏற்பளவினை பரிந்துரைத்துள்ளது. அதன்படி இன்று நாம் அறிந்த வரையில் எந்த அளவு கதிர்வீச்சினை பணியில் உள்ள ஒருவர் பெற்றால் அவருக்கோ அல்லது அவரது வழித் தோன்றலுக்கோ கதிர்வீச்சசினால் எந்த பாதிப்பும் ஏற்படாதோ அவ்வளவே, உச்ச அனுமதிக்கப்பட்ட கதிர் ஏற்பளவு (Maximum permissible Dose) ஆகும். இவ்வளவு 0.02 சீவர்ட் அல்லது 2 றெம் ஆகும். கதிர்வீச்சின் தீய விளைவுகள் புலப்பட, புலப்பட அளவு குறைக்கப்பட்டு வந்துள்ளது. 30 றெம் மிலிருந்து இன்று 2 றெம்மாகக் குறைக்கப்பட்டுள்ளது.

காலந்தோறும் MPD

1931 -50 றெம்|வருடம், 1936-ல் 30 றெம், 1948-ல் 15 றெம்,

1958-ல் 5 றெம், 1988-ல் 2 றெம்\வருடம் என்று குறைக்கப்பட்டது.


</doc>
<doc id="173661" url="https://ta.wikipedia.org/wiki?curid=173661" title="பறவைப் பார்வை">
பறவைப் பார்வை

பறவைப் பார்வை என்பது யாதாயினும் ஒரு பொருளை அதன் மேலிருந்து பார்க்கும் போது கிடைக்கும் தோற்றமாகும். அதாவது ஒரு பறவையின் கண் பார்வைக்குக் கிடைக்கும் தோற்றமாகும். பொதுவாக நீலப்பதிப்புகள்(Blue prints), தள வரைபடங்கள் மற்றும் வரைபடங்கள் இத்தகைய தோற்றத்திலேயே வரையப்படுகின்றன. வான் புகைப்படங்கள் மற்றும் உயரமான மலை மற்றும் கோபுரங்களில் இருந்து எடுக்கும் புகைப்படங்கள் இத்தகையன.


</doc>
<doc id="173667" url="https://ta.wikipedia.org/wiki?curid=173667" title="விழுக்காட்டில் ஆழ கதிர் ஏற்பளவு">
விழுக்காட்டில் ஆழ கதிர் ஏற்பளவு

கதிர் மருத்துவத்தில், விழுக்காட்டில் ஆழ கதிர் ஏற்பளவு (Percentage depth dose - %DD) என்பது தொலைக் கதிர் மருத்துவத்தின் போது (teletherapy) புற்றுத்திசுக்களுக்கு கொடுக்கப்பட வேண்டிய ஏற்பளவினை (Dose) காணப் பயன்படும் அளவுகளாகும். மனித உடலில் அளவீடுகளை நேரடியாகச் செய்ய முடியாது. இதற்காக 30*30*30 செ.மீ. பக்கங்களைக் கொண்ட தொட்டியில் தண்ணீரை எடுத்துக் கொண்டு பல ஆழங்களில் அளவீடுகள் செய்யப்படுகின்றன. இதற்காக தானியங்கி ஆய்கருவிகள் உள்ளன. கிலோ வோல்ட் கதிர்களுக்கு புறப்பரப்பில் உச்ச அளவு உள்ளது. ஆனால் மெகாவோல்ட் கதிர்களுக்கு உச்ச அளவு புறப் பரப்பிலிருந்து சற்று ஆழத்தில்- கோபால்ட் 60 கதிர்களுக்கு இந்த உச்ச அளவு 0.5 செ.மீ. ஆழத்தில் காணப்படுகிறது. ஒவ்வொரு ஆழத்திலும் காணப்படும் அளவு உச்ச அளவின் விழுக்காட்டில் கொடுக்கப்படுகிறது புல அளவோடு இவ்வளவும் சிறிது மாறுபடுகிறது. அட்டவணைகளும் உள்ளன. இவைகளின் துணையுடன் துல்லியமாக புற்று திசுக்களுக்கான ஏற்பளவினைத் துல்லியமாகக் கணிக்கலாம்.

புல அளவு கூடும்போது % அளவுகளும் கூடுகின்றன. அதுபோல் ஆற்றல் கூடும் போதும் % அளவுகள் கூடுகின்றன.


</doc>
<doc id="173670" url="https://ta.wikipedia.org/wiki?curid=173670" title="மிசேல் ஜொட்டோடியா">
மிசேல் ஜொட்டோடியா

மிசேல் ஜொட்டோடியா ("Michel Am-Nondokro Djotodia") மத்திய ஆப்பிரிக்கக் குடியரசின் அரசியல்வாதியும், இராணுவத் தலைவரும் ஆவார். இவர் 2013 மார்ச் 24 இல் பிரான்சுவா பொசிசேயின் ஆட்சியைக் கவிழ்த்து நாட்டின் அரசுத்தலைவரானார். இவர் 2012 ஆம் ஆண்டில் பிரான்சுவா பொசிசேவுக்கு எதிரான ஆயுதக் கிளர்ச்சியை நடத்திய செலேக்கா கிளர்ச்சிக் குழுவின் தலைவர் ஆவார். 2013 பெப்ரவரியில் இடம்பெற்ற அமைதிப் பேச்சுக்களை அடுத்து இவர் தேசியப் பாதுகாப்புக்கான பிரதிப் பிரதமராக நியமிக்கப்பட்டார்.
ஜொட்டோடியா வக்காகா என்ற நகரில் பிறந்தார். சோவியத் ஒன்றியத்தில் 10 ஆண்டுகள் தங்கியிருந்து உயர்கல்வி கற்றவர். அங்கேயே திருமணம் புரிந்தார். இரண்டு பெண் குழந்தைகள் உண்டு. பல மொழிகள் தெரிந்தவர். சூடானின் நியாலா நகரில் தூதுவராகப் பணியாற்றினார். ஒற்றுமைக்கான சனநாயக இயக்கங்களின் ஒன்றியம் என்ற கட்சியின் தலைவராக இருந்தார்.

2004-2007 போர்க்காலத்தில் ஜொட்டோடியா பெனின் நாட்டில் நாடு கடந்த நிலையில் வாழ்ந்து வந்தார். 2007 நவம்பரில் பெனின் நாட்டுப் படையினரால் கைது செய்யப்பட்டு, மத்திய ஆப்பிரிக்கக் குடியரசு அரசுடன் அமைதிப் பேச்சுக்களில் பங்குபற்றுவதாக வாக்குறுதி அளித்த பின்னர் 2008 பெப்ரவரியில் விடுவிக்கப்பட்டார்.

டிசம்பர் 2012 ஆம் ஆண்டில் நாட்டின் பெரும்பாலான பகுதிகளைக் கைப்பற்றிய செலேக்கா போராளிக் குழுவின் தலைவராக இருந்து செயல்பட்டார். சனவரி 2013 அமைதிப் பேச்சுக்களில், அரசுத்தலைவர் பொசிசே இவரைப் பிரதமராக நியமிப்பதாக ஒப்புக் கொண்டு போராளிகளை அரசில் இணைத்துக் கொள்ளவும் இணங்கினார். 2013 பெப்ரவரி 3 ஆம் நாள் தேசிய இணக்க அரசு ஒன்று அமைக்கப்பட்டது. இதன் பிரதமராக நிக்கொலாசு தியகாய் நியமிக்கப்பட்டார். ஜொட்டோடியாவுக்கு பாதுகாப்புத் துறையில் முக்கிய பதவியான பாதுகாப்புக்கான பிரதிப் பிரதமர் பதவி வழங்கப்பட்டது.

பொசிசே தனது உறுதிமொழிகளைப் பேணத் தவறிவிட்டார் என்ற குற்றஞ்சாட்டி 2013 மார்ச் மாதத்தில் அமைதி உடன்பாட்டை ஜொட்டோடியா புறக்கணித்தார். செலெக்கா போராளிகள் மேலும் பல நகரங்களைத் தமது கட்டுப்பாட்டுக்குள் கொண்டு வந்தனர். சில நாட்கள் இடம்பெற்ற சண்டையை அடுத்து தலைநகர் பாங்கியை போராளிகள் கைப்பற்றினர். பொசிசே நாட்டை விட்டு வெளியேறினார். ஜொட்டோடியா தன்னை அரசுத்தலைவராக அறிவித்தார்.


</doc>
<doc id="173673" url="https://ta.wikipedia.org/wiki?curid=173673" title="சமநிலைப் புள்ளி">
சமநிலைப் புள்ளி

ஒரு தாவரத்திற்குக் கார்பன் டை ஆக்சைடின் செறிவு குறைவாகவும் தட்டுப்பாடின்றித் தீவிரமான ஒளியும் கிடைக்கும் நிலையில் ஒளிச்சேர்க்கையின் வீதம் அத்தாவரத்தின் சுவாச அளவுக்குச் சரிசமமாக இருக்கும். இடையறாது நடைபெறும் சுவாசமும் ஒளிச் சுவாசமும் இதில் அடங்கும். கார்பன் டை ஆக்சைடின் எந்த செறிவு நிலையில் ஒளிச்சேர்க்கையானது சுவாசித்தலுக்குச் சமமாக இருக்கிறதோ, அது கார்பன் டை ஆக்சைடு சமநிலைப் புள்ளி ("Compensation point") எனப்படும்.

கார்பன் டை ஆக்சைட் சமநிலைப் புள்ளி நிலையில் ஒளிச்சேர்க்கைக்கு எடுத்துக்கொள்ளப்படும் கார்பன் டை ஆக்சைடின் அளவு, சுவாசித்தலில் வெளிவிடப்படும் கார்பன் டை ஆக்சைடின் அளவிற்கு சமமாகும். மேலும், இந்த நிலையில் ஒளிச்சேர்க்கையின் நிகர உற்பத்தி ஏதுமில்லை. (அதாவது, சமநிலைப்புள்ளியின் போது, ஒளிச்சேர்க்கையின் நிகர உற்பத்தி பூச்சியம் ஆகும்.


</doc>
<doc id="173676" url="https://ta.wikipedia.org/wiki?curid=173676" title="சுவர்ண பைரவர்">
சுவர்ண பைரவர்

சுவர்ண பைரவர் சிவபெருமானின் வடிவமாக சைவர்களால் வணங்கப்படுகிறார். இவர் சுவர்ண ஆகர்ஷண பைரவர் என்றும் அழைக்கப்பெறுகிறார். சுவர்ண ஆகர்ஷண பைரவர் என்றால் பொன்னை இழுத்து தருபவர் என்று பொருளாகும்.

சுவர்ணாகர்ஷண பைரவர் பொன் நிறம் கொண்டவர். மேலும் மஞ்சள் நிற ஆடைகளை அணிந்தவராகவும், முக்கண்களை உடையவராகவும், நான்கு கரங்களைக் கொண்டவராகவும், மாணிக்க மணிகள் இழைத்த பொன்னாலான அட்சய பாத்திரம் ஏந்தியவராக காணப்படுகிறார்.

இரும்பு, ஓரி, சூலம், சாமரம், ஈட்டி ஆகியவற்றை தரித்துள்ளார். வலக்கையில் அபய முத்திரையை காட்டியபடியும், இடது கையால் பைரவியை அணைத்தபடியும் உள்ளார்.

பைரவரின் இடத்தொடையில் அமர்ந்திருப்பவர் சொர்ண பைரவி என அழைக்கப்படுகிறார். 



</doc>
<doc id="173677" url="https://ta.wikipedia.org/wiki?curid=173677" title="காஞ்சிபுரம் கோயில்கள்">
காஞ்சிபுரம் கோயில்கள்

ஹிந்துக்களுக்கு, வட நாட்டு புனித தலங்களில் பிரதானமானது காசி. அதை போலவே தென்னாட்டு புனித தலங்களில் பிரதானமானது காஞ்சிபுரம். சைவர், வைணவர், சமணர் மற்றும் பெளத்தர் போற்றும் ஒரே புனித தலம் இது என்பது, குறிப்பிடத்தக்கது. இங்கு 1008 சிவ தலங்களும், 108 வைணவ தலங்களும் இருந்ததாக இலக்கியங்கள் குறிப்பிடுகின்றன. இவற்றில் சொற்ப அளவிலானவை தான் இன்று உள்ளன என்றாலும், பல தொன்மையான, பாடல் பெற்ற கோயில்கள் இன்றும் உயிரோட்டத்துடன் உள்ளன.

காஞ்சிபுரம் நகரத்தின் அமைப்பினாலும், பண்டைய சமூக அமைப்பினாலும், பல சிறு கோயில்கள் தனியார் நிலங்களிலும், தொழில் மற்றும் கல்வி வளாகங்களிலும் அமைந்து உள்ளன. இதனால், அவற்றை கண்டறிவது சிரமமானதாக இருக்கும். சிவ ராத்திரி போன்ற சிறப்பு வழிபாட்டு நாட்களன்று, இவற்றிற்கு அலங்கார விளக்குகளும், விளம்பர பதாகைகளும் வைக்கப்படுகின்றன. அதானல், அந்த நாட்களில் மட்டும், அலைச்சல் இல்லாமல் சிறு கோயில்களில் வழிபட முடியும் என்பது குறிப்பிடத்தக்கது. 

1008 சிவாலயங்கள் இருந்த காஞ்சியில், தற்போது, 108 சிவாலயங்கள் மட்டுமே உள்ளன.


</doc>
<doc id="173688" url="https://ta.wikipedia.org/wiki?curid=173688" title="சம அளவு ஈயம்">
சம அளவு ஈயம்

கதிர் மருத்துவத்தில் சம அளவு ஈயம் ("lead equivalent" அல்லது "lead equivalence") என்பது ஒரு பொருள் கொடுக்கும் தடுப்பளவைப் போன்று, ஒரே கதிருக்கு அதே தடுப்பளவைக் கொடுக்கும் ஈயத்தின் கனவளவு ஆகும்.

கதிர்வீச்சிலிருந்து பாதுகாப்பு பற்றி ஆராயும் நிலையில், கதிர்களை ஏற்கும் பொருட்களை கதிர் மூலத்திற்கும் நபர்களுக்கும் நடுவே வைத்து, கதிர்வீச்சின் அளவைக் குறைக்க முடியும். பொதுவாக காங்கிரீட் சுவர், செங்கற் சுவர், மற்றும் பலபொருட்களும் பயன்படுகின்றன. கதிர் ஐசோடோப்பு சேமிப்புக் கலங்களும் இதுபோல் இரும்பு, உருக்கு, ஈயம் போன்ற உயர் அடர்த்தி உலோகங்களால் ஆனவையாக உள்ளன.

எடுத்துக்காட்டிற்காக, வெவ்வேறு தடிப்புள்ள (thickness) இரண்டு ஏற்பிகளின் வழியாக ஒரே ஆற்றலுள்ள மின்காந்தக்கதிர் சென்று வெளிப்படுவதாகக் கொள்வோம். வெளிப்படும் கதிர்களின் அளவும் செறிவும் சமமாக இருக்கின்றன. எனவே இரண்டிலும் ஏற்றுக்கொண்ட அளவுகளும் சமம் μ(1)L(1) = μ(2)L(2) என்று காட்ட.முடியும். இங்கு μ(1), μ(2) நேரியல் செறிவு குறைப்புக் குணகம் (Linear attenuation coefficient): L(1), L(2) என்பன முறையே ஊடகங்களின் தடிமனளவுகளாகும். எனவே சமன்பாட்டிலிருந்து L(1) =μ(2)L(2)|μ(1) ஆகும். இங்கு

MV கதிர்களுக்கு சில பொருட்களுக்கு μ மதிப்பு கீழே உள்ளது.



</doc>
<doc id="173711" url="https://ta.wikipedia.org/wiki?curid=173711" title="திருவையாற்றுப் புராணம்">
திருவையாற்றுப் புராணம்

திருவையாற்றுப் புராணம் என்னும் பெயரில் இரண்டு நூல்கள் உள்ளன. இவை 16 ஆம் நூற்றாண்டில் தோன்றியவை. திருவையாற்றுக் கோயில் பற்றிய புராணக் கதைகளை இவை கூறுகின்றன. ஒன்று ஞானக்கூத்தர் எழுதிய திருவையாற்றுப் புராணம். மற்றொன்று செப்பேசப் புராணம் என்னும் பெயராலும் குறிப்பிடப்படும் திருவையாற்றுப் புராணம்.
நிரம்ப அழகிய தேசிகரின் மாணாக்கருள் ஒருவராகிய அளகைச் சம்பந்தர் 1592-ல் திருவாரூர்ப் புராணம் பாடினார். இந்த நூலைப் பாடிய ஞானக்கூத்தரும் இந்த்த் தேசிகரின் மாணாக்கர் ஆதலால் இவரது காலமும் 16 ஆம் நூற்றாண்டு என்பதாகிறது. 

இது அளவில் சிறியது. 


<poem>செஞ்சடையார் புகழ் விளைத்துத் திருஞான நீர்த் தேக்கி
அஞ்சு களை அறுத்து உடனே சமணர்களை வேர் அறுத்து
பஞ்சநதிக் கயிலையினில் பயிர் விளைத்துப் புகலூரில் 
தஞ்சம் முதல் கண்ட பிரான் சரண கமலம் போற்றி. </poem>

திருவையாற்றில் அமர்ந்துகொண்டு தவம் செய்த சிலாதல முனிவருக்கு மண்ணில் கிடந்த செப்பில் செம்புப்பெட்டகத்தில் இறைவன் அருளால் ஒரு குழந்தை கிடைத்தது. செப்பில் கிடைத்த குழந்தைக்குச் செப்பேசன் எனப் பெயரிட்டனர். இந்தச் செப்பேசனுக்கு நந்திதேவரின் பெருமைகளைக் கூறும் செய்திகளைக் கொண்டது செப்பேச புராணம். 

இது 12 சருக்கங்களில் 437 பாடல்களைக் கொண்டுள்ளது. 
பாடல் (எடுத்துக்காட்டு) 

<poem>நடப்பன பறப்பனவும் நாரம் உறைவனவும்
கிடப்பனவும் நிற்பனவும் ஊர்வனவும் கேடு இல்
தடுப்பரு சராசரங்கள் தாங்களும் உடங்க்க்
கடப்பு அரிய சத்தி சிவம் ஆனநிலை கண்டார். </poem>

<poem>மெய்யாறு புடை புரளத் திங்கள் ஓட, மேலோடப் பெரும்பாம்பு கிடந்து சீறக்
கையாறு காலேறிக் கீதம் பாடும் கடி கமழும் திருமுடிமேல் கன்னல் ஆறு
நெய் ஆறும் பால் ஆறும், பசுந்தேன் ஆறும் நிறை பசுவின் தயிர் ஆறும் நிறைய ஆட்டி
ஐயாறர் ஐயாறர் என்பார்க்கு அன்றோ அவனி எலாம் ஒரு குடைக்கீழ் ஆளல் ஆமே. </poem>


</doc>
<doc id="173717" url="https://ta.wikipedia.org/wiki?curid=173717" title="காலிக் கோட்டை">
காலிக் கோட்டை

காலிக் கோட்டை ("Galle Fort") என்பது இலங்கையின் தென்மேற்கு கடற்கரையில் காலிக் குடாவில் அமைந்துள்ள கோட்டை. இது 1588 ஆம் ஆண்டில் போர்த்துக்கேயரால் முதலில் கட்டப்பட்டு, பின்னர் ஒல்லாந்தரால் 1649 ஆம் ஆண்டுக்குப் பின்னான காலப்பகுதியில் அரணாக்கப்பட்டது. இது ஓர் வரலாற்று, தொல்லியல், கட்டடவியல் மரபுரிமை நினைவுச்சின்னமாகும்.



</doc>
<doc id="173725" url="https://ta.wikipedia.org/wiki?curid=173725" title="செவ்வந்திப் புராணம்">
செவ்வந்திப் புராணம்

செவ்வந்தி புராணம் என்பது புராண நூற்றாண்டு எனக் கொள்ளத்தக்க 16 ஆம் நூற்றாண்டில் தோன்றிய நூல். 550 பாடல்களை 14 சருக்கங்களில் கொண்டு விளங்கும் நூல். இது சிராமலை பற்றிய புராணம். இந்த நூலின் பெயர் ஊரின் பெயரால் அமையாமல் ஊருக்குப் பெருமை சேர்த்த செவ்வந்தி என்னும் பூவின் பெயரால் அமந்திருப்பது ஒரு புதுமை.
சங்க காலத்தில் உறையூர் சிறப்புடைய நகரமாகத் திகழ்ந்த்து. தேவார காலத்தில் உறையூரின் சிறப்பு குன்றி எல்லாச் சிறப்புக்களும் சிராமலையை மையமாகக் கொண்டிருந்தன. உறையூர் மண்மாரியால் அழிந்த பின்னர் இந்த நிலைமை.

உறையூரைச் சூர-ஆதித்த-சோழன் என்பவன் ஆண்டுவந்தான். சூர-ஆதித்த-சோழனுக்கு 49 தலைமுறைக்குப் பின்னர் வந்து நாடாண்டவன் பராந்தகச் சோழன்|பராந்தகன். இந்தப் பராந்தகனும் அரசியும் முனிவரின் நந்தவனத்துச் செவ்வந்தி மலர்களைக் கொண்டுவரச் செய்து சூடிக்கொண்டனர். முனிவர் இது தகாது என அரசனிடம் எடுத்துரைத்தார். அரசன் கேட்கவில்லை. முனிவர் சபித்தார். உறையூரில் மண்மாரி பொழிந்து ஊர் அழிந்தது. அரசன் அழிந்தான். 
கருவுற்றிருந்த அரசி ஆற்று வெள்ளத்தில் அடித்துச் செல்லப்பட்டாள். பின்னர் தப்பிப் பிழைத்தாள். அவளுக்குப் பிறந்த குழந்தையே கரிகாலன். பட்டத்து யானை இவனுக்கு மாலையிட்டு அரசனாக வகை செய்தது. குழந்தையை யானை தூக்கிச் சென்றபோது அரசி தாய் அவனது குதிக்காலில் கரிக்கோடிட்டு அனுப்பி வைத்தாள். அதனால் இவன் பெயர் கரிகாலன் என்பதாயிற்று. 

கருவுற்றிருந்த ஒரு தாய்க்குச் சிராமலைச் சிவபெருமான் பிள்ளைப்பேறு பார்த்ததால் தாயுமானவர் என்னும் பெயர் பெற்றார் என்பது இப்புராணத்தில் கூறப்படும் மற்றொரு கதை. 
<poem>ஓகையால் திரை முன்னாளில் உழக்கும் மாவினையும் வாட்டும்
ஏக வெவ் வரையின் எல்லை இடித்திடும் இமையோர் போற்றத்
தோகைமேல் உலவிம் கந்தன் சுடர் கரத்தி இருக்கும் வெற்றி
வாகையே சுமக்கும் வேலை வணங்குவது எமக்கு வேலை. </poem>

<poem>எந்தையர்க்கு அனுதினம் இரும்பு மாமலை
சிந்தை நைந்து அமரர்கள் செப்பும் மாமலை
சுந்தரன் தூதன் முன் சொன்ன மாமலை
கந்த மா மலர் உறை கஞ்சன் போற்றினான். </poem>


</doc>
<doc id="173726" url="https://ta.wikipedia.org/wiki?curid=173726" title="மாப்பிளமார்">
மாப்பிளமார்

மாப்பிள அல்லது மாப்பிளமார் என்பது தென் கேரளத்தில் கிறித்தவர்களையும் வடகேரளத்தில் முஸ்லிம்களையும் குறிக்கப் பயன்படும் சொல். 

மாப்பிள்ளைமார் என்ற சொல்லுக்குப் பல விளக்கங்கள் சொல்லப்படுகின்றன. அவற்றுள் ஒன்று மார்க்கப்பிள்ளை என்ற சொல்லில் இந்த மாப்பிள என்ற சொல் வந்திருக்கலாம் என்பதாகும். பழங்காலத்தில் கேரளமெங்கிலும் புத்த சமண மதங்கள் தழைத்திருந்தன. மன்னர்களும் புத்த சமண சமயத்தினராய் இருந்ததால் மக்களும் அம்மதத்தைத் தழுவ வேண்டியதாயிற்று. இவ்வாறு புதிதாக மதத்திற்கு வருவோரை மார்க்கப் பிள்ளை என்று அழைப்பதுண்டு. இதே சொல் பின்னாளில் யூத மதம், கிறித்தவ மதம், இசுலாமிய மதம் ஆகிய மதங்களைத் தழுவியோரையும் குறிக்கப் பயன்படுத்தப்பட்டது.


</doc>
<doc id="173727" url="https://ta.wikipedia.org/wiki?curid=173727" title="குஞ்ஞாலி மரைக்காயர்">
குஞ்ஞாலி மரைக்காயர்

குஞ்ஞாலி மரைக்காயர் என்பது கோழிக்கோட்டு சாமுத்ரி மன்னனின் கடற்படைத் தலைவர்களுக்கு வழங்கப்பட்ட பட்டப் பெயர். நால்வர் குஞ்ஞாலி மரைக்காயர் பதவி வகித்திருந்தனர். 

கீழே குஞ்ஞாலி மரைக்காயர்கள் பதவி வகித்த காலமும் அவர்களின் இயற்பெயரும் தரப்பட்டுள்ளது.

அரபு முசுலீம்கள் தனி ஆதிக்கம் செலுத்தி வந்த மலையாளக் கடலில் போர்ச்சுக்கீசியர் வணிகஞ் செய்ய வந்தனர். இது அரபு முசுலீம்களுக்குப் பிடிக்கவில்லை. முதலில் கொச்சி மன்னனும் போர்ச்சுகீசியர்களை எதிர்த்தான். நாலாம் குஞ்ஞாலி போர்ச்சுக்கீசியர்களை எதிர்த்துப் போரிட்டார். ஆனால் குஞ்ஞாலி அரசைக் கைப்பற்ற முயற்சிப்பதாக மன்னனிடம் கூறி மன்னனோடு இணைந்து நான்காம் குஞ்ஞாலியைத் தோற்கடித்தனர்.


</doc>
<doc id="173728" url="https://ta.wikipedia.org/wiki?curid=173728" title="இந்திய அமெரிக்கர்">
இந்திய அமெரிக்கர்

இந்திய அமெரிக்கர் ("Indian American") என்போர் இந்திய மரபுவழி கொண்ட ஐக்கிய அமெரிக்காவின் குடிமக்கள் ஆவர். இந்திய அமெரிக்கர் அமெரிக்காவின் ஒரு விழுக்காட்டு மக்கட்தொகையினராக இருந்த போதும் உயர்கல்வி, வருவாய் முதலியவற்றில் மற்ற இனக்குழுவினரோடு ஒப்பிடுகையில் முதன்மை இனக்குழுவினராய் உள்ளனர்.


</doc>
<doc id="173729" url="https://ta.wikipedia.org/wiki?curid=173729" title="2,4-டைநைத்ரோபீனால்">
2,4-டைநைத்ரோபீனால்

2,4-டைநைத்ரோபீனால் "(2,4-Dinitrophenol", 2,4-DNP, அல்லது சுருக்கமாக DNP) என்பது HOCH(NO) என்ற மூலக்கூறு வாய்பாட்டைக் கொண்ட ஒரு கரிமச் சேர்மம் ஆகும். இது ஒரு செயற்கை வேதிப்பொருள். மைட்டோகாண்ட்ரியங்களில் நடக்கும் செல் சுவாசத்தைத் தடை செய்யப் பயன்படுகிறது. மேலும் இவ்வேதிப்பொருள் ஆக்சிசனேற்றத்தைப் பாசுபரசேற்றத்தில் இருந்து பிரிப்பதால் ஏடிபி (அடினோசைன் டிரை பாசுபேட்டு ATP) உற்பத்தி தடைப்படுகிறது.

2,4-டைநைத்ரோபீனால் மஞ்சள் நிறமுடைய படிகத் திண்மம். இது எத்தில் அசிட்டேட், கார்பன் டெட்ரா குளோரைடு போன்ற கரைப்பான்களில் கரையக் கூடியது. வெப்பச் சிதைவுக்கு உட்படுத்தும் போது இது நச்சு வாயுக்களை வெளியிடுகிறது. 

2,4-டைநைத்ரோபீனால் இயற்கையில் காணப்படுவதில்லை. தொழிற்துறை மற்றும் ஆராய்ச்சிப் பயன்பாட்டின் பொருட்டுச் செயற்கையாகத் தயாரிக்கப்படுகிறது.


</doc>
<doc id="173740" url="https://ta.wikipedia.org/wiki?curid=173740" title="கல்முனை தேர்தல் தொகுதி">
கல்முனை தேர்தல் தொகுதி

கல்முனை தேர்தல் தொகுதி ("Kalmunai Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், அம்பாறை மாவட்டத்தில் கல்முனை நகர், பெரிய நீலாவணை, மருதமுனை, பாண்டிருப்பு, நற்பிட்டிமுனை, சேனைக்குடியிருப்பு, இசுலாமாபாத், கல்முனைக்குடி, சாய்ந்தமருது ஆகிய பிரதேசங்களை உள்ளடக்கியது.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. 1989 தேர்தலில் கல்முனைத் தேர்தல் தொகுதி அம்பாறை தேர்தல் மாவட்டத்தில் உள்ளடக்கப்பட்டது.

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:
24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:
5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:
தேர்தல் முடிவடைந்த ஆறு மாதங்களுக்குள் எம். எஸ். காரியப்பர் தமிழரசுக் கட்சியில் இருந்து விலகி அரசுக் கூட்டணியில் இணைந்தார்.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:
6வது நாடாளுமன்றத் தேர்தல் முடிந்த சில மாதங்களில் மு. ச. காரியப்பர் ஊழல் குற்றச்சாட்டின் பேரில் நாடாளுமன்ற உறுப்பினர் தகுதியை இழந்தார். இதனை அடுத்து கல்முனைத் தொகுதிக்கு இடைத்தேர்தல் நடைபெற்றது. அதன் முடிவுகள் வருமாறு:
27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:



</doc>
<doc id="173741" url="https://ta.wikipedia.org/wiki?curid=173741" title="அசிதாங்க பைரவர்">
அசிதாங்க பைரவர்

அசிதாங்க பைரவர் அஷ்ட பைரவ மூர்த்தி வடிவங்களில் முதன்மையானவர் ஆவார். இப்பைரவர் காசி மாநகரில் விருத்தகாலர் கோவிலில் அருள்செய்கிறார். அன்ன பறவையினை வாகனமாக கொண்டவர். நவகிரகங்களில் குருவின் கிரக தோசத்திற்காக அசிதாங்க பைரவரை வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான பிராம்ஹி விளங்குகிறாள். 

மகிழ்வு தரும் பைரவர் வழிபாடு



</doc>
<doc id="173743" url="https://ta.wikipedia.org/wiki?curid=173743" title="ருரு பைரவர்">
ருரு பைரவர்

ருரு பைரவர் அஷ்ட பைரவ மூர்த்தி வடிவங்களில் இரண்டாவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். ரிசபத்தினை வாகனமாக கொண்டவர். நவகிரகங்களில் சுக்கிரனின் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான காமாட்சி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173744" url="https://ta.wikipedia.org/wiki?curid=173744" title="சண்ட பைரவர்">
சண்ட பைரவர்

சண்ட பைரவர் அஷ்ட பைரவ மூர்த்தி வடிவங்களில் மூன்றாவது தோற்றமாவார். இப்பைரவர் காசி மாநகரில் துர்க்கை கோவிலில் அருள்செய்கிறார். மயிலை வாகனமாக கொண்டவர். நவகிரகங்களில் செவ்வாய் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான கௌமாரி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173745" url="https://ta.wikipedia.org/wiki?curid=173745" title="குரோதன பைரவர்">
குரோதன பைரவர்

குரோத பைரவர் அஷ்ட பைரவ மூர்த்தி வடிவங்களில் நான்காவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சனி கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வைஷ்ணவி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173746" url="https://ta.wikipedia.org/wiki?curid=173746" title="உன்மத்த பைரவர்">
உன்மத்த பைரவர்

உன்மத்த பைரவர் அஷ்ட பைரவ மூர்த்தி வடிவங்களில் ஐந்தாவது தோற்றமாவார். இப்பைரவர் காசி மாநகரில் பீம சண்டி கோவிலில் அருள்செய்கிறார். குதிரையை வாகனமாக கொண்டவர். நவகிரகங்களில் புதன் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வராகி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173748" url="https://ta.wikipedia.org/wiki?curid=173748" title="கபால பைரவர்">
கபால பைரவர்

கபால பைரவர் அஷ்ட பைரவ மூர்த்தி வடிவங்களில் ஆறாவது தோற்றமாவார். இப்பைரவர் காசி மாநகரில் லாட் பசார் கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சந்திர கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான இந்திராணி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173749" url="https://ta.wikipedia.org/wiki?curid=173749" title="பீட்சன பைரவர்">
பீட்சன பைரவர்

பீட்சன பைரவர் அஷ்ட பைரவ மூர்த்தி வடிவங்களில் ஏழாவது தோற்றமாவார். இப்பைரவர் காசி மாநகரில் பூத பைரவ கோவிலில் அருள்செய்கிறார். சிங்கத்தை வாகனமாக கொண்டவர். நவகிரகங்களில் கேது கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சாமுண்டி விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173750" url="https://ta.wikipedia.org/wiki?curid=173750" title="சம்ஹார பைரவர்">
சம்ஹார பைரவர்

சம்ஹார பைரவர் அஷ்ட பைரவ மூர்த்தி வடிவங்களில் எட்டாவது தோற்றமாவார். இப்பைரவர் காசி மாநகரில் த்ரிலோசன சங்கம் கோவிலில் அருள்செய்கிறார். நாயை வாகனமாக கொண்டவர். நவகிரகங்களில் ராகு கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சண்டிகை விளங்குகிறாள்.

மகிழ்வு தரும் பைரவர் வழிபாடு



</doc>
<doc id="173753" url="https://ta.wikipedia.org/wiki?curid=173753" title="பார்வைக் கோணம்">
பார்வைக் கோணம்

ஒளிப்படவியலில் பார்வைக் கோணம் ("angle of view") என்பது குறித்த காட்சியை கோணத்தினால் விரிவாக்கி ஒளிப்படக்கருவியால் படமாக்கப்படல் ஆகும். இது பொதுவாக பதமான புலக்காட்சியுடன் பரிமாற்றம் செய்யப்படக்கூடியது.

பார்வைக் கோணத்தை வில்லை விபரிக்கும் கோணத்தின் உள்ளடக்க பரப்பின் கோணத்திலிருந்து வேறுபடுத்துவது முக்கியம். வில்லை உருவாக்கிய உருவ வட்டமதனது படச்சுருள் அல்லது உணரிக்குப் போதுமானது. சிலநேரம் காட்சியைச் சுற்றி ஒப்பனையான ஓரம் அமையலாம். 

வில்லை எவ்வாறு பார்வைக் கோணத்தை தெரிவு செய்கின்றது என்பதற்கான உதாரணம். கீழேயுள்ள ஒளிப்படங்கள் 35 மிமி ஒளிப்படக் கருவியினால் நிலையான இடத்திலிருந்து குறித்த விடயத்தை எடுக்கப் பயன்பட்டது:


</doc>
<doc id="173757" url="https://ta.wikipedia.org/wiki?curid=173757" title="விஷ்ணு">
விஷ்ணு

விஷ்ணு என்பவர் இந்து சமயத்தின் முக்கியமான கடவுள்களில் ஒருவரும் வைணவ சமயத்தின் முழுமுதற் கடவுளும் ஆவார். மும்மூர்த்திகளில் ஒருவரான விஷ்ணு உலகைக் காப்பவராக இருக்கிறார். 

விஷ்ணு என்ற சொல்லுக்கு எங்கும் நிறைந்திருப்பவர் என்று பொருள். வைணவ சமயத்தின் படி, பரப்பிரம்மனான விஷ்ணு, உலகில் அதர்மம் தலைதூக்கும் போது தர்மத்தை நிலைநாட்ட பல்வேறு அவதாரங்கள் எடுப்பார் என்று கூறப்படுகிறது. அதன்படி அவர் எடுத்த தசாவதாரங்களில் ராம மற்றும் கிருஷ்ண அவதாரங்கள் குறிப்பிடத்தக்கனவாகும். 

நாராயணன், வாசுதேவன், ஜகன்நாதர், விதோபர், ஹரி என்று பல பெயர்களால் விஷ்ணு அறியப்படுகிறார். இவர் நீல நிற தோலுடன் கீழ் வலது கையில் கௌமேதகியும் கீழ் இடது கையில் பத்மாவும் மேல் வலது கையில் சுதர்சனமும் மேல் இடது கையில் பாஞ்சஜன்யமும் தாங்கிய தோற்றத்துடன் காணப்படுகிறார். மேலும் இவர் பாற்கடலில் லட்சுமி தேவியுடன் ஆதிசேஷன் என்ற நாக படுக்கையில் படுத்திருப்பதாக நம்பப்படுகிறது. 

விஷ்ணு சிவ பூஜை செய்து சுதர்சன சக்கிரம் பெற முயன்றபோது தனது கண்ணையே பூவாக அர்சித்து இறுதியில் சுதர்சன சக்கரம் பெற்றாரென்று வேதவியாசர் எடுத்தியம்புகிறார்.இவருடைய வாகனமாக கருடனும், அருவ வடிவமாகக் சாளக்கிராமமும் கருதப்படுகிறது. 

இந்துக்கோவில்களில் சயனக் கோலத்தில் மூலவராக இருக்கும் ஒரே இறைவன் இவரே. திருவரங்கம் போன்ற வைணவத்தலங்களில் இந்த கோலமுள்ளது.சிவன் தனது இடப்புறத்திலிருந்து காக்கும் பணிபுரிய விஷ்ணுவையும், வலப்புறத்திலிருந்து படைக்கும் பணிபுரிய பிரம்மரையும் தோற்றுவித்தாரென்று வேதவியாசர் எடுத்தியம்புகின்றார். 

இதிகாசங்களான மகாபாரதம் இவருடைய கிருஷ்ண அவதாரத்தினையும், இராமாயணம் இராம அவதாரத்தினையும் விளக்குகிறது. பாகவத புராணம், அரி வம்சம், விஷ்ணு புராணம், மச்சபுராணம், வாமன புராணம் உள்ளிட்ட பன்னிரு புராண நூல்கள் விஷ்ணுவின் பெருமைகளை விவரிக்கின்றன.

விஷ்ணுவின் குணங்களாக நான்கு குணங்கள் கூறப்பெறுகின்றன. அவையாவன,


இந்த நான்கு குணங்களும் விஷ்ணுவுடைய கிருஷ்ண அவதாரத்தில் வெளிப்பட்டதாகவும் கருதப்பெறுகிறது. அர்ஜூனனின் தவறை நோக்காது, பாரத போரினை நிகழ்த்தியமை வாத்சல்யமாகவும், அர்ஜூனனுக்கு தன்னுடைய பரத்துவத்தை விளக்கியமை சுவாமித்தரமாகவும், குசேலனிடம் நட்பு பாராட்டியமை சௌசீல்யமாகவும், இறைவனாகிய விஷ்ணு மனிதனாக அவதரித்தது சௌலப்யமாகவும் சொல்லப்பெறுகிறது.

உலகில் அதர்மம் தலையெடுக்கும்போது விஷ்ணு உலகில் அவதரித்து உலகைக் காப்பதாக வைணவர்கள் கருதுகின்றனர். இதற்காகத் விஷ்ணு எடுத்த அவதாரங்களை சப்தாவதாரம், தசாவதாரம் என எண்ணிக்கை அடிப்படையில் குறித்துவைக்கின்றனர். பாகவத புராணத்தில் விஷ்ணு இருபத்தைந்து அவதாரங்களை எடுத்ததாகக் கூறப்பட்டுள்ளது.

விஷ்ணுவின் அவதாரங்களை அவதாரம், ஆவேசம், அம்சம் என பிரிக்கின்றார்கள்.


அசுரகுருவான சுக்கிராச்சாரியாரின் மனைவியை விஷ்ணு கொன்றதால், அவரை ஏழுமுறை மனிதனாக பூமியில் பிறக்கும் படி சுக்கிராச்சாரியார் சபித்தார். இதனால் தத்தாத்ரேயர், பரசுராமர், இராமர், வியாசர், கிருஷ்ணன், உபேந்திரன், கல்கி முதலிய சப்த அவதாரங்களை விஷ்ணு எடுத்ததாக வாயு புராணம் கூறுகிறது.

விஷ்ணுவும் லட்சுமியும் பாற்கடலில் தனித்திருக்கும் வேளையில் சில முனிவர்கள் விஷ்ணுவைக் காண வந்தார்கள். அவர்களை ஜெயன், விஜயன் எனும் இரு வாயிற்காவலர்களும் தடுத்தனர். இறைவனின் தரிசனத்திற்கு வந்த தங்களைத் தடுத்தமையால் கோபம் கொண்ட முனிவர்கள் வாயிற்காவலர்களைக் கொடூர அசுரர்களாகப் பிறக்கும்படி சாபமிட்டனர். இதையறிந்த விஷ்ணு தன்னுடைய வாயிற்காவலர்கள் அரக்கர்களாகப் பிறக்கும் போது, அவர்களை ஆட்கொள்ள தசாவதாரம் எடுத்ததாகக் காரணம் சொல்லப்படுகிறது.

பத்து அவதாரங்கள் அல்லது தசாவதாரங்கள் என்று கூறப்படுவன:


பௌத்த மதத்தினை தோற்றுவித்தவரான கௌதம புத்தரும் விஷ்ணுவின் தசாவதாரங்களில் ஒருவராகக் கருதப்படுகிறார். இதுகுறித்து புராணங்களில் செய்தியுள்ளது. அத்துடன் மகாபலிபுரத்தில் அரியரன் சிற்பத்தின் மேல் உள்ள கல்வெட்டொன்றில் தசாவதாரம் குறித்து கீழ்க்கண்ட வடமொழி சுலோகம் எழுதப்பெற்றுள்ளது.இவற்றில் 105 தலங்கள் இந்தியாவிலும், ஒன்று நேபாளிலும் உள்ளன. கடைசியாக உள்ள இரு தலங்கள் இவ்வுலகில் இல்லை

இந்துக் கடவுளும் சிவனின் மனைவியுமான பார்வதியின் சகோதரனாக விஷ்ணு கூறப்படுகிறார். விஷ்ணுவின் கண்ணீரில் இருந்து தோன்றிய வள்ளி மற்றும் தெய்வானையை சிவன்-பார்வதி மைந்தனான முருகப்பெருமான் மணந்து விஷ்ணுவின் மருமகன் ஆனார்.

தாருகாவனத்தில் ரிஷிகளின் ஆணவத்தினை அடக்க சிவபெருமான் பிட்சாடனர் வடிவெடுத்து சென்று ரிஷிபத்தினிகளை கவர்ந்ததைப் போல, அவருடன் விஷ்ணு மோகினி வடிவெடுத்து சென்று ரிஷிகளை வசப்படுத்தியதாக இந்து தொன்மவியல் கதைகள் கூறுகின்றன.

தேவர்களும், அசுரர்களும் பாற்கடலைக் கடைந்து அமுதம் பெற்றப் பின்பு, அமுதத்தினை அசுரர்கள் அருந்தினால் சாகாவரம் பெற்றவர்களாக ஆகிவிடுவார்கள் எனப் பயந்த தேவர்கள், விஷ்ணுவிடம் வேண்டினர். விஷ்ணு மோகினி என்னும் பெண் அவதாரமெடுத்து அசுரர்களை மயக்கி, தேவர்களுக்கு மட்டும் அமுதம் கிடைக்கப்பெறச் செய்தார். இந்நிகழ்வின் பொழுது மோகினி அவதாரத்தினைக் காண இயலாத சிவபெருமான் விஷ்ணுவை மீண்டும் மோகினி அவதாரம் எடுக்க வேண்டியதாகவும் அதை ஏற்று மோகினியாக மாறிய விஷ்ணு சிவபெருமான் உறவாடியதாகவும் ஒரு கதையுண்டு. இவர்கள் இருவருக்கும் சாஸ்தா என்பவர் பிறந்ததாக புராணங்கள் தெரிவிக்கின்றன.

விஷ்ணு நாமாவளி என்பது திருமாலின் வேறுபட்ட பெயர்களின் தொகுப்பாகும். "நாம ஆவளி" என்பதற்கு பெயர்களின் வரிசை என்று பொருளாகும். கோவிந்த நாமாவளி, சத்யநாராயண அஷ்டோத்திர சதநாமாவளி, விஷ்ணு சஹஸ்ரநாமம் அவற்றில் குறிப்பிடத்தக்கன. இதில் விஷ்ணு சஹஸ்ரநாமம் வைணவத்தலங்களில் மந்திரமாக மூலவரின் முன் மட்டுமல்லாது பெரும்பான்மையானோரால் தினமும் இல்லத்திலும் ஓதப்படுவதாக உள்ளது.

விஷ்ணுவின் ஆயிரம் பெயர்களை கோர்வையாக ஒருங்கினைத்து விஷ்ணு சஹஸ்ரநாமம் என்ற தொகுப்பாக விசாயர் அருளியுள்ளார். இது விஷ்ணு ஸ்ஹஸ்ர நாமாவளி என்ற பெயரிலும் அழைக்கப்பெறுகிறது. மகாபாரதத்தில் பீஷ்மர் யுதிஷ்டிரனுக்கு போர்க்களத்தில் விஷ்ணுவின் பெயர்களைக் கூறுவதாக அப்பகுதி அமைந்துள்ளது. ச.கேசவன் என்பவர் அப்பகுதியை தமிழில் எழுதியுள்ளார். இவ்வாறான நாமாவளிகளுக்கு உரை எழுதுவது பாஷ்யம் என்று அழைக்கப்பெறுகிறது. விஷ்ணு சஹஸ்ரநாமத்திற்கு ஆதிசங்கரரால் உரையெழுதப்பெற்றது என்ற நம்பிக்கையுள்ளது.

இந்த விஷ்ணு சஹஸ்ரநாமத்தினை நூறு பேர் ஒரே சமயத்தில் வாசிப்பதை விஷ்ணு சகஸ்ரநாம லட்சார்ச்சனை என்கிறார்கள். இது வைணவத் தலங்களில் விஷ்ணு சகஸ்ரநாம பாராயணம் லட்சார்ச்சனை விழா என்ற பெயரில் நடைபெறுகிறது.



</doc>
<doc id="173758" url="https://ta.wikipedia.org/wiki?curid=173758" title="செய்யுளியல்">
செய்யுளியல்

செய்யுளியல் என்பது யாப்பருங்கல விருத்தி, யாப்பருங்கலக் காரிகை உரை, ஆகியவற்றில் மேற்கோளாகத் தரப்பட்டுள்ள ஒரு நூல். இதன் காலம் 9 ஆம் நூற்றாண்டு எனக் கொள்ளப்படுகிறது. அரை நூல்கள் அதன் ஆசிரியரைச் செய்யுளியலுடையார் எனக் குறிப்பிடுகிறது. இந்த நூல் தொல்காப்பிய யாப்பிலக்கணத்தைப் பின்பற்றி எழுந்த இலக்கண நூல் எனத் தெரிகிறது. 

இந்த நூலில் இலக்கண நூற்பாக்களும், மேற்கோள் பாடல்களும் இருந்திருக்கின்றன. 
இந்த நூல் தரும் புதுமையான செய்திகளில் சிலவற்றை இங்குக் கருதலாம்.

இந்நூல் நேர்பு-அசை, நிரைபு-அசை முடிபுகளைக் கொண்ட சொற்சீர் பற்றி ஒரு நூற்பாவில் குறிப்பிடுகிறது.

குறள் வெண்பா ‘பிறப்பு’ வாய்பாடு முற்றியலுகரம் , அகவல் வெண்பா , வெண்கூ வெண்பா , இரண்டாம் எழுத்தின்மேல் ஏறிய உயிரெதுகை 


</doc>
<doc id="173766" url="https://ta.wikipedia.org/wiki?curid=173766" title="அயூத்தியா இராச்சியம்">
அயூத்தியா இராச்சியம்

அயூத்தியா இராச்சியம் ("Ayudhya") அல்லது அயூத்தயா ("Ayutthaya Kingdom", தாய்: อาณาจักรอยุธยา), என்பது கிபி 1351 முதல் 1767 வரை ஆட்சியில் இருந்த சயாமிய இராச்சியத்தைக் குறிக்கும். இதன் தலைநகர் அயூத்தியா ஆகும். 

இவ்விராச்சிய ஆட்சியாளர்கள் வெளிநாட்டு வணிகர்களுடன் மிகுந்த நட்புறவைக் கொண்டிருந்தனர். சீனர், இந்தியர், சப்பானியர், பாரசிகர் முதல் ஐரோப்பியர்கள் வரை தலைநகருக்கு வெளியே கிராமங்களை அமைக்க அனுமதிக்கப்பட்டனர். 16ம் நூற்றாண்டில் இவ்விராச்சியம் கிழக்குப் பகுதியிலேயே ஒரு பெரும், வளமிக்க நாடாக வெளிநாட்டு வணிகர்களால் கணிக்கப்பட்டது. மன்னர் நராய் (1656–88) பிரான்சின் பதினான்காம் லூயியுடன் மிக நெருங்கிய உறவைக் கொண்டிருந்தான்.



</doc>
<doc id="173767" url="https://ta.wikipedia.org/wiki?curid=173767" title="தங்கபாண்டியன்">
தங்கபாண்டியன்

தங்கபாண்டியன் (இறப்பு: சூலை 31, 1997) ஓர் தமிழக அரசியல்வாதி ஆவார். இவர் 1989 மற்றும் 1996 ஆம் ஆண்டுகளில் நடந்த சட்டமன்றத் தேர்தலில், அருப்புக்கோட்டை தொகுதியிலிருந்து, தி.மு.க சார்பில் போட்டியிட்டு, தமிழ்நாடு சட்டமன்றத்திற்குத் தேர்ந்தெடுக்கப்பட்டார். இவரது பிள்ளைகளான தங்கம் தென்னரசு, தமிழச்சி தங்கப்பாண்டியன் ஆகியோரும் தி.மு.கவில் உறுப்பினராக உள்ளனர்.


</doc>
<doc id="173770" url="https://ta.wikipedia.org/wiki?curid=173770" title="மாயாண்டி பாரதி">
மாயாண்டி பாரதி

ஐ. மாயாண்டி பாரதி (1917 - 24 பெப்ரவரி 2015) இந்திய விடுதலைப் போராட்ட வீரர், பொதுவுடைமைப் போராளி, இதழாளர், எழுத்தாளர், நகைச்சுவைப் பேச்சாளர், இந்திய சுதந்திரப் போராட்ட வீரர்கள் சமிதியின் தலைவர் என்று பல பரிமாணம் கொண்டவர். இந்திய விடுதலைக்கு முன்னும் பின்னும் 13 ஆண்டுகள் சிறையில் தனது வாழ்க்கையைக் கழித்த இவர், தனது 70 ஆண்டுகாலப் பொதுவாழ்வில் தமிழகத்தில் உள்ள ஆயிரக்கணக்கான ஊர்களுக்குச் சென்று பொதுக்கூட்டங்கள், திருமண விழாக்கள் உள்ளிட்ட பல்வேறு கூட்டங்களின் வழியாகப் பொதுவுடமைக் கருத்துகளைப் பரப்பி வந்தவர்.

தமிழ் நாட்டில் அமைந்துள்ள மதுரை நகரின் மேலமாசி வீதியில் 70ஆம் எண் வீட்டில் வாழ்ந்த இருளப்பன் – தில்லையம்மாள் இணையருக்கு 11ஆவது குழந்தையாக 1917 ஆம் ஆண்டில் பிறந்தார்.

மாயாண்டி தன்னுடைய கல்வியை மதுரையில் சுவீடன் பாதிரியார்கள் பெண்களுக்காகத் தொடங்கிய ஏட்டுப் பள்ளிக்கூடம் ஒன்றில் தொடங்கினார். மூன்றாம் வகுப்பு வரை அங்கே பயின்றார். ஆனால் அவரால் கேட்கவோ பேசவோ இயலவில்லை. எனவே அவரைக் காது கேட்க வாய்பேச இயலாதோர் பள்ளியில் சேர்த்தனர். அவர் இரண்டு ஆண்டுகள் பயின்றார். காது கேட்கவும் வாய் பேசவும் இயன்ற பின்னர், 1928 ஆம் ஆண்டில் மதுரை கோரிப்பாளையத்தில் அமெரிக்கன் கல்லூரி வளாகத்திற்குள் இருந்த அமெரிக்கன் மிசன் நடுநிலைப் பள்ளியில் சேர்ந்து மூன்றாம் படிவம் வரை (எட்டாம் வகுப்பு) படித்தார். பின்னர் அவரை என். எம். ஆர். சுப்பராமன் அவர்கள் மதுரை சௌராட்டிர மேல்நிலைப் பள்ளியில் சேர்த்துவிட ஒன்பது, பத்தாம் வகுப்புகளைப் படித்தார். தமிழ் தவிர அனைத்துப் பாடங்களிலும் இரண்டு முறை தொடர்ந்து தோல்வியடைந்ததார். அதனால் அதன் பின்னர் கல்வியைத் தொடரவில்லை.

1930 ஆம் ஆண்டில் மரைக்காடு என்னும் வேதாரண்யத்தில் நடைபெற்ற உப்புச் சத்தியாக்கிரகத்தில் மாயாண்டி பாரதிக்கு அண்ணனான கருப்பையா கலந்துகொண்டார். இதனால் மாயாண்டி பாரதிக்கு விடுதலைப் போராட்டத்தில் ஈடுபாடு ஏற்பட்டது. இதனால் 1932 ஆம் ஆண்டு நடைபெற்ற கள்ளுக்கடை மறியல் போராட்டத்தை மாயாண்டி தன் மாணவ நண்பர்களுடன் சென்று வேடிக்கை பார்த்தார். அதன் பின்னர் தன் நண்பர்களோடு சேர்ந்து லஜபதிராய் வாலிபர் சங்கம் என்னும் அமைப்பை உருவாக்கினார். அந்த அமைப்பின் வழியாகக் காங்கிரசு நடத்தும் போராட்டங்களுக்கு உதவத் தொடங்கினார். அப்பொழுது பாரதியார் மீது மாயாண்டி கொண்டிருந்த ஈடுபாட்டைக் கண்ட அவர்தம் நண்பர்களான சிதம்பரபாரதி, தியாகராஜசிவம் ஆகியோர் அவரது பெயரை மாயாண்டி பாரதி என மாற்றினர்.

1934 ஆம் ஆண்டில் காந்தியடிகள் மதுரைக்கு அரிசன நிதி திரட்டுவதற்காக வந்தபொழுது அவரைச் சந்தித்தார்.

1935 சூலை 9 ஆம் நாள் மதுரை மீனாட்சி அம்மன் கோவிலுக்குள் தாழ்த்தப்பட்ட மக்களை அழைத்துச் செல்லும் போராட்டம் நடைபெற்றது. இப்போராட்டத்தின் பொழுதும் அதே காலகட்டத்தில் ஹாசிமூசா துணிக்கடையின் முன்னர் நடந்த அந்நியத்துணி விலக்குப் போராட்டம் நடந்தபொழுதும் பள்ளி மாணவரான மாயாண்டி பாரதி தன் லஜபதிராய் வாலிபர் சங்க நண்பர்களுடன் சென்று வேடிக்கை பார்த்தார். அந்நியத்துணி விலக்குப் போராட்டத்தில் அடிபட்டவர்களை மருத்துவம் நடைபெறும் இடத்திற்குக் கயிற்றுக்கட்டிலில் தூக்கிக்கொண்டு செல்வது இவர்களது பணி.

1938 ஆம் ஆண்டு முதல் மாயாண்டி பாரதி நேரடி அரசியல் நடவடிக்கையில் ஈடுபடத் தொடங்கினார். அவ்வாண்டு இராசபாளையத்தில் தமிழ் மாகாண காங்கிரசு மாநாடு நடபெற்றது. அம்மாநாட்டிற்கு ‘திருப்பூர் குமரனுக்கு நினைவுச் சின்னம் எழுப்புக’ என்னும் கோரிக்கையைத் தன் நண்பர்களோடு இணைந்து பிரச்சாரம் செய்தவாரே சென்றார். அங்கே ம. கி. திருவேங்கடம், கே. இராமநாதன், சக்திதாசன் சுப்பிரமணியன் ஆகியோரின் நட்புக் கிடைத்தது. அவர்களின் அழைப்பின்பேரில் இதழியப் பணியாற்ற 1939 ஆம் ஆண்டின் தொடக்கத்தில் மாயாண்டி பாரதி சென்னைக்குச் சென்றார். காங்கிரசு இயக்கத்தில் இணைந்தார்.

பின்னர் 1940 ஆம் ஆண்டில் மதுரைக்குத் திரும்பினார். 1939 ஆம் ஆண்டில் இந்திய முசுலீம்கள் பாகிசுதான் கோரினர். இதனால் இந்திய தேசிய காங்கிரசில் இருந்த முசுலீம்கள் முக்கியத்துவம் இழந்தனர். பாகிசுதான் கோரிக்கை எதிர்த்து இந்து மகா சபை உருவாக்கப்பட்டது. 1940 ஆம் ஆண்டில் மாயாண்டி பாரதி மதுரை இராமநாதபுரம் மாவட்ட இந்துமகாசபை அமைப்புச் செயலாளராக இருந்தார். அப்பொழுது சாவர்க்கரை மதுரைக்கு அழைத்து வந்தார்.

அப்பொழுது இரண்டாம் உலகப்போர் நடந்துகொண்டிருந்தது. இளைஞர்கள் படையில் சேர்க்கப்பட்டார்கள். அதனை எதிர்த்துச் சாத்தூர் பகுதியில் போர் எதிர்ப்புக் கூட்டங்கள் நடத்தினார். இதனால் 1940ஆம் ஆண்டில் கைது செய்யப்பட்டு திருவில்லிபுத்தூர் சிறையில் அடைக்கப்பட்டார். ஆறு மாதச் சிறையும் 50 ரூபாய் தண்டமும் சிவகாசி நீதிமன்றத்தால் விதிக்கப்பட்டது. பின்னர் அவர் மதுரை, திருச்சி, வேலூர், கோயமுத்தூர் சிறைகளுக்கு மாற்றப்பட்டு 1941 மார்ச் 21 ஆம் நாள் விடுதலை செய்யப்பட்டார். மீண்டும் சிறைவாசலில் கைதுசெய்யப்பட்டு ஒன்றரை ஆண்டுகள் பாதுகாப்புக் கைதியாகச் சிறையில் இருந்தார். 1942ஆம் ஆண்டில் விடுதலை பெற்ற அவர், வெள்ளையனே வெளியேறு போராட்டத்தின்பொழுது பாதுகாப்புக் கைதியாக மீண்டும் சிறையில் அடைக்கப்பட்டார். 1943ஆம் ஆண்டில் வெளியே வந்த அவர் மீண்டும் கைது செய்யப்பட்டபொழுது, அவ்வண்டிக்கு பின்னால் ஓடிவந்த அவர் தாயார் மரணமடைந்தார். சிறையில் இருந்த மாயாண்டி பாரதியால் தன் தாயின் இறுதிச்சடங்கில் கூடக் கலந்துகொள்ள முடியவில்லை. 

மாயாண்டி பாரதி சிறையில் இருந்தபொழுது, இந்து மகாசபையினர் அவரிடம் இரண்டாம் உலகப் போர் எதிர்ப்பு நடவடிக்கையில் இனி ஈடுபடுவது இல்லையென மன்னிப்பு கடிதம் எழுதி அரசுக்குக் கொடுத்துவிட்டு விடுதலை ஆகும்படி கூறினர். மாயாண்டி பாரதி அதற்கு ஒப்புக்கொள்ளாமல் இந்து மகா சபையிலிருந்து விலகினார்.

போர் எதிர்ப்புக் கைதியாக 1941 ஆம் ஆண்டில் கோயமுத்தூர் சிறையில் இருந்தபொழுது பொதுவுடைமைத் தலைவர்களான ஜமத்கனி, வி. பி. சிந்தன், கே. ஏ. தாமோதரன் ஆகியோரை மாயாண்டி பாரதி சந்தித்தார். அவர்கள் நடத்திய மார்க்சிய வகுப்பால் ஈர்க்கப்பட்டு, பொதுவுடைமைக் கட்சியில் சேர்ந்தார்.
1941ஆம் ஆண்டில் மதுரை ஹார்விமில் தொழிலாளர் போராட்டத்தில் அவர் கலந்துகொண்டார். அதனால் மீண்டும் கைது செய்யப்பட்டு மதுரை, திருச்சி, வேலூர் சிறைகளில் அடைக்கப்பட்டார். அங்கே கே. பி. கிருஷ்ணா என்பவரிடம் மார்க்சியம் பயின்றார். தண்டனைக் காலம் முடிந்து 1942 சூலையில் விடுதலை ஆனார். மதுரையில் இந்திய பொதுவுடைமைக் கட்சியின் செயலாளர் ஆனார்.

1942 ஆகத்து மாதம் நடைபெற்ற ஆகத்து புரட்சியில் கலந்துகொண்டதால் மீண்டும் சிறையில் அடைக்கப்பட்டார். அப்பொழுது அவர்தம் அம்மா காலமானார். அந்தச் சாவிற்கு மாயாண்டி பாரதியை அனுப்ப அன்றைய பிரிட்டிசு அரசு மறுத்துவிட்டது. பின்னர் தண்டனை முடிந்து 1944 ஆம் ஆண்டில் விடுதலையானார்.

1945 ஆம் ஆண்டில் இந்தியப் பொதுவுடமைக் கட்சி, சுபாசு சந்திர போசின் இந்திய தேசியப் படையினரை விடுதலை செய்ய வேண்டுமெனப் போராட்டம் நடத்தியது. மாயாண்டி பாரதி அப்போராட்டத்தில் கலந்துகொண்டார். 1946 பிப்ரவரி 23 ஆம் நாள் இராயல் இண்டியன் நேவி (Royal Indian Navy - RIN) என்னும் கப்பல் படையினரின் போராட்டத்திற்கு ஆதரவாகச் சென்னையில் இந்திய பொதுவுடைமைக் கட்சி நடத்திய போராட்டத்தில் மாயாண்டி பாரதி கலந்துகொண்டார்.

இந்திய விடுதலைக்குப் பின்னரும் பிரிட்டிசாரின் கையில் இருந்த தொழில்களையும் சொத்துகளையும் நாட்டுடைமையாக்க வேண்டும் எனப் பொதுவுடைமைக் கட்சி நடத்திய போராட்டங்களில் கலந்துகொண்ட மாயாண்டி பாரதி 1948 ஆம் ஆண்டில் கைது செய்யப்பட்டார். 1949 ஆம் ஆண்டில் விடுதலையானதும் தலைமறைவு வாழ்க்கையை மேற்கொண்டார்.

1950 ஆம் ஆண்டில் பொதுவுடைமைக் கட்சியினர் மீது அடக்குமுறை கட்டவிழ்த்துவிடப்பட்டது. பலரும் கொல்லப்பட்டனர். அக்கொலைகளுக்கு பழிவாங்கும் நோக்கில், தூத்துக்குடிக்கு அருகில் உள்ள மீளவிட்டான் தொடர்வண்டி நிலையத்தில் தண்டவாளத்தைப் பிரித்துச் சரக்குத் தொடர்வண்டியின் 25 பெட்டிகளையும் 2 இந்திரங்களையும் மாயாண்டி பாரதியை உள்ளிட்ட பொதுவுடைமைக் கட்சியினர் கவிழ்த்தனர். அவ்வழக்கில் மாயாண்டி பாரதிக்கும் மேலும் பதின்மருக்கும் இரண்டை வாழ்நாள் தண்டனை வழங்கப்பட்டது. குற்றம் சுமத்தப்பட்ட 100 பேரில், மீதமிருந்தவர்களுக்கு குறைந்த கால அளவுத் தண்டனைகள் வழங்கப்பட்டன. மதுரைச் சிறையில் 4ஆண்டுகள் தண்டனை அனுபவித்த மாயாண்டிபாரதி உள்ளிட்டவர்கள், தமிழகத்தில் நடந்த பெரும் போராட்டங்களுக்குப் பின்னர், 1954 ஆம் ஆண்டில் விடுதலை செய்யப்பட்டனர்.

1956 ஆம் ஆண்டில் அமெரிக்காவில் ரோசன் பார்க் இணையர்கள் மின்சார நாற்காலியில் உட்கார வைத்துக் கொல்லப்பட்டதைக் கண்டித்து சென்னை அமெரிக்க தூதரகத்தின் முன்னர் பொதுவுடைமைக் கட்சியினர் நடத்திய போராட்டத்தில் மாயாண்டி பாரதி கலந்துகொண்டார். இதனால் கைது செய்யப்பட்டு 3 மாதங்கள் சிறையில் இருந்தார்.

1962 ஆம் ஆண்டில் இந்திய சீன எல்லைப் போரின் பொழுது, சீனாவோடு சமாதானம் செய்ய வேண்டும் எனப் பொதுவுடைமைச் கட்சியினர் போராடினர். அதன் காரணமாக மாயாண்டி பாரதி கைது செய்யப்பட்டு சிறையில் அடைக்கப்பட்டார். 1966 ஆம் ஆண்டில் விடுதலை ஆனார். 

1964 ஆம் ஆண்டில் இந்தியப் பொதுவுடைமைக் கட்சி பிளவுபட்டு இந்தியப் பொதுவுடமைக் கட்சி (மார்க்சியம்) உருவானது. மாயாண்டி பாரதி அக்கட்சியில் இணைந்தார்.

1968 ஆம் ஆண்டில் கீழவெண்மணிப் படுகொலைகளை எதிர்த்து நடத்தப்பட்ட கண்டனப் போராட்டத்தில் மாயாண்டி பாரதி 144 தடையை மீறிக் கலந்துகொண்டதனால் கைது செய்யப்பட்டார்.

1985 ஆம் ஆண்டில் சோவியத் ஒன்றியத்துக்கு (USSR) சென்று திரும்பினார்.

1991 ஆம் ஆண்டிற்குப் பின்னர் மாயாண்டி பாரதி தீவிர அரசியலிலிருந்து ஓய்வு பெற்றார்.

1939 ஆம் ஆண்டில் சென்னைக்குச் சென்ற மாயாண்டி பாரதி முதலில் திரு. வி. க. ஆசிரியராக இருந்த நவசக்தி இதழில் துணையாசிரியராகப் பணியாற்றினார். அங்கு பரலி சு. நெல்லையப்பரைச் சந்தித்தார். அதே ஆண்டில் லோகசக்தி என்னும் இதழில் மாயாண்டி பாரதி தொடர்ந்து கட்டுரைகள் எழுதினார். அவ்விதழில் 1939 அக்டோபர் 1 ஆம் நாள் போருக்குத் தயார் என்னும் கட்டுரையை எழுதினார். இக்கட்டுரையை வெளியிட்டதற்காக அவ்விதழுக்கு 750 ரூபாய் தண்டம் விதிக்கப்பட்டது. அதனைக் கட்ட முடியாததால் அவ்விதழ் நின்றுபோனது.

எனவே மாயாண்டி பாரதி உள்ளிட்ட இளைஞர்கள் இணைந்து பாரதசக்தி என்னும் இன்னொரு இதழைத் தொடங்கினர். இவ்விதழில் 1939 ஆம் ஆண்டில் வீரபாண்டிய கட்டபொம்மன், சுபாஷ் சந்திரபோசு, எம். என். ராய். மாசேதுங் ஆகியோரைப் பற்றிய கட்டுரைகளை எழுதினார். 1939ஆம் ஆண்டில் படுகளத்தில் பாரததேவி, கம்பெனியைக் கலக்கிய கட்டபொம்மன்ஆகிய கட்டுரைகளை எழுதியதற்காகக் கைது செய்யப்பட்டார். தண்டனை முடிந்து வெளியே வந்தபின்னர் அவ்விதழில் 1940 ஆம் ஆண்டில் ‘பொதுவுடைமை ஏன் வேண்டும்?’ என்னும் கட்டுரையை எழுதினார். இதற்காக மாயாண்டி பாரதியை கைதுசெய்யக் காவலர்கள் வந்தனர். அவர்களிடமிருந்து தப்பி, மாயாண்டி பாரதி மதுரைக்கு வந்தார்.

1940 முதல் 1944 வரை பரலி சு. நெல்லையப்பர் நடத்திய லோபாகாரி உள்ளிட்ட பல இதழ்களில் கட்டுரைகள் எழுதினார். 1944ஆம் ஆண்டு பி. இராம்மூர்த்தியின் அழைப்பின்பேரில் சென்னைக்குச் சென்று 1964 ஆகத்து 15 ஆம் நாள் வரை ஜனசக்தியில் துணையாசிரியராகப் பணியாற்றினார். பின்னர் 1966 ஆம் ஆண்டு முதல் தீக்கதிர் இதழில் துணையாசிரியராகப் பணியாற்றினார். 1990 ஆம் ஆண்டில் அவ்விதழிலிருந்து ஓய்வுபெற்றார்.

மாயாண்டி பாரதி பல்வேறு இதழ்களில் எழுதிய பல்வேறு கட்டுரைகளிலிருந்து தேர்ந்தெடுக்கப்பட்ட சில கட்டுரைகள் பின்வரும் புத்தகங்களாக வெளியிடப்பட்டுள்ளன:

ஜனசக்தியில் கண்ணோட்டம் என்னும் பகுதியிலும் தீக்கதிரில் வாழும் கேடயம் என்னும் பகுதியிலும் தொடர்ந்து கட்டுரைகள் எழுதி வந்தார்.
மாயாண்டி பாரதி எழுதிய சில கட்டுரைகள்:

மாயாண்டி பாரதி, எட்டயபுரத்தில் பிறந்த பொன்னம்மாள் என்பவரை 1954ஆம் ஆண்டில் மணந்தார். இவ்விணையருக்கு குழந்தைகள் இல்லை.

மாயாண்டி பாரதி மதுரை காக்காதோப்பு சந்தில் உள்ள பாரதமாதா இல்லத்தில் தன் மனைவி பொன்னம்மாளுடன் வசித்து வந்தார். உடல் நலக் குறைவு காரணத்தால் மாயாண்டி பாரதி 2015 பெப்ரவரி 24 அன்று காலமானார். மறைவின் போது அவர் வயது 98. அவருடைய மறைவுக்கு தமிழக அரசியல் கட்சி தலைவர்கள் இரங்கலையும், அனுதாபத்தையும் தெரிவித்தனர்.


</doc>
<doc id="173775" url="https://ta.wikipedia.org/wiki?curid=173775" title="கேடி பில்லா கில்லாடி ரங்கா">
கேடி பில்லா கில்லாடி ரங்கா

கேடி பில்லா கில்லாடி ரங்கா 2013ல் வெளிவந்த நகைச்சுவை திரைப்படம். இதை பாண்டிராஜ் இயக்கியுள்ளார். இதில் விமல், சிவகார்த்திகேயன், பிந்து மாதவி, ரெஜினா கசாண்ட்ரா, டெல்லி கணேசன் போன்றோர் நடித்துள்ளனர்.

விமலும் சிவகார்த்திகேயனும் எந்த வேலைக்கும் போகாமல் இருக்கும் இளைஞர்கள். இவர்களின் குறிக்கோள் அரசியலில் நுழைந்து பதவி பெற்று அதன் மூலம் சம்பாரிப்பது என்பது. இருவரும் தங்கள் தவறுகளை உணர்ந்து திருந்த ஆரம்பிக்கும்போது, ஈடு செய்ய முடியாத இழப்பைச் சந்திக்கிறார்கள்.


</doc>
<doc id="173777" url="https://ta.wikipedia.org/wiki?curid=173777" title="செயலும் செயல்திறனும் (நூல்)">
செயலும் செயல்திறனும் (நூல்)

செயலும் செயல்திறனும் என்பது பெருஞ்சித்திரனார் எழுதிய சிறுவருக்கும் இளையோருக்குமான தன்முன்னேற்ற நூல் ஆகும். சிறுவர்களுக்கு ஏற்ற எளிய நடையில் செயல்களின் முக்கியத்துவம், செயல்களின் வகைகள், செயல்களைத் திறனாக நிறைவேற்றுவதற்கான திறன்கள் பண்புகள் பற்றி இந்த நூல் எடுத்துரைக்கிறது. இந்த வகை நூல்களில் தமிழில் ஒரு முன்னோடி நூலாக இது அமைந்தது. 



</doc>
<doc id="173793" url="https://ta.wikipedia.org/wiki?curid=173793" title="ஒரு புள்ளியின் படி">
ஒரு புள்ளியின் படி

அடிப்படைத் தள வடிவவியலில் ஒரு புள்ளியின் படி ("power of a point") என்பது, தரப்பட்ட ஒரு வட்டத்திலிருந்து அப்புள்ளியின் சார்பு தொலைவினைத் தரும் ஒரு மெய்யெண். "r" அலகு ஆரமுள்ள வட்டம் "C" ஐப் பொறுத்து, ஒரு புள்ளி P இன் படி:

இங்கு P வட்டமையம் O இரண்டுக்கும் இடைப்பட்ட தொலைவு "s" .

இந்த வரையறைப்படி, ஒரு புள்ளி வட்டத்துக்குள் இருந்தால் அதன் படி எதிர் மெய்யெண்ணாகவும்; வட்டத்தின் மீது இருந்தால் பூச்சியமாகவும்; வட்டத்திற்கு வெளியில் இருந்தால் நேர் மெய்யெண்ணாகவும் இருக்கும். வட்டத்திற்கு வெளியில் அமையும் புள்ளியின் படி, அப்புள்ளியை மையமாகக் கொண்டு தரப்பட்ட வட்டத்தைச் செங்குத்தாக வெட்டும் வட்டத்தின் ஆரமாக இருக்கும்.(படம் 2) ஒரு புள்ளியின் படி என்பது அப்புள்ளியைப் பொறுத்த, "வட்டப்படி" அல்லது "வட்டத்தின் படி" எனவும் அழைக்கப்படுகிறது.

P இலிருந்து வரையப்படும் ஒரு கதிர், வட்டத்தை வெட்டும் இரு புள்ளிகளுக்கும் P -க்கும் இடைப்பட்ட தூரங்களின் பெருக்கற்பலனாகவும் புள்ளியின் படியை வரையறுக்கலாம். படம் 1 இல் P இலிருந்து வரையப்படும் ஒரு கதிர் வட்டத்தை வெட்டும் இரு புள்ளிகள் M , N ; தொடு கதிர் T என்ற ஒரு புள்ளியில் மட்டும் வெட்டுகிறது; கிடைமட்டக் கதிர் A , B புள்ளிகளில் (விட்ட முனைகள்) வெட்டுகிறது. வட்டத்தைப் பொறுத்து, P புள்ளியின் படி:

மேற்காணும் முடிவு சிலசமயங்களில் ""வெட்டுக்கோடு-தொடுகோடு தேற்றம்"" அல்லது ""வெட்டும் நாண்கள் தேற்றம்"", அல்லது ""ஒரு புள்ளியின் படி தேற்றம்"" எனவும் அழைக்கப்படும்.

பல வடிவவியல் வரையறைகளில் புள்ளியின் படி பயன்படுகிறது. எடுத்துக்காட்டாக இரு வட்டங்களின் சமதொடு அச்சு என்பது, அவ்விரு வட்டங்களைப் பொறுத்து சம படிகளைக் கொண்ட புள்ளிகளாலான நேர்கோடாகும். மேலும் பொதுமையம் கொண்டிராத மூன்று வட்டங்களின் சமதொடு மையம் என்பது அம்மூன்று வட்டங்களைப் பொறுத்து சமபடிகளை உடைய புள்ளியாகும். ஒரு வட்டத் தொகுப்பின் படி வரைபடமானது (power diagram) அவ்வட்டங்கள் அமையும் தளத்தை, ஒவ்வொரு வட்டத்துக்கும் ஒரு பகுதியாகப் பிரிக்கும். ஒரு வட்டத்துக்குரிய பகுதியிலுள்ள ஒரு புள்ளியின் படி, ஏனைய வட்டங்களை விட அந்த வட்டத்துக்குச் சிறியதாக இருக்கும்.

வட்டத்துக்கு வெளியேயுள்ள புள்ளி P இன் படி:

இங்கு "R" என்பது P ஐ மையமாகக் கொண்டு, தரப்பட்ட வட்டத்தைச் செங்குத்தாக வெட்டும் வட்டத்தின் ஆரமாகும். இரு வட்டங்களும் வெட்டும் புள்ளி T எனில், ஆரங்கள் OT , OP -க்கு இடையேயுள்ள கோணம் செங்கோணம். எனவே வெட்டும் புள்ளியில், ஒரு வட்டத்தின் ஆரம் இரண்டாவது வட்டத்திற்குத் தொடுகோடாக அமையும். OPT ஒரு செங்கோண முக்கோணம்.

இதில் "s" என்பது, P , O இடைப்பட்ட தூரம்.

இரு வட்டங்களின் சமதொடு அச்சு, சமதொடு மையம் பற்றித் தெரிந்து கொள்வதற்கு, செங்குத்து வட்டம் வரைதல் உதவியாக இருக்கும். செங்குத்து வட்டம் வரைய புள்ளி T ஐத் தீர்மானித்தல் அவசியம்.

தரப்பட்ட வட்ட மையம் O மற்றும் எடுத்துக்கொள்ளப்பட்ட புள்ளி P இவ்விரண்டின் நடுப்புள்ளியை மையமாகக் கொண்டு இப்புள்ளிகளின் வழியே செல்லுமாறு வரையப்படும் அரைவட்டம் தரப்பட்ட வட்டத்தை வெட்டும் புள்ளி T . 

PT ஐ ஆரமாகவும் P ஐ மையமாகவும் கொண்டு செங்குத்து வட்டம் வரையலாம்.

"ஜேக்கோப் ஸ்டெயினரின்" புள்ளியின் படி தேற்றம்:

புள்ளி "A" வழியாகச் செல்லும் ஒரு கோடு, வட்டம் "C" ஐ வெட்டும் புள்ளிகள் "P" , "Q" எனில் "A" இன் படி:

புள்ளி வட்டத்துக்கு வெளியில் இருந்தால் இப்பெருக்கற்பலன் நேர் மதிப்பாகவும், புள்ளி வட்டத்துக்குள் இருந்தால் எதிர் மதிப்பாகவும் இருக்கும். புள்ளி வட்டத்தின் மீது இருந்தால் பூச்சியமாகும்; அப்போது "A" வழிச் செல்லும் கோடு வட்டத்தை ஒரு புள்ளியில் மட்டுமே சந்திக்கும், அதாவது வட்டத்துக்குத் தொடுகோடாக இருக்கும்.

புள்ளி "A" , வட்டத்தினுள் மற்றும் வட்டத்திற்கு வெளியே அமைவதைப் பொறுத்து இத்தேற்றத்திற்கு இரு கிளைமுடிவுகள் உள்ளன:


"A" வட்டத்துக்குள் அமைகிறது; மேலும் "PQ" , "RS" ஆகிய வட்டத்தின் இரு நாண்களும் "A" இல் வெட்டுகின்றன எனில், 


வட்டத்தின் நாண்கள் "PQ" , "RS" இரண்டும் வட்டத்துக்கு வெளியே "A" புள்ளியில் வெட்டிக் கொள்கின்றன எனில்,

இத்தேற்றம், வெட்டும் வெட்டுக்கோடுகளின் தேற்றத்தில் "Q" , "P" புள்ளிகள் இரண்டும் ஒன்றாக அமையும் சிறப்புவகையாகும்.





</doc>
<doc id="173796" url="https://ta.wikipedia.org/wiki?curid=173796" title="டேனியல் செல்லப்பா">
டேனியல் செல்லப்பா

ஜே. டேனியல் செல்லப்பா ("J Daniel Chellappa") இந்தியாவைச் சேர்ந்த தமிழ்நாடு மாநிலத்தில் பிறந்த அணு அறிவியலாளர் ஆவார். இவர் 1984 ஆம் ஆண்டு இந்தியா அணுசக்தி துறையில் பணியில் சேர்ந்தார். பின்பு பாபா அணு ஆராய்ச்சி மையத்தில் அணு விஞ்ஞானியாக பணிபுரிந்தார். இவர் தற்போது கல்பாக்கத்தில் உள்ள இந்திரா காந்தி அணு ஆராய்ச்சி மையத்தின் உதவி இயக்குனராக பணிபுரிகிறார். அணு உலைக்குப் பயன்படுத்தப்படும் பிரத்யேக யுரேனியம்-புளூட்டோனியம் கலந்த கார்பைடு எரிபொருளை உருவாக்கியதில் இவர் முக்கியப் பங்கு வகித்தார். அணுசக்தி நன்மைகள் குறித்து நகர்ப்புறம் மற்றும் கிராமப்புற மக்கள் மத்தியில் தொடர்ந்து விழிப்புணர்வு ஏற்படுத்தி வருகிறார்.




</doc>
<doc id="173797" url="https://ta.wikipedia.org/wiki?curid=173797" title="நாக வழிபாடு">
நாக வழிபாடு

நாக வழிபாடு பண்டைய திராவிடர்களின் இயற்கை வழிபாடுகளில் ஒன்றாகவும் இந்து மற்றும் பௌத்த மதங்களில் காணப்படும் வழிபாடாகவும் இருந்து வருகின்றது. புராண இதிகாசங்களிலும் ஆதி பர்வம் முதலான பண்டைய நூல்களிலும் நாகவடிவத்தின் முக்கியத்துவம் எடுத்துக் காட்டப்பட்டுள்ளது. சிந்துவெளி நாகரிகக் கால கண்டுபிடிப்புகளில் முக்காலி மீதுள்ள கிண்ணமும் அருகில் காணப்படும் நாக வடிவமும் நாக வழிபாட்டின் தொன்மைக்குச் சான்றாகும். நாக வம்சத்தினரை நாக வழிபாட்டுடன் இணைத்துக் காட்டும் செய்திகளும் உள்ளன.

முதலில் இயற்கை வழிபாட்டை அறிந்த மனிதன், ஆவி வழிபாட்டிற்கு பிறகு விலங்குகளை வழிபட தொடங்கினான். அவற்றில் பிற விலங்கு வழிபாடுகளை விடவும், நாக வழிபாடு பெரும் புகழ்பெற்றதாகும். சிவபெருமான் தனது கழுத்தில் வாசுகி என்ற பாம்பு ஆபரணமாகவும், பிற பாம்புகளை கைகளில் ஆபரணமாகவும் தரித்துள்ளார். திருமால் பாற்கடலில் ஆதிசேசன் என்ற பாம்பினை படுக்கையாக வைத்துள்ளார். தென் இந்தியாவில் பாம்பு வழிபாடு அம்மன் வழிபாட்டுடன் இணைந்து நடைபெறுகிறது. 







</doc>
<doc id="173798" url="https://ta.wikipedia.org/wiki?curid=173798" title="இந்தியாவின் முதன்மை சட்டங்கள்">
இந்தியாவின் முதன்மை சட்டங்கள்

பிரிவு 21, இந்திய அரசியலமைப்பு சட்டம், 1950
ஏற்றுக்கொள்ளப்பட்ட வழிமுறைகளின்படி அல்லாமல் எந்த ஒரு மனிதரின் வாழ்வுரிமையும் பாதிக்கப்படுதல் கூடாது.

பிரிவு 3, ஐ. நா சபை மனித உரிமைப்பிரகடனம், 1948
ஒவ்வொருவரும் தாங்கள் உயிர் வாழ்வதற்கும், தங்களது சுதந்திரத்திற்கும் மற்றும் பாதுகாப்பிற்கும் உரிமை உள்ளவர்கள் 

பிரிவு 6:1, அகில உலக சிவில் மற்றும் அரசியல் உரிமைகளுக்கான உடன்பாடு, 1966:
உயிர் வாழ்வதற்கான உரிமை ஒவ்வொரு மனிதரின் உள்ளார்ந்த உணர்விலிருந்து வருகிறது. இந்த உரிமை சட்டத்தால் பாதுகாக்கப்பட வேண்டும். எவருக்கும் இது தன்னிச்சையாக மறுக்கப்படக்கூடாது.

பிரிவு 4:1, அமெரிக்க மனித உரிமை உடன்பாடு, 1969:
ஒவ்வொருவரும் தங்கள் உரிமை மதிக்கப்பட உரிமை பெற்றவர்கள். இவ்வுரிமை பொதுவாக கருக்கொண்ட நாள் முதலாக பாதுகாக்கப்பட வேண்டும். 

பிரிவு 25: இந்திய அரசியலமைப்பு சட்டம் - 1950:
இந்திய நாட்டில் வாழும் அனைவருக்கம் எந்த சமயத்தையும் தழுவும், தழுவியபடி வாழும், பரப்பவும் உரிமை உண்டு. ஆனால் பொது ஒழுங்கு, ஒழுக்க நெறி, நல வாழ்வு, ஆகியவற்றிற்கு பங்கம் வராதபடி பார்த்துக்கொள்ள வேண்டும்.

பிரிவு-4: ஐ.நா வின் மனித உரிமைப்பிரகடணம் 1958:
யாரையும் அடிமையாகவோ அல்லது அடிமைத்தனத்திலோ வைத்திருத்தல் கூடாது. அடிமைத்தனமும் அடிமைகள் வியாபாரமும் எல்லா விதங்களிலும் தடை செய்யப்பட வேண்டும்.

பிரிவு-22: இந்திய அரசியலமைப்புச்சட்டம் 1950:
கைது செய்யப்பட்டு காவலில் வைக்கப்படும் எந்த நபரும் அவர் கைது செய்யப்பட்டதற்கான காரணம் தெரிவிக்கப்படாமல் இருத்தல் கூடாது. அவர் தனது வழக்கறிஞரை சந்தித்து அவரது ஆலோசனை மற்றும் சட்ட உதவி பெறுவதற்கான உரிமை மறுக்கப்படுதல் கூடாது.

பிரிவு-14: இந்திய அரசியலமைப்புச்சட்டம் 1950:
இந்திய எல்லைக்குள் எந்த நபருக்கும் சட்டம் தரும் சமத்துவமோ அல்லது சட்டத்திற்குட்பட்ட சம அளவிலான பாதுகாப்போ மறுக்கப்படக்கூடாது. 

பிரிவு-39(ஈ): இந்திய அரசியலமைப்புச்சட்டம் 1950:
ஆண்கள் பெண்கள் இருபாலருக்கும் ஒத்த வேலைக்கு ஒத்த ஊதியம் உண்டு. இது அரசு பின்பற்ற வேண்டிய கொள்கை நெறி.

பிரிவு-15: இந்திய அரசியலமைப்புச்சட்டம் 1950:
1. இந்திய அரசின் நிறுவனங்களில் இந்திய நிறுவனங்களில் வேலைக்கான சம வாய்ப்பு வழங்கப்படுதல் வேண்டும்.
2. சமயம், இனம், ஜாதி, பால், குடிவழி, பிறப்பிடம், வாழ்விடம் என்னும் அடிப்படையில் வேலைவாய்ப்பில் எந்த பாகுபாடும் காட்டப்படக்கூடாது.
3. சமூக ரீதியாக பிற்ப்படுத்தப்பட்ட மக்கள் என்று அரசு கருதும் பட்சத்தில் வேலை வாய்ப்பில் இவர்களுக்கான தனி இட ஒதுக்கீட்டை அரசு உருக்குவாக்குவதற்கு அரசுக்கு உரிமை உண்டு.

பிரிவு-7: ஐ.நா வின் மனித உரிமைப்பிரகடனம் 1948:
சட்டத்தின் முன் அனைவரும் சமம். சட்டம் வழங்கும் பாதுகாப்பை பெறுவதில் எல்லோருக்கும் எவ்வித வேறுபாடுகளுமின்றி சம உரிமை உண்டு. வேற்றுமை பாராட்டுவதை தூண்டுவதற்கு எதிரான பாதுகாப்பை பெற எல்லோருக்கும் சம உரிமை உண்டு.

பிரிவு-03: அமெரிக்க மனித உரிமைகள் மற்றும் மக்கள் சாசனம் 1981:
ஒவ்வொரு தனி மனிதரும் சட்டத்தின் முன் சமம். ஒவ்வொரு தனி மனிதரும் சட்டத்தின் முன் பாதுகாப்பு பெற தகுதி உடையவர்கள்.

பிரிவு 7:1 : ஆசிய மனித உரிமைகள் சாசனம் 1998:
ஒவ்வொரு தனி மனிதரும் வாழ்க்கைக்கான அடிப்படை தேவையை பெறுவதற்கும், சுரண்டல் மற்றும் தவறாகப் பயன்படுத்தபடுவதற்கு எதிரான பாதுகாப்பு பெறவும் உரிமை உடையவர்கள். கல்வி மற்றும் அறிவு பெறவும், உணவு சுத்தமான குடிநீர், மற்றும் வீடு ஆகியன பெறவும், நலமான இருத்தலுக்கான மருத்துவ உதவி பெறவும் நமக்கு உரிமை உண்டு. தொழில்நுட்பம் மற்றும் உலகப்பொருளாதார வளர்ச்சியைப் பகிர்ந்து கொள்ள எல்லாத் தனி மனிதர்களுக்கும், மனித குழுக்களுக்கும் உரிமை உண்டு.

பிரிவு - 39 அ: இந்திய அரசியலமைப்புச் சட்டம் 1950:
ஏழ்மை அல்லது பிற வசதியின்மை காரணமாக இன்னாட்டுக் குடிமகன் ஒருவன் நீதிமன்றங்களை நாடுகின்ற வாய்ப்பு மறுக்கப்படுமாயின், அரசே இலவச சட்ட உதவிக்கான வழிவகை செய்ய வேண்டும்.

பிரிவு-7, லஞ்ச ஒழிப்புச் சட்டம் 1988:
பொது ஊழியரோ, பொது ஊழியராக நியமிக்கப்பட உள்ளவரோ, அலுவலக வேலை ஒன்றை செய்வதற்காக அல்லது செய்யாமல் விடுவதற்காக, சட்ட ரீதியான ஊதியம் தவிர லஞ்சம் பெறுவது ஆறு மாதம் முதல் ஐந்தாண்டுகள் வரை சிறைத்தண்டனை விதிக்கக்கூடிய குற்றமாகும்.

பிரிவு-18: மனித உரிமை பாதுகாப்புச் சட்டம் 1988:
பொது ஊழியரால் மனித உரிமைகள் மீறப்பட்டது அல்லது தடுக்கத் தவறியது தேசிய மனித உரிமை ஆணையத்தின் விசாரணையில் தெரியவந்தால் அவர்கள் மீது குற்ற நடவடிக்கை தொடங்கும்படி ஆணையம் சம்பந்தப்பட்ட அரசுக்கு அல்லது அதிகார அமைப்புக்கு பரிந்துரை செய்யலாம். பாதிக்கப்பட்டவருக்கு அல்லது அவரது குடும்பத்திற்கு உடனடியாக இடைக்கால நிவாரணம் வழங்க பரிந்துரைக்கலாம்.

பிரிவு-51 அ : இந்திய அரசியல் அமைப்புச் சட்டம் 1950:
இந்தியாவில் வாழக்கூடிய ஒவ்வொரு குடிமகனும் தனது பாரம்பரியத்தையும் கலாசாரத்தையும் மதித்துப் பாதுகாக்க கடமைப்பட்டவர்கள்.

பிரிவு 29:1 : இந்திய அரசியல் சாசனம் பகுதி 3, அடிப்படை உரிமைகள், 1950:
இந்தியாவின் ஆட்சிப்பரப்பில் வாழக்கூடிய மக்கள் அவர்களின் மொழி, பண்பாடு, போன்றவை சிதையாமல் பாதுகாத்து வாழ உரிமை உள்ளவர்கள்.

பிரிவு 40, வழிகாட்டும் நெறிமுறைகள், இந்திய அரசியல் சாசனம், 1950:
கிராமத்து பஞ்சாயத்துகளை ஒருங்கிணைத்து, அவை தனியே இயங்கும் அளவிற்கு அதிகாரம் படைத்த அமைப்புகளாக உருவாக்க முயற்சிகளை எடுக்க வேண்டியது மாநிலங்களின் கடமையாகும்.

பிரிவு 5:2 : ஆசிய மனித உரிமைகள் சாசனம் - 1998
வளர்ச்சி மற்றும் மேம்பாட்டுக்கான பணியை முதன்மையாகக் கொண்ட அரசுகள் மனிதநேயம் கொண்டவையாகவும், திறந்த மனதுடனும், பொறுப்புடனும், செயல்பட வேண்டும்.
பெரிய எழுத்துக்கள்


</doc>
<doc id="173800" url="https://ta.wikipedia.org/wiki?curid=173800" title="செய்யுள் வகைமை">
செய்யுள் வகைமை

செய்யுள் வகைமை எனவும், செய்யுள் வகை எனவும் குறிப்பிடப்படும் நூல் சிற்றிலக்கிய இலக்கணங்களைக் கூறும் ஒரு நூல். இதன் 12 நூற்பாக்களை நவநீதப் பாட்டியல் என்னும் நூலுக்கு உரை எழுதியவர் தம் உரையில் குறிப்பிட்டுள்ளார். நூல் முழுமைநிலையில் கிடைகவில்லை.

பிள்ளைத்தமிழ், கலம்பகம், மும்மணிக்கோவை, மும்மணிமாலை, நான்மணிமாலை, கைக்கிளை, இசைச்செய்யுள் ஆகிய சிற்றிலக்கியங்களுக்கு இலக்கணம் கூறும் வேற்கோள் பாடல்களாக வருகின்றன. 

நூலின் அமைதி நோக்கி இது 9 ஆம் நூற்றாண்டு நூல் எனக் கொள்ளப்பட்டுகிறது.


</doc>
<doc id="173802" url="https://ta.wikipedia.org/wiki?curid=173802" title="சேந்தனார் திருவிசைப்பா">
சேந்தனார் திருவிசைப்பா

பத்தாம் நூற்றாண்டில் வாழ்ந்த சைவப் பெருமகனார் சேந்தனார் என்பவரால் இயற்றப்பட்ட மூன்று நூல்கள் திருவிசைப்பா தோகுப்பில் இடம் பெற்றுள்ளன. திருவீழிமிழலை, திரு ஆ அடு துறை, திருவிடைக்கழி என்னும் என்னும் ஊர்களுக்குச் சென்று சேந்தனார் சிவனைப் போற்றிப் பாடிய பாடல்களும், தில்லைக்குப் பாடிய திருப்பல்லாண்டும் இவர் பாடிய திருவிசைப்பாக்கள்.

பாடல் எடுத்துக்காட்டு

பாடலங் காரப் பரிசில்கா(சு) அருளிப்
நீடலங் காரத்து எம்பெரு மக்கள்
வேடலங் காரக் கோலத்தின் அமுதைத்
கேடிலங் கீர்த்திக் கனககற் பகத்தைக்


</doc>
<doc id="173806" url="https://ta.wikipedia.org/wiki?curid=173806" title="லண்டனின் கண்">
லண்டனின் கண்

இலண்டனின் கண் ("London Eye") என்பது இங்கிலாந்து இலண்டனில் உள்ள தேம்சு நதிக்கரையில் அமைக்கப்பட்டுள்ள ஒரு பெரும் இராட்டினம் (சக்கரம்) ஆகும். இதன் முழு அமைப்பும் 135 மீட்டர்கள் உயரமும், சக்கரத்தின் விட்டம் 120 மீட்டர்களும் ஆகும். இது ஐரோப்பாவில் மிக உயரமான இராட்டினம்.

இது ஐரோப்பாவிலேயே மிக பிரபலமான சுற்றுலா மையம். ஆண்டுதோறும் 3.5 மில்லியன் பேர் வருகை புரிகிறார்கள். 1 ஜனவரி 1, 2005 முதல் வருடா வருடம் 10 நிமிட வாணவேடிக்கைக் காட்சிகள் லண்டன் புத்தாண்டு கொண்டாட்டங்களின் மையப் புள்ளியாக உள்ளது. டேவிட் மார்க்ஸ் மற்றும் ஜூலியா பார்ஃபீல்ட் தம்பதியர் கட்டடக்கலை திறமையால் வடிவமைக்கப்பட்டது. இத்தம்பதியர் கட்டிடம் கட்ட முடியாமல் மிகவும் கடினப்பட்டனர். இறுதியில் பிரிட்டிஷ் ஏர்வேஸ் நிதியுதவி செய்தனர். சக்கரம் கட்ட ஒன்றரை ஆண்டு காலம் ஆனது. சக்கர கட்டுமானத்திற்கு 1700 டன் எஃகு பயன்படுத்தி உருவானது. மேலும் 3000 டன் கான்கிரீட் அடித்தளங்களுடன் பலமாக அமைத்துள்ளார்கள். ஒரு பெட்டியில் 25 பயணிகள் வரை செல்லலாம்.


</doc>
<doc id="173807" url="https://ta.wikipedia.org/wiki?curid=173807" title="திருவிடைக்கழி">
திருவிடைக்கழி

திருவிடைக்கழி (Thiruvidai Kazhi) இது இந்தியாவின் தமிழ்நாடு மாநிலம், நாகப்பட்டினம் மாவட்டம், தரங்கம்பாடி வட்டம், செம்பனார் கோயில் ஊராட்சி ஒன்றியத்தில் அமைந்துள்ள ஊர் ஆகும்.

இவ்வூரில் பாடல் பெற்ற சிவன் கோயில் உள்ளது. பத்தாம் நூற்றாண்டில் வாழ்ந்த கருவூர்த் தேவர், சேந்தனார் என்னும் புலவர்கள் இக் கோயிலைப் போற்றிப் பாடியுள்ளனர். இந்தப் பாடல்கள் ஒன்பதாம் திருமுறையில் இடம்பெற்றுள்ளன. 
காமேசுவரர் என்பது இவ்வூர்க் கோயினின் இறைவன் பெயர். காமேசுவரி என்பது இறைவியின் பெயர். குரா, மகிழம் ஆகியவை கோயிலின் தலமரங்கள்.



</doc>
<doc id="173811" url="https://ta.wikipedia.org/wiki?curid=173811" title="கும்கி (திரைப்படம்)">
கும்கி (திரைப்படம்)

கும்கி 2012ல் பிரபு சாலமன் இயக்கத்தில் வெளிவந்த தமிழ் திரைப்படமாகும். இது பிரபுவின் மகன் விக்ரம் பிரபுவின் அறிமுகப்படமாகும். இப்படம் தெலுங்கில் கஜராஜூ என்ற பெயரில் வெளியானது. இப்படத்தில் லட்சுமி மேனன் தமிழில் அறிமுகமானார் ஆனால் இவரின் அடுத்த படமான சுந்தர பாண்டியன் படம் முதலில் வெளிவந்தது. இப்படத்தில் தம்பி ராமையா விக்ரம் பிரபுவின் மாமாவாக நடித்துள்ளார். இப்படத்தை இயக்குனர் லிங்குசாமி தனது திருப்பதி பிரதர்ஸ் நிறுவனம் மூலம் தயாரித்துள்ளார்.

பொம்மன் யானைப்பாகன், பொம்மனின் மாமா கோத்தலி (பொம்மன் கூடவே இருந்து வருபவர்), பொம்மனின் உதவியாள் உண்டியல். தன் யானையான மாணிக்கத்தை திருவிழா, திருமணம் போன்ற நிகழ்ச்சிகளில் பங்குபெற வாடகைக்கு விடுவதன் மூலம் பொம்மனின் வாழ்வு நடக்கிறது. ஆதிகாடு என்ற பழமையை கடைபிடிக்கும் கிராமத்தில் கொம்பன் என்ற காட்டு யானை அட்டகாசம் செய்கிறது, கொம்பனால் பயிர்களுக்கும் உயிர்களுக்கும் இழப்பு ஏற்படுகிறது. அரசாங்க அதிகாரிகளின் உதவியில்லாமல் தாங்களே கொம்பனை சமாளித்து அறுவடையை எச்சேதமும் இல்லாமல் செய்ய கிராம பெரியவர்கள் முடிவு செய்கிறார்கள். இதற்காக கும்கி யானையை அறுவடை சமயத்தில் கொண்டு வந்து கொம்பனை அடக்க முடிவு செய்கிறார்கள். கும்கி யானைக்கு உரியவர் தவிர்க்க இயலாமல் வெளியூர் சென்றதால் அதற்கு பதில் 2 நாட்கள் மாணிக்கத்தை கும்கி யானையாக நடிக்க வைக்க பொம்மன் முடிவு செய்கிறார். பொம்மன், மாணிக்கம், கோத்தலி, உண்டயலுடன் ஆதிகாட்டை அடைகிறார். அங்கு கிராமத் தலைவனின் மகள் அல்லியைக் கண்டதும் காதல் கொள்கிறார். அக்கிராம மக்கள் வெளியூர் மக்களைத் திருமணம் செய்வதில்லை. திருமணம் அக்கிராமத்தில் உள்ளவர்களுக்குள்ளேயே தான் நடக்கும். 200 ஆண்டுகளுக்கு மேலாக இப்பழக்கம் அங்கு உள்ளது. அல்லி பொம்மனை விரும்ப ஆரம்பிக்கிறாள். இச்சமயத்தில் கொம்பன் அக்கிராமத்தைத் தாக்குகிறது கோத்தலியும் உண்டியலும் கொம்பனால் இறக்கிறார்கள் பொம்மன் காயமடைகிறார். மாணிக்கத்திற்கும் கொம்பனுக்கும் நடந்த சண்டையில் கொம்பன் இறக்கிறது, சண்டையில் மாணிக்கத்திற்கு பலமான காயமேற்பட்டு அதுவும் இறக்கிறது. தன் காதலால் கோத்தலி, உண்டியல் மாணிக்கத்தை இழந்ததை எண்ணி பொம்மன் அழுகிறார். கிராமத் தலைவர் அல்லிக்கும் பொம்மனுக்கும் உள்ள காதலை அறிகிறார்.



</doc>
<doc id="173819" url="https://ta.wikipedia.org/wiki?curid=173819" title="நிபோங் திபால்">
நிபோங் திபால்

நிபோங் திபால் (மலாய்: "Nibong Tebal", சீனம்: ",高淵") என்பது மலேசியா, பினாங்கு, மாநிலத்தில் செபராங் பிறை பகுதியில் உள்ள துரிதமாக வளர்ச்சி பெற்றுவரும் ஒரு நகரம் ஆகும். இந்த நகரத்திற்கு அருகாமையில் பத்து காவான் நகரமும், பேராக் மாநிலத்தின் பாரிட் புந்தார் நகரமும், கெடா மாநிலத்தின் செர்டாங் நகரமும் உள்ளன. நிபோங் திபால் ஒரு நாடாளுமன்றத் தொகுதியைக் கொண்டுள்ளது.

இது ஓர் அமைதியான நகரம். இந்த நகரத்தைச் சுற்றிலும் எண்ணெய்ப்பனைத் தோட்டங்கள் உள்ளன. முன்பு இந்தத் தோட்டங்கள் ரப்பர் தோட்டங்களாக இருந்தன. ஆயிரக்கணக்கான தமிழர்கள் அத்தோட்டங்களில் வேலை செய்தனர். நில மேம்பாட்டுத் திட்டங்களின் காரணமாக, அங்கு வேலை செய்த தமிழர்கள், வேறு இடங்களுக்கு மாறிச் சென்று விட்டனர்.

தோட்டப்புறங்களில் பிறந்து வளர்ந்த இளைய தலைமுறையினர், உயர்க்கல்வி பெற்றதும் நகர்ப்புறங்களுக்கு மாறிச் சென்றனர். சிலர் நிபோங் திபால் நகருக்கு அருகாமையில் உள்ள தொழில்பேட்டைகளில் வேலை செய்கின்றனர். இங்கு அதிகமாகச் சீனர்கள் வாழ்கின்றனர்.

நிபோங் திபால் நகரின் அருகில் கிரியான் ஆறு செல்கிறது. இந்த ஆறு மலாக்கா நீரிணையில் கலக்கிறது. ஆற்றின் முகத்துவாரத்தில் பல மீன்பிடி கிராமங்கள் உள்ளன. அங்கு பெரும்பாலும் மலாய்க்காரர்களும் சீனர்களும் வாழ்கின்றனர்.

நிபோங் திபால் நகருக்கு பழைய சாலையின் வழியாக வருபவர்கள், ஒரு தொடர்வண்டி இருப்புப் பாலத்தைக் கடந்து வரவேண்டும். இந்தப் பாலம் வரலாற்றுப் பின்னணிகளைக் கொண்டது.

150 ஆண்டுகள் பழைமை வாய்ந்த ஒரு மாளிகை, நிபோங் திபால் நகருக்கு அருகில் இருக்கும் பைராம் செம்பனைத் தோட்டத்தில் அனாதையாகக் கைவிடப்பட்டுள்ளது. 99 வாசல் கதவுகளைக் கொண்ட மாளிகை என்பதால், இதற்கு 99 வாசல்கதவு மாளிகை (, ,) என்று பெயர். முன்பு பைராம் தோட்டம் விக்டோரியா தோட்டம் என்று அழைக்கப்பட்டது.

1840இல் கிழக்கிந்திய கம்பனியைச் சேர்ந்த ஓர் ஆங்கிலேயர்] இந்த மாளிகையைக் கட்டினார். இந்த மாளிகையில் பத்து அறைகள் உள்ளன. இதன் பெயர் கலிடோனியா மாளிகை என்றும் சொல்லப்படுகிறது. இரண்டாவது உலகப் போரின் போது, ஜப்பானியர்கள் இந்த மாளிகையை இராணுவத்தின் தலைமை அலுவலகமாகப் பயன்படுத்தினர்.

19ஆம் நூற்றாண்டில், இந்தத் தோட்டம் ஒரு கரும்புத் தோட்டமாக இருந்தது. 1880இல் உலகளாவிய நிலையில் சீனியின் விலை வீழ்ச்சியுற்றதும் விக்டோரியா தோட்டத்தில் ரப்பர் பயிர் செய்யப்பட்டது. 1960களில் ரப்பர் விலையும் வீழ்ச்சியுற்றது. அதன் பின்னர் செம்பனை பயிர் செய்யப்பட்டது. விக்டோரியா தோட்டத்தின் பெயரும் பைராம் தோட்டம் என்று மாற்றம் கண்டது.

தமிழ்நாட்டில் இருந்து சஞ்சிக்கூலிகளாக இங்கு வந்த தமிழர்கள் ஒரு நூற்றாண்டு காலம் இந்தத் தோட்டத்தில் பணி புரிந்துள்ளனர். கால மாற்றங்களின் காரணமாக நூற்றுக்கணக்கான தமிழர்கள் அங்கிருந்து குடிபெயர்ந்துவிட்டனர். இப்போது வங்காளதேசிகளும், இந்தோனேசியர்களும் ஒப்பந்த அடிப்படையில் வேலை செய்து வருகின்றனர்.



</doc>
<doc id="173821" url="https://ta.wikipedia.org/wiki?curid=173821" title="ஸ்டெர்லைட் ஆலை">
ஸ்டெர்லைட் ஆலை

ஸ்டெர்லைட் ஆலை அல்லது ஸ்டெர்லைட் இன்டஸ்ட்ரீஸ் ("Sterlite Industries") எனப்படுவது, இந்தியாவின் தமிழ்நாடு மாநிலம் தூத்துக்குடி மாவட்டம் மீளவிட்டானில் அமைந்துள்ள ஒரு தொழிற்சாலை ஆகும்.

இது சுரங்கத்தொழில் மற்றும் உலோகங்களில் உலகளவில் ஈடுபடும் வேதாந்தா ரிசோர்செசு நிறுவனத்தின் அமைப்பாகும். 1991–1996 வரையிலான, திரு.நரசிம்மராவ் தலைமையிலான இந்திய தேசிய காங்கிரஸ் ஆட்சி காலத்தில், செம்பு உருக்கும் தொழிற்சாலைக்காக 1993ல் அடிக்கல் நாட்டப்பட்டது.

இங்கு செம்பு கம்பி மற்றும் கந்தக அமிலம் பாஸ்பரிக் அமிலம் ஆகியன உற்பத்தி செய்யப்படுகின்றது.

ஸ்டெர்லைட் தாமிர உருட்டு ஆலை நிலத்தடி நீர், காற்று மண்டலம் ஆகியவற்றை மாசுபடுத்தி பெரும் கேடினை ஏற்படுத்தும் என்பதால் ஸ்டெர்லைட் ஆலையை அகற்றக்கோரி சுற்றுச்சூழல் ஆர்வலர்கள் போராடி வந்தனர்.

ஆலையில் இருந்து விசவாயு கசிவு ஏற்பட்டதால் அதை சுற்றி இருந்த மக்கள் பெரிதும் பாதிக்கப்பட்டனர். சுற்றுச்சூழல் பாதுகாப்பு கருதி ஆலையை மூட மாசுக்கட்டுப்பாட்டு வாரியம் உத்தரவிட்டது.

இந்த நிறுவனத்திலிருந்து இதுவரை 82 முறை விஷவாயுக் கசிவு ஏற்பட்டுள்ளதாக தமிழக அரசு குற்றம் சாட்டியது.

அதன்படி , அப்போதைய தமிழக முதல்வர் செல்வி ஜெ.ஜெயலலிதாவின் (16 May 2011 – 27 September 2014) ஆட்சிக்காலத்தில் , மார்ச் 30, 2013 அன்று ஸ்டெர்லைட் ஆலை இயக்கப்படுவது நிறுத்தப்பட்டு மாசுக்கட்டுப்பாட்டு வாரிய அதிகாரிகள் குழுவினர் ஆலைக்கு சென்று சீல் வைக்கும் பணியில் ஈடுபட்டனர்.

அனுமதிக்கப்பட்டதற்கு அதிகமான கந்தக-டை-ஆக்சைடு எனும் நச்சு வாயு இவ்வாலையில் இருந்து வெளியானதால், ஆலையைச் சுற்றியுள்ள பல கிலோமீட்டர் தூரத்திற்கு பொதுமக்களுக்கு மூச்சுத் திணறல், கண் எரிச்சல், தொண்டை வலி முதலான பாதிப்புகளும் ஆலைப் பகுதியில் இருந்த மரங்கள் கருகிப் போதலும் ஏற்பட்டன.

அதன் பின் (22 May 2004 – 26 May 2014) திரு.மன்மோகன் சிங் தலைமையிலான இந்திய காங்கிரஸ் ஆட்சிகாலத்திலான , 2013 ஆம் ஆண்டு தனது தீர்ப்பில், சுற்றுப்புற சூழல் மாசுகேட்டை இந்த நிறுவனம் ஏற்படுத்தி இருப்பதைக் கூறி, அக்குற்றங்களுக்காக மூடுவது என்பது பொதுநலனுக்கு உகந்தது அல்ல என்றும் கூறி உச்ச நீதிமன்றம் ஸ்டெர்லைட் நிறுவனம் மீண்டும் இயங்க அனுமதி கொடுத்தது.பின்னர் இயங்கிவரும் இந்த ஆலை இந்திய தொழில் கூட்டமைப்பிடம் இருந்து மூன்று நட்சத்திர விருதைப் பெற்றது.

தூத்துக்குடியில் வாழும் மக்கள் இத்தொழிற்சாலை தொடர்ந்து செயல்பட்டால் உயிர்வாழ தகுதியற்ற நிலை ஏற்படும் என்று, இத்தொழிற்சாலையை மூடக்கோரி பெப்ரவரி 05, 2018ஆம் ஆண்டு மாவட்ட ஆட்சியரிடம் கோரிக்கை மனுவைக் கொடுத்தனர். பின்பு 40 தினங்களாக குமரெட்டியார்புரம் மக்கள் மரத்தடியில் அமர்ந்து போராட்டம் செய்தனர். அதனைத் தொடர்ந்து மார்ச்சு 25, 2018 அன்று தூத்துக்குடி மாவட்டம் முழுவதும் கடையடைப்பு போராட்டம் மற்றும் சிதம்பர நகர் பேருந்து நிறுத்தம் அருகே ஆண்கள், பெண்கள், சிறுவர்கள் என 20,000க்கு அதிகமானோர் இத்தொழிற்சாலையை மூடக்கோரி போராட்டம் நடத்தினர்.

தூத்துக்குடி மாவட்ட மீளவிட்டான் கிராமத்தில் இயங்கி வரும் வேதாந்தா குழுமத்தைச் சேர்ந்த ஸ்டெர்லைட் தாமிர உருக்காலை அலகு -1 மார்ச்சு 31, 2018க்குப் பிறகு தொடர்ந்து நடத்துவதற்கு விண்ணப்பித்திருந்தது. அந்த விண்ணப்பத்தை பரிசீலித்த போது தமிழ்நாடு மாசு கட்டுப்பாட்டு வாரியத்தின் நிபந்தனைகளை அந்தக் குழுமம் சரிவர நிறைவேற்றவில்லை என்ற காரணத்தினால் ஏப்ரல் 9, 2018 நாளிட்ட குறிப்பாணை மூலம் மாசுக் கட்டுப்பாட்டு வாரியம் வேதாந்தா குழுமத்தின் விண்ணப்பத்தினை நிராகரித்துள்ளது. இந்த முடிவை தமிழ்நாடு மாசுக்கட்டுப்பாட்டு வாரியத்தின் தலைவர் முகமது நசிமுத்தின் கூறியுள்ளதாகவும் அரசின் செய்திக்குறிப்பில் தெரிவிக்கப்பட்டு இருந்தது. 

மே 22, 2018 அன்று நூறாவது நாளான போராட்டத்தில் தூத்துக்குடி மாவட்ட ஆட்சியர் அலுவலகத்தை பொதுமக்கள் முற்றுகையிட்டு போராட்டத்தில் ஈடுபட்டனர். இதைத் தொடர்ந்து ஏற்பட்ட கலவரத்தில் போலீஸ் துப்பாக்கிச் சூடு நடத்தியது. இதில் 17 வயது பெண் உட்பட 11 பேர் கொல்லப்பட்டனர். இச்சம்பவத்தால் ஆட்சியர் மீதும், முதலமைச்சர் மீதும் குற்றச்சாட்டு எழுந்துள்ளது. இந்த துப்பாக்கி சூடு மக்கள் பாதுகாப்பிற்காக நடந்தது என்று தமிழக முதல்வர் எடப்பாடி பழனிசாமி தரப்பில் கூறப்படுகிறது. இதைத் தொடர்ந்து மே 23, 2018 அன்று தூத்துக்குடி அண்ணா நகரில் காவல்துறை துப்பாக்கிச் சூடு நடத்தியதில் மேலும் ஒருவர் கொல்லப்பட்டார். இந்த சம்பவத்தால் காவல்துறையினர் 132 பேரை கைது செய்துள்ளனர்.

ஸ்டெர்லைட் ஆலையை நிரந்தரமாக மூட மே 28, 2018 அன்று தமிழக அரசு அரசாணை வெளியிட்டது. அரசாணைகள் வெளியிடப்பட்டதை அடுத்து, ஸ்டெர்லைட் ஆலைக்கு தூத்துக்குடி மாவட்ட ஆட்சியர் சந்தீப் நந்தூரி தலைமையில் அதிகாரிகள் முத்திரை வைத்தனர். முத்திரை வைக்கப்பட்டதற்கான விளம்பரச் சீட்டை ஆலையின் வெளிப்புறக் கதவில் ஒட்டப்பட்டது.

இந்நிலையில், 15 டிசம்பர் 2018 ஆம் ஆண்டு தேசிய பசுமை தீர்பாயம் ஸ்டெர்லைட் ஆலையை திறக்க தடை ஏதுமில்லை என உத்தரவு பிறப்பித்தது.



</doc>
<doc id="173825" url="https://ta.wikipedia.org/wiki?curid=173825" title="நத்தாநல்லூர்">
நத்தாநல்லூர்

நத்தாநல்லூர் (Nathanallur) தமிழ்நாட்டில் காஞ்சிபுரம் மாவட்டத்தில், காஞ்சிபுரம் வட்டத்தில் வாலாஜாபாத் ஒன்றியத்தில், உள்ள சிறிய கிராமம் ஆகும்.. 

தமிழ்நாடு மாநில நெடுஞ்சாலை 48, நத்தாநல்லூர் வழியாக செல்கிறது. நத்தாநல்லூருக்கு 5.5 கி.மீ தொலைவில் வாலாஜாபாத் பேருராட்சியும் 20.9 கி.மீ தொலைவில் காஞ்சிபுரம் நகராட்சியும் அமைந்துள்ளது. அதுமட்டுமல்லாமல் சென்னை 67.1 கி.மீ தொலைவிலும் அமைந்துள்ளது.

உயர்திரு நந்தனர் என்னும் புலவர் வாழ்ந்ததால் இந்த ஊர் நத்தாநல்லூர் என்று பெயர் பெற்றது என பலராலும் நம்பப்படுகிறது. நத்தாநல்லூர், மதுரா நல்லூர் அல்லது நெல்லூர் என்கிற சிறிய கிராமத்தையும் கொண்டுள்ளது. நெல்லூர் கிராம மக்கள் நத்தாநல்லூரில் இருந்து விவசாயம் செய்வதற்காக சில கிலோ மீட்டர் தொலைவில் இந்த ஊருக்குக் குடி பெயர்ந்தனர்.

நத்தாநல்லூரில் பல்வேறு ஆலயங்கள் உள்ளது. ஒவ்வொரு ஆலயத்திற்கும் ஒரு திருவிழா என பல்வேறு காலங்களில் நடைபெறுகிறது. 

நத்தாநல்லூரில் உள்ள ஆலயங்களின் பெயர்கள் பின்வருமாறு.

ஒவ்வொரு வருடமும் சித்திரை மாதம் முதல் அமாவசை அன்று பிரமாண்டமாகத் தெப்ப உற்சவமும் சிம்ம வாகன பார்வேட்டை உற்சவமும் அலங்கார வாண வேடிக்கைகளுடன் எல்லம்மனுக்குச் வெகுசிறப்பாகத் திருவிழா நடைபெறும். 11 நாட்கள் நடைபெறும் இந்தத் திருவிழா, கொடியேற்று விழாவுடன் இனிதே தொடங்கி ஒவ்வொரு நாளும் பிரம்ம உற்சவத்தோடு கோலாகலமாக நடைபெறும்.

இறுதி நாள் திருவிழா அன்று, அனைத்து கிராம மக்களும் அவர்களது உறவினர்களோடு எல்லையம்மன் ஆலயத்திற்கு முன் உள்ள தெப்பக்குளத்திற்கு அருகாமையில் ஒன்று திரண்டு அம்மனைத் தரிசனம் செய்ய காத்திருப்பார்கள். எல்லம்மன் அலங்கரித்து முதலில் ஊஞ்சலில் அமர வைத்து பின் தெப்பலுக்கு கொண்டு செல்வர். தெப்பல் மூன்று முறை குளத்தைச் சுற்றிவர வாண வேடிக்கைகளுடன் திருவிழா நடைபெறும். பின் எல்லம்மன் ஊரைச் சுற்றி வீதிஉலா வர மக்கள் அனைவரும் தரிசனம் செய்து திருவிழாவை இனிதே கொண்டாடி மகிழ்வர். மறுநாள் தெரு கூத்து அல்லது நாடகம் நடைபெற இந்தத் திருவிழா இனிதே முடிவடைகிறது.

இது மட்டுமல்லாமல் புரட்டாசி மாதம் பெருமாளுக்கு உரி அடி விழா, ஆடி மாதம் கங்கை அம்மனுக்கு கூழ் ஊற்றுதல் என பல்வேறு விழாக்கள் நடைபெறும்.

ஊராட்சி ஒன்றிய ஆரம்பப்பள்ளி 1923-ல் ஆரம்பிக்கப்பட்டது. ஆண் பெண் என இருபாலரும் படிக்கும் இந்தப்பள்ளியில் ஐந்தாம் வகுப்பு வரை மட்டுமே பயில முடிந்தது. மேல் வகுப்பு படிக்க மாணவர்கள் வாலாஜாபாத் செல்ல வேண்டி இருந்த காலம் மாறி 2006-ல் இந்தப்பள்ளி ஊராட்சி ஒன்றிய நடுநிலைப்பள்ளியாக மாறியது.

மக்களின் சராசரி கல்வியறிவு 67.8% ஆகும், இதில் ஆண்களின் கல்வியறிவு 73.9%, பெண்களின் கல்வியறிவு 61.9% ஆகும்.

கிராம மக்கள் வணிகம் செய்ய வாலாஜாபாத் பேரூராட்சிக்கு செல்வது வழக்கம். எனவே பெரும்பாலும் மக்கள் இரு சக்கர வாகனங்களைப் பயன்படுத்துகின்றனர். இருப்பினும் கிராம மக்கள் காஞ்சிபுரம், சென்னை என நகராட்சிகளுக்கு செல்ல அரசு பேருந்துகளையும் நம்பி இருக்கின்றனர். நத்தாநல்லூருக்கு என தனி பேருந்து இல்லை. எனவே, மக்கள் 1.5 மைல் தூரத்தில் உள்ள தமிழ் நாடு மாநில நெடுஞ்சாலை 48-க்கு செல்கின்றனர். ஒவ்வொரு 10 நிமிடத்திற்கும் 79, 579A பேருந்து வசதி காஞ்சிபுரம், சென்னைக்கு உண்டு.

விளக்கம்: அ.வ- அதிக எண்ணிக்கையிலான வழித்தடங்கள், கு.வ – குறைந்த எண்ணிக்கையிலான வழித்தடங்கள்
பெரும்பாலான மக்களுக்கு விவசாயமே தொழிலாகும். ஆனால் இன்று விவசாயம் மெல்ல அழிந்து கட்டுமான தொழில் மேலோங்க தொடங்கியுள்ளது.

90 சதவீதம் இந்து மத மக்கள். சிலர் சமீப காலங்களில் கிருத்துவ மதத்திற்கு மாறி வருகின்றனர்.




</doc>
<doc id="173829" url="https://ta.wikipedia.org/wiki?curid=173829" title="நீளவால் தாழைக்கோழி">
நீளவால் தாழைக்கோழி

நீளவால் தாழைக்கோழி அல்லது நீளவால் இலைக்கோழி ("Pheasant-tailed Jacana", Hydrophasianus chirurgus) என்பது நீர்நிலைகளிலும், நன்னீர் குளங்களிலும், தாமரைத்தடாகங்களிலும், அல்லிக்குளங்களிலும், நதித்துவாரங்களிலும் காணப்படும் ஓர் பறவை இனம். இப்பறவையினம் மிதக்கும் தாவரங்கள் அருகும் நீர்நிலைகளை விரும்பி வாழும். மிகவும் நீண்ட கால் விரல்களினால் மிதக்கும் இலைகளின் மேல் நடக்கும் தன்மை கொண்டுள்ளன. இதன் காரணமாக பெரும்பாலும் இவை ஓடும் நதிகளைத் தவிர்ப்பதையும் காண இயலும், ஏனெனில் ஓடும் நீரில் பயிர்கள் பல்கிப் பெருகுவதில்லை. தாவரங்களின் மீது நடக்கவும் ஓடவும் விருப்பப்பட்டாலும், கால்விரல்களின் நடுவினில் சவ்வு இல்லாவிடினும் இவற்றால் மிகவும் நன்றாக நீந்தவும் முடியும்.

எடையும் உருவ அளவும் பெரிதாக விளங்கும் ஒரு பெண் பல ஆண்களோடு புணரும் பழக்கமுள்ள இப்பறவைகளின் தோற்ற விவரம் கீழ்க்கண்டவாறு:

மிகவும் எளிதாக அடையாளம் கொள்ளக்கூடிய பறவை இனம் இது. எனினும், ஆண் பெண் என்று இரு பாலினங்களுமே வெறுபாடின்றி ஒத்த நிறத்துடன் காணப்படுகின்றன. எனினும் புணரும் காலங்களில் மிகவும் வண்ணமயமாக காணப்பெறுகின்றன. இரண்டு காலங்களிலும் கீழ்த்தாடை மற்றும் மார்பகப்பகுதிகள் வெண்மை நிறம் கொண்டிருக்கும்.

நான்கு முதல் ஆறு மாத காலம் வரை புணரும் காலத்தோற்றத்தோடு காணப்பெறுகின்றன. வெண்மார்பின் குறுக்கே ஒரு கருப்பு வரி உருவாகும். வால் நீண்டு கருத்த வண்ணம் கொள்ளும். இந்த உடலின் குணத்தின் காரணமாகவே இவ்வகைப் பறவைக்கு அதன் பெயர் வந்தது. கழுத்தின் பின்புறம் தங்க நிறத்தில் பட்டை ஒன்று தோன்றும். முகம் முழுதும் வெள்ளை நிறம் தொன்றும். தங்கமும் வெண்மையும் சேருமிடம் குறுகிய கருப்பு வரி ஓடக்காணலாம். இறகுகளின் இறுதியில் வெள்ளை நிறம் தோன்றும். தலையின் உச்சியில் கருப்பு வண்ணம் தொன்றும். இறகுகளின் மீதிருந்த செம்மஞ்சள் நிறம் கருத்த சாம்பல் நிறம் கொள்ளும்.

சாதாரண நேரங்களில் சிறகுகளில் தங்கம் பொன்ற செம்மஞ்சள் நிறம் மெலோங்கி இருக்க கரும் புள்ளிகள் தென்படும். தெளிவான ஓரு கருங்கோடு அலகு பின்புற நுணியில் தொடங்கி தோள்பட்டை வரை செல்லும். தலையின் உச்சியில் கருப்பு வண்ணம் உண்டு. கழுத்தின் பின்புறம் தங்கப்பட்டை மறைந்து விட்டு இளஞ்சாம்பல் நிறங்கொள்ளும்.

நீளவால் தாழைக்கொழிகள் இந்தியா, தென்கிழக்கு ஆசியா, இந்தோனேசியா பகுதிகளில் பரவியுள்ளன. இமாலய மலைச்சாரல்களிலும் சீனாவிலும் செல்லும் இவை மத்திய மற்றும் தென்னிந்திய பகுதிகளில் வந்து புணர்கின்றன. தாய்வானில் மிகவும் அரிதாகவும், ஆத்திரேலியாவிலும் காணப்பெறுகின்றன.

தன் எல்லைகளை மிகவும் கவனத்துடன் காக்கும் இப்பறவையினத்தில் ஆணுக்கு பெண்களைக்காட்டிலும் சிறிய எல்லைகளே. ஓரு பெண்ணின் எல்லையானது பல ஆண்களின் எல்லைகளை உள்ளடக்கி இருப்பது, பெண் பறவை தன் எல்லைக்குள் உள்ள அனைத்து ஆண்களோடு புணர ஏதுவாக உள்ளதை அறியலாம். இவை பதட்டப்படும் போதும் வேறொரு பறவை தன் எல்லைக்குள் வரினும் ஈஈஈஈஈஈ-ஆஆ, என்ற கிரீச்சிடும் ஒலியை எழுப்புகின்றன. இவை பூச்சிகளை அதிகமாக உட்கொண்டு சுற்றுப்புறத்தை தூய்மையாக வைத்துக்கொள்கிறது. 

பூச்சுண்ணிகளான இப்பறவைகள் நடந்த படியோ நீந்திய படியோ வெட்டுக்கிளி பொன்ற பூச்சிகளோ மற்றும் முதுகெலும்பில்லா சிறு உயிரினங்களோ, நீரின் மேலோ நீரில் மிதக்கும் தாவரங்களின் மீது அமரும்போது, வேட்டையாடுகின்றன.

இவை வாழும் மிதக்கும் தாவரங்களின் மீது பெண் சமநிலையாய் நிற்க, மற்ற பல பறவைகள் போல் ஆண் பறவை பெண்ணின் மீது ஏறி அமர்ந்து புணரும். 20 முதல் 40 வினாடிகளில் புணர்ச்சி முடிந்து விடும். இதன் பிறகு ஆண் பறவை நீர்த்தாவரங்களின் மேல் உள்ள தாவரங்களைக் கொண்டு ஒரு பேழைபோல் மிதக்கும் கூடுகளைக் கட்டித் தர, பெண் அதில் சராசரியாக 4 முட்டைகள் இடும். இதன் பிறகு பெண் அடுத்த ஆணோடு புணரக்கிளம்பி விடும். கருஞ்சிவப்பு நிற முட்டைகள் சாதாரண கோழி முட்டைகள் பொன்றிருக்கும். காகங்கள், கழுகுகள், பருந்துகள் மற்றும் நீர் உடும்புகள் விரும்பி உண்ணும் இம்முட்டைகளை ஆண் கண்ணும் கருத்துமாய் பேணுகின்றன. எனினும் இடும் 4 முட்டைகளுள் இரண்டு அல்லது மூன்றே தப்பிப்பொரிக்கின்றன.

முட்டைகள் அடைகாக்கும் காலம்: 19-21 நாட்கள்.

குஞ்சுகள் பொரியும் வேளையில் கருத்த வண்ணம் கொண்டிருந்தாலும், ஈரம் காய்ந்தவுடன் பெரிய புண்ராக்கால பறவையின் வண்ணங்களை கொண்டிருக்கின்றன. இவை வெளிவந்த சில நிமிடங்களிலேயே தனியாக வேட்டையாடத்தொடங்கினாலும் தந்தையின் பார்வையைத்தாண்டி செல்லுவதில்லை. 45 முதல் 60 நாட்கள் வரை குஞ்சுகள் தந்தையின் பராமரிப்பில் இருந்த பிறகு பறக்க இயலும் காலத்தில் தனக்கென வேறு எல்லையைத்தேடிக்கொள்ளும்.

காகம், கழுகு, பருந்து மற்றும் மனிதரைக்கண்டால் தந்தை குரலிட குஞ்சுகள் உடனே வந்து தந்தையின் இறகினுள் ஒளிந்து கொள்ளும் பழக்கம் உள்ளது.

குஞ்சுகள் சிறிது நேரம் மேய்ந்து விட்டு களைப்பறும் வேளைகளில் தந்தை தன் இறகுகளுக்குள் குஞ்சுகளை அனுமதித்து இளைப்பாற விடுகின்றது. இவ்வேளைகளில் தந்தை நின்று கொண்டோ அமர்ந்தபடியொ இருக்கக்கூடும். நின்றபடி இருக்கும் தந்தையின் இறகுகளிலிருந்து பல கால்கள் வெளியே நீட்டியிருப்பதைக்காணலாம்.


</doc>
<doc id="173841" url="https://ta.wikipedia.org/wiki?curid=173841" title="சென்னை கணிதவியல் கழகம்">
சென்னை கணிதவியல் கழகம்

சென்னை கணிதவியல் கழகம் ("Chennai Mathematical Institute") சென்னையில் அமைந்துள்ள கல்வி, ஆய்வுக் கழகம். இங்கு இயற்பியல், கணிதம், கணினியியல் படிப்புகள் வழங்கப்பட்டாலும், கணிதப் படிப்பு உயராய்வுப் படிப்பாக வழங்கப்படுகிறது. இது 1989 இல் தொடங்கப்பட்டு, இளநிலை, முதுநிலை படிப்புகள் வழங்கப்படுகின்றன. தொடக்க காலத்தில் தி. நகரில் அமைந்திருந்த இதன் வளாகம் பின்னர் சிறுசேரியின் சிப்காட் தொழினுட்பப் பூங்காவிற்கு மாற்றப்பட்டது. இதன் கலை, அறிவியல் நிகழ்வான ஃபியெஸ்டா ஆண்டுக்கொரு முறை நடைபெறுகிறது.


</doc>
<doc id="173846" url="https://ta.wikipedia.org/wiki?curid=173846" title="நிரம்ப அழகிய தேசிகர்">
நிரம்ப அழகிய தேசிகர்

நிரம்ப அழகிய தேசிகர் 16 ஆம் நூற்றாண்டில் வாழ்ந்த சைவப் பெருமகன். இவர் வேதாரணியத்தில் தேசிகர் குலத்தில் பிறந்தவர். வடமொழியிலும் தென்மொழியிலும் வல்லவர். கமலை ஞானப்பிரகாசரின் மாணாக்கர். 

சில காலம் மதுரையில் வாழ்ந்தார். இவரது உடலில் நுணாக்காய்க் கிராந்தி என்னும் நோய் இருந்தது. அதனால் இவர் ஒதுக்குப்புறமாகவே வாழ்ந்துவந்தார். அவ்வழியே வந்த சிற்றரன் ஒருவன் இவரைக் கண்டு வினவியபோது காவலர் இவரது நோயைப் பற்றியும், புலமை பற்றியும் எடுத்துரைத்தனர். மன்ன்ன் புலமையைப் போற்றி ‘நிரம்ப அழகியரோ’ என்றான். அதுமுதல் இவருக்கு நிரம்ப அழகியார் என்னும் பெயர் வழங்கலாயிற்று எனவும் கூறுவர். 

குரு காலமான பின்னர் இவர் திருப்பரங்குன்றத்தில் சில காலம் வாழ்ந்துவந்தார். அப்போது திருப்பரங்குன்ற புராடம் பாடினார். 

பின்னர் தமது மூதாதையரின் வேண்டுகோளுக்கு இணங்க குன்றக்குடிக்கு அருகிலுள்ள துழாவூர் என்னுமிடத்தில் மடம் அமைத்துத் தங்கினார். அப்போது இவருக்கு மாணாக்கர் பலர் இருந்தனர். அவர்களில் குறிப்பிடத் தக்கவர் மூவர். ஒருவர் திருவாரூர்ப் புராணம் பாடிய அளகை சம்பந்த முனிவர். மற்றொருவர் செப்பேச புராணம் பாடிய ஞானக்கூத்தர். இன்னொருவர் சங்கரவிலாசம் பாடிய சிதம்பரநாத பூபதி. 

இராமேசிவரம் கோயிலை நிருவாகித்து வந்த சிலர் இவருக்கு மாணாக்கர் ஆயினர். அதனால் இவர் சேது புராணம் பாடினார். 

துழாவூர் மடத் தலைவர்கள் இல்லறத்தார். தந்தையிடமிருந்து மகன் தலைமைப் பொறுப்பினை ஏற்ற பின்னர் தந்தை துறவு பூண்பது வழக்கம். இந்தப் பரம்பரை அறுநூறு ஆண்டுகளாகத் தொடர்கிறது என்கின்றனர். 

நிரம்ப அழகிய தேசிகரை 16 ஆம் நூற்றாண்டு அதிவீரராம பாண்டியர், திருவிளையாடல் புராணம் பாடிய பரஞ்சோதி முனிவர் ஆகியவர்களோடு தொடர்பு படுத்துவது வரலாற்றுக்குப் பொருந்த்தாது. நுணாக்காய்க் கிராந்தி நோய்க் கதையும் போலியே. 

இவர் இயற்றிய நூல்கள்


</doc>
<doc id="173848" url="https://ta.wikipedia.org/wiki?curid=173848" title="ஆடாசிட்டி (ஒலித் தொகுப்புக் கருவி)">
ஆடாசிட்டி (ஒலித் தொகுப்புக் கருவி)

ஆடாசிட்டி ஒலித் தொகுப்புக் கருவி (Audacity audio editor) இலவசமாக பதிவிறக்கக்கூடிய திற மூல மென்பொருளாகும். இது விண்டோசு, மேக், லினக்சு போன்ற இயங்குதளங்களுக்கு ஏற்ப வடிவமைக்கப்பட்டுள்ளது.
வெவ்வேறு ஒலிக் கோப்பு வடிவங்களை கலக்கச் செய்தல், ஒலிப் பதிவு, இரைச்சல் நீக்கம் ஆகியனவற்றை இதன் மூலம் மேற்கொள்ளலாம். ஒலியின் பல்வேறு காரணிகளை மாற்றியமைத்துக் கொள்ளவும் பயன்படுத்தப்படுகிறது.

முதன் முதல் 1999ஆம் ஆண்டு இறுதியில் கார்னிகி மெல்லன் பல்கலைக்கழகத்தைச் சேர்ந்த டோமினிக் மாச்சோனி என்பவராலும் ரோசர் டானென்பர்க் என்பவராலும் தொடங்கப்பட்டது. 28 மே 2008, 0.8 பதிப்பை வெளியிட்டார்கள்

10 அக்டோபர் 2011 வரை சோர்சுபோர்ச்சு தளத்தில் 76.5 மில்லியன் தரவிறக்கத்துடன் 11வது புகழ்பெற்ற மென்பொருளாக அத்தளத்தில் இருந்தநு. சிற்ந்த பல் ஊடக திட்டத்துக்கு வழங்கப்படும் சோர்சுபோர்ச்சு சமூகத்தின் தேர்வாக 2007 & 2009 ஆண்டுகளில் அடாசிட்டி திகழ்ந்தது. மார்ச்சு 2015 முதல் போசுஅப் என்னும் தளத்தில் செயல்படுகிறது.



</doc>
<doc id="173851" url="https://ta.wikipedia.org/wiki?curid=173851" title="திருப்பரங்கிரிப் புராணம்">
திருப்பரங்கிரிப் புராணம்

திருப்பரங்கிரிப் புராணம் 16 ஆம் நூற்றாண்டில் நிரம்ப அழகிய தேசிகர் என்பவரால் இயற்றப்பட்டது. திருப்பரங்குன்றத்தைத் திருப்பரங்கிரி எனக் கூறுவது அக்கால வடமொழி மோகம். காந்தம் என்னும் வடமொழி நூலில் தலமான்மியம் கூறும் பகுதியில் இந்தக் கதை உள்ளது என்பர். இது தமிழில் எழுதப்பட்ட புராணம். 11 சருக்கங்களும், 526 பாடல்களும் இதில் உள்ளன. 

குமரன் உபதேசம், குமரன் தவம், சிபி வேந்தன் நிலக்கொடை, அரிச்சந்திரன் இங்கு வந்து ஆலயம் எடுத்தது முதலான கதைகள் இதில் கூறப்பட்டுள்ளன. சூர சமகாரச் சருக்கம், திருக்கல்யாணச் சருக்கம் என்றெல்லாம் நூல் வளர்கிறது. 

பாடல் (எடுத்துக்காட்டு) 

<poem>உண்டிட உவட்டாது எழுந்த புத்தமுதே, ஊற்று எழப் பழுத்த தீங் கரும்பே
வண்டு எழாது அலர்ந்து வளர்ந்த பூங்கொடியே, வடித்திடாத் தெளிந்த செந் தேனே
எண் திசை விளங்க வரும் தனி விளக்கே, இனித்து இனித்து அருந்து கற்கண்டே
மண்டலம் புகழ வளர்ந்த பெண் அரசே, மறம் எழாது எழுந்த பேரொளியே </poem> 
இந்த நூலின் பதிப்புகள் இரண்டு உள்ளன. 


</doc>
<doc id="173853" url="https://ta.wikipedia.org/wiki?curid=173853" title="இயல் மெய்யியல்">
இயல் மெய்யியல்

இயல் மெய்யியல் ("Natural philosophy") அல்லது இயற்கையின் மெய்யியல் (இலத்தீன்: "philosophia naturalis") என்பது இயற்கை மற்றும் அண்டத்தைக் குறித்த மெய்யியல் ஆய்வாகும். அறிவியல் மற்றும் தொழினுட்பத்தின் மேம்பாடுகளுக்கு முன்னர் இத்துறையே முதன்மையாக இருந்தது. இயற்பியல் போன்ற இயற்கை அறிவியல் துறைகளுக்கு இதுவே முன்னோடியாக இருந்தது. 

இயற்கை அறிவியல் வரலாற்றின்படி மெய்யியிலிருந்தே , குறிப்பாக இயல் மெய்யியலிலிருந்தே உருவானது. பல தொன்மையான பல்கலைக்கழகங்களில் நெடுங்காலமாக நிறுவபட்டிருந்த இயல் மெய்யியல் தலைமைப் பீடங்கள் தற்காலத்தில் இயற்பியல் பேராசிரியர்களால் நிரப்பப்பட்டுள்ளன. தற்காலப் பயன்பாடான "அறிவியலும்" "அறிவியலாளர்களும்" 19வது நூற்றாண்டிலிருந்தே புழக்கத்திற்கு வந்தன. இயற்கைவாத-சமயவியலாளர் வில்லியம் ஹியூவெல் தான் முதன்முதலில் "அறிவியலாளர்" என்ற சொல்லாட்சியை அறிமுகப்படுத்தினார். எடுத்துக்காட்டாக, ஐசாக் நியூட்டன் 1687 ஆம் ஆண்டில் வெளியிட்ட தமது அறிவியல் ஆய்வறிக்கைக்கு "இயல் மெய்யியலின் கணிதக் கோட்பாடுகள்" என்றும் 1867இல் வில்லியம் தாம்சனும் பீட்டர் டைட்டும் எழுதிய ஆய்வறிக்கை "இயல் மெய்யியல் ஆய்வறிக்கை" என்றும் பெயரிடப்பட்டிருந்தன.




</doc>
<doc id="173855" url="https://ta.wikipedia.org/wiki?curid=173855" title="இயற்கை அறிவியல்">
இயற்கை அறிவியல்

இயற்கை அறிவியல் ("natural sciences") என்பது இயற்கை உலகத்தை நடாத்துகின்ற பல்வேறு விதிகளை அறிவியல்சார்ந்த முறைமைகளால் விளக்க முற்படுகின்ற அறிவியலின் கிளை ஆகும். "இயற்கை அறிவியல்" என்ற சொல்லாட்சி மனித நடத்தைகளையும் சமூக அமைப்புக்களையும் அறிவியல் அறிவு வழி கொண்டு ஆய்கின்ற "சமூக அறிவியலில்" இருந்தும் மனித நிலைகளை பகுத்தாய்வு நோக்குடன் ஆய்கின்ற "மனிதவள அறிவியலில்" இருந்தும் வழமையான அறிவியலான கணிதம், ஏரணம் போன்றவற்றில் இருந்தும் வேறுபடுத்துமாறு பயன்படுத்தப்படுகிறது.



</doc>
<doc id="173858" url="https://ta.wikipedia.org/wiki?curid=173858" title="சஞ்சிக்கூலி">
சஞ்சிக்கூலி

சஞ்சிக்கூலி என்பது 19-ஆம் 20-ஆம் நூற்றாண்டுகளில், தென்னிந்தியாவில் இருந்து மலாயாவுக்கு கூலி வேலைகள் செய்ய அழைத்து வரப்பட்ட இந்தியர்களைக் குறிக்கும் ஒரு வழக்குச்சொல் ஆகும். இது சஞ்சி () எனும் மலாய்ச் சொல்லில் இருந்து உருவானது. தமிழில் ஒப்பந்தம் என்று பொருள்படும்.

மலாயாவில் இருந்த பிரித்தானியத் துரைமார்கள் தென்னிந்தியாவிற்கு கங்காணிகளை அனுப்பி வைத்தனர். தென்னிந்தியாவில் இருந்து ஆட்களைக் கொண்டு வருமாறு அந்தக் கங்காணிகள் பணிக்கப் பட்டனர். ’மலாயாவில் காசும் பணமும் கித்தா மரத்தில் காய்ச்சுத் தொங்குகிறது’ எனும் கங்காணிகளின் ஆசை வார்த்தைகளை நம்பிய தென்னிந்திய மக்கள், மலாயாவுக்குள் ஆயிரக்கணக்கில் அழைத்து வரப் பட்டனர்.

இப்படி அழைத்து வரப் படுவற்கு கங்காணி முறை என்று பெயர். இலங்கையில் ஒப்பந்தக் கூலி முறை என்று அழைக்கப் பட்டது. தமிழர்கள், தெலுங்கர்கள், மலையாளிகள் சஞ்சிக்கூலிகளாய் மலாயாவுக்குக் கொண்டு வரப்பட்டார்கள். மலேசிய வரலாற்றில் சஞ்சிக்கூலிகள் என்பது ஒரு துயர அத்தியாயத்தின் முதல்பக்கம்.

கங்காணிகள் என்பவர்கள் ஏற்கனவே ஆங்கிலேயர்களுக்கு உரிமையான தோட்டங்களில் பணிபுரிந்து வந்த தொழிலாளர்கள்தான். முரட்டுத் தனமும், வாக்குச் சாதுரியமும், பொருளாசையும் ஒரு சேரப் பெற்றவர்கள். வெள்ளைக்கார ஆங்கிலேயர்களின் நம்பிக்கைக்கு உரியவர்களாகவும் விளங்கியவர்களே காலப் போக்கில் கங்காணிகளாகத் தேர்ந்தெடுக்கப் பட்டனர்.

இந்தக் கங்காணிகள், தென்னிந்தியாவில் கொண்டு வரப்பட்ட தமிழர்களைத் தங்களுக்கு வழங்கப்பட்ட அதிகாரச் செல்வாக்குகளைக் கொண்டு அடிமைப் படுத்தினர். முதலாளிமார்களின் கைப்பிள்ளைகள் போலவும் சேவகம் செய்தனர். தன் இன மக்களையே காசுக்காக அடித்துத் துவைத்துக் காயப் படுத்தினர். ஆங்கிலேயர்களின் கைப்பாவைகளாகப் பிழைத்து வந்த இவர்களைக் கறுப்புக் கங்காணிகள் என்று அழைப்பதும் உண்டு.

1826-ஆம் ஆண்டு இந்திய மாக்கடலில் இருக்கும் ரியூனியன் தீவுக் கூட்டத்தில் வேலை செய்வதற்கு ஆட்கள் தேவைப் பட்டனர். ஆகவே, பிரெஞ்சுக்காரர்கள் இந்தியாவில் இருந்து தொழிலாளர்களை ஒப்பந்தக் கூலிகளைக் கொண்டு வருவதற்கு முதல் அஸ்திவாரத்தைப் போட்டனர். போக விரும்புகிறவர் நீதிபதியின் முன்னால் நின்று தான் சுய விருப்பப்படி அங்கு போக விரும்புவதாக அறிவிக்க வேண்டும். ஒரு சத்திய வாக்குறுதி வழங்க வேண்டும். 

ஒவ்வொரு மாதத்திற்கும் சம்பளம் எட்டு ரூபாய்கள். ஐந்து ஆண்டு காலத்திற்கு ஒப்பந்தம். 1830-க்குள் பாண்டிச்சேரி, காரைக்கால் பகுதிகளில் இருந்து 3,012 இந்தியத் தொழிலாளர்கள் ரியூனியன் தீவுக் கூட்டத்திற்கு அனுப்பப் பட்டனர். இதே போல 1829-இல் மொரிசியஸ் தீவிற்கும் ஆட்களைக் கொண்டு செல்வதற்கு முயற்சிகள் மேற்கொள்ளப்பட்டன. அவை தோல்வியில் முடிந்தன.

1834-இல் பிரித்தானிய பேரரசின் ஆளுமையில் இருந்த நாடுகளில் பெரும்பான்மைப் பகுதிகளில் அடிமைத்தனம் ரத்து செய்யப் பட்டதும், இந்தியத் தொழிலாளர்கள் மொரிசியஸ் தீவிற்குக் கொண்டு செல்லப் பட்டனர். 1838-க்குள் 25,000 இந்தியத் தொழிலாளர்கள் ஏற்றுமதி செய்யப்பட்டு விட்டனர்.

18-ஆம் நூற்றாண்டில், பிரித்தானிய கிழக்கிந்திய நிறுவனம், தென்னிந்தியாவின் ஆட்சி அதிகாரத்தைக் கைப்பற்றியது. 1858-இல் ஐக்கிய ராச்சியம் என்று அழைக்கப்படும் பிரிட்டிஷ் நாடாளுமன்றத்தின் நேரடியான ஆட்சியின் கீழ் இந்தியா வந்தது. இந்த இரு ஆட்சிகளின் மூலமாகத் தமிழ்நாட்டின் கிராமப்புற வேளாண்மைத் துறையில் மாற்றங்கள் ஏற்பட்டன.









இவற்றின் விளைவாகத் தமிழகக் கிராமப்புறங்களில் வாழ்ந்த குத்தகை விவசாயிகள், சிறு நில உரிமையாளர்கள், நிலமற்ற விவசாயத் தொழிலாளர்கள் பெரிதும் பாதிக்கப்பட்டனர். இவர்களில் குறிப்பாகத் தலித் மக்கள் அதிகமாகவே பாதிக்கப்பட்டனர். கிராமங்களை விட்டு வெளியேறி உயிர் பிழைக்கலாம் எனும் உணர்வுகள் அவர்களிடம் மேலோங்கி நின்றன.

தமிழ்நாட்டின் மேற்குத் தொடர்ச்சி மலைத்தொடர்ப் பகுதிகளிலும், ஸ்ரீலங்காவின் மலையகப் பகுதிகளிலும், மலாயாவிலும் ரப்பர், தேயிலை, காபித் தோட்டங்களை உருவாக்கினர். 19-ஆம் நூற்றாண்டில் பர்மா எனும் மியன்மாரில் ரப்பர் தோட்டங்களும், மொரிசியஸ் நாட்டில் கரும்புத் தோட்டங்களும் உருவாக்கப்பட்டன.

அந்த வகையில், புதிதாக மலைத் தோட்டங்களை உருவாக்குவதற்கு, இயற்கைக் காடுகள் திருத்தி அமைக்கப்பட வேண்டி இருந்தன. அடுத்து அங்கு பயிரிடப்பட்ட காபி, தேயிலை, ரப்பர் தோட்டங்களைப் பராமரிக்கவும், அவற்றின் அறுவடைகளைச் சேகரிக்கவும் மிகுதியான அளவில் தொழிலாளர்கள் தேவைப்பட்டனர்.

1815-இல் இலங்கையின் மலையகப் பகுதியின் தலைநகராக விளங்கிய கண்டியை ஆங்கிலேயர் கைப்பற்றினர். அதன் பின்னர் 1824-இல் இம் மலைப் பகுதியில் காபி பயிரிடத் தொடங்கினர். 1828-இல் ஜார்ஜ் பேர்ட் என்ற ஆங்கிலேயர் இப்பகுதியில் காபியும் கொக்கோவும் பயிரிடும் தோட்டங்களை உருவாக்கினார். இதை அடுத்து வேறு சில ஆங்கிலேயர்களும் மலைத் தோட்டங்களை உருவாக்கினர்.

1969 - 1880-ஆம் ஆண்டுகளில் காபிப் பயிர் ஒரு வகையான நோய்த் தாக்குதலினால் பாதிக்கப்பட்டது. அதன் பின்னர் காபியைத் தவிர, தேயிலை, கொக்கோ, சிங்கோனா ஆகிய பயிர்களும் பயிரிடப்பட்டன. பின்னர் ரப்பரும் பயிரிடப்பட்டது. இருப்பினும் தேயிலைத் தோட்டங்கள்தான் பிரதான வருமானத்தைப் பெற்றுத் தந்தன.

இத்தோட்டங்களை உருவாக்க, ஒரு கட்டத்தில் சில சிங்களக் குடியிருப்புகள் அழிக்கப்பட்டன. தங்கள் குடியிருப்பு உரிமையை அழித்தவர்கள் என்ற வெறுப்பு உணர்வுகளின் காரணமாக ஆங்கிலேயர்களின் தோட்டங்களில் வேலை செய்யச் சிங்களவர்கள் விரும்பவில்லை. இதைத் தவிர, செங்குத்தான மலைச் சரிவுகளிலும் அடர்ந்த காட்டுப் பகுதிகளிலும் கடினமாக உழைக்கச் சிங்களவர்கள் முன்வரவில்லை.

இதனால் இலங்கைக்கு வெளியிலிருந்து தொழிலாளர்களை எதிர்பார்க்க வேண்டிய நிலை ஆங்கிலேயர்களுக்கு ஏற்பட்டது. இந்தச் சூழலில் ஆங்கிலேய அரசின் தவறான வேளாண்மைக் கொள்கையால் பாதிக்கப்பட்டத் தமிழகக் குடியானவர்கள் தம் வாழ்வுக்கான புதிய ஆதாரங்களைத் தேட வேண்டிய கட்டாயத்திற்கு ஆளாகி இருந்தார்கள்.

இத்தகைய சமூகச் சூழலில் ஆங்கிலேயர்களால் உருவாக்கப்பட்ட மலைத் தோட்டங்கள், கிராமப்புற மக்களுக்குப் பாலைவனச் சோலைகளாக அமைந்தன. கிராமப்புற மக்கள் மட்டும் அல்லாமல்; கடன்பட்டு, கடன்களைத் திருப்பிக் கொடுக்க முடியாதவர்கள்; சாதி சனங்களைப் புறக்கணித்துக் காதலித்தவர்கள்; "கிரிமினல்" குற்றங்களைச் செய்தவர்களின் புகலிடமாகவும் அந்தத் தேயிலை மலைத்தோட்டங்கள் அமைந்தன.

ஆங்கிலேய முதலாளிகளின் தேவைகளை நிறைவேற்றும் வகையில் ஒப்பந்தக் கூலி முறை எனும் ஒரு புதிய முறை உருவாக்கப்பட்டது. இந்த முறை கங்காணி முறை என்று மலாயாவில் அழைக்கப்பட்டது. மலாயாவிற்குப் பின்னர்தான் இலங்கையில் அந்தக் கங்காணி முறை அமலுக்கு வந்தது. ஆனால், இலங்கையில் ஒப்பந்தக் கூலி முறை என்று அழைக்கப்பட்டது.

அதன்படி கிராமப்புற ஏழைக் குடியானவர்கள், தோட்ட முதலாளியிடம் ஒரு குறிப்பிட்ட கால அளவு அவருடைய தோட்டங்களில் பணிபுரிவதாக ஒப்பந்தப் பத்திரத்தில் கையெழுத்து அல்லது கைநாட்டுப் போட்டுக் கொடுத்துவிடுவார்கள். ஒப்பந்தக் காலம் முடியும் முன்னர் அவர்கள் எந்தக் காரணத்தைக் கொண்டும் மலைத் தோட்டங்களை விட்டு வெளியேறக் கூடாது. மீறினால் முதலாளி விதிக்கும் தண்டனையை அனுபவிக்க வேண்டும்.

இருப்பினும், சிலர் திருட்டுத் தனமாகத் தாயகத்திற்குத் திரும்பி விடுவதும் உண்டு. தோட்ட முதலாளிகள் கொடுக்கும் புகாரின் அடிப்படையில் அங்குள்ள காவல்துறை அவர்களைக் கைது செய்து, மீண்டும் அவர்கள் பணிபுரிந்து வந்த அந்தப் பழைய தோட்டத்திற்கே திருப்பி அனுப்பிவிடும்.

ஒரு கட்டத்தில் இந்த ஒப்பந்தக் கூலி முறையால் தேவையான ஆட்களைத் திரட்ட முடியாத நிலையில், மலாயாவில் பயன்படுத்தப்பட்ட கங்காணி முறையை இலங்கையிலும் அறிமுகப்படுத்தினார்கள். கங்காணி என்பவர் ஏற்கனவே ஆங்கிலேயர்களுக்கு உரிமையான தோட்டங்களில் பணிபுரிந்து வந்த தொழிலாளர்தான். முரட்டுத்தனமும், வாக்குச் சாதுரியமும், பொருளாசையும் ஒரு சேரப் பெற்றவர்களாகவும் வெள்ளை ஆங்கிலேயர்களின் நம்பிக்கைக்கு உரியவர்களாகவும் விளங்கியவர்களே கங்காணிகளாகத் தேர்ந்தெடுக்கப்பட்டனர்.

இந்தக் கங்காணிகள் டைம் டிக்கட் எனும் "(Time Ticket)" அடையாளத் தகடுகளுடன் மலாயா அல்லது இலங்கைத் தேயிலைத் தோட்டங்களிலிருந்து புறப்படுவார்கள். மலாயாவில் எஸ்.எஸ். ரஜுலா "(S.S. Rajula)," ஸ்டேட் ஆப் மெட்ராஸ் "(State of Madras)" போன்ற கப்பல்கள் சஞ்சிக்கூலிகளுக்கும் கங்காணிகளுக்கும் பயண மார்க்கங்களாக இருந்தன. எஸ்.எஸ். என்றால் "Straits Service". தமிழில் நீரிணைச் சேவை என்று அழைக்கலாம்.

கங்காணிகள் கொண்டு வரும் அடையாளத் தகட்டில், தோட்டத்தின் பெயர், அந்தத் தோட்டம் இருக்கும் மாவட்டம், தகட்டின் வரிசை எண் போன்றவை குறிக்கப்பட்டிருக்கும். பெரும்பாலும் திருச்சி, தர்மபுரி, மதுரை, இராமநாதபுரம், தஞ்சை, புதுக்கோட்டை, திருநெல்வேலி ஆகிய மாவட்டப் பகுதிகளுக்கே கங்காணிகள் புறப்பட்டு வந்தனர்.

தங்களுடைய பூர்வீகக் கிராமம், உறவுக்காரர்கள், தெரிந்தவர்கள் மற்றும் தம் சாதிக்காரர்கள் வாழும் ஊர் எனத் தமக்கு நன்கு அறிமுகமான பகுதிகளையே கங்காணிகள் தேர்ந்தெடுத்து வந்தனர். திக்கற்று நிற்கும் கிராம மக்களிடம், இலங்கையில் காணப்படும் தோட்டங்களைச் சொர்க்கலோகமாக வர்ணித்தனர். மலாயாவில் பணம் காசு கொட்டிக் கிடக்கின்றது என்று போற்றிப் புகழ்ந்தனர்.

தோட்டத் தொழிலாளர்களாகப் பணிபுரிய அவர்களை அழைத்தார்கள். அதை ஏற்றுக் கொண்ட மக்களிடம் தான் கொண்டு வந்த தகட்டை, ஒரு சில ரூபாய்களுக்கு விற்றுவிடுவார்கள். சிலர் குடும்பத்துடன் புறப்படுவார்கள். இவர்களது பயணச் செலவை முதலில் கங்காணியே ஏற்றுக் கொள்வார்.

இலங்கைக்குப் போகிறவர்கள் தூத்துக்குடி இரயில் நிலையத்திற்கும் மணியாச்சி இரயில் நிலையத்திற்கும் இடையில் உள்ள தட்டப்பாறை அல்லது இராமேஸ்வரம் அருகில் உள்ள மண்டபம் என்ற ஊர் நகரங்களில் உள்ள தொழிலாளர் முகாம்களுக்கு அழைத்துச் செல்லப்படுவார்கள். அப்போது இந்த முகாம்கள் இலங்கை அரசின் தொழிலாளர் துறையினரால் நடத்தப்பட்டன.

தொழிலாளர் முகாம்களுக்குள் நுழையும் பொழுது கங்காணி கொடுத்தத் தகடைக் கயிற்றில் கோர்த்து, கழுத்தில் தொங்கவிட்டுக் கொள்ள வேண்டும். காலரா, அம்மை ஆகிய நோய்களுக்கானத் தடுப்பூசிகளை ஒவ்வொரு தொழிலாளர்களுக்கும் போடுவார்கள். இவ்விரு நோய்களும் அவர்களிடம் இல்லை என்று உறுதி செய்த பின்னரே இவர்கள் இராமேஸ்வரத்திற்கு அழைத்துச் செல்லப்படுவார்கள். அங்கிருந்து கப்பல் வாயிலாக இலங்கையின் தலைமன்னார் பகுதிக்கு அல்லது கொழும்புக்கு அழைத்துச் செல்லப்படுவார்கள்.

தலைமன்னாரிருந்து கால்நடையாக ஆடு, மாடுகளைப் போலக் கூட்டம் கூட்டமாக அழைத்துச் செல்வார்கள். வழிநடைக் களைப்பினாலும், போதுமான உணவு இல்லாமையாலும் நடைப்பயணத்தின் போதே சிலர் இறந்து போவதும் உண்டு. இந்தத் தொழிலாளர்களைக் ‘கூலி’ என்ற இழிவான சொல்லாலேயே குறித்தனர். இவர்களுக்கு வழங்கப்படும் ஊதியம், கூலிச் சம்பளம் என்றே குறிப்பிடப்பட்டது.

இவர்களிடையே சமயப் பிரச்சாரம் செய்வதற்கு உருவாக்கப்பட்ட மிஷன்களும் "கூலி மிஷன்கள்" என்றே பெயர் பெற்றன. இவர்கள் தமிழர்களாக இருந்தமையால், கூலித் தமிழன் அல்லது "தோட்டக் காட்டான்" என்று குறிப்பிடப்பட்டனர். இவர்களைவிடத் தாங்கள் உயர்வானவர்கள் என்று யாழ்ப்பாணத் தமிழர்களும், இலங்கையில் வாணிபம் செய்து வந்த இந்தியத் தமிழர்களும் தம்மை வேறுபடுத்திக் காட்டிக் கொண்டனர்.

கூலி லயன்கள் என்று அழைக்கப்படும் கூலிகளின் வீடுகள், குதிரை லாயங்களைப் போன்று வரிசையாகக் கட்டபட்டிருந்தன. வீடுகள் அனைத்தும் தகரக் குடிசைகள். அங்கே இவர்கள் குடியேற்றப்பட்டனர். காலையில் கொம்பு ஊதப்படும் அல்லது தப்பு அடிக்கப்படும். எல்லோரும் பிரட்டுக் களத்தில் கூடவேண்டும். ஆங்கிலத்தில் "‘Parade Ground’" என்று ஆங்கிலேயர்கள் குறிப்பிட்டதையே பிரட்டுக் களம் என்று நம்மவர்கள் குறிப்பிட்டனர்.

இங்கிருந்து அவர்கள் தோட்டப்பயிர் உள்ள இடங்களுக்கு அழைத்துச் செல்லப்படுவார்கள். தேயிலைக் கொழுந்தெடுத்தல், காபிப் பழம் பறித்தல், செடிகளைக் கவாத்து செய்தல், களை எடுத்தல், புதிய தோட்டம் உருவாக்கக் காடுகளைத் திருத்துதல் போன்ற பணிகளை இவர்கள் மேற்கொண்டனர். குழுக்களாகப் பிரிந்து இவர்கள் வேலை செய்வார்கள். ஒவ்வொரு குழுவையும் கண்காணிக்க ஒரு கங்காணி இருப்பார். இவர்கள் சில்லறைக் கங்காணி என்று அழைக்கப்பட்டனர்.

கடல் பயணத்திற்குச் செலவானத் தொகையை, கூலிகளின் ஊதியத்தில் இருந்து தவணை முறையில் பிடித்தம் செய்தார்கள். கூலிகளை ஈவு இரக்கமில்லாமல் வேலை வாங்குவதற்காகவும், முதலாளிகளுக்கு விசுவாசமாக இருப்பதற்காகவும் தலைக்காசு அல்லது கங்காணிக் காசு என்ற பெயரில் கூலியாட்களின் கூலியிலிருந்து ஒரு சிறு பகுதி பிடித்தம் செய்யப்படும். அந்தத் தொகையைக் கங்காணிக்கு முதலாளிகள் வழங்கி வந்தனர்.

ஒரு கங்காணி தன்னோடு அழைத்துச் செல்லும் அனைவரின் பெயர்களும், அந்தக் கங்காணியின் கணக்கில் பதிவு செய்யப்படும். அவ்வாறு பேர் பதியப்படும் ஒவ்வொரு தொழிலாளியின் சம்பளத்தில் இருந்து ஒவ்வொரு நாளைக்கும் மூன்று விழுக்காட்டுப் பணம் கங்காணிக்குக் கொடுக்கப்படும். இந்த வகையில் கங்காணியின் சம்பளத்தைவிட கங்காணிக் காசு என்ற பெயரால் கங்காணிக்கு அதிகமாக வருவாய் கிடைக்கும்.

தேயிலை அல்லது காபிப்பழம் சேகரித்து முடிந்த பின், சேகரித்தவை எடை போடப்படும். இது கணக்கர்களின் பணியாகும். நிர்ணயம் செய்யப்பட்ட அளவுக்கும் குறைவாகச் சேகரிப்பு இருந்தாலோ அல்லது இருப்பதாகக் கணக்கன் கூறினாலோ, ஒரு தொழிலாளியின் ஒரு நாள் ஊதியத்தில் இருந்து சரி பாதி சம்பளம் குறைக்கப்படும். இதற்கு அரைப்பேர் போடுதல் என்று பெயர்.

இவ்வாறு கூலியாளுக்குக் கிடைக்கும் கூலி குறைந்துவிட்டால், கங்காணிக்குக் கிடைக்கும் தலைக்காசும் கிடைக்காது. 
ஆகவே கங்காணி மிகவும் கோபப்படுவார். அதனை தொழிலாளர்கள் கீழ்கண்டவாறு வேதனையுடன் பாடினார்கள்.

சரிகைத் தலைப்பாகை; கோட்டின் இடது புறத்து மேல்பைக்கு மேலே வெள்ளிச் சங்கிலி; அதில் தொங்கும் தட்டை; இவைதான் கங்காணியின் உருவ அமைப்புக்கான அலங்காரம். கங்காணி காதிலே போட்டு இருக்கும் கடுக்கனுக்கு குண்டலம் என்று பெயர். கழுத்திலே மாட்டி இருக்கும் தங்க வளையத்திற்கு கெவுடு என்று பெயர். கையிலே இருக்கும் பிரம்புக்கு கொண்டை என்று பெயர். இவை கங்காணியின் அத்தியாவசியமான அணிகலன்கள். தொழிலாளர்களை அடிப்பதற்காகப் பிரம்பு பயன்பட்டது.

இலங்கைத் தோட்டப் புறங்களில் தொழிற்சங்கங்கள் ஊடுருவும் வரை, கங்காணிமார்களின் அதிகாரம் இந்தியாவின் கிராமத்து ஜமீன்தாரின் நிலைமையை மிஞ்சிப் போய் இருந்ததாகச் சொல்லப்படுகிறது. கங்காணிகள் ஈவு இரக்கமின்றி வேலை வாங்குவதை கீழ்க்காணும் மலையக நாட்டார் பாடல் வாயிலாக அறிய முடிகிறது.

தங்கள் மீது நிகழ்த்தப்படும் மனிதாபிமானம் இல்லாத கொடுமைகளுக்கு வெள்ளைத்துரைகளைக் காட்டிலும் கங்காணிகளே முக்கியக் காரணம் என்று மேற்கண்டவாறு பாடியுள்ளனர். பழக்கமில்லாத குளிரான மலைப் பகுதி, அட்டைக்கடி, கொசுக்கடியினால் ஏற்படும் மலேரியாக் காய்ச்சல்; காட்டு விலங்குகளின் தாக்குதல்கள் போன்றவற்றிற்கு தோட்டத் தொழிலாளர்கள் நாளும் ஆளாகி வந்தனர்.

பிழைக்கப் போன இந்தத் தமிழர்களிடம் உரையாடுவதற்காக, ஆங்கிலேய முதலாளிகள் தமிழ் படிக்க வேண்டிய கட்டாயமும் ஏற்பட்டது. அந்த ஆங்கிலேய முதலாளிகளின் தேவைகளை நிவர்த்தி செய்யும் வகையில் ‘"கூலித் தமிழ்"’ என்ற நூல் 1922-இல் வெளியானது. இந்த நூலில் தோட்டத் துரைக்கும் கூலி வேலையாள்களுக்கும் நிகழும் உரையாடல் பயிற்சிகள் இடம் பெற்றிருந்தன.

மலாயாவில் இருந்து ஆள்களைத் தேடிப் போன கங்காணிகள், பினாங்குத் தீவு அல்லது கோலா கிள்ளான் துறைமுகத்தில் இருந்து கப்பல் ஏறினார்கள். பெரும்பாலும் அவர்கள் பயன்படுத்தியது எஸ்.எஸ். ரஜுலா "(S.S. Rajula)," ஸ்டேட் ஆப் மெட்ராஸ் கப்பல்கள்தான். இந்தக் கப்பல்களின் பின்னால் ஒரு பெரிய வரலாறே இருக்கிறது. சஞ்சிக்கூலிகளுக்கும் கங்காணிகளுக்கும் அந்தக் கப்பல்கள் பயணப் பொக்கிஷங்களாக அமைந்தன.

நாடு விட்டு நாடு கடந்து வந்ததால், சஞ்சிக்கூலிகளின் அடிப்படை மனித உரிமைகள் மீறப்பட்டன. அவர்களின் அடிப்படையானத் தேவைகளும் மறுக்கப்பட்டன. அப்படி வந்தவர்களில் பலர், அவர்களுக்குக் கிடைக்க வேண்டிய நியாயமான உரிமைகளைக் கேட்டனர். அதனால் பிரித்தானியர்கள் மிரட்சி அடைந்தனர்.

உரிமைப் போராட்டவாதிகள் பலர் மியான்மார், தென்னாப்பிரிக்கா, சிங்கப்பூர், இந்தோனேசியா நாடுகளுக்கும் அந்தமான் நிக்கோபார் தீவுகளுக்கும் நாடு கடத்தப்பட்டனர். அவர்களில் சிலர் எங்கே அனுப்பப்பட்டார்கள் என்ற விவரம் தெரியாமல், இன்று வரையிலும் காணாமல் போனவர்களின் பட்டியலில் இடம் பெற்றுள்ளனர்.

உலகத்தில் பல்வேறு நாடுகளில் வாழ்ந்துவரும் தமிழர்கள், ஒரு காலக் கட்டத்தில் இரு காரணங்களுக்காகப் புலம்பெயர்ந்தவர்கள் ஆவர். முதலாவதாக, போர்களின் காரணமாக இடம் தேடி, தங்களின் உயிரைக் காப்பாற்றிக் கொள்ள புலம் பெயர்ந்தவர்கள். அந்த வகையில் இலங்கையில் இருந்து அகதிகளாகப் புலம்பெயர்ந்தவர்களைச் சொல்லலாம்.

அவ்வாறு புலம் பெயர்ந்தவர்கள் இன்று பிரான்ஸ், இங்கிலாந்து, கனடா போன்ற நாடுகளில் வாழ்ந்து வருகிறார்கள். சிலர் அந்த நாடுகளில் இரண்டாம் தரப் பிரஜைகளாகவும் வாழ்கிறார்கள். இரண்டாவதாக, தங்களின் சொந்த நாட்டில் வாழ வழி இல்லாமல் பிழைப்புகளைத் தேடி புலம் பெயர்ந்தவர்கள். இவர்களில் இரு வகை உள்ளனர்.

முதல் வகை: 18ஆம் நூற்றாண்டில், சொந்த முயற்சியில் வியாபாரம் செய்ய வெளிநாடுகளுக்குச் சென்றவர்கள். அவ்வாறு 18ஆம் நூற்றாண்டின் இறுதியில் வந்த தமிழர்கள் மலேசியாவின் பினாங்கு மாநிலத்தில் வாழ்ந்து அங்கேயே நிலைத்து இருக்கிறார்கள்.

இரண்டாம் வகை: போர் காலக்கட்டத்தில் வெள்ளையர்களின் தோட்டங்களிலும் காடுகளிலும் வேலை செய்வதற்காக அழைத்து வரப்பட்டவர்கள். அப்படி அழைத்து வரப்பட்டவர்களில் ஒரு பகுதியினர், மலேசியக் காடுகளில் கூலி வேலைக்கு அமர்த்தப்பட்டனர். அவர்கள் காடுகளிலேயே குடிசைகள் அமைத்துத் தங்கிக் கொண்டனர்.

இன்னொரு பிரிவினர் மலேசியத் தோட்டப் புறங்களில் குடியமர்த்தப்பட்டனர். 1930களில் மலாயாவுக்கு வந்த தமிழர்களுக்குத் தோட்டப் புறங்களிலேயே கோவில், பள்ளிக்கூடம், கல்லுக்கடை எனும் சலுகைகள் வழங்கப்பட்டன. அவர்கள் தோட்டத்தைவிட்டு வெளியே போகாதபடி உழைப்புச் சுரண்டலுக்கு உள்ளானார்கள்.

அதே போல இந்தியக் கிராமங்களில் இருந்து மக்கள் கூட்டம் கூட்டமாக மலாயா தேயிலைத் தோட்டங்களில் வேலை செய்வதற்காக அழைத்துச் செல்லப்பட்ட இரக்கமற்ற வரலாறும் உள்ளது. ஒரு துயரவெளியில் பெரும் அவலக் குரல்கள். அந்தச் சஞ்சிக் கூலிகளின் வாரிசுகள் இன்றும் மலேசியாவில் தங்களின் உரிமைகளுக்காகப் போராடி வருகின்றனர்.

1786-இல் பினாங்குத் தீவு ஆங்கிலேயரின் ஆட்சியின் கீழ் வந்த பின்னர், இந்தியாவில் இருந்து தமிழர்களைப் பெருமளவில் குடியேற்றும் வாய்ப்பு ஏற்பட்டது. பிரிட்டன், பிரான்ஸ், ஸ்பெயின், போர்ச்சுகல், டச்சு போன்ற நாடுகள் தங்களின் பேராதிக்கத்தை நிலை நாட்டுவதற்காகப் பல திட்டங்களைத் தீட்டின. கடல் கடந்து உலகின் பல நாடுகளைக் கைப்பற்றின. பல காலனித்துவ ஆட்சிகளைத் தோற்றுவித்தன.

இவ்வாறு கைப்பற்றிய நாடுகளின் இயற்கை வளங்களையும், கனிம வளங்களைத் தமது நாடுகளுக்குக் கொண்டு செல்வதற்கு விவசாயப் பண்ணைகளையும் தோட்டங்களையும் சுரங்கங்களையும் அமைக்கத் தொடங்கினர். அதற்காக உழைக்கும் மக்கள் தேவைப்பட்டனர். அவர்களை உழைக்கும் மக்கள் என்றும் ஒத்து போகும் அடிமைகள் என்றும் அழைக்கிறார்கள்.

காலனித்துவ ஆட்சியாளர்கள் ஆப்பிரிக்க கறுப்பர்களையும் இந்தியர்களையும் பல நாடுகளுக்குக் குடியேற்றம் செய்தனர். காலனி நாடுகளில் இருந்த காடுகள் அழிக்கப்பட்டன. பெரும் தோட்டங்கள் உருவாக்கப்பட்டன.

தென்னிந்தியாவில் இருந்து பெரும்பாலான தமிழர்கள் இலங்கை, மலாயா, மொரீசீயஸ், பர்மா, பீஜி, தென்னாப்பிரிக்கா போன்ற நாடுகளுக்குப் புலம் பெயர்ந்து சென்றார்கள். அந்த நாடுகளில் ஆங்கிலேயேரின் ஆட்சி இருந்தது. இவ்வாறு குடியேற்றப்பட்ட மக்கள், தோட்டம் சார்ந்த பகுதிகளிலேயே தங்க வைக்கப்பட்டார்கள். இவர்கள்தான் பின்னர் பெருந்தோட்டச் சமூகம் "(Plantation Society)" என பெயர் பெற்றார்கள்.

தோட்டம் என்பது ஒரு தொழிலாளி வேலை செய்யும் இடத்தில் இருந்து, வேறு எங்கும் போக முடியாதபடி ஓர் எல்லைக்குள் சிறை வைத்திருக்கும் ஓர் அமைப்பு. அந்த அமைப்புக்குள்ளேயே அவர்களுக்குத் தேவையான கடை, மருந்தகம், வழிபாட்டுத்தலம் போன்றவை இருந்தன. கிடைத்தன.

அதனால் சஞ்சிக்கூலியாக வந்த மக்கள், அந்த நாட்டின் தேசிய இன மக்களுடன் தொடர்புகள் இல்லாமல் இருந்தார்கள். இத்தகைய நிலைதான் சஞ்சிக்கூலிகளின் துன்பமான வாழ்க்கையை வெளி உலகம் அறிய முடியாதவாறு அமைந்து விட்டது.

1921ஆம் ஆண்டு கணக்கெடுப்பின்படி பினாங்குத் தீவில் ஏறக்குறைய 387,509 தென்னிந்தியர்கள் இருந்தனர். அதில் தமிழர் மட்டும் 39,986 பேர். இவர்கள் ரப்பர்த் தோட்டங்கள், தொடர்வண்டிச் சாலைகள் அமைத்தல் பணி, மின்சாரத் துறை, நீர் விநியோகத் துறைகளில் பெருமளவில் வேலை செய்தனர்.

இதில் ஆங்கில மொழி தெரிந்திருந்த யாழ்ப்பாணத் தமிழர்களும், மலையாளிகளும், படிப்புக் குறைவானத் தமிழர்களுக்கு அதிகாரிகளாகப் பணியாற்றும் நிலை உருவாகியது. தோட்டப்புறங்களில் தமிழர்கள் அதிகம் நிறைந்து வாழ்ந்தால், அங்கே தமிழ்ப் பள்ளிகள் மட்டுமே உருவாகின. தமிழர்களின் வாழ்வில் வேறு எந்தவிதமான புதிய மாற்றங்களும் ஏற்படவில்லை.

தங்களின் பூர்வீகத் தமிழ்நாட்டுக் கிராமங்களில் எப்படி வாழ்ந்தார்களோ, அதைப் போலவே சாதி சம்பிரதாய, சமய வேறுபாடுகளுடன் பிளவுபட்டு நின்றார்கள். சரியான வழிகாட்டுதல் இல்லாமல் அவர்களின் வாழ்க்கை ஒரு தேகநிலை அடைந்து இருந்தது. அதைத் மலேசியத் தமிழர்களின் ஓர் இருண்ட காலம் என்றும் அழைக்கலாம்.

1929-இல் தந்தை பெரியார் மலாயா நாட்டிற்கு வருகை புரிந்தார். அதன் பிறகு மலாயாத் தமிழர்களின் வாழ்வில் புதிய வேகமும் புதிய சிந்தனை மாற்றமும் உருவாகின. மொழிக்கு முக்கியத்துவம் கொடுக்கப்பட்டது. புதிய இலக்கியப் போக்குகள் தோற்றம் கண்டன. நகர்ப்புற மக்களிடம் மட்டும் அல்லாமல் தோட்டப்புறங்களிலும் பெரியாரின் சிந்தனைகளும் பேச்சுகளும் புதிய உத்வேகத்தை ஏற்படுத்தின.

பல மொழிகள் பேசப்பட்ட இந்தியர்கள் மலாயாவில் பெரும்பான்மையினராக இருந்தாலும், அவர்கள் தமிழர்களாக இருந்த காரணத்தினால், இந்தியர்களின் பொது மொழியாகத் தமிழ்மொழி ஏற்றுக் கொள்ளப்பட்டது. பொரியாரின் வருகை மலேசியத் தமிழர்களின் வாழ்வில் பெரும் திருப்பு முனையாக அமைந்தது.

1940களில் தோட்டத் தொழிலாளர்களின் உரிமைப் போராட்டங்கள் துளிர்விட்டன. பொருளாதார வீழ்ச்சியும், மந்தநிலையும் அந்தப் போராட்டங்களுக்கு முக்கிய காரணங்களாக அமைந்தன. இந்தக் கட்டத்தில் ரப்பர் விலையும் குறைந்து போனது. அதனால் வேலையில்லாமை நிலையும் ஏற்பட்டது.

சஞ்சிக்கூலிகளாகத் தமிழக மண்ணிலிருந்து மலாயாவுக்கு ஆங்கிலேயர்ளால் கொண்டுவரப்பட்ட தமிழர்கள் காட்டையும் மேட்டையும் திருத்தினார்கள். ரப்பரைப் பயிரிட்டு நாட்டுக்கு வளத்தைத் தேடித் தந்தார்கள். ஆனால், அவர்களின் வாழ்வில் உயர்வுகள் எதுவும் ஏற்படவில்லை. மாதச் சம்பளத்திற்கும் அடிப்படை வசதிகளுக்காகவுமே போராட வேண்டிய நிலை ஏற்பட்டது.

மலேசியாவின் வளர்ச்சிக்கு ஆக்கச் சக்திகளாக விளங்கியவர்களின் பட்டியலில் முதன்மை இடத்தில் இருந்தவர்கள் சஞ்சிக்கூலிகளாய் வந்த இந்தியத் தொழிலாளர்கள்தான். ஆங்கிலேயர்களின் அடக்கு முறையில் சிக்குண்டு மிகச் சொற்பச் சம்பளத்தில் கொத்தடிமைகளாய் உழைத்து ஒடிந்து போனவர்கள். ஆங்கிலேய முதலாளிமார்களை வளப்படுத்திவிட்டு, அவர்கள் மட்டும் ஓட்டாண்டிகளாகவும் சாறு உறிஞ்சப்பட்ட சக்கைகளாகவும் மாறி அழிந்து போயினர்.

கடித்தாலும் பாம்பு காலை விட்டுப் போகாது என்கிறது ஒரு தமிழ்ப் பழமொழி. அதைப் போல ஏறக்குறைய இரண்டரை நூற்றாண்டுகள், ஆங்கிலேயரின் தயவிலேயே, மலாயாத் தமிழர்கள் வாழ்ந்து பழகி விட்டார்கள். மலாயாத் தமிழர்கள் ஏறத்தாழ ஒரே வகையான அடிமைத் தனத்தில்தான் அப்போது வாழ்ந்து இருக்கிறார்கள். கடந்த இரண்டு தலைமுறைகளாகத் தான் மீண்டு வருகிறார்கள். சவால்மிக்க ஒரு சமுதாயமாக சமாளித்து வருகிறார்கள். 

தொடக்க காலத்தில் இருந்தே இவர்களின் வாழ்க்கையில் தோட்ட நிர்வாகத்தினரின் கெடுபிடிகள், அடக்குமுறை ஆணவங்கள், சம்பளப் பிரச்சனைகள், கங்காணிகளின் கொடுக்குப்பிடிகள் போன்றவை இவர்களின் வாழ்வைச் சிதறடித்து வந்தன. அதனால் அவர்களின் வாழ்கைத் தரம் மிகவும் பின் தங்கிய வறிய நிலையிலேயே இருந்தது. தோட்டங்களில் அடிப்படை வசதிகளற்ற சிறுவீடுகளில், விலங்குகள் போல் அடைத்து வைக்கப்பட்ட வாழ்க்கை வாழ வேண்டிய கட்டாய நிலைக்கு அவர்கள் தள்ளப்பட்டனர்.

மலாயாவை ஆட்சி செய்த பிரித்தானியர்களின் ரப்பர் தோட்டங்களில் இரவு பகலாய், ஓய்வு ஒழிச்சலின்றி ஆடு மாடுகளைப் போல வேலைகள் செய்தனர். பொதுவாக, இவர்கள் கொத்தடிமைகளைப் போல நடத்தப்பட்டனர் என்று வரலாற்று ஆவணங்கள் சான்று பகிர்கின்றன.

மலேசியாவில் அந்தச் சஞ்சிக்கூலிகளின் வாரிசுகள் இன்னமும் உரிமைப் போராட்டங்கள் நடத்தி வருகின்றனர். இருப்பினும் அவர்களின் நான்காம் ஐந்தாம் தலைமுறையினர், மற்ற இனங்களுக்குச் சவால்விடும் அளவிற்கு, கல்வித் தரங்களில் வளர்ச்சி அடைந்து சாதனை படைத்து வருகின்றனர். ஒரு வீட்டிற்கு ஒரு பட்டதாரி எனும் நிலைமை பரவலாகி வருகிறது.






</doc>
<doc id="173876" url="https://ta.wikipedia.org/wiki?curid=173876" title="ஈழப் போராட்டம்">
ஈழப் போராட்டம்

ஈழப் போராட்டம் என்பது இலங்கையில் தமிழர்களின் தன்னாட்சி, மரவுவழித் தாயகம் உட்பட்ட மனித, குடிசார், அரசியல், பொருளாதார, சமூக, பண்பாட்டு உரிமைகளை முன்வைத்து ஈழத் தமிழர்கள் முன்னெடுத்துவரும் போராட்டங்களைக் குறிக்கும். இலங்கையின் ஆட்சி அதிகாரம் பிரித்தானியாவிடம் இருந்து இலங்கையர்களுக்கு கையளிக்கப்பட்டது தொடக்கம் இப் போராட்டம் இலங்கையில் தொடர்ச்சியாக ஆட்சி அமைத்து வந்த சிங்களப் பெரும்பான்மை அரசுகளுக்கு எதிராக ஈழத் தமிழர்களின் பல்வேறு அரசியல் தலைமைகளால் முன்னெடுத்து வரப்பட்டுள்ளது. 

இலங்கையில் ஆட்சி அமைத்த சிங்களப் பெரும்பான்மை அரசுகள் தொடர்ச்சியாக கொண்டுவந்த இனவாத அடக்குமுறை சட்டங்கள், நடைமுறைகள், வன்முறைகள், இனப்படுகொலை ஆகியன இப் போராட்டத்தின் அடிக் காரணிகளாக அமைகின்றன. 1980 களில் இருந்து 2009 வரை இப் போராட்டம் ஆயுதப் போராட்டமாக பல்வேறு இயக்கங்களால் முன்னெடுக்கப்பட்டது. இவ்வியக்கங்களின் கடைசி ஆயுதப் போராட்ட இயக்கமாக இருந்த விடுதலைப் புலிகள் 2009 இல் அழிக்கப்பட்ட பின்னர் இப் போராட்டம் மீண்டும் முழுமையான அரசியல் போராட்டமாக மாறி உள்ளது.


</doc>
<doc id="173877" url="https://ta.wikipedia.org/wiki?curid=173877" title="புனித உடற்போர்வை">
புனித உடற்போர்வை

புனித உடற்போர்வை, தூரின் நகர உடற்போர்வை ("Shroud of Turin") () என்னும் பெயர்களால் அழைக்கப்படும் நார்மடி இத்தாலியின் தூரின் நகரில் பாதுகாக்கப்பட்டு வணக்கம் செலுத்தப்படுகின்ற வரலாற்றுச் சிறப்புமிக்க ஓர் அடக்கத் துணித் துண்டு ஆகும்.

இத்துணியில் பதிந்திருக்கின்ற மனிதனின் உருச்சாயல் அம்மனிதன் சிலுவையில் அறையப்பட்டு, வேதனையுற்ற தோற்றத்தில் உள்ளதாகத் தெரிகிறது.

இந்த அடக்கத் துணி இத்தாலியின் தூரின் நகரில் புனித திருமுழுக்கு யோவான் பெருங்கோவிலில் பாதுகாக்கப்பட்டு வருகிறது.

இத்துணியில் பதிந்திருக்கின்ற மனிதனின் உருவச்சாயல் சிலுவையில் அறையுண்டு இறந்து, துணியால் பொதிந்து கல்லறையில் அடக்கம் செய்யப்பட்ட இயேசுவின் உருச்சாயலாக இருக்கலாம் என்று பலர் கருதுகின்றனர். இந்த உருச்சாயல் இயல்பான தோற்றத்தைவிட கருப்பு-வெள்ளை ஒளிப்படத்தின் எதிர்மறை வடிவத்தில் அதிகத் தெளிவாகத் தெரிகிறது.

இந்த உருச்சாயலின் எதிர்மறை வடிவத்தை ("negative") முதன்முதலில் கவனித்துத் தெரிவித்தவர் பொழுதுபோக்கு ஒளிப்படம் எடுத்தவரான செக்கோந்தோ பீயா ("Secondo Pia") என்பவர் ஆவார். இவர் 1898இல் இந்த உடற்போர்வை தூரின் பேராலயத்தில் பார்வைக்கு வைக்கப்பட்டபோது அதனை ஒளிப்படம் எடுக்க அனுமதி பெற்றிருந்தார்.

அறிவியலார், இறையியலார், வரலாற்றாளர், ஆய்வாளர் போன்ற பலதுறை வல்லுநர்கள் நடுவே இந்த உடற்போர்வை இன்றும் சர்ச்சைக்கு உரியதாகவே உள்ளது.

இந்த உடற்போர்வை இயேசு வாழ்ந்து இறந்த கி.பி. முதலாம் நூற்றாண்டைச் சார்ந்தது என்று கூறுவோர் ஒருபக்கம், இது பிற்காலத்தில் உருவாக்கப்பட்டது என்று கூறுவோர் மறுபக்கம் என்று சர்ச்சை நடந்துகொண்டிருக்கிறது.

அறிவியல் முறையில் இந்த உடற்போர்வையை ஆய்ந்தவர்கள் பல கொள்கை அணுகுமுறைகளை முன்வைக்கின்றனர். அவற்றுள் கீழ்வருவன அடங்கும்:

இந்த உடற்போர்வை உண்மையிலேயே இயேசுவைக் கல்லறையில் அடக்கம் செய்தபோது அவருடைய உடலைப் பொதிந்த போர்வைத் துணிதானா என்பது குறித்து கத்தோலிக்க திருச்சபை இதுவரை அதிகாரப்பூர்வ நிலைப்பாடு எடுக்கவில்லை. அதாவது திருச்சபை இந்தப் போர்வை இயேசுவின் உடலை அடக்கம் செய்தபோது அந்த உடலை மூடிய துணியே என்று சாதிக்கவோ, அதை மறுக்கவோ இல்லை.

ஆயினும், 1958இல் திருத்தந்தை பன்னிரண்டாம் பயஸ் இந்த உடற்போர்வையில் தோன்றுகின்ற முகச்சாயலைக் காட்டுகின்ற உருப்படத்தை இயேசுவின் முகச்சாயலாகக் கொண்டு வணக்கம் செலுத்துவதற்கு இசைவு அளித்தார்.

தூரின் நகர புனித உடற்போர்வை 4.4 × 1.1 மீட்டர் அளவுடையது (14.3 × 3.7 ft). இத்துணி மென்மையான சணல் நார் கொண்டு, மீன்முள் நெய்தல் பாணியில் நெய்யப்பட்டுள்ளது. இத்துணியின் சிறப்புக் கூறு அதில் தெரிகின்ற மனித உருவம் ஆகும். நிர்வாண நிலையில் உள்ள ஒரு மனிதனின் உடலைத் தலையிலிருந்து காலடிவரை முன்புறமும் பின்புறமும் போர்த்தி, அந்த உடலின் சாயல் இத்துணியில் பதிந்ததுபோல் தோற்றம் உள்ளது. அடிவயிற்றின் கீழ்ப்பகுதியில் அம்மனிதன் தன் கைகளை ஒன்றன்மேன் ஒன்றாக வைத்திருக்கும் தோற்றம் தெரிகிறது. தலையின் முன்பார்வையும் பின்பார்வையும் துணியின் நடுப் புள்ளியில் எதிரெதிராக 

இளஞ்சிவப்பு நிறம்கொண்ட கறைகள் துணியில் தெரிவது அத்துணியால் போர்த்தப்பட்ட மனிதனின் உடல் சிலுவையில் அறையப்பட்டு, பல காயங்கள் ஏற்பட்டு அவர் இரத்தம் சிந்தியதைக் காட்டுகின்றன. இது விவிலியத்தின் நற்செய்தி நூல்களில் இயேசு துன்பங்கள் அனுபவித்து, கசையடி பட்டு, முண்முடி சூடப்பட்டு, சிலுவையைச் சுமந்து சென்று, அச்சிலுவையில் அறையப்பட்டு உயிர்துறந்ததையும் அவருடைய உடலின் வலது பக்கத்தில் ஈட்டி ஊடுருவியதையும் காட்டுகின்ற காட்சியை அப்படியே சித்தரிப்பதாகப் பலர் கருதுகின்றனர். எனவே, இந்த உடற்போர்வை இயேசுவின் உடலைக் கல்லறையில் மூடியிருந்த போர்வையே என்று அவர்கள் கருதுகின்றனர்.

புனித உடற்போர்வையில் கீழ்வரும் கறைகளும் உடற்கூறுகளும் தெரிகின்றன:


சுற்றுச்சூழலால் சேதம் ஏற்படுவதைத் தடுக்கும் பொருட்டு, கடந்த 40 ஆண்டுகளாக புனித உடற்போர்வை மக்களின் பார்வைக்கும் வணக்கத்திற்கும் திறந்து வைக்கப்படவில்லை.

ஆனால், 2013ஆம் ஆண்டு, மார்ச்சு 30ஆம் நாள் புனித சனிக்கிழமையன்று புனித உடற்போர்வை மக்களின் பார்வைக்காக தொலைக்காட்சியில் ஒளிபரப்பப்பட்டது.

அந்த ஒளிக்காட்சியின்போது வழங்கிய செய்தியில் திருத்தந்தை பிரான்சிசு இவ்வாறு கூறினார்:





</doc>
<doc id="173879" url="https://ta.wikipedia.org/wiki?curid=173879" title="சேது புராணம்">
சேது புராணம்

சேது புராணம் என்னும் நூல் நிரம்ப அழகிய தேசிகர் என்பவரால் 16 ஆம் நூற்றாண்டில் எழுதப்பட்டது. சேது என்பது இராமர் இலங்கைக்குச் செல்லக் கட்டியதாகச் சொல்லப்படும் பாலம். பாலம் கட்டப்பட்ட ஊர் இராமேசுவரம். எனவே சேது புராணம் இராமேசுரம் கோயில் பற்றிய புராணம். 

ஆசிரியர் இந்த நூலை ஒரு தலபுராணமாக மட்டும் செய்யாமல், ஒரு காப்பியம் போலவே படைத்துள்ளார். இந்த நூல் இராமநாத மாமுனிவர் என்பவரை வாழ்த்தி முடிகிறது. எனவே இந்த மாமுனிவரின் வேண்டுகோளின்படி இந்நூல் செய்யப்பட்டதாகத் தெரிகிறது. 

45 சருக்கங்களும், 3438 பாடல்களும் கொண்ட விரிவான நூல் இது. 
இது தத்துவமும் இயைபுத்தொடை அடுக்கும் கொண்ட பாடல்


</doc>
<doc id="173881" url="https://ta.wikipedia.org/wiki?curid=173881" title="ஐரோப்பிய மையவாதம்">
ஐரோப்பிய மையவாதம்

ஐரோப்பிய மையவாதம் ("Eurocentrism") என்பது உலகை ஐரோப்பிய தரப்பிலிருந்து நோக்குதலாகும். இப்பதம் 20 ஆம் நூற்றாண்டின் பிற்பகுதியில் காலனிமயமழிதல் காலகட்டத்தில் உருவாக்கப்பட்டது. 16-19 நூற்றாண்டுகளில் காலனிமயமாக்கம் ஏகாதிபத்தியம் ஆகியவற்றால் உலக அரங்கில் ஐரோப்பிய நாடுகள் மிகுந்த தாக்கம் கொண்டிருந்தன. பல்வேறு துறைகளிலும் இத்தாக்கத்தின் விளைவுகள் இருந்தன. பத்தொன்பதாம் நூற்றாண்டில் கலை மற்றும் அறிவியல் துறைகளில் உருவான பன்னாட்டு ஒழுங்கமைவுகளில் இத்தாக்கம் காணப்படுகிறது. உலகமெங்கும் பயன்படுத்தப்படும் பொது ஊழி நாட்காட்டி முறை, இலத்தீன் எழுத்து முறை, கிரீன்விச் இடைநிலை நேரம் போன்றவை இந்த ஐரோப்பிய மையவாதத்தின் வெளிப்பாடுகளே. ஐரோப்பிய மையவாத நோக்கில் ஐரோப்பா ஒன்றிணைந்தானவொரு நிலப்பரப்பாகவும், பண்பாட்டுக் கூறாகவும் கருதப்படுகிறது. ஐரோப்பியப் பண்பாடு உள்வாங்கிய கிழக்காசியக் கூறுகள் பெரிதாகக் கண்டுகொள்ளப்படுவதில்லை. இந்நோக்கு உலகின் பிற பண்பாடுகளைக் காட்டிலும் மேற்கத்திய பழக்கவழக்கங்கள் மேலானவை என நிறுவ முனைகிறது.


</doc>
<doc id="173882" url="https://ta.wikipedia.org/wiki?curid=173882" title="பயங்கர ஆட்சி">
பயங்கர ஆட்சி

பயங்கர ஆட்சி ("Reign of Terror") என்பது பிரெஞ்சுப் புரட்சியின் போது செப்டம்பர் 5, 1793 - ஜூலை 28, 1793 காலகட்டத்தில் நிலவிய வன்முறை நிகழ்வுகளைக் குறிக்கப் பயன்படும் பெயர். இந்த வன்முறை கிரோண்டின்கள், ஜேக்கோபின்கள் ஆகிய இரு அரசியல் கட்சிகளிடையே ஏற்பட்ட அதிகாரப் பலபரீட்சையால் விளைந்தது. இதில் “புரட்சியின் எதிரிகள்” என்று முத்திரை குத்தப்பட்ட ஆயிரக்கணக்கானோர் கில்லோட்டின் எந்திரம் மூலம் கொல்லப்பட்டனர். பாரிசு நகரில் மட்டும் 2,639 பேரும், பிரான்சு முழுவதும் மொத்தமாக 16,594 பேரும் இக்காலகட்டத்தில் கில்லட்டின் மூலம் தலை துண்டிக்கப்பட்டு கொல்லப்பட்டனர். விசாரணையற்ற மரண தண்டனை நிறைவேற்றல்களின் காரணமாக மேலும் 25,000 பேர் கொல்லப்பட்டனர். 

பிரெஞ்சுப் புரட்சி தொடங்கி சில ஆண்டுகளில் புரட்சிக்காரர்களிடையே நிலவிய பிளவுகள் தீவிரமாயின. முடியாட்சியின் ஆதரவாளர்களுக்கும் புரட்சிகர அரசுக்குமிடையே நீடித்த உள்நாட்டுப் போரும், முடியாட்சிக்கு ஆதரவாக பிற ஐரோப்பிய நாடுகள் புரட்சிகர பிரான்சு மீது படையெடுத்தமையும் இப்பிளவினைத் தீவிரப்படுத்தின. புரட்சிகர நாடாளுமன்றத்தில் மிதவாத கிரோண்டின்கள் ஒரு புறமும், தீவிரவாத ஜேக்கோபின்கள் இன்னொரு புறமும் மோதிக் கொண்டனர். இம்மோதலில் ஜேக்கோபின்களின் கரம் ஓங்கி செப்டம்பர் 6, 1793 இல் பொதுமக்கள் பாதுகாவலுக்கான குழு நாட்டின் பாதுகாப்புக்காக உருவாக்கப்பட்டது. ஜேக்கோபின்களின் கட்டுப்பாட்டில் இருந்த இக்குழு உள்நாட்டு எதிரிப்பினையும் வெளிநாட்டு எதிரிப் படைகளையும் ஒருங்கே சமாளிக்க பயங்கரமான வன்முறைப் போக்கினைக் கையாண்டது. அரசியல் எதிரிகளையும், உள்நாட்டுப் பகைவர்களையும் பல்லாயிரணக்கணக்கில் கில்லோட்டின் மூலம் கொன்றது. அவர்களுக்கு எதிராக மக்களிடையே வெறியேற்றி வன்முறையைத் தூண்டியது. இந்நிலை ஜூலை 1794 வரை நீடித்தது. அரச வன்முறை அளவுக்கதிகமானதால் ஜேக்கோபின்களின் அரசியல் எதிரிகள் ஒன்றிணைந்து எதிர்ப்புரட்சி நடத்தி மேக்சிமில்லியன் ரோபெஸ்பியர் போன்ற ஜேக்கோபின் தலைவர்களைக் கில்லோடின் மூலம் கொன்றனர். இத்துடன் பயங்கர ஆட்சி முடிவுக்கு வந்தது. 



</doc>
<doc id="173883" url="https://ta.wikipedia.org/wiki?curid=173883" title="அடுக்குப் பாடல்கள்">
அடுக்குப் பாடல்கள்

அடுக்குப் பாடல்கள் ஓசை-அடுக்கிலும், எண்ணிக்கை அடுக்கிலும் காணப்படுகின்றன.
ஒரு நிகழ்வின்மீது ஒத்த ஓசைப்பாக்கள் பல பாடல்களை அடுக்கிப் பாடப்பட்ட பாடல்கள் இசையடுக்குக் பாடல்கள்.
மூன்றடுக்குத் தாழிசை


மூன்றடுக்கு வரியிசை



ஒரு பொபொருளின் மீது அடுக்கி வரும் பாடல்கள் ஒத்த ஓசை-அடுக்கு இல்லாமல் குறிப்பிட்ட எண்ணிக்கையில் அடுக்கி வருவதுண்டு. இவை எண்ணடுக்குப் பாடல்கள். இவற்றைப் பத்து என்னும் சொல்லால் குறிப்பிடுகின்றனர். 

பத்தடுக்கு



14 பாடல்கள் கொண்ட அடுக்கு


30 பாடல்கள் கொண்ட அடுக்கு


பஞ்சகம், அட்டகம், பதிகம், இரட்டைமணிமாலை, மும்மணிமாலை, நவமணிமாலை முதலான சிற்றிலக்கிய வகைகள் எண்ணிக்கையில் அளவொத்த அடுக்கு நூல்கள்.


</doc>
<doc id="173899" url="https://ta.wikipedia.org/wiki?curid=173899" title="மனிதநேயம் கனடா">
மனிதநேயம் கனடா

மனிதநேயம் கனடா என்பது (ஆங்கிலம்: Humanist Association of Canada) ஒரு தேசிய, இலாப நோக்கமற்ற அமைப்பு ஆகும். இது கனடாவில் அரசு சமயம் பிரிவினை, பகுத்தறிவு, மனிதபிமானம், உய்யச் சிந்தனை ஆகியவற்றை கல்வி, குமுக ஆதாரவு ஊடாக ஆதரித்து வருகிறது. இது அனைத்துலக மனிதநேய மற்றும் அற ஒன்றியத்தின் உறுப்பின அமைப்பு ஆகும்.

1996 தொடக்கம் இந்த அமைப்பின் சமயம் சாரா திருமண, இறப்பு, நினைவு, குழந்தை பெயரிடல் நிகழ்ச்சிகளை நடத்துவதற்கான சட்ட உரிமை பெற்றது.


</doc>
<doc id="173903" url="https://ta.wikipedia.org/wiki?curid=173903" title="பல்துறைமை">
பல்துறைமை

பல்துறைமை ("Interdisciplinarity") என்று இரு அல்லது அதற்கு மேற்பட்ட கல்வித் துறைகள் இணைந்து ஒரே செயற்பாட்டில் (காட்டாக, ஆய்வுத் திட்டம்) ஈடுபடுவதை கூறுகிறோம். இதனால் துறை எல்லைகளைக் கடந்து அவற்றினிடையே சிந்தித்து புதுமையானதொன்றை உருவாக்க முடிகிறது. இதனால் ஒரு துறையிடைத் துறை அல்லது துறையிடை களம், என்ற அமைப்பு உருவாகிறது. புதிய தேவைகளும் தொழில்களும் உருவாகின்றவேளையில் இத்துறைகளின் உருவாக்கலும் நிகழ்கின்றன. 

துவக்கத்தில், இச்சொல் கல்வித்துறையிலும் ஆசிரியப் பயிற்சிகளிலும் பயன்படுத்தப்பட்டது. பல கல்வித்துறைகளையும் தொழில்களையும் தொழினுட்பங்களையும் ஒருங்கிணைக்கும் பல்துறைமையின் நோக்கத்தில் தத்தம் குறிப்பிட்ட நோக்குடன் பொதுவான செயல்பாட்டை நாடி ஆராய்ச்சியாளர்கள், மாணவர்கள், ஆசிரியர்கள் என அனைவரும் பங்கேற்கின்றனர். எய்ட்சிற்கான நோய்ப் பரவல் இயல் அல்லது புவி சூடாதல் போன்றவற்றின் புறக்கணிக்கப்பட்ட சிக்கல்களுக்கு தீர்வுகாண பல்வேறு துறைகளின் புரிதல் தேவையாயுள்ளது. ஒரு வழமையான கல்வித்துறையில் அல்லது ஆய்வுத்துறையில் புறக்கணிக்கப்பட்ட அல்லது சரியாக அறியப்படாத பாடங்களிலும், காட்டாக பெண்ணியல் அல்லது இனங்களைக் குறித்த ஆய்வுகள், "துறையிடை" கல்வி தேவையாகிறது.

இரண்டு அல்லது மேற்பட்ட துறைகள் தங்கள் வளங்களை கூட்டி எடுத்துக்கொண்டுள்ள சிக்கலுக்கு தீர்வு தேடுகையில் "துறையிடை" என்ற பெயரடை கல்வித்துறைகளில் பெரும்பாலும் பயன்படுத்தப்படுகிறது. மாணவர்கள் கூட்டாக இணைந்த வழமையான பாடத்திட்டங்களில் பாடங்களைக் கற்கின்றனர். எடுத்துக்காட்டாக, நிலப் பயன்பாடு என்ற பாடம் உயிரியல், வேதியியல், பொருளியல், புவியியல், மற்றும் அரசியல் போன்ற பலதுறைகளிலும் வெவ்வேறாக நடத்தப்படலாம்.



</doc>
<doc id="173904" url="https://ta.wikipedia.org/wiki?curid=173904" title="ஊதாத் தேன்சிட்டு">
ஊதாத் தேன்சிட்டு

ஊதாச்சிட்டு அல்லது ஊதாத் தேன்சிட்டு ("Purple Sunbird", "Cinnyris asiaticus") ஒரு சிறிய வகை தேன்சிட்டு. மற்றைய தேன்சிட்டுக்களைப் போல் இவற்றின் முக்கிய உணவு மலர்களின் தேன் ஆகும். எனினும் குஞசுகளுக்கு உணவளிக்கும் வேளையில் மட்டும் சிறு பூச்சிகளை வேட்டையாடும் பழக்கத்தைக் கொண்டுள்ளது. இவை மிகவும் வேகமாக பறக்கும் தன்மை கொண்டு, ஓரிடத்தில் நிலையாகப் பறக்கவும் இயலும். இவை பூக்களின் அடியில் அமர்ந்து தேனை உட்கொள்ளும்.

ஆண் பறவைகள் பார்க்க கருப்பு நிறம் கொண்டிருந்தாலும், சூரிய ஒளியில் அவை ஊதா நிறத்தை வெளிப்படுத்துகின்றன. பெண் பறவைகள் மேலே ஆலிவ் பச்சை நிறமும், வயிற்றுப்பகுதியில் மஞ்சள் நிறமும் கொண்டுள்ளன.
மற்ற தேன்சிட்டுகளை ஒப்பிடும் போது நீளம் குறைந்த அலகை உடைய ஊதாத்தேன்சிட்டு கருத்த நிறமும் சதுரமாக முடியும் வாலையும் கொண்டது. ஆண் பெண் பால் வித்தியாசம் மிகத்தெளிவாக உள்ளது.

பொதுவாக உலோகத்தினைப்போல் தகதகவென இருக்கும் கருத்த ஊதா நிறம் கொண்டுள்ள ஆண் பறவைகள் புணராக்காலங்களில் வயிற்றுப்பகுதிகளில் மஞ்சள் நிறம் கொள்ளும். வயிற்றுப்பக்கம் சிறு கருப்பு கீற்றும் இருக்கும். புணராக்கால ஆணை தனி இனமாக (Loten's Sunbird) குழப்பிக்கொள்ளக்கூடும். ஆனால் Loten's Sunbird தெளிவான கருஞ்சிவப்பு கீற்றினைக்கொண்டிருக்கும். 
புணர்ச்சியை விரும்பும் ஆண்கள் சில நேரங்களில் தன் மஞ்சள் இறகுகளைக் காட்டக்கூடும். கழுத்தைச்சுற்றிய கருஞ்சிவப்பு கோடும் தெளிவாய் தெரியும்.

ஆலிவ் பச்சை நிறம் மேலே கொண்ட பெண் பறவைகள் அடியில் மஞ்சள் நிறம் கொண்டிருக்கும். புருவம் இளமஞ்சள் நிறமும், கண்களுக்கு பின் கீற்றுடன் காணப்படுகின்றது.

இவை எப்போதும் இணைகளாகவே காணப்பெறும், எனினும் தோட்டங்களிலும் மலர்கள் மண்டிக்கிடக்கும் இடங்களிலும் 40 முதல் 50 பறவைகள் கொண்ட கூட்டங்களையும் காண இயலும். இவற்றிற்கு தேன் எப்போதும் தேவை என்பதனால் ஆண்டு முழுதும் பூக்கும் மலரும் தன்மை கொண்ட மரங்களும் செடிகளும் இருக்கும் இடங்களை நாடும்.

மேற்கு ஆசியா முதலாக இந்தியா முழுவதுமாய் தென்மேற்கு ஆசியா வரை பரவி உள்ளன. இவை தன் வாழ்விடங்களிலிருந்து புலம் பெயரும் பழக்கம் இல்லதனவாகவே உள்ளன. வலசை வராத பறவையினமாக இருந்தாலும் பூக்களைத்தேடி சிறு தூரங்கள் செல்லும். இவை பெரும்பாலும் சமவெளிகளில் வாழ விருப்பப்பட்டாலும் தென்னிந்தியாவில் 2,400 மீட்டர் உயரமும் வட இந்தியாவில் (இமய மலை பிரதேசங்களில்) 1,700 2,400 மீட்டர் உயர மலைச்சாரல்களிலும் பரவி உள்ளன. சிறிய காடுகள் மட்டுமின்றி நகர்புறத்தோட்டங்களிலும் காண இயலும். வடமேற்கு இந்தியா மற்றும் பாகிஸ்தான் மாகாணங்களில் காய்ந்த பிரதேசங்களில் சிறு தூரங்கள் பயணிக்கும் தன்மை உண்டு.
இதன் கிளை இனங்கள் இந்தியா மற்றும் பாலைவனப்பகுதியின் கிழக்கேவும் தென்னிந்தியா மட்டுமல்லாது இலங்கையிலும் பரவியுள்ளன. ஊதாத்தேன்சிட்டின் கிளை இனமான brevirostris அரேபிய தீபகற்பம் நாடுகளான ஈரான், அப்கானிஸ்தான், பாகிஸ்தான் போன்ற இடங்களிலும் உள்ளன. ராஜஸ்தான் மற்றும் குஜராத் பொன்ற காய்ந்த பிரதெசங்களிலும் பல்கிப் பெருகியுள்ளன. சிறு மஞ்சள் கீற்றை கொண்டுள்ள இவை தெற்கில் கோவா வரை புலம் பெயர வாய்ப்புள்ளது. ஊதாத்தேன்சிட்டு கிளை இனமான intermedius என்பது ஒரிசா மற்றும் ஆந்திர பிரதேசம் தொடங்கி வடக்கே வங்கதேசம், மியான்மார் மற்றும் இந்திய-சீனா எல்லை வரை காணப்பெறுகின்றன.

அதிக குரலெழுப்பும் தன்மை கொண்ட இந்த ஊதாத்தேன்சிட்டுகள் எப்போதும் ஒலியெழுப்பிய வண்ணமே இருக்கும். இவை இணைந்து ஆந்தை, காகம், மற்றும் வேறு வேட்டையாடிகளையும் துரத்தும் இயல்பு உண்டு. இவை மிகவேகமாக பாடினாலும், பெரும்பாலும் 'சுவீஈஈஈ", "சுவீஈஈட்" என்று ஒலிக்கும். உணவுண்ணும் வேளைகளில் சிறகினை ஆட்டிக்கொண்டிருக்கும். இது ஒருவகை தகவல் பரிமாற்றம் எனலாம். இவை ஓரிடத்தில் வானில் பறக்கவல்ல தன்மை பெற்றிருப்பினும், அதனை அதிகம் உபயொகிக்காது. சில நேரங்களில் பூவின் அடியிலோ மேலோ அமர்ந்து தேன் உண்ணும். இது போக இவை திராட்சை பொன்ற பழங்களிலிருந்து சாற்றினை பருகவும் செய்கின்றன.
சில நேரங்களில் பூவிதழைக்கிழித்து இவை தேனைப்பருகும். ஏனினும் பெரும்பாலும் பூக்களுக்கு உள்ளே தன் அலகை நுழைதது உண்ணும் வேளையில் செடிகளின் மகரந்தம் சேர்க்கைக்கு பங்களிக்கும். தேனீக்கள் போன்று இப்பறவைகளும் பல மரம், செடி, கொடிகள் பல்கிப்பெருக வழிவகுக்கின்றன. உதாரணமாக Butea monosperma, Acacia, Woodfordia, Dendrophthoe போன்ற பல செடிகளும் இப்பறவையின் சேவையால் பயனுறுகின்றன.

இவற்றை கூண்டுகளில் நன்கு பராமரித்தால் 22 ஆண்டுகள் வரை வாழக்கூடியன.

பத்து செண்டிமீட்டருக்கும் குறைவான கீழ் நோக்கி வளைந்துள்ள அலகினுள் நீண்ட உரிஞ்சான் பொன்ற நாக்கினால் தேன் உண்ணும். பூக்களுக்கு செல்லும் வேளையில் பூக்களின் தேனை மட்டுமின்றி தேனை நாடி வரும் மற்ற சிறு பூச்சிகளையும் உணவாய் கொள்ளும். பூச்சிகளை நாடும் இயல்பு குஞ்சு பொரித்த நேரங்களில் மிகுதியாய் உள்ளது. தேனீக்கள், சிறு சிலந்திகள், வண்டுகள், எறும்புகள் என பலவற்றை கவ்வி கொணர்ந்து குஞ்சுகளுக்கு ஊட்டும். பறக்கும் போதே பூச்சிகளை பிடிக்கும் ஆற்றல் இவைகட்கு உண்டு.

ஆண் பெண் இருபாலரும் ஒன்றாகவே ஆண்டு முழுதும் ஒன்றாக இருப்பினும், பிரதானமான இணை சேரும் காலம் மழைக்காலத்திற்கு முன்பே. எனவே வட இந்தியாவில் ஏப்ரல் முதல் சூன் வரையும், தென்னிந்தியாவிலும் இலங்கையிலும் சனவரி முதல் சூன் வரையுமாகும்.

ஆண் நன்றாக புலப்படும் ஒரு கிளையில் அமர்ந்துகொண்டு நடனமாடும். அவை தலையை தூக்கி விசிறி போல் தன் இறகுகளை விரித்தும் சுறுக்கியும் ஆடும். தன் குரலையும் பலமாக உபயோகிக்கும். பெண் பறவை ஆணின் குரல் வளம் மற்றும் தோற்றம் கொண்டு சரியான நேரத்தை தேர்ந்தெடுக்கும்.

சிறு சுறுக்குப்பை போன்ற இதன் கூடு சிலந்தி வலைகள், பஞ்சு, பூஞ்சை (lichens) மற்றும் செடிகளின் சிறு பட்டைகள் கொண்டு உருவாக்கும். கூட்டினுள் செல்லும் வழி பக்கவாட்டில் இருக்கும். இப்பாதை நிழலில் அமையுமாறு தாய்ப்பறவை உருவாக்கும். கூடு கட்டுவதில் ஆணின் பங்கு மிகக்குறைவே. கூடுகள் சரியாகப்பிண்ணப்படுவதில்லை. மாறாக இவை சிலந்தி வலைகளின் ஒட்டும் தன்மை காரணமாகவே இணைக்கப்பெறும். சுமாராக 5 முதல் 10 நாட்களில் கூடு தயாராகும். உட்புற அறை பறவை உள்ளமர்ந்து தன் இறகை விரிப்பதனால் வட்ட வடிவம் பெறும்.

கூடுகளை பெரும்பாலும் மரத்தின் கிளைகள் மற்றும் செடிகளின் பகுதிகளில் தொங்க விட்டாலும், சில பகுதிகளில் முட்செடிகள், கம்பிகள் மற்றும் கொடிகளிலும் உருவாக்கும். மனித பொருட்களான பலகாலம் உபயோகிக்கா துணி காயவைக்கும் கம்பிகளிலும் கூடுகள் காண இயலும். ஓரிரு இடங்களில் உபயோகிக்காத காற்றோட்டமான கழிவறைகளிலும் கண்டிருக்கின்றனர்.

2 முட்டைகள் மட்டும் இடும். பெண் மட்டும் முட்டைகளை 15 முதல் 17 நாட்கள் வரை அடை காக்கும். ஆண்கள் குஞ்சுகளுக்கு உணவு கொண்டு வருவதில் பங்களிக்கும். ஏனினும் குஞ்சுகள் வளர்ந்த பின்னர் பெண்களே அதிக முறை போய் வந்து உணவு அளிக்கும்.



</doc>
<doc id="173908" url="https://ta.wikipedia.org/wiki?curid=173908" title="வீட்டுப் பயன்கருவிகள்">
வீட்டுப் பயன்கருவிகள்

வீட்டுப் பயன்கருவி ("domestic appliance") என்பது சமையல், அல்லது உணவு காப்பு போன்ற சில வழமையான வீட்டுப்பணிகளை செய்து முடிக்க உதவிடும் பெரிய இயந்திரம் ஆகும். இவை வீடுகளிலோ, நிறுவனங்களிலோ, வணிக அல்லது தொழிலகங்களிலோ இருக்கலாம். இக்காரணங்களால் சிலநேரங்களில் அவற்றை அனைத்து இடங்களுக்கும் பொதுவாக முதன்மை பயன்கருவிகள் என்பதும் உண்டு. இவற்றிற்கு நீரைத் தவிர பொதுவாக மின்சாரம் அல்லதுபுரொப்பேன் /இயற்கை எரிவளியைப் பயன்படுத்துவதால் நீர்க்குழாய் போன்ற பிற வீட்டுக்கருவிகளிடமிருந்து இவை வேறானது. பிரித்தானிய ஆங்கிலம் பேசப்படும் பகுதிகளில் வெள்ளைப் பொருட்கள் அல்லது வைட்வேர் எனப்படுகின்றன. அமெரிக்க ஐக்கிய நாடுகளில் "வெள்ளைப் பொருட்கள்" என்ற சொல் பொதுவாக லினன்துணிகளுக்கு பயன்படுத்தப்படுகிறது.
இப்பயன் கருவிகளின் கட்டுப்பாடுகள் மிகவும் சிக்கலாகி வருகின்றன. உலகின் பல்வேறு நாடுகளும் ஆவை பயன்படுத்தும் ஆற்றலை சேமிக்கும் நோக்குடன் "ஆற்றல் குறிப்புச்சீட்டுக்கள்" (Energy Labelling) வழங்கி வருகின்றன. மேலும் சுற்றுச்சூழல் காரணங்களால் குளிர்சாதனப் பெட்டிகளில் பயன்படுத்தப்படும் வளிமத்தையும் கட்டுப்படுத்துகின்றன.

இந்தச் சாதனங்கள் பெரும்பாலும் பெரியவையாவும் நகர்த்த இயலாததாகவும் இருப்பதால் பல வளர்ந்த நாடுகளில் வாடகைகாரர்களுக்காக இவற்றைப் பொருத்துவது கட்டிட வரையறைகளில் கட்டாயமாக்கப்பட்டுள்ளது. மேலும் இவற்றிற்காக கூடுதல் மின்னோட்டம் அல்லது/உடன் கூடிய மின்னழுத்தம் தாங்கவியலும் தனியான மின்சார இணைப்புகளும் ஏற்படுத்த வேண்டியிருக்கும்.



</doc>
<doc id="173910" url="https://ta.wikipedia.org/wiki?curid=173910" title="சோயூஸ் டிஎம்ஏ-08எம்">
சோயூஸ் டிஎம்ஏ-08எம்

சோயூஸ் டிஎம்ஏ-08எம் ("Soyuz TMA-08M", அமெரிக்கப் பெயரீடு: 34எஸ், 34S) என்பது பன்னாட்டு விண்வெளி நிலையத்தை நோக்கிய உருசியாவின் 2013 ஆம் ஆண்டுப் பயணத்தைக் குறிக்கும். இப்பயணத்தில் மூன்று விண்வெளி வீரர்கள் விண்வெளி நிலையத்திற்குச் சென்றனர். 1967 ஆம் ஆண்டில் ஆரம்பிக்கப்பட்ட சோயூஸ் திட்டத்தின் 117வது பயணம் இதுவாகும்.

வழக்கமான 2 நாட்கள் பயணமாக விண்வெளி நிலையத்தை நோக்கிச் செல்லும் பயணம் இம்முறை 6 மணி நேரத்துக்குள் நிறைவேற்றப்பட்டுள்ளது. உருசியாவின் நடுவண் விண்வெளி நிறுவனத்தினால் முன்னர் ஆளில்லா புரோகிரசு திட்டத்தில் இரு முறை வெற்றிகரமாகச் சோதிக்கப்பட்ட இந்தக் குறுகிய நேரப் பயணம் இம்முறை சோயூஸ் டிஎம்ஏ-08எம் மூலம் ஆட்களுடன் வெற்றிகரமாகச் சோதிக்கப்பட்டது.



</doc>
<doc id="173920" url="https://ta.wikipedia.org/wiki?curid=173920" title="சேயூர் முருகன் உலா">
சேயூர் முருகன் உலா

சேயூர் முருகன் உலா என்னும் நூல் கவிராச பிள்ளை என்பவரால் 16 ஆம் நூற்றாண்டில் எழுதப்பட்டது. இந்த நூலுக்குச் சேயூர்க் கந்தர் உலா என்னும் பெயரும் இருந்ததாகத் தெரிகிறது. 

சேயூர் என்பது இக்காலத்தில் செய்யூர் என்னும் பெயருடன் உள்ளது. நூலில் இவ்வூரின் பெயர் ‘செய்யூர்’ எனவே குறிப்பிடப்பட்டுள்ளது. ‘பொன்னூர் செம்பூர்க் கோட்ட’த்தில் உள்ள ‘பிறையூர் நா’ட்டில் இவ்வூர் இருப்பதாகப் பாடல் குறிப்பிடுகிறது. 

இந்த நூலில் 513 கண்ணிகள் உள்ளன. தொண்டைமான் இளந்திரையனே பல்லவ அரசர்களின் மூதாதை எனக் காட்டும் கதை இந்நூலின் தொடக்கத்தில் உள்ளது. இது மணிமேகலை நூலில் வரும் பீலிவளை கதையோடு தொடர்புடையது. 
சேயூர் தொண்டைநாட்டு ஊர். எனவே தொண்டைநாடு பற்றிச் கூற விரும்பும் ஆசிரியர் தொண்டைநாட்டு அரசன் தொண்டைமானையும் கூற விரும்பி இந்தக் கதையைக் குறிப்பிடுகிறார்.

சேடராசன் மகள் பீலிவளை. தன் கீழ்-உலகை விட்டு மேல்-உலகில் உள்ள காவிரிப்பூம்பட்டினம் வந்து மலர்க் கொய்து விளையாடிவிட்டுத் தன் உலகுக்குச் செல்லும்போது, காவிரிப்பூம்பட்டினத்து அரசன் வளவன் பின் தொடர்ந்து சென்று, பீலிவளையைத் தனக்குத் தாரைவார்த்துத் தரும்படி அவளது தந்தை சேடனைக் கேட்க, அவனும் தாரைவார்த்துத் தர, இருவரும் கூடித் திளைத்தனர். அதனால் வளவனுக்கும் பீலிவளைக்கும் பிறந்த மகன் தொண்டைமான். தொண்டைமான் நாகலோகத்தில் தன் மாமன் வளர்ப்பில் பெரியவன் ஆனான். ஒரு நாள் தாமரைக் கொடியைப் பற்றிக்கொண்டு தொண்டைமான் நாகலோகத்திலிருந்து மேலேறிக் காவிரிப்பூம்பட்டினம் வந்தடைந்தான். வளவன் அவனைத் தன் மகன் என அறிந்து தன் நாட்டின் ஒரு பகுதியாக விளங்கிய தொண்டை மண்டலத்துக்கு அரசன் ஆக்கினான். - இது கதை. இந்தக் கதை இந்த உலா நூலிலும் சொல்லப்படுகிறது.

இந்த உலா நூலில் அக்கால நாட்டுப்பெயர்கள் பல கூறப்பட்டுள்ளன. 

மலையாளன், கங்கன், செங்கலிங்கன், வங்கன், லாடன், கொங்கன், துளுவன், ஒட்டியன், சிங்களவன், கன்னாடகத்தான், கூர்சரத்தான், வடுகன் முதலானோர் ஆண்ட நாடுகள் அவை.


</doc>
<doc id="173921" url="https://ta.wikipedia.org/wiki?curid=173921" title="அவலூர்பேட்டை">
அவலூர்பேட்டை

அவலூர்பேட்டை ("Avalurpet") விழுப்புரம் மாவட்டத்தில் செஞ்சிக்கோட்டையிலிருந்து 25 கிலோமீட்டர் தொலைவில் அமைந்துள்ள ஒரு கிராமம் ஆகும். 

முக்கியத்தொழில் விவசாயமாகும்,மேலும் இங்கு நெசவு, தச்சுவேலைகள்,வேளாண்மை சார்ந்த உபகரணங்கள் செய்யும் தொழில்களுலம் நடைபெற்றுவருகின்றன.

மும்மதத்தவர்களுகம் பல்வேறு இனத்தவர்களூம் வாழ்ந்துவந்தாலும் ஒற்றுமையின் சிறப்பினை உணந்து,ஒருவருக்கொருவர் விட்டுக்கொடுத்து,ஊருக்கு பெருமை சேர்க்கிறார்கள்.

சித்தகிரி முருகன் கொவில் சிறப்பு மிக்கது,அதிலும் ஆண்டுதோறும் பங்குனி மாதத்தில் நிகழும் பங்குனி உத்திர திருவிழா,மற்றும் அதில் சாதிமத பேதமின்றி பங்குபெரும் ஊர்மக்களின் ஈடுபாடு அனைவராலும் மிக்க போற்றதக்கது.மேலும் பத்து நாட்கள் நடைபெரும் இத்திருவிழாவின் ஒவ்வொரு நாளிலுலம் தமிழ் சிறப்புமிக்க பேச்சாளர்கள்,பாடகர்கள்,பல்வேறு திறன்படைத்த கலைஞ்சர்களையும் பங்குபெறசெய்வது மெம்மேலும் அவலூர்பேட்டைக்கு பெருமை சேர்க்கிறது.இத்திருவிழவைக்காண சுற்றிலுமுள்ள சுமார் 50 ஊர்களின் மக்கள் கண்டுகளித்து பயன்பெருகிறார்கள்.
இப்பதிவைக்காணும் தாங்களும் அத்திருநாளில் வருகைதந்து கண்டுகளித்து சித்தகிரி முருகன் அருளை பெறுகின்றனர்.


</doc>
<doc id="173922" url="https://ta.wikipedia.org/wiki?curid=173922" title="உயிரி இயற்பியல்">
உயிரி இயற்பியல்

உயிரி இயற்பியல் ("Biophysics") என்பது உயிரியல் அமைப்புக்களை குறித்து ஆராய இயற்பியல் தத்துவங்களையும் செய்முறைகளையும் பயன்படுத்தும் ஓர் பல்துறை அறிவியல் கல்வியாகும். இவ்வியலானது உயிரியின் பரிமாணங்களான (Bio Scale) அணு முதற்கொண்டு மூலக்கூறு, உயிரணுக்கள்(cell), திசு, உறுப்புகள், உடலம், சூழல் தொகுதிவரையலான உயிரியல் அமைப்பின் பல்வேறு நிலைகள் விவரிக்கப்படுகின்றன. இவ்வியலை உயிரியல் மற்றும் இயற்பியலின் பாலமாகவும் குறிப்பிடலாம். இந்த பாடத்திட்டமும் உயிர்வேதியியல், நானோ தொழில்நுட்பம், உயிரிப் பொறியியல், வேளாண்இயற்பியல், மற்றும் தொகுதி உயிரியல் பாடத்திட்டங்களும் பெருமளவில் மேற்பொருந்தி உள்ளன.

இயற்பியலையும், உயிரியலையும் ஒப்பிடும் பொது உயிரி இயற்பியல் புதிய மற்றும் வளர்ந்து வரும் அறிவியல் துறை ஆகும். 






மூலக்கூறு உயிரி இயற்பியல், உயிர் வேதியியல் மற்றும் மூலக்கூறு உயிரியலைப் போன்று உயிர் இயக்கத்தின் பல்வேறு வினாக்களுக்கும் சிறப்பான அளவில் விடையளிக்கின்றன.

உயிரி இயற்பியலாளர்கள், 
மேலும் பல ஆய்வுகளையும் மேற்கொண்டுள்ளனர். 



</doc>
<doc id="173928" url="https://ta.wikipedia.org/wiki?curid=173928" title="குவைய வேதியியல்">
குவைய வேதியியல்

குவைய வேதியியல் ("Quantum chemistry") என்பது வேதி அமைப்புகளின் வடிவமைப்புக்களிலும் சோதனைகளிலும் குவாண்டம் விசையியல் கோட்பாடுகளைப் பயன்படுத்தும் வேதியியல் பிரிவாகும். இதில் வலுவான சோதனை முறைகளும் கோட்பாட்டு முறைகளும் பங்கேற்கின்றன. 



இவ்வாறாக குவைய வேதியியலாளர்கள் வேதியியற் செயல்பாடுகளை ஆய்கின்றனர். 






</doc>
<doc id="173936" url="https://ta.wikipedia.org/wiki?curid=173936" title="சமதொடுகோட்டச்சுச் சந்தி">
சமதொடுகோட்டச்சுச் சந்தி

வடிவவியலில், பொதுமைய வட்டங்களல்லாத மூன்று வட்டங்களின் சமதொடுகோட்டச்சுச் சந்தி ("radical center"), என்பது அம்மூன்று வட்டங்களை இரண்டிரண்டாக எடுத்துக்கொண்டு வரையப்படும் மூன்று சமதொடுகோட்டு அச்சுகளும் சந்திக்கும் புள்ளியாகும். எடுத்துக்கொள்ளப்படும் மூன்று வட்டங்களில் எந்த இரண்டு வட்டங்களும் பொதுமைய வட்டங்களாக இருக்கக் கூடாது. சமதொடுகோட்டச்சுச் சந்தி மூன்று வட்டங்களுக்கும் வெளியில் அமைந்தால், அது தரப்பட்ட மூன்று வட்டங்களின் சமதொடுகோட்டு வட்டத்தின் மையமாக இருக்கும். 

மூன்று வட்டங்களின் சமதொடுகோட்டு அச்சுகள் ஒரு புள்ளியில் சந்திக்கும் என்பதை எளிதாக விளக்கலாம்:

மூன்று வட்டங்களில் இரண்டிரண்டாக எடுத்துக் கொண்டு சமதொடுகோட்டு அச்சுகளைக் காண, ஒவ்வொரு சோடி வட்டத்தின் சமதொடுகோட்டு அச்சிலிருந்தும் அவ்வட்டங்களுக்கு வரையப்படும் தொடுகோடுகள் சமநீளமுள்ளவையாக இருக்கும். எனவே கடப்பு உறவின் படி (transitive relation) மூன்றுவட்டங்களுக்கும் வரையப்படும் தொடுகோடுகள் மூன்றும் சமநீளமுள்ளவையாக உள்ளவாறு, மூன்று சமதொடுகோட்டு அச்சுகளுக்கும் பொதுவான ஒரு புள்ளி இருக்கும். இப்பொதுப் புள்ளியே சமதொடுகோட்டச்சுச் சந்தியாகும். 

சமதொடுகோட்டச்சுச் சந்தி, வடிவவியலில் பலவகையானப் பயன்பாடுகளைக் கொண்டுள்ளது. பிரெஞ்சு கணிதவியளாளர் "ஜோசஃப் டயாஸ் கெர்கோன்" 1814 ஆம் ஆண்டில் வெளியிட்ட அப்பலோனியசின் கணக்கில், சமதொடுகோட்டச்சுச் சந்தி முக்கியப் பயன்பாடு கொண்டுள்ளது.



</doc>
<doc id="173939" url="https://ta.wikipedia.org/wiki?curid=173939" title="சேறைக் கவிராச பிள்ளை">
சேறைக் கவிராச பிள்ளை

கவிராச பிள்ளை என்பவர் 16 ஆம் நூற்றாண்டில் வாழ்ந்த தமிழ்ப்புலவர். இவர் சேறைக் கவிராசன் என்றும் போற்றப்படுகிறார். இந்தப் பெயரை இவர் தன் உலாக் கண்ணியிலேயே குறிப்பிட்டுள்ளார். இவர் கருணேசன் மரபினர். 

இதே நூற்றாண்டில் வாழ்ந்த வீரை கவிராச பண்டிதன் என்பவர் சௌந்தரிய லகரி என்னும் நூலை இயற்றியுள்ளார். இவரிலிருந்து வேறு பிரித்துக்கஃ காட்டவே இவர் தம்மைச் ‘சேறைக் கவிராசன்’ எனக் கூறிக்கொண்டார். சேறை என்னும் ஊர் திருச்சேறை என வழங்கப்படும் திருமால் பதி. 

அதிவீரராம பாண்டியருக்கு இவர் எழுதி அனுப்பியதாக ஒரு சீட்டுக்கவி பாடல் உண்டு. எனவே இவரது காலம் அந்த அரசன் வாழ்ந்த 16 ஆம் நூற்றாண்டு எனத் தெரிகிறது. 

இவரால் பாடப்பட்ட நூல்கள்: 
என்பன.


</doc>
<doc id="173945" url="https://ta.wikipedia.org/wiki?curid=173945" title="மீனாகுமாரி">
மீனாகுமாரி

மீனாகுமாரி ஓர் இந்தியத் திரைப்பட நடிகை. இவர் தன் வாழ்நாளில் ஏறத்தாழ 92 படங்களில் நடித்துள்ளார்.. இவர் சிறந்த நடிகைக்கான பிலிம்பேர் விருதுகளைப் பெற்றுள்ளார்.
இவரது தந்தை நாடகக் கவிஞராகவும் உருது மொழிப் புலவராகவும் விளங்கினார்.

இந்தி திரையுலகில் “சோகங்களின் அரசி” (குயின் ஆஃப் டிராஜிடி) என்றழைக்கப்பட்ட மீனாகுமாரி இறந்து நாற்பத்து ஐந்து ஆகி விட்டாலும் இன்னும் ரசிகர்களிடையே அவருக்குத் தனியிடம் இருக்கிறது. உண்மையில் அவரது வாழ்க்கையே ஒரு சோகமான கதையாகும்.

வட மாநிலத்திலிருந்து புலம் பெயர்ந்த இசைக் கலைஞரா ன இவரது தந்தை அலி பக்ஸ் அதிர்ஷ்டத்தை தேடி மும்பை வந்த போது கிருஸ்துவ பெங்காலி நடன மங்கை பிரபாவதியைச் சந்தித்தார். இருவரும் காதலித்து திருமணம்செய்து கொள்வதற்குமுன் இக்பால்பேகம் என்ற பெயரி ல் பிரபாவதி முஸ்லீமாக மதம் மாறி னார். அதிர்ஷ்டவசமாக இவர்கள் மும் பையில் ரூப்தாரா பிலிம் ஸ்டுடியோ அருகில் குடியிருந் ததால் இவர்களது இரண்டாவது சிறிய பெண் குழந்தை மஹா ஜாபீன் ஸ்டுடியோ அருகில் விளையாட செல்வதுண்டு. எதிர்பார்த் தபடி இசைத் துறையில் வாய்ப்பு கிடைக்காததால் குடும்பத்தை காப் பாற்ற வழி தெரியாமல் அலி பக்ஸ் தவித்தார். சிறுவயதிலேயே தனது மூன்று மகள்களையும் சினிமாவில் நடிக்கவைக்க முய ற்சித்தார். ஆறுவயது மகள் மஹா ஜாபீன் பானு, டைரக்டர் விஜய் பட் கண்க ளில் பட, “லெதர் பேஸ்’ (1939) என்ற படத்தில் நடிக்க வைத்தார்.

பேபி மீனா என்ற பெயரில் குழந்தை நட்சத்திரமாக அறிமுக மானவர் பின்னர் காதலும் இசையும் கலந்த “பைஜு பாவ்ரா’ (1952) படத்தில் மீனா குமாரி என்ற பெயரில் கதாநாயகியாக நடித் தார். முதல் படமே அவருடைய நட்சத் திர அந்தஸ்த்தை உயர்த்தியது. பின்னர் ஹோமிவாடியாவின் “அலா வுதீனும் அற்புத விளக்கும்’ (1952) ஊதியமாக 10 ஆயிரம் ரூபாய் பெற்றார். புராணம், சரித்தி ரம் போன்ற படங்களில் பின்னர் சமூகப் படங்களில் நடித்தபோது சோக அரசியாக மாறியது ஆச்சரியமான விஷயம்தான்! அவரது தாய் பெங்காலி என்பதால் இயற்கையான மென்மையான முகத்  தோற்றமும் இனிமையான குரலும் அவருக்கு பிளஸ் பாயின்ட்டாக அமைந்தன.

ஐம்பதுகளின் துவக்கத்திலேயே மீனா குமாரி, தன் வாழ்க்கையில் பல எதிர்ப்புகளை சந்திக்க வேண்டியதாயி ற்று. பைஜு பாவ்ராவில் இணை கதா நாயகியாக நடிக்க ஒப்பந்தம் செய்த போதே பலர் எதிர்ப்பு தெரிவித்தனர். படம் வெற்றி பெற்றது. பெங்காலி படத் தயாரிப்பாளர் பிமல் ராய் முதன் முதலாக மும்பை திரையுலகில் காலடி வைத்தபோது, வங்க மொழியில் பிரபலமான “பைஜு பாவ்ராûஸ’ தான் இந்தியில் இயக்கி தயாரித்தார். அடுத்து அவர் தயாரித்து இயக்கிய பரினிதா (1953) மீனாகுமாரியை மேலும் உயர த்திற்கு கொண்டுசென்றது. இந்த இருபடங்களுமே அடுத்தடு த்து இரண்டாண்டுகள் சிறந்த நடிகைக் கான பிலிம்பேர் விருதை பெற் றுத்தந்தது.

இவரது அடுத்த படமான ஜியா சர்ஹாடியின் “புட்பாத்’ (1953) வர்த்தக ரீதியில் தோல்வி கண் டது. இவரைப் பொறுத்த வரை தனிப்பட்ட முறையிலும் தொழில்ரீதியாகவும் நடிகை என்ற அந்தஸ்த்தை உயர்த்தவே செய்தது. முதல் இரு படங்களின் வெற்றியால் இவரது தந்தை அலிபக்ஸ் அருமையான சூழ்நிலை யில் வசதியான சிறு பங்களா ஒன்றை மெக்பூப் ஸ்டுடியோ அருகில் வாங்கினார்.

அதேநேரத்தில் இவரது வாழ்க்கையி லும் ஒரு திருப்பம் ஏற்பட் டது. “மகால்’ பட வெற்றியைத் தொடர்ந்து இந்தித் திரையுலகில் பிரபலமாக விளங்கிய கதாசிரியரும் டைரக்டரு மான கமல் அம்ரோஹியை மீனா குமாரி சந்திக்க நேர்ந்தது. 18 வயதான மீனாகுமாரியை விட கமல் அம்ரோஹி 15 வயது மூத்தவர். ஏற்கெனவே திருமணமானவர். இருவருக்குமி டையே மலர்ந்த காதல் திருமணத்தில் முடிந்தாலும் இரண்டா ண்டுகள் தங்கள் திருமணத்தை இருவருமே ரகசியமாக வைக்க வேண்டிய தாயிற்று.

இதற்கிடையில் மீனாகுமாரியின் அம்மா நோய்வாய்ப்பட்டு இற ந்து போனார். குடும்பப் பொறுப்பை இவரது தந்தை ஏற்க வேண்டி யதாயிற்று. அதேநேரத்தில் தான் திருமணம் செய்து கொள்ளப் போவதாக மீனாகுமாரி கூறியது அவரை அதிர்ச்சிக் குள்ளாக்கி யது. ஏற்கெனவே திருமணமான தை சொல்லியதோடு குடும்பத் திற்கு தேவையான பணஉதவியை நடிப்பதன் மூலம் கிடைக்கும் ஊதியத்தின் மூலம் தொடர்ந்து அளிப்பதாகவும் உறுதியளித்தார். அந்த நேரத்தில் மீனாகுமாரியும் தொடர்ந்து பல வெற்றிப் படங் களில் நடித்து உச்சத்தில் இருந்தார்.

அவரது திருமண ரகசியமும் வெளி யாயிற்று!

திலீப்குமாருடன் “ஆசாத்’ (1955), புது முகமாக அறிமுகமான சுனில் தத்துடன் “ஏக் கி ராஸ்தா’ (1956), ராஜ்கபூருடன் “சாரதா’ (1957) போன்ற படங்கள்  மீனாகுமாரியின் திறமையை வெளிப்ப டுத்தின. வழக்கமான நடிப்புடன் சற்று நகைச்சுவையையும் கலந்து நடித்ததா ல் புதிய பரிமாணத்தைத் தொட முடிந்த து. சாதாரண கதாபாத்திரங்களில் நடித்துவந்தவருக்கு திலீப்குமா ருடன் நடித்த “கோஹினூர்’ (1960) சோக பாத்திரத்திலும் சோபி க்க முடியுமென்பதை நிரூபித்தது. “சோட்டி பஹூ’, “அப்ரர் அல்லி’ குருதத்தின் “சாஹேப் பீபீ அவுர் குலாம்’ “ஸ்லேவே’ ஆகிய படங்  களில் மீனாகுமாரியின் வித்தியா சமான நடிப்பை காணமுடிந்தது. அதேநேரத்தில் “சோட்டி பஹூ’ படத்தின் கதாபாத்திரம் போலவே அவரது வாழ்க்கையும் திசை மாறியது.

அவரது மணவாழ்க்கையில் ஏற்பட்ட தோல்வியிலிருந்து மீள குடிப் பழக்கத்திற்கு அடிமையானார். “சாகேப் பீபீ அவுர் குலாம்’ படம் மேலும் அவரது குடிப் பழக்கத்தை அதிகப்படுத்தியது. அதே சமயத்தில் நடிப்புத் திறமைக்காக பல விருதுகள் அவரைத் தேடி வந்தன.

1964-ஆம் ஆண்டில் கமல் அம்ரோஹியிடமிருந்து இவர் பிரிந்தது தவிர்க்க முடியாத நிகழ்ச்சியாகும். அப்போது அவர் “பாகீஸô’ படத்தில் நடித்துக் கொண்டருந்தார். நீண்ட நாள் தயாரிப்பில் இருந்த அந்தப் படம், 1972-ஆம் ஆண்டில் வெளி வந்தது. கமல் அம்ரோஹியிடமிரு ந்து பிரிந்த வுடன் புதுமுகமாக அறி முகமான தர்மேந்திராவுடன் “பூல் அவுர் பத்தர்’ (1966) படத்தில் நடிக்கும்போது தன் கடந்த கால வாழ்க்கையை மறக்கவும் புதிய வாழ்க்கையை அமைத்துக் கொள்ளவும் தர்மேந்திராவை காதலித்தார். ஆனால் இந்த உறவும் நீடிக்க வில்லை.

திரையுலகத்திற்காகத் தன்னை அர்ப்பணித் துக் கொண்டாலும் தன் சொந்த வாழ்க்கை பிரச்னைகளிலிருந்து அவரால் மீள முடிய வில்லை. படப்பிடிப்புக்கு நேரத்திற்கு வராமல் குடிப்பழக்கத்தை அதிகப்படுத்திக் கொண்டார். தனிமை வாழ்க்கை அவரைக் கவிஞராக மாற்றியது. தன் மன வெளிப் பாடுகளை கவிதைகளாகவும் பாடல்களாக வும் எழுதினார். நூல் வடிவில் சில கவிதை கள் வெளியானபோது அதில் பெரும்பாலும் சோகத்தையே காண முடிந்தது.

1967-68 ஆண்டுகளில் திரையுலகம் மாபெரும் மாற்றத்தைக் கண்டது. உடல் நலக் குறைவு காரணமாக அவர் ஐரோப்பாவுக்கு சென்றிருந்தபோது இவருக்கு ஆதரவளித்த டைரக்டர்களில் பிமல் ராய், குருதத், மெஹ்பூப் போன்றோர் காலமாயினர். மெஹ் பூப் தயாரிப்பில் 1954-ஆம் ஆண்டு “அமர்’ படத்தில் நடிக்க ஒப்பந்தம் செய்யப்பட்டிருந்தாலும் அவரது இயக்கத்தில் இவர் நடித்ததில்லை. திரையுலக மாறுதல்களுடன் இவ ரால் ஒத்துப் போக முடியவில்லை. திறமையற்றவர்களுக்கு வாய்ப்பளி த்து வர்த்தகரீதியாக மாறிய திரை யுலகம் இவருக்குப் பிடிக்க வில்லை. இனி தன்னை போன்ற சுய மரியாதை உள்ளவர்களுக்கு திரையுலகில் வாய்ப்பில்லை என்று  கருதி ஒதுங்கினார்.

இந்திய திரையுலகில் 20 ஆண்டுகளில் 80 படங்களுக்கு மேல் நடித்த மீனா குமாரிக்கென்று தனிப்பெருமையும் உயர்ந்த இடமும் அளிக்கப்பட்டது. தன் னுடைய 40-ஆவது வயதை நெருங்க சில மாதங்களே இருந்த நிலையில் 1972-ஆம் ஆண்டு மார்ச் மாதம் மீனா குமாரி காலமானார். தன் வாழ்நாளில் அவர் திறமையான நடிகையாக மட்டுமன்றி, மனித நேயமுள்ள வராகவும் விளங்கினார்.



</doc>
<doc id="173948" url="https://ta.wikipedia.org/wiki?curid=173948" title="ஜிப்ரால்டர் நலவாழ்வு ஆணையம்">
ஜிப்ரால்டர் நலவாழ்வு ஆணையம்

ஜிப்ரால்டர் நலவாழ்வு ஆணையம் (Gibraltar Health Authority) ஜிப்ரால்டரின் பிரித்தானிய கடல்கடந்த மண்டலங்களின் தேசிய பொதுநிதிய நலவாழ்வு அமைப்பாகும். இது ஜிப்ரால்டர் அரசின் ஆணைக்கிணங்க செயற்படும். இதன்படி, 2012 ஆம் ஆண்டில் 27,000 பேர்களின் நலவாழ்வுக்கு இது பொறுப்பேற்கிறது. 


</doc>
<doc id="173949" url="https://ta.wikipedia.org/wiki?curid=173949" title="ஜிப்ரால்டர் அருங்காட்சியகம்">
ஜிப்ரால்டர் அருங்காட்சியகம்

ஜிப்ரால்டர் அருங்காட்சியகம் ஜிப்ரால்டர் நாட்டின் வரலாறு, பண்பாடு, புவியியல் தொடர்பான ஆவணங்கள் சேர்க்கப்பெற்ற அருங்காட்சியகம். 1930 இல் நிறுவப்பட்டது முதல் தற்கால வரை இயங்குகிறது. ஜிப்ரால்டரின் வரலாறு தொடர்பான திரைப்படங்கள், கடல் வாழ் உயிரினங்களுக்கான அறை, இடைக்காலப் பொருட்கள், மூர்களின் குளியலறை ஆகியவற்றைக் கொண்டுள்ளது.


</doc>
<doc id="173950" url="https://ta.wikipedia.org/wiki?curid=173950" title="ஜிப்ரால்டர்பீடியா">
ஜிப்ரால்டர்பீடியா

ஜிப்ரால்டர்பீடியா (Gibraltarpedia), ஜிப்ரால்டர் நாட்டைப் பற்றிய அதிக தகவல்களை விக்கிப்பீடியாவில் எழுத தொடங்கப்பட்ட துணைத் திட்டமாகும். இது ஜிப்ரால்டர் அரசால் ஜூலை 2012 இன் போது அறிவிக்கப்பட்டது. தொடக்கத்தில், ஜிப்ரால்டர் தொடர்பான வரலாறு, பண்பாடு, புவியியல் பற்றிய கட்டுரைகள் அதிகம் எழுதப்படுவது குறிக்கோளாக முன்னிறுத்தப்பட்டது.
விக்கிமீடிய நிறுவன அறக்கட்டளை நபர் ஒருவர் ஜிப்ரால்டர் அரசின் சுற்றுலாத் துறையிடம் கையூட்டு பெற்றுக்கொண்டு சுற்றுலாவை வளர்க்க விக்கிப்பீடியாவைப் பயன்படுத்துவதாக செய்திகள் வெளியாயின. விக்கிப்பீடியாவின் முதற்பக்கத்தில் ஒரே மாதத்தில் ஆறு கட்டுரைகள் ஜிப்ரால்டர் பற்றிய கட்டுரைகள் இடம் பெற்றிருந்தன என குற்றம் சாட்டப்பட்டது. விக்கிப்பீடியாவைப் பற்றிய சர்ச்சையான செய்திகளும் வெளியாயின.


</doc>
<doc id="173953" url="https://ta.wikipedia.org/wiki?curid=173953" title="தேசிய தொழில்நுட்பக் கழகம், துர்காபூர்">
தேசிய தொழில்நுட்பக் கழகம், துர்காபூர்

தேசிய தொழில்நுட்பக் கழகம், துர்காபூர் (National Institute of Technology, Durgapur, NITDGP), என்பது இந்தியாவின் மேற்கு வங்க மாநிலத்தின் துர்காபூரில் அமைந்துள்ள அரசுப் பொறியியல், மற்றும் தொழில்நுட்பப் பல்கலைக்கழகம் ஆகும். இது முன்னர் மண்டலப் பொறியியல் கல்லூரி, துர்காபூர் (Regional Engineering College, REC) என அழைக்கப்பட்டது.


</doc>
<doc id="173954" url="https://ta.wikipedia.org/wiki?curid=173954" title="புள்ளி ஆந்தை">
புள்ளி ஆந்தை

புள்ளி ஆந்தை (Athene brama) என்பது தென்கிழக்கு ஆசியாவில் ஒரு வகையான சிறு ஆந்தையினம். இவை பொதுவாகக்காணப்பெறும் பறவையினம். காடுகள் மட்டுமின்றி தோட்டங்கள், வயல்வெளிகள் மற்றும் மனித வாழ்விடங்களின் அருகிலும் தென்படும். இவை சிறு கூட்டங்களாக மரப்பொந்துகளிலும் பாறை இடுக்குகளிலும் இளைப்பறும். இவை இலங்கையில் காணப்படவில்லை. ஆனால் பாக் நீரிணையில் இராமேஸ்வரத்திற்கு 30 கிமீ தொலைவு வரை தென்படுகின்றன. எலிகளும் மற்ற கொரிப்பான்களும் மனிதரின் வாழும் இடங்களில் காணப்பெறுவதால் இவை நகரங்கள் மற்றும் கிராமங்களில் நிறைய வாழும். வாசம் செய்யும் இடத்திற்கேற்ப இவை வண்ணங்களில் சிலபல மாற்றங்களைக்காட்டுகின்றன.

புள்ளி ஆந்தை சிறிய ஆனால் உருண்டை வடிவில் குண்டாக தோற்றமளிக்கும் இரவுப்பறவை. இவை 21 செ.மீ. வரையே வளர்கின்றன. உடலின் மேற்பகுதி சாம்பல் மிகுதியாய் கலந்த இளஞ்சிவப்பு நிறத்திலும், அடிப்பகுதி வெள்ளை நிறத்திலும் உள்ளது. அடிப்பகுதியில் பழுப்பு நிறத்திலான புள்ளிகள் காணலாம். உடல் முழுதும் கருப்பு புள்ளிகள் உள்ளதால் இப்பறவைக்கு இப்பெயர். ஆந்தைகளுக்கே உரிய முகம் உருண்டை சற்றே வெளிறிப்போனது போல் காட்சியளிக்கிறது. இதன் கண்கள் மஞ்சள் நிறம் கொண்டுள்ளது. கழுத்தில் வெள்ளை ஆரம் ஒன்றும் உள்ளது. இருபால்களும் வேறுபாடின்றி தோன்றும்.

இவை இரவு நேரப்பறவையானாலும் இவற்றைப் பகலிலும் காண இயலும். இவற்றிற்கு தொல்லையளித்தால் தலையை மேலும் கீழுமாக ஆட்டி வெறிக்க வெறிக்க பார்க்கும் தன்மை உடையது.

இது சிறு பறவைகளின் அருகே வாழ்ந்தாலும் மற்ற சிறு பறவைகள் இதனை தொந்தரவு செய்வதை கவனிக்கலாம். இவை பலவகையான பூச்சிகள் மற்றும் முதுகெலும்பில்லா பிராணிகளை வேட்டையாடும். பாகிஸ்தான் பிரதேசங்களில் பெரும்பாலும் பூச்சிகளையே உட்கொள்கிறது.

ஜொத்புர் போன்ற காய்ந்த பகுதிகளில் அதிகமாக இனவிருத்தி காலத்திற்கு முன் எலி போன்ற கொரிப்பான்களை உட்கொள்கிறது.</ref>
சிறு வௌவால்கள், தவளைகள், தேரைகள், சிறு பாம்புகள் (குருட்டுப்பாம்பு) என பலவற்றையும் உணவாய் உட்கொள்கிறது. சில வேளைகளில் இவை தேள்கள் மற்றும் நத்தைகளையும் உண்ணும். இப்பறவை தன் உணவைத்தேட 270 டிகிரி வரை தலையைச் சுற்றும் தன்மை கொண்டதாகும். 

இவை மிகவும் கரகரப்பான ஒலியை எழுப்புகின்றன. சிர்ர்ர்ர்-சிர்ர்ர்ர்-சிர்ர்ர்ர் என்ற ஒலியின் இறுதியில் சிவாக்-சிவாக் என முடிக்கின்றன. இவற்றின் அகவல்களை பொதுவாக விடியற்காலையிலோ சூரிய அஸ்தமனத்திற்குப்பின்னோ கேட்க முடிகிறது.

இனவிருத்திக்காலம் பரவலாக நவம்பர் முதல் ஏப்ரல் வரை. 
ஆணும் பெண்ணும் ஒன்றையொன்று கோதிக்கொண்டும், அலகோடு அலகு சேர்த்தும், உணவை பரிசாக அளித்தும் காதல் கொள்கின்றன. இனவிருத்திக்காலம் முழுதும் ஒரே பொந்தை ஆக்கிரமிக்கின்றன. இனம் சேரத்தயாரான பெண் பறவை தன் துணையை அழைப்பதோடு, தலையாட்டி வாலை திசைத்திருப்பி அழைப்பு விடுக்கும்.
இவை இணை சேர்வது சரியாக ஆராய்ச்சி செய்யப்படவில்லையாதலால் ஒரு ஆண் பல பெண்களோடு இணையலாமென கருதப்படுகின்றது. 

கிளி, நாகணவாய் (மைனா) போன்ற பிற மரப்பொந்தை கொண்ட பறவையினங்களோடு புள்ளி ஆந்தை போட்டியிடும். செங்குத்தாக பொந்து கொண்ட இடங்களிலும் முட்டைகளை இடும். இலைதழைகள், இறகுகளால் கோடிட்ட மற்றும் தனக்கு முன்பிருந்த பறவையின் கூட்டின் அமைப்பையே உபயோகிக்கும். 

3 முதல் 5 கோள வடிவ வெள்ளை நிற முட்டைகள் மரப்பொந்துகளிலும் பாறை இடுக்குகளிலும் இடும். இம்முட்டைகள் 30.9 மி.மீ. நீளமும், 26.3 மி.மீ அகலமும், 11.6கிராம் எடையும் கொண்டிருக்கும்.

முதலில் இட்ட முட்டைக்கும் அடுத்த முட்டைக்கும் சில நாட்கள் வரை இடைவேளை இருப்பதால், இவற்றின் குஞ்சுகள் அளவில் ஒத்ததாக இரா. முதலில் குஞ்சுகளின் உணவாக கரப்பான் பூச்சிகளையே தந்தாலும், வளர வளர முதுகெலும்பில்லா பிராணிகள், பல்லிகள், தவளைகள், எலிகள் என உண்ணத் தரும். முதலில் எடை மிகக்கூடும் குஞ்சுகள் பின்னர் எடையை இழக்கின்றன. ஓரிரு குஞ்சுகளே கூட்டை விட்டு 20-28 நாட்களில் வெளியேறும். 

இரவு நேரப்பறவையானாலும் சில பகல் பொழுதுகளில் மரக்கிளைகளின் மீதமர்ந்து கொண்டு தன்னைச் சுற்றி நடப்பனவற்றை வேடிக்கை பார்க்கும் இயல்புடையவை. யாரேனும் வந்தால் அவர்களைப் பாதுகாப்பான தூரத்திலிருந்தவாறு உற்று நோக்கும். அவர்கள் வெகு அருகாமையில் வந்தால் அவை தள்ளிச்சென்று வேறு கிளைகளில் அமர்ந்து மீண்டும் வேடிக்கை பார்க்கும். திரும்பத்திரும்ப தொல்லை என நினைத்தால் தன் மரப்பொந்திற்கேத் திரும்பி விடும். சிறிது நேரம் கழிந்து மீண்டும் எட்டிப்பார்க்கும். அதன் பார்வையை மரக்கிளையோ அல்லது வேறு பொருளோ மறைத்தால் அழகாய் எட்டிப்பார்க்கும் தன்மை கொண்டுள்ளதால் எளிதில் இதனை புகைப்படம் எடுக்க இயலும்.

இப்பறவையினத்தை உண்ணிகளான Coccidian parasites மற்றும் "Eimeria atheni" என்ற வகைகள் தாக்குகின்றன. 
வெளிப்புற உண்ணியான "Neocheletiella athene" ஆன்ட்வெர்ப் (Antwerp) விலங்குகாட்சிசாலையில் உள்ள புள்ளி ஆந்தையில் காணப்பெற்றது. 
பறவை உண்ணியினமான "Colpocephalum pectinatum" பொதுவாய் உள்ள வெளிப்புற உண்ணிகள்.
மனிதரின் அருகாமையில் வாழும் இவை மிகவும் பரிச்சயமான பறைவகளில் ஒன்றாகும். இவற்றின் அகவல் சிலபல கெட்ட குறிகள் என்றுரைப்போரும் உண்டு. 
இதன் விலங்கியல் பெயரான "brama" என்பது இந்துக்களின் முப்பெரும்தெய்வங்களில் ஒருவரான பிரம்மாவை குறிக்கும். மேலும் இதிகாசங்கள் மற்றும் இந்துப் புராணங்கள்படி இவை விஷ்ணுவின் மனைவியான பல செல்வங்களை அருளும் லட்சுமி தேவியின் வாகனமாகக் கருதப்படுகின்றது. 




</doc>
<doc id="173956" url="https://ta.wikipedia.org/wiki?curid=173956" title="சரத்சந்திர சட்டோபாத்யாயா">
சரத்சந்திர சட்டோபாத்யாயா

சரத்சந்திர சட்டோபாத்யாயா ("Sarat Chandra Chattopadhyay" , வங்காளம்: শরৎচন্দ্র চট্টোপাধ্যায়) அல்லது சரத்சந்திர சட்டர்ஜீ ("Sarat Chandra Chatterjee", 15 செப்டம்பர் 1876 – 16 சனவரி 1938) இருபதாம் நூற்றாண்டின் வங்காள மொழி இலக்கியத்தில் ஒரு மாபெரும் அறிஞர் மற்றும் எழுத்தாளர் ஆவார். இவர் தன்னை ரவீந்திர நாத்தாகூரின் சீடராகவே கருதினார். சரத்சந்திரர் ஏழையாகப் பிறந்தார். இவர் எளிமையானவராகவும், விருந்தோம்பும் பண்புடையவராகவும், அடக்கமானவராகவும் இருந்தார். சரத்சந்திரர் மகாத்மா காந்தியை விமர்சித்துக் கொண்டிருந்த போதும் காங்கிரஸ் இயக்கத்தில் சேர்ந்து கொண்டார். கேரளா மாவட்டக் காங்கிரஸ் இயக்கத் தலைவராகவும் ஆனார். அவருடைய பதர் தபி நூலில் வரும் பாரதி பாத்திரத்தின் வாய்மொழியாக வெளிப்படுத்தும் உரையாடலிலிருந்து இவர் வன்முறைகளை ஏற்கவில்லை எனத்தெரிகிறது.

’தேவதாஸ்’ எனும் கதையைப் பதினேழு வயதில் எழுதினார். 2013 ஆம் ஆண்டு வரையிலும்கூட இக்கதை பல மொழிகளிலும் மீண்டும் மீண்டும் திரைவடிவம் பெற்றுள்ளது.





</doc>
<doc id="173957" url="https://ta.wikipedia.org/wiki?curid=173957" title="கங்காணி முறை">
கங்காணி முறை

கங்காணி முறை என்பது மலாயாவைப் பிரித்தானியர்கள் ஆட்சி செய்த போது, கூலி வேலைகளுக்கு ஆட்களைச் தென்னிந்தியாவில் இருந்து சாதுர்யமாக அழைத்துக் கொண்டு வரும் முறை ஆகும். 

ஆங்கிலேய முதலாளிகள் தங்கள் வேலைகளை எளிமையாக்குவதற்காக இந்த கங்காணி முறையை அமுல்படுத்தினார்கள். மலாயாவில் இருந்த ஆங்கிலேய முதலாளிகள் பணம் கொடுத்து கங்காணிகளைத் தென்னிந்தியாவிற்கு அனுப்பி ஆட்களைக் கொண்டு வருமாறு பணித்தனர். 

மழையை நம்பி விவசாயத்தில் ஈடுபட்ட கிராமங்களில் நிலவிய வறுமை கங்காணிகளுக்கு சாதகாக அமைந்தது. அனைத்து விதமான நம்பிக்கைகளையும் அளித்து, ஆட்களைப் பிடித்துச் செல்லும் வேலைகளை இந்தக் கங்காணிகள் மிகத் திறமையாகச் செய்து வந்தனர். 

மலாயாவில் எளிதாக சம்பாதித்து குறுகிய காலத்தில் பணக்காரர் ஆகிவிடலாம் என்ற கங்காணிகள் ஆசை காட்டியதை நம்பிய தென்னிந்திய மக்கள், மலாயாவுக்குள் ஆயிரக் கணக்கில் அழைத்து வரப்பட்டனர். தமிழர்கள், தெலுங்கர்கள், மலையாளிகள் என்று பல பிரிவு தென்னிந்திய மக்களும் சஞ்சிக்கூலிகளாய் மலாயாவுக்கு கொண்டு வரப்பட்டனர். 

கங்காணிகளை முழுக்க நம்பிய கிராம மக்கள் கடல் கடந்து பயணம் மேற்கொண்டார்கள். மலாயாவிற்குச் சஞ்சிக்கூலிகளாகக் கப்பலில் கொண்டு வரப்பட்டவர்களில் பலர் நோய்வாய்ப்பட்டு கப்பலிலேயே இறந்துபோனார்கள். அப்படி இறந்தவர்களின் உடல்களைக் கடலில் தள்ளிவிட்டார்கள். 

மலாயாவை அடைந்த சஞ்சிக்கூலிகள் ரப்பர், தேயிலை, காபி, கரும்புத் தோட்டங்களில் அடிமைத் தொழிலாளிகளாக்கப்பட்டனர். கங்காணிகள் ஆங்கிலேய முதலாளிகளின் விசுவாசமான கையாட்களாக செயல்பட்டு தோட்டத் தொழிலாளர்களுக்கு பல கொடுமைகளை இழைத்தனர். இவர்களைக் கறுப்புக் கங்காணிகள் என்று அழைப்பதும் உண்டு.


</doc>
<doc id="173961" url="https://ta.wikipedia.org/wiki?curid=173961" title="இயல்புப் புணர்ச்சி (இலக்கணம்)">
இயல்புப் புணர்ச்சி (இலக்கணம்)

இயல்புப் புணர்ச்சி என்பது சொற்களோ அல்லது சொல்லின் உறுப்புகளோ எவ்வித மாற்றமும் இல்லாமல் இயல்பாக வரும் சொற் புணர்ச்சி வகை ஆகும். 


ஆகவே நிலைமொழியும் வருமொழியும் இணையும் போது அவற்றின் வடிவங்களில் எவ்வித மாற்றமும் இருக்காது.

இங்கு வரும் ல், ர் என்பன நிலை மொழி இறுதியில் உள்ள மெய்யெழுத்துக்களாகும். அ, ஆ வருமொழியில் முதல் எழுத்துகளாகும். இங்கு மெய்யும் உயிரும் சேர்ந்து உயிர்மெய் ஆகியுள்ளன. இதுவும் இயல்புப் புணர்ச்சியேயாகும்.

ல் + அ = ல
ர் + அ = ர 
ர் + ஆ = ரா

மெய்மேல் உயிர் வந்து ஒன்றுவது இயல்பே என்பது தொல்காப்பியம். எனவே இங்கு மெய் எழுத்துகளோடு உயிரெழுத்து இயல்பாக இணைந்தது.


</doc>
<doc id="173962" url="https://ta.wikipedia.org/wiki?curid=173962" title="இலங்கையின் உலகப் பாரம்பரியக் களங்கள்">
இலங்கையின் உலகப் பாரம்பரியக் களங்கள்

இலங்கையின் உலகப் பாரம்பரியக் களங்கள் என எட்டு உலகப் பாரம்பரியக் களங்கள் ஐக்கிய நாடுகள் கல்வி, அறிவியல், பண்பாட்டு நிறுவனத்தினால் பட்டியலிடப்பட்டுள்ளன. அவை முறையே அனுராதபுரம் புனித நகர் (1982), பொலன்னறுவை புராதன நகர் (1982), சிகிரியா (1982), சிங்கராஜக் காடு (1988), கண்டி புனித நகர் (1988), காலி பழைய நகரும் அதன் தற்காப்பு கோட்டைக் கொத்தளங்களும் (1988), தம்புள்ளை பொற்கோவில் (1991) மற்றும் இலங்கையின் மத்திய மலைப்பகுதிகள் (2010).

இது இலங்கையின் வடமத்திய பகுதியிலுள்ள ஒரு புராதன நகரமாகும். அனுராதபுரம் நாட்டின் வடமத்திய மாகாணத்தின் அமைந்து அனுராதபுரம் மாவட்டத்தின் தலைநகராக உள்ளது. இலங்கையின் பண்டைய தலைநகர்களில் ஒன்றாக இது விளங்கியது. இது கி.மு. 4ம் நூற்றாண்டு முதல் 11ம் நூற்றாண்டு வரை தலைநகராக விளங்கியதாக நம்பப்படுகின்றது. இங்கு சிங்கள, தமிழ் மன்னர்கள் ஆட்சி புரிந்தனர். தென்னிந்திய படையெடுப்புகள் காரணமாக இதன் தலைநகர் என்ற நிலை மாற்றப்பட்டது. 

உலகில் தொடர்ச்சியாக வாழ்விடமாக இருந்து வந்த தலைநகர்களில் ஒன்று என்ற புகழ் இந்நகருக்கு உண்டு. பெளத்தர்களால் இந்நகர் புனித பூமியாகப் போற்றப்படுகின்றது. உலகிலுள்ள முக்கிய தொல்பொருள் களங்களில் ஒன்றாகவும் இது காணப்படுகின்றது. இங்கு மேற்கொள்ளப்பட்ட தொல்பொருள் அகழ்வாராட்சிகள் இதன் வரலாற்றுத் தொடர்பு கி.மு. 10ம் நூற்றாண்டுக்கு முற்பட்டது என குறிப்பிடுகின்றன.

இது இலங்கையின் வடமத்திய மாகாணத்திலுள்ள ஒர் புராதன நகரமாகும். தற்பொழுது இது பொலன்னறுவை மாவட்டத்தின் தலைநகராக உள்ளது. கி.பி 10 நூற்றாண்டு தொடக்கம் கி.பி 13 நூற்றாண்டு வரை பண்டைய இலங்கையின் தலைநகராக விளங்கியது. இது இரண்டாவது புராதன இலங்கை இராச்சியமாகும். சோழர் இலங்கையை ஆண்ட காலத்தில் இதனைத் தலைநகராக்கியிருந்தனர். பின்னர் இந்நகரம் முதலாம் விஜயபாகு மன்னர் காலத்திலும் இலங்கையின் தலைநகரமாக விளங்கியது.

பொலன்னறுவை வட மத்திய மாகாணத்தின் இரண்டாவது பெரிய நகரமும் அழகிய நகரமும் ஆகும். இங்கு பசுமையாகச் சூழலும் புராதன கட்டிடங்களும், பராக்கிரம சமுத்திரம் எனப்படும் ஆறும் காணப்படுகின்றது.

சிகிரியா மாத்தளை மாவட்டத்தில் தம்புள்ளை நகரத்திற்கு அண்மையில் அமைந்துள்ளது. 1144 அடி உயரமான இக்குன்றினுள் அழகிய வேலைப்பாடுகளுடன் கூடிய 6ம் நூற்றாண்டைச் சேர்ந்த சித்திரங்கள் பல உள்ளன. எதிரிகளிடமிருந்து தன்னைப் பாதுகாத்துக் கொள்ளவே இக்கோட்டையை முதலாம் காசியப்பன் (கி.பி. 477-495) அமைத்துத் தலைநகராக்கினான்.

இக்குகை ஓவியங்கள் இயற்கை வர்ணங்கள் கொண்டு பிராஸ்கோ முறையில் வரையப்பட்டுள்ளன. இவ் ஒவியங்களில் காணப்படும் பெண்கள் தேவதைகள் எனவும், காசியப்பனின் மனைவிகள் எனவும் கூறப்படுகின்றனர். இவர்களில் சிலர் கையில் தட்டை ஏந்தியவாறும், சிலர் மலர்க்கொத்தை ஏந்தியவாறும் சிலர் மேலாடை இன்றியும், சிலர் மேலாடையுடனும், தனித்தும், கூட்டமாகவும் வரையப்பட்டுள்ளனர். சிகிரியா இலங்கையில் அதிகம் பார்வையாளர்களால் வரலாற்று இடம் எனும் சிறப்பைப் பெற்றது.

இது ஓர் பாதுகாக்கப்பட்ட தேசிய வனமாகும். சிங்கராஜக் காடு சபரகமுவா, தென் மாகாணங்களின் எல்லையில் இரத்தினபுரி, காலி , மாத்தறை மாவட்டங்களில் தாழ்நில ஈரவலயத்தில் அமைந்துள்ளது. சிங்கராஜா வனம் கடல் மட்டத்தில் இருந்து 300 மீட்டர் தொடக்கம் 1170 மீட்டர் உயரம் கொண்ட அயன மண்டல மழைக்காடாகும்.

இக்காட்டின் உயிரினப் பல்வகைமை மிக அதிகமாகும். இங்கு நாட்டிற்குரிய முக்கிய மரங்கள், பூச்சிகள், நிலத்திலும் நீரிலும் வாழும் உயிரினங்கள், ஊர்வன, பறவைகள், விலங்குகள் என்பன காணப்படுகின்றன. இலங்கை உள்ளூர் பறவைகள் இருபத்தியாறு வகைகளில் 20 இங்கே காணப்படுகின்றன. ஏற்கெவே முன்மொழியப்பட்ட காட்டு ஒதுக்கீடுகள் என்பவற்றை உள்ளடக்கிய 8,864 எக்டயர் பரப்பளவை உலக உரிமைத் தளமாக யுனெஸ்கோ அறிவித்தது.

கண்டி இலங்கையின் மத்திய மாகாணத்திலுள்ள முக்கிய நகரங்களுள் ஒன்று. இதுவே மத்திய மாகாணத்தினதும் கண்டி மாவட்டத்தினதும் தலை நகரமாகும். 1592ம் ஆண்டு தொடக்கம் 1815ம் ஆண்டு வரை அந்நியர் ஆட்சிக்கு உட்படாத கண்டி இராச்சியத்தின் தலை நகரமாக இருந்தது. 

இங்குள்ள தலதா மாளிகை இலங்கையின் புகழ் பெற்ற பௌத்த ஆலயம் ஆகும். பெளத்த சமயத்தவர்களால் புனிதப் பண்டமாக மதிக்கப்படுகின்ற புத்தரின் புனிதப் பல் இங்கே உள்ளதாகப் பெளத்தர்களால் கருதப்படும் காரணத்தால் இது புனித தந்த தாது ஆலயம் எனவும் அழைக்கப்படுகின்றது. கண்டி இராச்சியத்தின் தலைநகரமாகக் கண்டி நகரம் விளங்கியபோது, அதனை ஆண்டு வந்த அரசர்களின் அரண்மனை வளாகத்தின் உள்ளேயே இவ்வாலயமும் அமைந்துள்ளது.

காலி இலங்கையிலுள்ள பெரிய நகரங்களுள் ஒன்றும், தென் மாகாணத்தில் அமைந்துள்ள ஓர் நகரமுமாகும். இது காலி மாவட்டத்தின் தலைநகராக உள்ளது. இலங்கையின் முக்கிய துறைமுகங்களில் ஒன்றான காலித் துறைமுகமும் இங்கே அமைந்துள்ளது. இங்கு 1588 ஆம் ஆண்டில் போர்த்துக்கேயரால் முதலில் கட்டப்பட்டு, பின்னர் ஒல்லாந்தரால் 1649 ஆம் ஆண்டுக்குப் பின்னான காலப்பகுதியில் அரணாக்கப்பட்ட காலிக் கோட்டை உள்ளது. 1934 ஆம் ஆண்டில் கட்டப்பட்டு, பின்னர் புனரமைக்கப்பட்ட வெளிச்சவீடு ஒன்றும் இங்குள்ளது. 

போர்த்துக்கேயரின் வருகைக்கு முன்னரே இது இலங்கையில் முக்கிய துறைமுகமாகத் திகழ்ந்தது. தென் மற்றும் தென்கிழக்கு ஆசியாவில் போர்த்துக்கேயரால் அமைக்கப்பட்ட அரணுள்ள நகர்களுக்கு இது சிறந்த உதாரணமாகவும், போர்த்துக்கேய முறை மற்றும் உள்ளூர் பாரம்பரிய இணைப்பினைக் கொண்டு இது அமைக்கப்பட்டது. ஐரோப்பிய காலணித்து காலத்தின்போது ஆசியாவில் கட்டப்பட்ட, எஞ்சியுள்ள பெரிய கோட்டைகளில் இதுவும் ஒன்று.

தம்புள்ளை பொற்கோவில் மத்திய மாகாணத்தின் மாத்தளை மாவட்டத்தில் அமைந்துள்ள ஒரு குடைவரை கோயில் ஆகும். இங்கு 153 புத்தரின் சிலைகளும், 3 அரசர்களின் சிலைகளும், 4 தெய்வ சிலைகளும் காணப்படுகின்றன. 4 தெய்வ சிலைகளில் இந்துக் கடவுள்களான விஷ்ணு, பிள்ளையார் சிலைகளும் அடங்கும். இங்குள்ள 2,100 சதுர மீட்டர் பரப்புள்ள சுவர் ஓவியங்களில், புத்தரின் முதலாவது சொற்மொழிவு மற்றும் அவரின் சோதனை என்பன வரையப்பட்டுள்ள ஓவியங்களில் முக்கியமானவை. 

பெளத்தம் இலங்கைக்கு வரு முன்னர் இங்கு வாழ்ந்த மனிதர்கள் பற்றிய ஆதாரங்கள் இப்பகுதியில் அகழ்வாராட்சி மூலம் கிடைக்கப்பட்டுள்ளன. அதில் 2,700 ஆண்டுகளுக்கு முன்னர் புதைக்கப்பட்ட மனிதனிள் எலும்புக் கூடுகள் கிடைக்கப்பட்டன. இது இலங்கையில் மிகவும் சிறப்பான முறையில் பாதுகாக்கப்பட்டுள்ள குகையும், பெரிய குகை கோயிலும் ஆகும்.

இது இலங்கையில் எட்டாவதாக ஏற்றுக்கொள்ளப்பட்ட உலக பாரம்பரியக் களம் ஆகும். இது இலங்கையின் மத்திய மலைப்பகுதிகளான சிகரக் காட்டுவள சரணாலயம், ஓட்டன் சமவெளி தேசிய வனம், நக்கிள்ஸ் மலைத்தொடர் என்பனவற்றை உள்ளடக்கிய பகுதியாகும்.

இங்குள்ள மழைக் காடுகள் கடல் மட்டத்திலிருந்த 2,500 மீட்டர் (8,200 அடி) உயரத்தில் அமைந்துள்ளன. இப் பகுதி பலதரப்பட்ட பாலூட்டிகளுக்கு அடைக்கலம் கொடுக்கும் இடமாகவுள்ளது. இது கலாச்சார மற்றும் இயற்கை கலந்த உலகப் பாரம்பரியக் களத் தகுதிக்கு முன்மொழியப்பட்டபோதும், அதன் இயற்கை அமைவே உலகப் பாரம்பரியக் களக் குழுவினால் ஏற்றுக் கொள்ளப்பட்டு, 2010 இல் இலங்கையின் உலகப் பாரம்பரியக் களமாக அறிவிக்கப்பட்டது.

உலகப் பாரம்பரியக் களங்களின் பட்டியல் இலக்கத்திற்கேற்ப இலங்கையின் உலகப் பாரம்பரியக் களங்கள் வரிசைப்படுத்தப்பட்டுள்ளன. 



</doc>
<doc id="173965" url="https://ta.wikipedia.org/wiki?curid=173965" title="அளவெட்டி வெளிவயல் முத்துமாரி அம்மன் ஆலயம்">
அளவெட்டி வெளிவயல் முத்துமாரி அம்மன் ஆலயம்

வெளிவயல் முத்துமாரி அம்மன் ஆலயம் யாழ்ப்பணத்தின் வடக்கே அளவெட்டி என்ற ஊரின் தெற்கே வயற்கரை ஓரத்தில் அமைந்துள்ள முத்துமாரியம்மன் கோவில் ஆகும்.

இக்கோவில் 250 ஆண்டுகள் பழமையானது என்பர். 1984 ஆகத்து 31 இல் இக்கோவில் புதிதாய்க் கட்டப்பட்டு குடமுழுக்கும் நடைபெற்றது. அப்போது பிள்ளையார், முருகன், வைரவர் ஆகியோருக்கும் சுற்றத்துக் கோயில்கள் அமைக்கப்பட்டன. பின்னர் 2001 மே 4 யிலும் குடமுழுக்கு நடைபெற்றது.

கோவிலைச்சுற்றிலும் பல சுற்றத்து தெய்வங்கள் காணப்படுகின்றன. முருகன், பிள்ளையார், சண்டேசுவரர் போன்ற தெய்வங்களும் தேர் உள்ள இடத்திற்கு அருகில் பைரவரும் காணப்படுகின்றார்.

இக்கோவிலின் கோவில் மரம் (தல விருட்சம்) வேப்பமரமாகும். கோவிலுக்கு முன் இரு கோவில் மரங்கள் காணப்படுகின்றன.



</doc>
<doc id="173979" url="https://ta.wikipedia.org/wiki?curid=173979" title="டெமோக்கிரட்டிசு">
டெமோக்கிரட்டிசு

டெமோக்கிரட்டிசு (Democritus, , "மக்களின் தேர்வு") (கி.மு. ஏறத்தாழ 460 – ஏறத்தாழ 370) கிரேக்க நாட்டின் அப்டெர்ரா, திரேசில் பிறந்த தொன்மை கிரேக்க மெய்யியலாளர் ஆவார். இவர் சாக்கிரடிசுக்கு முந்தைய தாக்கமிக்க மெய்யியலாளராகவும் அண்டத்தில் அணுத்தன்மையை வழிமொழிந்த லெசிப்புசின் சீடராகவும் இருந்தார்.

இவரது பங்களிப்புகள் இவரது குரு லெசிப்புசுவின் பங்களிப்புகளுடன் பிணைந்துள்ளதால் இவரது ஆக்கத்தை மட்டும் பிரித்தறிய இயலாது உள்ளது. இவர்களது அணுத்தன்மை குறித்தான முன்னறிதல்கள் அணுக்கருனி கட்டமைப்பு குறித்த 19வது நூற்றாண்டு புரிதல்களுடன் ஒத்துள்ளன. இதனால் டெமோக்கிரட்டிசை மெய்யியலாளராக நோக்காது அறிவியலாளராகவும் சிலர் கருதுகின்றனர். இருப்பினும் இரு கருதுகோள்களும் முற்றிலும் வெவ்வேறு அடிப்படைகளைக் கொண்டவை. டெமோக்கிரட்டிசு தொன்மை ஏதென்சால் பெரிதும் புறக்கணிக்கப்பட்டாலும் அதே வடபகுதியில் பிறந்த மெய்யியலாளர் அரிசுட்டாட்டிலால் நன்கு அறியப்பட்டிருந்தார். பிளேட்டோ இவரை மிகவும் வெறுத்து இவரது அனைத்து நூல்களையும் எரிக்க விரும்பினார். பலரும் டெமோக்கிரட்டிசை "தற்கால அறிவியலின் தந்தை" எனக் கருதுகின்றனர்.



</doc>
<doc id="173982" url="https://ta.wikipedia.org/wiki?curid=173982" title="9793 டோர்வால்டுசு">
9793 டோர்வால்டுசு

9793 டோர்வால்டுசு(ஆங்கிலம்:9793 Torvalds) என்பது 1996-ம் ஆண்டு ஜனவரி 16-ம் நாள் ஸ்பேஸ்வாட்ச்-ஆல் (Spacewatch) கண்டுபிடிக்கப்பட்ட ஒரு சிறுகோள் ஆகும். இச்சிறுகோளுக்கு லினக்சு கரு உருவாக்கத்தை துவங்கி முக்கிய பங்களித்த காரணத்திற்காக மிகவும் அறியப்பட்ட பின்லாந்து-அமெரிக்க கணினி நிரலாளரான லினசு டோர்வால்டுசின் நினைவாக இப்பெயர் இடப்பட்டுள்ளது.



</doc>
<doc id="173983" url="https://ta.wikipedia.org/wiki?curid=173983" title="9965 குனூ">
9965 குனூ

9965 குனூ என்பது சி-வகையைச் சேர்ந்த ஒரு சிறுகோள் ஆகும். இது சூரியனை ஒவ்வோரு 3.76 வருடங்களுக்கு ஒருமுறை சுற்றிவருகிறது. இது 1992-ம் ஆண்டு மார்ச் 5-ம் நாள் ஸ்பேஸ்வாட்சால் கண்டறியப்பட்டபொழுது, தற்காலிகமாக "" எனப்பட்டது. இதற்கு பிறகு, குனூ திட்டத்தின் நினைவாக இப்பெயரிடப்பட்டது.


</doc>
<doc id="173988" url="https://ta.wikipedia.org/wiki?curid=173988" title="திருக்காளத்தி நாதர் உலா">
திருக்காளத்தி நாதர் உலா

திருக்காளத்திநாதர் உலா கவிராச பிள்ளை எழுதிய 16 ஆம் நூற்றாண்டு நூல். இந்த நூலின் பெயர் சில ஏடுகளில் காளத்தியாள்வார் உலா என்று உள்ளது. இது சொற்சுவையும், பொருட்சுவையும் கொண்ட நூல். 


</doc>
<doc id="173991" url="https://ta.wikipedia.org/wiki?curid=173991" title="திருவாட்போக்கி நாதர் உலா">
திருவாட்போக்கி நாதர் உலா

திருவாட்போக்கிநாதர் உலா கவிராச பிள்ளை எழுதிய 16 ஆம் நூற்றாண்டு நூல். இரத்தினகிரி உலா என்றும் இந்நூல் வழங்கப்படுகிறது. 

குளித்தலையை அடுத்து உள்ள இந்த இரத்தினகிரிக்கு மரகதாசலம், மாணிக்கமலை என்னும் பெயர்களும் உண்டு. சிவன்கோயில் உள்ள மலைகளில் அதிகமான உயரம் கொண்ட மலை. நல்ல படிக்கட்டுகள் இருப்பினும் ஏறுவதற்குக் கடினமானதாக உள்ளது. சிவாயம் என்னும் மந்திர வடிவில் மலை அமைந்திருப்பதால் இம்மலை உள்ள ஊருக்கும் சிவாயநகர் என்னும் பெயர் அமைந்ததாம். சிவாயமலை இப்போது அய்யர்மலை என்னும் பெயர் கொண்டு விளங்குகிறது. 
ஆரியமன்னன் என்பவனுடைய மணிமுடி மறைந்து போயிற்று. இந்த மலைக்கு வந்து பெற்றுக்கோள்ளுமாறு இறைவன் கனவில் தோன்றிக் கூறினார். மன்னன் இம் மலைக்கு வந்தான். இறைவன் வேதியன் உருவில் தோன்றி அங்கிருந்த கொப்பரையை 1000 குடம் காவிரி நிரால் திரப்பினால் மணிமுடி கிடைக்கும் என்றார். மலை காவிரி ஆற்றிலிருந்து ஐந்து மைல் தொலைவில் உள்ளது. மன்னன் வேதியர் சொன்னபடி 1000 குடம் தண்ணீர் கொண்டுவந்து ஊற்றினான். கொப்பரை நிரம்பவில்லை. மன்னன் வேதியரிடம் நிகழ்ந்த்தைச் சொன்னான். மன்னன் மண்குடத்தில் தண்ணீர் கொண்டுவந்ததால் பொதிவாசி 100 குடம் தள்ளுபடி என்று கூறி மேலும் 100 குடம் நீர் ஊற்றுமாறு கூறினார். மன்னன் 100 குடம் ஊற்றினான். வேதியர் 10 குடம் பொதிவாசி என்றார். மன்னன் அதையும் கொண்டுவந்து ஊற்றினான். வேதியர் ஒருகுடம் பொதிவாசி என்றார். மன்னன் அதையும் கொண்டுவந்து ஊற்றினான். வேதியர் உழக்கு நீர் பொதிவாசி என்றார். மன்னனுக்குச் சினம் வந்துவிட்டது. வேதியரை வாளால் வீசினான். தலையில் வெட்டு வாங்கிய வேதியர் மறைந்தார். இதனால் இங்குள்ள இறைவன் திருமேனியின் தலையில் தழும்பு இருப்பதாகச் சொல்கிறார்கள். வாளால் வீசப்பட்ட இறைவன் வாட்போக்கி எனப்பட்டான். – இது கதை.

காப்பு வெண்பா ஒன்றும் 408 கண்ணிகளும் கொண்ட நூல் இது.

இந்த நூல் கவிராச பிள்ளை எழுதிய திருக்காளத்திநாதர் உலாவைப் போல அத்துனை இலக்கிய நலம் உடையதாக அமையவில்லை. நடையும், பருவ மங்கையர் பற்றிய செய்திகளும் காளத்திநாதர் உலாவில் உள்ளது போன்றே உள்ளன. 

நூலில் அவ்வூரில் வாழ்ந்த வாட்போக்கிப் பண்டிதர், தட்சிணாமூர்த்திப் பண்டிதர், தியாக வினோத குரு, மாணிக்க வாசக தேசிகர், பக்கம்பையன், வேலாயுதன் முதலானோர் குறிப்பிடப்பட்டுள்ளனர். இவர்களின் தூண்டுதலால் இந்த நூல் எழுதப்பட்டிருக்க வேண்டும். 

அதிரூபம், ஏகீபவித்தல், சல்லாப லீலாகானம், சாம்பசின், தானா பதிக்கம், புக்கினான், பம்மகத்தி முதலான் பல அருஞ்சொற்கள் நூலில் காணப்படுகின்றன.


</doc>
<doc id="173995" url="https://ta.wikipedia.org/wiki?curid=173995" title="உவமை">
உவமை

உவமை ("parable") என்பது ஒரு வாக்கியத்தில் வரும் ஒரு விடயத்தை மறைமுகமாக விளக்குதலுக்கு உதவுகிறது.




</doc>
<doc id="174003" url="https://ta.wikipedia.org/wiki?curid=174003" title="உ. தனியரசு">
உ. தனியரசு

உ. தனியரசு (U.Thaniyarasu), ஓர் தமிழக அரசியல்வாதி ஆவார். இவர் தற்போது காங்கேயம் சட்டமன்றத் தொகுதி உறுப்பினராக உள்ளார்.

ஈரோடு மாவட்டம் ( தற்போதைய திருப்பூர் மாவட்டம் ) தாராபுரம் வட்டம், கவுண்டச்சிபுதூர் என்ற கிராமத்தில் உடையாக்கவுண்டர், பழனியம்மாள் தம்பதிக்கு இரண்டாவது மகனாக மார்ச் 20 1967ல் பிறந்தார். கவுண்டச்சிபுதுரில் ஆரம்ப கல்வியும், மேல்நிலைப்பள்ளி தாராபுரத்திலும் கற்றார்.

முதுகலை அரசியல் அறிவியல் பயின்றார். தன் இனத்திற்கான அரசியல் அதிகாரத்திற்காகவும் சமூக பாதுகாப்பிற்காகவும் தொடங்கப்பட்ட இயக்கங்கள், கட்சிகள் தோல்வியுற்று, முடங்கியதால், அரசியல், பொருளியியல், சமுக பாதுகாப்பு, இட ஒதுக்கீடு, ஆட்சி அதிகாரத்தில் தன் இனத்திற்குரிய பங்கீடு தேவை என்று கருதி மார்ச் 14 2001ம் ஆண்டு கோவை S.N.அரங்கத்தில் நூற்றுக்கும் குறைவான உறுப்பினர்களை வைத்து தமிழ்நாடு கொங்கு இளைஞர் பேரவை என்ற அமைப்பை தொடங்கினார்.

வேளாளர், கவுண்டர் இன சாமானிய மக்களிடையே சமநீதி ஏற்படுத்தி அரசியல் விழிப்புணர்வு பெற்று அதிகாரம் பெற வேண்டி 7 மாநாடுகள் தமிழ்நாடு கொங்கு இளைஞர் பேரவையின் சார்பாக நடத்தி உள்ளார்.

கடந்த 2011ம் ஆண்டு 14ம் சட்டமன்ற தேர்தலில் அதிமுக கூட்டணியில் உ.தனியரசு அவர்கள் நாமக்கல் மாவட்டம், பரமத்தி வேலூர் சட்டமன்ற தொகுதியில், போட்டியிட்டு 31,018 வாக்குகள் வித்தியாசத்தில் வெற்றி பெற்றார்.

2016ல் நடந்த சட்டமன்ற தேர்தலில் உ.தனியரசு தலைமையிலான தமிழ்நாடு கொங்கு இளைஞர் பேரவை, அதிமுகவுடன் கூட்டணி வைத்து காங்கேயம் தொகுதியில் 13,135 வாக்குகள் வித்தியாசத்தில் வெற்றி பெற்றது.



</doc>
<doc id="174008" url="https://ta.wikipedia.org/wiki?curid=174008" title="எரடோசுதெனீசு">
எரடோசுதெனீசு

எரடோசுதெனீசு (Eratosthenes of Cyrene, கி.மு.276–கி.மு.194) கிறித்துவிற்கு முந்தைய மூன்றாம் நூற்றாண்டில் வாழ்ந்த கிரேக்க கணிதவியலாளரும், புவியியலாளரும் வானியலாளரும் ஆவார். கி.மு. 240ஆம் ஆண்டிலிருந்து அவரது மரணம் வரை, தொன்மைக்கால உலகின் மிக முதன்மையான நூலகமாக விளங்கிய அலெக்சாண்டிரியா நூலகத்தின் தலைவராக இருந்தார்.

10ஆவது நூற்றாண்டில் நடுநிலக் கடல் பகுதியில் விளங்கிய பைசாந்தியப் பேரரசின் கலைக்களஞ்சியமான சூடாவின்படி, உலகின் எந்தத் துறையிலும் இவர் இரண்டாவது சிறப்பு மிக்கவராக விளங்கியமையால் இவரை உடன்சகாக்கள் "பீட்டா" (கிரேக்க அரிச்சுவடியில் இரண்டாம் எழுத்து) என செல்லப் பெயரிட்டிருந்ததாகத் தெரிகிறது. அலெக்சாண்டிரியாவில் அதே காலத்தில் வாழ்ந்திருந்த ஆர்க்கிமிடீசின் நண்பராகவும் விளங்கினார்.

எரடோசுதெனீசுவின் எழுத்துக்கள் நேரடியாகக் கிடைக்கவில்லை: அலெக்சாண்டிரியாவின் ஒப்பற்ற அந்த நூலகம் அழிந்து ஒரு படி கூட கிடைக்கவில்லை. பின்னாளில் இசுடிராபோ (~63–24) புவியியலைப் பற்றி எழுதியபோது "புவியை அளப்பது குறித்து" (On the measurement of the Earth) என்ற நூலையும் "ஜியாக்ரபிக்கா" என்ற புவியியல் குறித்த நூலையும் எரடோசுதெனீசு எழுதியதாகக் குறிப்பிட்டுள்ளார். எரடோசுதெனீசு புவியியல் குறித்த தனித்துறைக்குத் தந்தை என அறியப்படுகிறார்.

புவியின் சுற்றளவை துல்லியமாக முதன்முதலில் கணக்கிட்டவர் இவரே. மேலும் நிலநேர்க்கோடு மற்றும் நிலநிரைக்கோடு கோட்பாடுகளை அறிமுகப்படுத்தினார். புவியின் அச்சு சாய்வைத் துல்லியமாகக் கணக்கிட்டவரும் இவராவார். புவியிலிருந்து சூரியனுக்கான தொலைவைக் கணக்கிட்டிருப்பார் என நம்பப்படுகிறது. பெப்ரவரி 29ஐ கண்டறிந்தவரும் எரடோசுதெனீசாவார். உலகின் நிலப்படம் ஒன்றை அப்போதிருந்த தகவல்களைக் கொண்டு உருவாக்கினார். அறிவியல்பூர்வ நாட்குறிப்புகளை அறிமுகப்படுத்தினார்; டிராய் கைப்பற்றலில் இருந்து முதன்மையான அரசியல் மற்றும் இலக்கிய நிகழ்வுகளுக்கான நாள்களை குறிக்க எண்ணினார்.

எரடோசுதெனீசு எகிப்தை விட்டு விலகாமலே புவியின் சுற்றளவை அளந்தார். வேனில்கால கதிர்த்திருப்பத்தின்போது தற்போது "அசுவான்" என அறியப்படுகின்ற கடக ரேகையில் அமைந்துள்ள நகரில் நடுப்பகலின்போது சூரியன் தலைக்கு நேராக உச்சத்தில் இருக்கும் என்பதை அறிந்திருந்தார். மேலும் தனது அளவைகளால் அதே நேரத்தில் அலெக்சாந்திரியாவில், சூரியனின் உயரக்கோணம் உச்சத்தின் தெற்கே முழு வட்டத்தின் 1/50 ஆக (7°12') இருக்கும் என்பதையும் கணக்கிட்டிருந்தார். சைனிலிருந்து அலெக்சாண்டிரியா நேர்வடக்கில் இருப்பதாக யூகித்து அலெக்சாண்டிரியாவிற்கும் செய்னிற்கும் இடையேயான தொலைவு புவியின் புறச்சுற்றளவில் 1/50 ஆக இருக்கும் எனத் தீர்மானித்தார். இரு நகரங்களுக்கும் இடையேயான தொலைவை 5000 இசுடாடியாக்களாக (ஏறத்தாழ 500 புவிசார் மைல்கள் அல்லது 800 கிமீ) மதிப்பிட்டு ஒரு பாகைக்கு 700 இசுடாடியா தொலைவு எனக் கணக்கிட்டார். இதன்படி உலகின் சுற்றளவை 252,000 இசுடாடியாவாக தீர்மானித்தார். இவர் ஒரு இசுடாடியாவிற்கு வழங்கிய மதிப்பு அடிக்கடி விவாதித்திற்கு உள்ளானாலும் பொதுவாக தற்போதைய இசுடாடியா 185மீ உள்ளதாகக் கொண்டால் புவியின் சுற்றளவு 46,620 கிமீ ஆகிறது; இது உண்மையில் உள்ளதைவிட 16.3% கூடுதலாகும். இருப்பினும், எரடோசுதெனீசு காலத்து "எகிப்திய விளையாட்டரங்கம்" 157.5 மீ எனக்கொண்டால் அவரது அளவை 39,375 கிமீயாக 1%க்கும் குறைந்த பிழையுடன் உள்ளது. முக்கோணவியலை புவிப்பரப்பு அளவைகளுக்கு பயன்படுத்திய முதல் நிகழ்வாக இது அமைந்துள்ளது.
கணிதத்தில் எரடோசுதெனீசின் சல்லடை (Sieve of Eratosthenes, கிரேக்கம்: κόσκινον Ἐρατοσθένους) என்பது ஒரு குறிப்பிட்ட முழுஎண் வரை பகா எண்களைக் கண்டறிய எளிய தொன்மைகால படிமுறைத் தீர்வு ஆகும். இத்தீர்வு ஒரு கோடிக்கும் குறைவான முழு எண்களுக்கு வேலை செய்கிறது. நிக்கோமச்சூசு எழுதிய "எண்களுக்கான அறிமுகம் " (Introduction to Arithmetic) என்ற நூலில் இந்தச் சல்லடையை விவரித்துள்ளதுடன் இதனை வடிவமைத்தது எரடோதெனீசு எனவும் குறிப்பிட்டுள்ளார்.
எரடோசுதெனீசு புவியின் அச்சுச்சாய்வை ஒரு பாகைப் பிழைக்குள்ளாக கண்டறிந்துள்ளார். இந்த அச்சுச் சாய்வினாலேயே உலகின் பல்வேறு பருவங்கான வேனிற்காலம், கூதிர்காலம் போன்றவை ஏற்படுகின்றன. ஆண்டின் நீளத்தை 365¼ நாட்கள் எனவும் கணக்கிட்டார். எனவே நாட்காட்டிகளில் ஒவ்வொரு நான்காண்டுகளுக்கு ஒருமுறை ஒரு கூடுதல்நாளை சேர்க்க வேண்டும் என்றும் பரிந்துரைத்தார். இக்கருத்து இரு நூற்றாண்டுகளுக்குப் பிறகே யூலியசு சீசர் காலத்தில் நடைமுறைப்படுத்தப்பட்டது.


</doc>
<doc id="174011" url="https://ta.wikipedia.org/wiki?curid=174011" title="பயிர் வட்டம்">
பயிர் வட்டம்

பயிர் வட்டம் () என்பது கோதுமை, பார்லி, கம்பு, சோளம், அல்லது ரேப் விதை போன்ற பயிர்களை பரவலாகச் செய்த மிகுதியான அமைப்பு ஆகும். அவை எப்போதும் வட்ட வடிவில் இல்லாததால், பயிர் வட்டங்களை பெரும்பாலும் பயிர் அமைப்புக்கள் என்றே குறிப்பிடப்படுவது வழக்கம்.ஆவணப்படுத்தப்பட்ட நிகழ்வுகள் 1970 முதல் தற்போது வரை கணிசமாக அதிகரித்துள்ளது. 

'ஆப்பிரிக்க பாலைவனத்தில் உள்ள பயிர் வட்டங்கள் விசித்திரமானவையல்ல; கரையான்களால் உருவாகியது' என மார்சு 29 சயன்சு அறிவியலாளர்கள் அறிக்கையில் தெரிவிக்கப் பட்டுள்ளது.



</doc>
<doc id="174012" url="https://ta.wikipedia.org/wiki?curid=174012" title="அகரமேறிய மெய் முறைமை">
அகரமேறிய மெய் முறைமை

அகரமேறிய மெய் முறைமை என்பது தமிழ் பிராமி கல்வெட்டுகளின் காலக்கணிப்பில் பயன்படுத்தப்படும் முறையாகும். இதன்படி ஒரு தமிழ் பிராமி கல்வெட்டில் காணப்படும் க் என்னும் மெய் எழுத்தைக் குறிக்க அடிப்படைக் குறியான கூட்டல் குறி மட்டும் கொண்டு குறிப்பிட்டு, க, கா போன்ற அகர ஆகரமேறிய எழுத்துக்களைக் குறிக்க கூட்டல் குறியீட்டின் மேலில் வலப்பக்கத்தில் ஒரு படுக்கைக்கோடு குறிக்கப்பட்டிருக்குமாயின் அது காலத்தால் முற்பட்ட கல்வெட்டாகும். அதுவே க், க என்னும் மெய் எழுத்தையும், அகரமேறிய மெய் எழுத்தையும் குறிக்க அடிப்படைக் குறியான கூட்டல் குறி மட்டும் கொண்டு குறிப்பிட்டு, கா என்னும் ஆகரமேறிய எழுத்துக்களைக் மட்டும் குறிக்க கூட்டல் குறியீட்டின் மேலில் வலப்பக்கத்தில் ஒரு படுக்கைக்கோடு குறிக்கப்பட்டிருக்குமாயின் அது காலத்தால் பிற்பட்ட கல்வெட்டாகும்.



மேலுள்ள ஆய்வாளர்களில் ராஜன் மன்னடுக்கு ஆய்வுகளின் அடிப்படையிலும் மற்றவர்கள் கல்வெட்டுகளின் அடிப்படையிலும் தமிழ் பிராமி அசோகப் பிராமிக்கு முற்பட்டது என்று நிறுவினர். ஆய்வாளர்களுக்குள்ளே அசோகன் பிராமியில் இருந்து தமிழ் பிராமி வந்ததா அல்லது தமிழ் பிராமியில் இருந்து அசோகன் பிராமி வந்ததா என்பதில் முரண்பாடுகள் காணப்பட்டாலும், தமிழகத்தில் மட்டும் காணப்படும் கல்வெட்டுகளில் மாங்குளம் வகை கல்வெட்டுகளே முந்தியவை என்பதில் ஒன்றுபட்டு நிற்கின்றனர்.

தமிழக தொல்லியல் துறையின் முன்னால் தலைவரான நடன காசிநாதன் தமிழ் பிராமி கல்வெட்டுகளை இந்த முறைமை கொண்டு நான்கு காலங்களாகப் பிரிக்கிறார். அவை,









</doc>
<doc id="174014" url="https://ta.wikipedia.org/wiki?curid=174014" title="பச்சைப் பஞ்சுருட்டான்">
பச்சைப் பஞ்சுருட்டான்

பச்சைப் பஞ்சுருட்டான் ("Merops orientalis") அல்லது சிறிய பச்சைப் பஞ்சுருட்டான் அல்லது பச்சை ஈப்பிடிப்பான் ("Green Bee-eater") என்பது ஒல்லியான உடல் வாகைக்கொண்ட பஞ்சுருட்டான் குடும்பப் பறவை. இது ஒரு வலசை வாராப்பறவை. ஆனாலும் சில பருவ கால மாற்றங்களின் காரணங்களால் இவை சிறிது தூரம் வரை நகரக்கூடியன. இவை பெரும்பாலும் பூச்சிகளை உட்கொண்டு நீர்நிலைகளின் அருகாமையில் வாழ விரும்புகின்றன. ஒவ்வொரு இடத்திலும் நிறம் வெறுபட்டு இருப்பதனால் இவற்றின் பல துணை இனங்கள் கண்டறியப்பட்டுள்ளன. இவை "ட்ரீ-ட்ரீ-ட்ரீ-ட்ரீ" என்று பறக்கும்கால் ஒலியெலுப்புகின்றன.

மற்ற பஞ்சுருட்டான்களைப் போல் இந்த பச்சைப் பஞ்சுருட்டானும் பலவண்ணங்கள் கொண்ட ஒரு அழகான சிறிய பறவையினம். சுமாராக 16 முதல் 18 செண்டிமீட்டர்கள் இருக்கும் இவைகட்கு 5 செ.மீ நீண்டுள்ள வால் இறகுகள் உள்ளது சிறப்பு. இருபால்களும் ஒன்று போல் காட்சியளிக்கும். முழுவதுமாக பலவகையான பச்சை நிறங்கள் கொண்டிருப்பினும், தாடை மற்றும் கண்ணங்களில் நீலம் இருக்கும். தலையின் மேற்புறம் தங்கம் கலந்து இருக்கும். பறப்பதற்கு உபயோகப்படும் சிறகுகள் இள்ஞ்சிவப்பாகவும் கருப்பு முடிவுகளோடும் இருக்கும். சீரான ஒரு கருப்பு கோடு அலகின் பின்புறமிருந்து தலையின் பின்புறம் வரை கண்கள் வழியாக செல்ல கண்கள் சிவந்து இருக்கும். கால்கள் சத்தின்றியும், விரல்கள் குட்டையாகவும் அடியில் செர்ந்தும் இருக்கும்.
தெற்காசிய பறவையினங்கள் கொண்டை மற்றும் முகத்தில் இளஞ்சிவப்பு நிறமும், பச்சை வண்ண அடிப்பகுதியையும் கொண்டிருக்க, அரேபிய பறவையினங்கள் பச்சைக்கொண்டையும், முகத்திலும் அடிப்பகுதியையும் நீல வண்ணம் கொண்டிருப்பதைக்காணலாம். அலகு கருத்த வணணம் பெற்றிருக்க, வாலில் நீண்டு விளங்கும் இறகினை இளம்பறவைகள் கொண்டிருப்பதில்லை.

பச்சைப்பஞ்சுருட்டான் ஆப்பிரிக்கா மற்றும் ஆசியா கண்டங்களில் காணப்படுகின்றன. செனெகல், காம்பியா, நைல் நதிக்கரைகள், மெற்கு அரேபியா மற்றும் தென்கிழக்கு ஆசியாவில் இந்தியா முதல் வியட்நாம் வரையில் பரவியுள்ளன.
இவை தாழ்வாக இருக்கும் கிளைகளில் இருந்து வேட்டையாடும் திறனை வளர்த்திருப்பதனால் நன்றாக பரவியுள்ளன. மேலும், மற்ற பஞ்சுருட்டான்களைப்போல் அல்லாது இவைகளால் நீர்நிலைகளைவிட்டு மிகவும் தள்ளி இருக்கவும் இயலும். இவ்வினத்தை இமய மலைகளில் 5,000 முதல் 6,000 அடிகள் உயரத்திலும் காண முடியும். இவை வலசை வாராப்பறவைகள் எனினும், கோடை வேளைகளில் உஷ்ணம் மிகுந்த பகுதிகளுக்கும், மழை காலங்களில் காய்ந்த பகுதிகளுக்கும் சென்று விடுகின்றன. இவை கோடை நேரங்களில் மட்டும் பாகிஸ்தான் செல்லும் தன்மை கொண்டுள்ளன.

தெற்கிந்தியாவில் ஆற்றங்கரை உள்ள பகுதிகளில் இவற்றை அதிகமாக காண இயலும் (ஒவ்வொரு சதுர கிலோமீட்டருக்கும் சுமார் 157 பறவைகள் என்ற வீதத்தில்). இந்த கணக்கு வயல்சார்ந்த பகுதிகளில் 101 என்றும், மனித நடமாட்டமுள்ள மிகுதியாக உள்ள பகுதிகளில் 43-58 என்றும் தாழ்வதைக்கணக்கெடுத்துள்ளனர்.

இன்னபிற பஞ்சுருட்டான்களைப்போன்று இந்த பச்சைப் பஞ்சுருட்டான் பூச்சிகள் உண்ணும். அதுவும் தேனீக்கள், குளவிகள், தும்பிகள், ஊசித்தும்பிகள் பறக்கும் எறும்புகள் என பறக்கும் ஜந்துக்களை காற்றில் பறந்தபடியே வேட்டையாடும். பொதுவாக ஒரு சிறு மரக்கிளையிலோ, அல்லது கம்பியின் மீதோ அமர்ந்துகொண்டு தன்னைச்சுற்றி உள்ள வளியை நோட்டம் விடும். சரியான தருணத்தில் பாய்ந்து பறந்து சென்று, உணவை அலகில் பற்றி வரும். எனினும் உணவை உட்கொள்ளுமுன் பூச்சிகளின் கடினமான வெளி ஓட்டை உடைக்க தான் அமர்ந்திருக்கும் கிளை அல்லது கம்பியில் அடித்து உடைத்து உண்ணும். தேனீக்களின் கொடுக்குகளையும் நீக்கிவிட்டு உண்ணும்.

வலசை போகும் பழக்கம் இல்லையெனினும், இவை மழைக்காலத்திற்கேற்ப இடம்பெயறும் தன்மை கொண்டுள்ளன. பொதுவாக காலை வேளைகளில் சோம்பலாக இருக்கின்றன. சூரியன் நன்கு வெளி வந்த பிறகும் பல பறவைகள் ஒன்று கூடி ஒட்டிக்கொண்டு தத்தம் அலகினை முதுகில் ஒளிக்கும் தன்மையுண்டு.

இப்பறவைகள் மணல் குளியலை மிகவும் விரும்புகின்றன. மேலும் பறந்து கொண்டே நீரில் தன் உடலின் கீழ்ப்பகுதியை நனைத்துக்கொண்டு குளிக்கவும் செய்கின்றன.
பொதுவாக சிறு குழுமங்களாகக் காணப்படும் இவை 200-300 பறவைகள் ஒன்றாக இணைந்தும் இருக்கும். ஒரே மரத்தின் மீது அமர்ந்திருக்கும் அனைத்தும் திடீரென்று ஒரே நேரத்தில் வெடிப்பது போல் பறந்து எழும்பி பின் அதே மரத்தில் வந்தமர்வது வழக்கம்.

பச்சைப் பஞ்சுருட்டான்கள் மனித நடமாட்டத்தை பொருட்படுத்தாமல் இருக்கும் இயல்புடையவை. எனவே இவற்றை நகரங்களிலும், புறநகர்ப்பகுதிகளிலும் பொதுவாக காண முடிகிறது. தொலைக்காட்சிக்கு தகவல் தரும் கம்பிகளின் மேல் அமர்ந்திருக்க வசதியாக உள்ள நிலையில், இவை அங்கிருந்து கோணல்-மாணலாக பறந்து சென்று பூச்சிகளை பிடித்து பின் கிளம்பிய இடத்திற்கே வருவதை காண முடிகிறது. இவ்வாறான நடவடிக்கையை காலை வேளைகளிலும் (7 மணி முதல் 8 மணி வரை), மாலை வேளைகளிலும் (4 மணிக்குப்பின்) பார்க்கலாம்.

மார்ச் முதல் சூன் வரை இனவிருத்திக்காலமாகும்.

மற்ற பஞ்சுருட்டான்கள் போலல்லாது இவை தனியே கூடுகளைக்கட்டுகின்றன. மணல்பாங்கான கரைகளில் பொந்து அல்லது குகை பொல் அமைத்து கட்டும் ஜோடிக்கு உதவியாளர்களாக மற்ற பறவைகளும் பணி செய்வது வழக்கமாக உள்ளது. இவ்வகையான கூடுகள் செங்குத்தாக உள்ள மணல்பாங்கான ஆற்றங்கரைகளில் அமைக்க, இப்பொந்துகள் 5 மீட்டர்கள் ஆழம் வரை கூட செல்லும்.

3 முதல் 5 வெள்ளை நிறமுள்ள வட்ட வடிவிலான முட்டைகள் கூட்டிற்குள் இருக்கும் தரையில் இடும். முட்டைகளின் எண்ணிக்கை மழை மற்றும் பூச்சிகளின் எண்ணிக்கை வைத்தே நிர்ணயமாகிறது. இரு பாலும் முட்டைகள் அடை காக்கும். முட்டைகள் பொரிய சுமார் 14 நாட்கள் ஆகும்.

பொரித்த குஞ்சுகள் சுமார் 3 அல்லது 4 வாரங்களில் வளர்ந்து விடும். இந்த நேரங்களில் தாயும் தந்தையும் செர்ந்து பூச்சிகளை பிடித்து வந்து ஊட்டுவதைக்காணலாம். அவை வளரும் போது தன் எடையை இழப்பதையும் கண்டுள்ளனர் பறவை ஆராய்ச்சியாளர்கள்.

ஓர் ஆராய்ச்சியின்படி இப்பறவைகள் மனிதனின் நடவடிக்கைகளைப் புரிந்து கொள்ளும் தன்மையை உடையதாகப் பறைசாற்றுகிறது. முக்கியமாக தன் கூட்டின் அருகாமையில் மனிதன் கூட்டின் நுழைவாயிலைக் கண்டுபிடிப்பானா இல்லையா என நோட்டம் விட்டு அதற்கேற்றாற்போல் தன் நடவடிக்கைகளை மாற்றியமைப்பது இவற்றின் சிறப்பு. இன்னொரு உயிரினம்போல் நினைத்து செயல்படும் இத்திறன் இதற்கு முன்னர் குரங்கினங்களில் மட்டும் உண்டென்ற கோட்பாட்டை உடைக்கிறது.
இவை தேனீக்களை அதிகமாய் உட்கொள்வதால் தேனீ வளர்ப்போருக்கு பாதகமாக இருக்கவும் செய்கின்றன.

இவற்றை உட்புற ஒட்டுண்ணியான நாக்குப்பூச்சி வகை ("Torquatoides balanocephala") குடலையும் வயிற்றையும் தாக்கும் அயாயம் உள்ளது.


</doc>
<doc id="174017" url="https://ta.wikipedia.org/wiki?curid=174017" title="கதிர்க்குருவி">
கதிர்க்குருவி

கதிர்க்குருவி () ("prinia inornata") is ஒரு சிறிய பறவை எனினும் அதன் பழக்க வழக்கங்களைக்கருதி இதற்கு பல பெயர்கள் உண்டு. (எ-டு: Plain Prinia, or the Plain, or White-browed, Wren-Warbler). இது முன்பு செம்பட்டைக்கால் கதிர்க்குருவி (Tawny-flanked Prinia, Prinia subflava (Gmelin, 1789)), என்றும் எண்ணப்பட்டது. எனினும் செம்பட்டைக்கால் கதிர்க்குருவி சஹாரா பாலைவனத்தின் தெற்கு காணப்பெறும் தனி இனம் என்று பிறகு பிரிக்கப்பட்டது.

"Prinia inornata" என்ற விலங்கியல் பெயர் கொண்ட இப்பறவை தென்கிழக்கு ஆசியாவில் பாகிஸ்தான் முதல் இந்தியா மற்றும் தெற்கு சீனா வரை பரவிய வலசை வாரா பறவையினம். ஒரே இடத்தில் தங்கி இனவிருத்தி செய்யும். இலங்கையில் மட்டுமே வாழும் ஒரு துணை இனமானது குளிர்காலங்களில் மேலுடல் வெளிரிப்போன இளஞ்சிவப்பும், அடிப்பகுதி இளஞ்சாம்பலும், குட்டையான வாலும் கொண்டிருக்க; வேனிற்காலத்தில் நீண்ட வாலைக்கொண்டிருக்கும்.

இவை 13 முதல் 14 செ.மீ. நீலம் வரை வளரக்கூடியவை. வட்ட வடிவ சிறகுகளும், நீண்ட வாலும், பலம் பொருந்திய கால்களும், சிறிய குட்டையான கருத்த அலகும் உண்டு. அடிப்பகுதி இளஞ்சாம்பல் நிறத்தையும், மேல்பகுதி கருஞ்சாம்பல் நிறத்தையும் கொண்டிருக்கும். இனவிருத்தி காலங்களில் உடலின் மேல்பகுதி சாம்பல் நிறம் கொள்ளும். இருபாலினமும் ஒரே மாதிரியாக தொற்றமளிக்கும்.

வளர்ந்த கொரைப்புற்கள் பெருகியுள்ள இடங்களை விரும்பி வாசம் செய்யும் இவை நீர் நிலைகள் அருகாமையில் இருக்க விரும்பும். இதற்கு முக்கிய காரணமாக இவற்றின் பூச்சியுண்ணி தன்மை காட்டப்பெறுகிறது.
இவற்றின் ஒலி ட்லீஈஈ-ட்லீஈஈ-ட்லீஈஈ என்று தொடர்ந்து ஒலிக்கும். மிகத்துள்ளியமாக இதன் ஒலியைக்கண்டறியலாம்.
மற்ற சிறுகுருவிகள் போன்று கதிர்க்குருவி பூச்சியுண்ணி. குளக்கரைகள், புல் படுக்கைகள், நதிக்கரைகள், வயல்வெளிகள், காடுகள் என்று எங்கெல்லாம் பூச்சிகள் உள்ளனவோ, அங்கெல்லாம் இவை பல்கிப்பெருகுகின்றன.

நன்கு வளர்ந்த கொரைப்புற்களில் தன் கூடுகளை அமைக்கும். கூடு கட்டும் பறவைகள் பஞ்சு, சிறு நூல் கண்டுகள், கொரைப்புல்லின் பஞ்சு போன்ற உருப்பு என பல பொருட்களை உபயோகப்படுத்தும். மிகவும் மறைவாக கீழிருக்கும் நீர் எவ்வளவு உயர்ந்தாலும் கட்டிய கூட்டை நனைக்காமல் வடிவமைக்கும். இவ்வாறான கூட்டில் 3 முதல் 6 முட்டைகளை இடும். குஞ்சுகளுக்கும் பூச்சிகள் தீனியாக அளிக்கப்படுகிறது.



</doc>
<doc id="174019" url="https://ta.wikipedia.org/wiki?curid=174019" title="போரான் நியூட்ரான் பிடிப்பு மருத்துவம்">
போரான் நியூட்ரான் பிடிப்பு மருத்துவம்

போரான் நியூட்ரான் பிடிப்பு மருத்துவம் (Boron neutron capture therapy ) என்பது இன்றும் ஆய்வுலுள்ள ஓர் புதுமையான கதிர் மருத்துவ முறையாகும். இங்கு புற்றுநோய் கண்டுள்ள புதுவளர்ச்சித்(neoplasm ) திசுக்களில் போரான் சேருமாறு, போரான் கலந்துள்ள
மருந்து ஊசிமூலம் நோயாளிக்கு செலுத்தப்படுகிறது. மருந்திலுள்ள போரான் புற்றுது திசுவில் உள்ள நிலையில் வேகம் குறைந்த வெப்ப நியூட்ரான்களால் தாக்கும் போது போரான் அணுக்கள் நியூட்ரான்களை ஏற்கின்றன. இதன் காரணமாக அணுக்கரு வினை நிகழ்ந்து லிதியமும் ஆல்ஃபா துகள்களும் தோற்றுவிக்கப் படுகின்றன. இந்த ஆல்ஃபா
துகள்களின் ஆற்றல் 2.79மி. எ.வோ(MeV)ஆகும். அதன் செல்தொலைவு (Range) திசுக்களில் 11 மைக்ரான்களாகும். ஆல்ஃபா துகள்களும் பின் உந்த லிதியமும் தங்கள் ஆற்றலை புற்றுத் திசுக்களில் இழந்து இவைகள் அழிய காரணமாகின்றன. இதுபோல் கடோலினியம் நியூட்ரான் பிடிப்பு மருத்துவம் மூளைப் புற்று நோய்க்கு பயன் படுகிறது. 

போரான் -10 உடன் ஒரு நொதுமி (நியூட்ரான்) சேர்ந்து போரான் 11 ஆவதையும், விளைபொருள்களாக இலித்தியம் அணுவும் 2.79 மெகா எதிர்மின்னி வோல்ட்டு ஆற்றலுடைய ஆல்ஃபா துகள் வெளிப்படுவதையும் காட்டும் குறியீடு:

10 B +n → 11B →→ 7Li + α (2.79 MeV)


</doc>
<doc id="174020" url="https://ta.wikipedia.org/wiki?curid=174020" title="பஞ்ச கேதார தலங்கள்">
பஞ்ச கேதார தலங்கள்

இந்தியாவின் உத்தரகண்ட் மாநிலத்தின் கார்வால் கோட்டத்தில் சிவாலிக் மலையில் அமைந்துள்ள கேதார்நாத், துங்கநாத், ருத்ரநாத், மத்தியமகேஷ்வர் மற்றும் கல்பேஷ்வரர் ஆகிய ஐந்து இடங்கள் பஞ்ச கேதார தலங்கள் என்று அழைக்கப்படுகின்றன. இந்த சிவத் தலங்களில் சிவபெருமானின் உடல் பாகங்கள் தோன்றியதாக சைவர்கள் நம்புகிறார்கள். இதனால் சிவபெருமானை கேதரநாதன் என்றும் அழைக்கின்றார்கள்.

கேதாரம் என்பது இமயமலைசாரலைக் குறிப்பதாகும். மலையைச் சார்ந்த வயல் பகுதியை கேதாரம் என்றழைக்கின்றார்கள். 




</doc>
<doc id="174026" url="https://ta.wikipedia.org/wiki?curid=174026" title="காற்றழுத்தவியல்">
காற்றழுத்தவியல்

காற்றழுத்தவியல் ("Pneumatics") என்ற தொழில்நுட்ப பிரிவில் இயந்திர இயக்க நோக்கத்துடன் அழுத்தத்தில் உள்ள வளிமம் குறித்த ஆய்வுகளும் அதன் பயன்பாடும் அடங்கும். 

காற்றழுத்தவியல் அமைப்புக்கள் விரிவாக தொழிற்துறையில் பயன்படுத்தப்படுகின்றன. பெரும்பாலான தொழிற்சாலைகளில் அழுத்தத்தில் உள்ள காற்று அல்லது செயலறு வளிமக் குழாய்கள் அமைக்கப்பட்டுள்ளன. மையமாக அமைக்கப்பட்டுள்ள மின்விசையால் இயங்கும் வாயு அழுத்தியிலிருந்து காற்றழுத்த உருளைகளுக்கும் மற்ற காற்றழுத்த கருவிகளுக்கும் வரிச்சுருள் ஊடிதழ் மூலமாக வழங்கப்படுகின்றன. பெரும் எண்ணிக்கையிலான மின்சார இயக்கிகளுக்கும் மின் ஏவிகளுக்கும் மாற்றாக இது குறைந்த செலவில் பாதுகாப்பான, நெகிழ்வுள்ள, நம்பத்தக்க வகையில் இயக்குவிசையை தொழிற்பட்டைகளுக்கு வழங்குகிறது. 

காற்றழுத்தவியல் பல் மருத்துவம், கட்டுமானம், சுரங்கத் தொழில், போன்ற பிற துறைகளிலும் பயன்படுத்தப்படுகிறது.


காற்றழுத்தவியலும் நீர்ம விசையியலும் பாய்ம ஆற்றலின் பயன்பாடுகளே. காற்றழுத்தவியலில் காற்று அல்லது நெருக்கத்தகு வளிமம் ஒன்று பயன்படுத்தப்படுகிறது; நீர் விசையியலில் நீர் அல்லது எண்ணெய் போன்ற எளிதாக நெருக்கவியலா நீர்மங்கள் பயன்படுத்தப்படுகின்றன.








</doc>
<doc id="174027" url="https://ta.wikipedia.org/wiki?curid=174027" title="உணாத்தி">
உணாத்தி

உணாத்தி (relay) என்பது மின்சாரத்தினால் இயக்கப்படும் நிலைமாற்றி ஆகும். பெரும்பாலான உணாத்திகள் நிலைமாற்றி அமைப்பை இயக்கிட மின்காந்தங்களை பயன்படுத்துகின்றன. இருப்பினும் பிற இயக்க கோட்பாடுகளைப் பயன்படுத்தும் உணாத்திகளும் உள்ளன. எங்கேனும் குறைந்த ஆற்றல் குறிப்பலையால் (கட்டுப்பாடு மற்றும் கட்டுப்படுத்தப்பட்ட சுற்றுகளுக்கிடையே முழுமையான மின்சாரத் தனிமைப்படுத்தலுடன்) ஒரு சுற்றை கட்டுப்படுத்த வேண்டியுள்ளதோ அல்லது ஒரு குறிப்பலை பல சுற்றுக்களை கட்டுப்படுத்த வேண்டியுள்ளதோ அங்கெல்லாம் உணாத்திகள் பயன்படுத்தப்படுகின்றன. தொலைதூர தந்தி சுற்றுக்களில் முதலில் உணாத்திகள் பயன்படுத்தப்பட்டன. ஒரு சுற்றிலிருந்து வரும் செய்தியை மற்றொரு சுற்றுக்கு மீள்பரப்பு செய்ய இவை பயன்படுத்தப்பட்டன. தொலைபேசி இணைப்பகங்களில் உணாத்திகள் விரிவாகப் பயன்படுத்தப்படுகின்றன. துவக்க கால கணினிகளும் ஏரணசெ செயற்பாடுகளுக்காக உணாத்திகளை பயன்படுத்தி வந்தன. 

வலிய ஆற்றல்கொண்டு நேரடியாக மின் இயக்கி போன்றவற்றை கையாளக்கூடிய உணாத்திகள் தொடுவான் எனப்படுகின்றன. திண்மநிலை உணாத்திகள் மின்சார சுற்றுக்களை எந்தவொரு இயங்கு பாகங்களும் இன்றி இயக்குகின்றன. 
1835ஆம் ஆண்டில் அமெரிக்க அறிவியலாளர் ஜோசப் என்றி உணாத்தியை கண்டுபிடித்தார். 1831ஆம் ஆண்டில் உருவான மின்தந்தி அமைப்பை மேம்படுத்தும் முயற்சியில் இதனைக் கண்டறிந்தார்.

இதனை ஆங்கில கண்டுபிடிப்பாளர் எட்வர்டு டேவி கண்டறிந்ததாகவும் கூறப்படுகிறது. 

இன்று நாம் காணும் உணாத்தியை ஒத்த ஒரு கருவி சாமுவேல் மோர்சின் 1840 தந்தி காப்புரிமை மனுவில் குறிப்பிடப்பட்டுள்ளது.



</doc>
<doc id="174029" url="https://ta.wikipedia.org/wiki?curid=174029" title="காயின் மற்றும் ஆபேல்">
காயின் மற்றும் ஆபேல்

காயின் மற்றும் ஆபேல் ( "Qayin", "Hevel")என்பவர்கள் ஆதியாகமத்தின் படி ஆதாம் மற்றும் ஏவாளின் பிள்ளைகள் ஆவார்கள்.. ஆதாமும் ஏவாளும் அனேக பிள்ளைகளைப் பெற்றாலும், ஆபேல், காயின் மற்றும் சேத் என்ற மூன்று பெயர்களை மட்டுமே ஆதியாகாமம் குறிப்பிடுகிறது. தேவனின் கட்டளையை மீறி ஞானபழத்தினை உண்ட காரணத்தினால் மனிதனாகப்பட்டவன். கடவுளினால் ஏதேன் தோட்டத்தில் இருந்து வெளியேற்றப்பட்டு தனது அன்றாட உணவிற்காக கடுமையாக உழைக்கும்படி கடவுளால் பணிக்கப்பட்டான். அதன் பின் ஆதியாகமத்தின் படிக்கு காயின் ஒரு விவசாயியாகவும் ஆபேல் ஒரு மேய்ப்பனாகவும் சித்தரிக்கப்படுகிறார். இந்த நூலின் படி தனது சகோதரனான ஆபேலை காயின் கொலை செய்தார். இதனால் மண்ணின் முதல் கொலையாளி காயின் ஆவார். முதன்முதலில் கொலையுண்ட மனிதன் ஆபேல் ஆவான். ஆதியாகமத்தில் இந்த கொலைக்கான காரணமாக எதையும் தெளிவாக குறிப்பிடவில்லை. ஆனால் காயின் தனது சகோதரனின் பால் கொண்ட பொறாமையே இந்த கொலைக்கான காரணம் என்று விமர்ச்சகர்கள் கருதுகிறனர்.

பல்லாயிரக்கணக்கான ஆண்டுகளாக காயின் சாத்தானின் வாரிசாக போனமையால் அவனுள் உறைந்த சாத்தானின் தன்மையே தனது சகோதரனை கொலை செய்யும்படி செய்தது என விளக்கங்கள் கூறப்பட்டு வருகிறன. மேடிவல் ஆர்ட் (Madival Art) எனப்படும் பழங்கால சித்தரிப்பு முறைகளின் வழியாக ஷேக்ஸ்பியர் காலந்த்தொட்டு இன்றுவரை இவ்வாறே இந்த காரணம் சித்தரிக்கப்பட்டு வந்துள்ளது. இசுலாமியர்களின் புனித நூலான குர்-ஆன்'லும் ஆதாமின் மக்களாக (Arabic: ابني آدم) காயின் மற்றும் ஆபேல் இருவரின் கதைகள் விவரிக்கப்பட்டுள்ளன. ஆனால் குர்-ஆன்'இல் இவர்களின் பெயர் குறிப்பிடப்படவில்லை.

காயின் மற்றும் ஆபேல் என்பது எபிரேய மொழியில் இருந்து கொணரப்பட்ட "Qayin"-"()" மற்றும் "Havel"-"()" ஆகும். இவர்களில் ஆபேல் என்பது பெயர் சொல்லிலக்கணத்தின்படிக்கு "இபில்(ibil)" எனப்படும் மந்தையாளர் அல்லது பண்ணையாளர் என பொருள்படுமான நவீன அராபிய மொழியின் இணைச்சொல்லில் இருந்து உருவாகியிருக்கலாம் என எண்ணப்படுகிறது. ஆனால் தற்காலத்தில் இந்த சொல்லானது ஒட்டக மந்தையை மட்டுமே குறிக்கப்பயன்படுகிறது. காயின் என்பது "குய்ன்(Qun)" எனப்படும் உலோகம் கையாள்பவர் என்கிற பொருள்படுபடியுமான சொல்லில் இருந்து உருவாகியிருக்கலாம் என்று கருதப்படுகிறது. அவரவர்களின் பெயர்களே அவர்கள் செய்கிற தொழிலை குறிக்கும்படியாக அமையுமாறு அழைக்கப்பட்டது. இதில் ஆபேல் கால்நடை மேய்ப்பனாகவும் காயின் விவசாயியாகவும் இருந்தமையால் இந்த பெயர்கள் வழங்கப்பட்டது. இதன் படியே ஆதாம் (man) மற்றும் ஏவாளின் ("life", Chavah in Hebrew) பெயர்களும் வழங்கப்பட்டிருக்கலாம்.

ஆதியாகமத்தில் ஆபேலின் கொலைக்காரணமாக எதையும் உறுதியிட்டு கூறவில்லை. நவீன கால விமர்ச்சகர்கள் தங்களுக்குள்ளாகவே சில காரணங்களை அலசி வகுத்துக்கொண்டனர். பொதுவாக கடவுள் காயினின் படையலை ஏற்றுகொள்ளாமல் ஆபேலின் மீது அதிகப்படியான அன்பு பாராட்டியதால் உருவான பொறாமையின் காரணமாக கொன்றிருக்கலாம் என்கிற காரணம் தவிர "மிட்ராஷ்(Midrash)" போன்ற பழங்கால ஏடுகளின்படிக்கு மேலும் ஒரு கருத்து முன்வைக்கப்படுகிறது. அதில் காயின் மற்றும் ஆபேலின் உடன்பிறந்த சகோதரியான "அக்லிமா"வை கரம்பற்றுவதில் வந்த சண்டையினால் கொல்லப்பட்டிருக்கலாம் என நம்பப்படுகிறது. காயின் தனது சகோதரியிடம் தகாத உறவுகொண்டிருந்தான் என்கிற கோணத்தில் ஆய்வாளர்களின் கருத்து இருக்கிறது.


</doc>
<doc id="174030" url="https://ta.wikipedia.org/wiki?curid=174030" title="புல ஆழம்">
புல ஆழம்

வில்லையில், குறிப்பாக ஒளிப்படவியலில் புல ஆழம் ("depth of field (DOF)") என்பது ஓர் காட்சியில் அருகாமை மற்றம் தொலைவிற்கிடையேயான பொருளின் தூரம் மற்றும் உருவத்தின் தெளிவாகும். எனினும் வில்லை துல்லியமாக ஒரே நேரத்தில் ஒரு இடத்தில் மாத்திரம் குவிய முடியும். தெளிவின் குறை குவியப்பட்ட தூரத்தில் ஒவ்வொரு பக்கத்திலும் மெதுவாக இடம்பெறும். புல ஆழத்தினுள் குவியாமை சாதாரண பார்வையில் உணர இயலாது காணப்படும்.

சில வேளைகளில் முழு உருவமும் தெளிவாக விரும்பப்படும் போது பெரிய புல ஆழம் தேவைப்படுகின்றது. சில வேளைகளில் சிறிய புல ஆழம் பயனுள்ளதாகவும், முன் மற்றும் பின்புலத்திற்கு தேவையாகக் காணப்படும். நிழற்படத்தில் பெரிய புல ஆழம் ஆழமான குவிவு எனவும், சிறிய புல ஆழம் ஆழமில்லாத குவிவு எனவும் அழைக்கப்படும்.




</doc>
<doc id="174031" url="https://ta.wikipedia.org/wiki?curid=174031" title="மஞ்சள் மூக்கு ஆள்காட்டி">
மஞ்சள் மூக்கு ஆள்காட்டி

மஞ்சள் மூக்கு ஆள்காட்டி அல்லது மஞ்சள் மூக்கு ஆட்காட்டி (Vanellus malabaricus) இந்திய துணைக்கண்டம் மட்டுமே வாழ்விடமாகக்கொண்ட ஆள்காட்டி இனமாகும். இவை மிகுதியாக இந்திய தீபகற்பம் கொண்டுள்ள காய்ந்த பிரதேசங்களில் காணப்படுகின்றன. கூரிய ஒலியும் வேகமாக பறக்கும் தன்மையும் உடையன இவை. இவை வலசை போகாவிடினும், சீதோஷண நிலைக்கும் பருவ மாற்றத்திற்கும் ஏற்ப, முக்கியமாக மழைக்கேற்ப, இடம்பெயர்தல் உண்டு.

இந்தி மொழியில் "ஸிர்தி", தெலுகு மொழியில் "சிதாவா" என்றும், ராஜஸ்தான் மற்றும் பாகிஸ்தான் போன்ற இடங்களில் "ஜித்திரி", பஞ்சாபியில் "பில்லி தடிரி", மத்திய பிரதேசம் "லௌரி", குஜராத்தியில் "பரசன டிட்டோடி" அல்லது "வாக்டௌ டிட்டோடி", மராத்தியில் "பிட்முகி டிட்வி", மலையாளம் மொழியில் "மஞ்சகண்ணி", கன்னடா மொழியில் "ஹலடி டிட்டிஃபா", சிங்களம் மொழியில் "கிரலுவா" என்றும் அழைக்கப்படுகிறது.

இவை இந்தியாவில் பொதுவாக திறந்தவெளி சுற்றுச்சூழல்களில் காணப்படுகின்றன. சிவப்பு மூக்கு ஆள்காட்டியை ஒப்பிடும் போது இவை மிகவும் வறட்சியான பிரதேசங்களிலும் காணப்படும். பாகிஸ்தான், நேபாளம், வங்கதேசம், இலங்கை போன்ற நாடுகளிலும் பரவியுள்ளன. மழைக்கேற்ப இவை இடம்பெயர்தலின் வழித்தடங்கள் இன்னும் சரிவர ஆராயப்படவில்லை.

சில நேரங்களில் இவற்றை கத்மண்டு பள்ளத்தாக்கிலும் காண இயலும்.

இதன் உடல் அளவு காகத்தின் அளவை ஒத்திருப்பதோடு, இவை நீரிலும் நீர்நிலைகள் அருகிலும் பூச்சி உண்ணும் பறவையினங்களை ஒத்த அளவில் உள்ளன. இவை உடல் முழுதும் ஒரே நிறமான பழுப்பு கொண்டிருக்க தலை உச்சியில் தொப்பி வைத்தது போல் கருப்பு நிறம் கொண்டிருக்கும். தொப்பிக்கும் உடலின் பழுப்பு நிறத்திற்கும் இடையில் வெள்ளை வண்ணத்தில் இடைவேளை காணப்படுகிறது. 
அது போக பிரகாசமான மஞ்சள் கால்களும், கருப்பான அலகும் உள்ளது. சிறப்பான அம்சமாக மஞ்சள் நிறத்தில் தலையும் மூக்கும் இணையும் இடத்தில் முக்கோணம் வடிவில் திட்டும் உள்ளதனால் இதன் பெயர் மஞ்சள் மூக்கு ஆள்காட்டி (Yellow-wattled Lapwing) என அறியப்படுகிறது. இவற்றின் தனிப்பட்ட தோற்ற அமைப்பால் இவற்றை எளிதில் அடையாளம் கண்டுகொள்ள இயலும். எனினும் தொலைவிலிருந்து பார்க்கும் வேளையிலோ அல்லது வெளிச்சம் மிகுதியாக இருக்கும் நேரத்திலோ இவை சிவப்பு மூக்கு ஆள்காட்டி போல இருக்கவும் வாய்ப்பிருக்கிறது.
கன்னமும், தாடையும் கருப்பும், வெள்ளை வண்ண வயிற்றை ஒரு கருப்பு கீற்று பிரிக்கிறது. வாலின் பின் நுனியிலும் கருப்பு நிறம் கானப்படுகிறது, எனினும் இவை வாலின் பின் எல்லை வரை செல்வதில்லை. இறகுகளின் நடு பக்கத்தில் வெள்ளை தென்படும்.

மஞ்சள் மூக்கு ஆள்காட்டி துணை இனங்கள் இல்லா பறவையாகும், எனினும் இவற்றின் உடலளவு தெற்கிலிருந்து வடக்கு நோக்கி செல்லுங்கால் வளர்வதைக்காண இயலும். இவை 260-280 மி.மீ. நீளமும் 192-211 மி.மீ. அகல இறக்கையும், 23-26 மி.மீ. நீள அலகையும், 71-84 மி.மீ. கால்களையும் கொண்டிருக்கின்றன. இருபாலினங்களும் ஒன்றுபோல் காட்சியளித்தாலும் ஆண்கள் சற்றே அதிக நீளமுள்ள சிறகுகளோடு பறக்கின்றன.
இவை திறந்தவெளிகள் மற்றும் புல்வெளிகளில் வாழ்வதோடு இடைவேளைகள் மிகுதியாக உள்ள முட்காடுகளையும் சார்ந்திருக்கும்.

இவை "ட்சீஈஈ-இட்" என ஒலியெழுப்புகின்றன.

மஞ்சள் மூக்கு ஆள்காட்டிகள் வண்டுகள், கறையான்கள், பூச்சிகள், மற்றும் பலவகையான சிறு முதுகெலும்பில்லா பிராணிகளை உட்கொள்கின்றன.

இவ்வகைப்பறவைகள் மார்ச் முதல் மே மாதங்களான காய்ந்த காலங்களில் மழைக்காலத்திற்கு முன் இனவிருத்தி செய்ய விழைகின்றன.
இது இனவிருத்தி காலங்களில் தன் கருப்பு கொண்டையை சிறிதாக உயர்த்த இயலும். அருகே உள்ள தருணங்களில் பல ஆண் பறவைகள் பல பெண் பறவைகளை ஈர்க்க முயற்சிகின்றன.

மற்ற ஆள்காட்டி பறவைகளைப்போல் இவையும் தரையின் மீது சிறு கூழாங்கற்களை வட்ட வடிவில் சேமித்து வைத்து எளிதில் புலப்படாதவாறு அமைக்கின்றன. கூடுகள் கட்ட புல்லை கொத்தாக உபயோகிக்கும். இவை 4 முட்டைகளை நிலத்தில் அமைந்த தன் கூட்டில் இடுகின்றன. பெற்றோர் தன் மார்பிலுள்ள இறகுகளை 10 நிமிடங்கள் வரை நனைத்து (தொப்பையை நனைத்தல்) பின் கூட்டுக்கு திரும்பி தன் முட்டைகளையோ குஞ்சுகளையோ குளிர்வடைய வைக்கின்றன.
ஒரு ஆய்வில் 60 சதவிகித கூடுகளில் 4 முட்டைகளும், மற்றவை 3 முட்டைகளும் கொண்டிருந்தன. எனினும், பொரிக்கும் ஆற்றல் 27.58 சதவிகிதமே, ஏனென்றால் முட்டை உண்ணிகளின் தாக்குதலாலும், எதேச்சையாக கூடுகள் பழுதாவதையும் காரணமாக கண்டறிந்துள்ளனர். 27-30 நாட்கள் வரை அடைகாக்கும் நேரம். கூடுகளை நெருங்குங்கால் பெரிய பறவைகள் காயம் பட்டது போல் நடித்தும் கத்தியும் தன்பால் கவனத்தைத்திருப்பி கூட்டை பாதுகாக்கும்.

சில நாட்கள் இடைவேளையில் இட்டிருந்தாலும், நான்கு முட்டைகளும் ஒரே நேரத்தில் பொரிக்கும். குஞ்சுகள் பொரித்த சில விநாடிகளிளேயே தானே ஓட இயலும் என்பதனால் தன்னைத்தானே காத்துக்கொள்ளவும், பெற்றோருடன் இணைந்து உணவைத்தேடவும் செய்கின்றன. குஞ்சுகள் தன் சுற்றுப்புற சூழலிற்கேற்றாற்போல் வண்ணங்கள் கொண்டிருப்பதனால் இவை தன் பெற்றோர் அபயக்குரல் எழுப்பும் வேளையில் தரையோடு ஒன்றி சிறு அசைவுமின்றி அமரும். முதலில் இட்ட முட்டைகள் பொரிந்தாலும் தன் இனத்தைக்காக்க இரண்டாவது முறையும் முட்டையிடும் பழக்கம் உடையவை இப்பறவையினம். அப்படி இடுங்கால், முந்தைய ஈணில் பிறந்த குஞ்சும் பெற்றோருடன் இணைந்து அடைகாத்தலை கண்டறிந்துள்ளனர். குஞ்சுகளைக் காக்க பெரிய பறவைகள் காயம் பட்டது போல் நடித்தும் கத்தியும் தன்பால் கவனத்தைத் திருப்பி பாதுகாக்கும்.

இப்பறவைகளை இறகுண்ணி ("Magimelia dolichosikya") தாக்குகிறது. இவை வெளிப்புறத்திலிருந்து தாக்குகின்றன.




</doc>
<doc id="174032" url="https://ta.wikipedia.org/wiki?curid=174032" title="பழுப்பு">
பழுப்பு

பழுப்பு (Brown) என்பது சிவப்பு, மஞ்சள் மற்றும் கருப்பு ஆகிய நிறங்களின் கலவையாகும்.


</doc>
<doc id="174033" url="https://ta.wikipedia.org/wiki?curid=174033" title="சாம்பல் நாரை">
சாம்பல் நாரை

சாம்பல் நாரை ("Grey Heron", "Ardea cinerea") நீருக்கு அருகாமையில் வாழும் பறவையினம். இது ஒரு பெரிய பறவையினம். மிகவும் உயரமாகவும் ஒல்லியாகவும் நீண்ட வளைந்த கழுத்துடனும் நீண்ட கால்களுடனும் இருக்கும்.

நதியன், நாராயணப் பட்சி, நரையான், கொய்யடி நாரை, கருநாரை ஆகியவை இதன் வேறு பெயர்கள்.பெருங்கொக்கு, சாம்பல்கொக்கு

இவை 100 செண்டிமீட்டர் உயரம் வரை வளர்ந்து 84-102 செ.மீ. நீளமும், 155-195 செமீ அகல இறக்கைகளையும் கொண்டிருக்கும்.
உடலெடை சராசரியாக 1.02-2.08 கிலோகிராம்கள் இருக்கும்.

இதன் உடலில் பெரும்பாலும் பழுப்பு (சாம்பல்) நிறமே காணப்பெற்றாலும், சற்றே கருத்த வெள்ளை நிறம் உடலின் அடிப்பகுதியில் தென்படும். வளர்ந்த பறவைகள் வெள்ளைத் தலையையும் மெல்லிய கொண்டையையும் கொண்டிருக்கின்றன. சிறு பறவைகளோ தலையிலும் பழுப்பைக்கொண்டிருக்கும். கழுத்தின் பக்கவாட்டில் கருப்பு புள்ளிகள் தொண்டை முதல் தோள்பட்டை வரை செல்லும். இவைகட்கு மிகவும் வலிமை வாய்ந்த மஞ்சள் நிற அலகிருக்க அதில் சிறிது இளஞ்சிவப்பு கலந்து காணப்படும். இவை செந்நாரைகளைவிட சற்றே பெரிய உருவம் கொண்டவை.

இவை ஆசியா, ஐரோப்பா மற்றும் ஆப்பிரிக்காவின் சில பகுதிகளில் காணப்படுகின்றன. இந்த நாரை குடும்பத்தின் உறுப்பினர் இதமான வெப்பம் கொண்ட தெற்கு மற்றும் மேற்கிலும் தங்கும், பனிக்காலங்களை முழுமையாக தவிர்க்கின்றன. ஆர்க்டிக் வட்டம் மற்றும் நார்வேவின் கரைகளிலும் வேனிற்காலத்தில் தங்குகின்றன.

இவை இறக்கைகளை வேகமாக அடித்துக்கொள்ளாமல் மெதுவாக பறக்கும் இயல்புடையவை. பறக்கும் போது ஆங்கில எழுத்தான "S" வடிவில் கழுத்தை மடித்து வைத்துக்கொண்டு பறக்கும். இந்த பழக்கம் இதனை மற்ற கொக்குகள் மற்றும் குருகுளின் பறக்கும் தன்மையிலிருந்து வேறுபடுத்திக்காட்டுகின்றது. மற்றவை கழுத்தை நீட்டிக்கொண்டு பறக்கும் தன்மையுடையன. பொதுவாக மிகவும் அமைதியான இவ்வினம் காக்கை கரைவதைப்போல் "ஃப்ராஆஆங்க்" என்ற ஒலியினை எழுப்பும்.

நெதர்லாந்து, இந்தியா போன்ற நாடுகளில் இவை பல மாமாங்கங்களாக நகரப்பறவைகளாகவே மாறிவிட்டன எனலாம். ஆம்ஸ்டர்டாம் நகரத்தில் இவற்றை எப்போதும் காண இயலும். இவை நவீன நகர வாழ்விற்கேற்றார்போல் தன் தன்மைகளை மாற்றியமைத்துள்ளன. இவை எப்போதும் போல் வேட்டையாடினாலும், மீன் விற்கும் அங்காடிகள் மற்றும் சிற்றுண்டி விற்கும் அங்காடிகள் அருகே காண முடிகிறது. இவை விலங்கியல் பூங்காக்களிலும் பெங்குயின்கள், கூழைக்கடா, கடல்நாய் போன்ற மீனுண்ணும் இனங்களுக்கு உணவளிக்கும் வேளைகளில் வருவதையும் கண்டுள்ளனர். பல பறவைகள் மீனவர்களிடமிருந்து உண்ணும் பழக்கத்தையும் கொண்டுள்ளன. அயர்லாந்து நாட்டிலும் இவ்வகை குணங்கள் கண்டறியப்பட்டுள்ளன.

நான்கு துணை இனங்கள் சாம்பல் நாரைக்கு உண்டு:

பல மணி நேரங்கள் அசைவின்றி ஆழமற்ற நீரில் நின்றுகொண்டு இவை மீன், தவளை, தேரை, விலாங்கு மீன், பாம்புகள், பல்லிகள், சிறு பாலூட்டிகள், மற்றும் சிறு பறவைகளை பிடித்து உட்கொள்ளும். இரையை அலகில் பிடித்தவுடன் இவை தலையினை ஆட்டி அவற்றை செயலிழக்கச்செய்தும் அப்படியேவும் விழுங்கும். தேவைபட்டால் இவை மெதுவே இரையை பின்தொடர்ந்து செல்லவும் செய்கின்றன.

இவை கூட்டம் கூட்டமாக மரக்கிளைகளில் கூடுகட்டுகின்றதை வேடந்தாங்கல் போன்ற பறவை சரணாலயங்களில் காண இயல்கிறது. இவை பெரும்பாலும் நதி, குளம், மற்றும் கடற்கறைகளிலும் கூட்டினை அமைக்கின்றன. எனினும் இவை கோரைப்புற்கள் மீதும் கூட்டினை அமைக்கும் தன்மையுண்டு.



</doc>
<doc id="174065" url="https://ta.wikipedia.org/wiki?curid=174065" title="எசுப்பானிய உள்நாட்டுப் போரின் மறைசாட்சிகள்">
எசுப்பானிய உள்நாட்டுப் போரின் மறைசாட்சிகள்

எசுப்பானிய உள்நாட்டுப் போரின் மறைசாட்சிகள் என்பவர்கள் எசுப்பானிய உள்நாட்டுப் போரின் போது தங்களின் கத்தோலிக்க நம்பிக்கைக்காக கொல்லப்பட்டவர்களைக் குறிக்கும். ஜூலை 2008இன் படி, ஏறத்தாழ ஆயிரம் மறைசாட்சிகளுக்கு புனிதர் பட்டமும், அருளாளர் பட்டமும் அளிக்கப்பட்டுள்ளது. மேலும் ஆயிரம் பேர்களின் புனிதர் பட்டமளிப்புக்கான நடவடிக்கைகள் நிகழ்ந்து கொண்டிருக்கின்றது.

1936 முதல் 1939 வரை நடந்த எசுப்பானிய உள்நாட்டுப் போரின் துவக்ககாலத்தில் கத்தோலிக்க குருக்கள் பலர் கொல்லப்பட்டனர். மேலும் கத்தோலிக்க துறவரசபைகள் முடக்கப்பட்டன. இப்போரின் போது 13 ஆயர்கள், 4,172 மறைமாவட்ட குருக்கள் மற்றும் குருமட மாணவர்கள், 2,364 துறவிகள் மற்றும் 283 அருட்சகோதரிகள் கொல்லப்பட்டனர். மொத்தம் 6,832 அருட்பணியாள்ர்கள் கொல்லப்பட்ட இக்காலம் எசுப்பானியாவின் சிகப்பு பயங்கரவாதம் (Spain's Red Terror) என அழைக்கப்படுகின்றது.


</doc>
<doc id="174067" url="https://ta.wikipedia.org/wiki?curid=174067" title="ஹெர்மான் மின்கோவ்ஸ்கி">
ஹெர்மான் மின்கோவ்ஸ்கி

ஹெர்மான் மின்கோவ்ஸ்கி ("Hermann Minkowski", சூன் 22, 1864 – சனவரி 12, 1909) உருசியாவி்ல் பிறந்த செருமானியக் கணிதவியலாளர். ஆல்பர்ட் ஐன்ஸ்டைனின் ஆசிரியர்களில் ஒருவர். இவர் எண்களின் வடிவியல் என்ற முறைமையை நிறுவி மேம்படுத்தினார்; எண் கோட்பாடு, கணித இயற்பியல், மற்றும் சார்புக் கோட்பாடு கணக்குகளை தீர்க்க வடிவியல் முறைமைகளை பயன்படுத்தினார்.
மின்கோவ்ஸ்கி சார்புக் கோட்பாட்டில் பங்களித்தமைக்காக மிகவும் அறியப்படுகிறார்; அவரது முன்னாள் மாணவரான ஆல்பர்ட் ஐன்ஸ்டைன் சிறப்பு சார்புக் கோட்பாட்டை 1905இல் குறியீட்டுக் கணிதம் மூலம் நிரூபித்ததை மின்கோவ்ஸ்கி வடிவியல் மூலமாகவும் புரிந்து கொள்ளலாம் என நாற்பரிமாண வெளி-நேரம் கோட்பாட்டை நிறுவினார். ஐன்ஸ்டைனே முதலில் இது ஓர் கணித வித்தை என்றே எண்ணினார்; பின்னர் அவரே 1915இல் தனது பொதுச் சார்புக் கோட்பாட்டை முழுமையடையச் செய்ய வெளி-நேரத்தின் வடிவியல் நோக்கு தேவையாக இருப்பதை உணர்ந்தார்.

ஹெர்மான் மின்கோவ்ஸ்கி உருசிய பேரரசின் அங்கமாயிருந்த போலந்து இராச்சியத்தின் அலெக்சோட்டாசு சிற்றூரில் (தற்போதைய லித்துவேனியாவில் கவுனாசு மாவட்டத்தில்) போலந்து யூதர் குடும்பத்தில் பிறந்தார். மின்கோவ்ஸ்கி பின்னர் தமது கல்வியைத் தொடர்வதற்காக சீர்திருத்தத் திருச்சபைக்கு மதம் மாறினார். செருமனியில் உள்ள "அல்பெர்டினா" கோனிக்சுபெர்க் பல்கலைக்கழகத்தில் கல்வி பெற்ற மின்கோவ்ஸ்கி அங்கு பெர்டினான்டு வோன் லிண்டெமன் வழிகாட்டுதலில் 1885இல் தமது முனைவர் பட்டத்தை பெற்றார். அவர் மாணவராக இருந்தபோதே 1883இல் பிரெஞ்சு அறிவியல் அகாதமியின் கணிதவியல் பரிசை வென்றார். மற்றொரு கணிதவியலாளரான, டேவிடு இல்பேர்ட்டுடன் நண்பரானார். இவரது உடன்பிறப்பான, ஆஸ்கர் மின்கோவஸ்கியும் (1858–1931), ஓர் நன்கு அறியப்பட்ட மருத்துவரும் ஆய்வாளரும் ஆவார். 

மின்கோவ்ஸ்கி பான், கோட்டின்ஜென், கோனிக்சுபெர்க் மற்றும் சூரிக்கு பல்கலைக்கழகங்களில் ஆசிரியராகப் பணியாற்றினார். சூரிக்கில் உள்ள "கூட்டாட்சி பாலிடெக்னிக்கில்" (இன்றைய நாள் சுவிட்சர்லாந்து நடுவண் தொழில்நுட்ப நிறுவனம், சூரிக்), ஐன்ஸ்டைனின் ஆசிரியர்களில் ஒருவராக இருந்தார்.

மின்கோவ்ஸ்கி இருபடி வடிவங்களின் கணிதத்தை ஆராய்ந்து வந்தார். இந்த ஆய்வினால் சில வடிவியல் பண்புகளை "n" பரிமாண வெளியில் கவனத்தில் கொள்ள வேண்டி வந்தது. 1896இல் எண் கோட்பாட்டு சிக்கல்களை வடிவியல் முறைமைகளைக் கொண்டு தீர்வு காணும் "எண்களின் வடிவியல்" என்ற தமது கோட்பாட்டை வெளியிட்டார். 

1902இல் கோட்டின்ஜென் பல்கலைக்கழகத்தில் கணிதவியல் துறையில் சேர்ந்தார். தாம் முதலில் கோனிக்சுபெரெர்க்கில் சந்தித்திருந்த டேவிடு இல்பேர்ட்டுடன் இங்கு இணைந்து பணியாற்றினார். இங்கு கான்ஸ்டன்டின் காரதோடோரி அவரது மாணாக்கர்களில் ஒருவராக இருந்தார். 

மின்கோவ்ஸ்கி 1909இல் சனவரி 12 அன்று கோட்டின்ஜென்னில் குடல்வாலழற்சியால் திடீரென்று இறந்தார்.



</doc>
<doc id="174070" url="https://ta.wikipedia.org/wiki?curid=174070" title="உடலுக்கு வெளியே கதிர்வீச்சு">
உடலுக்கு வெளியே கதிர்வீச்சு

உடலுக்கு வெளியே கதிர்வீச்சு (Extracorporeal irradiation ) என்பது நோயுற்ற உறுப்பினை முழுவதுமாக வெளியே எடுத்து, தூய்மையான பாலித்தீன் பையில் இட்டு, கதிர் வீச்சினுக்கு ஆட்படுத்திப் பின் முதலில் இருந்த இடத்திலேயே வைத்து அறுவை மருத்துவத்தை முடிக்கும் முறையாகும். இதனால் மற்ற எந்த உடலுறுப்புக்கும் கதிர்வீச்சு பாய்வதில்லை. இந்த மருத்துவ முறையில் எலும்புப் புற்றுநோயும் குருதிப் புற்றுநோயும் வெற்றிகரமாக மேற்கொள்ளபட்டுள்ளன. வேதி மருந்துகளும் பயன்படுத்தப்படுகின்றன.


AROI-TN CON 2009


</doc>
<doc id="174074" url="https://ta.wikipedia.org/wiki?curid=174074" title="இந்திய மருத்துவ இயற்பியலாளர்கள் சங்கம்">
இந்திய மருத்துவ இயற்பியலாளர்கள் சங்கம்

இந்திய மருத்துவ இயற்பியலாளர்கள் சங்கம் (Association of Medical Physicists of India - AMPI) மும்பையில் 1976 ல் பதிவு செய்யப்பட்டது. இதில் நாட்டமுள்ள அறிவியல் பட்டதாரிகள், மருத்துவ இயற்பியலாளர்கள், கதிர்வீச்சு புற்றுநோய் மருத்துவர்கள. உறுப்பினராகலாம். இச்சங்கம், இந்திய தேசிய அறிவியல் கழகத்தின் (Indian National Science academy) ஓர் உறுப்பு சங்கம் ஆகும். மேலும் இது பன்நாட்டு மருத்துவ இயற்பியலாளர் அமைப்பின் ( International Organisation of Medical Physicists- IOMP) உறுப்பு நாடாகும். 

இச்சங்கத்தின் முக்கிய குறிக்கோள்கள்: 

சங்கத்தின் குறிக்கோளிற்கு இணங்க ஆண்டுதோறும் மாநாடுகளும் அவ்வப்போது பன்நாட்டு ஆய்வரங்கங்களும் நடத்தப்படுகின்றன. பல மாநிலங்களில் கிளைகள் உள்ளன.சங்கத்தின் காலாண்டு ஆய்விதழாக Journal of medical Physics வெளியிடப்படுகிறது.



</doc>
<doc id="174084" url="https://ta.wikipedia.org/wiki?curid=174084" title="தாட்சாயிணி">
தாட்சாயிணி

தாட்சாயிணி என்பவர் சிவபெருமானின் மனைவியாவார். இவர் சிவபெருமானிலிருந்து பிரிந்த ஆதி சக்தியின் வடிவமாக கருதப்படுகிறார். இவர் சதி தேவி என்றும் அறியப்படுகிறார். இவரை பவானியென சிவமகாபுராணம் கூறுகிறது. பிரம்மாவினால் தோற்றுவிக்கப்பட்ட பிரஜாபதி தட்சனுக்கும், முதல் மனிதர்களான சுவாயம்பு மனு மற்றும் சதரூபை தம்பதிகளின் மகளான பிரசூதி ஆகியோருக்கு மகளாக பிறந்தார். அதனால் பிரம்மாவின் பேத்தியாக கருதப்படுகிறார்.

சிவபெருமானிடம் இருந்த வன்மம் காரணமாக பிரஜாபதி தட்சன் சதி சிவபெருமான் திருமணத்திற்குப் பிறகு பெரும் யாகமொன்றினை நடத்துகிறார். அந்த யாகத்திற்கு சிவபெருமானுக்கு தாட்சாயிணிக்கும் அழைப்பு அனுப்பாமல் இருக்கிறார். தந்தையின் மீது கொண்ட பாசத்தின் காரணமாக தட்சனின் யாகத்திற்கு வந்த தாட்சாயிணி அவமானங்களை சந்திக்கின்றார். அத்துடன் தன்னுடைய கணவரான சிவபெருமானை தட்சன் அவமதித்தை தொடர்ந்து அந்த யாகத்தில் விழுந்து மறிக்கின்றார். அதனையறிந்த சிவபெருமான் வீரபத்திரனை தோற்றுவத்து தட்சனை கொல்லும் படி உத்தரவிடுகிறார். தாட்சாயிணியின் உடலை எடுத்துக் கொண்டு நிலையின்றி சிவபெருமான் அலைவதைக் கண்ட திருமால் தாட்சாயிணியின் உடலை சக்கராயுதத்தினால் தகர்க்கின்றார். அதனால் தாட்சாயிணியின் உடல்கள் பல பகுதிகளாக சிதருண்டு பூலோகத்தில் பல இடங்களில் விழுகின்றது. இவ்வாறு விழுந்த இடங்களை சிவபெருமான் சக்தி பீடங்களாக மாற்றி மக்களின் வழிபாட்டிற்கும், அந்த இடங்களுக்கு காவலாகவும் பைரவர்களை தோற்றுவிக்கின்றார்.

உலகம் பராசக்தியால் இயங்குகிறது என்பதை பிரம்மாவின் மூலம் அறிந்தார் தட்சன். அதனால் பெரும் புகழ் பெருவதற்காக பராசக்தியே தன் மகளாக பிறக்க வரம் வேண்டினார். மகள் தனக்கு கட்டுப்பட்டவளாக இருப்பாள் என்பதால் பெரும்சக்தி தனக்கு கிடைக்குமென நினைத்தார். அவருடைய வரத்தினால் பராசக்தியே சதி என்கிற தாட்சாயினியாக பிறந்தார். 

தட்சனின் மகளான சதி சிவபெருமான் மீது காதல் கொண்டார். சிவபெருமானா நினைத்து தவமிருந்தாள். அந்த தவத்தின் பலனாக சிவபெருமானுடன் திருமணம் நடந்தது. இறைவனான சிவபெருமான் தனக்கு மருமகனாக வந்தால் மேலும் புகழும், அதிகாரமும் என்று நம்பிய தட்சன் திருமணத்திற்கு சம்மதம் தெரிவித்தார்.

தட்சன் கைலாயம் சென்றபோது, சிவபெருமான் எழுந்துநின்ற வரவேற்காததை நினைத்து வருத்தம் கொண்டார். வருத்தம் சிவன்மீதான கோபமாக மாறியது. அவரை பழிவாங்க பெரும் யாகமொன்றை நடத்தி சிவபெருமானை அழையாமல், மற்ற அனைத்து தேவர்களையும், இறைவன்களையும் தட்சன் அழைத்தார்.

இதனை அறிந்த சதி தன்னுடைய தந்தையிடம் முறையிட செல்ல சிவபெருமானிடம் அனுமதி கேட்டார். சிவன் அதற்கு அனுமதி தரமறுத்துவிட்டார். இருந்தும் தன்தந்தையின் செயலுக்கு காரணம் அறிந்திட சதி சென்றாள். அங்கு அவமானம் அடைந்து, யாககுண்டத்தில் விழுந்து மாண்டாள். 

இதனால் சிவபெருமான் ருத்திரனாக அவதாரம் எடுத்து தட்சனை அழித்தார். அவருடன் பைரவர்,காளி,வீரபத்திரர் ஆகியோர் யாகத்தினை அழித்தாக கூறப்படுகிறது.

விஜய் தொலைக்காட்சியில் தாட்சாயினி - சிவபெருமான் தொடர்பான தொடர் 2017ல் வெளிவந்தது. 


</doc>
<doc id="174087" url="https://ta.wikipedia.org/wiki?curid=174087" title="செந்நாரை">
செந்நாரை

செந்நாரை ("Purple Heron", "Ardea purpurea") உயரமாக வளரக்கூடிய ஒரு நீர்நிலை அருகில் வாழும் நீரைச்சார்ந்த பறவையினம். இவற்றின் தனித்தன்மையான உயரமும், வண்ணங்களும் இவற்றை பறை சாற்றுகின்றன. தன் இனப்பெருக்க எல்லைக்கு வடபுறம் மிகவும் அரிய அளவில் செல்கின்றன.

ஜம்பு நாரை என்பது இதன் வெறு பெயராகும்.

உயர்ந்து வளரும் பறவையினமான செந்நாரை ஒரு மிகப்பெரிய பறவை. 78-98 செ.மீ. நீளம் கொண்ட இவை நிற்கும் வேளையில் 70-94 செ.மீ. உயரமும், 120-152 செ.மீ. இறகின் அகலமும் கொண்டுள்ளன. எனினும் இவை மிகவும் ஒல்லியாக இருப்பதனால் இது வெறும் 0.5-1.35 கிலோகிராம் அளவே உள்ளது.

இது சாம்பல் நாரையை விடவும் சிறியதாகவும் இலேசாகவும் உள்ளது. இதனை சாம்பல் நாரையிடமிருந்து வேறுபடுத்திக்கட்டுவது யாதெனின் இதன் இள்ஞ்சிவப்பு நிற உடலே. வளர்ந்த பறவைகள் கருத்த பழுப்பு நிறத்தையும் கொண்டிருக்கின்றன. இவை குறுகிய வடிவிலான மஞ்சள் அலகினை உடையது. செந்நாரைக்கு உருவத்தில் மிகவும் அருகாமையில் உள்ள நாரை இவற்றை விட உருவில் பெரிய "கோலியாத்து நாரை".

இவை ஆப்பிரிக்காவிலும், மத்திய மற்றும் தெற்கு ஐரோப்பாவிலும், தென் மற்றும் கிழக்கு ஆசியாவிலும் வாழ்கின்றன. எனினும் ஐரோப்பிய இனங்கள் குளிர் காலங்களில் ஆப்பிரிக்காவை நோக்கி வலசை வருகின்றன. ஆசிய இனங்களோ வடக்கும் தெற்கும் ஆசியாவிற்குள்ளேயே வலசை வருகின்றன.

இவை இறக்கைகளை வேகமாக அடித்துக்கொள்ளாமல் மெதுவாக பறக்கும் இயல்புடையவை. பறக்கும் போது ஆங்கில எழுத்தான "S" வடிவில் கழுத்தை மடித்து வைத்துக்கொண்டு பறக்கும். இந்த பழக்கம் இதனை மற்ற கொக்குகள் மற்றும் குருகுளின் பறக்கும் தன்மையிலிருந்து வேறுபடுத்திக்காட்டுகின்றது. மற்றவை கழுத்தை நீட்டிக்கொண்டு பறக்கும் தன்மையுடையன. பொதுவாக அமைதியான இவ்வினம் தவளையைப்போல் "க்ரேக்" என்ற ஒலியினை எழுப்பும்.

நான்கு துணை இனங்கள் செந்நாரைக்கு உண்டு:

செந்நாரையானது யுரேசிய வலசை வரும் பறவைகளைக்காத்தலுக்கான ஒப்பந்தப்படி (Agreement on the Conservation of African-Eurasian Migratory Waterbirds) காக்க வேண்டிய இனம் என்பது சிறப்பானது.

பல மணி நேரங்கள் அசைவின்றி ஆழமற்ற நீரில் நின்றுகொண்டு இவை மீன், தவளை, தேரை, விலாங்கு மீன், பாம்புகள், பல்லிகள், சிறு பாலூட்டிகள், மற்றும் சிறு பறவைகளை பிடித்து உட்கொள்ளும். இரையை அலகில் பிடித்தவுடன் இவை தலையினை ஆட்டி அவற்றை செயலிழக்கச்செய்தும் அப்படியேயும் விழுங்கும். தேவைபட்டால் இவை மெதுவே இரையை பின்தொடர்ந்து செல்லவும் செய்கின்றன. எனினும் தன் சாம்பல் நாரை தோழர்கள் போலல்லாது இவை கோரைப்புற்கள் உள்ள இடங்களில் மறைவாக வாழவும் பிரியப்படுகின்றன.

இவை கூட்டம் கூட்டமாக கோரைப்புற்கள் மீது கூடுகட்டுகின்றன. எனவே இவைகட்கு சதுப்பு நிலம் போன்ற பிரம்மாண்டமான நீர்நிலைகள் தேவைப்படுகின்றன. பல குச்சிகளை சேமித்து இவை கூட்டினை அமைக்கின்றன. 

இப்பறவையினம் ஆப்பிரிக்க-யுரேசிய வலசை வரும் நீர்ப்பறவைகள் பாதுகாவல் ஒப்பந்தத்தின் (Agreement on the Conservation of African-Eurasian Migratory Waterbirds (AEWA)) கீழ் பாதுகாக்கப்படும் சில இனங்களில் ஒன்றாகும். 




</doc>
<doc id="174102" url="https://ta.wikipedia.org/wiki?curid=174102" title="2013 இலங்கை முசுலிம்களுக்கு எதிரான தாக்குதல்கள்">
2013 இலங்கை முசுலிம்களுக்கு எதிரான தாக்குதல்கள்

2013 இலங்கை முசுலிம்களுக்கு எதிரான தாக்குதல்கள் எனப்படுபவை இலங்கை முசுலீம்கள் மீது சிங்கள பெளத்த பேரினவாதிகளும் பேரினவாத பிக்குமார்களும் நடத்திய, நடத்திவரும் தாக்குதல்கள் ஆகும். 2013 இல் முசுலீம்களுக்கு எதிரான தாக்குதல்கள் உக்கிரமாகி வருகின்றன. பல்வேறு பள்ளிவாசல்களும், முசுலீம்களின் வணிக நிறுவனங்களும் தாக்கப்பட்டுள்ளதுடன் முசுலீம்களின் அலால் உணவு முறையை சட்டத்துக்குப் புறம்பானதாக ஆக்கவும் முயற்சிகள் எடுக்கப்பட்டு வருகின்றன. பல்வேறு தனிநபர் தாக்குதல்களும், பல்வேறு துன்புறுத்தல் நிகழ்வுகளும் இடம்பெறுள்ளன. முசுலீம்கள் தொடர்பான அவதூறுகள் பரப்புரை செய்யப்பட்டு வருகின்றன.

பௌத்த சக்திப் படை அல்லது பெளத்த சேன என அறியப்படும் சிங்கள பெளத்த பேரினவாத அமைப்பும் ஜாதிக எல உறுமய (தேசிய மரபுக் கட்சி) என்ற அரசுடன் இணந்த பிக்குமார்கள் கட்சியும் இத் தாக்குதல்களை முன்னெடுத்து வருகின்றன. பல்வேறு தாக்குதல்கள் பெளத்த பிக்குமார் தலைமையில் அல்லது பங்களுடன் நடந்துள்ளன. இத் தாக்குதல்களுக்கு இலங்கையில் ராசபக்ச அரச ஆதரவு உள்ளதாக பிபிசி செய்தி வெளியிட்டுள்ளது.



</doc>
<doc id="174114" url="https://ta.wikipedia.org/wiki?curid=174114" title="பேரளவு ஒளிப்படவியல்">
பேரளவு ஒளிப்படவியல்

பேரளவு ஒளிப்படவியல் அல்லது பெரும ஒளிப்படவியல் ("Macro photography", "macrography") என்பது மீமிகை நெருக்க ஒளிப்படவியல் ஆகும். இது பொதுவாக மிகச் சிறிய விடயங்களை, சாதாரணமாக பார்க்கவியலாத விடங்களை பெரிதாக ஒளிப்படம் மூலம் வெளிக்கொணருவதாகும். இது பெரிய ஒளிப்படமாக உருவாக்கும் கலை எனவும் கருதப்படுகின்றது.
பேரளவு ஒளிப்படவியல் ஒளிப்படச்சுருள் அல்லது ஒளிப்பட உணரி மூலம் சிறிய விடயத்தை பெரிதாக உருவாக்கல் என விளக்கப்படுகின்றது. 



</doc>
<doc id="174115" url="https://ta.wikipedia.org/wiki?curid=174115" title="நத்தை குத்தி நாரை">
நத்தை குத்தி நாரை

நத்தை குத்தி நாரை அல்லது அகலவாயன்("Anastomus oscitans") நீர்நிலைகளைச் சார்ந்திருக்கும் நாரைக் குடும்பத்தைச் சேர்ந்த ஒரு பெரிய பறவையினமாகும். இந்தத் தனிச்சிறப்புள்ள பறவையினம் இந்திய துணைக்கண்டத்திலும், தென்கிழக்கு ஆசியாவிலும் பரவலாகக் காணப்பெறுகிறது. ஓரிடத்தில் தங்கும் பறவையெனினும் சிறுதொலைவுக்குப் பறந்துசென்று இரைதேடும் பண்புடையது.

இவை சற்றே சாம்பல்கலந்த வெள்ளை நிறமும் பளபளக்கும் கருநிறச்சிறகும் வாலும் கொண்டிருக்க, கருத்த உடல் பகுதிகள் ஒருவகை பச்சை வண்ணம் அல்லது ஊதா போன்ற நிறத்தில் பளபளப்பாக மின்னுகின்றன. வளர்ந்த பறவைகளுக்கு இரு அலகுகளுக்கு இடையில் ஒரு துளை போன்ற அமைப்பு சிறப்பு. இத்துவாரமானது மேல் அலகு மேல்நோக்கி வளைந்திருப்பதனாலும், அதற்குத்தகுந்தாற்போல் கீழ் அலகு கீழ்நோக்கி வளைந்தும் உள்ளதால் உருவாகிறது. புதிதாய் பிறந்த குஞ்சுகளிலும், இளம் பறவைகளிலும் இவ்வாறான துளையைக் காண இயலாது, எனினும் அவற்றின் மேநிறம் பெரியபறவைகளையொத்தே இருக்கும். இவ்வகையான துவாரத்தினால் இவை தன் முக்கிய இரையான நத்தைகளை வெகு இலாவகமாகப் பற்றிக்கொள்வதாலேயே இவ்வினத்திற்கு இப்பெயர் வரக்காரணம். மேலும் இவ்வலகுகளின் பிடிமானத்திற்கானப் பரப்பில் (மேல் அலகிற்கு கீழ் பகுதியும், கீழ் அலகின் மேல் பகுதியும்) தூரிகை போன்று அமைப்புள்ளதால் நத்தைகளின் வழுக்கும் ஓட்டினைச் சரிவரப் பிடிக்க இப்பறவையால் இயலும். அலகு தொடங்கும் இடத்தில் சிறிதளவு கருப்பு இருப்பினும், எஞ்சிய நீளம் முழுவதும் பழுப்பு நிறத்தில் இருக்கும். சற்றே குட்டையான கால்கள் பவள நிறத்திலும் இனவிருத்திக் காலத்தில் சசிவப்பாகவும் மாறும். இனவிருத்திகக்காலமல்லாதபோது பறவைகளின் முதுகுப்புறத்தில் புகையாலடித்தது பழுப்பு போன்ற நிறமாகவும் இளம்பறவைகள் இளஞ்சிவப்பு கலந்த பழுப்பு நநிறம் கொண்டும் இருக்கின்றன. இவை சராசரியாக 68 செ.மீ. உயரமுடையவை, எனினும் பிற நாரைகளைப்போன்று இறகுகளையும் கழுத்தையும் நன்றாக விரித்து வானில் வெப்பக்காற்றின் போக்கிற்கேற்ப வட்டமிடும் தன்மையுடையவை. இதனால் இவை பறக்கும்போது மிகக்குறைந்த ஆற்றலைப் பயன்படுத்தி வானில் நெடுநேரம் பறக்க இயலும்.

இவை பொதுவாக உள்நாட்டு நீர்நிலைகளை நாடுகின்றன என்றாலும் சில நேரங்களில் ஆற்றங்கரையோரங்களிலும், கடலோரங்களிலும் காண இயலும். நத்தை குத்தி நாரைகள் இந்திய துணைக்கண்டத்திலும், தென்கிழக்கு ஆசியாவிலும் பரவலாகக் காணப்பெறுகின்றன. இவை உணவை நாடி பரவுவதற்கான சாத்தியக்கூறுகள் அதிகம். இந்நாரைகள் தென்கிழக்கு இந்தியாவில் கலங்கரைவிளக்கங்களின் ஒளியால் திசையறியாது தத்தளிக்கவும் செய்கின்றன. இவை பாகிஸ்தான் பகுதிகளான சிந்து மற்றும் பஞ்சாப் பகுதிகளில் அரிதாக இருப்பினும் இந்தியா, மியான்மார், தாய்லாந்து, இலங்கை போன்ற பிரதேசங்களில் பரவியிருக்கின்றன.

மிகவும் முக்கியமான இரை நத்தைகள் என்றாலும், இவை நண்டுகள் மற்றும் பல கடின உடல்கொண்ட உயிரினங்களை உண்ணுகின்றன. இப்பறவைகள் தன் அலகுகளின் இடையிருக்கும் துவாரம் தன்னில் நத்தைகளை வைத்து அழுத்தி வெளிப்புற ஓட்டினை உடைத்து உட்புற மாமிசத்தினை உட்கொள்கின்றன. எனினும், குஞ்சுகள் முழுக்க முழுக்க மீன்களையே உண்கின்றன. எனவே இனவிருத்தி காலத்தில் மட்டும் இப்பறவையினம் சிறு வகை மீன் பிடிப்பதனை காணலாம். மற்ற நாரைகளைப் போல், நத்தை குத்தி நாரையும் பறந்து சென்று தன் உணவிடங்களை அடைகின்றன. அடிக்கடி சிறகுகளை அடித்துக்கொள்ளாமல் பறக்கின்றன. சதுப்பு நிலங்களுள்ள இடங்களில் நத்தைகள் அதிகம் காணப்பெறுவதனால், இவை இவ்வாறான இடங்களில் தரையிறங்குகின்றன. "பிலா" இனத்தில் உள்ள பெரிய நத்தைகளை பிடித்து அதன் தசையை ஓட்டிலிருந்து அலகின் இடைவேளையால் பிரித்தெடுத்து உண்ணுகின்றன. கீழலகின் நுனியினைக்கொண்டு அவை வலப்புறம் நகர்த்தி நுனியினை நத்தையோட்டின் நுழைவாயிலில் உட்புகுத்தி உடலை உறிஞ்சுகின்றன. இவை அனைத்தும் நீரின் அடியிலேயே முடிகிறது. தாமஸ் சி. ஜெர்டான் என்ற பறவை ஆராய்ச்சியாளர் இவை கண்கள் கட்டிய நிலையிலும் நத்தைகளைச் சரிவரப் பிடித்துண்பதனைக் கண்டறிந்துள்ளார். சரியாகக் காண இயலமுடியாத சூழ்நிலையில் இதனை எப்படி சாதிக்கின்றன என்பது கற்பனைக்குரியதே. சர் ஜூலியன் ஹக்ஸ்லி என்பவர் இது தன் அலகின் இடைவெளையை கொட்டை உடைப்பானைப் போல் பிரயோகப்படுத்துவதையும், இதன் அலகிலிருக்கும் பல் போன்ற தடங்கள் இவ்வகை விசைகளினால் உண்டானதையும் கண்டுபிடித்துள்ளார். ஆனால் பின்வந்த பல ஆராய்ச்சிகளும் இவ்வகையான பல் போன்ற அமைப்புகள் கடினமான மற்றும் வழுக்கும் நத்தை ஓடுகளைச் சரியாகக் கையாளும் ஒரு உடல்கூறின் பரிணாம வளர்ச்சி என்று பறைசாற்றியுள்ளன. இவை தன் அலகுகளைக் கொஞ்சம் விலக்கியே இரையைத் தேடுகின்றன என்றும் இரையை தொடு உணர்ச்சியால் கண்டறிந்த உடனேயே பிடித்துக்கொள்கின்றன. இவ்வகை விசைகளை இவை நீரில் அலகையும் சிறிது தலையையும் மூழ்கி இருக்கும் தருணங்களிலும் செய்ய இயலும். அலகின் இடைவேளை வயதாக ஆக விரிவடையும் என்றாலும், இளம் பறவைகளும் நத்தைகளை வேட்டையாடுவதில் வல்லமை பெற்றே இருக்கின்றன. எனவே அலகின் அமைப்பு நத்தை ஓட்டின் மீது தரும் அழுத்தும் விசையை அதிகரிக்கவே என்றும் தெரிகிறது. சிறு நத்தைகள் உடைத்தோ உடைக்காமலோ உண்ணப்படுகின்றன. இவை நீர்ப்பாம்புகள், தவளைகள் மற்றும் பெரிய பூச்சிகளையும் சமயங்களில் உட்கொள்கின்றன.

இனவிருத்திக்காலம் வட இந்தியாவில் மழைக்குப் பின் சூலை முதல் செப்டம்பர் வரை மற்றும் தென்னிந்தியாவிலும் இலங்கையிலும் நவம்பர் முதல் மார்ச் வரை. வறட்சிக்காலங்களில் இவை இனப்பெருக்கம் செய்வதில்லை. பொதுவாக மற்ற வகை நாரைகள் போன்று இவையும் அமைதியாக இருப்பினும் ஆண்கள் பெண்ணுடன் இணையும்போது மட்டும் அலகுகளை அடித்துக்கொண்டு ஒலியெழுப்புகின்றன. இதே போல் தன் இணை கூட்டிற்கு திரும்பும் வேளையில் குறைந்த ஹாரன் சத்தத்தினை வெளிப்படுத்துகின்றன. 

பாதி மூழ்கியுள்ள மரங்களின் கிளைகளில் இவை குச்சிகளை ஒரு பலகைபோல் வடிவமைத்துக் கூடு கட்டுகின்றன. இம்மரங்களை மற்ற பறவைகளான கொக்குகள், நாரைகள், நீர்க்காகங்கள், ஆகியனவற்றுடன் நேசமாகப் பகிர்ந்து கொள்கின்றன. சில நேரங்களில் கிராமங்கள் மத்தியிலும் தொந்தரவைப்பொருட்படுத்தாமல் கூடு கட்டுகின்றன. தன் சகபறவைகளின் கூடுகளின் மிக அருகாமையில் இருப்பதால், அக்கம்பக்கத்தினரோடு அடிக்கடி சண்டை மூளவும் வாய்ப்புள்ளது.
சுமாராக 2 முதல் 4 முட்டைகள் இடுகின்றன. இரு பெற்றோரும் அடை காக்கவும் கூட்டைப்பராமரிக்கும் பணியிலும் பங்களிக்கின்றன. 25 நாட்கள் வரை அடைகாத்தபின் குஞ்சுகள் பொரிகின்றன. சில நேரங்களில் ஒரு ஆண் பல பெண்களோடு தொடர்பு வைத்துக்கொள்ள ஒரே கூட்டில், இரு பெண்களும் முட்டையிட வாய்ப்புள்ளது.
முட்டைக்குள்ளிருந்து குஞ்சுகள் வெளிர்மஞ்சள் நிறத்தில் பொரிய, இவற்றைப் பெற்றோர் இறகுகளைப் பாதி விரித்த நிலையில் நிழலளித்து காக்கின்றன. 

இப்பறவையின் கூடுகள் திறந்தே இருப்பதனால் கழுகுகளும், பெரும் புள்ளிப்பருந்துகளும் சிறு குஞ்சுகளை வேட்டையாட இயலுகிறது. "Chaunocephalus ferox" என்ற குடலின் உட்புறம் தாக்கும் நாக்குப்பூச்சி போன்றிருக்கும் உடலுண்ணி இவ்வினப்பறவைகளை தாக்குகிறது. இவை தாய்லாந்தில் 80 சதவிகித பறவைகளில் காணப்பெறுகின்றன. "Echinoparyphium oscitansi" என்ற இன்னொரு இனமும் தாய்லாந்திலுள்ள பறவைகளில் வாழ்கின்றது. பிற வகையான உண்ணிகள் "Thapariella anastomusa", "T. oesophagiala" மற்றும் "T. udaipurensis" இரைக்குழாயில் கண்டறியப்பட்டுள்ளன.



</doc>
<doc id="174120" url="https://ta.wikipedia.org/wiki?curid=174120" title="திருக்காளத்தி நாதர் இட்டகாமிய மாலை">
திருக்காளத்தி நாதர் இட்டகாமிய மாலை

திருக்காளத்தி நாதர் இட்டகாமிய மாலை என்னும் நூல் கவிராச பிள்ளை என்பவரால் 16 ஆம் நூற்றாண்டு எழுதப்பட்டது. உ. வே. சாமிநாதையர் இதனைப் பதிப்பித்துள்ளார். காளத்தி நாதர் உலா நூல் பதிப்பிலும் இந்த நூலைப்பற்றிக் குறிப்பிட்டுள்ளார். இந்த நூலைப் பாடி இந்த நூலின் ஆசிரியர் தனக்கு இளமையில் இருந்த நோயைப் போக்கிக்கொண்டதாகவும் கூறப்படுகிறது. நூலில் 100 பாடல்கள் இருந்திருக்கும் எனக் குறிப்பிடும் சாமிநாதையர் 49 பாடல்களை மட்டும் பதிப்பித்துள்ளார். 

(பொருள் நோக்கில் சொற்பிறப்பு செய்யப்பட்டுள்ளது)



</doc>
<doc id="174122" url="https://ta.wikipedia.org/wiki?curid=174122" title="மாக்சுவெல்லின் சமன்பாடுகள்">
மாக்சுவெல்லின் சமன்பாடுகள்

மாக்சுவெல்லின் சமன்பாடுகள் (Maxwell's equations) என்பவை மின்புலங்களும் காந்தப் புலங்களும் எவ்வாறு உருவாகின்றன, எவ்வாறு ஒன்றையொன்று பாதிக்கின்றன, மின்மங்களும் மின்னோட்டங்களும் இவற்றை எவ்வாறு பாதிக்கின்றன என்பதை விவரிக்கும் பகுதி வகையீட்டுச் சமன்பாடுகளின் தொகுப்பாகும். இச்சமன்பாடுகளும், லாரன்சு விசை விதியும் மரபார்ந்த மின்னியக்கவியல், மரபார்ந்த ஒளியியல், மின்சுற்றுக்கள் ஆகியவற்றின் அடித்தளமாக அமைந்துள்ளன. இவை தற்கால மின்னியல் மற்றும் தொலைத்தொடர்புத் துறைகளின் ஆதாரமாக உள்ளன. 1861-1862 காலகட்டத்தில் இந்தச் சமன்பாடுகளின் துவக்கவடிவை வெளியிட்ட கணிதவியலாளர் ஜேம்ஸ் கிளார்க் மக்ஸ்வெல்லின் நினைவாக இவை அவர் பெயரால் அழைக்கப்படுகின்றன.

இச்சமன்பாடுகள் இரு முதன்மை வேறுபாடுகளுடன் பயன்படுத்தப்படுகின்றன; "நுண்ணோக்கிய" மாக்சுவெல்லின் சமன்பாடுகள் தொகுப்பில், பொருட்களின் அணுப் பரிமானத்தில் இருக்கும் சிக்கலான மின்மங்களையும் மின்னோட்டங்களையும் உள்ளிட்ட, மொத்த மின்மம் மற்றும் மொத்த மின்னோட்டத்தைப் பயன்படுத்துகின்றன. இவை எவ்விடத்தும் எப்பொருளிலும் பயன்படுத்தத்தக்கன; ஆனால் கணக்கிடுவதற்கு இயலாமல் இருக்கலாம். "பேரியலான" மாக்சுவெல்லின் சமன்பாடுகள் தொகுப்பில் அணுப் பரிமானத்து விவரங்களை ஒதுக்கி பேரியலான நடத்தையை விவரிக்கும் இரு புதிய துணைப் புலங்கள் வரையறுக்கப்படுகின்றன; இவற்றிற்கு தொடர்புள்ள பொருட்களின் மின்காந்த பண்புகளை விரித்துரைக்கும் கூறளவுகள் தேவைப்படுகின்றன.

இருபதாம் நூற்றாண்டின் மத்தியிலிருந்து இவை அண்டத்தின் விதிகளை மிகச்சரியாக விவரிக்க இயலாதவை என்பது புரிந்து கொள்ளப்பட்டுள்ளது. மேலும் சரியாக விவரிக்கும் குவாண்டம் மின்னியக்கவியல் அடிப்படைக் கொள்கைகளின் மரபார்ந்த தோராயமாகவே எடுத்துக் கொள்ளப்படுகின்றன. இருப்பினும் பெரும்பாலான நேரங்களில் இத்தோராயம் அளக்கவியலா அளவில் மிகவும் சிறியதாகும். ஒளியின் துகள் பண்பு வெளிப்படும்போதும் மிக வலிய மின்புலங்களை எதிர்நோக்கும்போதுமே விலக்குகள் நேர்கின்றன.
மாக்சுவெல்லின் முதல் சமன்பாடு ஒரு மின்மத்தினால் உருவாக்கப்படும் மின்புலத்தை கணக்கிட உதவுகிறது. இரண்டாம் சமன்பாடு காந்தப் புலத்தை கணக்கிட உதவுகிறது. அடுத்த இரு சமன்பாடுகளும் எவ்வாறு இந்தப் புலங்கள் தங்கள் மூலங்களைச் 'சுற்றியோடு'கின்றன என்பதை விவரிக்கின்றன. காந்தப்புலங்கள் மின்னோட்டங்களையும் நேரத்தில் மாறும் மின்புலங்களையும் மாக்சுவெல் திருத்தமேற்கொண்ட ஆம்பியர் விதிப்படி சுற்றியோடுகின்றன; மின்புலங்கள் நேரத்தில் மாறும் காந்தப் புலங்களை பரடேயின் விதிப்படி சுற்றியோடுகின்றன. 
கீழ்வரும் அட்டவணையில் ஒவ்வொரு குறியீட்டின் விளக்கமும் அனைத்துலக முறை அலகுகளில் அளவுகான அலகும் வழங்கப்பட்டுள்ளது:

மற்றும்

சார்பு கோட்பாட்டிற்கு முந்தைய நிகழ்வுகள்
see









</doc>
<doc id="174124" url="https://ta.wikipedia.org/wiki?curid=174124" title="தோன்புரி இராச்சியம்">
தோன்புரி இராச்சியம்

தோன்புரி ("Thonburi", தாய்: ธนบุรี) என்பது சயாம் (இன்றைய தாய்லாந்து) நாட்டின் தலைநகராக 1768 முதல் 1782 வரை விளங்கியது. தலைநகர் அயூத்தியா பர்மாவின் கொன்பாங் அரசர்களினால் அழிக்கப்பட்ட பின்னர் தக்சின் மன்னர் காலத்தில் இது தலைநகராகியது. முதலாம் இராமா மன்னர் 1782 ஆம் ஆண்டில் தலைநகரை சாவோ பிரயா ஆற்றின் மறுபக்கத்தில் உள்ள பேங்காக்கிற்கு மாற்றினார். தோன்புரி சுயாட்சியுடன் கூடிய நகராகவும் மாகாணமாகவும் விளங்கியது. 1792 ஆம் ஆண்டில் இது பேங்காக்குடன் இணைக்கப்பட்டது.


</doc>
<doc id="174126" url="https://ta.wikipedia.org/wiki?curid=174126" title="திருவண்ணாமலையார் வண்ணம்">
திருவண்ணாமலையார் வண்ணம்

திருவண்ணாமலையார் வண்ணம் என்னும் நூல் கவிராச பிள்ளை என்பவரால் 16 ஆம் நூற்றாண்டு எழுதப்பட்டது. இது வண்ணம் (பாநடை வகை)
சந்த நடையில் அமைந்த வண்ண நூல்களின் முன்னோடி. திருவண்ணாமலை ஊரிலுள்ள இறைவன் மீது பாடப்பட்டது. 
இந்த நூலில் வரும் வண்ணப்பாடலின் ஒரு பகுதி (எடுத்துக்காட்டு)

உறுப்பான திலகநுதல் இதுப்போல எழுதிடினும் 


</doc>
<doc id="174128" url="https://ta.wikipedia.org/wiki?curid=174128" title="ஞானாலயா ஆய்வு நூலகம்">
ஞானாலயா ஆய்வு நூலகம்

ஞானாலயா ஆய்வு நூலகம், புதுக்கோட்டைக்கருகிலுள்ள திருக்கோகர்ணம் என்ற ஊரில் உள்ள தமிழ்நாட்டின் இரண்டாவது பெரிய தனியார் நூலகமாகும் . இது 1959 ஆம் ஆண்டு நூறு புத்தகங்களுடன் தொடங்கப்பட்டது. இந்நூலகத்தில் தற்சமயம் சுமார் 90,000 புத்தகங்கள் உள்ளன. இவை தவிர முக்கிய ஆவணங்களும், அரிய புகைப்படங்களும், பிரசுரமாகாத பிரபல அறிஞர்களின் கையெழுத்து கடிதங்களும் உள்ளன. 1920 முதல் 2010 வரை வெளியான தமிழ் இலக்கிய சிற்றிதழ்கள் மிக அதிக அளவில் உள்ளன. இந்நூலகம் அரிய முதல் பதிப்புகளைக் கொண்டுள்ள இந்தியாவிலுள்ள பெரிய தனியார் நூலகங்களில் ஒன்றாகும். இந்த நூலகத்தை ஞானாலயா கிருஷ்ணமூர்த்தி அவர்கள் அவரது மனைவி டோரதியுடன் இணைந்து நடத்தி வருகிறார்.

ஞானாலயாவின் தந்தையார் பாதுகாத்து வைத்திருக்கும் படி கொடுக்கப்பட்ட 100 நூற்களுடன் இந்த நூலகம் தொடங்கியது. அரிய நூல்களின் மதிப்பை உணர்ந்த ஞானாலயா பல இடங்களுக்குச் சென்று அரிய நூல்களைச் சேகரித்தார். இவரது மனைவி டோரதியும் இணைந்து நூற் சேகரிப்பில் ஈடுபட்டனர்.

இரு தளங்களில் இந்நூலகம் செயல்பட்டு வருகிறது. இரண்டாவது தளத்தில் அறிஞர்கள், ஆய்வாளர்கள் சந்திப்பிற்கான கூடம் உள்ளது. நூலகத்தில் உள்ள நூல்களுக்கு எண்ணிடப்பட்டு ஒவ்வொரு அலமாரியிலும் அந்த பட்டியல் வைக்கப்பட்டுள்ளது. பட்டியலை வைத்து, நூலக உதவியாளர் உதவியுடன் தேவைப்படும் நூலை எடுத்துப் படிக்கும் வசதி உள்ளது.

கீழ்க்கண்டவை உள்ளிட்ட பல குறிப்பிடத்தக்க அரிய நூல்களும், இதழ்களும் இந்நூலகத்தில் உள்ளன. 100 வருடங்களுக்கு முந்தைய 400 நூல்கள் இங்கு உள்ளன. 1578-இல் தமிழில் அச்சான முதல் நூலான தம்பிரான் வணக்கம் செராக்ஸ் பிரதி தமிழ்நாட்டில் இரண்டே இடங்களில் உள்ளன. அவற்றில் ஒன்று இந்நூலகம் ஆகும். 





தமிழில் 70,000 நூல்களும், ஆங்கிலத்தில் 15,000 நூல்களும் உள்ள இந்நூலகத்தில் சென்ற நூற்றாண்டில் பதிப்பிக்கப்பட்ட முக்கியமான நூல்களின் அரிய முதல் பதிப்புகளைக் காணமுடியும். அவற்றில் கீழ்க்கண்ட நூல்கள் அடங்கும். 


புத்தகம் பூத்த பொய்கை என்ற தலைப்பிலான நூல் ஞானாலயா கிருஷ்ணமூர்த்தி டோரதி இணையரின் பவள விழா மலராகும். இந்நூலில் ஞானாலயா நூலகம் உருவான வரலாறு, அந்நூலகத்தைப் பற்றி முக்கிய பிரமுகர்களும், ஊடகங்களும் வெளியிட்ட செய்திகள், இலட்சத்திற்கும் மேற்பட்ட நூல்கள் சேகரிக்கப்பட்ட விதம் உள்ளிட்ட அனைத்தையும் பற்றி கிருஷ்ணமூர்த்தி மற்றும் பிறரால் எழுதப்பட்ட கட்டுரைகளையும், பல துறையைச் சார்ந்த அறிஞர்கள் இலக்கியம், வரலாறு, சமயம், கலை, கல்வெட்டு உள்ளிட்ட தலைப்புகளில் எழுதிய கட்டுரைகளையும் கொண்டு அமைந்துள்ளது. 

நெஞ்சையள்ளும் ஞானாலயா என்ற நூலில் இந்நூலகத்திற்கு வந்து பாராட்டியவர்களின் கருத்துக்களைக் கொண்டு அமைந்துள்ளது. பிரபலமான எழுத்தாளர்கள், அரசியல்வாதிகள், தொழிலதிபர்கள், இலக்கியவாதிகள் உள்ளிட்ட அனைத்து தரப்பினரும் தந்துள்ள பதிவுகளைக் காணும்போது இந்நூலகத்தின் இன்றியமையாமையை உணரமுடிகிறது. 





</doc>
<doc id="174131" url="https://ta.wikipedia.org/wiki?curid=174131" title="சமதொடுகோட்டு வட்டம்">
சமதொடுகோட்டு வட்டம்

சமதொடுகோட்டு வட்டம் (Radical circle) என்பது, பொதுமைய வட்டங்களல்லாத மூன்று வட்டங்களை செங்குத்தாக வெட்டும் வட்டமாகும். இந்த வட்டத்தின் மையம் சமதொடுகோட்டச்சுச் சந்தி எனப்படுகிறது. மூன்று வட்டங்களை இரண்டிரண்டாக எடுத்துக்கொண்டு மூன்று சமதொடுகோட்டு அச்சுகள் வரைந்தால் அவை மூன்றும் சந்திக்கும் புள்ளியே சமதொடுகோட்டச்சுச் சந்தி. எனவே இப்புள்ளியின் படி மூன்று வட்டங்களுக்கும் சமம். இந்தப் படியின் வர்க்கமூலத்தை ஆரமாகவும் சமதொடுகோட்டச்சுச் சந்தியை மையமாகவும் கொண்டு வரையப்படும் சமதொடுகோட்டு வட்டமானது மூன்று வட்டங்களையும் செங்குத்தாக வெட்டும். அதாவது எடுத்துக்கொள்ளப்பட்ட மூன்று வட்டங்கள் ஒவ்வொன்றும், சமதொடுகோட்டு வட்டத்தை வெட்டும் புள்ளியில் அவற்றின் தொடுகோடுகளுக்கு இடையேயுள்ள கோணம் செங்கோணமாக இருக்கும்



</doc>
<doc id="174133" url="https://ta.wikipedia.org/wiki?curid=174133" title="சன்னாநல்லூர்">
சன்னாநல்லூர்

சன்னாநல்லூர் (Sannanallur) இது இந்தியாவின் தமிழ்நாடு மாநிலம் திருவாரூர் மாவட்டம், நன்னிலம் வட்டம், நன்னிலம் ஊராட்சி ஒன்றியத்தில் உள்ள ஊராகும்.



</doc>
<doc id="174135" url="https://ta.wikipedia.org/wiki?curid=174135" title="எம். ஏ. சுசீலா">
எம். ஏ. சுசீலா

எம். ஏ. சுசீலா (பிறப்பு: பெப்ரவரி 27, 1949) ஒரு சிறுகதை எழுத்தாளர், மொழிபெயர்ப்பாளர், சொற்பொழிவாளர், பெண்ணியவாதி, வலைப்பதிவர்.

எம். ஏ. சுசீலா, 1949ஆம் ஆண்டு காரைக்குடியில் பிறந்தவர். இவர் தாய் சோபனாதேவி தலைமை ஆசிரியை, தந்தை எஸ். அனந்தராம் காவல்துறைக் கண்காணிப்பாளர். பள்ளத்தூர் சீதாலட்சுமி ஆச்சி பெண்கள் கல்லூரியில் வேதியல் இளநிலைப்பட்டமும் காரைக்குடி அழகப்பா கல்லூரியில் தமிழ் முதுகலைப் பட்டமும் பெற்றார். மதுரையிலுள்ள பாத்திமா கல்லூரியில் தமிழ்த்துறை விரிவுரையாளராக 1970ஆம் ஆண்டு பணியில் சேர்ந்தார். பணிக்காலத்திலேயே பகுதிநேர ஆய்வாளராக ஆய்வு மேற்கொண்டு தமிழிலக்கியத்தில் முனைவர் பட்டமும் பெற்றார். 36 ஆண்டுகள் பாத்திமாக்கல்லூரியில் பணி புரிந்து 2006ஆம் ஆண்டில் ஓய்வு பெற்றார். இடையே இரண்டாண்டுக்காலம் அக்கல்லூரியில் துணை முதல்வராகவும் பணியாற்றியிருக்கிறார். பணி நிறைவுக்குப்பின் ஏழாண்டுக்காலம் தில்லியில் இருந்தபின், மகள் மீனுபிரமோத்துடன் தற்போது கோவையில் வசித்து வருகிறார்.

எம். ஏ. சுசீலாவின் முதல் சிறுகதையான ’ஓர் உயிர் விலை போகிறது’ என்னும் ஆக்கம் 1979ஆம் ஆண்டு கல்கி வார இதழ் நடத்திய அமரர் கல்கி நினைவுச் சிறுகதைப் போட்டியில் முதற்பரிசு பெற்றது. இதைத் தொடர்ந்து எண்பதுக்கும் மேற்பட்ட இவரது சிறுகதைகள், கல்கி, கலைமகள், ஆனந்த விகடன், தினமணிக் கதிர், அமுத சுரபி, மங்கையர் மலர், அவள் விகடன், புதிய பார்வை, வடக்கு வாசல் ஆகிய பல இதழ்களிலும் வெளி வந்துள்ளன; அவற்றுள் சில மலையாளம், கன்னடம் ,
இந்தி
வங்காளம் முதலிய மொழிகளிலும் மொழிபெயர்க்கப்பட்டுள்ளன. கோவை ஞானியின் பெண் எழுத்தாளர் சிறுகதைத் தொகுப்புக்களிலும் பல சிறுகதைகள் இடம் பெற்றுள்ளன. "கண் திறந்திட வேண்டும்" என்னும் இவரது சிறுகதை, பாலுமகேந்திராவின் "கதை நேரம்" தொலைக்காட்சித்தொடர் வழியாக "நான் படிக்கணும்" என்ற தலைப்பில் ஒளி வடிவம் பெற்றுள்ளது.

யாதுமாகி -2014,வம்சி புக்ஸ்,திருவண்ணாமலை








</doc>
<doc id="174136" url="https://ta.wikipedia.org/wiki?curid=174136" title="கறுப்புக் கங்காணிகள்">
கறுப்புக் கங்காணிகள்

கறுப்புக் கங்காணிகள் என்பவர்கள், 19-ஆம் 20-ஆம் நூற்றாண்டுகளில், மலாயாவைப் பிரித்தானியர்கள் ஆட்சி செய்த போது, கூலி வேலைகளுக்கு தென்னிந்தியாவில் இருந்து ஆட்களைச் சாதுர்யமாக அழைத்துக் கொண்டு வந்தவர்கள். இவர்களைத்தான் கறுப்புக் கங்காணிகள் என்று அழைப்பார்கள். ஆங்கிலேய முதலாளிகள் தங்கள் வேலைகளை எளிமையாக்குவதற்காக இந்தக் கங்காணிகளைத் தங்களின் கைப்பாவைகளாகப் பயன்படுத்தினர்.

மலாயாவில் இருந்த ஆங்கிலேயத் துரைமார்கள் பணம் கொடுத்து கங்காணிகளைத் தென்னிந்தியாவிற்கு அனுப்பி ஆட்களைக் கொண்டு வருமாறு பணித்தனர். காசும் பணமும் மலாயாவில் கொட்டிக் கிடக்கிறது; சீக்கிரத்தில் பணக்காரர்களாக ஆகிவிடலாம் எனும் கங்காணிகளின் ஆசை வார்த்தைகளை நம்பிய தென்னிந்திய மக்கள், மலாயாவுக்கு ஆயிரக் கணக்கில் அழைத்து வரப்பட்டனர். 

தமிழர்கள், தெலுங்கர்கள், மலையாளிகள் என்று அனைத்து தென்னிந்திய மக்களும் சஞ்சிக்கூலிகளாய் மலாயாவுக்கு கொண்டு வரப்பட்டனர். அப்படி கொண்டு வரப்பட்ட மக்களை, இந்தக் கங்காணிகள் ரப்பர், தேயிலை, காபி, கரும்புத் தோட்டங்களில் மிக மோசமாக அடிமைப்படுத்தினர். முதலாளிமார்களின் கைப்பிள்ளைகளாக இருந்து சேவகம் செய்த அவர்களின் வலிமைமிக்க விசுவாசிகளாகவும் இருந்தனர். 

கறுப்புக் கங்காணிகள் தங்களின் சொந்த இன மக்களையே காசு பணத்திற்காக அடிமைப் படுத்தி, உடலாலும் மனத்தாலும் வேதனைப்படுத்தி கொடுமைகள் செய்தனர். தங்களின் சுயநலத்தைப் பெரிதாக நினைத்துப் பயணித்த கங்காணிகளின் ஆசை வார்த்தைகளுக்கு தென்னிந்திய மக்கள் பலிக்கடா ஆனார்கள். ஆசை வார்த்தைகள்தான் கங்காணிகளின் பலமான ஆயுதமாகவும் விளங்கியது. 

இவர்கள் ஏற்கனவே ஆங்கிலேயர்களுக்கு உரிமையான தோட்டங்களில் பணிபுரிந்து வந்த தொழிலாளர்கள்தான். முரட்டுத்தனமும், வாக்குச் சாதுரியமும், பொருளாசையும் ஒன்றாகப் பெற்ற இவர்கள். வெள்ளைக்கார ஆங்கிலேயர்களின் நம்பிக்கைக்கு உரியவர்களாகவும் விளங்கியவர்கள். அதனால் அவர்கள் கங்காணிகளாகத் தேர்ந்தெடுக்கப்பட்டனர்.


</doc>
<doc id="174140" url="https://ta.wikipedia.org/wiki?curid=174140" title="விசைப்பொறி">
விசைப்பொறி

விசைப்பொறி ("engine") அல்லது இயக்கி ("motor") என்பது ஆற்றலை பயனுள்ள இயந்திர இயக்கமாக மாற்றுகின்ற ஓர் இயந்திரம் ஆகும்.உள் எரி பொறிகளும் ( நீராவிப் பொறிகள்) போன்ற வெளி எரி பொறிகளும் உள்ளிட்ட வெப்ப எந்திரங்கள் எரிமத்தை எரித்து வெப்பத்தை உண்டாக்கி அவ்வாற்றலை இயக்கமாக மாற்றுகின்றன. மின்சார இயக்கிகள் மின்னாற்றலை இயந்திர இயக்கமாக மாற்றுகின்றன. காற்றழுத்த இயக்கிகள் அழுக்கத்திலுள்ள வளிமத்தை பயன்படுத்தி இயக்கத்தை உண்டுபண்ணுகின்றன. மேலும் சிறுவர் விளையாட்டுக் கருவிகளில் கடிகாரவகை இயக்கிகளில் தேக்கப்பட்ட மீள்மையாற்றலைப் பயன்படுத்துகின்றன. உயிரியல் அமைப்புகளில் தசைகளில் உள்ள மயோசின் போன்ற மூலக்கூற்று இயக்கிகள் வேதி ஆற்றலை இயக்கமுண்டாக்கப் பயன்படுத்துகின்றன.
துவக்கத்தில் விசைப்பொறிகள் தங்களுக்கு வெளியே வெப்பத்தைப் பயன்படுத்தி வளிமத்தை உயரழுத்தத்திற்கு கொண்டு சென்றன. பொதுவாக இந்த வளிமம் நீராவியாக இருந்தமையால் இவை நீராவிப் பொறிகள் எனப்பட்டன. நீராவியை குழாய்மூலம் பொறியினுள் செலுத்தி பொறிக்குள்ளிருந்த உந்துத் தண்டுகளை தள்ளுவதன் மூலம் இயக்கம் ஏற்படுத்தப்பட்டது. இத்தகைய விசைப்பொறிகள் தொழிற்சாலைகள், படகுகள் மற்றும் தொடருந்துகளில் பயன்படுத்தப்பட்டன.

பெரும்பாலான தானுந்துகள் தங்கள் விசைப்பொறியினுள்ளேயே வேதிப்பொருளை எரிக்கின்றன. பொறிகளுக்குள்ளேயே வெப்ப ஆற்றல் உண்டாக்கப்படுவதால் இவை உள் எரி பொறிகள் எனப்பட்டன. உள் எரி பொறிகளில் பல்வேறு வகைகள் உள்ளன. அவற்றை எரிபொருள், வீச்சு மற்றும் அமைப்பைக் கொண்டு வகைப்படுத்தலாம். 

'சுழற்சி' பொறியில் குழல்கள் எதுவுமின்றி முக்கோண வடிவ சுழலியை நீள்வட்ட அமைப்பினுள் சுழலுமாறு இருக்கும். இது ஓர் உந்துத்தண்டின் இயக்கத்தை ஒத்திருக்கும்.

காற்றாலையில் காற்றினால் சுழற்றப்படுவதுபோலவே வெப்பமடைந்த வளிமத்தைக் கொண்டு விசையாழியையும் சுழல வைக்கலாம். துவக்க கால விசையாழிகள் நீராவித் தாரையைப் பயன்படுத்தின. தற்காலத்தில் எரிபொருளை பயன்படுத்தி வளிமம் ஒன்றை சூடேற்றி விசையாழிகளை இயக்குகின்றனர். வானூர்திகளில் பயன்படுத்தப்படும் தாரைப் பொறிகள் ஒருவகை விசையாழிப் பொறிகளே.

ஏவூர்தி அல்லது விறிசு ஓரு சிறிய துவாரத்திலிருந்து விரைவாக வெளியேற்றப்படும் வளிமத் தாரைகளால் இயக்கப்படுகிறது. இந்த வளிமம் அழுத்தத்தில் வைக்கப்பட்டிருக்கலாம் அல்லது வேதிப்பொருளை எரிப்பதன் மூலம் மிக உயர்நிலையில் சூடாக்கப்பட்ட வளிமம் வெளிப்படுத்தப்படலாம். இவை இயக்க மிக எளிமையாக இருந்தபோதும் இவற்றின் திறன் மிகவும் வலியது. விண்வெளியின் வெற்றிடத்தில், வேறெந்த உந்துகையும் இல்லாதவிடத்திலும், இவற்றால் இயங்க இயலும்.

மின்சார இயக்கிகள் எரிபொருளைப் பயன்படுத்துவதில்லை. மின்சார ஆற்றல் கம்பிகள் வழியாகப் பெறப்படுகின்றன. இந்த மின்சாரத்தை வேறெங்காவது தொலைவில் எரிபொருளைப் பயன்படுத்தி உருவாக்கி இருக்கலாம். இந்த மின்னாற்றல் இயந்திர இயக்கமாக மாற்றப்படுகின்றது. மின்னாற்றலால் வலிய காந்தப்புலம் ஏற்படுத்தப்பட்டு இயக்கியின் தண்டினைச் சுழற்ற கட்டுப்படுத்தப்படுகிறது.

தொடருந்து உந்துப் பொறிகள் மின்சார இயக்கிகளால் இயக்கப்படும் மின் பொறியாகும். 




</doc>
<doc id="174149" url="https://ta.wikipedia.org/wiki?curid=174149" title="இலங்கையின் கடல் வளம்">
இலங்கையின் கடல் வளம்

இலங்கை, சுமார் 1760 கி. மீ நீளமுடைய கடற்கரையைக் கொண்டுள்ளது. கிட்டத்தட்ட 532000 சதுர கிலோமீற்றர் பரப்பளவுடைய கடற்பிரதேசத்தைக் கொண்டுள்ளது. இது தவிர 261000 ஹெக்டேயர் பரப்பளவுடைய உள்நாட்டு நீர் நிலைகளையும் கொண்டுள்ளது.

இருக்கும் இடத்திற்கும் கடற்கரையிற்கும் இடையிலான தூரம், இருக்கும் இடத்தின் ஆழம் ஆகியவற்றைப் பொறுத்து இதன் வளங்கள் மூன்று வகைப்படும்.

கடல் உற்பத்தி பொருட்களில் 95 சதவீதத்திற்கும் கடற்கரையோரப் பிரதேசங்களில் இருந்து பெற்றுக்கொள்ளப் படுபவையாகும். இங்கு காணப்படும் வர்த்தக முக்கியத்துவம் வாய்ந்த கடல் வாழ் உயரினங்களாவன

கரையோரத்தில் மீன் பிடிக்கப் பயன்படும் பாரம்பரிய மீன்பிடிச் சாதனங்கள்

இங்கு மீனவர்கள் 6-7 நாட்கள் வரை தங்கி நின்று தலபத்து, சுறா, கொப்பரா போன்ற மீன்களைப் பிடிக்கின்றனர்.

நீள்தூண்டில் மூலமாக சுறா,சூரை போன்ற மீன்கள் ஆழ்கடலில் பிடிக்கப்படுகின்றன. மீன்களின் ஈரலிலிருந்து எண்ணெய்யை பெற்றுக்கொள்ள சுறா மீன்கள் அதிகமாக பிடிக்கப்படுகின்றன. கண்டமேடைப் பகுதியில் மீன்பிடித்த மீனவர்களுக்கு பன்னாள் மீன்பிடி காலங்கள் கிடைத்தமையால் ஆழ்கடலில் மீன்பிடிப்பதற்கான வாய்ப்பு கிட்டியுள்ளது. இக்கலங்களில் அதிக வசதிகள் காணப்படுவதால் நீண்ட நாட்கள் கடலில் தங்கி இருந்து மீன்பிடித்து அதிக விளைச்சலை பெறும் வாய்ப்பு கிட்டியுள்ளது.

இவை கடலின் மேற்பரப்பில் மிதந்து வாழும் மிகச்சிறிய தாவரங்களாகும். இவற்றை "தாவரப் பிளாந்தன்கள்" எனவும் அழைப்பர். கடலில் உள்ள உணவு வலைகளில் இவை முதலுற்பத்திகளாக விளங்குகின்றன. கிளமிடோமொனசு டயட்டம் இவ்வகையை சார்ந்தது ஆகும். இவை தவிர பெரிய தாவரங்களாக கருதப்படும் அல்காகளும்,கடற்புற்களும் இங்கு காணப்படும். அவற்றில் சில பின்வருமாறு :

ஆழ்கடலில் காணப்படும் வேர், தண்டு, இலை என நன்கு வியத்தமடைந்த வித்துக்களை உற்பத்தி செய்யும் தாவரங்களே கடற்சாதாளைகள் எனப்படும். ஏனைய தாவரங்களும் விலங்குப் பிளாந்தன்களும் கடற்சாதாளைகளில் ஒட்டி வாழும்.இவ்வாறான கடற்சாதாளைகள் அதிகம் காணப்படுகின்ற பிரதேசங்கள் அதிக உற்பத்திக் கொள்ளளவைக் கொண்டிருப்பதால் கடற்சாதாளைகள் வளர்புப்பற்றி இலங்கையில் அதிக கவனம் செலுத்தப்பட்டு வருகிறது.

இலங்கையில் கூட்டமாக வளரும் முருகைக்கற்பாறைகள் மிக அழகாகக் காட்சியளிக்கும். இவை 4 m – 5.5m ஆழமான கடற்கரையை அண்மித்த பிரதேசங்களிலேயே வளர்கின்றன. இலங்கையில் முருகைக்கற்பாறைகள் காணப்படும் இடங்களாவன: மட்டக்களப்பு, திருகோணமலை, யாழ்ப்பாணம், காலி, மன்னார்.

தரைப் பிரதேசத்தை நோக்கிக் கடல் நீண்டிருத்தல் களப்பு எனப்படும்.நீர்கொழும்பு,மட்டக்களப்பு,புத்தளம்,புத்தளை,றக்கவை ஆகிய களப்புக்கள் இதற்கான உதாரணங்களாகும்.

இலங்கையில் உள்ள ஆற்றுக்கழிமுகங்களுக்கு உதாரணமாக பெந்தோட்டைக் கழிமுகம், கலா ஓயாக் கழிமுகம், மாதுறு ஓயாக் கழிமுகம் என்பவற்றைக் கூறலாம்.

இலங்கையின் கடல்பகுதியில் காணப்படும் பவளப்பாறைகள், இலங்கைக்கு சுற்றுலா வருபவர்களைக் கவர்கின்றது.



</doc>
<doc id="174152" url="https://ta.wikipedia.org/wiki?curid=174152" title="போக்கா">
போக்கா

போக்கா, போக்கி அல்லது போக்கே ("bokeh", , , ,
) எனப்படுவது மங்கலான தோற்றமும்,அல்லது அழகியல் தன்மை கொண்ட தெளிவின்மையும் , உருவத்தின் குவியமற்ற பகுதியும் ஆகும். போக்கா என்பது "வில்லை உருவாக்கும் ஒளி புள்ளிகளின் குவியமற்ற முறை" எனக் கொள்ளப்படுகின்றது. ஆயினும் குவிய விலகல் மற்றும் துளை வடிவம் வேறுபாடுகள் ஏற்படுத்தும் காட்சி மற்றும் கண்களுக் இதமான காட்சியை அளிக்கவென உருவாக்கப்பட்ட வில்லைகள் மங்கலான உருவம் ஏற்படுத்தி, "நல்ல" அல்லது "பிழையான" மங்கல் (போக்கா) காட்சியினை உருவாக்குகின்றது.
போக்கா புல ஆழத்திற்கு வெளியே காட்சியின் பகுதிகளில் நிகழ்கின்றது. ஆழமற்ற குவிவு மூலம் இவ்வாறு குவிவற்ற பகுதிகளில் செய்யப்படுகின்றது.

போக்கா சிறிய பின்புல விளக்கமாகத் தெரியும் இடத்தில் பார்வைக்குத் தெரியும். எ-கா: ஒளிரும் மின்விளக்கு. ஆயினும், வெளிச்சத்தில் மாத்திரம் போக்கா செயற்படுத்தப்படுவதில்லை.



</doc>
<doc id="174154" url="https://ta.wikipedia.org/wiki?curid=174154" title="ஸ்பேஸ்வாட்ச்">
ஸ்பேஸ்வாட்ச்

ஸ்பேஸ்வாட்ச்(ஆங்கிலம்:Spacewatch) என்பது சிறுகோள்கள் பற்றி ஆய்வு மேற்கொள்ளும், அரிசோனா பல்கலைக்கழகத்தின் ஒரு திட்டம் ஆகும். இலிருந்து ரோபெர்ட் எஸ். மக்மில்லன்(ஆங்கிலம்:Robert S. McMillan) இத்திட்டத்தை முன்னடத்தி வருகிறார். இத்திட்டம் சிறுகோள்கள், வால் நட்சத்திரம், விண்கற்கள் ஆகியன குறித்து ஆய்ந்து வருகிறது. இத்திட்டம் 1980 இல் டாம் கெஃரெல்ஸ்(ஆங்கிலம்:Tom Gehrels) மற்றும் மக்மில்லன் ஆகிய இருவரால் நிறுவப்பட்டது.


</doc>
<doc id="174161" url="https://ta.wikipedia.org/wiki?curid=174161" title="சாற்றுப்பாட்டு">
சாற்றுப்பாட்டு

இந்தியாவின் தொல் பழங்குடியினரான காணிக்காரர்கள் அவர்களின் தெய்வவழிப்பாட்டின் போது பாடப்படும் பாடல் சாற்றுப்பாட்டு. காணிக்காரர்களின் குலதெய்வ வழிப்பாட்டின் போது பூசாரியாலும் தெய்வஅருள் வந்தவராலும் இந்த சாற்றுப்பாட்டு பாடப்படுகிறது. இந்தப் பாட்டு தமிழும் மலையாளமும் கலந்த மொழியில் பாடப்படுகிறது. இந்த பாட்டுப் பாடும்போது பக்க இசையாக கொக்கறை என்ற இசைக் கருவியும் இசைக்கப்படுகிறது. இந்த இசைக்கருவி காணிக்காரர்களால் புனிதமானதாகக் கருதப்படுகிறது.


</doc>
<doc id="174163" url="https://ta.wikipedia.org/wiki?curid=174163" title="வான்வெளிப் பொறியியல்">
வான்வெளிப் பொறியியல்

வான்வெளிப் பொறியியல் ("Aerospace engineering") வானூர்தி, விண்கலம் குறித்த வடிவமைப்பு, கட்டமைப்பு மற்றும் அறிவியலின் முதன்மை பொறியியல் பிரிவாகும். இது இரு முதன்மையான ஒன்றையொன்று மேற்பொருந்திய பிரிவுகளைக் கொண்டுள்ளது: வானூர்திப் பொறியியல் மற்றும் விண்கலப் பொறியியல். முன்னது புவியின் வளிமண்டலத்தில் இயங்கும் வானூர்திகளைப் பற்றியும் மற்றது புவியின் வளிமண்டலத்திற்கு வெளியே விண்வெளியில் இயங்கும் விண்கலங்களைக் குறித்துமான கல்வியாகும். வான் மின்னனியல் Avionics) வான்வெளிப் பொறியியலின் மின்னணுவியல் பிரிவாகும்.

வான்வெளிப் பொறியியலில் வானூர்திகள், ஏவூர்திகள், பறக்கும் கலங்கள், விண்கலங்கள் ஆகியவற்றின் வடிவமைப்பு, கட்டமைப்பு மற்றும் இவற்றின் இயற்பியல் பண்புகளுக்கும் இயக்கும் விசைகளுக்கும் அடிப்படையான அறிவியலையும் பாடங்களாக கொண்டுள்ளது. மேலும் காற்றியக்கவியலின் பண்புகளையும் நடத்தைகளையும் காற்றிதழ், பறப்பு கட்டுப்பாட்டு பரப்புகள், உயர்த்துதல், காற்றியக்க இழுவை மற்றும் பிற பண்புகளையும் ஆராய்கிறது.

இத்துறை முன்னதாக வான்கலவோட்டப் பொறியியல் ("Aeronautical engineering") என அறியப்பட்டிருந்தது. பறப்புத் தொழினுட்பம் மேம்பட்டு விண்வெளியில் இயங்கும் கலங்களுக்கும் பரவிய பின்னர் பரவலான "வான்வெளி பொறியியல்" என்பது பொதுவழக்கில் பயன்படுத்தப்படுகிறது. வான்வெளி பொறியியல், குறிப்பாக விண்கலவோட்டப் பொறியியல், தவறான பயன்பாடாக இருப்பினும், பொதுவழக்கில் "ஏவூர்தி அறிவியல்", எனப்படுகிறது.

பறக்கும் ஊர்திகளின் உறுப்புகள் தொடர்ந்த வளிமண்டல அழுத்தம், வெப்பநிலை மாற்றங்களால் உருவாகும் கட்டமைப்புச் சுமைகளுக்கு ஆட்படுகின்றன. எனவே, அந்த உறுப்புகள் பல்வேறு தொழில்நுட்ப, பொறியியல் புலங்களின் கூட்டுவடிவடிவமைப்பால் உருவாகின்றன. இப்புலங்களில் காற்றியங்கியல், காற்று முற்செலுத்தம், வான் மின்னனியல், பொருள் அறிவியல், கட்டமைப்புப் பகுப்பாய்வு, பொருளாக்கம் ஆகிய புலங்கள் அடங்கும்மித்தொழில்நுட்பங்களின் ஊடாட்டம் வான்வெளிப் பொறியியல் எனப்படுகிறது. பலபுலங்கள் அடங்கிய சிக்கலால், வன்வெளிப் பொறியியல் பலதுறைப் புலம வாய்ந்த பொறியாளர் குழுவால் நிறைவேற்றப்படுகின்றது.

மேலும் காண்க:காற்றியக்க வரலாறு
சர் ஜார்ஜ் காலே 18 முதல் 19 ஆம் நூற்றாண்டின் நடுப் பகுதியிலேயே இத்துரையில் பணிபுரிந்திருந்தாலும் வான்வெளிப் பொறியியலின் தோற்ரம் 19 ஆம், 20 ஆம் நூற்றாண்டின் தொடக்கத்தில் தோன்றியது எனலாம். இவர் தான் வான்கலவோட்டத் துறையின் வரலாற்றில் மிக முதன்மையானவர்களில் ஒருவராவார். காலே வான்கல ஓட்டப் பொறியியலின் முன்னோடியாவார் இவர் தான் காற்றுக்கலத்தின் மீது செயல்படும் விசைகளான தூக்கல் விசையையும் பின்னிழுப்பு விசையையும் முதலில் பிரித்துக் காட்டியவர் ஆவார்.
வான்கலமோட்டலின் தொடக்கநிலை அறிவு பல பொறியியல் புலங்களில் இருந்து பெற்ற கருத்துப்படிமங்களையும் திறமைகளையும் சார்ந்த பட்டறிவுத் தன்மை வாய்ந்ததாகவே இருந்தது. அறிவியலாளர்கள் 18 ஆம் நூற்றாண்டிலேயே வான்வெளிப் பொறியியலுக்குத் தேவைப்பட்ட சில முதன்மை அடிப்படைகளை பாய்ம இயங்கியல் வழியாக அறிந்திருந்தனர். இரைட் உடன்பிறப்பாளர்கள் 1910 களில் வெற்றிகரமாக வானூர்தியில் பறந்து காட்டிய பல்லாண்டுகளுக்குப் பிறகு, இரண்டாம் உலகப்போரின் போர்வான்கல வடிவமைப்புகள் ஊடாக வான்கலவோட்டப் பொறியியல் மேற்கிளர்ந்து எழுந்தது.

வான்வெளிப் பொறியியலின் முதல் வரையறை 1958 பிப்ரவரியில் தோன்றியது. இந்த வரையறை புவி வளிமண்டலத்தையும் அதற்கு அப்பால் நிலவும் புறவெளியையும் ஒருங்கே கருதியது. எனவே இது காற்றுவெளியில் இயங்கும் வானூர்தியையும் (வான்) புறவெளியில் இயங்கும் விண்கலத்தையும் (வெளி) இணையாகக் கொண்டு வான்வெளி எனும் கூட்டுச் சொல்லை உருவாக்கியது. சோவியத் ஒன்றியம் 1957 அக்தோபர் 4 இல் முதல் செயற்கைக்கோளை (இசுபுட்னிக்) விண்வெளியில் ஏவியதும், அமெரிக்க வான்வெளீப் பொறியாளர்கள் முதல் அமெரிக்கச் செயற்கைக்கோளை (எக்சுபுளோரர்) 1958 ஜனவரி, 31 இல் ஏவினர். அமெரிக்காவில் நாசா நிறுவனமலிருநாட்டுப் பனிப்போரால் 1958 இல் நிறுவப்பட்டது.




</doc>
<doc id="174164" url="https://ta.wikipedia.org/wiki?curid=174164" title="அகலப்பரப்பு ஒளிப்படவியல்">
அகலப்பரப்பு ஒளிப்படவியல்

அகலப்பரப்பு ஒளிப்படவியல் ("Panoramic photography") என்பது பிரத்தியோக கருவி அல்லது மென்பொருள் கொண்டு புலப் பார்வை அகலமாக உருவத்தை படம் எடுக்கும் ஒளிப்படவியல் நுட்பம் ஆகும். இது சிலவேளை "அகன்ற அளவு ஒளிப்படம்" எனவும் அழைக்கப்படும்.



</doc>
<doc id="174167" url="https://ta.wikipedia.org/wiki?curid=174167" title="பல்திசையன் நுண்கணிதம்">
பல்திசையன் நுண்கணிதம்

கணிதத்தில், பல்திசையன் நுண்கணிதம் (tensor calculus) அல்லது பல்திசையன் பகுப்பியல் ("tensor analysis") திசையன் நுண்கணிதத்தின் பொதுவான கணித அங்கமான பல்திசையன் புலங்களுக்கான ஒரு மேம்பட்ட விரிவாக்கம் ஆகும். பல்திசையன்கள் வெளியிடம் முழுவதும் மற்றும் நேரத்துடன் மாறிக்கொண்டு இருப்பதாகும். 

பல்திசையன் நுண்கணிதம் தகைவு பகுப்பியல், தொடர்வு இயக்கவியல், மின்காந்தவியல் பொதுச் சார்புக் கோட்பாடு போன்ற பல மெய்வாழ்வு இயற்பியல் மற்றும் பொறியியல் பயன்பாடுகளிலும் பயனாகிறது.




</doc>
<doc id="174173" url="https://ta.wikipedia.org/wiki?curid=174173" title="எமில் குருப்பே">
எமில் குருப்பே

எமில் குருப்பே ("Emil Herman Grubbe", 1 சனவரி 1875 - 26 மார்ச் 1960) என்பவர் அமெரிக்கக் கதிர் மருத்துவர். இவரே அமெரிக்காவில் முதன் முதலில் எக்சு-கதிர்களைப் புற்றுநோயைக் குணப்படுத்தப் பயன்படுத்தியவராக அறியப்படுகிறார்.

சிகாகோவில் பிறந்த இவர் ஓமியோபதி கல்வி நிறுவனமான ஆனிமன் மருத்துவக் கல்லூரியில் மருத்துவப் பயிற்சியைப் பெற்றார். 1895 ஆம் ஆண்டில் எக்சு-கதிர்கள் கண்டுபிடிக்கப்பட்டன. 1896 ஆம் ஆண்டில் எக்சு-கதிர் கருவியை தமது மருத்துவக் கல்லூரியில் பொருத்தினார். அதே ஆண்டில், 1896 சனவரி 29 ஆம் நாளில் இரு நோயாளிகளுக்கு எக்சு கதிர்களைக் கொண்டு மருத்துவம் மேற்கொண்டார். அவர்களில் ஒருவர் மார்பகப் புற்றுநோயாலும் மற்றவர் புண்ணான லூபசு நோயாலும் (Lubus) பாதிக்கப்பட்டு இருந்தனர். அவர் மிகவும் எளிமையான குரூக்சு குழாயுடன் எக்சு கதிர்களைப் பெற்றார். நோயில்லாத உடலின் பிறப் பகுதிகளை ஈயத்தகட்டினால் மறைத்து பாதுகாக்கவும் செய்தார். 

அவரே முதல் கதிர்மருத்துவரும் (Radiotherapist), கதிரியல் பாதுகாப்பினை (Radiation Protection) மேற்கொண்ட நல இயற்பியல் (Health Physicist) அறிஞரும் ஆவார்.

அடிக்கடி சுட்டப்படும் நான்கு கதிர் மருத்துவ நிகழ்வுகளாவன:
முதலில் பதிவுசெய்யப்பட்ட கதிர்மருத்துவம் டெஸ்பெய்க்னசு அவர்களுடையதாக உள்ளது.




</doc>
<doc id="174176" url="https://ta.wikipedia.org/wiki?curid=174176" title="மச்ச சம்ஹார மூர்த்தி">
மச்ச சம்ஹார மூர்த்தி


</doc>
<doc id="174184" url="https://ta.wikipedia.org/wiki?curid=174184" title="சிஷ்ய பாவ மூர்த்தி">
சிஷ்ய பாவ மூர்த்தி

சீடனாய் நின்றான் கோலம் என்பது, சிவனது அறுபத்து நான்கு திருக்கோலங்களில் ஒன்றாகும். இத்திருக்கோலம், சிவன் தன்னுடைய மகனான முருகனிடம் பிரணவத்தின் பொருள் அறிய சீடனாக நின்ற திருக்கோலம் ஆகும்.

முருகன் உயர்ந்த இடத்தில் அமர்ந்திருக்க, சிவன் மாணவரைப் போல பணிவுடன் நின்று பிரணவத்தின் பொருளைக் கேட்பதாக இத்திருவுருவம் அமைந்திருக்கும். ஈசனின் வலக்கரம் வாய்பொத்தியிருக்க, இடக்கரம் குறுக்காகக் கட்டப்பட்டிருக்கும். மேலமர்ந்த முருகன், வலக்கரத்தில் சின்முத்திரையும், இடக்கையில் வேலும் கொண்டிருப்பான். சில வேறுமங்களில், முருகன் சிவனின் மடியில் அமர்ந்தவாறு காட்சியருள்வான்.

கயிலையில் சிவனைத் தரிசிக்க வந்த பிரமனைக் கண்ட முருகன், அவரிடம் பிரவண மந்திரத்தின் பொருளைக் கேட்டார். பிரவணத்தின் பொருள் தெரியாமல் பிரம்மன் தடுமாற, அவர் தலையில் குட்டிச் சிறையிலடைத்த முருகன், படைப்புத் தொழிலை தானே மேற்கொள்ளலானார். 
பிரம்மனின் சிறைவாசத்தினை தடுத்திட திருமாலும் ஏனைய தேவர்களும் சிவனிடம் வேண்டினர். சிவன் முருகனிடத்தே சென்று "பிரம்மனை பிரணவ மந்திரத்தின் பொருள் தெரியாததால் சிறைபடுத்தியிருக்கிறாய், உனக்கு அதன் பொருள் தெரியுமா" என வினவினார். முருகன் தனக்கு பிரணவத்தின் பொருள் தெரியும் என்றும், அறிந்ததை எடுத்துக் கூறுபவர் குருவாகவும், அதனைக் கேட்பவர் சீடராகவும் இருக்க வேண்டும் என்றார். அதனால் முருகன் மேலிடத்து அமர்ந்திருக்க சிவன் சீடனைப் போல பணிவுடன் அமர்ந்து, பிரணவத்தின் பொருளைக் கேட்டறிந்தார்

சுவாமிமலையை, முருகன் ஈசனுக்கு பிரணவப் பொருளுரைத்த தலமாகக் கொள்வது தமிழ் மரபு.


</doc>
<doc id="174186" url="https://ta.wikipedia.org/wiki?curid=174186" title="9882 ஸ்டால்மன்">
9882 ஸ்டால்மன்

9882 ஸ்டால்மன் (1994 SS9) முதன்மைப்பட்டையிலுள்ள ஒரு சிறுகோள் ஆகும். இது செப்டம்பர் 28, 1994-ம் ஆண்டு ஸ்பேஸ்வாட்ச்சால் அமெரிக்காவின் அரிசோனா மாகாணத்திலுள்ள கிட்(Kitt) சிகரத்தில் கண்டறியப்பட்டது. இதற்கு கட்டற்ற மற்றும் திறமூல மென்பொருள் ஆர்வலரும், குனூ திட்டத்தை உருவாக்கியவருமான கணினி நிரலாளர் ரிச்சர்ட் ஸ்டால்மனின் நினைவாக இப்பெயரிடப்பட்டது.



</doc>
<doc id="174187" url="https://ta.wikipedia.org/wiki?curid=174187" title="இரத்த பிட்சா பிரதான மூர்த்தி">
இரத்த பிட்சா பிரதான மூர்த்தி

சிவபெருமான் பைரவராக உருக்கொண்டு, அதிபலன், ஆலகாலன், கனன்முகன், காலவேகன், சோமகன் போன்ற கணத்தலைவர்களுடன் இணைந்து முனிவர்கள், தேவர்கள் ரத்தத்தினை பிட்சையாக வாங்கிய திருக்கோலம் இரத்த பிட்சா பிரதான மூர்த்தியாகும்.

இரத்த பிட்சா பிரதான மூர்த்தியாக சிவபெருமான் முனிவர்கள், தேவர்கள் என பலரின் ரத்தத்தினை பெற்றார். விஷ்ணுவின் ரத்தம் பெற்றும் பிட்சை பாத்திரம் நிரம்பவில்லை. இதனால் விஷ்ணுவின் உடலும் மெலிந்தது. இறுதியாக தேவிகளின் வேண்டுதலுக்கிணங்க ரத்த வேட்கையை பைரவர் முடித்துக் கொண்டார். அகந்தையின் காரணமாக இருந்தவர்களை திருத்தவே இந்த ரத்த வேட்டை நடத்தியதாக தேவிகளுக்கும், முனிவர்களுக்கும், தேவர்களுக்கும் உணர்த்தினார்.




</doc>
<doc id="174189" url="https://ta.wikipedia.org/wiki?curid=174189" title="சதாசிவ மூர்த்தி">
சதாசிவ மூர்த்தி

சதாசிவம், தென்னகச் சிவநெறியின் பரம்பொருளாகப் போற்றப்படுகின்ற சிவன் வடிவமாகும். தூயவெண்ணிறத்துடன், ஐந்து திருமுகங்களும், பத்துக் கரங்களும், பதினைந்து திருக்கண்களும் கொண்டு, பதினாறு வயது இளைஞனாகக் காட்சியருளும் சதாசிவனைத் தியானிக்குமாறு, ஆகமங்கள் கூறுகின்றன.

உத்தர காமிகத்தின் படி, வலக்கையில் சூலமும், மழுவும், கட்வாங்கமும், வச்சிரமும், அபயமுத்திரையும் கொண்டும், இடக்கையில் நாகம், மதுலிங்கப்பழம், நீலோற்பலம், உடுக்கை, மணிமாலை, கொண்டும் காட்சியளிக்கிறார். இந்த மூர்த்தி ஈசானம், தற்புருடம், வாமம், அகோரம், சத்தியோசாதம் முதலான ஐந்து திருமுகங்களுடன் எழுந்தருளியிருப்பவர். இவரது தேவியாக அமர்ந்திருக்கும் சக்திக்கு, மனோன்மணி என்று பெயர்.

சதாசிவ வடிவமானது, அறுபத்துநான்கு சிவத்திருக்கோலங்களில் ஒன்றாகக் கருதப்படுகின்றது.சிவலிங்கம் சதாசிவனின் வடிவம் என்று சொல்லப்படுகின்றது. இலிங்கத்திருவுருவை வழிபடினும், சதாசிவனை வழிபட்ட பலன் கிடைக்கும்.

ஐந்தொழிலை ஆற்றுகின்ற பரம்பொருளின் அதியுச்ச வடிவமாகக் கருதப்படும், சதாசிவமே, ஈசனின் திருப்பெருவடிவமாகக் கருதப்படுகின்றார். இம்மூர்த்தி, தன் ஐந்து திருமுகங்கள் மூலமே ஐந்தொழிலை நிகழ்த்துவதாக ஆகமநூல்கள் கூறுகின்றன. அவற்றின் சுருக்கம் வருமாறு:



</doc>
<doc id="174194" url="https://ta.wikipedia.org/wiki?curid=174194" title="நெற்றிக்கண்">
நெற்றிக்கண்

சைவர்களின் முழுமுதற் கடவுளான சிவபெருமானது தனித்துவ அடையாளங்களில் நெற்றிக்கண் காணப்படுதலும் ஒன்றாகும். இதன் காரணமாக சிவபெருமான் "முக்கண்ணன்" என்றும், "நெற்றிக் கண்ணன்" என்றும் அழைக்கப்படுகிறார்.

சிவபெருமானது மனைவியான சக்தியும் பிறை, நெற்றிக்கண்ணோடு இருக்கும் திருக்கோலமும் உள்ளது.
சிவபெருமானுக்கு நெற்றியின் நடுவே செங்குத்தாக ஒரு கண் இருப்பதாக ஆகமங்கள் விளக்குகின்றன. இந்தக் கண் ஞானத்தின் அடையாளமாகவும், அக்னியின் வடிவமாகவும் கூறப்படுகிறது. 

சிவன் மிகுந்த கோபமடையும் வேளையில் இந்த கண்ணை திறந்தால், தீப்பிழம்புகள் வெளிவருமென சைவர்கள் நம்புகிறார்கள்.

தியானம் செய்து கொண்டிருந்த சிவபெருமான் மீது காமன் அம்பெய்தி காதல் வர முயற்சி செய்யும் போது, சிவன் கோபம் கொண்டு தன்நெற்றிக் கண் திறந்து அழித்ததாக புராணங்கள் கூறுகின்றன.

- சுந்தரர் 

சுந்தர மூர்த்தி நாயனார் அவர்கள் தேவாரத்தில் திருவன்பார்த்தான்பனங்காட்டூர் பதிகத்தில் சிவபெருமானை நெற்றிக்கண் உடையான் என்று சிறப்பித்துக் கூறுகிறார்.


</doc>
<doc id="174200" url="https://ta.wikipedia.org/wiki?curid=174200" title="காட்டுயிர் ஒளிப்படக்கலை">
காட்டுயிர் ஒளிப்படக்கலை

காட்டுயிர் ஒளிப்படக்கலை ("wildlife photography") அல்லது காட்டுயிர் ஒளிப்படவியல் என்பது காட்டுயிர்களை ஒளிப்படம் எடுக்கும் செயற்பாடாகும்.

காட்டுயிர் ஒளிப்படக்கலை மிகவும் சவால் மிக்க ஒளிப்படக்கலை வகைகளில் ஒன்றாகும். அத்துடன் இதற்கு ஒலி நுட்ப அறிவு, வெளிப்பாட்டை சரியாக பயன்படுத்தல் மற்றும் களதந்திரம் அறிவு என்பன பொதுவாக தேவைப்படும். எ-கா: சில விலங்குகளை அணுதல் கடினமானது. எனவே விலங்கின நடத்தையியல் பற்றிய அறிவு தேவைப்படுகின்றது. அதன் மூலம் அவற்றின் செயற்பாடுகளைக் கொண்டு அவற்றை அறிந்து கொள்ளலாம். சில இனங்களை ஒளிப்படம் எடுக்க அவற்றை மறைந்திருந்து பின் தொடர்தல் அல்லது மறைந்திருத்தல் ஆகிய செயற்பாட்டு அறிவு தேவைப்படலாம். 

காட்டுயிர் ஒளிப்படக்கலைக்கு அடிப்படை உபகரணங்கள் பாவிக்கப்பட்டாலும், வெற்றிகரமான ஒளிப்படத்திற்கு சில பிரத்தியோக உபகரணங்கள் தேவைப்படுகின்றன. பூச்சிகளைப் படமெடுக்க பெரும வில்லை, பறவைகளைப் படமெடுக்க நீண்ட தூர வில்லை, நீர் உயிரிகளைப் படமெடுக்க நீரில் பாவிக்கக்கூடிய கருவிகள் என பிரத்தியோக உபகரணங்கள் தேவைப்படுகின்றன. ஆயினும் வெற்றிகரமான ஒளிப்படங்கள் சரியான நேரத்தில் சரியான இடத்தில் இருப்பதால் ஏற்படும். 

ஒளிப்படக்கலையின் ஆரம்ப காலங்களில் வேகமற்ற வில்லை மற்றும் குறைவான உணரும் புகைப்படச்சுருள்களினால் காட்டுயிர் ஒளிப்படக்கலை ஏறக்குறைய சாத்தியமற்றுக் காணப்பட்டது.


</doc>
<doc id="174201" url="https://ta.wikipedia.org/wiki?curid=174201" title="வான் ஒளிப்படவியல்">
வான் ஒளிப்படவியல்

வான் ஒளிப்படவியல் ("Aerial photography") என்பது நிலத்திலிருந்து உயரமான இடத்திலிருந்து ஒளிப்படம் எடுப்பதாகும். இது நில கட்டமைப்பின் உதவியின்றி ஒளிப்படம் எடுப்பதைக் குறிக்கும். இங்கு ஒளிப்படக் கருவி கையில் வைத்துக் கொண்டோ, பொருத்தப்பட்டோ அல்லது சிலவேளை கட்டுப்பாட்டுக் கருவி அல்லது கட்டுப்படுத்தல் செயற்பாடு மூலம் இயக்கப்படும். வான் ஒளிப்படவியலுக்காக வானூர்தி, உலங்கு வானூர்தி, பறக்கும் பலூன், வான்கப்பல், ஏவூர்தி, பட்டம் போற்ற பல பயன்படுத்தப்படும். வான் ஒளிப்படவியலும் வான்-வான் ஒளிப்படவியலும் வெவ்வேறானவை.



</doc>
<doc id="174204" url="https://ta.wikipedia.org/wiki?curid=174204" title="கு. சின்னப்பபாரதி அறக்கட்டளை இலக்கிய விருதுகள்">
கு. சின்னப்பபாரதி அறக்கட்டளை இலக்கிய விருதுகள்

கு. சின்னப்பபாரதி அறக்கட்டளை இலக்கிய விருதுகள் என்பது நாமக்கல்லைத் தலைமையிடமாகக் கொண்டு செயல்படும் கு. சின்னப்பபாரதி அறக்கட்டளை 2008 ஆம் ஆண்டிலிருந்து வழங்கப்படும் வழங்கும் விருதுகளாகும். நாவல், கட்டுரை (இலக்கிய ஆய்வு உட்பட), சிறுகதை, மொழி பெயர்ப்பு, கணினித்தமிழ் இலக்கியம், சமூகசேவை, சிறந்த பத்திரிக்கையாளர் ஆகிய துறைகளுக்கு விருதுகள் வழங்கப்படுகின்றன. இதில் ஏதேனும் ஒரு துறைக்கு நூலின் தரத்தின் அடிப்படையில் முதன்மை விருதும் பிற துறைகளில் வரப்பெற்ற இலக்கியத்திற்கு சிறப்பு விருதுகளும் வழங்கப்படும். 

இவ்விருதுகளில் முதன்மை விருது ரூபாய் 150000 மற்றும் கேடயமும் சான்றிதழும் சிறப்பு விருதுகள் ரூபாய் 10000 வீதம் மற்றும் கேடயமும் சான்றிதழும் வழங்கப்படும் 



</doc>
<doc id="174209" url="https://ta.wikipedia.org/wiki?curid=174209" title="கஜேந்திரகுமார் பொன்னம்பலம்">
கஜேந்திரகுமார் பொன்னம்பலம்

கஜேந்திரகுமார் பொன்னம்பலம் (பிறப்பு: சனவரி 16, 1974), இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும், வழக்கறிஞரும் ஆவார். இவர் அகில இலங்கைத் தமிழ்க் காங்கிரஸ் கட்சியின் தலைவரும், தமிழ்த் தேசியத்திற்கான மக்கள் முன்னணியின் உறுப்பினரும் ஆவார்.

கஜேந்திரகுமார் யாழ்ப்பாணத்தில் பிரபலமான குடும்பம் ஒன்றில் பிறந்தவர். முன்னாள் அரசியல்வாதி குமார் பொன்னம்பலத்தின் மகனும், ஜி. ஜி. பொன்னம்பலத்தின் பெயரனும் ஆவார்.

கஜேந்திரகுமார் கொழும்பு ரோயல் கல்லூரியிலும், பின்னர் கொழும்பு பன்னாட்டுப் பாடசாலையிலும் கல்வி கற்றார். பின்னர் இலண்டன் பல்கலைக்கழகத்தில் சட்டம் பயின்று 1995 ஆம் ஆண்டில் இளங்கலைப் பட்டம் பெற்றார். அதன் பின்னர் "லிங்கன் இன்" கழகத்தில் படித்து பாரிஸ்டர் பட்டம் பெற்று இலங்கை திரும்பினார். இலங்கையில் வழக்கறிஞராகப் பணியாற்றி 1999 ஆம் ஆண்டில் இலங்கை வழக்கறிஞர் கழகத்தில் சேர்ந்தார்.

கஜேந்திரகுமார் 2000 சனவரி 5 இல் அவரது தந்தை குமார் பொன்னம்பலம் படுகொலை செய்யப்பட்டதி அடுத்து அரசியலில் இறங்கினார். இவர் டிசம்பர் 2001 முதல் பெப்ரவரி 2010 வரை தமிழ்த் தேசியக் கூட்டமைப்பின் சார்பில் யாழ்ப்பாண மாவட்டத்தின் நாடாளுமன்ற உறுப்பினராக விளங்கினார்.

2010 ஆம் ஆண்டில் தமிழ்த் தேசியக் கூட்டமைப்பில் இருந்து தமது கட்சியினருடன் விலகிய இவர் தமிழ்த் தேசியத்திற்கான மக்கள் முன்னணி என்ற பெயரில் ஒரு கூட்டணியை ஆரம்பித்தார். 2010 நாடாளுமன்றத் தேர்தலில் தனது புதிய கூட்டணியின் சார்பில் யாழ்ப்பாண மாவட்டத்தில் போட்டியிட்டார். ஆனாலும் இத்தேர்தல்களில் இவரது கட்சியினர் எத்தொகுதியிலும் வெற்றி பெறவில்லை.

2015 நாடாளுமன்றத் தேர்தலில் தமிழ்த் தேசிய மக்கள் முன்னணி அகில இலங்கை தமிழ் காங்கிரஸ் கட்சிச் சின்னத்தில் வடக்கு, கிழக்கு மாகாணங்களின் அனைத்துத் தேர்தல் மாவட்டங்களிலும் "ஒரு நாடு, இரண்டு தேசம்" என்ற கோரிக்கையுடன் போட்டியிட்டது. கஜேந்திரகுமார் யாழ்ப்பாண மாவட்டத்தில் போட்டியிட்டார். ஆனாலும் கஜேந்திரகுமார் உட்பட எவரும் நாடாளுமன்றத்திற்குத் தெரிவாகவில்லை.


</doc>
<doc id="174212" url="https://ta.wikipedia.org/wiki?curid=174212" title="தொடர்ம விசையியல்">
தொடர்ம விசையியல்

தொடர்ம விசையியல் ("Continuum mechanics") என்பது விசையியலின் ஒரு துறையாகும். இத்துறையில் பொருட்களை தனித்தனி துகள்களால் (அணுக்களால்) ஆனதாகக் கொள்ளாது ஓர் தொடர்ந்த திணிவாக கருதி அதன் அசைவு விபரியல் மற்றும் விசையியலை பகுப்பாய்வு செய்கிறது. இத்தகைய கருதுகோளை முதன்முதலாக 19வது நூற்றாண்டில் முன்வைத்தவர் பிரெஞ்சு கணிதவியலாளர் அகஸ்தின் லூயி கேச்சி ஆகும். இத்துறையில் இன்றும் ஆராய்ச்சிகள் தொடர்கின்றன.

ஒரு பொருள் தொடர்ந்த திணிவைக் கொண்டிருப்பதாக கருதுவது அப்பொருள் முழுமையாக வெற்றிடத்தை நிரப்புவதாகவும் இடையில் எந்த இடைவெளியோ வெற்றிடமோ இல்லை என்றும் கருதுவதாகும். எனவை இக்கருதுகோள் உண்மைநிலையில் பொருட்கள் அணுக்களால் ஆனவை என்பதையும் எனவே தொடர்ந்த திணைவை கொண்டவை இல்லை என்பதையும் கருத்தில் கொள்வதில்லை. இருப்பினும் அணுவிடை நீளங்களை விட பலமடங்கு கூடுதலான நீள அளவுகளில், இத்தகைய கருதுகோள்கள் பெருமளவில் துல்லியமாக உள்ளன. அடிப்படை இயறுபியல் விதிகளான திணிவுக் காப்பு விதி, உந்தம், மற்றும் ஆற்றல் காப்பு போன்றவற்றை இத்தகைய வடிவங்களில் பயன்படுத்தி பொருட்களின் நடத்தையைக் குறித்து விவரிக்கும் வகையீட்டுச் சமன்பாடுகளைப் பெறலாம். 

தொடர்ம விசையியல் பாய்ம மற்றும் திடப்பொருட்களின் இயற்பியல் பண்புகளை, எந்தவொரு ஆள்கூற்று முறைமையின் கட்டுமின்றி ஆராய்கின்றன. இந்த இயற்பியல் பண்புகள் பின்னர் கணிதவியலில் எந்தவொரு ஆள்கூற்று முறைமையின் கட்டுமின்றி விவரிக்கக்கூடிய பல்திசையன்களால் குறியீடப்படுகின்றன. இந்த பல்திசையன்களை கணக்கிடுவதற்காக ஆள்கூற்று முறைமைகளில் வெளிப்படுத்த இயலும். 



</doc>
<doc id="174213" url="https://ta.wikipedia.org/wiki?curid=174213" title="தமிழ்த் தேசிய மக்கள் முன்னணி">
தமிழ்த் தேசிய மக்கள் முன்னணி

தமிழ்த் தேசிய மக்கள் முன்னணி ("Tamil National People's Front", TNPF) என்பது இலங்கைத் தமிழரைப் பிரதிநிதித்துவப்படுத்தும் ஓர் இலங்கை அரசியல் கூட்டணியாகும். இக்கூட்டணி 2010 பெப்ரவரி 28 ஆம் நாள் தமிழ்த் தேசியக் கூட்டமைப்பில் இருந்து பிரிந்து உருவானது. இக்கூட்டணியின் தலைவராக அகில இலங்கைத் தமிழ்க் காங்கிரஸ் கட்சித் தலைவர் கஜேந்திரகுமார் பொன்னம்பலம் உள்ளார். தமிழ்த் தேசியக் கூட்டமைப்பின் முன்னாள் நாடாளுமன்ற உறுப்பினர்களான செல்வராசா கஜேந்திரன், பத்மினி சிதம்பரநாதன் ஆகியோரும் இக்கூட்டணியின் உறுப்பினர்கள் ஆவர். இக்கூட்டணி 2010, 2015 நாடாளுமன்றத் தேர்தல்களில் போட்டியிட்டது. ஆனாலும் எவரும் வெற்றி பெறவில்லை. 2013 மாகாண சபைத் தேர்தல், மற்றும் 2015 சனாதிபதித் தேர்தல்களை ஒன்றியொதுக்கியது.

2010 ஏப்ரல் 8 ஆம் நாள் நடைபெற்ற 2010 நாடாளுமன்றத் தேர்தலில் கஜேந்திரகுமார் பொன்னம்பலம் தலைமையிலான தமிழ்த் தேசியத்திற்கான மக்கள் முன்னணி யாழ்ப்பாணம், திருகோணமலை ஆகிய மாவட்டங்களில் மட்டும் போட்டியிட்டு மொத்தம் 0.09% வாக்குகளைப் பெற்றது. ஆனாலும் நாடாளுமன்றத்திற்கு எந்த வேட்பாளரும் தெரிவு செய்யப்படவில்லை.

போட்டியிட்ட மாவட்டங்கள் வாரியாக ததேமமு பெற்ற வாக்குகள்
2015 ஆகத்து 17ஆம் நாள் நடைபெற்ற 2015 நாடாளுமன்றத் தேர்தலில் தமிழ்த் தேசியத்திற்கான மக்கள் முன்னணி வட, கிழக்கு மாகாணங்களின் அனைத்து தேர்தல் மாவட்டங்களிலும் போட்டியிட்டு மொத்தம் 18,644 (0.17%) வாக்குகளைப் பெற்றது. ஆனாலும் நாடாளுமன்றத்திற்கு எந்த வேட்பாளரும் தெரிவு செய்யப்படவில்லை.


</doc>
<doc id="174215" url="https://ta.wikipedia.org/wiki?curid=174215" title="செல்வராசா கஜேந்திரன்">
செல்வராசா கஜேந்திரன்

செல்வராசா கஜேந்திரன் ("Selvarajah Kajendren", பிறப்பு: அக்டோபர் 29, 1974) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

2004 ஆம் ஆண்டில் இவர் தமிழ்த் தேசியக் கூட்டமைப்பின் நாடாளுமன்ற வேட்பாளராக தமிழீழ விடுதலைப் புலிகளினால் தெரிவு செய்யப்பட்டார். 2004 டிசம்பர் முதல் 2010 பெப்ரவரி வரை கஜேந்திரன் யாழ்ப்பாண மாவட்டத்துக்கான தமிழ்த் தேசியக் கூட்டமைப்பு நாடாளுமன்ற உறுப்பினர்களில் ஒருவராகப் பதவியில் இருந்தார்.

ஈழப்போரில் 2009 ஆம் ஆண்டில் விடுதலைப் புலிகள் தோற்கடிக்கப்பட்டதை அடுத்து, 2010 தேர்தலில், கஜேந்திரன், கஜேந்திரகுமார் பொன்னம்பலம், பத்மினி சிதம்பரநாதன் ஆகியோரைத் தமது வேட்பாளர்களாக ததேகூ தெரிவு செய்யாததை அடுத்து இவர்கள் மூவரும் இணைந்து தமிழ்த் தேசியத்திற்கான மக்கள் முன்னணி என்ற கூட்டணியை உருவாக்கி 2010 தேர்தலில் போட்டியிட்டனர். ஆனாலும் இக்கூட்டணியைச் சேர்ந்த எவரும் வெற்றி பெறவில்லை.


</doc>
<doc id="174221" url="https://ta.wikipedia.org/wiki?curid=174221" title="திண்மநிலை விசையியல்">
திண்மநிலை விசையியல்

திண்மநிலை விசையியல் ("Solid mechanics") திண்மங்களுக்கு கொடுக்கப்படும் விசைகள், வெப்பநிலை மாற்றங்கள், நிலை மாற்றங்கள், மற்றும் பிற வெளி அல்லது உட்புற முகமைகளால் திண்மங்களின் நடத்தையை, குறிப்பாக அவற்றின் இயக்கம் மற்றும் உருமாற்றம் குறித்த தொடர்ம விசையியலின் பிரிவாகும். 

திண்மநிலை விசையியல் குடிசார் மற்றும் இயந்திரவியல் பொறியியல் துறைகளுக்கும் நிலவியலுக்கும் அடிப்படையாக அமைந்துள்ளது.பொருளறிவியல் போன்ற இயற்பியல் துறைகளிலும் வெகுவாகப் பயன்படுத்தபடுகிறது. உயிரியலில் உடற்கூற்றியல் புரிதல்களுக்கும் செயற்கை பல்பொருத்துதலிலும் அறுவை பதித்தல்களிலும் பயனாகிறது. மற்றுமொரு நடைமுறைப் பயன்பாடாக ஆய்லர்-பெர்னூலி உத்தர சமன்பாடு உள்ளது. தகைவுகளையும் நலிவுகளையும் அவற்றிற்கிடையேயான தொடர்புகளையும் திண்மநிலை விசையியல் பல்திசையன்களைக் கொண்டு விவரிக்கிறது. 


</doc>
<doc id="174223" url="https://ta.wikipedia.org/wiki?curid=174223" title="கித்தா">
கித்தா

கித்தா (; ) என்பது ஒரு மலாய்ச் சொல் ஆகும். தமிழில் ரப்பர் என்று பொருள்படும். தென்னிந்தியாவில் இருந்து இந்தியர்கள் மலாயாவிற்கு சஞ்சிக்கூலிகளாய் கொண்டு வரப்பட்ட காலத்தில் இருந்து இந்தச் சொல் ஒரு வழக்குச் சொல்லாக இருந்து வருகிறது. அவர்கள் மலாயாவுக்கு வந்த போது ரப்பர் எனும் ஆங்கிலச் சொல் ஒரு பயன்பாட்டுச் சொல்லாக இருக்கவில்லை.

பொதுவாக, மலேசியாவில் உள்ள தமிழர்கள், தெலுங்கர்கள், மலையாளிகள், சீக்கியர்கள் அனைவரும் ரப்பர் என்பதை "கித்தா" என்றுதான் அழைப்பார்கள். ரப்பர் தோட்டத்தை "கித்தா தோட்டம்" என்றும், ரப்பர் மரங்கள் உள்ள இடத்தை "கித்தா தோப்பு" என்றும் தமிழர்கள் அழைக்கிறார்கள். கித்தா என்பது மலேசியத் தமிழர்கள் உருவாக்கிய பிராந்தியச் சொற்களில் ஒன்றாகும்.

ரப்பர் பாலைச் சேகரிக்கப் பயன்படுத்தப்படும் ஏனத்தை கித்தா மங்கு என்று அழைக்கிறார்கள். "மங்கு" என்பது "மங்கோக்" எனும் மலாய்ச் சொல்லில் இருந்து உருவானது. மங்கோக் என்றால் குவளை.

கடல் கடந்து வந்த மக்கள் ஒரு புதிய சூழலில், தங்களுக்கு முன்பின் அறியாத தெரியாத ஒரு தொழிலை மேற்கொண்ட பொழுது, அந்தத் தொழிலை ஒட்டிய பல்வேறு பொருள்களுக்கு பெயர் வைப்பதற்காக, அவர்கள் புதிய சொற்களைத் தேடி அலையவில்லை. மாறாக, அப்போது புழக்கத்தில் இருந்த மலாய்ச் சொற்களை, அப்படியே பயன்படுத்திக் கொண்டனர். அந்த வகையில் கித்தா என்பதும் ஒரு சொல் ஆகும்.

இதைத் தவிர, சூழ்நிலைக்கு ஏற்ற வகையில் சில தமிழ்ச் சொற்களையும் உருவாக்கியுள்ளனர். அந்தச் சொற்கள் இன்றும் நடைமுறையில் உள்ளன. மலேசியத் தமிழர்கள் உருவாக்கிய சில தமிழ்ச் சொற்கள்:


</doc>
<doc id="174224" url="https://ta.wikipedia.org/wiki?curid=174224" title="உருமாற்றவியல்">
உருமாற்றவியல்

உருமாற்றவியல் ("Rheology") என்பது பொருட்களின் பாய்வோட்டத்தை குறித்த துறையாகும். இது குறிப்பாக பாய்மநிலையிலுள்ளவற்றைக் குறித்ததாயினும் "மென்மையான திண்மங்களிலும்" (அல்லது சில குறிப்பிட்ட நிலைகளில் அளிக்கப்படும் விசைக்கு எதிர்வினையாக மீள்பண்புக்கு மாற்றாக நெகிழ்வு தன்மையை வெளிப்படுத்தும் திண்மங்களில்) பயன்படுத்தப்படுகிறது. 
சிக்கலான குறுங்கட்டமைப்பைக் கொண்டுள்ள சேறுகள், கசடுகள், மிதவைகள், பல்லுறுப்பிகள் மற்றும் கண்ணாடி இடைநிலைகள் ("e.g.," சிலிகேட்கள்),போன்றவற்றில் பயன்படுத்தப்படுகிறது. பல உணவு மற்றும் உடல் நீர்மங்கள் ("e.g.," குருதி) போன்றவற்றிற்கும் இத்துறை ஆய்வுகள் பலன் தருகின்றன. 


</doc>
<doc id="174229" url="https://ta.wikipedia.org/wiki?curid=174229" title="தமிழ் அனையெழுத்துக் குறியேற்றம்">
தமிழ் அனையெழுத்துக் குறியேற்றம்

தற்போது புழக்கத்தில் இருக்கும் ஒருங்குறியக் கூட்டமைப்பின் தமிழ் மொழி ஒருங்குறி குறியேற்றத்தினால், அதற்கு முன்பு இருந்த எழுத்துரு பிரச்சனைகள் தீர்ந்தன. ஆனால், தமிழ் மொழியின் மின் ஆளுமைக்கும், தமிழ்கணிமொழியியல் ஆய்வுக்கும், மென்பொருள் ஆளுமைக்கும் இது சிறந்ததாக இல்லை. இதனால், இதற்கு மாற்றாக பலவகையான ஆய்வுகளுக்குப் பின் தமிழ் அனையெழுத்துக் குறியேற்றம்(Tamil All Character Encoding scheme - TACE16) எனுமொரு புதிய குறியேற்றம் உருவாக்கப்பட்டது. இப்புதிய குறியேற்றம் பழைய குறியேற்றத்தின் அனைத்து சிக்கல்களையும் களைந்து உதவுகிறது. இதனால், தமிழ்க் கணிமைக்கு இக்குறியேற்றம் மிகவும் இன்றியமையாததாகும். இதனை ஏற்பதற்கு தமிழக அரசால் ஒரு சிறப்புக் குழு அமைக்கப்பட்டு, பின் பல்வேறு மறுவாய்வுகளுக்குப் பின் தமிழ் இணையப் பல்கலைக்கழகத்தால் தமிழக அரசிடம் இக்குறியேற்றம் பரிந்துரை செய்யப்பட்டது. கி.பி. 2010 ஆண்டு தமிழக அரசு இக்குறியேற்றத்தை ஏற்றுக்கொண்டது. பின்பு தமிழ் இணையப் பல்கலைக்கழகம், இதற்கான எழுத்துருக்களையும் விசைப்பலகையையும் உருவாக்கியது.

இதன்படி தமிழ் எழுத்துருக்கள் அனைத்தும், ஒருங்குறிய அனைத்தெழுத்து வரியுரு கட்டகத்தின் ( Universal Character Set) பல்மொழிஅடித்தளப் பகுதியில் (Basic Multilingual Plane) அமைந்துள்ளன.
தமிழில் தற்போது அதிகப்புழக்கத்தில் இருக்கும் ஒருங்குறியத்தமிழ் (Unicode thamizh) 8-பிட்டு கட்டகத்தை அடிப்படையாகக் கொண்டது. அது தமிழை 1999 ஆம் ஆண்டிலிருந்து, 10ஆண்டுகளாக ஒருங்குறிய (utf8)தமிழ் குறியீட்டமைப்பில் உள்ள குறைபாடுகளை, பல்வேறு நிலைகளில், பல்வேறு ஆய்வுகள் வழியாக தெளிவுபடுத்தி, இப்புதிய தமிழ் அனைத்து எழுத்துத் தரப்பாடு (TACE16) சிறப்பானதாக உருவாக்கப்பட்டுள்ளது.


ஒருங்குறிய குழுமத்தின் முடிவிற்கு சான்றுகள் தர, பின்வரும் தரங்கள் சோதிக்கப்பட்டன.
சோதனைகளின் முடிவு, தமிழ் ஒருங்குறிய அனைத்து எழுத்துரு தரப்பாடு(TACE-16) தான் சிறந்தது என உறுதி செய்தது. இம்முடிவுவை தில்லியில் நடுவண் அரசின் தகவல் தொழில்நுட்பத்துறை ஏற்பாடு செய்திருந்த அனைத்து மொழி அறிஞர்கள் கூட்டத்திலும், பிற வெளிநாட்டு அறிஞர்களும் கலந்தாய்வு செய்து ஏற்றனர்.

கணினியிலும், இணையத்தமிழிலும் தமிழ் எழுத்துருக்களை உருவமைத்து ஆவணங்களை வடிவமைத்தல், இணையத்தளங்களை அமைத்தல், மின்னஞ்சல் அனுப்புதல் "போன்றவை மட்டுமே தமிழ்க் கணிமை அன்று". தமிழ் மொழிச் செயலாக்கம் (Natural Language Processing), நூல்களைப் பதிப்பித்தல், தமிழ்க்கணினி செயலியக்க மென்பொருள்கள் உருவாக்கல், தமிழ்க்கணினி மொழிகள் வடிவமைத்தல், சட்டச்சிக்கல் இல்லா மின்ஆவணங்களை உருவாக்கல் போன்ற பலவற்றிற்கு இப்புதிய 16-பிட்டு குறியீட்டுத் தரத்தை ஏற்பதே சிறப்பாகும்.

உயிரெழுத்து மற்றும் மெய்யெழுத்திலிருந்து உயிர்மெய்யெழுத்து எளிதாகப் பெறமுடியும். உயிரெழுத்து மற்றும் மெய்யெழுத்து ஆகிய குறியேற்றங்களைக் கூட்டி, அதிலிருந்து E200 எனும் எண்ணைக் கழித்தால் உயிர்மெய்யெழுத்தின் குறியேற்றம் கிடைத்துவிடும்.
வழிமுறை 1:
வழிமுறை 2:

கணிமையில் முதல் வழியைவிட இரண்டாம் வழி மிகவும் வேகமானது.

உயிர்மெய்யெழுத்திலிருந்து அதன் உயிரெழுத்து மற்றும் மெய்யெழுத்தை குறைந்த கணினி செயல்திறன் மற்றும் குறைந்த கணினி முதன்மை சேமிப்பகம்(RAM) மூலம் எளிதாகப் பெறமுடியும்.



</doc>
<doc id="174230" url="https://ta.wikipedia.org/wiki?curid=174230" title="சிறீ இராஜாதி இராஜசிங்கன்">
சிறீ இராஜாதி இராஜசிங்கன்

சிறீ இராஜாதி இராஜசிங்கன் ("Sri Rajadhi Rajasinha", , ஆட்சியில் 1782–1798) என்பவன் கண்டி நாயக்கர் வம்சத்தைச் சேர்ந்த மன்னன் ஆவான். இவன் 1782 ஆம் ஆண்டில் இவனது உடன்பிறப்பான கீர்த்தி சிறீ இராஜசிங்கனின் இறப்புக்குப் பின்னர் கண்டி இராச்சியத்தின் மன்னன் ஆனான். பிரித்தானியர் இலங்கையின் கரையோரப் பிரதேசங்களை கைப்பற்றியது இவனது காலத்திலேயாகும். 1798 ம் ஆண்டு ராஜாதி ராஜசிங்கன் மரணமானான். இவனது கால இறுதியில் பிரதானிகளின் அதிகாரம் மன்னனை விட மேலோங்கி இருந்தது.




</doc>
<doc id="174238" url="https://ta.wikipedia.org/wiki?curid=174238" title="புள்ளி மூக்கு வாத்து">
புள்ளி மூக்கு வாத்து

புள்ளி மூக்கு வாத்து ("spot-billed duck") அல்லது புள்ளி மூக்கன், நீரின் மேற்பரப்பில் உணவருந்தும் சில வாத்து வகைகளுள் ஒன்றாகும். அலகின் (அலகின்) நுனியில் ஒரு மஞ்சள் நிறப்புள்ளி உள்ளது இவைகளின் தனிச்சிறப்பு.

புள்ளி மூக்கு வாத்து மல்லார்ட் (Mallard) எனப்படும் பச்சை கழுத்து வாத்தின் அளவே உள்ளன. இவை மனிதரிடம் இருக்கும் வாத்துகளின் அளவையும் ஒத்துள்ளன. இவ்வினம் 55-63 செ.மீ. நீளமும், 83-95 செ.மீ. அகல இறக்கையும், 790-1,500 கிராம் எடையும் கொண்டிருக்கின்றன. 
இவை பொதுவாக பழுப்பு நிறமுடைய வாத்துக்கள். இவற்றின் தலையும் முகமும் சற்றே வெளுத்திருக்க, இதன் அலகு கருத்தும் நுனியில் பிரகாசமான மஞ்சள் நிறமும் கொண்டுள்ளது. சிறகுகள் வெள்ளை நிறமும், கருத்த பறக்கும் இறகுகளும் இருக்க, மேலிருந்து பார்க்கையில் வெள்ளை நிறம் சூழப்பட்ட பச்சை வண்ண இறகுகள் உள்ளன. ஆண் பறவைகள் அலகும் முகமும் இணையும் இடத்தில் ஒரு பெரிய சிவப்பு நிற அடையாளம் உள்ளது. பெண்களும் ஆணைப்போல் இருப்பினும் சற்றெ பளிச்சிடும் தன்மை குறைந்து இருக்கின்றன. இளம் பறவைகளும் குஞ்சுகளும் உடல்முழுதும் இளஞ்சிவப்பு நிறம் கொண்டுள்ளன. கிழக்கு புள்ளி-மூக்கு வாத்து சிறிது கருமையான வண்ணமும் இளஞ்சிவப்பு நிறமும் கொண்டிருக்க பசிஃபிக் கருப்பு வாத்து போன்றும் இருக்கும். இவை அலகில் சிவப்பு புள்ளி இருக்காது, மற்றும் பச்சைக்கு பதில் நீல வண்ண மேல் இறகுகள் கொண்டிருக்கின்றன.

ஆண், பெண் இருபாலரும் ஒரே வகையான ஒலியை எழுப்புகின்றன.

பொதுவாக திறந்த வெளி நன்னீர் ஏரிகள் மற்றும் சதுப்பு நிலங்களில் நீருக்கு அடியில் சென்று உணவு தேடாது. நீரின் மேற்புறத்திலேயே இருக்கும் பாசி, சின்ன சின்னத் தாவரங்கள் போன்றவையே இவற்றின் உணவு. வட இந்தியாவில் சூலை முதல் செப்டம்பர் வரையிலும், தென் இந்தியாவில் நவம்பர் முதல் டதிசம்பர் வரையிலும் இந்தப் பறவைகள் இனப்பெருக்கம் செய்யும். இந்தியா முழுக்க நீர்நிலைகளில், எல்லாப் பருவ காலத்திலும் காணப்படும் பறவையான இது, வலசை செல்லும் பறவை கிடையாது. எப்போதும் ஆண், பெண் பறவைகள் இணையாக இணைந்துதான் இரை தேடும். காலை, மாலை வேளையில்தான் இவை இரைதேடும். மதிய நேரத்தில், கண்ணை மூடி, தண்ணீரிலேயே தூங்கும் வழக்கம் கொண்டது.

மித வெப்ப மற்றும் கிழக்கு ஆசியாவில் பரவலாகக்காணப்படும் இவ்வாத்துக்களின் துணை இனங்களுக்கேற்ப காணப்படுகின்றன. இவை தெற்கு பகுதிகளில் இந்தியா மற்றும் பாகிஸ்தானிலும் ஜப்பானில் தெற்கு வரையிலும் வாழ்கின்றன. எனினும் இதன் வடக்கு பிராந்தீய துணை இனமான கிழக்கு புள்ளி-மூக்கு வாத்து வலசை வரக்கூடியதாகையால் இவை குளிர்காலத்தை தென்கிழக்கு ஆசியாவில் கழிக்கின்றன. இவை இனவிருத்தி காலங்கள் தவிர ஏனைய நேரங்களில் சிறு கூட்டங்களாக வாழ விழைகின்றன. புவியின் தட்பவெப்ப மாற்றத்தின் காரணமாக (உலக வெப்பமாதலால்) வடக்கில் வாழும் கூட்டங்கள் 500 கி.மீ. வடக்கே தன் எல்லைகளை அதிகரித்துள்ளன. 

நீரின் மேற்பரப்பில் உள்ள பாசிகள் மற்றும் பயிர் வகைகளை உண்ணும் இவை, சிறிது தலையை மூழ்கியும் சாப்பிடும். பெரும்பாலும் இவை குளுமையான காலை மற்றும் மாலை வேளைகளில் உணவுண்டு, பின் தகிக்கும் பகலில் 

கூடு பொதுவாக நீரின் அருகாமையில் உள்ள புல்தரையில் அமைக்கின்றன. 
ஒவ்வொரு பெண் பறவையும் 8-14 முட்டைகள் வரை இடும்.

பருந்துகளும் கழுகுகளும் சில வகை பாலூட்டிகளும் சிறு குஞ்சுகளை வேட்டையாடினாலும், இவை சற்று வளர்ந்த பின்னர் இவைகட்கு எதிரிகள் அவ்வளவாக இல்லை எனலாம்.


</doc>
<doc id="174247" url="https://ta.wikipedia.org/wiki?curid=174247" title="மரபார்ந்த இயக்க மின்னியல்">
மரபார்ந்த இயக்க மின்னியல்

மரபார்ந்த மின்காந்தவியல் ("Classical electromagnetism") அல்லது மரபார்ந்த இயக்க மின்னியல்) ("classical electrodynamics") மின்மங்களுக்கும் மின்னோட்டங்களுக்கும் இடையேயான மின்காந்த விசைகளின் தாக்கங்களைக் குறித்து ஆய்கின்ற இயற்பியல் பிரிவாகும். நீளங்களும் புல வலிமைகளும் பெரியதாக குவாண்டம் விசையியல் தாக்கங்களை புறக்கணிக்குமளவில் இருக்கும்போது இது மின்காந்த நிகழ்வுகளைக் குறித்த சிறப்பான விளக்கங்களை வழங்குகிறது. (இல்லாதுபோனால் பார்க்க:குவாண்டம் இயக்க மின்னியல்) 
மரபார்ந்த இயக்க மின்னியலின் அடிப்படை இயற்பியல் கூறுகளை பெயின்மான், லெய்டன் மற்றும் சான்ட்சு,பனோவ்ஸ்கியும் பிலிப்சும், மற்றும் ஜாக்சன் வழங்கியுள்ளனர்.

மின்காந்தவியல் கருதுகோளை 19வது நூற்றாண்டில், மிக முக்கியமாக ஜேம்ஸ் கிளார்க் மக்ஸ்வெல்லால் மேம்படுத்தப்பட்டது. இது குறித்த விவரமான வரலாற்று பதிவிற்கு பவுலி, விட்டேகர், மற்றும் பெய்சுநூல்களை படிக்கலாம்.



</doc>
<doc id="174252" url="https://ta.wikipedia.org/wiki?curid=174252" title="ஒப்பந்தக் கூலி முறை">
ஒப்பந்தக் கூலி முறை

1815-இல் இலங்கையின் மலையகப் பகுதியின் தலைநகராக விளங்கிய கண்டியை ஆங்கிலேயர்கள் கைப்பற்றிய பிறகு, அந்த மலைப் பகுதியில் காபியும் கொக்கோவும் பயிரிடப்பட்டன. அந்தத் தோட்டங்களில் வேலை செய்ய தென்னிந்தியர்கள் அழைத்து வரப்பட்டனர். அவர்களை வேலையில் சேர்வதற்கு முன்னர் ஓர் ஒப்பந்தம் செய்து கொள்ள வேண்டும். அந்த ஒப்பந்தத்திற்குப் பெயர்தான் ஒப்பந்தக் கூலி முறை.

ஆங்கிலேய முதலாளிகளின் தேவைகளை நிறைவேற்றும் வகையில் ஒப்பந்தக் கூலி முறை எனும் அந்தப் புதிய முறை உருவாக்கப்பட்டது. இந்த முறை கங்காணி முறை என்று மலாயாவில் அழைக்கப்பட்டது. மலாயாவிற்குப் பின்னர்தான் இலங்கையில் அந்தக் கங்காணி முறை அமலுக்கு வந்தது. ஆனால், இலங்கையில் ஒப்பந்தக் கூலி முறை என்று அழைக்கப்பட்டது.

தென்னிந்தியாவில் இருந்து வரும் கிராமப்புற ஏழைக் குடியானவர்கள், இலங்கைத் தோட்ட முதலாளியிடம் ஒரு குறிப்பிட்ட கால அளவு அவருடைய தோட்டங்களில் பணிபுரிவதாகச் சொல்லி ஓர் ஒப்பந்தப் பத்திரத்தில் கையெழுத்து அல்லது கைநாட்டுப் போட வேண்டும். ஒப்பந்தக் காலம் முடியும் முன்னர் அவர்கள் எந்தக் காரணத்தைக் கொண்டும் மலைத் தோட்டங்களை விட்டு வெளியேறக் கூடாது. மீறினால் முதலாளி விதிக்கும் தண்டனையை அனுபவிக்க வேண்டும்.


</doc>
<doc id="174256" url="https://ta.wikipedia.org/wiki?curid=174256" title="கூலிச் சம்பளம்">
கூலிச் சம்பளம்

கூலிச் சம்பளம் என்பது 19ஆம் 20ஆம் நூற்றாண்டுகளில், தென்னிந்தியாவில் இருந்து மலாயாவுக்கு கூலி வேலைகள் செய்ய கொண்டு வரப்பட்ட தென்னிந்தியர்களுக்கும்; இலங்கையின் மலைத் தோட்டங்களில் வேலைகள் செய்ய கொண்டு வரப்பட்ட தமிழர்களுக்கும் வழங்கப்பட்ட ஊதியத்தைக் குறிக்கும் சொல் ஆகும். 

கூலி என்பது தென்னிந்தியர்களை நோக்கிப் பயன்படுத்தப்பட்ட ஓர் இழிவான சொல் ஆகும். அந்தச் சொல்லையே பயன்படுத்தி அவர்களுக்கு ஊதியமும் வழங்கப்பட்டது. மலாயாவிலும் இலங்கையிலும் தொழிற்சங்கங்கள் உருவாகும் வரையில் கூலிச் சம்பளம் என்றே குறிப்பிடப்பட்டது.


</doc>
<doc id="174258" url="https://ta.wikipedia.org/wiki?curid=174258" title="நோவார்ட்டீசு">
நோவார்ட்டீசு

நோவார்ட்டீசு இன்டர்நேசனல் ஏஜி ("Novartis International AG") சுவிட்சர்லாந்தின் பேசெல் நகரைத் தலைமையகமாகக் கொண்ட ஓர் பன்னாட்டு மருந்து தயாரிப்பு நிறுவனம் ஆகும். $46.806 பில்லியன் ஆண்டு வருமானமுள்ள இந்நிறுவனம் 2010ஆம் ஆண்டில் உலகின் மருந்து தயாரிப்பு நிறுவனங்களில் இரண்டாவது நிலையில் இருந்தது. 

நோவார்ட்டீசு "கிளோசபைன்" (கிளோசாரில்), "டைக்ளோஃபீனாக்" (வோல்டரென்), "கார்பமசெபைன்" (டெக்ரெடோல்), "வல்சார்ட்டன்" (டியோவான்) மற்றும் "இமாடினிப் மெசைலேட்" (கிளீவெக்/க்ளிவெக்) போன்ற மருந்துகளைத் தயாரிக்கிறது. கூடுதலாக "சைக்ளோசுபோரின்" (நியோரல்/சான்டிமுன்), "லெட்ரோசோல்" (ஃபெமரா), "மிதைல்பெனிடேட்" (ரிடாலின்), "டெர்பினபைன்" (லாமிசில்), மற்றும் பிற மருந்துகளையும் தயாரிக்கிறது. 

பெரியளவில் வர்க்க மருந்துகளை (generic drug) தயாரித்து வந்த சாண்டோசு என்ற நிறுவனத்தை சிபா-கெய்கி கையகப்படுத்தி ஒருங்கிணைத்து நோவார்ட்டீசு எனப் பெயரிட்டது. இந்தநிறுவனம் மழலையர் மற்றும் குழந்தைகள் உணவு பொருட்கள் தயாரித்து வந்த கெர்பர் நிறுவனத்திற்கு உரிமையானதாக இருந்தது. செப்டம்பர் 1, 2007இல் இதனை நெஸ்லே நிறுவனம் வாங்கியது.நோவார்ட்டீசு "ஐரோப்பிய மருந்து தயாரிப்பு தொழில் மற்றும் சங்கங்களின் கூட்டமைப்பிலும்" (EFPIA)பன்னாட்டு மருந்து தயாரிப்பாளர்கள் மற்றும் சங்கங்களின் கூட்டமைப்பிலும் (IFPMA)முழுமையான அங்கத்துவம் பெற்றுள்ளது.

நோவார்ட்டீசு இரு பழமையான நீண்ட வரலாறுடைய சுவிட்சர்லாந்து நிறுவனங்களான சிபா-கெய்கி மற்றும் சாண்டோசு இலாபரேட்டரீசு இரண்டையும் ஒன்றிணைத்து 1996இல் உருவாக்கப்பட்டதாகும். 1970இல் ஜே. ஆர். கெய்கி லிமிட் (பேசலில் 1758இல் நிறுவப்பட்டது) நிறுவனமும் சிபா (பேசலில் 1859இல் நிறுவப்பட்டது) நிறுவனமும் இணைந்து சிபா-கெய்கி உருவானது. இணைந்த நிறுவனங்களின் வரலாற்றை வைத்து பார்க்கும்போது புதியநிறுவனம் 250 ஆண்டுக்கால வரலாற்றுக்கு உரிமை கொண்டாடுகிறது. 
காப்புரிமை பெற்ற மருந்துகளை அடிப்படையாகக் கொண்டு நாட்டில் வர்க்க மருந்துகளைத் தயாரிக்க தடை கோரி 2006இல் நோவார்ட்டீசு இந்தியாவிற்கு எதிராக நீதிமன்ற வழக்கு தொடுத்தது. ஏற்கெனவே உள்ள ஒரு மருந்தின் மூலக்கூற்றை சற்றே மாற்றிய புதிய மருந்துகளுக்கான காப்புரிமையை இந்தியா அங்கீகரிக்க மறுத்ததை ஒட்டி இவ்வழக்கு போடப்பட்டது. ஆக்சுபோம் "இவ்வழக்கை நோவார்ட்டீசு வென்றால் உலகின் பல்லாயிரக்கணக்கான வறுமையில் வாடும் மக்கள் தாங்கள் வாங்கக்கூடிய விலையிலுள்ள மருந்துகளை இழப்பர்" எனக் கூறியது. அக்சுபோமும் ஃபெயர்பென்சன்சு அமைப்புகளும் இணைந்து நோவார்ட்டிசின் இந்தமுறையீட்டை இரத்து செய்ய தங்கள் பங்கு வாக்குரிமையைப் பயன்படுத்துமாறு நிறுவன பங்குதாரர்களுக்கு கோரிக்கை விடுத்தன. ஆகத்து 5, 2007இல் சென்னை உயர் நீதிமன்றம் நோவார்ட்டீசுக்கு எதிராக தீர்ப்பு வழங்கி "நோவார்ட்டீசின் சட்ட முறையீடு - அதனுடைய காப்புரிமை மருந்துகளுக்குள்ளேயே போட்டியை மட்டுப்படுத்துவதாகும் - புற்றுநோய், எச்.ஐ.வி மற்றும் எய்ட்சு, நீரிழிவு நோய் மற்றும் பிற நோய்களால் வருந்தி அவற்றுக்கு பணம் செலுத்த முடியாத ஏழை மக்களுக்கான அச்சுறுத்தல்" எனக் கூறியது. உயர் நீதிமன்றம் மேலும் உலக வணிக அமைப்பு காப்புரிமை வழிகாட்டுதல்களுக்கு இணங்கி உள்ளதா என தீர்ப்பு வழங்க தனக்கு ஆட்சிப்பரப்பு இல்லை எனவும் அறிவித்தது.

இந்த வழக்கு நடந்துகொண்டிருந்த காலகட்டத்தில் ஐந்து இலட்சத்திற்கும் மேலான மக்கள் இந்த வழக்கை கைவிடும்படி நோவார்ட்டீசின் முதன்மை செயல் அதிகாரிக்கு கடிதம் எழுதினர். இருப்பினும் இத்தீர்ப்பை எதிர்த்தும் தலையிடலை வேண்டியும் நோவார்ட்டீசு உச்ச நீதிமன்றத்தை அணுகியது.ஏப்ரல்1, 2013 அன்று உச்ச நீதிமன்றமும் உயர் நீதிமன்றத்தின் தீர்ப்பை ஏற்றுக் கொண்டது.. உச்ச நீதிமன்றம் புதிய மருந்து "புதுமைக்கான அல்லது கண்டுபிடிப்பிற்கான சோதனையில் தேறவில்லை" எனக் கூறியது. இதற்கு எதிர்வினையாக, இந்தியாவில் மருந்து ஆராய்ச்சியில் தான் முதலீடு செய்யப்போவதில்லை என நோவார்ட்டீசு அறிவித்துள்ளது.



</doc>
<doc id="174267" url="https://ta.wikipedia.org/wiki?curid=174267" title="அம்மா உணவகம்">
அம்மா உணவகம்

அம்மா உணவகம் என்பது தமிழ்நாட்டின் தலைநகரான சென்னை,சென்னை மாநகராட்சி மற்றும் தமிழகத்தின் அனைத்து மாநகராட்சிகள் மூலமாக இயங்கும் மலிவு விலை உணவகத்திற்கு இடப்பட்டுள்ள பெயராகும். இது சென்னையின் அனைத்து பகுதிகளிலும் வாழும் ஏழை எளிய மக்கள், அன்றாட கூலி வேலை செய்பவர்கள், ஓட்டுநர்கள், பாரம் தூக்குபவர்கள் என குறைந்த ஊதியத்தில் பணிபுரிபவர்கள் பயன்பெறும் வகையில் திறக்கப்பட்டுள்ளது.

சென்னை மாநகராட்சியின் திட்டமான மலிவு விலை உணவகம் திட்டம் 2013 மார்ச் 19ஆம் நாள் சென்னை-சாந்தோமில் முதல்வர் ஜெயலலிதாவால் தொடங்கப்பெற்றது. அதே நாளில் 15 இடங்களில் மலிவு விலை உணவங்கள் செயல்பாட்டிற்கு வந்தன. அரசு பொது மருத்துவமனை வளாகங்களில் அம்மா உணவகம் திறக்கப்பட வேண்டும் என்ற பொது மக்களின் கோரிக்கையினை நிறைவேற்றிடும் வகையில் முதற்கட்டமாக 20.11.2013 அன்று சென்னை அரசு பொது மருத்துவமனை வளாகத்திலும், இரண்டாம் கட்டமாக 21.2.2014 அன்று அரசு ஸ்டான்லி மருத்துவமனை மற்றும் எழும்பூர் குழந்தைகள் நல மருத்துவமனை வளாகங்களிலும் அம்மா உணவகங்களை ஜெயலலிதா திறந்து வைத்தார்.இந்த உணவகங்களில் இட்லி ஒரு ரூபாய்க்கும், சாம்பார் சாதம் 5 ரூபாய்க்கும், தயிர் சாதம் 3 ரூபாய்க்கு விற்கப்படுகின்றன. 

மலிவு விலை சிற்றுண்டி உணவகம் என்ற பெயரை 'அம்மா உணவகம்' என்று மாற்றுவதற்கு சென்னை மாநகராட்சியில் தீர்மானம் 2013 மார்ச் 23ம் தேதியில் நிறைவேற்றப்பட்டது. அப்போது மலிவு விலை உணவகங்களின் எண்ணிக்கை எழுபத்தி மூன்றாக (73) இருந்தன. 

சென்னை மாநகராட்சியின் சார்பில் நூற்றி இருபத்தி ஏழு (127) "அம்மா உணவகங்களை" ஜெயலலிதா திறந்துவைத்தார். இந்த நிகழ்ச்சி காணொளிக் காட்சி முறையில் நடந்தது. இதன் மூலம் அம்மா உணவங்களின் எண்ணிக்கை இருநூறாக (200) மாறியது. சென்னை மாநகராட்சியை தொடர்ந்து மற்ற மாநகராட்சிகளுக்கும் இத்திட்டம் விரிவுபடுத்தப்படுமென சட்டசபையில் ஜெயலலிதா அறிவித்தார். தமிழகத்தில் அமைந்துள்ளதுபோல் ராஜஸ்தான் மாநிலத்திலும் மலிவு விலையில் உணவகங்கள் திறக்க முடிவு செய்யப்பட்டது. தமிழகத்தில் ‘அம்மா உணவகம்’ போன்று, ஆந்திர மாநிலத்தின் 2015-16 ஆண்டுக்கான பட்ஜெட்டில் “அண்ணா அம்ருத ஹஸ்தம்” எனும் திட்டத்துக்காக ரூ. 104 கோடி ஒதுக்கப்பட்டது.


</doc>
<doc id="174271" url="https://ta.wikipedia.org/wiki?curid=174271" title="டத்தின்">
டத்தின்

டத்தின் ( ) என்பது மலேசியாவில் டத்தோ விருதைப் பெற்ற ஒருவரின் மனைவியை அழைக்கும் நன்மதிப்பு அடைமொழியாகும். கணவர் டத்தோ என்னும் விருதைப் பெற்றிருந்தால் மனைவிக்கு டத்தின் எனும் நன்மதிப்பு அடைமொழி வழங்கப்படுகிறது. அதே டத்தோ விருதை ஒரு பெண் தன் சேவைகளுக்காகப் பெற்று இருந்தால் அவரை டத்தோ அல்லது டத்தின் பாதுக்கா ("Datin Paduka") என்று அழைக்க வேண்டும்.



</doc>
<doc id="174272" url="https://ta.wikipedia.org/wiki?curid=174272" title="புள்ளிநிலை இயற்பியல்">
புள்ளிநிலை இயற்பியல்

புள்ளிநிலை இயற்பியல் ("Statistical physics")இயற்பியல் சிக்கல்களை தீர்ப்பதற்கு நிகழ்தகவுக் கோட்பாடு மற்றும் புள்ளியியல் முறைகளை பயன்படுத்தும் இயற்பியல் பிரிவாகும். குறிப்பாக பெரும் தொகைகளையும் தோராயங்களையும் கணிதக் கருவிகளைக் கொண்டு தீர்மானிக்கும் துறையாகும். இது பல்வேறுபட்ட துறைகளையும் உள்ளபடியே புள்ளியியல் வாய்ப்பு முறைமைகளில் விவரிக்கிறது. இது இயற்பியல், உயிரியல், வேதியியல், நரம்பியல், மற்றும் சமூகவியல் போன்ற சில சமூக அறிவியல் துறைகளிலும் பயன்படுத்தப்படுகிறது. இதன் நோக்கம் அணுக்கருனி இயக்கத்தை வரையறுக்கும் இயற்பியல் விதிகளின் மூலம் பொருட்களின் பண்புகளை திரளாக விளக்குவதாகும்.


</doc>
<doc id="174276" url="https://ta.wikipedia.org/wiki?curid=174276" title="பெர்னாமா">
பெர்னாமா

பெர்னாமா (; ) என்பது மலேசிய அரசாங்கத்தின் செய்தி நிறுவனம். மலேசியத் தகவல், தொடர்பு, கலாசார அமைச்சின் கீழ் ஒரு தன்னாட்சி நிறுவனமாக இயங்கி வருகிறது. Berita Nasional Malaysia எனும் மலாய்ச் சொற்களின் சுருக்கம்தான் BERNAMA அல்லது பெர்னாமா என்று அழைக்கப்படுகிறது.

பெர்னாமா, 1967 ஆம் ஆண்டில் ஒரு நாடாளுமன்றச் சட்டத்தின் கீழ் உருவாக்கப்பட்டது. அதன் பணிகள் 1968 மே 26இல் தொடங்கின. இந்தச் செய்தி நிறுவனத்தை மலேசிய அரசாங்கம் நடத்தி வருவதால் அதன் செய்திகளும், தொலைக்காட்சி நிகழ்ச்சிகளும் வலது சாரித் தன்மை உடையதாகவும் அரசு சார்பு கொண்டதாகவும் உள்ளன. உலகம் முழுமையும் இந்த நிறுவனத்திற்கு 300க்கு மேற்பட்ட செய்தியாளர்களும் நிருபர்களும் உள்ளனர்.

கோலாலம்பூர், ஜாலான் துன் ரசாக் சாலையில், மலேசிய தேசிய நூலகத்திற்கு அருகாமையில் அமைந்து இருக்கும் பெர்னாமா மாளிகையில் இருந்து இந்த நிறுவனம் இயங்கி வருகிறது. மலேசியாவின் எல்லா மாநிலங்களிலும் பெர்னாமா செய்தி நிறுவனத்திற்கு கிளைகள் உள்ளன.

ஜகார்த்தா, சிங்கப்பூர், புது டில்லி, பாங்காக், பெய்ஜிங், டுபாய் ஆகிய நகரங்களில் நிரந்தரமான செய்தியாளர்கள் உள்ளனர். வாஷிங்டன், மெல்பர்ன், லண்டன், மணிலா, டாக்கா, வான்கூவர் ஆகிய நகரங்களில் நிருபர்கள் உள்ளனர். மலேசியாவின் பெரும்பாலான செய்தி ஊடகங்கள் பெர்னாமாவின் சந்தாதாரர்களாக உள்ளன.

1998 செப்டம்பர் மாதம் பெர்னாமா தனது ஒலி - ஒளி ஊடகச் சேவையைத் தொடங்கியது. இந்த நிறுவனம் 24 மணி நேர வானொலி, தொலைக்காட்சி செய்திச் சேவையை மலாய், ஆங்கிலம், சீனம், தமிழ் ஆகிய நான்கு மொழிகளில், ஆஸ்ட்ரோ 502வது ஒளி அலைவரிசையில் வழங்கி வருகிறது.



</doc>
<doc id="174277" url="https://ta.wikipedia.org/wiki?curid=174277" title="மணல் அச்சில் வார்த்தல்">
மணல் அச்சில் வார்த்தல்

மணலில் வார்த்தல் அல்லது மணல் அச்சில் வார்த்தல் என்பது மணலினால் உருவாக்கப்பட்ட அச்சில் உலோகங்களை உருக்கி வார்ப்பதன் மூலம் பொருட்களை உருவாக்கும் செயல்முறையாகும். 70% இற்கும் அதிகமான உலோக வார்த்தல்கள், மணல் வார்த்தல் செயல்முறையினாலேயே உருவாக்கப்படுகின்றன. மணலில் வார்த்தல் ஒப்பிட்டளவில் மலிவானதும் உருக்கினை வார்த்தல் போன்ற கடும் வெப்ப வேலையில் பயன்படுத்தக்கூடிய முறையுமாகும். அச்சு உருவாக்கப் பயன்படும் மணலுடன் ஒட்டும் பொருட்கள் (பொதுவாக களி போன்றவை) கலக்கப்படுகின்றன, இக்கலவை வழக்கமாக நீரினாலோ அல்லது பிற பொருட்களினாலோ ஈரப்படுத்தப்படுகிறது, அச்சிற்குத் தேவையான வலிமையையும் நெகிழ்தன்மையையும் பெற மற்றையப் பொருட்களும் கலக்கப்படுகின்றன.



பொறியியலாளரால் அல்லது வடிவமைப்பாளரால் வழங்கப்பட்ட வடிவமைப்பிலிருந்து மாதிரியுருவினை 'மாதிரியுரு உருவாக்குனர்' உருவாக்குவார். இது மரம், உலோகம் அல்லது பொலிஸ்டைரீன் போன்ற நெகிழியானால் ஆனதாக இருக்கும். உலோக வார்ப்பில் உலோகங்கள் கட்டியாகும் போது சுருங்குகின்றன. இது சிலவேளை குளிர்ச்சியடைகையின் சரிசமனற்ற தன்மையினால் சீராக இராது. எனவே மாதிரியுரு முடிவுப்பொருளை விட சற்றுப்பெரிதாக இருத்தல் வேண்டும், இது 'சுருக்க வரம்பு' எனப்படுகிறது.


</doc>
<doc id="174281" url="https://ta.wikipedia.org/wiki?curid=174281" title="பெருங்காமநல்லூர்">
பெருங்காமநல்லூர்

பெருங்காமநல்லுர் (ஆங்கிலம் : Perungamanallur ) இது இந்திய மாநிலம் தமிழ்நாடு, மதுரை மாவட்டம், பேரையூர் வட்டம் சேடபட்டி ஊராட்சி ஒன்றியத்திலுள்ள ஊராகும்.

குற்றப் பரம்பரைச் சட்டத்தின் படி தங்களைக் காவல் நிலையத்தில் பதிவு செய்து கொள்ளாத ஆயுதமற்ற பிரமலைக் கள்ளர் மக்கள் மீது 1920ல் காவல் துறையினர் துப்பாக்கிச் சூடு நடத்தியதில் 16 பேர் கொல்லப்பட்டனர். இந்நிகழ்ச்சி தென்னக ஜாலியன் வாலாபாக் என அழைக்கப்படுகிறது. 

குற்றப் பரம்பரைச் சட்டம் 



</doc>
<doc id="174283" url="https://ta.wikipedia.org/wiki?curid=174283" title="அட்டலட்சுமி">
அட்டலட்சுமி

அட்டலட்சுமி அல்லது எண்திரு என்பது திருமகளின் எட்டு வெவ்வேறு தோற்றங்களைக் குறிப்பிடும் பதம் ஆகும். அட்டலட்சுமியரை ஒரே குழுமமாக வழிபடுவது வழக்கமாகக் காணப்படுகின்றது.

செல்வம் என்பது பணத்தினை மட்டும் குறிப்பதன்று, எனவே கல்வி, நீண்ட ஆயுள், நம்பிக்கைக்கு உரிய நண்பர்கள், வாழ்க்கைக்கு தேவையான செல்வம், உழைப்புக்கு தேவையான ஊதியம், நோயற்ற வாழ்க்கை, எதற்கும் கலங்காத மனவலிமை, அன்புள்ள கணவன் மனைவி, அறிவு ஒழுக்கம் ஆற்றல் கொண்ட குழந்தைகள், மேன்மேலும் வளரக்கூடிய புகழ், மாறாத வார்த்தை, தடங்கலில்லாத வாழ்க்கை, வருவாயைச்சிக்கனமாக செலவழித்து சேமிப்பு அதிகரித்தல், திறமையான குடும்ப நிர்வாகம், நமக்கு உதவக்கூடிய பெருமக்களின் தொடர்பு, பிற உயிர்களிடம் அன்பு செலுத்துதல். முதலிய பதினாறு செல்வங்களுக்கும் அதிபதியாக லட்சுமி திகழ்கிறாள்.

அட்டலட்சுமி பற்றிய குறிப்புகளை பல்வேறு நூல்களில் காணும் போதும், 1970களில் வைணவ அறிஞர் முக்கூர் வித்வான் உ.வே.ஸ்ரீநிவாசவரதாச்சாரியார் இயற்றிய சங்கத அட்டலட்சுமி தோத்திரத்துடனேயே, எண்திருக்களின் வழிபாடு மிக வேகமாகப் பரவலாயிற்று. தென்னிந்தியாவின் ஸ்ரீவைணவர்கள் மற்றும் ஏனைய இந்துக்களால் அதிகளவில் எண்திருக்கள் வழிபடப்படுகின்றனர். திருவுருவப்படமாக, ஆலயங்களிலும் இல்லங்களிலும் அவர்கள் போற்றப்பாடுகின்றனர். 1970களுக்குப் பின் ஏற்பட்ட புதிய எண்திரு ஆலயங்கள், இலத்திரனியல் ஊடகங்களின் வருகை, வழிபாட்டுநூல்கள், சமயத்துதிகள் என்பன தென்னிந்தியாவில் இத்தேவியரின் வழிபாடு பிரபலமாகக் காரணமாயிற்று.

மகாலட்சுமி, பிருகு முனிவரின் மகளாக அவதரித்தவள். திருமகளின் மிகப்பழைமையான தோற்றம். இந்த லட்சுமியை ரமா லட்சுமி என்றும் அழைக்கின்றார்கள். தாமரை, வெண்கொடி, அஞ்சல், அருளல் தாங்கும் நாற்கரங்கள் கொண்ட அன்னை.

பொன், பணம் என்பவற்றை அருளும் அன்னை. சக்கரம், சங்கு, கலசம், வில்லம்பு, தாமரை, அஞ்சேல் என்பவற்றைத் தாங்கும் ஆறுகரம் கொண்டவள்.

வேளாண்மை வளம் பெருக்கும் தேவி. பசுந்துகில் தரித்து, நெற்கதிர், கரும்பு, வாழை, தாமரைகள், கதை, அஞ்சேல், அருளல் தரித்த எண்கரம் கொண்டருளும் தாயார்.

கால்நடைகள் மூலம் வளம் அருள்பவள். இவளே அரசரொக்கும் பெருஞ்செல்வங்கள் தருபவள். பாற்கடலிலிருந்து உதித்தவளும் இவளே! இருயானைகள் நீராட்ட , அஞ்சேல், அருளல், தாமரைகள் தாங்கியவளாக செந்துகில் உடுத்து அருளுவாள்.

குழந்தைப்பேறு அருளும் திருமகள். கலசங்கள், கத்தி, கேடயம், அஞ்சேல் தரித்த அறுகரத்தவள். மடியில் குழந்தையொன்று அமர்ந்திருக்க அருள்புரிவாள்.

வீரம், வலிமை, அருளுவாள். துன்பகரமான தருணங்களில் வாழ்க்கையில் துணிவைத் தரும் தாயார்.
செவ்வாடை தரித்தவள். சங்கு, சக்கர, வில், அம்பு, கத்தி, ஓலைச்சுவடி, அஞ்சேல், அருளல் என்பவற்றைத் தாங்கிய்ய எண்கரத்தினள்.

யுத்தங்களில் மாத்திரமன்றி, எடுத்த காரியங்கள் எல்லாம் வெற்றி பெற அருளுவாள். சங்கு, சக்கரம், பாசம், கத்தி, கேடயம், தாமரை, அஞ்சேல், அருளல் என எட்டுக்கரங்களுடன் காட்சியளிப்பவள்.

அறிவையும் கலைகளில் வல்லமயும் தருபவள். வெண்துகிலுடுத்து, அஞ்சேல், அபயம், தாமரைகள் ஏந்திய நாற்கரத்தினள்.

சில அட்டலட்சுமி பட்டியல்களில் இன்னும் சில திருக்கள் கூறப்படுகின்றனர்.
செழிப்பை நல்கும் வளத்திரு (ஐசுவரியலட்சுமி), நன்மைகள் யாவும் தரும் நற்றிரு (சௌபாக்கியலட்சுமி), அரசபோகங்களை அருளும் நகர்த்திரு (இராச்சியலட்சுமி), மற்றும் வரத்திரு (வரலட்சுமி) ஆகியோர் இந்தப் பட்டியலில் சிலவேளைகளில் அடக்கப்படுவதுண்டு.

அட்டலட்சுமிக்காக அமைக்கப்பட்ட முதலாவது ஆலயம்.





</doc>
<doc id="174290" url="https://ta.wikipedia.org/wiki?curid=174290" title="9885 லினக்சு">
9885 லினக்சு

9885 லினக்சு 1994-ம் ஆண்டு அக்டோபர் 12 அன்று ஸ்பேஸ்வாட்ச்சால் கண்டறியப்பட்ட ஒரு சிறுகோள் ஆகும். குனூ லினக்சு இயங்குதளத்தின் லினக்சு கருவின் நினைவாக இதற்கு இப்பெயர் வைக்கப்பட்டது.


</doc>
<doc id="174298" url="https://ta.wikipedia.org/wiki?curid=174298" title="ஒளிச்செறிவு">
ஒளிச்செறிவு

ஒளிச்செறிவு ("luminous intensity") என்பது ஒளி அளவியலில் ஒரு குறிப்பிட்ட திசையில் ஒரு திண்மக் கோணத்திற்கு மனிதக் கண்ணின் சீர்தரப்படுத்தப்பட்ட உணர்திறனான ஒளிர்வு சார்பு அடிப்படையாகக் கொண்டு அலைநீளத்தை நிறைசெய்து வெளியிடப்பட்ட ஒளியின் ஆற்றல் ஆகும். அனைத்துலக முறை அலகுகளில் அடிப்படை அலகுகளில் ஒன்றான ஒளிச்செறிவின் அலகு கேண்டெலா (cd), ஆகும்.
குறிப்பிட்ட அலைநீளம் λ உடனான ஒரேவண்ண ஒளியின் ஒளிச்செறிவு

இங்கு

ஒளியில் ஒரு அலைநீளத்திற்கும் கூடுதலாக இருந்தால் (இவ்வாறே நடைமுறையில் இருக்கிறது), ஒளிச்செறிவைப் பெற இதனை அலைக்கற்றையின் அனைத்து அலைநீளங்களுக்கும் கூட்ட வேண்டும் அல்லது தொகையீடு செய்ய வேண்டும்:


</doc>
<doc id="174301" url="https://ta.wikipedia.org/wiki?curid=174301" title="பாக்காத்தான் ராக்யாட்">
பாக்காத்தான் ராக்யாட்

பக்காத்தான் ராக்யாட் அல்லது மக்கள் கூட்டணி ஒரு முறைசாரா மலேசியாவின் எதிர்கட்சி கூட்டணியாகும்.. இந்த அரசியல் கூட்டணி மலேசியாவின் 12 வது மலேசிய பொது தேர்தலுக்கு பின்னர், அதாவது ஏப்ரல் 1, 2008 அன்று, மக்கள் நீதிக் கட்சி, ஜனநாயக செயல் கட்சி, மலேசிய இஸ்லாமிய கட்சி ஆகியவை சேர்ந்து அமைக்க பட்டது.பின்னர், 2015ஆம் ஆண்டில் அமாணா (தேசிய நம்பிக்கை கட்சி)யும், ஜனநாயக செயல் கட்சியும், மக்கள் நீதிக் கட்சியும் ஒன்றிணைந்து, பாக்காத்தான் ஹரப்பான் கூட்டணியை உருவாக்கின.
12வது மலேசிய பொது தேர்தல்லில் பொதுத் தேர்தலில் எதிர்கட்சிகள் மலேசியாவின் ஐந்து மாநிலங்களைக் கைப்பற்றின. அவை கிளாந்தான், கெடா, பினாங்கு, பேராக், சிலாங்கூர் ஆகும். மற்றும் மலேசிய நாடாளுமன்றத்தில் பாரிசான் நேசனல்லின் மூன்றுக்கு இரண்டு பெரும்பான்மையை இழக்கச் செய்தது. பின் எதிர்கட்சிகள் இனைந்து ஐந்து மாநிலங்களிளும் பக்காத்தான் ராக்யாட் அரசாங்கத்தை உருவாக்கி ஆட்சி செய்தன. ஆனால் 2009 பிப்ரவரியில் , மூன்று பக்காத்தான் ராக்யாட் சட்டமன்ற உறுப்பினர்கள் பாரிசான் நேசனல் ஆதரவு சுயேச்சை உறுப்பினர்களாக மாறியதால் பேராக் மாநிலத்தை இழந்தது.

பக்காத்தான் ராக்யாட் அடிப்படை கட்டமைப்பு கொள்கைகள்:

பக்காத்தான் ராக்யாட் "ஆரஞ்சு புத்தகம்", மூலம் தமது கொள்கையை முன்னெடுத்து வைத்துள்ளது.









</doc>
<doc id="174304" url="https://ta.wikipedia.org/wiki?curid=174304" title="மக்கள் முற்போக்கு கட்சி">
மக்கள் முற்போக்கு கட்சி

மக்கள் முற்போக்கு கட்சி (, ) என்பது மலேசியாவில் ஒரு பல்லின தேசியவாத அரசியல் கட்சியாகும். 1953-ஆம் ஆண்டு தோற்றுவிக்கப்பட்டது. இப்போது ஆளும் பாரிசான் நேசனல் கூட்டணியின் உறுப்புக் கட்சிகளில் ஒன்றாகும். 

பி.பி.பி. என சுருக்கமாக அழைக்கப்படும் மக்கள் முற்போக்கு கட்சி, 1950களில் மலாயாவில் ஆளும் கட்சியாக இருந்த கூட்டணிக் கட்சிக்கு ஓர் எதிர் கட்சியாகத் தோற்றுவிக்கப்பட்டது. இக்கட்சியை சீனிவாசகம் சகோதரர்கள் உருவாக்கினார்கள். கட்சியின் முதல் தலைவர் டாக்டர் கனகரத்தினம் பிள்ளை ஆவார். அவருடன் அலுவலக நிர்வாகிகளாக சீனிவாசகம் சகோதரர்களும் இருந்தனர். 

இக்கட்சி தோற்றுவிக்கப்பட்ட காலத்தில் நீதி, சமத்துவம் மற்றும் மக்களின் பொதுவான எதிர்பார்ப்புகளைப் பற்றி அதிகமாகக் குரல் கொடுத்தது. அதனால், மலேசிய சீன மக்களின் மத்தியில் மிகவும் பிரபலமான கட்சியாகவும் விளங்கியது.

1953-இல், ஒரு குறுகிய காலத்திற்கு, ஆளும் கூட்டணியுடன் இணைந்து இருந்தது. அந்தக் கூட்டணியில் மலேசிய சீனர் சங்கம், அம்னோ, ம.இ.கா கட்சிகள் அங்கம் வகித்தன. இந்தக் கூட்டணி பின்னர் பாரிசான் நேசனல் என்று மாற்றம் கண்டது. ஆனால், தேர்தல் இட ஒதுக்கீடுகளில் ஏற்பட்ட கருத்து வேறுபாடுகளின் காரணமாக மக்கள் முற்போக்கு கட்சி, கூட்டணியில் இருந்து விலகி, மீண்டும் ஓர் எதிர்க்கட்சியானது.

1969 பொதுத் தேர்தலில், ஒரு வலுவான எதிர்ப்பு கட்சியாக விளங்கிய மக்கள் முற்போக்கு கட்சி, கிட்டத்தட்ட பேராக் மாநில அரசை அமைக்கும் தருவாயில் இருந்தது, இருப்பினும், கட்சியைச் சார்ந்த இருவர் கூட்டணியின் பக்கம் கட்சி மாறிப் போனதால் பேராக் மாநில அரசை அமைக்க முடியாமல் போய்விட்டது. 

மக்கள் முற்போக்கு கட்சியின் உயர்மட்ட தலைவர்கள் பலர் இந்தியர்களாக இருந்தாலும், அக்கட்சியின் வெற்றிக்கு சீன வாக்காளர்களே காரணமாக இருந்தனர். 1973 இல், மக்கள் முற்போக்கு கட்சி தேசிய முன்னணியின் தோற்ற உறுப்பினர்களில் ஒன்றாக இருந்தது. குறிப்பாக 1969 மலேசிய இனக் கலவரங்களுக்குப் பின்னர், இந்திய, சீன வாக்குகளைத் தக்க வைப்பதில் தேசிய முன்னணி தீவிரம் காட்டியது.

1974 பொது தேர்தலில் பாரிசான் நேசனல் கூட்டணியின் கீழ் போட்டியிட்டது. அத்தேர்தலில், மக்கள் முற்போக்கு கட்சி கிட்டத்தட்ட அனைத்து இடங்களையும் இழக்க வேண்டி வந்தது. சீன வாக்காளர்களின் எதிர்ப்பு உணர்வு அலைகள் அதற்கு காரணமாக இருந்தன.

இன்று, டத்தோ எம். கேவியஸ் தலைமையின் கீழ், மக்கள் முற்போக்கு கட்சி நாடு முழுவதும் 3000 க்கும் மேற்பட்ட கிளைகளைக் கொண்டுள்ளது. 500,000க்கும் மேற்பட்ட உறுப்பினர்கள் உள்ளனர். பதிவு பெற்ற அனைத்து உறுப்பினர்களுக்கும் தலைவர் கையெழுத்திட்ட உறுப்பினர் அட்டைகள் வழங்கப்படுகின்றன.

2006 ஆம் ஆண்டு, புள்ளிவிவரங்களின்படி கட்சி உறுப்பினர்களாக 48% மலேசிய இந்தியர்கள்; 32% சீனர்கள்; 13% மலாய்க்காரர்கள்; 7% மற்ற மற்ற இனங்களைச் சார்ந்தவர்கள்.

2008ஆம் ஆண்டு மலேசிய பொது தேர்தலில் மக்கள் முற்போக்கு கட்சி மிக மோசமாகத் தோல்வி அடைந்தது. எனினும் அக்கட்சிக்கு ஒரு மேலவை இடம் வழங்கப்பட்டது. அதன் தலைவர் எம். கேவியஸ், துணை அமைச்சராக நியமிக்கப்பட்டார்.




</doc>
<doc id="174307" url="https://ta.wikipedia.org/wiki?curid=174307" title="மக்கள் கூட்டணி">
மக்கள் கூட்டணி

மக்கள் கூட்டணி ("People's Alliance") என்பது பின்வருவனவற்றுள் ஒன்றாக இருக்கலாம்:



</doc>
<doc id="174311" url="https://ta.wikipedia.org/wiki?curid=174311" title="மலேசியப் பொதுத் தேர்தல், 2013">
மலேசியப் பொதுத் தேர்தல், 2013

2013 மலேசியப் பொதுத்தேர்தல் 2013 மே 5 இல் நடைபெற்றது. 2013 ஏப்ரல் 3 ஆம் நாள் மலேசிய நாடாளுமன்றம் கலைக்கப்பட்டு, வேட்பாளர் நியமனங்கள் ஏப்ரல் 20 இல் ஏற்றுக் கொள்ளப்பட்டது. மலேசிய நாடாளுமன்றம் கலைக்கப்பட்ட அதே சமயத்தில், மாநிலச் சட்டப் பேரவைகள் கலைக்கப்படுவதும், மலேசியாவில் வழக்கமாக நடைபெற்று வரும் ஓர் அரசியல் வழக்கம். அதன் படி சரவாக் மாநில ஆட்சி தவிர 12 மாநில ஆட்சிகளும் கலைக்கப்பட்டு சட்டமன்றங்களுக்கான தேர்தல்களும் 2013 மே 5 இல் இடம்பெற்றன. 

மலேசிய அரசியலமைப்பின் படி, ஒரு நாடாளுமன்றத்தின் காலம் ஆகக்கூடியது ஐந்து ஆண்டுகளாகும். அதன் பின்னர் மலேசியப் பிரதமரின் பரிந்துரையின் பேரில் மன்னர் நாடாளுமன்றத்தைக் கலைத்து புதிய நாடாளுமன்றத்துக்கான தேர்தல் நாளைக் குறிக்குமாறு தேர்தல் ஆணையாளருக்கு உத்தரவிடுவார். மலேசியாவின் 13-ஆவது பொதுத் தேர்தல் ஆளும் தேசிய முன்னணி, எதிர்க் கட்சியான பாக்காத்தான் ராக்யாட் என்னும் மக்கள் கூட்டணி ஆகிய இரண்டுக்கும் இடையே ஒரு சவால் மிக்க போட்டியாக இருந்தது. 

மலேசிய அரசியல் வரலாற்றில் பாரிசான் நேசனல் எனும் தேசிய முன்னணிக் கூட்டணியே, ஆளும் கட்சியாக ஒவ்வொரு தேர்தலிலும் வெற்றி பெற்று வந்துள்ளது. பாரிசான் நேசனல் 14 அரசியல் கட்சிகளின் கூட்டு அமைப்பைக் கொண்ட ஒரு கூட்டணியாகும். இதன் தலையாய பங்காளிக் கட்சிகளாக அம்னோ, மலேசிய சீனர் சங்கம் எனும் ம.சீ.ச, மலேசிய இந்தியர் காங்கிரஸ் (ம.இ.கா) கட்சிகள் அங்கம் வகிக்கின்றன. மக்கள் கூட்டணியில் மலேசிய இஸ்லாமிய கட்சி (பாஸ்), மக்கள் நீதிக் கட்சி (பி.கே.ஆர்), ஜனநாயக செயல் கட்சி (ஜ.செ.க) ஆகியவை உறுப்புக் கட்சிகளாக உள்ளன.

அன்வார் இப்ராகிம் தலைமையிலான பாக்காத்தான் ராக்யாட் அதிகப்படியான வாக்குகளைப் பெற்றிருந்தாலும், பிரதமர் நஜீப் துன் ரசாக் தலைமையிலான ஆளும் தேசிய முன்னணி நாடாளுமன்றத்தில் பெரும்பான்மையான இடங்களைக் கைப்பற்றி ஆட்சியைத் தக்க வைத்துக் கொண்டது. ஆனாலும், எதிர்க் கட்சிக் கூட்டணி ஏழு இடங்களை அதிகமாகக் கைப்பற்றியது.

2008 மார்ச் 8-ஆம் தேதி நடைபெற்ற மலேசியாவின் 12-ஆவது பொதுத் தேர்தலில் ஆளும் தேசிய முன்னணி பெரும் பின்னடைவைச் சந்தித்து ஆட்சியை மீண்டும் பிடித்திருந்தது. அப்போது தேசிய முன்னணி 140 இடங்களைக் கைப்பற்றி மூன்றில் இரண்டு பெரும்பான்மையை முதன் முதலாக இழந்தது. பாக்காத்தான் ராக்யாட் எதிர்க்கட்சிக் கூட்டணி 82 இடங்களைக் கைப்பற்றியது. 

அத்துடன் 13 மாநில சட்டமன்றங்களில் ஐந்தை எதிர்க்கட்சிக் கூட்டணி கைப்பற்றியது (ஆனாலும், பேராக் மாநில ஆட்சியை 2009 நெருக்கடியை அடுத்து தேசிய முன்னணியிடம் எதிர்க்கட்சி இழந்தது). அந்தப் பின்னடைவால், அப்போதைய பிரதமர் அப்துல்லா அகமது படாவி தன் பிரதமர் பதவியைத் துறந்தார். அத்துடன் அம்னோ கட்சியின் தலைவர் பதவியையும் துறந்தார். துணைப் பிரதமராக இருந்த நஜீப் துன் ரசாக் 2009 ஏப்ரல் 3 இல் பிரதமர் பதவியையும் அம்னோ கட்சியின் தலைவர் பதவியையும் ஏற்றுக் கொண்டார்.

ஆளும் தேசிய முன்னணி கூட்டணியும் மக்கள் கூட்டணியும் மக்கள் எதிர்நோக்கும் பல பிரச்சினைகளை முன்வைத்து, அவற்றுக்கு எவ்வாறு தீர்க்கமான, சாதகமான முடிவுகளைக் காண முடியும் என்பதை அறிவித்தன. அத்துடன் மலேசிய வாக்காளர்களுக்கு வழங்கப்படும் சலுகைகளையும் பட்டியல் போட்டு அறிவித்தன.

அப்துல்லா அகமது படாவியிடம் இருந்து பிரதமர் பதவியை ஏற்றதும், பிரதமர் துறையின் வரவு செலவுத் திட்டத்தில் நஜீப் துன் ரசாக் அதிக அக்கறை செலுத்தத் தொடங்கினார். அரசாங்க உருமாற்றத் திட்டத்தை உருவாக்கி ("Government Transformation Programme" - GTP) அதற்கு தன்னுடைய அமைச்சரவையின் மூத்த அமைச்சர்களில் ஒருவரான கோ சூ கூன் என்பவரைப் பொறுப்பு அமைச்சராக நியமனம் செய்தார். சிறப்புச் செயல்நிறைவு காட்டிகள் ("Key Performance Indicators") சீராகச் செயல்படுவதற்கு மலேசிய விமான நிறுவனத்தின் தலைவர் இட்ரிஸ் ஜாலாவை நியமனம் செய்தார்.

மலேசியாவின் எல்லா இன மக்களையும் அரவணைத்து தேசிய ஐக்கியத்தை வலுப்படுத்துவதற்காக ஒரே மலேசியா திட்டத்தையும் உருவாக்கினார். ஏழை மக்களின் சுமைகளைக் குறைப்பதற்காக ஒரே மலேசியா மக்கள் மளிகைக்கடை () எனும் திட்டத்தை அறிமுகம் செய்தார். ஒரே மலேசியா கிளினிக் திட்டத்தை உருவாக்கி மலேசிய மக்களுக்கு இலவசமான அடிப்படை மருத்துவ சேவைகளை வழங்கத் தொடங்கினார்.

மலேசிய மக்கள் கணினியைப் பயன்படுத்தி தங்களுக்குள் எளிதான முறையில் மின்னஞ்சல் தொடர்பு கொள்வதற்கு ஒரே மலேசியா மின்னஞ்சல் ("1Malaysia Email") திட்டம் அறிமுகம் செய்யப்பட்டது. இவை எல்லாவற்றிற்கும் சிகரம் வைத்தால் போல, நாடு தழுவிய நிலையில் ஒரே மலேசியா மக்கள் நிதியுதவி (BR1M) திட்டம் அமலாக்கம் செய்யப்பட்டது. 

3000 ரிங்கிட்டிற்கும் குறைவான மாத வருமானம் பெறும் மலேசியர்கள் அனைவருக்கும் 500 ரிங்கிட் நிதியுதவி செய்யப்பட்டது. 2012-இல் முதல் நிதியுதவியும் 2013 பிப்ரவரியில் இரண்டாவது உதவியும் வழங்கப்பட்டன. இதுவரை அந்த ஒரே மலேசியா மக்கள் நிதியுதவித் திட்டத்தின் கீழ் 2.5 பில்லியன் ரிங்கிட் செலவு செய்யப்பட்டுள்ளது.

2007-ஆம் ஆண்டு நவம்பர் மாதம் 25-ஆம் தேதி இண்ட்ராப் பேரணி நடந்தது. அந்தப் பேரணி மலேசியாவின் வரலாற்றில் ஒரு திருப்புமுனையாக அமைந்தது. நாடு சுதந்திரம் அடைந்து 50 ஆண்டுகளாகியும் இந்தியர்கள் வேலை வாய்ப்பு, மேம்பாட்டுத் திட்டங்களில் புறக்கணிக்கப்பட்டதை எதிர்த்து அப்பேரணி நடைபெற்றது.

இந்தியச் சமுதாயத்தின் தேவைகளையும், பிரச்சினைகளையும் சரியாக ஆராயாமல் போனதும்; இண்ட்ராப்பினால் அளிக்கப்பட்ட திட்டங்கள், தீர்மானங்களைப் புறக்கணித்ததும்; அரசியல், பொருளாதாரம், சமயம், கல்வி, பண்பாட்டுக் கூறுகளை அலட்சியம் செய்ததும்; தேசிய முன்னணி அரசின் மீது இந்தியச் சமுதாயம் காலம் காலமாக வைத்திருந்த நம்பிக்கையை இழக்கச் செய்தது.

அதன் பிறகு 2008 மார்ச் 8-ஆம் தேதி நடைபெற்ற பொதுத் தேர்தலில் தேசிய முன்னணி மூன்றில் இரண்டு பங்கு பெரும்பான்மையை நாடாளுமன்றத்தில் இழந்தது. அத்துடன் சிலாங்கூர், பினாங்கு, கெடா, கிளாந்தான், பேராக் ஆகிய ஐந்து மாநிலங்களை, எதிர்க்கட்சியான மக்கள் கூட்டணி கைப்பற்றியது.

மலேசிய இந்தியர்களிடையே நிலவிய அதிருப்திகளை முழுமையாகப் பயன்படுத்திக் கொண்ட எதிர்க்கட்சிக் கூட்டணி ஐந்து மாநிலங்களில் ஆட்சியைப் பிடித்து வரலாறு படைத்தது. பின்னர் பேராக் மாநிலத்தின் ஆட்சியை மக்கள் கூட்டணி அரசாங்கத்தைக் கவிழ்த்து தேசிய முன்னணி ஆட்சியைப் பிடித்தது, மலேசிய வரலாற்றில் ஒரு கறை படிந்த காலச்சுவடு ஆகும்.

தேசிய முன்னணி கூட்டணியில் இந்தியர்களின் பிரதிநிதியாகக் கருதப்பட்ட ம.இ.கா பலத்த தோல்வியைத் தழுவியது. அக்கட்சியின் தலைவர் டத்தோ ஸ்ரீ ச. சாமிவேலு கூட, தம்முடைய சுங்கை சிப்புட் தொகுதியில் தாக்குப் பிடிக்க முடியாமல் போனது ஒட்டு மொத்த மலேசிய மக்களையே அதிர்ச்சி அடையச் செய்தது. டத்தோ ஸ்ரீ ச. சாமிவேலுவை எதிர்த்து ஜெயக்குமார் தேவராஜ் என்பவர் போட்டியிட்டார். ஜெயகுமாருக்கு 16,458 வாக்குகளும், சாமிவேலுவிற்கு 14,637 வாக்குகளும் கிடைத்தன.

2008-ஆம் ஆண்டு மலேசியப் பொதுத் தேர்தலில் தேசிய முன்னணி 137 இடங்களை மட்டுமே கைப்பற்ற முடிந்தது. எதிர்க்கட்சிகள் 82 இடங்களைக் கைப்பற்றின. மலேசிய அரசியல் வரலாற்றில் எதிர்க்கட்சிகள் இத்தனை இடங்களைக் கைப்பற்றியது அதுவே முதல்முறையாகும். மலாய்க்காரர்கள், சீனர்களுக்கு அடுத்த நிலையில் இந்திய சமூகத்தினர் நாட்டின் அரசியல், பொருளாதார, சமூக நிலைகளைத் தீர்மானிக்கும் முக்கிய இடத்தில் இருப்பதை அது உறுதிபடுத்தியது.

மலேசிய இந்தியர்களின் இண்ட்ராப் பேரணி; ம.இ.கா தலைவர்களின் மீது இருந்த வெறுப்பு; தேர்தலுக்கு முன், முன்னாள் பிரதமர் துன் மகாதீர் பின் முகமது அளித்த பரபரப்பு பேட்டி; இன்னும் பல விசயங்கள் எல்லாம் ஐம்பது ஆண்டுகளுக்கு மேல் நன்கு வலுவான நிலையில் இருந்த இன அரசியலின் அதிகாரவர்க்கத்தை ஒதுக்கித் தள்ளியது. மலேசிய அரசியலில் ஒரு புதிய சரித்திர சகாப்தத்திற்கு வழிகாட்டியானது.

மலேசிய மக்கள் இனவாத சர்ச்சையில் இருந்து விலகி வரும் மாறுதல்களை எதிர்பார்க்கின்றனர். அரசியல்வாதிகள் யாருக்காகச் சேவை செய்கின்றார்கள் என்பதும் அவர்களிடையே ஒரு பெரிய கேள்விக் குறியாக அமைகின்றது. இந்தத் தேர்தல் களத்தில், பிரதமர் நஜீப் துன் ரசாக் மூவின மக்களையும் அணைத்துப் போகும் மறுமலர்ச்சித் திட்டங்களில் தீவிரமான கவனங்களைச் செலுத்தி வருகின்றார்.

உருமாற்றத் திட்டம், பொருளாதார உருமாற்றத் திட்டம், ஒரே மலேசியா கிளினிக் திட்டம், 500 ரிங்கிட் ஒரே மலேசியா உதவித் திட்டம், ஒரே மலேசியா கணினித் திட்டம் போன்ற பல திட்டங்களை உருவாக்கித் தந்திருக்கிறார். பணத்தைப் பில்லியன் கணக்கில் செலவு செய்தும் வருகின்றார். இதில் பல லட்சம் இந்தியர்கள் பொருளுதவி பெற்று வருகின்றனர். 

2009-ஆம் ஆண்டில் இருந்து, மலேசியாவில் இருக்கும் 250 தமிழ்ப்பள்ளிகளுக்கு, 340 மில்லியன் ரிங்கிட் நிதியுதவிகள் செய்யப்பட்டுள்ளன. இந்த நிதி ஒரு பெரிய தொகைதான். மலேசியாவில் உள்ள அத்தனை இந்தியர்களுக்கும் ஆளுக்கு 100 ரிங்கிட் கொடுத்தால் எவ்வளவு வருமோ, அந்தத் தொகை தமிழ்ப்பள்ளிகளுக்கு மூன்றே ஆண்டுகளில் கொடுக்கப்பட்டுள்ளன. 

ஆனால், 2008-ஆம் ஆண்டிற்கு முன்னால், அப்பள்ளிகள் புறக்கணிக்கப்பட்டு, அனாதையான நிலையில் கிடந்தன என்பதுதான் மலேசிய இந்தியர்களின் மனங்களில் இன்றும் ஆழமாய்ப் பதிந்துவிட்ட வேதனையான விசயமாகும்.

இருப்பினும், கடந்த ஐம்பது ஆண்டுகளாக ஓரம் கட்டப்பட்ட இந்தியர்களுக்கு இப்போது மட்டும் ஏன் கோடிக் கணக்கில் பணத்தைக் கொடுத்து மகிழ்ச்சிப் படுத்த வேண்டும். இது பல மலேசிய இந்தியர்களின் ஐயப்பாடாக அமைகின்றது. 
ஆக, அந்த மௌனமே அரசாங்கத்திற்கு கிலியை ஏற்படுத்தி இருக்கின்றது. இதில் சபா, சரவாக் பிரச்னைகள் வேறு தலைவிரித்து ஆடுகின்றன. மத்தளத்திற்கு இரண்டு பக்கம்தான் இடி. ஆனால், பிரதமர் நஜீப் துன் ரசாக் அவர்களுக்குத் திரும்பிய பக்கம் எல்லாம் இடி. பாவம் பிரதமர் என்று மலேசியர்கள் பலர் ஆதங்கப்படுகின்றனர்.

பிரதமர் நஜீப் துன் ரசாக், மலேசிய இந்தியர்களிடம் காட்டிவரும் திடீர் கரிசணையினால். அவர் மீது மலேசிய இந்தியர்களின் அனுதாப அலைகள் கொஞ்சம் கூடுதலாகவே வீசத் தொடங்கியுள்ளன. மலேசியாவின் அடிதட்டு மக்களுக்கு அவர் வழங்கி வரும் உதவித் தொகைகளும், சலுகைகளும் பிரமிக்க வைக்கின்றன. இதன்வழி கணிசமான அளவு இந்தியர்களின் ஆதரவுகளை, பெற்று வருகிறார் என்பதை யாரும் மறுக்க முடியாது.

என்று இந்த ஆண்டு தைப்பூச வாழ்த்துச் செய்தியில் பிரதமர் மலேசிய இந்தியர்களிடம் வேண்டுகோள் விடுத்து இருக்கிறார். அதில் அர்த்தம் இருக்கிறது. ஆனால், படித்து பட்டம் பெற்று வரும் இன்றைய இளம் தலைமுறையினர் வேறு மாதிரியாகப் பார்க்கின்றனர். 

கடந்த 50 ஆண்டுகளாக இவ்வளவு பணத்தையும் மேல்தட்டு வர்க்கத்தினரே பயன்படுத்தி இருக்கின்றார்கள் எனும் வெறுப்புணர்வு அவர்களிடம் மேலோங்கி வருகிறது. இப்போது பில்லியன் கணக்கில் பணத்தைக் கொட்டுகிறார்கள். ஆக, இவ்வளவு காலமாக அந்தப் பணத்தைப் பயன்படுத்திக் கொண்டவர்கள் யார் என்றும் கேட்கின்றனர். மிகச் சரியான புள்ளிவிவரச் சான்றுகளுடன் மலேசிய இந்திய இளைஞர்கள் கேள்விகளைக் கேட்கத் தொடங்கிவிட்டனர்.

இது ஒரு புறம் இருக்க, அன்வார் இப்ராஹிம் பால்புணர்ச்சி வழக்கு, ஆபாச காணொளி எனும் துன் மகாதீர் பின் முகமது காலத்து குற்றச்சாட்டுகள், பிரதமர் நஜீப் துன் ரசாக் ஆட்சியில் பலிக்காமல் போய்விட்டன. அழகாய்க் காய்களை நகர்த்தி மக்களின் கண்களை மகாதீர் மூடினார் என்றும் குற்றம் சொல்லப்படுகிறது. 

அந்த ஆபாச, அநாகரிக அரசியல் கண்டு மக்கள் வெறுத்துப் போய்விட்டார்கள். இனங்களுக்கு அப்பால்பட்டு மலாய்க்காரர்கள், சீனர்கள், இந்தியர்கள் அனைவரும் அந்த வெறுப்புகளில் அடக்கம் ஆகின்றனர். அந்த வெறுப்புகளே கணிசமான வாக்குகளை எதிர்க்கட்சியினர்களின் பக்கம் போக வைத்து இருக்கிறது. 

மலாய்க்காரர்கள் இப்போது 50க்கு 50 என்பதில் இருக்கிறார்கள். சீனர்கள் மிக உறுதியாய் இருக்கிறார்கள். எங்கே, எப்படி, என்ன செய்ய வேண்டும் என்பது அவர்களுக்கு நன்றாகத் தெரிந்து இருக்கிறது. ஆனால், இந்தியர்கள்தான் மதில் மேல் பூனையாய் நின்று தவிக்கின்றனர். சூழ்நிலைக்குத் தகுந்த மாதிரி முடிவு எடுக்கலாம் என்றும் தயங்கி நிற்கிறார்கள். 

தமிழ் மொழிக்கு ஆபத்து என்றால் எதிர்க்கட்சியினர் பக்கம் போவதற்கும் அவர்கள் தயாராக இருக்கின்றார்கள். தமிழ்ப் பள்ளிக்கூடங்களையும் அவர்களின் தெய்வ சன்னிதானங்களையும் பிரதானமாகப் பார்க்கின்றனர். இந்த இரு விசயங்களில் அரசாங்கம் மிகப் பக்குவமாகச் செயல்பட்டு வருகின்றது.

நாடாளுமன்றத்திலும், பொது நிகழ்ச்சிகளிலும் சில அரசியல் தலைவர்கள் இந்தியர்களை இழிவாகப் பேசியுள்ளனர். அதைப் பற்றி அரசாங்கம் நடவடிக்கை எதுவும் எடுக்கவில்லை. அதனால் 10,000 பேர் எதிர்க்கட்சியின் பக்கம் போவதற்கு தீர்மானித்து இருக்கிறார்கள். அத்துடன், டத்தோ அம்பிகா சீனிவாசன் அவர்களை அரசாங்கம் நடத்திய விதம், இந்தியர்களின் மனதில் தீயாய்க் கொழுந்து விட்டு எரிந்து கொண்டிருக்கிறது.

முன்பு மலேசிய இஸ்லாமிய கட்சியின் மீது இந்தியர்களுக்கு ஒரு வகையான அச்சம் இருந்தது. இப்போது அந்த அச்சம் நீங்கிவிட்டது. மலேசிய இஸ்லாமிய கட்சியினரைவிட படுமோசமான அரசியல்வாதிகள் எல்லாம், அரசாங்க ஆதரவாளர்களாக இருந்து இந்தியர்களைக் கேவலப்படுத்தும் போது, மலேசிய இஸ்லாமிய கட்சியினர் அத்தனை மோசமானவர்களாகத் தெரியவில்லை. 

மலேசிய இஸ்லாமிய கட்சியினர், இந்தியர்களிடம் மிக நெருங்கிப் பழகுகின்றனர். சென்ற 2008 பொதுத் தேர்தலில் அவர்களுடைய இஸ்லாமியக் கட்சியில், குமுதா ராமன் எனும் ஓர் இந்தியப் பெண்ணை வேட்பாளராகப் போட்டியிட வைத்து, மலேசிய மக்களையே ஆச்சரியத்தில் ஆழ்த்தினர்.

பிரதமர் பதவியில் இருந்து விலகிய பின்னரும், முன்னாள் பிரதமர் மகாதீர் முகமது பரபரப்பான பத்திரிகை செய்திகளை வெளியிட்டு குட்டையைக் குழப்பி வருகிறார். இது ஆளும் அரசாங்கத்திற்கு பெரும் தலைவலியாக இருக்கிறது. ஒட்டு மொத்த மலேசிய இந்தியர்களின் எதிர்காலத்திற்கே ஒரு தடைக்கல்லாக இருந்த மகாதீர் முகமதுவின் திமிரான பேச்சுகளை, எந்த இந்தியத் தலைவராலும் அடக்க முடியவில்லையே என்று இந்திய சமுதாயம் பொங்கி வேதனைப்பட்டது. அதனால், ம.இ.காவின் மீதும் மற்ற பல முக்கிய இந்திய சமூகத் தலைவர்கள் மீதும் இந்திய சமுதாயத்தினர், நம்பிக்கையை இழந்துவிட்டனர். 

இப்படி தேசிய முன்னணிக்கு எதிராகவும், எதிர்க்கட்சிகளுக்கு ஆதரவான ஒரு சுழலிலும்தான் இந்த 2013 மலேசியப் பொதுத் தேர்தல் நடைபெறவிருக்கிறது. இருப்பினும் இழந்த இந்தியச் சமுதாயத்தின் நம்பிக்கையைத் தூக்கி நிறுத்திட இப்போது அரசாங்கம் படாதபாடு படுகிறது. 

தேசிய முன்னணியில் அங்கம் வகிக்கும் ம.இ.கா உட்பட பல்வேறு இந்திய அமைப்புகள், மலேசிய இந்தியர்களைப் பிரதிநித்த போதும் ஒட்டு மொத்த இந்திய சமுதாயத்தின் நம்பிக்கையை யாரும் பெற்று இருக்கவில்லை. அதுதான் நிதர்சனமான உண்மை. பல இந்திய அமைப்புகள் அரசாங்கத்திடம் மான்யங்களைப் பெறுவதற்காகவே பெயரளவில் இருக்கின்றன. ஆனால், அவை மக்களுக்காக முழுமனதுடன் செயல்படவில்லை என்பது மலேசிய இந்தியர்களுக்குத் தெரிந்த விசயம்தான்.

2008-ஆம் ஆண்டு கிடைத்த மாபெரும் வெற்றியைத் தொடர்ந்து, டத்தோ ஸ்ரீ அன்வார் இப்ராஹிம் தலைமையிலான பாக்காத்தான் ராக்யாட் எனப்படும் மக்கள் கூட்டணி பெரும்பான்மை பெற்று ஆட்சியைப் பிடிக்கும் என்ற எதிர்பார்ப்பு ஒருபுறம் வலுத்து வருகிறது. இன்னொரு புறம் பிரதமர் நஜீப் துன் ரசாக் பதவியை ஏற்றதில் இருந்து பல ஆக்கப்பூர்வமான மாற்றங்களைக் கொண்டு வந்து, மக்களின் மனங்களில் நம்பிக்கையைத் தோற்றுவித்துள்ளார். தமது ஆட்சியைத் தக்க வைத்துக் கொள்வார் எனும் நம்பிக்கையும் பிறந்துள்ளது. 

அரசியல்வாதிகளிடம் மலேசியர்கள் இப்போது எதிர்பார்ப்பது எல்லாம் உயர்ந்த, உண்மையான சேவைகளைத்தான். இனவாத வெற்றுப் பசப்புரைகளை ஆளும் வர்க்கத்தினரிடம் இருந்து கேட்கத் தயாராக இல்லை. ஊழல் இல்லாத நேர்மையான அரசாங்கத்தை மக்கள் எதிர்பார்க்கிறார்கள். அந்த ஆட்சியை வழங்கப் போவது யார்? பரபரப்பான தேர்தலை மக்கள் திகிலுடன் பார்த்துக் கொண்டு இருக்கிறார்கள்.

2016-ஆம் ஆண்டு வரை சரவாக் மாநில சட்டசபை கலைக்கப்பட மாட்டாது. 2011இல் மாநிலத் தேர்தல் நடைபெற்றது. நாடாளுமன்றத்திற்கான தேர்தல் மட்டுமே நடைபெறும்.

2013 ஏப்ரல் 20ஆம் தேதி காலை 9.00 மணியில் இருந்து 10.00 மணி வரை, வேட்புமனுத் தாக்கல்கள் ஏற்றுக் கொள்ளப்பட்டன. மலேசியத் தேர்தல் வரலாற்றில் முதன்முறையாக எல்லா இடங்களிலும் வேட்பாளர்கள் போட்டியிட்டனர். தவிர, எந்த இடத்திலும் போட்டியின்றி யாரும் வெற்றி பெறவும் இல்லை. சில இடங்களில் 6 பேர் வரை வேட்புமனுத் தாக்கல் செய்தனர். மலேசிய நாடாளுமன்றத்தின் 222 தொகுதிகளுக்கு 579 வேட்புமனுக்கள், 12 மாநிலங்களின் 505 இடங்களுக்கு 1.321 வேட்புமனுக்கள் சமர்ப்பிக்கப்பட்டன. 

மலேசியப் பொதுத் தேர்தல் 2013 முடிவுகள், 2013 மே 5 இரவு 8 மணி தொடங்கி அறிவிக்கப்பட்டன. மலேசிய நாடாளுமன்றத்தின் டேவான் ராக்யாட்டில் பாரிசான் நேசனல் கூட்டணி 133 இடங்களையும், பாக்காத்தான் ராக்யாட் 89 இடங்களையும் பெற்றன. மலேசிய இந்தியர் காங்கிரசு, நாடாளுமன்றத்திற்குப் போட்டியிட்ட 9 இடங்களில் 4 இல் மட்டுமே வெற்றி பெற்றது. 5 இடங்களில் தோல்வி கண்டது. 

ஆனால், எதிர்க் கூட்டணியின் பாக்காத்தான் ராக்யாட்டைச் சேர்ந்த 11 இந்தியர்கள் நாடாளுமன்றத்திற்கு தேர்வு பெற்றனர். தவிர, மலேசிய அரசியல் வரலாற்றில் கஸ்தூரிராணி பட்டு எனும் ஓர் இந்திய இளம்பெண் எதிர்க் கூட்டணியில் நின்று வெற்றி பெற்று சாதனை படைத்துள்ளார். சீன மொழியில் சரளமாகப் பேசக் கூடிய இவர், மலேசிய நாடாளுமன்றத்தில் ஒரே இந்தியப் பெண் ஆகும். பினாங்கு, பத்து காவான் தொகுதியில் 25962 வாக்குகள் பெரும்பான்மையில் வெற்றி பெற்றார்.

"'மலேசியாவில் 2013 மே 5 இல் நடந்த "மக்களவைத்" தேர்தல் முடிவுகள்
! colspan=4 style="background-color:#E9E9E9;text-align:center;" | கட்சி (கூட்டணி)
! style="background-color:#E9E9E9;text-align:right;" |வாக்குகள்
! style="background-color:#E9E9E9;text-align:right;" |வாக்கு %
! style="background-color:#E9E9E9;text-align:right;" |இடங்கள்
! style="background-color:#E9E9E9;text-align:right;" |வாக்கு %
! style="background-color:#E9E9E9;text-align:right;" |+/–
மூலம்: Election Commission of Malaysia
மூலம்: Nohlen et al. 


























மலேசிய மக்கள் இனம், மொழி, சமயம் பார்க்காமல் 14 இந்தியர்களை நாடாளுமன்றத்திற்கு அனுப்பி வைத்து இருக்கிறார்கள்.



</doc>
<doc id="174316" url="https://ta.wikipedia.org/wiki?curid=174316" title="கரண்டிவாயன்">
கரண்டிவாயன்

கரண்டிவாயன், கரண்டி வாயன் அல்லது யுரேசிய கரண்டி வாயன் (Eurasian Spoonbill, அல்லது Common Spoonbill, "Platalea leucorodia") துடுப்பு வாயன் குடும்பமான Threskiornithidae-வைச் சேர்ந்த பறவையாகும்.

இவைகளை எளிதில் கண்டறிய இயலும். பொதுவாக உடல் முழுதும் வெண்மை நிறம் கொண்ட இப்பறவையினம் கருத்த கால்கள் மற்றும் அலகுகளைக்கொண்டிருக்கின்றன. இதுபோக இவை கூழைக்கடாவைப்போல் அலகின் நுனியில் மஞ்சள் புள்ளியும், மார்பில் மஞ்சள் நிறப்ட்டையும் கொண்டிருப்பதும் உண்டு. சப்பையான கரண்டியைப்போன்ற அலகினாலிவற்றிற்கு இப்பெயர். 

இனவிருத்திக்கால பறவைகளுக்கு தலையின் மீது மஞ்சள் வண்ண இறகுகளாலான கொண்டை இருக்கும். மார்பின் மஞ்சளும் கொண்டையும் புண்ராப்பறவைகள் பெற்றிருப்பதில்லை.

இவை ஆழம் குறைந்த களிமண் அல்லது மணல் நிறைந்த, நீர்நிலைகள் அல்லது சதுப்பு நிலங்களில் திழைக்கின்றன. இவை ஆறு, குளம், மாங்குரோவ் காடுகள் என்று நன்னீரிலோ, உப்பு நீரிலோ வசிக்கும். இவைகட்கு கோரைப்புற்கள் நிறைந்த மற்றும் சிதரியுள்ள மரங்கள் கொண்ட இடங்கள் பிடிக்கும். இவை டெல்டாக்கள், கடல் உட்புகுந்த இடங்களிலும் வாழ்கின்றன.

இவை பேலியார்க்டிக் (Palearctic) இனங்களில் ஒன்றாகுமாதலால் இங்கிலாந்து, ஸ்பெயின் முதல் வட ஆப்பிரிக்கா மற்றும் ஜப்பான் வரை பரவியுள்ளன. இவை ஐரோப்பாவில் நெதர்லாந்து, ஸ்பெயின், ஆஸ்திரியா, ஹங்கேரி மற்றும் கிரீஸ் போன்ற நாடுகளில் அதிக அளவில் காணப்படுகின்றன. 
இவை வெப்பமுள்ள இடங்களுக்கு குளிர்காலங்களில் வலசை வருகின்றன. ஐரோப்பிய பறவைகள் இனவிருத்திக்கு ஆப்பிரிக்கா செல்வதும், ருசியா பறவைகள் இந்தியாவிற்கு வலசை வருவதும் பொதுவாக ஆண்டுதோறும் காணும் இயற்கை நிகழ்வுகள். இங்கிலாந்தில், நார்ஃபொல்க் என்ற மாகாணத்தில் உள்ள ஹோல்காம் என்னும் பகுதியில் 2010 முதல் இனப்பெருக்கமும் செய்கின்றன. 2011-ல் 8 இனவிருத்தி செய்யும் ஜோடிகள் 14 குஞ்சுகளை வெற்றிகரமாக வளர்த்துள்ளன என்பது குறிப்பிடத்தக்கது.

நாரைகள் போலில்லாமல் இவை பறக்கும் தருவாயில் கழுத்தை நீட்டிக்கொண்டு பறக்கின்றன. யுரேசியக்கரண்டிவாயன்கள் தன் சகோதர இனமான ஆப்பிரிக்கக்கரண்டிவாயன்களைப்போல் இருப்பதில்லை. ஆப்பிரிக்கக்கரண்டிவாயன்கள் சிவந்த முகமும், கால்களும் இருந்தாலும் மஞ்சள் வண்ணங்களைக்கொள்வதில்லை.
பொதுவாக இவை சிறு கூட்டங்களாக இருக்கும் இயல்புடையவை, எனினும் இவற்றை தனியாகவோ 100 பறவைகள் வரையிலான கூட்டமாகவோ காண இயலும். இவை வலசை வரும் நேரம் 100 அல்லது அதற்கும் மேற்பட்ட எண்ணிக்கையில் பறக்கின்றன. பெரும்பாலும் இவை காலையிலும், மாலையிலும் சுறுசுறுப்பாக இருக்கின்றன, எனினும் கடற்கரையில் அலையடிக்கும் இயல்பைச்சார்ந்தே இவற்றின் நடத்தையிருக்கும். தன் உண்ணும் இடத்திலிருந்து பொதுவாக 15 கி.மீ. தூரத்தில் மரக்கிளைகளில் ஓய்வெடுக்கவும் உறங்குகவும் செய்கின்றன.

பொதுவாக அமைதியான பறவையினங்களான இவை தன் அலகினை ஒன்றுடனொன்று அடித்துக்கொள்ளும் பழக்கத்தால் தட்டும் ஒலியினை எழுப்ப வல்லவை. எனினும், சில நேரங்களில் இனவிருத்தி குடியிருப்புகளில் அலகு தட்டும் ஓசையோடு கூடி பன்றி உறுமும் மற்றும் டிரம்பட் போன்ற வாத்திய ஒலியையும் கேட்க இயலும்.

டி-என்-ஏ சான்றுகளைக்கொண்டு ஆராய்ந்ததில் இவ்வகை கரண்டிவாயன்கள் ராயல் மற்றும் கருமுக கரண்டிவாயன்களின் சக இனம் என்று தெளிவாகிறது. 
இவற்றிற்கு மூன்று துணையினங்கள் உள்ளன:

இவை பூச்சின் புழுக்கள், நீரில் திளைக்கும் புழுக்கள், பூச்சிகள், நத்தைவகைகள், நண்டுகள், அட்டைகள், நாக்குப்பூச்சிகள், தவளைகள், தேரைகள், தலைபிரட்டைகள் மற்றும் சிறு மீன்களை (10-15 செண்டிமீட்டருக்கும் குறைவாக இருக்குமானால்) பிடித்துண்ணும். இவை பாசி மற்றும் சிறு நீர்த்தாவர உறுப்புக்களையும், சில நேரத்தில் மற்ற விலங்கினங்களில் கழிவையும் உண்ணும்.

இவை ஏப்ரல் முதல் இனவிருத்தியில் ஈடுபடும். பல பறவைகள் வலசை வந்தாலும், பெரும்பாலும் இவை வெகு தூரம் செல்வதில்லை. இதன் இனவிருத்தி மழைக்காலத்தினை ஒத்திருக்கும். இவை குடியிருக்கும் மரங்கள் கரண்டி வாயன்கள் மட்டுமோ, அல்லது வேரினங்களுடன் (செந்நாரை, கொக்கு, நீர்க்காகம், போன்றவை) சேர்ந்தோ இருக்கும்.

கரண்டிவாயன்களின் கூடு முழுக்க முழுக்க குச்சிகள் மற்றும் இலைதழைகள் கொண்டு உருவாக்கப்படும் ஒரு மேடை. இவற்றின் கூட்டை நெருக்கமான கோரைப்புற்கள், புதர்கள், மற்றும் மரத்தின் கிலைகளில், தரையிலிருந்து 5 மீட்டர் உயரத்தில் அமைக்கின்றன. குடியிருப்புகளில் கூடுகள் ஒன்றோடொன்று மிகவும் அருகாமையில் இருக்கும். வெறும் ஒன்றல்லது இரண்டு மீட்டர் இடைவேளை மட்டுமே இருக்கும். இவ்வகை குடியிருப்புகள் உண்ணும் இடத்திலிருந்து 10 முதல் 15 கிலொமீட்டர்கள் தொலைவில் அமைக்கப்பட்டிருகும், எனினும் சிலவன 35-40 கி.மீ தூரம் கூட இருக்கும்.

குஞ்சுகள் பொரிக்கும் வேளையில் உடல் முழுதும் ஒரே பழுப்பாக இருக்கின்றன. அலகும் மற்ற பறவைகளைப்போன்று உருண்டையாகவும் இருந்தாலும், இவற்றின் இளஞ்சிவப்பு அலகுகள் வளர்ந்து இளஞ்சிவப்பான தட்டைக்கரண்டி போலாகும். 

பின்னர் பெரிய பறவைகளைப்போல் இவற்றின் அலகுகளும் கருத்த வண்ணமும் நுனியில் மஞ்சள் நிறமும் கொண்டிருக்கும்.

இவை புகலிடமாகக்கருதும் காடுகளின் அழிவாலும், சுற்றுப்புற சூழல் கேட்டாலும், கோரைப்புற்கள் வாழும் இடங்கள் அரிதாக ஆவதாலும் இவை பெரும் பாதிப்பிற்காளாகின்றன. கிரீஸ் நாட்டில் அதிக அளவில் மீன் பிடித்தலும், மனிதர்கள் இவற்றின் முட்டைகளை திருடுவதாலும் முன்னால் இவை அரிதாயின. எனினும் இவற்றை திரும்ப இங்கிலாந்து போன்ற நாடுகளிம் முயற்சியால், மீண்டும் பல்கிப்பெருகி உயிர்வாழ வாய்ப்புருவாகியிருக்கிறது.



</doc>
<doc id="174318" url="https://ta.wikipedia.org/wiki?curid=174318" title="இராக்கொக்கு">
இராக்கொக்கு

இராக்கொக்கு அல்லது கருந்தொப்பி இராக்கொக்கு என்பது ("Black-crowned Night Heron", "Nycticorax nycticorax")) நீர்நிலைகளை சார்ந்திருக்கும் வாத்தினை ஒத்த உடலளவுடைய பறவையினம்.

இவை சுமாராக 64 செ.மீ. நீளமும், 800 கிராம் எடையும் உள்ளன. 

இவைகட்கு கருப்பு நிறத்தில் தொப்பியினைப்போன்ற அமைப்பு தலையின்மீது இருப்பது போக வெள்ளையாகவோ, பழுப்பாகவோ உடல் உள்ளது. சிவந்த கண்களும், குட்டையான மஞ்சள் நிறக்கால்களும் இருக்கும். கருத்த நிறத்திலும் மஞ்சள் கலந்த நிறத்திலும் அலகு உண்டு. இளம்பழுப்பு நிறத்தில் சிறகுகளும், கழுத்தும் உடலின் அடிப்பகுதியும் வெளிரிப்போனது போல் இருக்கும். இரண்டு அல்லது மூன்று இறகுகள் மட்டும் தலையின் பின்புறம் இனவிருத்திக்காலங்களில் நீண்டிருப்பதுண்டு. இரு பாலினமும் ஒன்றாயிருப்பினும் ஆண்கள் பெரியதாக இருப்பதைக்காணலாம். இவை மற்ற நாரைகள் அல்லது கொக்குகள் போன்றில்லாமல் சற்றே தடித்த உடல் வாகுடனும் நீளம் குறைந்த அலகினையும் கால்களும், கழுத்தும் கொண்டுள்ளன. கூனல் பொட்டது போன்று அமர்ந்திருப்பது இதன் சிறப்பம்சம். இவை வேட்டையின் போது மட்டும் கழுத்தை நீட்டுவதால், இராக்கொக்கை நீரில் மேய்ந்துண்ணும் பறவைகளோடு (wading birds) ஒப்பிட இயலும். மற்ற மீனுண்ணும் பறவைகள் பகலில் வேட்டையாட, இவை மட்டும் இரவுப்பறவையாயின.

இளம் பறவைகள் பழுப்பும்-இளஞ்சிவப்பும் கலந்த உருவையும், பல இடங்களில் வெளிரிப்போன புள்ளிகளையும் கொண்டுள்ளன. அடிப்பகுதிகள் வெளுத்துப்போயிருக்கும். கண்கள் இளஞ்சிவப்பு கண்களும் பச்சை-மஞ்சள் கால்களும் கொண்டுள்ளன. இவைகள் மிகவும் அதிகமாக ஒலியெழுப்பும் தன்மையோடு "குவாக்", "குவாக்", அல்லது "வாக்", "வாக்" என்று கூக்குரலிடுகின்றன.

உலகம் முழுதும் பரவி இருக்கின்றன என்றாலும் ஆஸ்திரலேசியா போன்ற மிகுந்த குளிருள்ள பிரதேசங்களை தவிர்க்கின்றன. இப்பகுதிகளில் இளஞ்சிவப்பு இராக்கொக்குகள் ஆட்சி செய்தாலும், இவை இரு இனங்களும் தம்முள்ளே இனவிருத்தியும் செய்தல் கூடும். இவை அதிகபட்ச வாழ்விடங்களில் வலசை வரக்கூடிய தன்மை கொண்டுள்ளன, எனினும் பல இடங்களில் தங்கும் உள்ளூர்ப்பறவைகளாகவே காணப்படுகின்றன (குளிர்மிகுந்த பேடகோனியா உட்பட). வட அமேரிக்காவிலுள்ள பறவைகள் மெக்சிகோ மற்றும் தென் அமேரிக்காவிலும் மத்திய அமேரிக்காவிலும் மேற்கிந்திய தீவுகளுக்கும் வலசை வருகின்றன. பழைய உலக பறவைகள் ஆப்பிரிக்காவிற்கும், தெற்கு ஆசியாவிற்கும் வலசை வருகின்றன.

இவ்வினத்திற்கு நான்கு துணையினங்கள் உள்ளன:

இவை பகல் முழுதும் ஏதாவதொரு மரக்கிளையிலோ புதர்களிலோ ஓய்வெடுத்துவிட்டு, மாலைப்பொழுதுகளிலும் இரவிலும் கூட்டங்களாக வேட்டையாட கிளம்புகின்றன.

இராக்கொக்குகள் நீரின் கரையருகே இரவிலும் அதிகாலையிலும் அசையாது தன் இரையின் அசைவுகளை பார்த்திருக்கும். தருணம் சரியாய் அமையும் வேளையில் இவை கொத்திப்பிடித்துண்ணுகின்றன. இவற்றின் முக்கிய உணவு சிறிய மீன்கள், தவளைகள், தேரைகள், பூச்சிகள், ஓடுடைய நீர்வாழ் உயிரினங்கள் மற்றும் சிறிய பாலூட்டிகளுமாகும். 

இவை 3 முதல் எட்டு முட்டைகள் வரை இடுகின்றன.

இவற்றின் பேரினப்பெயரான "Nycticorax" என்பதற்கு "இரவின் காகம்" என பொருள். இவை இரவில் பெரும்பாலும் வேட்டையாடுதலாலும், இவற்றின் ஒலி காகம் கரைவதைப்போலிருப்பதாலும் இவ்வாறாகப்பெயரிட்டனர். 
ஃபாலக்லாந்து தீவுகளில் இவற்றின் பெயர் ஒலிவடிவை முன்னிட்டு "குவார்க்" ("quark") என்றும், பல்வேறு மொழிகளில் இதுபோன்றொலிக்கும் பெயர்களும் உள்ளன. எடுத்துக்காட்டாக டச்சு மற்றும் பிரிசியன் (Frisian) மொழியில் "kwak", செக் மொழியில் "kvakoš noční", உக்ரேன் மொழியில் "квак", ருசியா மொழியில் "кваква", வியட்நாம் மொழியில் "Vạc", இந்தோனிசியா மொழியில் "Kowak-malam", மற்றும் குவெசுவா (Quechua) மொழியில் "Waqwa" எனவும் பெயரிட்டுள்ளன.




</doc>
<doc id="174336" url="https://ta.wikipedia.org/wiki?curid=174336" title="வாயு பகவான்">
வாயு பகவான்

இந்து மத தொன்மைவியல் படி வாயு பகவான் என்பவர் காற்றின் அதிபதியாவார். வாயு பகவானுக்கும் அஞ்சனை என்று பெண்ணிற்கும் பிறந்தவராக ஆஞ்சநேயர் அறியப்படுகிறார்.

பதினெட்டு புராணங்களில் வாயு பகவானின் வாயு புராணமும் அடங்குகிறது. இருந்தும் சிவ புராணம் பதினெட்டு புராணங்களில் ஒன்றா என்ற சிறு ஐயப்பாடு உள்ளது.

வாயு புராணம் பூர்வ பாகம், உத்தர பாகம் என்று இரண்டு பெரும் பிரிவுகளைக் கொண்டது. மேலும் நூற்றிப் பன்னிரெண்டு (112) அத்தியாயங்களேயும், இருபத்து நான்காயிரம்(24,000) ஸ்லோகங்களையும் உள்ளடக்கியது. இது வாயுபகவானால் கூறப்பட்டதால் வாயு புராணம் என அழைக்கப்படுகிறது.

அஸ்தினாபுரத்தின் அரசனான தசரத மன்னன் தனக்கு குழந்தை பேறு வேண்டி யாகம் செய்தார். அந்த யாகத்தில் கிடைத்த பிரசாதத்தினை மனைவிகளுக்குப் பகிர்ந்தளிக்கும் பொழுது, கௌசல்யாவின் பங்கிலிருந்து சிறிய அளவினை கழுகொன்று எடுத்து சென்றது. அது குழந்தை வரம் வேண்டி தவமிருந்த அஞ்சலையிடம் சேர்ப்பித்து. இதற்கு காரணமான வாயு பகவானின் அருளால் பிறந்தமையால் "ஆஞ்சிநேயரை" வாயு மைந்தன் என்று குறிப்பிடுகிறார்கள்.

மகாபாரத இதிகாசத்தி்ல் வருகின்ற பஞ்ச பாண்வர்களில் பீமன் குந்திக்கும் வாயு பகவானுக்கும் பிறந்தவர்.


</doc>
<doc id="174337" url="https://ta.wikipedia.org/wiki?curid=174337" title="கன்னட இலக்கிய மன்றம்">
கன்னட இலக்கிய மன்றம்

கன்னட இலக்கிய மன்றம் (ಕನ್ನಡ ಸಾಹಿತ್ಯ ಪರಿಷತ್ತು, கன்னட சாகித்திய பரிசத்) என்பது கன்னட மொழியின் வளர்ச்சிக்காக பாடுபடும் தன்னார்வல இயக்கம். இது கர்நாடகத்தின் தலைநகர் பெங்களூரில் அமைந்துள்ளது. கன்னட இலக்கிய மாநாடுகளை நிகழ்த்துதல், நூல்களை வெளியிடல் போன்ற செயல்பாடுகளை மேற்கொள்ளும்.





</doc>
<doc id="174339" url="https://ta.wikipedia.org/wiki?curid=174339" title="சீவுக்குச்சி விளையாட்டு">
சீவுக்குச்சி விளையாட்டு

சீவுக்குச்சி விளையாட்டு அண்மைக்காலத் தமிழர் விளையாட்டுகளில் ஒன்று. இது சிறியதும், செலவு இல்லாததும் ஆகும். இரட்டைப் படை எண்களில், பத்து, பன்னிரண்டு எண்ணிக்கையில் தென்னை மட்டையில் இருந்து எடுக்கப்படும் ஈர்க்குச்சி(ஈர்க்கு) / சீவுக்குச்சிகளை எடுத்து அனைத்தையும் ஒருங்கிணைத்து ஒன்றை மட்டும் படுக்கைவாட்டில் இவற்றின் இடயில் வைத்து கீழே வீச வேண்டும். பின்னர் மற்றோர் குச்சியில் படாதவாறு ஒவ்வொரு குச்சிகளையும் வெளியே எடுக்க வேண்டும். மற்றோர் குச்சி அசைந்தால் விளையாடுபவர் தோற்றவர் ஆகிவிடுவார். ஒரு நேரத்தில் ஒருவரே இவ்விளையாட்டை விளையாட முடியும். விளையாடும் நபர்கள் மாற்றி மாற்றி விளையாடுவர்.


</doc>
<doc id="174350" url="https://ta.wikipedia.org/wiki?curid=174350" title="டெல்லி பெல்லி">
டெல்லி பெல்லி

டெல்லி பெல்லி 2011 ஆம் ஆண்டு வெளியான இந்தித் திரைப்படம். அக்சத் வர்மாவின் தயாரிப்பில், அபினய் தியோவின் இயக்கத்தில் வெளியானது. குணால் ராய் கபூர், வீர் தாசு, பூர்ணா ஜகன்னாதன், சேனாசு டிரெசரிவாலா ஆகியோர் முதன்மை வேடங்களில் நடித்துள்ளனர். இது சேட்டை என்னும் பெயரில் தமிழில் மொழிமாற்றம் செய்யப்பட்டு வெளியானது.


</doc>
<doc id="174351" url="https://ta.wikipedia.org/wiki?curid=174351" title="சேட்டை (திரைப்படம்)">
சேட்டை (திரைப்படம்)

சேட்டை 2013 ஆம் ஆண்டு வெளியான தமிழ்த் திரைப்படம், இது டெல்லி பெல்லி என்னும் இந்தித் திரைப்படத்தினைத் தழுவி தமிழில் எடுக்கப்பட்டது. இப்படத்தில் ஆர்யா, அஞ்சலி, சந்தானம், அமரன், அன்சிகா மோத்வானி ஆகியோர் நடித்துள்ளனர். இத்திரைப்படம் தெலுங்கில் நாட்டி பாய்சு என்ற பெயரில் வெளியாகவுள்ளது.


</doc>
<doc id="174356" url="https://ta.wikipedia.org/wiki?curid=174356" title="பதுக்கு நினைவகம்">
பதுக்கு நினைவகம்

கணினியின் மைய முறைவழி அலகிற்குத் தேவையான தரவுகள் தற்போக்குப் பெறுவழி நினைவகத்தினூடாக செல்கின்றன. ஆனால், தற்போக்குப் பெறுவழி நினைவகம் மைய முறைவழி அலகிற்குத் தேவையான அளவு கதியில் தரவுகளை வழங்கும் ஆற்றலைக் கொண்டிருப்பதில்லை. இதற்குக் காரணம் தற்போக்கு பெறுவழி நினைவகத்தின் கதி மைய முறைவழி அலகின் கதியிலும் குறைவாக இருப்பதே ஆகும். இக்குறைபாட்டை தவிர்க்க பதுக்கு நினைவகம் (cache memory) பயன்படுத்தப்படுகிறது.

பதுக்கு நினைவகம் பிரதானமாக மூன்று வகைப்படும்.

உரிய மைய முறைவழி அலகினினுள்ளே முதல் பதுக்கு நினைவகம் அமைந்திருக்கும். அதன் கொள்ளளவு மிகச் சிறிய பெறுமானத்தைக் கொண்டிருக்கும். மைய முறைவழி அலகிற்குத் தரவுகளும் அறிவுறுத்தல்களும் தேவையான போது அவை இருக்கின்றனவா என்பது இம்முதல் பதுக்கு நினைவகத்தில் முதலில் தேடப்படும்.

மைய முறைவழி அலகிற்கு மிக அண்மையில் தாய்ப்பலகை மீது பொருத்தப்பட்டுள்ள துணைப் பதுக்கு நினைவகம் முதல் பதுக்கு நினைவகத்திலும் கூடுதலான கொள்ளளவுடையது. அதேவேளை துணைப் பதுக்கு நினைவகம் செயற்படும் கதி முதல் பதுக்கு நினைவகத்தின் கதியிலும் குறைவானது.

நவீன கணினிகளில் மட்டுமே மூன்றாம் பதுக்கு நினைவகம் காணப்படும். இது தாய்ப்பலகையில் பொருத்தப்பட்டிருக்கும்.

www.nie.lk/ebook/e10tim33.pdf


</doc>
<doc id="174357" url="https://ta.wikipedia.org/wiki?curid=174357" title="உப்பத்தூர்">
உப்பத்தூர்

உப்பத்தூர் (ஆங்கிலம் : Uppathur) இது இந்திய மாநிலம் தமிழ்நாடு, விருதுநகர் மாவட்டம், சாத்தூர் வட்டம் சாத்தூர் ஊராட்சி ஒன்றியத்திலுள்ள ஊராகும்.



</doc>
<doc id="174372" url="https://ta.wikipedia.org/wiki?curid=174372" title="வாயு புராணம்">
வாயு புராணம்

வாயு புராணம் (தேவநாகரி:वायु पुराण, வாயு புராணா) என்பது சிவபெருமான் பெருமைகளை வாயு பகவான் கூறியதாகும். 

வாயு புராணம் பூர்வ பாகம், உத்தர பாகம் என்று இரண்டு பெரும் பிரிவுகளை கொண்டது. மேலும் 112 அத்தியாயங்களையும், இருபத்து நான்காயிரம்(24,000) ஸ்லோகங்களையும் உள்ளடக்கியது. இது வாயுபகவானால் கூறப்பட்டதால் வாயு புராணம் என அழைக்கப்படுகிறது.

இப்புராணத்தில் சிவனின் எட்டு பெயர்கள் குறிப்பிட்டுள்ளது. அவ்வெட்டு பெயர்கள் முறைய 1 உருத்திரன், 2 பவன், 3 சிவன், 4 பசுபதி, 5 ஈஸ்வரன் , 6 பீமன், 7 உக்கிரன், 8 மகாதேவன் ஆகும்


</doc>
<doc id="174373" url="https://ta.wikipedia.org/wiki?curid=174373" title="படி வரைபடம்">
படி வரைபடம்

ஒரு வட்டத் தொகுதியின் படி வரைபடம் (power diagram) என்பது பல்கோண வடிவச் சிறுசிறுப் பகுதிகளாகப் பிரிக்கப்பட்ட யூக்ளிடிய தள வரைபடம். இச்சிறு பகுதிகள், வட்டத் தொகுதியைச் சேர்ந்த ஒவ்வொரு வட்டத்துக்கும் ஒரு சிறு பகுதியாக வரையறுக்கப்பட்டிருக்கும். எடுத்துக்கொள்ளப்பட்ட வட்டத் தொகுதியைச் சேர்ந்த ஒரு வட்டம் "C" -க்குரிய பகுதியிலுள்ள எந்தவொரு புள்ளிக்கும் அவ்வட்டத்தைப் பொறுத்த படியானது அதே தொகுதியிலுள்ள பிற வட்டங்களைப் பொறுத்த படிகளின் மதிப்பை விடச் சிறியதாக இருக்கும். 

வட்டம் "C" -க்கு வெளியேயுள்ள புள்ளி "P" எனில், அப்புள்ளியிலிருந்து வட்டத்துக்கு வரையப்படும் தொடுகோட்டின் நீளத்தின் வர்க்கம் வட்டத்தைப் பொறுத்த அதன் படியாகும். வட்டமையத்துக்கும், புள்ளி "P" -க்கும் இடைப்பட்ட தொலைவு "d" மற்றும் வட்டத்தின் ஆரம் "r" எனில் பித்தாகரசின் தேற்றப்படி "P" இன் படி:

தளத்திலுள்ள அனைத்துப் புள்ளிகளுக்கும் இதே வாய்ப்பாட்டினைப் பயன்படுத்தலாம். புள்ளி வட்டத்துக்கு வெளியிலிருந்தால் படி நேர் மெய்யெண்ணாகவும்; வட்டத்துக்குள் இருந்தால் எதிர் மெய்யெண்ணாகவும்; வட்டத்தின் மீதிருந்தால் பூச்சியமாகவும் இருக்கும்.

"C" எனும் "n" வட்டங்களின் படிவரைபடத்தில் வட்டங்கள் அமையும் யூக்ளிடிய தளம் "R" எனக் குறிக்கப்படும் "n" சிறு பகுதிகளாகப் பிரிக்கப்பட்டிருக்கும். புள்ளி "P" "R" இல் இருக்குமானல் வட்டம் "C" ஐப் பொறுத்து அதன் படி ஏனைய வட்டங்களைப் பொறுத்த படிகளைவிடச் சிறியதாக இருக்கும்.

"n" = 2 எனில், இரு வட்டங்களின் படி வரைபடத்தில் அவ்வட்டத்தின் சமதொடு அச்சினல் பிரிக்கப்பட்ட இரு அரைத்தளங்கள் உள்ளன.


</doc>
<doc id="174375" url="https://ta.wikipedia.org/wiki?curid=174375" title="பிரம்ம புராணம்">
பிரம்ம புராணம்

பிரம்ம புராணம் (தேவநாகரி:ब्रह्म पुराण, பிரம்ம புராணா) என்பது மகா புராணங்களில் முதலில் தோன்றியதாகும். எனவே இதனை "ஆதிபுராணம்" என்றும் கூறுகின்றனர். இது பத்தாயிரம் (10,000) சுலோகங்களை உள்ளடக்கிய ராஜசிக புராண வகையைச் சார்ந்ததாகும்.

http://temple.dinamalar.com/news_detail.php?id=10855 பிரம்ம புராணம் பகுதி-1
http://temple.dinamalar.com/news_detail.php?id=10856 பிரம்ம புராணம் பகுதி-2


</doc>
<doc id="174381" url="https://ta.wikipedia.org/wiki?curid=174381" title="லினக்சு கருனி">
லினக்சு கருனி

லினக்ஸ் என்பது திறந்த ஆணைமூல இயக்குதளமான குனூ/லினக்சின் (GNU/Linux) அடிப்படை மென்பொருளான கருனி (Kernel) இனது பெயராகும். லினக்ஸ் கருனி (Linux Kernel) என்பது, கணினி ஒன்று இயங்கத்தேவையான மிக அடிப்படை மென்பொருளான கருனி களில் புகழ்பெற்ற ஒன்றாகும். இம்மென்பொருள் லினஸ் டோர்வால்ஸ் என்பவரது முயற்சியால் 1991ம் ஆண்டு உருவாக்கப்பட்டு தற்போது உலகம் எங்கும் பரந்திருக்கும் வல்லுனர்களால் படிப்படியாக வளர்த்தெடுக்கப்பட்டுவருகிறது.

பொதுவான பயன்பாட்டில் லினக்சு என்ற சொல் குனூ/இலினக்சு (GNU/Linux) இயக்குதளத்தை குறிக்க பயன்படுத்தப்பட்டாலும் அவ்வாறு லினக்சு என்று பயன்படுத்துவது அடிப்படையில் தவறானதாகும்.

இது முதன் முதலில் இது இன்டெல் 80386 என்ற நுண்செயலிக்காக உருவாக்கப்பட்டது. ஆனால் அது மற்ற பணித்தளங்களிலும் வேலை செய்யும். அது சி மொழி மற்றும் குனூ சி மொழியின் நீட்சியின் உதவியோடும் கட்டமைப்பு மொழி (assembly language) (in the GNU Assembler's "AT&T-style" syntax) உதவியோடும் எழுதப்பட்டதாகும்.

இது குனூ பொது காப்புரிமம் (GNU General Public License) எனப்படும் காப்புரிமையின் கீழ் உருவாக்கப்பட்டவை. அதனால் லினக்ஸின் மூல நிரல் காப்புரிமை அற்றதாகும்.

கருனி என்பது சிறந்து விளங்கும் குனூ/லினக்ஸ் இயக்க அமைப்பின் மூலநிரல் மென்பொருளாகும். லினக்ஸ் கருனியானது திறந்த ஆணைமூலமாக கிடைக்கிறது. க்னூ/லினக்ஸ் இயக்குதளமானது லினக்ஸ் கருனியைக் கொண்டிருக்கிறது.

இந்த திட்டம் 1991-ஆம் ஆண்டு யூசுநெட்டு செய்திக்குழு-வில்(comp.os.minix) ஒரு பிரபலமான பதிவுடன் துவங்க பட்டது. அந்த பதிவில் கூறப்பட்டுள்ளவற்றுள் சில பின்வருமாறு :

" I'm doing a (free) operating system (just a hobby, won't be big and professional like gnu) for 386(486) AT clones. This has been brewing since April, and is starting to get ready. I'd like any feedback onthings people like/dislike in minix, as my OS resembles it somewhat (same physical layout of the file-system (due to practical reasons)among other things)."



லினஸ் ரோவாட்ஸ் மூல நிரல்களை மேற்பார்வை செய்து பிந்தைய கேர்னலுடன் வெளிவிடுவதும் பழைய கேர்னகளை வேறு நிரலாக்கர்களைப் பராமரிக்கவிடுகின்றார். W

மற்றும் வேறு லினஸ் கேணல் நிரலாக்கர்கள்
(See the
லினக்ஸை பராமரிப்பவர்களின் கோப்பு).

முதன்முதலில், டோர்வோல்டு அவர்கள், லினக்ஸை, எந்த ஒரு வர்த்தகமும் தன் வசப்படுத்திக்கொள்ளாதவாறு அதன் காப்புரிமையை அமைத்துள்ளார். பின்னர் ஜி.என்.யு ஜன்ரல் புப்ளிக் காப்புரிமைக்கு (பாகம் 2) மாற்றப்பட்டது. இந்த ஆவணங்கள், லினக்ஸ் தொகுப்பை பரிமாறிகொள்ளவும் மற்றும் அதனை மாற்றம் செய்ததை விற்கவும் வழிசெய்கிறது. அவ்வாறு செய்யப்படும் லினக்ஸ் தொகுப்பு, அதன் சோர்ஸ் கோடையையும் சேர்த்து இதெ காப்புரிமையின் கீழ் வெளியிடப்பட வேண்டும்.

திரு. டோர்வோல்டு அவர்கள், லினக்ஸின் ஜி.பி.எல் காப்புரிமைப் பற்றி பேசும்பொழுது, ""best thing I ever did."" என்று வர்ணித்துள்ளார் இந்த தொடுப்பை காணவும்

லினக்ஸின் சின்னம் டக்ஸ் (TUX) எனப் பெயரிடப்பட்ட பென்குயின் பறவையாகும். இச்சின்னத்தை உருவாக்கியவர் அமெரிக்காவை சேர்ந்த நிரலாளர் இலாரி இவிங். 'இலாரி இவிங்'கின் டக்ஸ் பக்கம்

டக்ஸின் உருவம் பல மாறுபட்ட வடிவங்களில் காணப்படுகிறது, சில தோற்றங்கள் முப்பரிமாண வடிவிலும் உள்ளன. லினக்சின் சின்னம் ஏன் "பென்குயின் பறவை" என்பதற்கு லினசு டோர்வால்டுசின் பதில் "லினசிற்கு பென்குயின் பிடிக்கும், அவ்வளவே".

டக்ஸ் எனப்பெயர் வர காரணம் ஆங்கிலத்தில் டோர்வால்ட்சின் லினக்ஸ் (Torvalds' LinUX) என்பதன் சுருக்கமென கருதப்படுகிறது. டக்ஸ் பெயர் காரணம்



</doc>
<doc id="174384" url="https://ta.wikipedia.org/wiki?curid=174384" title="யோக முத்திரைகள்">
யோக முத்திரைகள்

யோக முத்திரைகள் என்பது இந்திய யோகக் கலையில் ஒரு பாகமாகும். யோக முத்ரா என்று சமஸ்கிருத மொழியில் கூறுகிறார்கள். முத்ரா என்ற சொல்லுக்கு இறைவழிபாட்டின்போது விரல்களை குறிப்பிட்ட வகையாக வைத்துக் கொள்ளும் முறை என்ற பொருளாகும். இந்த சொல்லிருந்து தோன்றியது. 

இந்த முத்திரை பயிற்சிக்கு கை விரல்களே மூலதனமாகும். இம்முத்திரைகள் பற்றி தன்வந்திரி தன்னுடைய தன்வந்திரி வைத்தியம் 1000 என்ற நூலில் குறிப்பிட்டுள்ளார். 

யோக முத்திரைகள் செய்வதற்கு தூய்மையும், அமைதியும் நிறைந்த இடத்தில் உடலை தளர்த்தி இரண்டு கைகளையும் முழங்கால் மீது தளர்வாக வைத்து யோக முத்திரைகளை பிடிக்க வேண்டுமென தன்வந்திரி குறிப்பிடுகிறார்.

மோகினி முத்திரை, சோபினி முத்திரை, திருவினி முத்திரை, யோனி முத்திரை, அபான முத்திரை, சுவகரண முத்திரை முதலிய ஆறு முத்திரைகளையும் "சித்தியுள்ள முத்திரைகள் ஆறு" என்கிறார் தன்வந்திரி. 

என பலவகையான யோக முத்திரைகள் யோக கலையில் உள்ளன.

இம்முத்திரைகளை தியானத்தின் போது பயன்படுத்தி ஞானம், உடல் பலம் ஆகியவற்றை பெருவதற்காக பயன்படுத்துகின்றார்கள்.


</doc>
<doc id="174392" url="https://ta.wikipedia.org/wiki?curid=174392" title="சைவ பரிபாஷை">
சைவ பரிபாஷை

சைவ பரிபாஷை என்னும் நூல் 16 நூற்றாண்டில் வாழ்ந்த சிவாக்கிர யோகிகள் என்பவரால் எழுதப்பட்டது. சிவஞான போதம் என்னும் நூலுக்கு விளக்கமாக உரைநடையில் ஆகம அடிப்படையில் எழுதப்பட்ட நூல். பரிச்சேதம், பதிலக்ஷணம், பசுலக்ஷணம், பாசலக்ஷணம், முத்தி இலக்கணம் என்று ஐந்து பிரிவுகளாக இந்த நூல் அமைந்துள்ளது. வடமொழிச் சாத்திரங்களை அதிக அளவில் மேற்கோளாக எடுத்துக் காட்டுகிறது. 


</doc>
<doc id="174402" url="https://ta.wikipedia.org/wiki?curid=174402" title="நீலச்சிறகி">
நீலச்சிறகி

நீலச்சிறகி (Garganey, "Anas querquedula") என்பது சிறுவகை நீரின் மேற்பரப்பிலிருந்து உணவை உட்கொள்ளும் பறவையினம். இவ்வினம் முதன்முறையாக 1758 ஆண்டில் லினேயசுவால் விவரிக்கப்பட்டு இன்னமும் அவர் தந்த பெயரினையே கொண்டுள்ளன. இவை மற்ற கிளுவைகள் மற்றும் சிறு வாத்துக்களைப்போல் கால்களையும் இறக்கைகளையும் அடித்துக்கொண்டு தண்ணீரிலிருந்து எளிதில் எழும்ப வல்லவை.

வளர்ந்த ஆண் பறவையினை எளிதில் கண்டுகொள்ளும் வகையில் இளஞ்சிவப்பு நிற தலையும், மார்பும், கண்ணின் மேலிருந்து தலையின் பின்புறம் வரை ஒரு வெள்ளை நிற பிறையும் கொண்டுள்ளன. இது போக உடல் முழுதும் பழுப்பு நிறத்தாலான இறகுகள் போர்த்தியிருக்க, பெண்களும் உடலெங்கும் இளஞ்சிவப்பு நிறம் கொண்டுள்ளது. பழுப்பான அலகினையும் கால்களையும் கொண்ட இவை பறக்கும் போது இளம் நீல நிறம் உள்ளதால் இதற்கு நீலச்சிறகி என பெயரளித்துள்ளார்கள். நீந்தும் போது மட்டும் வெள்ளை நிற வெளிப்புறம் கொண்ட பின் சிறகுகள் தெரிகின்றன. 
பெண் பறவையை இனம் காண சிறிது குழப்பம் ஏற்படலாம், ஏனென்றால் இவை கிளுவையினைப்போல் இருக்கும். எனினும், முகத்திலுள்ள வண்ணங்கள் தெளிவாக இருப்பதனால் இவற்றை பிரித்துச்சொல்ல இயலும். மேலும் இவை அடிக்கடி தலையை ஆட்டும் பழக்கமும் நீரின் மேல்பரப்பில் உட்கொள்ளும் முறையினாலும் வேறு அமைப்புள்ள அலகினாலும் தனித்து அடையாளம் தெரியும்.

வலசை வரும் பறவையினத்தைச்சேர்ந்த இவை பொதுவாக ஐரோப்பா மற்றும் மேற்கு ஆசியாவில் இனவிருத்தி செய்கின்றன. குளிர்காலங்களில் இவை மொத்தமாக தெற்கு ஆப்பிரிக்காவிற்கும், இந்தியாவிற்கும் (முக்கியமாக சாந்த்ராகாச்சி) மற்றும் ஆஸ்திரலேசியாவிற்கும் புலன் பெயருகின்றன. இவை சில நேரங்களில் இங்கிலாந்தின் தீவுகளிலும், அமைதியான நார்ஃபோக் (Norfolk) மற்றும் சஃபோக் (Suffolk) சதுப்பு நிலங்களில் இனப்பெருக்கம் செய்கிறது. சில இணைகள் அயர்லாந்தின் வெக்ஸ்போர்டிலும் (Wexford) இனப்பெருக்கம் செய்கின்றன.

ஆண் இனவிருத்திக்காலத்தில் மட்டும் தனிச்சிறப்பு வாய்ந்த, இணையை அழைக்கும் விதமான ஒலியை எழுப்புகிறது. பெண் பறவைகள் அமைதியாக இருக்கும் என்றாலும், அவை சிறிய அளவிலான "குவாக்" என்ற ஒலியெழுப்ப இயலும். 

நீலச்சிறகி போன்ற வாத்துக்கள் நீரின் மேல்மட்டத்திலிருந்து தங்கள் அலகுகளால் உணவை பிரித்தெடுக்க முடியும். இவை தலையையோ கழுத்தையோ தண்ணீருக்கடியில் ஆழ்த்துவதில்லை.

இவை இனப்பெருக்கத்தை ஆழமில்லா சதுப்புநிலங்களுக்கு அருகாமையிலிருக்கும் புல்வெளிகளில் செய்கின்றன.

பதினேழாம் நூற்றாண்டு முதல் இவற்றின் பெயர் பயன்பாட்டில் உள்ளது. இது இத்தாலிய மொழியில் "gargenei", அல்லது "garganello"-விலிருந்து வந்துள்ளது. இதற்கு ஒருவகை இரத்தநாளத்தின் பெயராகும். ஆங்கில உபயோகமானது 1555-ல் கோன்ராட் கெஸ்னர் என்பவர் தன் "Historiae Animalium" (விலங்குகளின் வரலாறு) என்ற புத்தகத்தில் ஆரம்பமானது எனலாம்.

இப்பறவையினம் ஆப்பிரிக்க-யுரேசிய வலசை வரும் நீர்ப்பறவைகள் பாதுகாவல் ஒப்பந்தத்தின் ("Agreement on the Conservation of African-Eurasian Migratory Waterbirds" (AEWA)) கீழ் பாதுகாக்கப்படும் சில இனங்களில் ஒன்றாகும். 



</doc>
<doc id="174403" url="https://ta.wikipedia.org/wiki?curid=174403" title="வினோ நோகராதலிங்கம்">
வினோ நோகராதலிங்கம்

சுப்பிரமணியம் நோகராதலிங்கம், அல்லது பொதுவாக வினோ நோகராதலிங்கம் (பிறப்பு: சூன் 6, 1963) என்பவர் இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார். இவர் முல்லைத்தீவு, புதுக்குடியிருப்பைப் பிறப்பிடமாகக் கொண்டவர்.

டெலோ என்ற தமிழீழ விடுதலை இயக்கத்தைச்ச் சேர்ந்த வினோ நோகராதலிங்கம் அக்டோபர் 2010 நாடாளுமன்றத் தேர்தலில் தமிழ்த் தேசியக் கூட்டமைப்பின் பட்டியலில் வன்னி மாவட்டத்தில் போட்டியிட்டு நாடாளுமன்றம் சென்றார். டிசம்பர் 2001 தேர்தலில் இவர் போட்டியிட்டுத் தேர்வாகவில்லை. ஆனாலும், ஏப்ரல் 2004 தேர்தலில் தேர்ந்தெடுக்கப்பட்டார். பின்னர் ஏப்ரல் 2010 தேர்தலிலும் போட்டியிட்டு வெற்றி பெற்றார். 2015 நாடாளுமன்றத் தேர்தலில் மீண்டும் போட்டியிட்டு ததேகூ உறுப்பினர்களிடையே ஆறாவதாகத் தெரிவாகி, நாடாளுமன்ற வாய்ப்பை இழந்தார்.


</doc>
<doc id="174416" url="https://ta.wikipedia.org/wiki?curid=174416" title="சங்க நிதி (இறைவி)">
சங்க நிதி (இறைவி)

ஒன்பது வகையான நிதிகளுள் (நவ நிதிகள்) சங்க நிதிக்குரிய தெய்வமாக சங்க நிதி உள்ளார். இவரை குபேரனின் மனைவியாக புராணங்கள் குறிப்பிடுகின்றன. சங்க நிதி தன்னுடைய கைகளில் செல்வச் செழிப்பினைக் குறிக்கும் அடையாளமான வலம்புரிச் சங்கினை வைத்துள்ளார்.

சங்க நிதி, பதும நிதி என இரு தெய்வ மகளிரிடமும் குபேரன் தன் செல்வங்களைக் கொடுத்து வைத்துள்ளதாக நம்பப்படுகிறது.




</doc>
<doc id="174420" url="https://ta.wikipedia.org/wiki?curid=174420" title="பதும நிதி (இறைவி)">
பதும நிதி (இறைவி)

ஒன்பது வகையான நிதிகளுள் (நவ நிதிகள்) பதும நிதிக்குறிய தெய்வமாக பதும நிதி உள்ளார். இவரை குபேரனின் மனைவியாக புராணங்கள் குறிப்பிடுகின்றன. சங்க நிதி தன்னுடைய கைகளில் கல்வி செல்வத்தினை குறிக்கும் அடையாளமான தாமரையை வைத்துள்ளார்.

சங்க நிதி, பதும நிதி என இரு தெய்வ மகளீரிடமும் குபேரன் தன் செல்வங்களை கொடுத்து வைத்துள்ளாதாக நம்பப்படுகிறது.




</doc>
<doc id="174422" url="https://ta.wikipedia.org/wiki?curid=174422" title="மல்லாண்டார்">
மல்லாண்டார்

மல்லாண்டார் எனப்படுவது தமிழ்நாட்டில் மள்ளா் (பள்ளர்),வன்னியர் ஆகிய சாதி மக்களால் பல்வேறு ஊர்களில் வழிபடப்படும் குலதெய்வம் ஆகும். திருச்சி மாவட்டம் தொட்டியம் தாலுகா நாகையநல்லூரில் வாழும் மள்ளர்களாகிய பள்ளர்கள், மல்லாண்டார் (மல்லர்ஆண்டவர்) சாமியை தங்களது குலதெய்வமாக வழிபட்டு வருகிறார்கள்.இவர்கள் மூன்றாண்டுகளுக்கு ஒருமுறை முப்பூசை என்ற திருவிழாவையும்,மூன்றாண்டுகளுக்கு ஒருமுறை மாப்பூசை என்ற திருவிழாவையும் நடத்தி வழிபட்டு வருகிறார்கள்.இதில் முப்பூசை என்பது பலியிட்டு வழிபடுவது ஆகும்.மாப்பூசை என்பது சைவ வழிபாடாகும். கரூா் மாவட்டம் அரவக்குறிச்சி தாலுக்காவைச்சேர்ந்த அரவக்குறிச்சி மற்றும் பள்ளப்பட்டி, திருச்சி மாவட்டம் தொட்டியம் தாலுகாவைச்சேர்ந்த எம்.களத்தூர், கரூா் மாவட்டம், கிருஷ்ணராயபுரம் தாலுக்காவைச்சேர்ந்த கட்டளை ஆகிய ஊர்களில் வாழும் மள்ளர்களாகிய பள்ளர்களும், மல்லாண்டார் சாமியை தங்களது குலதெய்வமாக வழிபட்டு வருகிறார்கள். 

அதே போல் ' சேலம் மாவட்டம், ஆட்டையாம்பட்டி அருகில் உள்ள நைனாம்பட்டி என்ற ஊரில் ஒரு மல்லாண்டார் கோயில் உள்ளது. இக்கோயில் தெய்வத்தை வன்னியர் சாதியின் ஒரு பிரிவினர் குலதெய்வமாக வழிபடுகின்றனர். இக்குலதெய்வத்தை வழிபடும் பங்காளிகள் இத்தெய்வத்திற்கு ஐந்தாண்டுகளுக்கு ஒருமுறை தெவம் என்ற திருவிழாவை நடத்தி ஆட்டுக் கிடாய்களையும், சேவல்களையும் பலியிட்டு வழிபடுவது வழக்கம்.'

மல்லாண்டார் சாமியை குலதெய்வமாக வழிபடும் பங்காளிகள் தவிர மற்ற இடங்களில் சுத்த(சைவ)பூஜைதான் வழக்கமாக நடைபெறுகிறது.

சேர, சோழ, மண்டலங்களான திருச்சி,கரூர்,தஞ்சாவூர்,நாமக்கல்,சேலம் ஆகிய மாவட்டங்களில் மருதநில பகுதியில் வாழும் மள்ளர்களாகிய பள்ளர்கள் வாழும் எல்லா ஊா்களிலும் மல்லாண்டார் (மல்லர்ஆண்டவர்)கோவில் உள்ளது.இந்த கோவில்களில் சைவ வழிபாடு வழக்கமாக நடைபெறுகிறது. மள்ளர்களாகிய பள்ளர்கள் மட்டுமே மல்லாண்டார் (மல்லர்ஆண்டவர்) சாமியை வழிபடுகின்றனர். அதே ஊர்களில் வாழும் மற்ற வகுப்பினர் யாரும் மல்லாண்டார் (மல்லர்ஆண்டவர்) சாமியை வழிபடுவதில்லை.மள்ளர்களாகிய பள்ளர்கள் வீடுகளில் எந்த சுபநிகழ்ச்சியானாலும் மிக பழமை வாய்ந்தத மல்லாண்டார் (மல்லர்ஆண்டவர்) சாமியை, முதலில் வழிபட்டுவிட்டுதான் சுபநிகழ்சியை தொடங்கும் பழக்கம் இன்றுவரை நடைமுறையில் உள்ளது. 

கடந்த 20 ஆண்டுகளுக்குள்ளாக வடமொழி மயமாதலின் விளைவாக இளைய தலைமுறையினரால் மல்லாண்டார் என்ற பெயருக்கு மாற்றாக மல்லாண்டேஸ்வரர், மல்லேஸ்வரன், மல்லீஸ்வரன் ஆகிய பெயர்கள் புகுத்தப்பட்டுள்ளன. எனினும் முதியவர்கள் மல்லாண்டார் என்ற பெயரிலேயே இத் தெய்வத்தைக் குறிப்பிடுகின்றனர். மல்லன் என்னும் முற்காலத்தவருக்கு ஆண்டவன் என்ற அடைமொழியிட்டு அவரை மல்ல ஆண்டவன் என்ற பெயரில் வழிபட்டு பிற்காலத்தில் அதுவே மல்லாண்டவன் என்றாகி, மரியாதைப் பன்மைச் சொல்லாக மல்லாண்டவர் என்றாகி அப் பெயர் மருவி மல்லாண்டார் என வழங்கப்படுவதாக அறியப்படுகிறது.சேர,சோழ மண்டலங்களில் வாழும் பள்ளா்கள்: மல்லர் எனும் தன் இனத்தை நினைவுபடுத்தும் வகையிலும், மல்லாண்டார்சாமியை குலதெய்வமாக வழிபடும் ஆண்களில் சிலரும் மல்லன், மல்லப்பன்,மல்லையப்பன்,மல்லையன்,மல்லீசுவரன் என்னும் பெயர்களைக் கொண்டவர்களாக உள்ளனர்.

சில இடங்களில் விளைநிலத்தின் ஒரு பகுதியில் மரத்தடியில் நடப்பட்ட கல்லைக் காட்டு மல்லாண்டார் என்ற பெயரில் விளைநிலங்களின் காவல் தெய்வமாகவும் இத்தெய்வத்தை வணங்குகின்றனர்.
கரூா் மாவட்டம்,

1)குளி்த்தலை நகரம் (பாரதி நகா், மல்லையப்பநகா்,தேவதானம்,மணத்தட்டை) 2)மருதூர் 3)தண்ணீா்ப்பள்ளி 4)மேட்டுமருதூர் 5)பொய்யாமணி 6)திருச்சாப்பூர் 7)நல்லூர் 8)தேவதானம் 9)வாளாந்தூர் 10)கோட்டமேடு 11)எழுனூற்றுமங்களம் 12)வதியம் 13)ஐனூற்றுமங்களம் 14)வீரவல்லி 15)மணத்தட்டை 16)குமாரமங்களம் 17)இனுங்கூர் 18)நங்கவரம் 19)சிவாயம் 20)சீகம்பட்டி 21)இராஜேந்திரம் 22)ராஜேந்திரம் 23)கூடலூர் 24)பரளி

கரூா் மாவட்டம், கிருஷ்ணராயபுரம் தாலுக்காவில் மள்ளா்கள்(பள்ளா்கள்) தெருக்களில் மல்லாண்டார் (மல்லர்ஆண்டவர்)கோவில் உள்ள ஊா்கள் பின்வருமாறு:

1)திம்மாச்சிபுரம் 2)கே.பேட்டை 3)கள்ளப்பள்ளி 4)பிள்ளபாளையம் 5)மேட்டுமகாதானபுரம் 6)சித்தலவாய் 7)திருக்கம்புலியூர் 8)மாயனூர் 9)கம்மநல்லூர் 10)பிச்சம்பட்டி 11)மணவாசி 12)கட்டளை 13)சிந்தலவாடி 14)புலியூர் 15)மேலப்பாளையம் 16)சிவாயம் 17)பாப்பக்காப்பட்டி 18)இரும்பூதிப்பட்டி 19)பஞ்சப்பட்டி 20)வீரராக்கியம்

கரூா் மாவட்டம், கரூா் தாலுக்காவில் மள்ளா்கள்(பள்ளா்கள்) தெருக்களில் மல்லாண்டார் (மல்லர்ஆண்டவர்)கோவில் உள்ள ஊா்கள் பின்வருமாறு:

1) கரூா் நகரம் (பாலம்மாபுரம்,திருக்காம்புலியுர்,திருமாநிலையூர்,வெங்கமேடு,நீலிமேடு)
2)நெரூா் 3)பள்ளபாளையம் 4)வாங்கல் 5)புலியூர் 6)சணப்பிரட்டி 7)ஆண்டான்கோவில் 8)தோட்டக்குறிச்சி 9)வெள்ளியணை 10) மண்மங்கலம் 
கரூா் மாவட்டம், கடவூர் தாலுக்காவில் மள்ளா்கள்(பள்ளா்கள்) தெருக்களில் மல்லாண்டார் (மல்லர்ஆண்டவர்)கோவில் உள்ள ஊா்கள் பின்வருமாறு:

1)கடவூர்,2)டி.இடையப்பட்டி,3)கொசூர்4)மாவத்தூர்5)முள்ளிப்பாடி6)பாலவிடுதி7)செம்பியானத்தம்8)தொண்டமாங்கினம்9)வாழ்வார்மங்கலம்10)தரகம்பட்டி
திருச்சி மாவட்டம், தொட்டியம் தாலுக்காவில் மள்ளா்கள்(பள்ளா்கள்) தெருக்களில் மல்லாண்டார் (மல்லர்ஆண்டவர்)கோவில் உள்ள ஊா்கள் பின்வருமாறு:

1)காட்டுப்புத்தூர்,2)களத்தூர்,3)ஒருவந்தூர்,4)தொட்டியம்5)மோகனூர்6)தொட்டியம்7)நத்தம்8)அழகரை9)கொலக்குடி10)சித்தூர்11)காரைக்காடு12)அரசலூர்13)பிடாரமங்கலம்14)அயலூர்15)வால்வேல்புத்தூர்


</doc>
<doc id="174423" url="https://ta.wikipedia.org/wiki?curid=174423" title="யோங்பியோன் அணுக்கரு அறிவியல் ஆராய்ச்சி மையம்">
யோங்பியோன் அணுக்கரு அறிவியல் ஆராய்ச்சி மையம்

யோங்பியோன் அணுக்கரு அறிவியல் ஆராய்ச்சி மையம் (, ) வடகொரியாவின் முதன்மை அணுவியல் வசதி ஆகும். இங்கு நாட்டின் முதல் அணுக்கரு உலைஅமைக்கப்பட்டுள்ளது. இது வட கொரியாவின் வடக்கு பியோங்கன் மாநிலத்தில் ந்யோங்பியோங் கௌன்ட்டியில் பியொங்யாங்கிலிருந்து வடக்கில் ஏறத்தாழ 90 கிமீ தொலைவில் அமைந்துள்ளது. இந்த மையம் 2006 மற்றும் 2009 ஆம் ஆண்டுகளில் வடகொரியா நடத்திய அணுகுண்டு சோதனைகளில் போது பிளவுறு எரிபொருளை தயாரித்தளித்தது. 2009ஆம் ஆண்டு முதல் மென்னீர் அணு உலை அணுமின் நிலையத்தை உள்ளூர் தொழினுட்பத்தைக் கொண்டு வடிவமைத்து வருகிறது.

பெப்ரவரி 2012 இல் ஐக்கிய அமெரிக்காவுடனான பயனுறுப் பேச்சு வார்த்தைகளின் போது தாங்கள் இனி அணுகுண்டு சோதனைகள் நடத்தப்போவதில்லை என்றும் யோங்பியோனில் இனி யுரேனியச் செறிவாக்கத்தை நிறுத்திக் கொள்வதாகவும் வடகொரியா அறிவித்தது. மேலும், ஐஏஈஏ கண்கானிப்பாளர்களை யோங்பியோனில் நடைபெறும் செயல்களை கண்காணிக்கவும் அனுமதித்தது. இதனைத் தொடர்ந்து அமெரிக்காவும் தான் வடகொரியாவை எதிரியாகக் கருதாது இருவருக்குமிடையேயான நல்லுறவை வளர்த்துக்கொள்ள விரும்புவதாகவும் அறிவித்தது. ஆனால் லீப் டே உரையாடல்கள் தோல்வியடைந்ததை அடுத்து யுரேனியச் செறிவாக்கம் தொடர்ந்துள்ளதாக தெரிகிறது. 

மார்ச்சு 2013 இல், வட கொரியா மீண்டும் தாங்கள் யோங்பியோனில் உள்ள முதன்மை வசதிகளை இயக்கப்போவதாக அறிவித்துள்ளது. வடகொரியா தென்கொரியாவுடன் "போர்நிலைப் பிரகடனம்" அறிவித்த சிலநாட்களிலேயே இந்த அறிவிப்பு வெளியாகி உள்ளது. 



</doc>
<doc id="174424" url="https://ta.wikipedia.org/wiki?curid=174424" title="பத்ம புராணம்">
பத்ம புராணம்

பத்ம புராணம் (தேவநாகரி:पद्म पुराण, பத்ம புராணா) என்பது வியாசர் எழுதிய பதினெண் புராணங்களில் இரண்டாவது பத்ம புராணமாகும். இது 55,000 ஸ்லோகங்களை உள்ளடக்கியது. இந்த புராணம் சாத்துவிக புராண வகையை சார்ந்ததாகும். பிரம்ம தேவனின் பத்ம கல்பத்தில் எழுதப்பட்டதால் இது "பத்ம புராணம்" என்று அழைக்கப்படுகிறது.



</doc>
<doc id="174425" url="https://ta.wikipedia.org/wiki?curid=174425" title="விஷ்ணு புராணம்">
விஷ்ணு புராணம்

விஷ்ணு புராணம் (தேவநாகரி:, விஷ்ணு புராணா) என்பது பதினெண் புராணங்களில் மூன்றாவது புராணமாகும். இது இருபத்து மூன்றாயிரம் (23,000) ஸ்லோகங்களை உள்ளடக்கியது. மைத்ரேய முனிவரின் கேள்விகளுக்கு பராசர மகரிஷி கூறியவை விஷ்ணு புராணமாக தொகுக்கப்பட்டுள்ளது. உலகம் திருமால் என்கிற விஷ்ணுவினால் உருவாக்கப்பட்டது, அவரின் சொரூபமாகவே காட்சியளிக்கிறது, அவரின் எண்ணப்படியே இயங்குகிறது என்பதை விஷ்ணு புராணம் விளக்குகிறது.

பிரபஞ்சத்தின் தோற்றம், வராக அவதாரம், தேவ மனித படைப்புகள், வருணாசிரமம் போன்ற பலவற்றை விஷ்ணு புராணம் விளக்குகிறது.



</doc>
<doc id="174431" url="https://ta.wikipedia.org/wiki?curid=174431" title="நளகூபன்">
நளகூபன்

நளகூபன் குபேரனின் மைந்தன் ஆவார். இவருக்கு மணிக்ரீவன் என்ற சகோதரனும் உண்டு. நாரத முனிவரின் சாபத்தினால் கோகுலத்தில் மருதமரமாக இவர்கள் நின்றார்கள். கிருஷ்ண அவதாரத்தில் விஷ்ணு இவர்களுக்கு மோட்சம் வழங்கியதாக பெரியாழ்வார் குறிப்பிடுகிறார்.

நளகூபன், மணிக்ரீவன் இருவம் குபேரனின் பிள்ளைகள் என்பதால் தங்களது பெருஞ்செல்வதினை நினைத்து ஆணவம் கொண்டிருந்தார்கள். அவர்கள் இருவரும் கந்தர்வப்பெண்களுடன் ஒரு தடாகத்தில் நீர் விளையாட்டு விளையாடச் சென்றனர். அப்போது தற்செயலாக நாரத முனிவர் அவ்விடத்தைக் கடக்க நேரிட்டது. அவரைக் கண்டதும் கந்தர்வ பெண்கள் தங்கள் ஆடைகளை அணிந்து கொண்டனர்.

ஆனால் நளகூபனும் மணிக்கரீவனும் ஆடையின்றி தடாகத்திலேயே இருந்தார்கள். இதைக் கண்டு கோபமுற்ற நாரதர் மரம் போல் நிற்கும் நீங்கள் இருவரும் பூவுலகில் இரு மருத மரங்களாக மாற சாபமிட்டார். அதன் பின் இருவரும் விமோசனம் வேண்டினர். அதற்கு நாரதர் திருமாலின் கிருஷ்ண அவதாரத்தில் மோட்சம் கிடைக்குமென அருள் செய்தார். 

அதுபோலவே கிருஷ்ண அவதாரத்தில் குறும்பு செய்த கிருஷ்ணனை அவரது அன்னை யசோதை உரலில் கட்டிப்போட்டார். கிருஷ்ணன் அந்த உரலை இழுத்துச் சென்ற இரட்டை மரங்களாக நின்றிருந்த நளகூபன் மணிக்கீவனுக்கு மோட்சம் தந்தார்.


</doc>
<doc id="174432" url="https://ta.wikipedia.org/wiki?curid=174432" title="மணிக்ரீவன்">
மணிக்ரீவன்

மணிக்ரீவன் குபேரனின் மைந்தன் ஆவார். இவருக்கு நளகூபன் என்ற சகோதரனும் உண்டு. நாரத முனிவரின் சாபத்தினால் கோகுலத்தில் மருதமரமாக இவர்கள் நின்றார்கள். கிருஷ்ண அவதாரத்தில் விஷ்ணு இவர்களுக்கு மோட்சம் வழங்கியதாக பெரியாழ்வார் குறிப்பிடுகிறார்.

நளகூபன், மணிக்ரீவன் இருவம் குபேரனின் பிள்ளைகள் என்பதால் தங்களது பெருஞ்செல்வதினை நினைத்து ஆணவம் கொண்டிருந்தார்கள். அவர்கள் இருவரும் கந்தர்வப்பெண்களுடன் ஒரு தடாகத்தில் நீர் விளையாட்டு விளையாடச் சென்றனர். அப்போது தற்செயலாக நாரத முனிவர் அவ்விடத்தைக் கடக்க நேரிட்டது. அவரைக் கண்டதும் கந்தர்வ பெண்கள் தங்கள் ஆடைகளை அணிந்து கொண்டனர்.

ஆனால் நளகூபனும் மணிக்கரீவனும் ஆடையின்றி தடாகத்திலேயே இருந்தார்கள். இதைக் கண்டு கோபமுற்ற நாரதர் மரம் போல் நிற்கும் நீங்கள் இருவரும் பூவுலகில் இரு மருத மரங்களாக மாற சாபமிட்டார். அதன் பின் இருவரும் விமோசனம் வேண்டினர். அதற்கு நாரதர் திருமாலின் கிருஷ்ண அவதாரத்தில் மோட்சம் கிடைக்குமென அருள் செய்தார்.

அதுபோலவே கிருஷ்ண அவதாரத்தில் குறும்பு செய்த கிருஷ்ணனை அவரது அன்னை யசோதை உரலில் கட்டிப்போட்டார். கிருஷ்ணன் அந்த உரலை இழுத்துச் சென்ற இரட்டை மரங்களாக நின்றிருந்த நளகூபன் மணிக்கீவனுக்கு மோட்சம் தந்தார்.



</doc>
<doc id="174433" url="https://ta.wikipedia.org/wiki?curid=174433" title="குள்ளத்தாரா">
குள்ளத்தாரா

குள்ளத்தாரா (Cotton Pygmy Goose or Cotton Teal, "Nettapus coromandelianus") என்பது சிறிய உடல் அமைப்பு கொண்ட 'மரத்தில்-அமரும்' வாத்து இனமாகும்.

மிகவும் சிறியதாக இருக்கும் இவ்வகை வாத்துக்கள் தான் உலகிலேயே மிகச்சிறிய நீர்பறவைகள் எனலாம். இவை 26 செ.மீ. நீளமும் மற்றும் 160 கிராம்கள் உள்ளன. இவற்றின் உடலில் பெரும்பாண்மையாக வெண்மையே இருக்கும். அலகு குட்டையாகவும், கூஸ் (goose) பறவைபோல் ஆரம்பத்தில் அகலமாகவும் இருக்கும். கோள வடிவ தலையும் குட்டையான கால்களும் உள்ளன.

இனவிருத்திக்கால ஆண்கள் பளபளக்கும் கரும்பச்சை தலைப்பாகையுடனும், வெள்ளை முகம், கழுத்து மற்றும் உடலின் அடிப்பகுதிகளும் உள்ளன. இதுபோல் கருப்பு கழுத்துப்பட்டையும், வெண்மையான இறக்கை பட்டையும் உள்ளது. பறக்கும் வேளைகளில் இறகுகள் பச்சையும், வெள்ளை பட்டையும் தெரியும்.

பெண்கள் நிறம் குன்றி, கருப்பு வளையம் இல்லாதிருக்க, இவைகட்கு வெள்ளை நிற சிறகு கோடும் இருக்காது. இனவிருத்தி செய்யா காலங்களில் ஆணும் பெண் போன்று தோற்றமளித்தாலும், வெள்ளை நிற சிறகின் அடையாளம் மட்டும் பாலினங்களை பிரித்துக்காட்டும்.

இவை பாகிஸ்தான், இந்தியா, வங்கதேசம், தென்கிழக்கு ஆசியா, தெற்கு மற்றும் வடக்கு ஆஸ்திரேலியாவில் இனவிருத்தி செய்கின்றன. பெரும்பாலாக வலசை செல்லாமல் தங்கியிருக்கும் இனமான இவை மழைக்காலங்களில் மட்டும் தெற்கு நோக்கி வேறிடம் செல்லும் வாய்ப்புள்ளது.

இவை கூட்டமாகவோ துணைகளாகவோ நன்னீர் ஏரிகள், மழைநீர் தேங்கும் குட்டைகள், நீர் நிறைந்த நெல் வயல்கள், பெரியளவில் தண்ணீர் தேங்கிய தொட்டிகள் போன்ற இடங்களில் வாழும். இவை ஒருவகையாக கொக்கரிப்பது போல் பறக்கும் வேளையில் ஒலியெழுப்புகின்றன.

இவை பெரும்பாலும் விதைகள், தாவிர பகுதிகள், அல்லி மலர்களின் தண்டுகள் உண்பதோடு பூச்சிகளும், ஓட்டுடைய முதுகெலும்பில்லா பிராணிகளையும் உண்ணும்.

குள்ளத்தாராக்களுக்கு புணரும் காலம் சூலை முதல் செப்டம்பர் வரை. 
இவை தன் கூடுகளை நீர்நிலைகளருகே இயற்கையாக அமைந்திருக்கும் மரப்பொந்துகளில் அமைக்கும். சில சமயம் அவை புற்கள், குப்பை மற்றும் இறகுகளால் அலங்கரிக்கும். 
8 முதல் 15 முட்டைகளை தந்த வெண்மை நிறத்தில் இடும்.

அவைகளை சீண்டாதிருந்தால் மனித நடமாட்டத்தினை கண்டுகொள்ளமலிருக்கும். ஆனாலும் சற்று எச்சரிக்கையோடிருக்கும் இவை தன் பறக்கும் தன்மையில் நம்பிக்கைக்கொண்டு, ஆபத்துணரும் வேளைகளில் பறந்து விடும். தேவையேற்பட்டால் நீரினுள் மூழ்கவும் செய்கின்றன.




</doc>
<doc id="174436" url="https://ta.wikipedia.org/wiki?curid=174436" title="சித்திரலேகா">
சித்திரலேகா

சித்திரலேகா என்பவர் செல்வத்தின் அதிபதியான குபேரனின் மனைவியாவார். குபேரனுக்கு சங்க நிதி, பதும நிதி, யட்சி என பல மனைவிமார்கள் இருந்தாலும், பெரும்பாலான இடங்களில் சித்திரலேகாவுடனே காணப்படுகிறார். இத்தம்பதியினருக்கு நளகூபன், மணிக்ரீவன் என்ற இரு மகன்கள் உள்ளனர்.

சித்திரலோகயை சித்திராதேவி என்ற பெயரிலும் அழைக்கின்றார்கள் இந்துக்கள்.

செட்டிகுளம் ஏகாம்பரேஸ்வரர் திருக்கோவிலில் குபேரன், சித்திரலேகா தம்பதியினருக்கு சிலையுள்ளது. இக்கோவிலில் நளகூபன், மணிக்கரீவன், சங்க நிதி, பதும நிதி, காமதேனு, கற்பக விருட்சம், மச்சநிதி, நீலநிதி, நந்தநிதி, முகுந்த நிதி, கச்சப நிதி ஆகியோரும் அருள் செய்கின்றனர். 


குபேரன் (பௌத்தம்)
இந்து சமயம்


</doc>
<doc id="174437" url="https://ta.wikipedia.org/wiki?curid=174437" title="தமிழ்நாட்டின் புராதான நகரங்கள்">
தமிழ்நாட்டின் புராதான நகரங்கள்

தமிழ்நாட்டிலிருக்கும் சில நகரங்கள் பண்டைய கலாசாரம், பண்பாடு, கட்டக் கலைகளை கொண்டுள்ளது. திட்டமிடாத நகர்ப்புற பரவலின் காரணமாக, புராதான நகரங்களுக்கு பாதிப்பு ஏற்பட்டு வருகிறது. எனவே இந்நகரங்களின் பழமையைப் 
பாதுகாக்கும் நோக்கத்துடன் தமிழ்நாடு அரசு 54 நகரங்களை தமிழ்நாட்டின் புராதான நகரங்கள் என்று அறிவித்துள்ளது. 

தமிழ்நாடு அரசு அறிவித்த புராதான நகரங்களின் பட்டியலில் 39 நகரங்கள் இடம் பெற்றிருந்தன. அவை;

தமிழ்நாடு அரசு அறிவித்த 39 புராதான நகரங்களின் பட்டியலைத் தொடர்ந்து மேலும் 15 நகரங்கள் இடம் பெற்றிருந்தன. அவை; 


</doc>
<doc id="174441" url="https://ta.wikipedia.org/wiki?curid=174441" title="சோமசுந்தரம் நடேசன்">
சோமசுந்தரம் நடேசன்

சோமசுந்தரம் நடேசன் ("Somasundaram Nadesan", 11 பெப்ரவரி 1904 - டிசம்பர் 21, 1986) என்பவர் இலங்கையில் பிரபலமான ஒரு வழக்கறிஞரும், மேலவை உறுப்பினரும் (செனட்டர்) ஆவார். 1947 ஆம் ஆண்டில் உருவாக்கப்பட்ட செனட் சபை உறுப்பினராக நியமிக்கப்பட்ட நடேசன், 1972 ஆம் ஆண்டில் செனட் சபை கலைக்கப்படும் வரையில் உறுப்பினராக இருந்த ஒரே ஒரு மேலவை உறுப்பினர் என்ற சிறப்பைப் பெற்றார்.

யாழ்ப்பாண மாவட்டம், ஆனைக்கோட்டையில் பிறந்த நடேசன் தனது ஆரம்பக் கல்வியை மானிப்பாய் இந்துக் கல்லூரியிலும், பின்னர் புலமைப்பரிசில் பெற்று கொழும்பு றோயல் கல்லூரியிலும் கல்வி கற்றார். பள்ளிப்படிப்பை முடித்த பின்னர் இலங்கைப் பல்கலைக்கழகக் கல்லூரி சட்டம் பயின்று 1932 ஆம் ஆண்டில் வழக்கறிஞர் ஆனார்.

1954 ஆம் ஆண்டில் இராணி வழக்கறிஞராக நியமிக்கப்பட்ட வயதில் குறைந்த இலங்கையர் என்ற பெருமையையும் பெற்றார். 55 ஆண்டுகள் இவர் வழக்கறிஞராகப் பணியாற்றினார். 1969 ஆம் ஆண்டில் வழக்கறிஞர்கள் கழகத்தின் தலைவராகத் தேர்ந்தெடுக்கப்பட்டார். இவர் இலங்கை குடிமுறை உரிமைகள் இயக்கத்தின் ஆரம்பகால உறுப்பினர் ஆவார்.



</doc>
<doc id="174448" url="https://ta.wikipedia.org/wiki?curid=174448" title="மலேசிய மக்கள் இயக்கக் கட்சி">
மலேசிய மக்கள் இயக்கக் கட்சி

மலேசிய மக்கள் இயக்கக் கட்சி (, ) என்பது மலேசியாவில் ஒரு தாராண்மைவாத அரசியல் கட்சியாகும். 24 மார்ச் 1968-இல் தோற்றுவிக்கப்பட்டது. இப்போது ஆளும் பாரிசான் நேசனல் கூட்டணியின் உறுப்புக் கட்சிகளில் ஒன்றாக இருக்கின்றது.

கெராக்கான் என சுருக்கமாக அழைக்கப்படும் மலேசிய மக்கள் இயக்கக் கட்சி, தோற்றுவிக்கப்பட்ட காலத்தில் ஆளும் பாரிசான் நேசனல் கூட்டணிக்கு எதிரான கட்சியாக இருந்தது. 1969 மலேசியப் பொதுத் தேர்தலில் கெராக்கான் கட்சி, பினாங்கு மாநிலத்தில் பெரும்பான்மையான இடங்களை வென்றது. மலேசிய இஸ்லாமிய கட்சி கிளாந்தான் மாநிலத்தைக் கைப்பற்றியது.

அந்தக் காலக்கட்டத்தில் இவ்விரு கட்சிகளும் ஆளும் கூட்டணியுடன் கூட்டு சேரவில்லை. இருப்பினும், 1973இல் கெராக்கான் கட்சியும் ஆளும் கூட்டணியும் இணைந்து தேசிய முன்னணி எனும் புதிய கூட்டணியை உருவாக்கின.

கெராக்கான் எனும் மலேசிய மக்கள் இயக்கக் கட்சி 24 மார்ச் 1968இல் தோற்றுவிக்கப்பட்டது. மலேசியாவின் சில முக்கிய கல்வியாளர்களும், அரசியல்வாதிகளும் ஒன்றாக இணைந்து அந்தக் கட்சியைத் தொடங்கினர். அவர்களின் விவரங்கள்:


கெராக்கான் கட்சி தொடக்கப்பட்ட காலத்தில், அப்போது அரசாங்கத்தினால் கலைக்கப்பட்ட ஐக்கிய ஜனநாயக கட்சி () உறுப்பினர்களின் ஆதரவையும், தொழிலாளர் கட்சியில் ஆங்கிலம் கற்றவர்களின் ஆதரவையும் மட்டுமே பெற்று இருந்தது.

மலேசியாவைப் போன்ற பல்லினச் சமுதாயங்களைக் கொண்ட ஒரு நாட்டில், ஓர் அரசியல் கட்சி முறையாகச் செயல்பட வேண்டும் என்றால், அதற்கு தொழிற்சங்கவாதிகளின் ஆதரவு தேவை என்பதை கட்சியின் மேல்மட்டம் உணரத் தயங்கவில்லை.

ஆகவே, அந்தக் காலக்கட்டத்தில் மலேசியாவில் மிகப் பிரபலமாக விளங்கிய தொழிற்சங்கவாதிகள் இருவர் சாதுர்யமாகக் கட்சிக்குள் ஈர்க்கப்பட்டனர். மலேசியத் தொழிற்சங்கச் சம்மேளத்தின் தலைவர் இயோ தெ சாய் என்பவரும், மலேசியப் போக்குவரத்து தொழிலாளர்கள் சங்கத்தின் பொதுச் செயலாளர் வி. டேவிட் அவர்கள் இருவருமே அந்த முக்கியப் பிரபலங்கள்.

1968 மே 25ஆம் தேதி, மலேசிய மக்கள் இயக்கக் கட்சியின் தொடக்க விழா கோலாலம்பூர் மாநகரத்தில் நடைபெற்றது. பேராசிரியர் சையட் உசேன் அலத்தாஸ் கட்சியின் நோக்கங்களையும் கொள்கைகளையும் தொடக்க விழாவில் முன்வைத்தார். தேர்வு செய்யப்பட்ட தற்காலிகச் செயற்குழுவின் பதினாறு உறுப்பினர்களில் மலாய்க்காரர்கள் 6 பேர், சீனர்கள் 6 பேர், இந்தியர்கள் 4 பேர், இவர்களில் இரு பெண்களும் அடங்குவர்.

அதன் பின்னர் நாடு முழுமையும் 43 கிளைகள் திறக்கப்பட்டன. உறுப்பினர்களின் எண்ணிக்கையும் 1,400ஆக உயர்ந்தது. மலாயா சுதந்திரம் அடைந்த பிறகு, 1969ஆம் ஆண்டு மூன்றாவது பொதுத் தேர்தல் நடைபெற்றது. குறைந்த மனித நிதி ஆதாரங்களைக் கொண்டு கெராக்கான் கட்சி தேர்தலில் போட்டியிட்டது. இருப்பினும் நல்ல வெற்றியைப் பெற்றது.

24 இடங்களைக் கொண்ட பினாங்கு மாநிலத்தில் 16 இடங்களில் வெற்றி வாகை சூடியது. சிலாங்கூர் மாநிலத்தில் நான்கு இடங்களையும், பேராக் மாநிலத்தில் இரண்டு இடங்களையும், கெடா மாநிலத்தில் இரண்டு இடங்களையும், மலாக்கா, பகாங் மாநிலங்களில் தலா ஓர் இடத்தையும் பெற்றது.

தவிர மலேசிய நாடாளுமன்றத்தில் அதற்கு எட்டு இடங்களும் கிடைத்தன. இனச் சார்பு இல்லாமல் போட்டியிட்டாலும், மலேசியத் தேர்தல்களில் வெற்றி பெற முடியும் என்பதற்கு அந்தத் தேர்தல் முடிவு நல்ல ஒரு சான்றாக அமைந்தது.

ஆனால், 1969 மலேசிய இனக் கலவரங்களுக்குப் பின்னர், தேர்தலில் வெற்றி பெற்றவர்கள் மக்களுக்குச் சேவை செய்ய முடியாமல் போய்விட்டது. அந்தக் கலவரத்தைத் தொடர்ந்து, அரசாங்க நிர்வாகத்தை தேசிய நடவடிக்கை மன்றம் () ஏற்று நடத்தியது.

டான் ஸ்ரீ டாக்டர் கோ சு கூன் ("Koh Tsu Koon") மலேசியாவின் பினாங்கு மாநிலத்தின் மூன்றாவது முதலமைச்சர் மற்றும் மலேசிய மக்கள் இயக்கக் கட்சியின் முன்னாள் தலைவரும் ஆவார். இவர் 2008ஆம் ஆண்டு நடைபெற்ற நாடாளுமன்றத் தேர்தலில், இப்போதைய பினாங்கு துணை முதலமைச்சர் பேராசிரியர் இராமசாமி பழனிச்சாமியிடம் பத்து காவான் நாடாளுமன்ற தொகுதியில் போட்டியிட்டுத் தோல்வியடைந்தார். 2008ஆம் ஆண்டு நடைபெற்ற மலேசிய பொதுத் தேர்தலில் இவரின் மலேசிய மக்கள் இயக்கக் கட்சி, பினாங்கு சட்டமன்றத்தில், பாக்காத்தான் ராக்யாட்டின் ஜனநாயக செயல் கட்சியிடம் 19 இடங்களையும், மக்கள் நீதிக் கட்சியிடம் 9 இடங்களையும், மலேசிய இஸ்லாமிய கட்சியிடம் 1 இடத்தையும் பறிகொடுத்து இருபது ஆண்டு மலேசிய மக்கள் இயக்கக் கட்சி மற்றும் தேசிய முன்னணி (மலேசியா)யின் பினாங்கு ஆட்சியை இழந்தார்..

இக்கட்சியின் துணைத் தலைவராக இருக்கும் ஏ. கோகிலன் பிள்ளை 2008ஆம் ஆண்டு, மலேசிய நாடாளுமன்றத்தின் மேலவைக்குத் தேர்வு செய்யப்பட்டார். பின்னர், அவர் மலேசிய வெளியுறவு துணையமைச்சராகவும் நியமிக்கப்பட்டார். 2013 மலேசிய பொதுத் தேர்தலில், பூச்சோங் நகரின் நாடாளுமன்ற தொகுதியில் ஜனநாயக செயல் கட்சியின் கோவிந்த் சிங் தியோ உடண் போட்டியிட்டுத் தோல்வியடைந்தார்.

தலைவர்


</doc>
<doc id="174455" url="https://ta.wikipedia.org/wiki?curid=174455" title="திருவைந்தெழுத்து">
திருவைந்தெழுத்து

சைவ சமயத்தின் மூல மந்திரம் "நமசிவாய" எனும் திருவைந்தெழுத்து ஆகும். இது பஞ்சாட்சரம் எனவும் பஞ்சாட்சர மந்திரம் எனவும் அழைக்கப்படுகிறது.

திருவைந்தெழுத்தினை ஐந்து வடிவங்களாக கொள்கின்றனர். அவை கீழே.

நமசிவாய என்பதை சிவபெருமானின் பெயர்களில் ஒன்றாகும். 
இந்த பஞ்சாட்சரமானது ஸ்தூல பஞ்சாட்சரம் எனவும், சூட்சும பஞ்சாட்சரம் எனவும் இருவகைபடுகிறது. நமசிவாய என்பது ஸ்தூல பஞ்சாட்சரம் எனவும், சிவாயநம என்பது சூட்சும பஞ்சாட்சரம் எனவும் அறியப்படுகிறது.

சிவாயநம எனவும் இதனைக் கொள்வர். சிவாயநம என்பது சிவபெருமானைப் போற்றிப் பாடும் மந்திரச் சொல்லாக உள்ளது. இதற்குப் பல பொருள் உண்டு என்று இந்து சமயத்தில் சைவ சமயத்தைக் கடைப்பிடிப்பவர்கள் தெரிவிக்கின்றனர். 

யசுர் வேதத்திலே நான்காவது காண்டத்திலே சிவ பிரானைப் போற்றும் உருத்திர மந்திரம் உள்ளது. அதில் சூத்திரம் 8-1 நமசிவாய எனும் ஐந்தெழுத்து பற்றிக் கூறுகிறது. வேத மந்திரத்தை முறைப்படி தீட்சை பெற்றுத்தான் ஓத வேண்டும் என்பது விதி. ஆனால் சதா காலமும் அனைவரும் ஓதக்கூடிய மந்திரமாகத் 'திருவைந்தெழுத்து' கூறப்படுகிறது.
திருமூலர் முதலான தமிழ்ப் புலவர்கள் உட்பட இம் மந்திரத்துக்கு அவரவர் கண்ட விளக்கங்களைக் கூறியுள்ளனர். அவை எந்த மொழியியலையும் பின்பற்றவில்லை. உண்மையில் அவை மந்திரமொழி. 
மந்திரமா, தமிழா, வடமொழியா என்பது அவரவர் மனப்பாங்கைப் பொருத்தது. இது சரி, இது தவறு, என யாராலும் நிறுவ இயலாது. 

நமசிவாய
சிவாயநம
இவற்றால் நாம் அறிவது நம்முடையவை சிவத்திருக்கூட்டம் என்பதே 'நமசிவாய' என்பதன் பொருள்.

நமச்சிவாய
நமக்கு அச்சாக இருப்பதெல்லாம் நம்முடன் இருக்கும் திருக்கூடமே. பிறர் இல்லாமல் நம்மால் தனித்து வாழமுடியாது அல்லவா?

திருவைந்தெழுத்தான நமசிவாய இலுள்ள ஒவ்வொரு அட்சரமும் தத்துவப் பொருளுடையவை. 

இதன் உட்பொருள் உயிர்களில் உறைந்துள்ள ஆணவமும் மாயையும் விலகி சிவசக்தி சிவத்துடன் ஐக்கியமாவதே நமசிவாய என்பதன் பயன் என்பதாகும்.

ஆன்மாவுக்கு நற்றுணையாகவும் உயிர்த்துணையாகவும் அமைவது இம்மந்திரமாகும். வாழ்வில் துன்பங்களைப் போக்கவும் இன்பங்களை இயைபாக்கவும் திருவைந்தெழுத்தை உச்சரிப்பது சைவசமயிகளின் முடிபாகும்.



</doc>
<doc id="174458" url="https://ta.wikipedia.org/wiki?curid=174458" title="கயிலை மலை">
கயிலை மலை

கைலை மலை,திருக்கயிலாய மலை அல்லது கைலாசம் அல்லது கைலாயம் இமய மலைத் தொடரில் ஒரு புகழ் பெற்ற மலை முடி. இதன் உயரம் 6,638 மீ. இம்மலையில் இருந்துதான் பெரும் சிந்து ஆறும், சட்லெச்சு ஆறும், பிரம்மபுத்திரா ஆறும் உற்பத்தியாகிறது. ஓடுகின்றது. இதனருகே புகழ் மிக்க இரு ஏரிகள் உள்ளன. அவையாவன மானசரோவர் நன்னீர் ஏரியும், உவர் நீர் கொண்ட இராட்சதலம் ஏரியும் ஆகும். மானசரோவர் ஏரி உலகிலேயே மிக உயரத்தில் உள்ள நன்னீர் ஏரியாகும்.

கையிலை மலை இந்துக்கள், போன்கள், திபெத்தியர்கள் மற்றும் சமணர்களின் புனிதத் தலமாக விளங்குகிறது. இந்து, சமண, பௌத்த சமயங்களில் கைலாய மலையைப் பற்றி பல கதைகளுடன் கூடிய பல மெய்ப்பொருள் கருத்துக்கள் உள்ளன.

கைலாயம் (கயிலாயம், நொடித்தான்மலை) பாடல் பெற்ற தலங்களில் ஒன்றாகும். சம்பந்தர், அப்பர், சுந்தரர் மூவரதும் பாடல் பெற்ற இத்தலம் சீனாவில் இமயமலையின் வடக்கில் அமைந்துள்ளது. மானசரோவர் ஏரியும், சிந்து முதலிய நதிகளும் இத்தலத்தின் தீர்த்தங்களாகும். இந்துக்களின் முக்கிய வழிபாட்டுத் தலங்களுள் ஒன்றாகும்.

திருஞான சம்பந்தர் தென் கைலாயம் எனப்படும் திருக்காளாத்தியைத் தரிசித்தபின்னர் அங்கிருந்து இத்தலம் மீது பதிகம் பாடினார். சேரமான் பெருமாள் இத்தலம் மீது "திருக்கயிலாய ஞான உலா" பாடியுள்ளார். இந்து சமயத்தில் குறிப்பிடப்படும் மும்மூர்த்திகளுள் ஒருவரான சிவன், கைலாய மலையில் தனது துணைவியான பார்வதி தேவியுடன் உறைவதாக இந்துக்கள் நம்புகின்றனர். பல இந்து சமயப் பிரிவுகள் கைலாயத்தை சுவர்க்கம் என்றும் ஆன்மாக்கள் இறுதியாகச் சென்றடைய வேண்டிய இடம் இதுவென்றும் கருதுகின்றன. கைலாய மலையை மிகப்பெரிய லிங்கமாகவும், மானசரோவர் ஏரியை யோனியாகவும் உருவகப்படுத்தும் மரபும் உண்டு. விஷ்ணு புராணம் கைலாய மலை உலகின் மையத்தில் இருப்பதாகக் கூறுகின்றது.

ஒவ்வொரு ஆண்டும் ஆயிரக் கணக்கானவர்கள் கைலாய யாத்திரை மேற்கொள்ளுகிறார்கள். இது பன்னெடுங்காலமாக நிகழ்ந்து வரும் ஒரு மரபாகக் கருதப்படுகின்றது. இந்துக்கள் மட்டுமன்றிப் பல சமயங்களைச் சேர்ந்தவர்களும் இங்கே வருகிறார்கள். இந்து மதம், புத்த மதம், சமண மதம், பொம்பா மதம் ஆகிய நான்கு மதத்தினருக்குப் புனிதத் தலம் இது.கைலாய மலையை நடந்து சுற்றிவருவது சிறப்பானது என்பது பலரது நம்பிக்கை. பொம்பா மதம் திபெத்தின் ஆதி மதம். இவர்கள் கைலையை இடமாகச் சுற்றுகின்றனர். இந்துக்கள் வலம் வரும் போது அவர்கள் இடம் வருகின்றனர். 52 கிமீ (32 மைல்) நீளம் கொண்ட இப் பாதையில் நடந்து மலையைச் சுற்றுவது யாத்திரீகர்களின் ஒரு முக்கியமான கடமையாகக் கருதப்படுகிறது.

கைலாயம் சீனாவின் திபெத்திய பீடபூமியில் அமைந்துள்ளது. 1959-ஆம் ஆண்டு சீனா திபெத்தை ஆக்கிரமித்த பின்னர் வெளிநாட்டினர் யாரையும் கயிலாய யாத்திரைக்கு அனுமதிக்கவில்லை. 1981-இல் ஏற்பட்ட இந்தோ-சீன ஒப்பந்தத்தின்படி சீன அரசு இந்தியர்களை மீண்டும் கயிலாய யாத்திரைக்கு அனுமதிக்க ஆரம்பித்தது.

இதுவரை கைலாய மலையை யாரும் ஏறியது இல்லை. இது பல மதங்களின் புனிதத் தலமாகக் கருதப்படுவதால் மலையேற அனுமதி கிடையாது. 1926 ஆம் ஆண்டு Hugh Ruttledge என்பவர் கைலாயத்தின் வடமுகமாக ஏற முனைந்தபோது அதன் உயரம் 6000 அடிக்கு செங்குத்தாக இருப்பதால் முயற்சியை கைவிட்டார். 1936 ஆம் ஆண்டு Herbert Tichy என்பவர் Gurla Mandhata ஏற முனைந்த போது அங்கிருந்த மலைவாழ் மக்களின் தலைவரிடம் கைலாய மலையை ஏறுவது பற்றி கேட்ட போது. " பாவங்களற்ற மனிதனால் மட்டும் தான் அதை பற்றி நினைக்க முடியும்" என்றார். திருக்கயிலாய மலையின் உயரம் சுமார் 22,000 அடிகள் ஆகும்.





</doc>
<doc id="174462" url="https://ta.wikipedia.org/wiki?curid=174462" title="கொல்லிப்பாவை">
கொல்லிப்பாவை

நாமக்கல் மாவட்டத்தில் அமைந்துள்ள கொல்லிமலை என்பது ஓர் ஊர் அல்ல, அது பல ஊர்களின் தொகுப்பான மலைத் தொடரின் பெயர் தான், அந்த மலையில் பல ஊர்கள் நாடுகளின் பெயராலேயே அழைக்கப்படுகின்றன. சங்க இலக்கியங்களில் சொல்லப்பட்ட சங்ககால வள்ளல்களில் ஒருவன் வல்வில் ஓரி. இந்த வில்லில் வல்லமை பொருந்திய ஓரி மன்னரால் ஆளப்பட்ட மலை தான் இந்தக் கொல்லிமலை. அவனுடைய வில் வல்லமைக்கு எடுத்துக்காட்டாகச் சொல்லப்படுவது அதே சங்க இலக்கியம் தான். இந்த கொல்லிமலை என்ற பெயர் கொல்லிப்பாவை என்ற தெய்வத்தின் பெயரால் உருவானது தான். அந்த பகுதி மக்களால் எட்டுக்கை அம்மன் எனவும், எட்டுக்கைக் காளி எனவும் அழைக்கப்படும் இந்த தெய்வம் ஓர் பெருநிலையான தெய்வம் ஆகும். திராவிடக் கடவுள் மட்டுமின்றி, குமரிக் கண்டத்துடனும் தொடர்புடைய கடவுள் இது. இந்த பாவைக்கென்று இன்றுவரை ஒரு கோவில் மட்டும் தான் உள்ளது. சிலர் இந்தப் பாவையைச் சிறு தெய்வமாக நினைத்து வழிபடுகின்றனர்.

கொல்லிக் குடவரையில் இருந்த பாவையைக் 'கொல்லிப்பாவை' என்றனர். 
கொல்லிப்பாவை பற்றிய செய்திகளைப் பரணர் தம் அகத்திணைப் பாடல்களில் தந்துள்ளார். இதுபற்றி மேலும் செய்திகளைத் தரும் பாடல்களைப் பாடியவர் இன்னார் என்று தெரியவில்லை.

இந்தப் பாவை எழுதப்பட்ட ஓர் ஓவியம். இது கொல்லிமலையிலிருந்த ஒரு குடவரையில் எழுதப்பட்டிருந்தது. பொம்மை உருவம் செய்தலையும் சங்ககாலத்தில் எழுதுதல் என்றனர். இந்த வகையில் கொல்லிப்பாவை ஒரு சிலை எனவும் தெரிகிறது.

பாடல்களில் வரும் தொடர்கள் தெய்வத்தாலோ, பூதத்தாலோ, கடவுளாலோ எழுதப்பட்டது இந்தப் பாவை என்று கொள்ளும்படியும் அமைந்துள்ளது. 
தலைவியானவள், ‘கருங்கட் தெய்வம் குடவரை எழுதிய நல்லியல் பாவை’ அன்ன மெல்லிய இயல்பை உடையவளாம். 
கொல்லிக் குடவரைப் பூதம் புணர்த்த புதிதியல் பாவை’ 
‘கடவுள் எழுதிய பாவை’ (கடவுள் உருவம் எழுதிய ஓவியம்) போல் தலைவி மடப்பத்தன்மை கொண்டவளாம். 
குடவரையகத்துத் தெய்வம் காக்கும் ‘மாயா இயற்கைப் பாவை’ இது. காற்றுத் தாக்கி இடித்தாலும், கடுமழை பொழிந்தாலும், இடி தாக்கினாலும், உயிரினங்கள் ஊறு செய்தாலும், நிலம் நடுங்கினாலும் இதன் நலவுரு மாயாதாம். 
ஒப்புநோக்குக ஆய் பொதியமலைச் சூர்மகள் 

முனிவர்கள் உணவாகக் கொள்ளும் பழம், தேன் முதலான உணவு வகைகள் மிக்கதாக விளங்குவது கொல்லிமலை. அதனால் இங்கும் பலரும் வந்துசெல்லும் இடமாக இம்மலைப் பகுதி விளங்கியது. இது முனிவர்கள் செய்யும் தவத்துக்கு இடையூறு விளைவித்தது. அதனால் முனிவர்களின் வேண்டுகோளின்படி தேவ-தச்சன் விசுவகர்மன் ஒரு பாவை உருவத்தை எழுதினான். காற்று, மழை, இடி, வெயில் முதலானவற்றால் கெடாமல் இருக்குமாறு எழுதினான். இது கொல்லிமலையின் மேற்கில் குடையப்பட்ட ஒரு பாறையில் எழுதினான். கொல்லிமலைக்குச் செல்பவர் இதன் அழகில் மயங்கி மாள்வர். இதனைக் கூறும் பாடல் 



</doc>
<doc id="174465" url="https://ta.wikipedia.org/wiki?curid=174465" title="கோட்டாறு">
கோட்டாறு

கோட்டாறு, (ஆங்கிலம் : Kottar) இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டம், நாகர்கோவிலில் நகராட்சிக்குட்பட்ட பகுதியாகும். இங்கு நாகர்கோவில் தொடர் வண்டி நிலையம் அமைந்துள்ளது, மேலும் காய்கறி, அரிசி, மிளகு போன்றவை மொத்த வியாபாரமாக நடக்கும் மேலும் நகரின் முக்கிய சந்தை பகுதியாகவும் விளங்குகிறது. சங்க காலத்தில் முக்கிய வணிகதலமாகவும் விளங்கியுள்ளது. கேரள வியாபாரிகளும் இங்கிருந்து கொள்முதல் செய்கிறார்கள்.

கோட்டாறு சந்தை, கேப் சாலையின் ஒரு பகுதி, செட்டி குளம், இடலாக்குடி, இளங்கடை, நாகர்கோவில் ரயில் நிலையம்.





</doc>
<doc id="174469" url="https://ta.wikipedia.org/wiki?curid=174469" title="காந்தள்">
காந்தள்

செங்காந்தள் அல்லது காந்தள் ("Gloriosa superba", "இலங்கை வழக்கு": கார்த்திகைப் பூ) என்பது ஒரு காந்தள் பேரினத்தைச் சேர்ந்த தாவரமாகும். இது ஆப்ரிக்கா, ஆசியா ஆகிய இடங்களை தாயகமாகக் கொண்டது. இவை இயற்கையாக ஆப்ரிக்கா, தென்கிழக்கு ஆசியா மற்றும் மலேசியாவின் சில பகுதிகளில் காணப்படுகிறது. கார்த்திகைத் திங்களில் முகிழ்விடும் இம்மலர்க் கொடி இலங்கை, இந்தியா, சீனா, மலாக்கா தீபகற்பம், அயனமண்டல ஆபிரிக்கா முதலான பகுதிகளிலும் காணப்படும். இது வேலிகளிலும், பாதையோரங்களிலும், காட்டோரங்களிலும் படர்ந்து நிமிர்ந்து அழகிய விரல்கள் போலவும், சுடர்கள் போலவும் காட்சியளிக்கும்.

அனைத்துப் பகுதிகளும் கோல்சிசினே (colchicine) எனும் அல்கலோயட்கள் நிறைந்தது. அதனால் இவற்றை உட்கொண்டால் மரணம் சம்பவிக்கும் வாய்ப்புள்ளது. குறிப்பாக இதன் வேர் மிகுந்த நச்சுத் தன்மை கொண்டது. இதன் இலை மற்றும் தண்டு நம்மேல் பட்டால் தோலில் அரிப்பு உண்டாகும். இது கார்த்திகைபூ என்றும் அறியப்படுகிறது. கண்வலிக்கிழங்கு எனும் கிழங்கு வகை மூலிகையானது காந்தள் மலர்ச் செடியிலிருந்துப் பெறப்படுகிறது. அச்செடியின் வேர்ப்பகுதியே கண்வலிக்கிழங்கு ஆகும். இக்கிழங்கு ஆனது "கலைப்பைக் கிழங்கு, வெண்தோன்றிக் கிழங்கு, கார்த்திகைக் கிழங்கு" என்று பல பெயர்களிலும் அழைக்கப்படுகிறது. இக்கிழங்கில் உள்ள கோல்ச்சிசினும் சூப்பர்பைனும் மருத்துவக் கூறுகளாகும். இதன் பல்வேறு மருத்துவ பயன்பாடுகள் இந்தியாவில் இந்திய மருத்துவத்தில் பயன்படுத்தப்படுகிறது. ஆப்ரிக்காவிலும் இது பயன்படுத்தப்படுகிறது.







இக்கிழங்கானது வடிகால் வசதியுடைய செம்மண், பொறை மண் போன்றவற்றில் வளரும். மண்ணின் pH மதிப்பு 6.0 முதல் 7.0 வரை இருப்பது இக்கிழங்கிற்கு ஏற்றது. இக்கிழங்கு V வடிவில் காணப்படும். கிழங்கு ஆனது ஆடிப்பட்டத்தில் நடவு செய்யப்படுகிறது.

கிழங்கு ஆனது நடவு செய்த 90 நாட்களில் பலன் தரத் தொடங்குகிறது. கிழங்கின் வளர்ச்சியைக் களைகள் பாதிக்காதவாறு 30, 60, 90 ஆகிய நாட்களில் களை எடுக்கப்படுகிறது. நட்ட உடன் நீர்ப்பாய்ச்சப்பட்டு பின்னர் 20-25 நாட்கள் கழித்து நீர்ப்பாய்ச்சுதல் நல்ல வளர்ச்சியைத் தரும். கிழங்கு வளரச் சராசரி மழையளவு 70 செ.மீ. ஆக இருக்க வேண்டும். கிழங்கு ஒவ்வொன்றும் 100 கிராம் எடைவரை இருக்கும். கோடைக் காலத்தில் கிழங்குகள் ஓய்வடைகின்றன. இதனால் காந்தள் கொடியானது துளிர்ப்பதில்லை.

அயல்மகரந்தச் சேர்க்கைமூலம் கருவுற்ற பூக்கள்மூலம் உருவான காய்களிலிருந்து செடி ஒன்றிற்கு 100 கிராம் விதைகளும், ஒரு கிலோ கிராம் அளவிலான கிழங்கும் கிடைக்கும். ஓர் ஏக்கருக்குக் கிட்டத்தட்ட 500 கிலோ கிராம் அளவுக் கிழங்கு கிடைக்கும். விதைகள் 2500 - 3000 வரை விற்பனையாகும்.

இது ஒரு முக்கிய ஏற்றுமதிப் பொருளாகும். காந்தளை விதைகள் மூலமும் கிழங்குகள் மூலமும் பயிர் செய்யலாம். எனினும் கிழங்குகள் மூலமே வணிக வழியில் பயிர்ப் பெருக்கம் செய்யப்படுகிறது.




செங்காந்தள் ("Gloriosa") அல்லது கார்த்திகைப்பூ ஜிம்பாவ்வே நாட்டின் தேசிய மலராகும். தமிழ்நாட்டின் மாநில மலராகவும் ஏற்கப்பட்டுள்ளது. தமிழீழத்தின் மலராகவும் ஏற்கப்பட்டுள்ளது.


</doc>
