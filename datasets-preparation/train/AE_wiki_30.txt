<doc id="408162" url="https://ta.wikipedia.org/wiki?curid=408162" title="இந்திய அரசியலமைப்பில் நெருக்கடி நிலை">
இந்திய அரசியலமைப்பில் நெருக்கடி நிலை

நெருக்கடி நிலை (Emergency) இந்திய அரசியலமைப்புச் சட்டத்தில் மூன்று வகையாகப் பிரிக்கப்பட்டு குறிப்பிடப்பட்டுள்ளது. பிரிவுகள் 352, 356 மற்றும் 360 இவ்வகையான நெருக்கடி நிலைமைகளை விளக்குகின்றன. பிரிவு 352 போர் மூலம் ஏற்படும் அவசர நிலையையும் (National Emergency) பிரிவு 356 மாநிலங்களில் சட்டம் ஒழுங்கு நிலை சீர்குலைவதால் அல்லது அரசியல் சாசனப் பிரிவுகள் கடைப்பிடிக்கப்படாததால் (State Emergency ) எழும் நிலையையும் மற்றும் பிரிவு 360 நிதிநிலையால் ஏற்படும் அவசரநிலையையும் (Financial Emergency ) விளக்கும்.

பிரிவு 352 - (1) ன் படி வெளிநாடுகள் தாக்குதலினாலோ அல்லது ஆயுத கலகங்களாலோ இந்தியாவின் பாதுகாப்பிற்குக் குந்தகம் ஏற்படும் நிலை ஏற்பட்டால் குடியரசுத்தலைவர் இந்தியா முழுமைக்குமோ அல்லது ஒரு குறிப்பிட்ட பகுதிக்கோ நெருக்கடி நிலைமையினை அறிவிக்கலாம்.
அமைச்சரவையின் பரிந்துரையின் அடிப்படையில் குடியரசுத் தலைவர் அறிவிப்பார். இவ்வாறு அறிவிக்கப்பட்ட நெருக்கடி நிலைமை பாராளுமன்றத்தின் இரு அவைகளின் ஒப்புதல் பெற வேண்டும். அவ்வாறு இரு அவைகளும் ஏற்றுக் கொள்ளவில்லை என்றால் ஒரு மாதத்திற்குள் இவ்வகையான பிரகடனம் செயலிழந்துவிடும். ஏற்றுக் கொள்ளப்பட்ட தீர்மானம் ஆறுமாதங்களுக்கு அமலில் இருக்கும்.

பிரிவு 325 (1) ன் படி நெருக்கடி நிலை அறிவிக்கப்பட்டால் கீழ்கண்ட விளைவுகள் ஏற்படும்.

அரசியலமைப்புச்சட்டம் செயலிழந்தால் ஏற்படும் நெருக்கடி நிலைமை இதில் அடங்கும்.

ஒரு மாநிலத்தில் சட்டம் ஒழுங்கு நிலை சீர் கெடுவதாலோ அல்லது அரசியல் சட்டம் செயலிழந்து விட்டாலோ ஆளுநர் அறிக்கையின் அடிப்படையில் குடியரசுத் தலைவர் நெருக்கடி நிலையை அறிவிக்கலாம். அமைச்சரவையின் பரிந்துரையின் பேரில் குடியரசுத் தலைவர் அறிவிப்பார். இரண்டு மாதங்களுக்குள் பாராளுமன்றத்தின் இரு அவைகளும் இந்தத் தீர்மானத்தை ஏற்றுக்கொள்ள வேண்டும். மக்களவை ஏற்றுக் கொண்ட பின் ஆறு மாதங்களுக்கு இது அமலில் இருக்கும். இதன்பின் மேலும் இதை மக்களவை நீட்டிக்கலாம். ஆனால் இது மூன்று ஆண்டுகளுக்கு மேல் நீட்டிக்கப்படக் கூடாது.


கடன் சுமையாலோ அல்லது வேறு காரணங்களாலோ கடன் நிலைமை அளவிற்கு மீறி கட்டுக்கடங்காமல் செல்லுமானால் குடியரசுத் தலைவர் இது போன்ற நெருக்கடி நிலைமையை அறிவிக்கலாம்.

இது போன்ற காலங்களில் மைய அரசு மாநில அரசு நிர்வாகத்திற்கு நிதி மேலாண்மை குறித்துக் கட்டளைகள் பிறப்பிக்கலாம். அரசு ஊழியர்கள் மற்றும் நீதிபதிகளின் ஊதியத்தை குறைக்கவும் அறிவுறுத்தாலம், குடியரசுத் தலைவர் மாநில சட்டமன்றம் இயற்றும் நிதி மசோதாக்களை தமது பரிசிலனைக்கு எடுத்துக் கொள்ளலாம்.


</doc>
<doc id="408164" url="https://ta.wikipedia.org/wiki?curid=408164" title="ஆதனூர், தஞ்சாவூர்">
ஆதனூர், தஞ்சாவூர்

தமிழ்நாட்டில், நாகப்பட்டினம் மாவட்டம், வேதாரண்யம் வட்டாரத்தில், ஆதனூர் என்பது ஒரு கிராமமாகும்.

2001 ஆம் ஆண்டு மக்கள்தொகை கணக்கெடுப்பின் படி, அச்சம்பட்டி  மொத்த மக்கட்தொகை 2587 ஆக இருந்தது, இதில் 1327 ஆண்களும் 1260 பெண்களும் இருந்தனர். பாலின விகிதம் 950. கல்வியறிவு விகிதம் 64.53.


</doc>
<doc id="408166" url="https://ta.wikipedia.org/wiki?curid=408166" title="அடிரோன்டாக் மலைகள்">
அடிரோன்டாக் மலைகள்

அடிரோன்டாக் மலைகள் ("Adirondack Mountains", ) அமெரிக்க நாட்டின் வடகிழக்கு நியூயார்க் மாநிலத்தில் உருவாகியுள்ள திண்மப்பாறைத் தொகுதி ஆகும். இதன் எல்லைகளும் அடிரோன்டாக் பூங்காவின் எல்லைகளும் ஒன்றே. இந்த மலை ஓர் வட்டமான குவிமாடமாக உருவாகியுள்ளது; இந்த வட்டத்தின் விட்டம் ஏறத்தாழ 160 மைல்கள் (260 கிமீ) மற்றும் உயரம் ஏறத்தாழ 1 மைல் (1,600 மீ). தற்போதைய மலைத்தோற்றத்திற்கு உறைபனிப்பரவலே காரணமாகும்.

முதன்முதலாக 1742ஆம் ஆண்டில் இங்கு வந்திருந்த பிரான்சிய இறையியலாளர் யோசப்பு-பிரான்சுவா லஃபிட்டோ இதனை "ரோன்டாக்சு" எனக் குறிப்பிட்டுள்ளார்; இதற்கான பொருளாக "மரந் தின்னிகள்" என வரையறுத்திருந்தார். மோஹோக் மொழியில் முள்ளம்பன்றியை அடிரோன்டாக் என்கின்றனர். இது மரப்பட்டைகளை உண்ணக்கூடும். மோஹோக் மொழிக்கு வரிவடிவம் எதுவும் இல்லாததால் ஐரோப்பியர்கள் வெவ்வேறாக உச்சரிக்கத் தொடங்கினர். 1761இல் வரையப்பட்ட ஆங்கில நிலப்படமொன்றில் இது "மான் வேட்டை நாடு" எனவும் 1837இல் எபனேசர் எம்மான்சு இம்மலைகளை "அடிரோன்டாக்சு" எனவும் குறிப்பிடப்பட்டுள்ளனர்.

இப்பகுதிக்கு கி.மு 10,000க்கு முன்பே தொல்குடி அமெரிக்கர்கள் வந்துள்ளனர். அல்கோங்குவைன் மக்களும் மோஹோக் நாடும் அடிரோன்டாக் மலைகளை வேட்டையாடவும் பயணிக்கவும் பயன்படுத்தினரே தவிர இங்கு குடியேறவில்லை. ஐரோப்பிய குடியேற்றம் 1609இல் தற்போது டைகொண்டெரோகா எனப்படும் இடத்திற்கு சாமுவல் டெ சாம்ப்ளேன் வந்தபிறகு துவங்கியது. 1642இல் இயேசு சபை இறையியலாளர் ஐசாக் ஜோக்சு இங்கு வந்துள்ளார்.

1664இல் புதிய நெதர்லாந்து இங்கிலாந்து முடியாட்சிக்கு கையளிக்கப்பட்டபோது இப்பகுதி ஆங்கிலேயர் வசம் வந்தது. புரட்சிப் போருக்குப் பின்னர் இந்த நிலப்பகுதி நியூயார்க் மாநில மக்களுக்கு வழங்கப்பட்டது. போர்க் கடன்களை அடைக்க புதிய அரசு கிட்டத்தட்ட அனைத்து பொதுவிடங்களையும், கிட்டத்தட்ட 7 மில்லியன் ஏக்கராக்கள், மிகவும் குறைந்த விலைக்கு, ஏக்கருக்கு பென்னி கணக்கில், விற்றது. மரவெட்டிகள் உள்பகுதிகளுக்கு ்எவ்வித கட்டுப்பாடுகளும் இன்றி வரவேற்கப்பட்டனர்; இதனால் பெரும் வனவழிப்பு நிகழ்ந்தேறியது.

1989இல் யுனெசுக்கோ அடிரோன்டாக் நிலப்பகுதியின் பகுதிபாகத்தை "சாம்ப்ளேன்-அடிரோன்டாக் பல்லுயிர்க்கோவை உய்வகமாக" அறிவித்துள்ளது.


</doc>
<doc id="408173" url="https://ta.wikipedia.org/wiki?curid=408173" title="மூவிணைய கார்பன்">
மூவிணைய கார்பன்

மூவிணைய கார்பன் "(Tertiary carbon)" அணு என்பது ஒரு கார்பன் அணு வேறு மூன்று கார்பன் அணுக்களுடன் பிணைக்கப்பட்டிருப்பதைக் குறிக்கும். குறைந்தபட்சம் நான்கு கார்பன் அணுக்கள் கொண்டிருக்கும் ஐதரோ கார்பன்களில் மட்டுமே மூவிணைய கார்பன் அணுக்கள் காணப்படுவது சாத்தியம் ஆகும். கிளைகள் கொண்ட ஆல்க்கேன்களில் மூவிணைய கார்பன் அணுக்கள் உருவாக இயலும். ஆனால் நேர்கோட்டு ஆல்க்கேன்களில் இவை உருவாக இயலாது 


</doc>
<doc id="408174" url="https://ta.wikipedia.org/wiki?curid=408174" title="நான்கிணையக் கார்பன்">
நான்கிணையக் கார்பன்

நான்கிணையக் கார்பன் "(Quaternary carbon)" அணு என்பது ஒரு கார்பன் அணு வேறு நான்கு கார்பன் அணுக்களுடன் பிணைக்கப்பட்டிருப்பதைக் குறிக்கும். குறைந்தபட்சம் ஐந்து கார்பன் அணுக்கள் கொண்டிருக்கும் ஐதரோ கார்பன்களில் மட்டுமே நான்கிணைய கார்பன் அணுக்கள் காணப்படுவது சாத்தியம் ஆகும். கிளைகள் கொண்ட ஆல்க்கேன்களில் மூவிணைய கார்பன் அணுக்கள் உருவாக இயலும். ஆனால் நேர்கோட்டு ஆல்க்கேன்களில் இவை உருவாக இயலாது 

சமச்சீர் நான்கிணையக் கார்பன் மையங்களை உருவாக்குதல் என்பது செயற்கை முறைக்கு ஒரு சவால் ஆகும். வேதியியலாளர்கள் சமச்சீரற்ற டையீல்சு-ஆல்டர் வினைகளை உருவாக்கியுள்ளனர் எக் வினை, ஈனைன் வளையமாதல், வளையக்கூட்டு வினை C-H செயலாக்கம், அல்லைலிக் பதிலீடு பௌசன் – காண்ட் வினை இத்யாதி போன்றவை சமச்சீரற்ற நான்கிணைய கார்பன் அணுக்களை உருவாக்கும் வினைகளாகும். 


</doc>
<doc id="408179" url="https://ta.wikipedia.org/wiki?curid=408179" title="2018 வட கொரியா - அமெரிக்க உச்சி மாநாடு">
2018 வட கொரியா - அமெரிக்க உச்சி மாநாடு

டோனால்ட் டிரம்ப் (Donald Trump), அமெரிக்க ஐக்கிய நாடுகளின் அதிபர், வட கொரியாவின் அதிபர் கிம் ஜொங்-உன் ஆகியோர் சூன் 12, 2018 அன்று இந்த இரண்டு நாட்டுத் தலைவர்களுக்கிடையேயான முதல் உச்சி மாநாட்டில் சந்தித்துக் கொண்டனர். உச்சிமாநாட்டைத் தொடர்ந்து ட்ரம்ப் கொரிய தீபகற்பத்தில் அமெரிக்காவும், தென் கொரியாவும் இணைந்து இனிமேல் போர் ஒத்திகையில் ஈடுபடாது என்று உறுதியளித்தார். வட கொரிய அதிபர் கிம் முழுமையான அணு ஆயுத ஒழிப்பை நோக்கிய தனது பணியின் மீதான உறுதிப்பாட்டை மீள வலியுறுத்தினார்.

சிங்கப்பூர், இரு தரப்பினராலும் அரசியல் அமைதிப் பிரதேசமாக கருதப்பட்டதால், செண்டோசா தீவில் உள்ள கேபெல்லா ஹோட்டலில் நடைபெற்ற உச்சிமாநாட்டை நடத்துவதற்கான முழுமையான தயாரிப்புகளை மேற்கொண்டது. சிங்கப்பூர் பிரதம அமைச்சர் லீசியன் லூங்கின் கூற்றுப்படி இந்த உச்சி மாநாட்டிற்கான செலவானது சிங்கப்பூர் டாலரில் 20 மில்லியன் (அமெரிக்க டாலரில் 15 மில்லியன்) எனவும், இத்தொகையில் பாதியளவிற்கு பாதுகாப்பு நடவடிக்கைகளுக்காக செலவழிக்கப்பட்டது எனவும் தெரிவிக்கப்பட்டுள்ளது. இரண்டு தலைவர்களுமே சிங்கப்பூர் பிரதமர் லீயுடன் உச்சி மாநாட்டிற்கு முன்னதாக சந்திப்பு நிகழ்த்தினர்.

கொரிய தீபகற்பமானது 1945 ஆம் ஆண்டிலிருந்து பிரிந்து கிடக்கிறது. 1950–1953 காலகட்டத்தில் நடந்த கொரியப் போர் கொரிய சமரச ஒப்பந்தத்துடன் நிறைவுக்கு வந்தது. ஆனால், அது இறுதியான அமைதிக்கான ஒப்பந்தமல்ல. அவ்வப்போது, தொடர்ச்சியற்ற பிணக்குகளும், சச்சரவுகளும் தொடர்ந்தன. அமெரிக்கப் படைகள் தெற்குப் பகுதியில் தொடர்ந்து முகாமிட்டிருந்தன. வட கொரியாவானது 1963 ஆம் ஆண்டில் ஒரு அணு உலையைக் கட்டத் தொடங்கியது. 1980 களில் வட கொரிய பேரழிவு ஆயுதங்கள் தயாரிக்கும் திட்டம் ஒன்றைத் தொடங்கியது. 1992 ஆம் ஆண்டில் நடைபெற்ற கொரிய தீபகற்பத்தில் அணு ஆயுத ஒழிப்பிற்கான கூட்டுத் தீர்மானத்தில் வட கொரியா அணு ஆயுத ஒழிப்பிற்கான உறுதியை முதலில் அளித்தது. அமெரிக்க முன்னாள் அதிபர் ஜார்ஜ் வாக்கர் புஷ் வட கொரியவை தனது 2002 ஆம் ஆண்டு உரையின் போது “தீமையின் அச்சு” எனக் குறிப்பிட்டார். ஆனால், அவரது நிர்வாகக் காலத்தின் முடிவு நெருங்கும் போது, வட கொரியா தானாகவே முன்வந்து தங்களது அணு ஆயுதத் திட்டம் தொடர்பான தகவல்களை அமெரிக்க உதவியைப் பெறுவதற்கு மாற்றாக வழங்கியது. விரைவிலேயே, பயங்கரவாதத்திற்கு உதவியளிக்கும் நாடுகள் பட்டியலிலிருந்து (அமெரிக்க ஐக்கிய நாட்டில் தயாரிக்கப்படும் பட்டியல்) வட கொரியா நீக்கப்பட்டது. இருந்தபோதிலும், அணுசக்தி ஆய்வாளர்கள் 2008 இன் இறுதியில் வட கொரிய ஆயுதக் கருவிகளை ஆய்வு செய்ய தடை விதிக்கப்பட்டிருந்தனர். அமெரிக்க அதிபர் ஒபாமாவின் நிர்வாகக் காலத்தில் பொறுமையுடன் கூடிய உத்தி கடைப்பிடிக்கப்பட்டது; இந்த உத்தியின்படி, வட கொரியாவால் வேண்டுமென்றே ஏற்படுத்தப்படும் தூண்டுதல்கள் அதிபரால் அலட்சியப்படுத்தப்பட்டன. உயர்மட்ட தூதுவர்கள் அனுப்பி வைக்கப்படவில்லை, மாறாக, அதற்குப் பதிலாக, தென் கொரியா மற்றும் ஜப்பானுடனான கூடுதலான இராணுவ ஒருங்கிணைப்பு மற்றும் பொருளாதாரத் தடைகள் ஆகியவற்றால் வடகொரியா தண்டிக்கப்பட்டது. இதைத் தொடர்ந்த ஆண்டுகளில் பல அணு ஆயுதச் சோதனைகள் நடத்தப்பட்டன. மேலும், 2010 ஆம் ஆண்டு நடத்தப்பட்ட இயான்பியாங் பீரங்கித் தாக்குதல் ஒத்திகைகள் வட கொரியாவிற்கும், தென் கொரியாவிற்கும் இடையே போர்ப்பதட்டத்தை அதிகரித்தது. வட கொரியாவின் அணுசக்தித் திட்டத்தின் விரிவாக்கமானது குறிப்பாக டிசம்பர் 2011 இல் கிம் ஜோங்-இல் இறப்பிற்குப் பின் அதிபரான அவரது மகன் கிம் ஜோங்-உன் ஆட்சியின் கீழ் மேலும் முன்னேற்றம் கண்டது.டோனால்ட் ட்ரம்ப் 2016 ஆம் ஆண்டில் பராக் ஒபாமாவின் வட கொரியாவுடன் பொறுமையைக் கடைபிடிக்கும் உத்திக் கொள்கையை எதிர்த்ததன் காரணமாகவும் வெற்றி பெற்றார். ஒரு கடுமையான நிலைப்பாட்டில் வாதிடுகையில், அவர் தலைவர் கிம் ஜோங்-உன் திறந்த மனதுடன் உரையாடலுக்கும் "ஹாம்பர்கர்" சாப்பிடவும் தயாராக இருப்பதாக தெரிவித்திருந்தார். நாடுகளுடனான இராணுவ உடன்படிக்கைகள் குறித்த முரண் தொடர்பாக அவர், தென் கொரியாவும், ஜப்பானும் தங்களைத் தாங்களாகவே பாதுகாத்துக் கொள்வது நல்லது என்று கூறியிருந்தார். இது தொடரபாக ஒரு வட கொரிய ஆதரவு இணையத்தளம் அவரை ஒரு "அறிவார்ந்த அரசியல்வாதி" எனக் குறிப்பிட்டிருந்தது. 2017 ஆம ஆண்டில், மூன் சே-இன் வட கொரியாவுடன் நட்புறவைத் தொடர்வதற்கான சூரிய ஒளிக் கொள்கையின்படி (வட கொரியாவுடனான உறவு தொடர்பான தென் கொரியாவின் வெளியுறவுக் கொள்கை) செயல்படுவதாக அளித்த வாக்குறுதியின் அடிப்படையில் தென் கொரியாவின் அதிபராகத் தேர்ந்தெடுக்கப்பட்டார்.


</doc>
<doc id="408189" url="https://ta.wikipedia.org/wiki?curid=408189" title="சங்கம் லால் குப்தா">
சங்கம் லால் குப்தா

சங்க லால் குப்தா ஒரு இந்தியாவை  சோ்ந்த  அப்னா தளம் (சோனேலால்) அரசியல்வாதி ஆவாா். இவா்  உத்திரப்பிரதேச சட்டப்பேரவை உறுப்பினர் ஆவாா். மேலும் இவா்  உத்தரப் பிரதேச மாநிலத்தின்பிரதாப்கார் விதான் சட்டசபை  தொகுதியிலிருந்து  தோ்ந்தெடுக்கப்பட்டவா்.


</doc>
<doc id="408199" url="https://ta.wikipedia.org/wiki?curid=408199" title="சுபோத் சந்திர ஹன்ஸ்டா">
சுபோத் சந்திர ஹன்ஸ்டா

சுதாக் சந்திர ஹன்ஸ்டா (மிட்னாபூர் மாவட்டம், ஜுப்ராபூர் கிராமத்தில் 1927 ம் ஆண்டு பிறந்தார்)  ஒரு இந்தியாவின் மேற்கு வங்க மாநிலத்தின் மெடின்பூரில் மக்களவை தொகுதியில் இருந்து 5 வது மக்களவை உறுப்பினராக இருந்துள்ளாா்.

இவர் மிதினிபூர் மக்களவை தொகுதியிலிருந்து இருந்து 1 வது மற்றும் 2 வது மக்களவைக்கும் மற்றும் ஜார்கிராம் மக்களவை தொகுதியில் இருந்து  3 வது மக்களவைக்கும் உறுப்பினராக தேர்ந்தெடுக்கப்பட்டார்.


</doc>
<doc id="408200" url="https://ta.wikipedia.org/wiki?curid=408200" title="ஹரி கிருஷ்ணா சாஸ்திரி">
ஹரி கிருஷ்ணா சாஸ்திரி

ஹரி கிருஷ்ணா சாஸ்திரி  ஒரு இந்திய அரசியல்வாதி மற்றும் இந்திய அரசாங்கத்தில் அமைச்சராக இருந்துள்ளாா். இவர் நான்காவது, ஏழாவது மற்றும் எட்டாவது மக்களவைக்கு உறுப்பினராக இருந்துள்ளாா்.


</doc>
<doc id="408201" url="https://ta.wikipedia.org/wiki?curid=408201" title="கே. ஹரிஷ்குமார்">
கே. ஹரிஷ்குமார்

கர்நாடகா சட்டசபைக்கு ஜூன் 4, 2018 அன்று நடந்த தோ்தலில் ஒருமனதாக போட்டியின்றி கே.ஹரிஷ்குமார் தேர்ந்தெடுக்கப்பட்டார். மொத்தம் 11 இடங்களில், இந்திய தேசிய காங்கிரஸ் 4 இடங்களையும், ஐக்கிய தளம்(மதசாா்பற்ற) 2 இடங்களையும் மற்றும் பாரதிய ஜனதா கட்சி 5 இடங்களையும் பெற்றது.


</doc>
<doc id="408204" url="https://ta.wikipedia.org/wiki?curid=408204" title="பர்வேஸ் ஹஷ்மி">
பர்வேஸ் ஹஷ்மி

பர்வேஸ் ஹஷ்மி (பிறப்பு 24/11/1954 அலகாபாத், உத்தர பிரதேசம்)) ஒரு அரசியல்வாதி ஆவாா்.  இவா் இரண்டாம் முளையாக 2012-2018ஆம் ஆண்டிற்கான மாநிலங்களவைக்கு (இந்தியாவின் பாராளுமன்றத்தின் மேல் சபை) நடந்த தோ்தலில் டெல்லியின் பிரதிநிதியாக  தோ்ந்தெடுக்கப்பட்ட பாராளுமன்ற உறுப்பினர் ஆவார்.

இவர் இந்திய தேசிய காங்கிரஸ் அரசியல் கட்சியை சோ்ந்தவா். இவா் 1993-98, 1998-2003, 2003-2008 மற்றும் 2008-2009 ஆகிய ஆண்டுகளில் டெல்லியின் சட்டமன்ற உறுப்பினராக இருந்தார். 2009 இல்  டில்லியிலிருந்து  மக்களவைக்கு  முதல்  முறையாக தேர்ந்தெடுக்கப்பட்டார்.

பிப்ரவரி 2012 ல் இருந்து, அரசு உத்தரவாதங்களுக்கான மாநிலங்களவை குழு உறுப்பினராக பிப்ரவரி 2012 முதல் இருந்தாா்.


</doc>
<doc id="408206" url="https://ta.wikipedia.org/wiki?curid=408206" title="குனின் அசரிக்கா">
குனின் அசரிக்கா

குனின் ஹஸரிகா ("Gunin Hazarika") இந்தியாவின் அசாம் மாநிலத்தின் அஸ்ஸாம் கன பரிஷத் கட்சியை சோ்ந்த அரசியல்வாதி ஆவார். இவா் 1984, 1996 மற்றும் 2001 ஆம் ஆண்டுகளில்  நடந்த தோ்தல்களில் காலியாபர் தொகுதியிலிருந்து, அசாம் சட்டமன்றத்திற்கு தேர்ந்தெடுக்கப்பட்டார். இவர் கெளஹாத்தி பல்கலைக்கழகத்தில் 1971 ஆம் ஆண்டில் வரலாறு பாடப்பிரிவில் முதுகலைப் பட்டம் பெற்றுள்ளார். 


</doc>
<doc id="408209" url="https://ta.wikipedia.org/wiki?curid=408209" title="பூலா சவுத்ரி">
பூலா சவுத்ரி

பூலா சவுத்ரி, (பிறப்பு 2 சனவரி 1970, ஹுக்ளி,இந்தியா) அர்சுனா மற்றும் பத்ம சிறீ விருது பெற்ற முன்னாள் பெண்கள் நீச்சல் வெற்றியாளர் ஆவார்` இவர், 2006 முதல் 2011 வரை இந்திய மாநிலமான மேற்கு வங்காளத்தில் எம்.எல்.ஏவாக இருந்தார்.

இவர், தனது ஒன்பதாவது வயதில், தேசிய அளவிளான போட்டியில் கலந்து கொண்டார். தனது வயது ஒத்தோர் பிரிவில் ஆதிக்கம் செலுத்தி, 6 போட்டிகளில் 6 தங்கப் பதக்கங்களைப் பெற்றார். பல்வேறு இளையோர் பிரிவு மற்றும் தேசிய அளவிலான போட்டிகளில் வெற்றிப் பெற்றார். 1991ல் தெற்காசிய விளையாட்டுக் கூட்டமைப்புப் போட்டிகளில் 6 தங்கப் பதக்கங்களை வென்றார்.  

1989ல் தொலை தூர நீச்சல் செய்ய ஆரம்பித்தார். மேலும் அவ்வாண்டில் ஆங்கில கால்வாயை நீந்திக் கடந்தார். 1996ல் 81கிமீ முர்சிதாபாத் தொலை தூர நீச்சல் போட்டியினை வென்றார். 1999ல் ஆங்கிலக் கால்வாயை நீந்திக் கடந்தார். 2005ல் ஐந்து கண்டங்களின் சமுத்திர கால்வாய்களை கடந்த முதல் பெண் ஆவார்.  ஜிப்பிரால்டர் நீரிணை, டைர்ஹனியன் கடல், கூக் நீரிணை, கிரேக்க்த்தில் உள்ள டோரொனியொஸ் வளைகுடா, கலிபோர்னியா கடற்கரையையொட்டிய கட்டலினா கால்வாய் மற்றும் தென் ஆப்பிரிக்கா, ரோபன் தீவுக்கு செல்லக்கூடிய மூன்று நங்கூர விரிகூடா இதில் அடங்கும். கொல்கத்தாவில் நீச்சல் சங்கத்தினை ஆரம்பிக்க உள்ளார்.



</doc>
<doc id="408210" url="https://ta.wikipedia.org/wiki?curid=408210" title="நிரால் எனிம் ஹரோ">
நிரால் எனிம் ஹரோ

நிரால் எனிம் ஹரோ (1925-2008) இந்திய அரசியல்வாதியும், மக்களவையின் முன்னாள் உறுப்பினரும் ஆவார். இவர் 4 மற்றும் 5 வது மக்களவைகளில் குந்தி தொகுதியிலிருந்து தோ்நதெடுக்கப்பட்டாா். இவர் ஜார்கண்ட் கட்சியுடன் தொடர்புடையவா். மற்றும்  பீகார்அரசாங்கத்தில் அமைச்சராகவும் பணியாற்றினார். இவர் 1974 இல் நடந்த தோ்தலில் இந்திய துணை ஜனாதிபதி பதவிக்கு வேட்பாளராக  போட்டியிட்டு  தோல்வியடைந்தாா்..


</doc>
<doc id="408212" url="https://ta.wikipedia.org/wiki?curid=408212" title="இஸ்மாயில் ஹுசைன்">
இஸ்மாயில் ஹுசைன்

இஸ்மாயில் ஹுசைன் (1 ஏப்ரல் 1950 - ஏப்ரல் 24, 2015) என்பவா் இந்தியாவை சோ்ந்த அரசியல்வாதி ஆவாா். இவா் இந்திய தேசிய காங்கிரஸ் கட்சியின் சாா்பாக பார்பெட்டா மக்களவை தொகுதியிலிருந்து இந்திய பாராளுமன்றத்திற்கு உறுப்பினராக தோ்ந்தெடுக்கப்பட்டாா்.


</doc>
<doc id="408214" url="https://ta.wikipedia.org/wiki?curid=408214" title="சஜ்ஜன் சிங் சீமா">
சஜ்ஜன் சிங் சீமா

சஜ்ஜன் சிங் சீமா இந்தியாவைச் சார்ந்த கூடைப்பந்து வீரர். 1982ல் ஆசிய விளையாட்டுப் போட்டி மற்றும் 1981,1983 மற்றும் 1985ல் நடைப்பெற்ற ஆசிய கூடைப்பந்து போட்டி உட்பட் பல்வேறு பன்னாட்டு விளையாட்டுப் போட்டிகளில் இந்தியவின் சார்பாக விளையாடியுள்ளார். 1999ல் அர்சுனா விருது மற்றும் 1983ல் மகராசா இரஞ்சித் சிங் விருது இவருக்கு வழங்கப்பட்டது.

சஜ்ஜன் சிங் 1957ல் பஞ்சாப் மாநிலத்தின் கபூர்தலா மாவட்டத்தின் டபுலியன் கிராமத்தில் பிறந்தார். கபூர்தலாவில் உள்ள கர்னாலியா கல்சா உயர் நிலைப் பள்ளியில் படித்தார். பின்னர் விளையாட்டுக் கல்லுரியில் பயின்றார்.

1976ல் கூடைப்பந்து விளையாட ஆரம்பித்தார். 1976ல் ஜெய்பூரில்  நடைப்பெற்ற பல்கலைகழகங்களுக்கிடையெயான போட்டியில் முதன் முதலில் பங்கேற்றார். 1994ல் விளையாட்டிலிருந்து ஓய்வுப் பெற்றார். பஞ்சாப் காவல்துறையில் எஸ் பியாகவும் லுதியானாவில் துணை கமிஷ்னராகவும்(போக்குவரத்து) பணியாற்றினார். 

அவரது சகோதரர்கள் பல்கர் சிங், குர்மீத் சிங், மற்றும் அவரது உறவினர் குல்தீப் சிங் ஆகியோர் இந்தியாவின் சார்பாக கூடைப்பந்து விளையாடியுள்ளனர். இவரது மகள் குனீட் சிங் கவுர் 17 வயதுக்கு உட்பட்டோர் பிரிவில் தேசிய அளவில் விளையாடியுள்ளார்.

2017ல் பஞ்சாப் தேர்தலில் ஆம் ஆத்மி கட்சியின் சார்பாக சுல்தான்பூர் லோதியில் போட்டியிட்டார்.


</doc>
<doc id="408215" url="https://ta.wikipedia.org/wiki?curid=408215" title="விசுவியசு மலை">
விசுவியசு மலை

விசுவியசு மலை ("Mount Vesuvius", ; ) இத்தாலியின் தென்பகுதியில் கேம்ப்பானியா வட்டாரத்தில் நாபொலி வளைகுடாவில் அமைந்துள்ள சோம்மா-சுழல்வடிவ எரிமலை ஆகும்; இது கிட்டத்தட்ட தொலைவில் நாபொலிக்கு கிழக்கே கடற்கரையை ஒட்டி அமைந்துள்ளது. இது கேம்பானிய எரிமலை வட்டவரையிலுள்ள பல எரிமலைகளில் ஒன்றாகும். விசுவியசில் பெரிய எரிமலைக் கூம்பும் அதைச் சுற்றி கடுஞ்சரிவான எரிமலைவாய் விளிம்பும் காணப்படுகின்றது; இதன் உயரம் எரிமலை வெடிப்பிற்கு முன்னதாக மிகக் கூடுதலாக இருந்திருக்க வேண்டும். 

கி.பி 79இல் விசுவியசின் எரிமலை வெடிப்பால் உரோம நகரங்களான பொம்பெயியும் எர்குலியமும் மற்றும் பல குடியேற்றங்களும் முற்றிலும் புதையுண்டு அழிபட்டதற்காக இம்மலை அறியப்படுகின்றது. இந்த எரிமலை வெடிப்பின்போது கற்களும் சாம்பலும் எரிமலை வாயுக்களும் பெரும் புகைமண்டலமாக 33 கிமீ (21 மை) உயரத்திற்கு கற்குழம்பை கக்கி விநாடிக்கு 6×105 கன மீட்டர் (7.8×105 கன கஜங்கள்) வீதத்தில் நுரைக்கற்களை பொடியாக்கியது. இது இரோசிமா-நாகசாக்கி குண்டுவீச்சின்போது வெளியிடப்பட்ட வெப்ப ஆற்றலை விட நூறாயிரம் மடங்கு கூடியது More than 1,000க்கும் மேற்பட்டோர் இந்த வெடிப்பில் இறந்துபட்டனர்; சரியான எண்ணிக்கை மதிப்பிடப்படவில்லை. இதிலிருந்து தப்பியவரின் ஒரே நேரடி சாட்சியாக இளைய பிளினி வரலாறாளர் டாசிட்டசிற்கு எழுதிய இரு கடிதங்களே உள்ளன.
விசுவியசு இதற்குப் பின்னர் பலமுறை வெடித்துள்ளது; கடந்த நூறாண்டுகளுக்குள்ளாக ஐரோப்பிய தீவல்லாத நிலப்பகுதியில் வெடித்துள்ள ஒரே எரிமலை இதுவாகும். இதன் அருகில் 3,000,000 மக்கள் வாழும் நகர்ப்பகுதி உள்ளதால் இதுவே உலகின் மக்களடர்ந்த பகுதியிலுள்ள மிகவும் அபாயகரமான எரிமலையாக கருதப்படுகின்றது. பிளினி காலத்திய வெடிப்பைப் போன்று மிகவும் கடுமையான கக்கலை வெளிப்படுத்தும் வாய்ப்புள்ளதாகவும் மதிப்பிடப்பட்டுள்ளது.



</doc>
<doc id="408217" url="https://ta.wikipedia.org/wiki?curid=408217" title="மோனாலிசா பருவா மேகத்தா">
மோனாலிசா பருவா மேகத்தா

மோனாலிசா பருவா மேகத்தா (Assamese: মনালিচা বৰুৱা মেহতা, Maiden Name: Monalisa Barua)  இந்தியாவைச் சார்ந்த மேசைப்பந்தாட்ட வீரராவார். 1987ல் அர்சுனா விருதினைப் பெற்றார். இவர் அசாமின் முக்கிய விளையாட்டு ஆளுமையாவார்.

எட்டு முறை தேசிய மேசைப்பந்தாட்ட போட்டியை வென்ற கமலேஷ் மேத்தாவை திருமணம் செய்துள்ளார். .

இந்திய எண்ணெய் நிறுவனத்தில் பணிபுரிகின்றார்.


</doc>
<doc id="408220" url="https://ta.wikipedia.org/wiki?curid=408220" title="சென்னை நேரம்">
சென்னை நேரம்

சென்னை நேரம் (Madras Time) என்பது இந்தியாவின், பிரித்தானிய கிழக்கிந்திய நிறுவனத்தின் முதல் அதிகாரப்பூர்வ வானியலாளரான ஜான் கோல்டிங்ஹாம் என்பவரால் 1802 இல் நிறுவப்பட்ட ஒரு நேர வலயம் ஆகும். அவர் கிரீன்விச் இடைநிலை நேரத்திற்கு முன்னதாக 5 மணி நேரம், 21 நிமிடங்கள் மற்றும் 14 விநாடிகளாக சென்னை நேரத்தை நிர்ணயித்தார்.  மேலும் இது கொல்கத்தா நேரத்துக்கு 33 நிமிடங்கள் மற்றும் 20 நொடிகள் பின்னதாக இருப்பதாக விவரிக்கப்படுகிறது.  இந்திய சுதந்திரத்திற்கு முன்பு, இது உத்திரப்பிரதேசத்தின் அலகாபாத்தின் ஷங்கர்கரில்  82.5 டிகிரி எக்டேட்டர் என்ற இடத்திலிருந்து பெறப்பட்ட இந்திய சீர் நேரத்திற்கு முன்னோடியானது ஆகும்.

1884 ஆம் ஆண்டில் பிரித்தானிய இந்தியாவில் இரண்டு அதிகாரப்பூர்வ நேர மண்டலங்களாக மும்பை நேரம் மற்றும் கொல்கத்தா நேரம் போன்றவை அமைக்கப்பட்ட பிறகு, இந்தியாவில் இரயில் நிறுவனங்கள் இரண்டு மண்டலங்களுக்கு இடையில் ஒரு இடைநிலை நேர மண்டலமாக சென்னை நேரத்தைப் பயன்படுத்தத் தொடங்கின. இதனால் சென்னை நேரமானது "இந்தியாவின் இரயில்வே நேரம்" என்றும் அறியப்பட்டது.



</doc>
<doc id="408227" url="https://ta.wikipedia.org/wiki?curid=408227" title="ஆப்கானியத் துடுப்பாட்ட அணியின் இந்தியச் சுற்றுப் பயணம் 2018">
ஆப்கானியத் துடுப்பாட்ட அணியின் இந்தியச் சுற்றுப் பயணம் 2018

ஆப்கானித்தான் துடுப்பாட்ட அணி சூன், 2018 ஆம் ஆண்டில் இந்தியாவில் சுற்றுப் பயணம் செய்து இந்தியத் துடுப்பாட்ட அணிக்கு எதிராக ஒரு தேர்வுத் துடுப்பாட்டப் போட்டியில் விளையாட உள்ளது. சூன், 2017 ஆம் ஆண்டில் பன்னாட்டுத் துடுப்பாட்ட அவை ஆப்கானித்தான் துடுப்பாட்ட அணிக்கு தேர்வுத் துடுப்பாட்டப் போட்டிகளில் விளையாடும் அங்கீகாரத்தை வழங்கியது.அதன் பின் அந்த அணி விளையாடும் முதல் தேர்வுத் துடுப்பாட்டத் தொடர் இதுவாகும். 
இந்தத் தொடரை இந்திய அணி வெற்றி பெற்றதும் ,வெற்றிக் கொண்டாட்டத்தில் ஆப்கானித்தான் வீரர்களையும் சேர்த்துக்கொண்டனர்.<ref>

Series home at ESPN Cricinfo


</doc>
<doc id="408231" url="https://ta.wikipedia.org/wiki?curid=408231" title="எமிலி இலெவிசுகியூ">
எமிலி இலெவிசுகியூ

இவர் மசாசூசட் தவுந்தனில் வளர்ந்தார். இவர் 2008 இல் இயற்பியலி இளவல் பட்ட்த்தை மசாசூசட் தொழில்நுட்ப நிறுவனத்தில் பெற்றார். இவர் பின்னர் 2010 இல் அவாய் பல்கலைக்கழகத்தில் வானியலில் முனைவர் பட்ட்த்தைப் பெற்றார்.

இவர் 2010 முதல் 2013 வரை அய்ன்சுட்டீன் ஆய்வு நல்கையையும் 2013 முதல் 2015 வரை அபுள் ஆய்வுநல்கையையும் பெற்று, 2010 முதல் 2015 வரை கொலராடோ பல்கலைக்கழகத்தில் முதுமுனைவர் ஆய்வை மேற்கொண்டார். இவர் 2015 இல் இருந்து வாழ்சிங்டன் ப்ல்கலைக்கழகத்தில் வானியல் துறையில் உதவிப் பேராசிரியராக உள்ளார்.

இவர் தன் ஆய்வில் நோக்கீடுகளையும் படிமமாக்கத்தையும் பயன்படுத்துகிறார். கதிர்நிரலின் புற ஊதாப் பகுதியில், விண்மீனாக்கப் பால்வெளிகளின் கதிர்நிரலைப் பதிவு செய்ய, இவர் அபுள் விண்வெளித் தொலைநோக்கியைப் பயன்படுத்துகிறார். கதிர்நிரலின் ஒளிப் பகுதியில், இவர் ஜெமினி வான்காணகம், டபுள்யூ. எம். கெக் வான்காணகம் ஆகிய மவுனா கீயில் அமைந்த வான்காணகங்களையும் சிலியில் உள்ள இலாசு காம்பனாசு வான்காணகத்தையும் பால்வெளிகளில் அமையும் மீப்பெரு விண்மீன்களையும் மெகல்லானிக் முகில்களையும் ஆய்வு செய்ய பயன்படுத்துகிறார். இவர் பல புதிய மீச்செம்பெரு மீன்களைக் கண்டுபிடித்துள்ளார். இவற்றில் முதலில் தார்ன் ழுத்கோவ் வான்பொருளைக் கண்டறிந்தார்.

சிஞ்சினாட்டி பல்கலைக்கழகத்தில் நாதன் மோர்கவுசு செய்யும் சிலந்திக் கண்பார்வை ஆய்வைப் பயன்படுத்தி, இவரும் உலோமாக்சும் இணைந்து குதிக்கும் சிலந்தி வானியல் நோக்கீட்டு நிகழ்வை தமது இணையத்தளப் சிலந்தி வானியல் சார் (arachnoastronomy) பரிமாற்றத்தில் வெளியிட்டுள்ளனர் .



</doc>
<doc id="408234" url="https://ta.wikipedia.org/wiki?curid=408234" title="தலித்துகளின் பட்டியல்">
தலித்துகளின் பட்டியல்

கீழ்வரும் தலித் நபர்கள், தொழில் வாரியாகவும், அவர்களின் செயல்பாடுகள் வாரியாகவும் பட்டியலிடப்படுகின்றது.






</doc>
<doc id="408243" url="https://ta.wikipedia.org/wiki?curid=408243" title="காளஹஸ்தி நாயக்கர்கள்">
காளஹஸ்தி நாயக்கர்கள்

காளஹஸ்தி நாயக்கர்கள் (Nayaks of Kalahasti) வேலுக்கோட்டி நாயக்க வம்சத்தின் காளஹஸ்தி மற்றும் வந்தவாசி ஆட்சியாளர்கள் ஆவர். வேலுக்கோட்டி நாயக்க வம்சத்தின் முக்கியமானவர் சென்னப்ப நாயக்கர் ஆவார்காளஹஸ்தி நாயக்கர்கள், விஜயநகரப் பேரரசை ஆண்ட இறுதி வம்சமான அரவிடு மரபுவினருக்கு அடங்கிய சிற்றரசர்களாக இருந்தவர்கள். 

விஜயநகரப் பேரரசின் அரவிடு மரபின் பேரரசர் ஸ்ரீரங்க தேவ ராயரின் நம்பிக்கையான படைத்தலைவராக இருந்தவர் தமர்லா சென்னப்ப நாயக்கர். சென்னை பட்டினம், சென்னப்ப நாயக்கரின் பெயரிலால் அழைக்கப்பட்டது. 

தமர்லா சென்னப்ப நாயக்கரின் மகனான இவரை, தமர்லா வெங்கடாத்திரி அல்லது வெங்கடப்பா என டச்சு கிழக்கிந்திய கம்பெனியின் ஆவணங்களில் குறிப்பிடப்பட்டுள்ளது. விஜயநகரப் பேரரசர் பேடா வெங்கட ராயன் (கி.பி. 1632 - 1642) காலத்தில், இவர் காளஹஸ்தி மற்றும் வந்தவாசி பகுதியை நிர்வகித்தவர். 

பேடா வெங்கட ராயன் சார்பாக, இவரும், இவரது தம்பியும் சேர்ந்து, சென்னை கடற்கரை நிலப்பரப்புகளை பிரித்தானிய கிழக்கிந்திய கம்பெனிக்கு வணிகம் செய்ய விற்றவர்கள்

இவர் தமர்லா மூடு வெங்கடப்ப நாயக்கரின் தம்பியாவர். இவர் பூவிருந்தவல்லியில் தங்கி, சென்னைக்கு மேற்கே உள்ள காளஹஸ்தி மற்றும் வந்தவாசி போன்ற நிலப்பரப்புகளை, தன் உடன்பிறப்பிற்கு துணையாக ஆட்சி செய்தவர். 

இரண்டாவது ஆங்கிலேய மைசூர் போரில், காளஹஸ்தி நாயக்கர்கள், ஐதர் அலியின் சார்பாக நின்று போரிட, இவர்களது மேலிட மன்னர் வெங்கடகிரி இராஜா, ஆற்காடு நவாப் மற்றும் பிரித்தானிய கிழக்கிந்திய கம்பெனிப் படைகளுடன் சேர்ந்து போரிட்டார். 




</doc>
<doc id="408246" url="https://ta.wikipedia.org/wiki?curid=408246" title="தமர்லா சென்னப்ப நாயக்கர்">
தமர்லா சென்னப்ப நாயக்கர்

தமர்லா சென்னப்ப நாயக்கர் (Damarla Chennapa Nayaka), காளஹஸ்தி நாயக்கர்களில் புகழ்பெற்ற மன்னராவார். விஜய நகரப் பேரரசர் வெங்கடபதி ராயரின் படைத்தலைவரான இவர், காளஹஸ்தி மற்றும் வந்தவாசி பகுதிகளின் குறுநில மன்னராக ஆட்சி செய்தவர். சென்னை நகரம் இவரவது பெயரால் அழைக்கப்படுகிறது. விஜயநகரப் பேரரசின் வீழ்ச்சிக்குப் பின்னர், காளஹஸ்தி நாயக்கர்கள் தன்னாட்சியுடன் ஆண்டனர். 



</doc>
<doc id="408248" url="https://ta.wikipedia.org/wiki?curid=408248" title="சந்திரகிரி கோட்டை">
சந்திரகிரி கோட்டை

சந்திரகிரி கோட்டை (Chandragiri Fort, Andhra Pradesh) 11ம் நூற்றாண்டில் கட்டப்பட்ட வரலாற்றுச் சிறப்புமிக்க கோட்டையாகும். இக்கோட்டை தற்கால ஆந்திரா மாநிலத்தின் சித்தூர் மாவட்டத்தின் உள்ள திருப்பதி நகரத்தின் அருகே சந்திரகிரி எனுமிடத்தில் உள்ளது. இக்கோட்டையை 11ம் நூற்றாண்டில் யாதவ நாயுடு மன்னர்கள் கட்டினாலும், விஜயநகரப் பேரரசர்கள் இதனை நன்கு பயன்படுத்தினர். 

1367ல் விஜயநகரப் பேரரசு ஆட்சிக்கு வருவதற்கு மூன்று நூற்றாண்டுகளுக்கு முன்னர், சந்திரகிரி பகுதியை ஆண்ட யாதவ நாயுடு மன்னர்களால் சந்திரகிரி கோட்டை கட்டப்பட்டது. 

விஜயநகரப் பேரரசர் சாளுவ நரசிம்ம தேவ ராயன் (1485-1491) காலம் முதல் இக்கோட்டை புகழ் பெற்று விளங்கியது. விஜயநகரப் பேரரசரசின் நான்காவது தலைநகரமாக சந்திரகிரி கோட்டை விளங்கியது. கோல்கொண்டா சுல்தான், பெனுகொண்டாவை தாக்கியபோது, விஜயநகர மன்னர்கள், சந்திரகிரி கோட்டையை தலைநகராகக் கொண்டு ஆட்சி செய்தனர். 1646ல் சந்திரகிரி கோட்டை கோல்கொண்டாவுடன் இணைக்கப்பட்டு, மைசூர் இராச்சியத்தின் ஆட்சியின் கீழ் சென்றது. 

1792 முதல் இக்கோட்டை பாழடைந்து, பயன்பாட்டில் இல்லாது போயிற்று.தற்போது இக்கோட்டையில் உள்ள இராஜா மகால் அரண்மனை இந்தியத் தொல்லியல் ஆய்வகத்தின் பராமரிப்பில் உள்ளது. 

ஆகஸ்டு 1639ல் பிரித்தானிய கிழக்கிந்திய கம்பெனிக்கு சந்திரகிரி கோட்டையை பயன்படுத்திக் கொள்ள, காளஹஸ்தி நாயக்க மன்னர் தமர்லா சென்னப்ப நாயக்கர் அனுமதி வழங்கினார்.




</doc>
<doc id="408249" url="https://ta.wikipedia.org/wiki?curid=408249" title="திருக்கனூர்">
திருக்கனூர்

திருக்கனூர் (Thirukkanur) இந்தியாவின், புதுச்சேரி மாநிலத்தில் உள்ள ஒரு கிராமமாகும். இது வில்லியனூர் வட்டம் மற்றும் மண்ணாடிப்பட்டு நகராட்சிக்கு உட்பட்ட 16 கிராமங்களில் ஒன்றாகும். இந்த கிராமமானது தமிழ்நாட்டின் கிழக்கு மற்றும் மேற்கு பகுதியில் உள்ள எல்லைகளின் ஒன்றாகும்.

இங்கு சுகாதார நிலையம், காவல் நிலையம், தபால் நிலையம், மின்சார அலுவலகம், சார்பதிவாளர் அலுவலகம் ஆகியவை உள்ளன. இந்த கிராமத்தின் முக்கியத் தொழில் விவசாயம் ஆகும். இதன் சுற்றுவட்டார கிராமங்களுக்கு தேவையான அனைத்து பொருட்களும் இக்கிராமத்தில் உள்ள சந்தைகளில் கிடைக்கின்றது.

இது புதுச்சேரி மற்றும் விழுப்புரத்திற்கு நடுவே உள்ளது. இங்கிருந்து விழுப்புரம் 21 கி.மீ தொலைவிலும், புதுச்சேரி 24 கி.மீ தொலைவிலும் உள்ளது. இதன் அருகில் உள்ள விமான நிலையம், புதுச்சேரி விமான நிலையம் (25 கி.மீ) ஆகும்.


</doc>
<doc id="408251" url="https://ta.wikipedia.org/wiki?curid=408251" title="திராவிட இயக்கத் தமிழர் பேரவை">
திராவிட இயக்கத் தமிழர் பேரவை

திராவிட இயக்கத்தினை அடித்தளமாகக் கொண்டு, அடுத்த தளங்களில் கிளை விரித்து, "நாம் ஆரியத்தால் வீழ்ந்தோம், திராவிடத்தால் எழுந்தோம், தமிழியத்தால் வெல்வோம்", என்ற கருத்தாக்கத்தை அடிப்படையாகக் கொண்டு தொடக்கப்பட்ட இயக்கம் திராவிட இயக்க தமிழர் பேரவை. 

இப்பேரவையின் பொதுச்செயலாளர் சுப. வீரபாண்டியன்.

இப்பேரவை 22 சனவரி 2007ஆம் ஆண்டு சென்னை கலைவாணர் அரங்கில் இப்பேரவை தொடங்கப்பட்டது. இப்பேரவையின் மூலம் 'கருஞ்சட்டை தமிழர்' என்னும் மாத இதழ் வெளிவருகிறது. பின்பு இது மாதம் இருமுறையாக மாற்றப்பட்டது.


</doc>
<doc id="408261" url="https://ta.wikipedia.org/wiki?curid=408261" title="அலடிக்காடு">
அலடிக்காடு

அலடிக்காடு ,இந்தியாவில் ,தமிழ்நாடு,  தஞ்சாவூர் பட்டுக்கோட்டை வட்டாரத்தில் உள்ள ஒரு கிராமம் ஆகும்.

2001 மக்கள் தொகை கணக்கெடுப்பின்படி, மொத்தம்777 மக்களும், இதில்   389 ஆண்களும் 388 பெண்களும்  ஆண்களைக் உள்ளனர். பாலின விகிதம் 997. கல்வியறிவு விகிதம் 65.89 ஆகும்.


</doc>
<doc id="408262" url="https://ta.wikipedia.org/wiki?curid=408262" title="அன்டமை">
அன்டமை

ஆண்டமை, இந்தியாவின் தமிழ்நாடு, தஞ்சாவூர் மாவட்டத்தில் உள்ள பட்டுக்கோட்டை தாலுக்காவில் உள்ளது.முசுகுந்தன் சமூகத்தின் 32 கிராமங்களில் இது ஒன்றாகும்.

2001 மக்கள் தொகை கணக்கெடுப்பின்படி, அன்டமை மொத்த மக்கட்தொகை 1337 ஆகும், இதில் 624 ஆண்களும் 713 பெண்களும் உள்ளனர். பாலின விகிதம் 1143. கல்வியறிவு விகிதம் 70.5 ஆகும்.


</doc>
<doc id="408266" url="https://ta.wikipedia.org/wiki?curid=408266" title="வெள்ளி பாசுப்பேட்டு">
வெள்ளி பாசுப்பேட்டு

வெள்ளி பாசுப்பேட்டு "(Silver phosphate)" என்பது AgPO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இதை வெள்ளி ஆர்த்தோபாசுப்பேட்டு, சில்வர் பாசுப்பேட்டு, சில்வர் ஆர்த்தோபாசுப்பேட்டு என்ற பெயர்களாலும் அழைப்பர். வெள்ளியும் பாசுப்பேட்டு அயனியும் சேர்ந்து உருவாகும் இச்சேர்மம் மஞ்சள் நிறம் கொண்டதாகவும், ஒளி உணரியாகவும் உள்ளது, இது நீரில் கரையாது. 

வெள்ளி நைட்ரேட்டு போன்ற ஒரு கரையக்கூடிய வெள்ளி சேர்மத்துடன் கரையக்கூடிய ஆர்த்தோபாசுப்பேட்டைச் சேர்த்து வினைபுரியச் செய்தால் மஞ்சள் நிற விழ்படிவாக வெள்ளி பாசுப்பேட்டு உருவாகிறது . இதன் கரைதிறன் பெருக்க மதிப்பு 8.89×10 மோல்lடெசிமீட்டர். ஆகும். 
இந்த வீழ்படிவாகும் வினை பகுப்பாய்வு வேதியியலில் முக்கியத்துவம் வாய்ந்ததாகக் கருதப்படுகிறது . பாசுபேட்டுகளுக்கான பண்பறிவு அல்லது பருமனறிவு சோதனைகளில் இதைப் பயன்படுத்தப்படலாம்.

இந்தச் சேர்மம் நைட்ரிக் அமிலம் அல்லது அம்மோனியாவில் கரைகிறது . வெள்ளி பாசுபேட்டின் அம்மோனியா கரைசலிலிருந்து அம்மோனியாவை படிப்படியாக இழக்கச் செய்வதன் மூலம் பெரிய படிகங்களாக இது உருவாகிறது. பாசுப்பேட்டு அயனிகளின் அளவறி பகுப்பாய்வில் இவ்வினை பயன்படுத்தப்படுகிறது . தயாரிப்பு முறைகளுக்கு ஏற்ப வெள்ளி பாசுபேட்டின் பல்வேறு படிக வடிவங்களை அதே அணிக்கோவை கட்டமைப்புடன் உருவாக்க முடியும். 

பகுப்பாய்வு வேதியியலில் முக்கியத்துவம் மிக்கதாக இருப்பதுடன், வெள்ளி பாசுபேட்டின் இந்த வீழ்படிவு வினை, வெள்ளியாக ஒடுக்கப்பட்ட பின்னர் உயிரியல் பொருட்களின் வெள்ளி நிறமிடுதலில் பாசுப்பேட்டு உருப்பெருக்கும் முகவராகப் பயன்படுத்தப்படுகிறது . 

தொடக்கக்கால புகைப்படத் தொழிலில் ஒளி உணரும் முகவராக வெள்ளி பாசுப்பேட்டு பயன்பட்டது.
தண்ணீரை கட்புல ஒளிவேதியியல் சிதைவுக்கு உட்படுத்தும் செயல்முறையில் வெள்ளி பாசுபேட்டு ஓர் ஒளி வினையூக்கியாக உயர் குவாண்டம் விளைச்சளைக் (90%) கொடுப்பதாக 2010 ஆம் ஆண்டு அறியப்பட்டது. இதே முறையில் செயலூக்கப்பட்ட ஆக்சிசன் உற்பத்தி செய்யவும் வெள்ளி பாசுப்பேட்டு பயன்படுவதாக அறிவிக்கப்பட்டது. 
வெள்ளி அயனி பாக்டீரியா எதிர்ப்பொருளை பொருட்களுக்குள் சேர்த்துக்கொள்ளக்கூடிய சாத்தியமான ஒரு பொருளாகவும் வெள்ளி பாசுப்பேட்டு திறன் மிக்க சேர்மமாகும்.

வெள்ளி(I) மற்றும் பைரோபாசுப்பேட்டு அயனி இரண்டையும் வினைபுரியச் செய்து வெள்ளி பைரோபாசுப்பேட்டை (சிஏஎசு எண். 13465-97-9) வெண்மை நிற விழ்படிவாகத் தயாரிக்கிறார்கள். வெள்ளி ஆர்த்தோபாசுப்பேட்டைப் போல இதுவும் ஓர் ஒளி உணரியாகும். ஒளியில் வெளிப்பட நேர்ந்தால் வெள்ளி ஆர்த்தோபாசுப்பேட்டு சிவப்பு நிறமாக மாறுகிறது. இதனுடைய அடர்த்தி 5.306கிராம்/செ.மீ3 மற்றும் இதன் உருகுநிலை 585 °செல்சியசு ஆகும். 110 °செல்சியசு வெப்பநிலையில் சிதைவடையக்கூடிய ஒரு நீரேற்றும் அறியப்படுகிறது. 

AgPO3 என்ற மூலக்கூற்று வாய்ப்பாட்டைக் கொண்ட வெண்மை நிறத் திண்மமான வெள்ளி மெட்டாபாசுப்பேட்டு (சிஏஎசு எண். 13465-96-8) சேர்மம் ஒன்றும் அறியப்படுகிறது . இதன் அடர்த்தி 6.370 கிராம்/செ.மீ3 மற்றும் உருகுநிலை 482 °செல்சியசு ஆகும். 240 °செல்சியசு வெப்பநிலையில் சிதைவடையக்கூடிய ஒரு நீரேற்றும் அறியப்படுகிறது .


</doc>
<doc id="408267" url="https://ta.wikipedia.org/wiki?curid=408267" title="கனியகுறிச்சி">
கனியகுறிச்சி

கனியகுறிச்சி இந்தியாவில், தமிழ்நாடு , தஞ்சாவூர் மாவட்டத்தில் உள்ள பட்டுக்கோட்டை தாலுக்காவில் உள்ள கிராமம் ஆகும்.

2001 மக்கள்தொகை கணக்கெடுப்பின்படி, மொத்த மக்கள்தொகை 1060 ஆகும். இதில் 560 ஆண்களும் 526 பெண்களும் உள்ளனர். பாலின விகிதம் 985. கல்வியறிவு விகிதம் 82.35 ஆகும்


</doc>
<doc id="408276" url="https://ta.wikipedia.org/wiki?curid=408276" title="கிருட்டின தாசு (வில்லாளர்)">
கிருட்டின தாசு (வில்லாளர்)

1978ல் பாங்காக்கு  மற்றும் 1982ல் டெல்லியில் நடைப்பெற்ற ஆசிய விளையாட்டு போட்டிகள் மற்றும்  மூன்று ஆசிய வில்வித்தைப் போட்டிகளில் இந்தியாவின் சார்பாக விளையாடியுள்ளார். 1984ல் சிறந்த விளையாட்டு வீரருக்கான இந்திய அரசாங்கத்தின் அர்சுனா விருதினை பெற்ற முதல் வில்வித்தை வீரராவார். இவர், பல மாநில மற்றும் தேசிஅளவிலான விருதுகளைப் பெற்றுள்ளார்.



</doc>
<doc id="408277" url="https://ta.wikipedia.org/wiki?curid=408277" title="கடகதப்பை">
கடகதப்பை

கடகதப்பை தஞ்சாவூர் மாவட்டத்தில் தஞ்சாவூர் தாலுக்காவில் உள்ள ஒரு கிராமம் ஆகும்.

2001 மக்கள்தொகை கணக்கெடுப்பின் படி, கடகதப்பை கிராமத்தில் மொத்தம் 373 பேர்களும், 186 ஆண்களும் 187 பெண்களும் உள்ளனர். பாலின விகிதம் 1005. எழுத்தறிவு விகிதம் 70.25 ஆகும்.


</doc>
<doc id="408278" url="https://ta.wikipedia.org/wiki?curid=408278" title="இராதை சியாம்">
இராதை சியாம்

இராதை சியாம் (பிறப்பு:1 மே 1953. இறப்பு:19 ஆகத்து 2006) ஒரு இந்திய கூடை ப்பந்து வீரராவார். இவர் 1980 கோடை ஒலிம்பிக்கு மற்றும் 1982 டெல்லியில் நடைப்பெற்ற ஆசிய விளையாட்டுப் போட்டியில் இந்தியாவின் சார்பாக விளையாடினார். இவரது சாதனைகளுக்காக இவருக்கு அர்சுனா விருது வழங்கப்பட்டது.2006ல் தனது 63வது வயதில் , இராசத்தான் மாநிலத்தில் தனது சொந்த ஊரான சிரி மதோப்பூரில் இறந்தார்.



</doc>
<doc id="408279" url="https://ta.wikipedia.org/wiki?curid=408279" title="கடலங்குடி">
கடலங்குடி

கடலங்குடி இந்தியாவில், தமிழ்நாடு,  திருவாரூர் மாவட்டம், குடவாசல் தாலுக்காவில் உள்ளது.

2001 மக்கள்தொகை கணக்கெடுப்பின்படி, கடலங்குடி கிராமத்தில் 1,305 மக்கள்தொகையாக இருந்தனர்.659 ஆண்களும் 646 பெண்களும் உள்ளனர். பாலின விகிதம் 980. கல்வியறிவு விகிதம் 75.46 ஆகும்


</doc>
<doc id="408283" url="https://ta.wikipedia.org/wiki?curid=408283" title="களுகபுலுக்காடு">
களுகபுலுக்காடு

களுகபுலுக்காடு,இந்தியாவில்  தமிழ்நாடு,  தஞ்சாவூர் மாவட்டத்தில் உள்ளபட்டுக்கோட்டை வட்டாரத்தில் உள்ள ஒரு கிராமம் ஆகும்.

2001 ஆம் ஆண்டு மக்கள் தொகை கணக்கெடுப்பின்படி, களுகபுலுக்காடு கிராமத்தில் மொத்த மக்கள்தொகை 1958 ஆகும். இதில் 987 ஆண்களும் 971 பெண்களும் உள்ளனர். பாலின விகிதம் 984. கல்வியறிவு விகிதம் 66.51 ஆகும்


</doc>
<doc id="408284" url="https://ta.wikipedia.org/wiki?curid=408284" title="இராமேசுவரி நேரு">
இராமேசுவரி நேரு

இராமேசுவரி நேரு, இயற்பெயர் இராமேசுவரி இரைனா, (1886-1966) இந்தியாவைச் சார்ந்த ஒரு சமூக செயற்பாட்டாளராவார். ஏழை மக்கள் மற்றும் பெண்களின் உயர்வுக்காக உழைத்தார். 1902ல் மோத்தி லால் நேருவின் மருமகன் மற்றும் சுதந்திர இந்தியாவின் பிரதம மந்திரி சவகர்லால் நேருவின் உறவிரரான பிரிச்சிலால் நேருவை மணம்புரிந்தார். அவரது மகன், பரசு குமார் நேரு, இந்திய அரசு பணியாளராக இருந்து, பல மாநிலங்களில் கவர்னராக இருந்தார்.

சிறீ தர்பன், என்ற பெண்களுக்கான இந்தி மாத இதழின் ஆசிரியராக 1909 முதல் 1924 வரை இருந்தார். இவர், அகில இந்திய பெண்கள் மாநாட்டின் நிறுவனர்களுள் ஒருவர்(AIWC) . மேலும்  1942ல் அதன் தலைவராகத் தேர்ந்தெடுக்கப்பட்டார் . கோப்பன்கேகனில் நடைப்பெற்ற உலக பெண்கள் அகல் பேரை மற்றும் 1961ல் கேரோவில் நடைபெற்ற ஆப்பிரிக்க-ஆசிய பெண்கள்மாநாட்டிற்கு பிரதிநிதிகளை வழிநடத்திச் சென்றார்.

1955ல் இவரது சமூக சேவைக்காக இந்திய அரசாங்கம் இவருக்கு பத்தும விபூசன் விருதினை வழங்கியது.  மேலும் 1961ல் லெனின் அமைதி பரிசினைப் பெற்றார்..


</doc>
<doc id="408285" url="https://ta.wikipedia.org/wiki?curid=408285" title="கம்பர்நாதம்">
கம்பர்நாதம்

கம்பர்நாதம் தஞ்சாவூர் மாவட்டம், பாபநாசம் வட்டம்,  அம்மாப்பேட்டை வருவாய் ஒன்றியத்துக்குட்பட்ட, ஒரு கிராமமாகும். அம்மாப்பேட்டை வருவாய் ஒன்றியத்துக்குட்பட்ட  46 பஞ்சாயத்து கிராமங்களில் கம்பர்நாதம் ஒன்றாகும்

2011 மக்கள் தொகை கணக்கெடுப்பு படி,கம்பர்நாதம் கிராமத்தில் மொத்தம் 2536 நபர்கள் உள்ளனர். 620 குடும்பங்கள் உள்ளன, இதில் 1249 ஆண்கள் மற்றும் 1287 பெண்கள் உள்ளனர்.

கிராம மக்களின் எழுத்தறிவு விகிதம் வெறும் 63% மட்டுமே ஆகும். 2536 இல்1614பேர் மட்டுமே கல்வியறிவு பெற்றவர்களாக உள்ளனர் . ஆண் கல்வியறிவு விகிதம் 71% மற்றும் பெண் எழுத்தறிவு விகிதம் 55% ஆகும்.


</doc>
<doc id="408286" url="https://ta.wikipedia.org/wiki?curid=408286" title="கடதங்குடி">
கடதங்குடி

கடதங்குடி தஞ்சாவூர் மாவட்டம் பட்டுக்கோட்டை வட்டாரத்தில் உள்ளது.

2001 மக்கள் தொகை கணக்கெடுப்பின்படி கடதங்குடி கிராமத்தில் மொத்தம் 1527 பேர் உள்ளனர். இதில்  795 ஆண்களும் 732 பெண்களும் உள்ளனர். பாலின விகிதம் 921. கல்வியறிவு விகிதம் 73.37 ஆகும்


</doc>
<doc id="408287" url="https://ta.wikipedia.org/wiki?curid=408287" title="கரகவயல்">
கரகவயல்

கரகவயல், இந்தியாவில், தமிழ்நாடு மாநிலத்தில், தஞ்சாவூர் மாவட்டம், பட்டுக்கோட்டை தாலுக்காவில் உள்ள கிராமம் ஆகும்.

2001 ஆம் ஆண்டு மக்கள் தொகை கணக்கெடுப்பின்படி கரகவயல் கிராம, மொத்த மக்கள் தொகை 1769  இதில்  863 ஆண்களும் 906 பெண்களும் இருந்தனர். பாலின விகிதம் 1050. கல்வியறிவு விகிதம் 81.75 ஆகும்


</doc>
<doc id="408289" url="https://ta.wikipedia.org/wiki?curid=408289" title="கும்பர்லி மலைக் கணவாய்">
கும்பர்லி மலைக் கணவாய்

கும்பர்லி மலைக் கணவாய், இந்தியவின்  மகராட்டிர.மாநிலத்தின் கடலோர மாவட்டமான இரத்தினகிரியின் கொன்கன் பகுதியையும் சாட்டாரா மாவட்டத்தின் தேசு பகுதியையும் இணைக்கிறது. மேற்குத் தொடர்ச்சி மலையினுடாகச் செல்கிறது. மகராட்டிரத்தின் ககொன்கன் மற்றும் காட்மாத்தாவை இணைக்கக்கூடிய சில இணைப்புச் சாலைகளில் இதுவும் ஒன்று. ஒரு மாநில உநெடுஞ்சாலை 625மீ உயரத்தில், உள்ளது. இது இரத்தினகிரி மாவட்டத்தின் சீபுலன் நகர்ததையும் சாட்டாரா மாவட்டத்தின் காராட்டையும் இணைக்கிறது. கிழக்கு பகுதியின் அருகே கொன்யா அணை உள்ளது.

இந்த கணவாய் காராட்-சீபுலன் மாநில நெடுஞ்சாலையில் அமைந்துள்ளது. உம்பிராசு அருகே இச்சாலை தேசிய நெடுஞ்சாலை -நான்கோடு இணைகிறது. மல்கார்பேத், படன் மற்றும் கோயானாநகர் இச்சாலையில் அமைந்த முக்கிய நகரங்களாகும்.


</doc>
<doc id="408294" url="https://ta.wikipedia.org/wiki?curid=408294" title="சந்தநாபுரிக் கணவாய்">
சந்தநாபுரிக் கணவாய்

சந்தநாபுரிக் கணவாய் பூனே-நாசிக் தேசிய நெடுஞ்சாலையில் (NH50) சகாயத்திரியினுடாக செல்கிறது. சந்தநாபுரிக் கணவாயின் ஒரு முனையில் சந்தநாபுரி கிராமமும் மற்றொரு முனையில் கொர்கோவன் கிராமமும் உள்ளன. சகாயத்திரில் மிகவும் சிரமமான கணவாய் இது.ஏனென்றால் இதில் பல சரிவான திருப்பங்கள் இருக்கின்றன. மும்பையின் அருகே இருப்பதால், பூனே-நாசிக் இடையே கடுமையான போக்குவரத்து நெரிசல் நிலவுகிறது. மும்பை, பூனே மற்றும் நாசிக், மகராட்டிரத்தின் தொழில் முக்கோணமாக இருப்பதால் இக்கணவாய், போர் மற்றும் கராசா அல்லது துளு கணவாய் போன்று முக்கியத்துவம் பெறுகிறது.

இக்கணவாயில், பழைய 2 வழி சாலைக்கு பதில் 4 வழி சாலையாக தேசிய நெடுஞ்சாலை-50 மாற்றப்பட்டு 2017 மார்ச் முதல் போக்குவரத்திற்காகத் திறக்கப்பட்டுள்ளது.



</doc>
<doc id="408301" url="https://ta.wikipedia.org/wiki?curid=408301" title="சாட்மாலா மலைத்தொடர்">
சாட்மாலா மலைத்தொடர்

சாட்மாலா ("Satmala"), மகராட்டிர மாநிலம் நாசிக் மாவட்டம் வழியாகச் செல்லும் ஒரு மலைத் தொடராகும். சகாயத்திரி மலைத்தொடரின் ஒரு பகுதியாகும். இச்சிகரம் மாவட்டத்தின் பெரும்பாலான பகுதிகளிலிருந்தும், முக்கிய இடங்களிலிருந்தும் பார்க்க முடியும். இச்சிகரங்களில் உயரமான சிகரமான தோதப்(1,451அடி), மகராட்டிரத்தின், கல்சுபாய் மற்றும் சால்கருக்கு அடுத்த மூன்றாவது உயரமான சிகரமாகும். மேற்கு தொடர்சி மலைகளில் 29வது உயரமான மலையாகும். இதன் கிழக்கு பகுதியில் சான்வாடு தொடர் அமைந்துள்ளது. சாட்மாலா என்ற பெயரில் தெலுங்கானாவிலும் ஒரு மலைத்தொடர் உள்ளது.


</doc>
<doc id="408304" url="https://ta.wikipedia.org/wiki?curid=408304" title="திரியம்பகேசுவர் தொடர்">
திரியம்பகேசுவர் தொடர்

திரியம்பகேசுவர் தொடர், மகராட்டிர மாநிலம் நாசிக்கில் உள்ள மேற்குத் தொடர்சி மலையின் ஒரு பகுதியாகும். நாசிக்கின் தலைநகரிலிருந்து 30கிமீ தொலைவில் தென்மேற்கு திசையில் இத்தொடர் அமைந்துள்ளது.  பிரம்மகிரி மலையின் சேண வடிவிலான தாழ்வுப் பகுதி, திரியம்பாக்கை பாதுகாக்கின்றது. திரியம்பாக்கு நகரத்தின், திரியம்பகேசுவரர் சிவ கோயிலுக்கு இந்து பக்தர்கள் பெரும் அளவில் வருகைபுரிகின்றன. இந்தியாவின் இரண்டாவது நீளமான நதியான கோதாவரி, இத்தொடரின் வட திசையில் உற்பத்தியாகின்றது. இதன் தென் திசையில் உள்ள மலைகளில் அடர்ந்த காடுகள் காணப்படுகின்றன. மும்பை நகரத்தின் குடிநீர் தேவையை பூர்த்தி செய்யும் மேல் வைடார்னா நீர்தேக்கத்தின், நீர்ப்பிடிப்புப் பகுதியாகவும் இருக்கிறது. இத்தொடரில் அஞ்சநேரி மலை அமைந்திருக்கிறது. குழப்பங்களைத் தவிப்பதற்காக இத்தொடர் திரியம்பாகு-அஞ்சநேரி என்றும் அழைக்கப்படுகிறது..

தக்காண பீடபுமியின் மேற்கு முனையில் இத்தொடர் அமைந்துள்ளது.எரிமலைப்பாறைகள் இத்தொடரிலிருப்பதால், இது தக்காண பொறி என்றும் அழைக்கப்படுகிறது. T NH848 மூலம் நகரத்திலிருந்து, இதம்மலைத்தொடரினை அடையலாம்.


</doc>
<doc id="408305" url="https://ta.wikipedia.org/wiki?curid=408305" title="மாந்தர்ரே">
மாந்தர்ரே

மாந்தர்ரே ("Monterrey", ) மெக்சிக்கோவின் வடகிழக்கிலுள்ள நுவோ லியான் மாநிலத்தின் தலைநகரமும் மிகப்பெரும் நகரமும் ஆகும். மெக்சிக்கோவின் மூன்றாவது மிகப்பெரிய பெருநகரத் தொகுப்பும் ஒன்பதாவது பெரிய நகரமுமாகும். மாந்தர்ரே வடக்கு மெக்சிக்கோவின் வணிக மையமாகவும் பல பன்னாட்டு நிறுவனங்களின் இருப்பிடமாகவும் விளங்குகின்றது. 

இந்த நகரம் மெக்சிக்கோவின் செல்வச்செழிப்பு மிக்க நகரங்களில் ஒன்றாக விளங்குகின்றது. 2017இல் இதன் மொத்த உள்நாட்டு உற்பத்தி US$142 பில்லியனாக இருந்தது. மாந்தர்ரேயின் கொள்வனவு ஆற்றல் சமநிலைப்படுத்திய தனிநபர் மொத்த உள்நாட்டு உற்பத்தி கிட்டத்தட்ட US$35,500 ஆக உள்ளது; இது நாட்டின் தனிநபர் உற்பத்தியான US$18,800 போல இருமடங்கானது. இது உலக பீட்டா நகர்களில் ஒன்றாக கருதப்படுகின்றது. உலகப் பொதுவர் மாநகராகவும் போட்டிமிகு நகராகவும் உள்ளது. ஆழ்ந்த வரலாறும் பண்பாடும் உள்ள மாந்தர்ரே மெக்சிக்கோவின் மிகவும் முன்னேற்றமடைந்த நகரங்களில் ஒன்றாகும். இது மிகவும் "அமெரிக்கத்தனம்" கொண்ட நகராகவும் குறிப்பிடப்படுகின்றது.

முக்கியமான தொழில் மற்றும் வணிக மையமாக உள்ளதால் மாந்தர்ரேயில் பல மெக்சிக்கோ நிறுவனங்களின் தாயகமாக விளங்குகின்றது; குருப்போ அவாந்தே, இலானிக்சு எலெக்ட்ரானிக்சு, ஓக்ரேசா, CEMEX, வித்ரோ, OXXO, FEMSA, தினா, குரூப்போ ஆல்பா இங்குள்ள சில நிறுவனங்களாகும். இங்குள்ள பன்னாட்டு நிறுவனங்களாவன: சீமென்ஸ், அக்சென்ச்சர், டெர்னியம், சோனி, தோஷிபா, கேரியர், விர்ல்பூல், சேம்சங், டொயோட்டா, பாப்காக் & வில்காக்ஸ், டேவூ, பிரித்தானிய அமெரிக்க புகையிலை, நோக்கியா, டெல், போயிங், எச்டிசி, ஜெனரல் எலக்ட்ரிக், ஜான்சன் கன்ட்ரோல்சு, கமேசா, எல்ஜி, SAS நிறுவனம், குருண்ட்போசு, டான்போசு, குவால்போன், டெலிபர்பார்மன்சு

வடகிழக்கு மெக்சிக்கோவில், மாத்ரே ஓரியன்டல் மலையின் அடிவாரத்தில் மாந்தர்ரே அமைந்துள்ளது. இந்த குடியிருப்பை 1596இல் டியாகோ டெ மான்ட்மேயர் நிறுவினார். மெக்சிகோ விடுதலைப் போருக்குப் பின்னர் மாந்தர்ரே ஓர் முக்கியமான வணிக மையமாக மாறியது.


</doc>
<doc id="408311" url="https://ta.wikipedia.org/wiki?curid=408311" title="சென்னை மாகாண சுதேச ஆட்சிப்பகுதி முகமை">
சென்னை மாகாண சுதேச ஆட்சிப்பகுதி முகமை

சென்னை மாகாண சுதேசி ஆட்சிப் பகுதி முகமை அல்லது சென்னை அரசாங்க பேராள ஆட்சி வட்டாரங்கள் (Madras States Agency) என்பது பிரித்தானிய இந்தியாவின் மறைமுக ஆட்சி நடந்த சுதேச அரசுகளின் ஒரு காலனித்துவ அமைப்பாகும். 1923 ஆம் ஆண்டு நிறுவப்பட்ட இந்த ஐந்து சுதேச அரசுகள் பின்வருமாறு :


1923 ஆம் ஆண்டுக்கு முன்னர்வரை, சென்னை மாகாணத்துக்கு அருகில் இருந்த இந்த ஐந்து சுதேச அரசுகளும், பொதுவாக இவற்றக்கு அருகில் இருந்த சென்னை மாவட்டத்தின் மாவட்ட ஆட்சிரியரின் பொறுப்பில் இருந்தன. 1923 ஆம் ஆண்டில், அனைத்து சுதேச அரசுகளும் இந்திய அரசாங்கத்தின் நேரடி கட்டுப்பாட்டின் கீழ் கொண்டு வரப்பட்டன, தனிப்பட்ட அமைப்புகள் அகற்றப்பட்டு இந்திய கவர்னர் ஜெனரலின் பொறுப்பில் ஒற்றை தனி நிறுவனமாக மாற்றப்பட்டது. 

திருவாங்கூருக்கான முகவர் அதன்  தலைநகரான திருவனந்தபுரத்தில் இருந்தார். அவர் சுதேச அரசுகளின் வெளியுறவு மற்றும் புது தில்லியில் உள்ள மத்திய அரசாங்கத்துடன் அவர்களின் உறவை மேற்பார்வை செய்தார்.

இந்தியா 1947 இல் சுதந்திரமடைந்தபோது அந்த முகமை ரத்து செய்யப்பட்டது. 1947 மற்றும் 1950 ஆம் ஆண்டுகளுக்கு இடையில், திருவாங்கூர் மற்றும் கொச்சி தவிர மற்ற சுதேச அரசுகள் சென்னை மாகாணத்தின் அண்டை மாவட்டங்களுடன் இணைந்தன.

 1937 ஏப்ரல் 1 இல், சென்னை அரசு முகமையானது ரெசிடென்சியாக  மாற்றப்பட்டது,  மற்றும்   1939 சனவரி 1 அன்று, பங்கனப்பள்ளி மற்றும் சாந்தூரின் சுதேச அரசுகள் மைசூர் ரெசிடென்சிக்கு மாற்றப்பட்டன.


</doc>
<doc id="408312" url="https://ta.wikipedia.org/wiki?curid=408312" title="வரன்தா மலைக்கணவாய்">
வரன்தா மலைக்கணவாய்

வரன்தா மலைக்கணவாய் (वरंधा घाट) மகராட்டிர மாநிலதின் தேசிய  நெடுஞ்சாலை-4 மற்றும் கொன்கனுக்கிடையேயான ஒரு மலைக்கணவாயாகும். மேற்குத் தொடர்சி மலையின் முகட்டில் அமைந்துள்ள வரன்தா மலைக்கணவாய், அதன் சூழல், அழகிய அருவிகள், குளங்கள் மற்றும் அடர்ந்த காடுகளுக்கு பெயர்பெற்றது. 

வரன்தா மலைக்கணவாய், சாகாயத்தி ரி மலைத்தொடரினுடாகச் சென்று போரிலிருந்து மகாது செல்லும் வழியில் இணைகிறது.  கொன்கனிலிருந்து பூனேவிற்கு செல்லும் வழிகளில் இதுவும் ஒன்று. இது பூனேவிலிருந்து, 108கிமீ தொலைவில் உள்ளது. நிராதேவ் அணையிலிருந்து கணவாய்க்கு வரும் வழியில் பல ஊசிகொண்டை வளைவுகள் உள்ளன. மேலும்,  இப்பாதை அணையின் காயல் நீரினை சற்றி வருவதாக அமைந்துள்ளது.

இப்பாதையிலிருந்து 15கிமீ தொலைவில் சிவதார்கல் என்ற இடம் ஒரு பிரபலமான சுற்றுலாத்தலமாகும்.


</doc>
<doc id="408314" url="https://ta.wikipedia.org/wiki?curid=408314" title="அம்பா மலைக்கணவாய்">
அம்பா மலைக்கணவாய்

அம்பா மலைக்கணவாய் [ˈɒːmbə gæt]  இந்தியாவின் மகராட்டிர மாநிலம் இரத்தினகிரி-கொல்காபூர் சாலையில் அமைந்துள்ளது. இது கடல் மட்டத்திலிருந்து 2000அடி உயரத்தில் அமைந்துள்ளது. இக்கணவாய் சகாயத்திரி மலைத்தொடரில்(மேற்கு தொடரசிமலைகள்) அமைந்துள்ளது. மேலும், இம்மலை கண்களை கவரும்படியாகவும், இரம்மியமான காலநிலையையும் கொண்டது.கொல்காப்பூரில் உள்ள சசுவாடியின் அருகே அமைந்துள்ளது.  பாவன்கிந்து மற்றும் விசால்காத் ஆகியவை அருகே உள்ள புகழ் பெற்ற இடங்களாகும். கொல்காப்பூரில் வசிப்பவர்களுக்கு ஒரு சிறந்த் சுற்றுலாத்தளமாகும்.

ஏர்வூர்தி நழுவூதலுக்கு ஏற்ற இடமாகும்.


</doc>
<doc id="408316" url="https://ta.wikipedia.org/wiki?curid=408316" title="ஐயோனியா">
ஐயோனியா

ஐயோனியா (Ionia) (பண்டைய கிரேக்கம்: Ἰωνία, "Ionía" or Ἰωνίη, "Ioníe") பண்டைய அனதோலியாவின் ஏஜியன் கடற்கரையில் (தற்கால துருக்கி) அமைந்த நகரமாகும். சிர்னா என அழைக்கப்படும் இஸ்மீர் அருகே அமைந்தது ஐயோனியா. இதன் வடக்கில் கிரேக்கர்களின் ஐயோனியா கூட்டமைப்பின் குடியிருப்புகள் கொண்டது.

ஐயோனியா பிரதேசம், பாரசீக அகாமனியப் பேரரசின் மாகாணங்களில் ஒன்றாக இருந்தது. ஐயோனியாவில் கிரேக்கர்களும், அகாமனியப் பேரரசின் பாரசீகர்களும் அதிகம் வாழ்ந்தனர்.

கிமு 499 முதல் 486 முடிய ஐயோனியாவில் கிரேக்கர்கள் கிளர்ச்சி செய்த போது, கிரேக்க-பாரசீகப் போர்கள் மூலம் கிரேக்க ஐயோனியர்களை முதலாம் டேரியஸ் ஒடுக்கினார்.

ஐயோனியாவின் வடக்கில் எயோலசும், கிழக்கில் லிடியாவும், தெற்கில் கரியாவும், மேற்கில் ஏஜியன் கடலும் எல்லைகளாகக் கொண்டது.

ஐயோனியா, வடக்கிலிருந்து தெற்காக 150 கிலோ மீட்டர் நீளமும், கிழக்கிலிருந்து மேற்காக 60 முதல் 90 கிலோ மீட்டர் நீளம் கொண்டது.
வரலாற்றில் ஐயோனியா பிரதேசம், கிரேக்க, உரோம மற்றும் பாரசீகர்களின் ஆட்சிப் பகுதியாக விளங்கியதால் இங்கு கிரேக்கர்கள் மற்றும் பாரசீகர்களின் அரசியல் செல்வாக்கு அதிகம் இருந்தது. 

கிரேக்க வரலாற்று அறிஞர் எரோடோட்டசுவின் கூற்றுப்படி, ஐயோனியவின் 12 நகரங்களில் மக்கள் வாழ்ந்ததனர். வடக்கு ஐயோனியாவில் கிரேக்க நாட்டின் பெலிப்பினோ மக்கள் வாழ்ந்ததாக குறிப்பிடுகிறார். ஐயோனியாவின் நகரங்கள் மிலெட்டஸ், மையூஸ், பிரைனி, எபிசுஸ், கோலோபோன், லெபிடோஸ், தியோஸ், போசியா, சமோஸ் மற்றும் சியோஸ் ஆகும்.இஸ்மீ எனும் ஸ்மிர்னா நகரம் பின்னர் ஐயோனியர்களின் குடியிருப்பாக மாறியது.நவீன துருக்கியில் ஐயோனியா பகுதி மக்களை யுனான்கள் என்று அழைக்கின்றனர்.

கிமு 16ம் நூற்றாண்டிலிருந்து, 12ம் நூற்றாண்டு வரை ஐயோனியா பகுதி, கிரேக்க இட்டையிட்டுப் பேரரசின் பேரரசின் பகுதியாக இருந்தது.

11ம் நூற்றாண்டு முதல் கி கிரேக்கர்கள் ஐயோனியாப் பகுதிகளில் குடியேறத் துவங்கினர்.

கிமு 700ல் லிடியாப் பேரரசின் கீழ் ஐயோனியா சென்றது.

கிமு 550 முதல், முதலாம் சைரஸ் காலத்தில் அகாமனியப் பேரரசின் மாகாணங்களில் ஒன்றாக ஐயோனியா இருந்தது. முதலாம் டேரியஸ், கிரேக்கர்களுடன் கிமு 499 முதல் 486 முடிய நடத்திய கிரேக்க-பாரசீகப் போர்கள் மூலம் ஐயோனியாவில் கிளர்ச்சியைத் தூண்டிய கிரேக்கர்களை அடக்கினார். 

பேரரசர் அலெக்சாண்டர் காலத்தில், ஐயோனியா நகரங்கள் தன்னாட்சியுடன் விளங்கியது. 

பேரரசர் அலெக்சாண்டருக்குப் பின் ஹெலனிய காலத்தில், ஐயோனியா செலூக்கியப் பேரரசின் ஒரு பகுதியாக விளங்கியது.

கிபி 330 – 1453 வரை உரோமைப் பேரரசின் பகுதியாக ஐயோனியா விளங்கியது.





</doc>
<doc id="408317" url="https://ta.wikipedia.org/wiki?curid=408317" title="அம்பொலி மலைக்கணவாய்">
அம்பொலி மலைக்கணவாய்

அம்பொலி மலைக்கணவாய்  (Amboli Ghat) சகாயத்திரி மலைத்தொடரில் உள்ள ஒரு கணவாயாகும். இந்திய கணவாய்களில் இது மிகவும் அழகான கணவாயாகும். இக்கணவாயில் அம்பொலி மலைவாழிடம் அமைந்துள்ளது. கொல்காப்பூரிலிருந்து சாவான்டுவாடி செல்லும் வழியில் இக்கணவாய் அமைந்துள்ளது. இதுஅதிக மழையைப் பெறுகிறது. மேலும் இதைச் சுற்றி அடர்ந்த காடுகள், அருவிகள் மற்றும்இயற்கை எழில் கொஞ்சும் நிலப்பரப்பு உள்ளது. . மகராட்டிரத்தின் சுற்றுலாத்தலங்களுள் இதுவும் ஒன்று.

அம்பொலி கணவாயில், 31 சூளை 2017ல் இரண்டு சுற்றுலாப் பயணிகள், தாமி எடுக்க முயன்ற போது 2,000அடி ஆழப் பள்ளத்தில் விழுந்து இறந்தனர். 


</doc>
<doc id="408321" url="https://ta.wikipedia.org/wiki?curid=408321" title="இட்ரியம் பாசுபைடு">
இட்ரியம் பாசுபைடு

இட்ரியம் பாசுபைடு "(Yttrium phosphide)" என்பது YP என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இட்ரியம் மற்றும் பாசுபரசு தனிமங்கள் சேர்ந்து இச்சேர்மம் உருவாகிறது. இட்ரியம்(III) பாசுபைடு என்றும் இதை வகைப்படுத்துகிறார்கள். 

தூய இட்ரியம் மற்றும் பாசுபரசு இரண்டையும் சேர்த்து வெற்றிடத்தில் 500–1000 °செல்சியசு வெப்பநிலைக்கு சூடுபடுத்துவதால் இட்ரியம் பாசுபைடு உருவாகிறது:

Y + P → YP

நிறமற்ற திண்மமான இட்ரியம் பாசுபைடு கனசதுர படிகங்களாக உருவாகிறது.

சீரொளி இருமுனையங்கள் மற்றும் உயர் ஆற்றல் அதிர்வெண் பயன்பாடுகளில் இட்ரியம் பாசுபைடு ஒரு குறைக்கடத்தியாகப் பயன்படுகிறது. 


</doc>
<doc id="408324" url="https://ta.wikipedia.org/wiki?curid=408324" title="இட்ரியம்(III) புளோரைடு">
இட்ரியம்(III) புளோரைடு

இட்ரியம்(III) புளோரைடு "(Yttrium(III) fluoride)" என்பது YF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். இட்ரியம் மற்றும் புளோரின் ஆகிய தனிமங்கள் சேர்ந்து இச்சேர்மம் உருவாகிறது. இயற்கையில் தூய நிலையில் இது கிடைப்பதில்லை. புளோரைடு கனிமங்களில் டுவெய்டைட்டு- (Y) (Y,Na)6Ca6Ca6F42 மற்றும் காக்ரினைட்டு-(Y) NaCaY(F,Cl)6 வகை சேர்மங்களாக இது கலந்துள்ளது. சில சமயங்களில் புளோரைட்டு கனிமத்திலும் கூட்டுக் கலவையாக இட்ரியத்துடன் சேர்ந்துள்ளது. 

புளோரினுடன் இட்ரியா எனப்படும் இட்ரியம் ஐதராக்சைடை ஐதரோ புளோரிக் அமிலத்துடன் சேர்த்து வினைபுரியச் செய்வதால் YF3 உருவாகிறது. 

வாய்மிரைட் கனிமமாக இட்ரியம்(III) புளோரைடு தோன்றுகிறது

உலோக இட்ரியம் தயாரிப்பிலும், மென்படலங்கள், கண்ணாடிகள், பீங்கான்கள் தயாரிப்பிலும் இட்ரியம்(III) புளோரைடு பயன்படுத்தப்படுகிறது. 

அமிலங்கள், ஈரப்பதம், தீவிர செயலூக்கம் மிக்க உலோகங்கள் ஆகியவற்றிடமிருந்து இச்சேர்மத்தை விலக்கி வைக்கவேண்டும். 


</doc>
<doc id="408325" url="https://ta.wikipedia.org/wiki?curid=408325" title="தாம்கினி கணவாய்">
தாம்கினி கணவாய்

தாம்கினி கணவாய் என்பது இந்திய மாநிலமான மகராட்டிரத்தில் முல்சி மற்றும் தாம்கினிக்கிடையே அமைந்துள்ள ஒரு கணவாய் ஆகும்.

மேற்குத் தொடர்சி மலையின் முகட்டில் அமைந்துள்ள தாம்கினி கணவாய் அதன் அழகிய சூழல், அருவிகள், குளங்கள் மற்றும் அடர்ந்த காடுகளுக்கு பெயர்பெற்றதாகும். இக்கணவாயைப் பார்க்க ஆகத்து மற்றும் செப்டம்பர் ஏற்ற மாதங்களாகும். தாம்கினி கணவாய், முல்சி அணையிலிருந்து தொடங்கி பழத்தொட்ட அருந்தகத்தில் முடிகிறது.

முன்பு டாடா சக்தி நிறுவனத்திடம் நிலபரப்பு இருந்ததால், தாம்கினி கணவாய் வழியே செல்ல அனுமதியில்லை. கொன்கனிலிருந்து பூனே மற்றும் லோனாவாலா செல்ல இவ்வழித்தடம் முன்வைக்கப்பட்டுள்ளது .

தாம்கினி கணவாய், சகாயத்திரி மலைத்தொடரினுடாகச் சென்று முல்சி-தாம்கினியில் இணைந்து, பூனேவிலிருந்து கொன்கனிற்கு வழியாக அமைந்துள்ளது. இக்கணவாயின் நீளம் 15கிமீ. இப்பகுதியில் அதிகமான மேடு பள்ளங்கள் இருக்கின்றன. மாரிக் காலத்தில், இப்பகுதி பல அருவிகள், சிறு ஓடைகள் என பச்ச பசேலன காட்சியளிக்கின்றன. பூனேவிலிருந்து கோவா நெடுஞ்சாலையில் (NH17) செல்ல பல மாநில பேருந்துகள் உள்ளன.   

மும்பையிலிருந்து, மும்பை-கோவா நெடுஞ்சாலை வழியாக கொலாது சென்று, பின்பு, பூனே-முல்சி அணை காயலினை கடந்து தாம்கினி கணவாயினை அடையலாம். இக்கணவாய் கொலாது மற்றும் காயலுக்கு இடையே அமைந்துள்ளது. இது பார்பத்ற்கு பச்சைக் கம்பளம் போர்தியது போல் இருக்கும். இங்கு ஆரவாரத்துடன் ஓடும் ஓடைகள், கரு மேகங்கள் மற்றும் அவ்வப்போது தோன்றும் அருவிகள் என பார்வையாளர்களை கவருகிறது.

இக்கணவாயிலிருந்து, முல்சி அணை காயல் சாலை வழியாக பால்சியில் உள்ள அருவிக்கு செல்லலாம்.  இந்நாட்களில் இவ்வருவியில் கூட்டம் அலைமோதுகிறது. இவ்வருவியைத் தாண்டி கோலாது, உள்ளது. இங்குள்ள குண்டலிகா ஆற்றில் தெப்பம் ஒட்டுதல் பிரபலமடைந்து வருகிறது.


</doc>
<doc id="408330" url="https://ta.wikipedia.org/wiki?curid=408330" title="பிக் பாஸ் தமிழ் 2">
பிக் பாஸ் தமிழ் 2

பிக் பாஸ் தமிழ் 2 என்ற தொலைக்காட்சி நிகழ்ச்சி தமிழ்த் தொலைக்காட்சியான ஸ்டார் விஜயில் ஒளிபரப்பாகும் ஒரு நிகழ்ச்சியாகும். இது நெதர்லாந்தின் எண்டெமோல் முதலில் உருவாக்கப்பட்ட பிக் பிரதர் நிகழ்ச்சியின் வடிவத்தைப் பின்பற்றுகிறது. இதன் இரண்டாம் பருவம் ஸ்டார் விஜயில் 2018 சூன் 17 முதல் ஒளிபரப்பப்பட்டது. இந்நிகழ்ச்சியை மீண்டும் கமல் ஹாசன் தொகுப்புரை ஆற்றி நடத்துகிறார்.இந்த இரண்டாம் பருவமானது 15 வசிப்பாளர்கள் கலந்து கொள்ளக்கூடியதாகவும், 60 ஒளிப்படமிகள் கொண்டதாகவும் உள்ளது. பிக் பாஸ் தமிழ் இரண்டாம் பதிப்பின் வாசகமாக / நல்லவர் யார்? கெட்டவர் யார்? என்ற சொற்றொடர் உள்ளது.

சென்னையின் புறநகர்ப் பகுதியான செம்பரம்பாக்கத்தில் உள்ள ஈவிபி திரைப்பட நகரத்தில் இதற்கான ஆடம்பர வீடு அமைக்கப்பட்டது. தவறுகளைச் செய்யும் போட்டியாளர்களுக்கு தண்டனை அதிகரிப்பதற்காக புதிதாக நிர்மாணிக்கப்பட்ட இந்த வீட்டில் சிறைச்சாலை அறையும் அமைக்கப்பட்டுள்ளது.



பிக்பாஸ் தமிழ் சீசன் 2 வின் இறுதிப்போட்டியாளர்களான ரித்விகா, விஜயலட்சுமி மற்றும் ஐஸ்வர்யா தத்தா ஆகியோரில் விஜயலட்சுமி மூன்றாம் இடமும் ரித்விகா மற்றும் ஐஸ்வர்யா தத்தா முறையே முதல் மற்றும் இரண்டாம் இடம் பிடித்தனர்.. 
வெற்றியாளரான ரித்விகா-விற்கு 50 லட்சம் ரூபாய் பரிசு வழங்கப்பட்டது..


</doc>
<doc id="408335" url="https://ta.wikipedia.org/wiki?curid=408335" title="அம்மனங்குடி">
அம்மனங்குடி

அம்மனங்குடி, தஞ்சாவூர் மாவட்டத்தில் கும்பகோணம் தாலுக்காவில் உள்ளது. சோழர் படையின் தலைமை தளபதியாக பணியாற்றிய கிருஷ்ணன் ராமன் பிரம்மயாயரின் பிறப்பிடமாக  திகழ்கிறது.

2001 ஆம் ஆண்டு கணக்கெடுப்பின்படி மொத்த மக்கள் தொகை , 1356. இதில்  685 ஆண்களும் 671 பெண்களும்  இருந்தனர். பாலின விகிதம் 980. கல்வியறிவு விகிதம் 78.64 ஆகும்.


</doc>
<doc id="408337" url="https://ta.wikipedia.org/wiki?curid=408337" title="கே. சிவமூர்த்தி">
கே. சிவமூர்த்தி

சிவமூர்த்தி காசினா நய்க் என்பவா்  கே. சிவ மூர்த்தி எனும் பெயரால் அழைக்கப்படுகிறார். இவா் இந்தியாவின் கர்நாடக மாநிலத்திலுள்ள தாவண்கரே மாவட்டத்தின் மயாகோண்டா தொகுதியின் சட்டமன்ற  உறுப்பினராக உள்ளார். இவர் 2013 ஆம் ஆண்டில் தேர்ந்தெடுக்கப்பட்டார்.  என். லிங்கனாவைத் தோற்கடித்து எம்.பசவராஜா நாயக வெற்றி பெற்றார்.  


</doc>
<doc id="408338" url="https://ta.wikipedia.org/wiki?curid=408338" title="அம்மதோட்டம்">
அம்மதோட்டம்

அம்மதோட்டம் ,இந்தியாவில் ,தமிழ்நாடு,  தஞ்சாவூர் மாவட்டம், கும்பகோணம் தாலுக்காவில்   உள்ள ஒரு கிராமம் ஆகும்.

2001 ஆம் ஆண்டு மக்கள் தொகை கணக்கெடுப்பின்படி, அம்மதோட்டத்தில்  78 பேர்கள்.  இதில் ஆண்கள்  39, பெண்கள் 39 பேர் உள்ளனர். பாலின விகிதம் 1000. கல்வியறிவு விகிதம் 69.44 ஆகும்


</doc>
<doc id="408341" url="https://ta.wikipedia.org/wiki?curid=408341" title="அரியபடைவீடு">
அரியபடைவீடு

அரியபடைவீடு தஞ்சாவூர் மாவட்டத்தில் கும்பகோணம் தாலுக்காவில் உள்ள ஒரு கிராமம் ஆகும்.

2001 ஆம் ஆண்டு மக்கள் தொகை கணக்கெடுப்பின்படி, அரியபடைவீடு கிராமத்தில் மொத்தம் 922 பேர் இருந்தனர்.இதில் 481 ஆண்களும், 441 பெண்களும் இருந்தனர். பாலின விகிதம் 917. கல்வியறிவு விகிதம் 78.9 ஆகும்.


</doc>
<doc id="408342" url="https://ta.wikipedia.org/wiki?curid=408342" title="அழகு (தொலைக்காட்சித் தொடர்)">
அழகு (தொலைக்காட்சித் தொடர்)

அழகு சன் தொலைக்காட்சியில் 20 நவம்பர் 2017ஆம் ஆண்டு முதல் ஒளிபரப்பாகும் ஒரு குடும்ப தொலைக்காட்சி தொடர். இந்த தொடர் தமிழில் புகழ் பெற்ற வம்சம் தொடருக்கு பதிலாக திங்கள் முதல் சனிக்கிழமை வரை இரவு 8:30 மணிக்கு ஒளிபரப்பானது. இந்த தொடர் தற்பொழுது புதிய நேரத்தில் அக்டோபர் 22, 2018 ஆம் ஆண்டு முதல் திங்கள் முதல் சனி வரை மாலை 7 மணிக்கு ஒளிபரப்பாகிறது. 

இந்தத் தொடரை இயக்குனர்கள் ரவி வி. சி (முன்னர்) மற்றும் ஓ.என். ரத்னம் (தற்பொழுது) இயக்க, 10வருடங்களுக்கு பிறகு நடிகை ரேவதி கதாநாயகியாக நடிக்க இவருடன் தலைவாசல் விஜய், ஸ்ருதி ராஜ், ஐசுவரியா, மித்ரா குரியன், வாசு விக்ரம், பூவிலங்கு மோகன் மற்றும் பி. கண்ணன் ஆகியோர் நடிக்கிறார்கள்.

இந்த தொடரின் கதை கரு பள்ளி ஆசிரியரான பழனிசுவாமி மற்றும் மனைவி அழகம்மா, இவர்களின் 5 பிள்ளைகளான (ரவி, மகேஷ், ஐஸ்வர்யா, திருநாவுக்கரசு, காவ்யா) ஆகியோரின் வாழ்வில் வரும் பிரச்சனைகளை மையமாக வைத்து இந்த கதை நகர்கின்றது.




இது ஒரு குடும்ப பின்னையை கொண்ட தொடர். இந்த தொடரின் புகழ் பெற்ற தமிழ் திரைப்பட நடிகை ரேவதி "அழகம்மா" என்ற கதாபாத்திரத்தில் நடிக்கின்றார், இவர் 10 வருடங்களுக்கு பிறகு நடிக்கும் தொலைக்காட்ச்சி தொடர் இது ஆகும். இவருக்கு ஜோடியாக திரைப்பட நடிகர் தலைவாசல் விஜய் "பழனிசுவாமி" என்ற கதாபாத்திரத்தில் நடிக்கின்றார். இவர் "கங்கா யமுனா சரஸ்வதி" என்ற தொடருக்கு பிறகு நடிக்கும் தொடர் இதுவாகும். "தென்றல்" தொடர் புகழ் "ஸ்ருதி ராஜ்" "சுதா" என்ற ஒரு முக்கிய கதாபாத்திரத்தில் நடிக்கின்றார். காவலன் திரைப்பட நடிகை "மித்ரா குரியன்" அழகம்மா மற்றும் பழனிசுவாமியின் மகளாக நடித்தார். அத்தியாயம் 243 முதல் இவருக்கு பதிலாக நடிகை நித்ய தாஸ் நடிக்கின்றார். இவர்களுடன் பிரபலமான நடிகர்கள் ஐசுவரியா, வாசு விக்ரம், பூவிலங்கு மோகன், லோகேஷ் மற்றும் பி. கண்ணன் ஆகியோர்கள் முக்கிய வேடத்தில் நடிக்கிறார்கள்.

கீழே உள்ள அட்டவணையில், நீல நிற எண்கள் குறைந்த மதிப்பீடுகள் குறிக்கும் மற்றும் சிவப்பு நிற எண்கள் அதிக மதிப்பீடுகளை குறிக்கும்.




</doc>
<doc id="408348" url="https://ta.wikipedia.org/wiki?curid=408348" title="சுமங்கலி (தொலைக்காட்சித் தொடர்)">
சுமங்கலி (தொலைக்காட்சித் தொடர்)

சுமங்கலி என்பது சன் தொலைக்காட்சியில் மார்ச் 6, 2017ஆம் ஆண்டு முதல் திங்கள் முதல் சனிக்கிழமை வரை மதியம் 12 மணிக்கு ஒளிபரப்பாகும் ஒரு குடும்ப தொலைக்காட்சி தொடர். இந்த தொடரை சத்ய ஜோதி பிலிம்ஸ் என்ற நிறுவனம் தயாரிக்க, திவ்யா, சுஜீத், வர்ஷினி, ஸ்ரீ வித்யா சங்கர், தீபா, இளராசன் போன்ற பலர் நடித்துள்ளார்கள். இது கணவன் மனைவிக்கு இடையேயான பாசத்தை கூறும் ஒரு தொடர் ஆகும்.





</doc>
<doc id="408354" url="https://ta.wikipedia.org/wiki?curid=408354" title="இந்திய அரசியலமைப்பு - நெறிமுறைக்கோட்பாடுகள்">
இந்திய அரசியலமைப்பு - நெறிமுறைக்கோட்பாடுகள்

நெறிமுறைக் கோட்பாடுகள் (Directive Principles) அல்லது இந்திய அரசியலமைப்புச் சட்டத்தில் மாநில அரசுகளின் கொள்கைக்கான நெறிமுறைக் கோட்பாடுகள் 36 முதல் 51 வரை உள்ள பிரிவுகளில் வரையறுக்கப்பட்டுள்ளன. இந்த நெறிமுறைகள் அனைத்தும் அட்டவணை ஆறில் பகுதிகளாகத் தரப்பட்டுள்ளன.

சட்டங்களை உருவாக்கும் போதும், நிர்வாகத்தை நடத்தும் போதும், மாநில அரசுகள் இப்பிரிவுகளில் குறிப்பிட்டுள்ள கருத்துக்களைக் கவனத்தில் கொள்ள வேண்டும். ஒரு நாட்டு மக்கள் சமுக பொருளாதார சுதந்திரம் பெறவில்லை என்றால் அரசியல் சுதந்திரம் பொருளற்றதாக ஆகிவிடும். ஆக பொருளாதார சமுக சுதந்திரம் பெறுவதற்கு ஒரு சில கோட்பாடுகளை இந்திய அரசியலமைப்புச் சட்டம் வகுத்து அளித்துள்ளது. இக்கோட்பாடுகள் இந்திய அரசியலமைப்புச் சட்டம் முகப்புரையை (Preamble) நினைவூட்டும் வகையில் அமைந்துள்ளது. இக்கோட்பாடுகளை நீதிமன்றம் மூலம் செயல்படுத்த முடியாது. இக்கொள்கைகளை மூன்று தலைப்புக்களில் வகைபடுத்தலாம்.


</doc>
<doc id="408355" url="https://ta.wikipedia.org/wiki?curid=408355" title="டெட்ராபெர்குளோரேட்டோ அலுமினேட்டு">
டெட்ராபெர்குளோரேட்டோ அலுமினேட்டு

டெட்ராபெர்குளோரேட்டோ அலுமினேட்டுகள் "(Tetraperchloratoaluminates)" என்பவை டெட்ராபெர்குளோரேட்டோ அலுமினேட்டு எதிர்மின் அயனியின் [Al(ClO4)4]− உப்புகளாகும். இந்த எதிர்மின் அயனியில் அலுமினியம் நான்கு பெர்குளோரேட்டு குழுக்களால் நான்முகி வடிவில் சூழப்பட்டுள்ளது. அயனியாக நன்கு அறியப்படும் பெர்குளோரேட்டுகள் இங்கு அலுமினியத்துடன் சகப்பிணைப்பாகப் பிணைந்துள்ளன. அலுமினியத்துடன் இணைந்துள்ள சகப்பிணைப்பு பெர்குளோரேட்டு அயனியைச் சிதைப்பதால் இது நிலைப்புத் தன்மை அற்றதாக்குகிறது . 

ஆலோபெர்குளோரேட்டோ அலுமினேட்டுகள் இவற்றுடன் தொடர்புடைய வேதிச்சேர்மங்களாகும். இங்கு ஒரு பெர்குளோரோ தொகுதியும், குளோரின் (குளோரோபெர்குளோரோ அலுமினேட்டுகள்) அல்லது புரோமின் போன்ற (புரோமோபெர்குளோரேட்டோஅலுமினேட்டுகள்) மூன்று ஆலசன்கள் அலுமினியத்துடன் இணைந்துள்ளன .

நைட்ரோனியம் பெர்குளோரேட்டு மற்றும் நீரற்ற அலுமினியம் குளோரைடு இரண்டும் துல்லியமான அளவுகளில் நீர்ம கந்தக டையாக்சைடில் கலந்து நைட்ரோனியம்டெட்ராபெர்குளோரேட்டோ அலுமினேட்டு உருவாக்கப்படுகிறது . 

மூன்று மோல் நைட்ரோனியம் பெர்குளோரேட்டு மற்றும் ஒரு மோல் நீரற்ற அலுமினியம் குளோரைடு மற்றும் ஒரு மோல் அமோனியம் பெர்குளோரேட்டு ஆகியவை நீர்ம கந்தக டையாக்சைடில் சேர்க்கப்பட்டு அமோனியம்டெட்ராபெர்குளோரோ அலுமினேட்டு உருவாக்கப்படுகிறது .

டெட்ராபெர்குளோரேட்டோ அலுமினேட்டுகள் மஞ்சள் நிறத்தில் படிகத் திண்மங்களாகக் காணப்படுகின்றன. 50° செல்சியசு வெப்பநிலை வரை இவை நிலைப்புத்தன்மை கொண்டவையாக உள்ளன.
இவ்வெப்பநிலைக்கு மேல் இவை சிதைவடைந்து எக்சாபெர்குளோரேட்டோ அலுமினேட்டுகள் உருவாகின்றன. இவை அதற்கு மேலான வெப்பநிலைகளிலும் நிலைப்புத்தன்மையுடன் காணப்படுகின்றன


</doc>
<doc id="408356" url="https://ta.wikipedia.org/wiki?curid=408356" title="ஜி. ராஜ் குமார்">
ஜி. ராஜ் குமார்

கோல்கொண்டா ராஜ் குமார் (பிறந்த 18 ஜூன் 1953) ஒரு இந்திய அரசியல்வாதி ஆவாா். மற்றும் இந்தியாவின் தெலுங்கானா மாநிலத்தின் ஹைதராபாத் நகரத்தின் ஹைதராபாத் மாநகர மாநகராட்சியின்  துணை மேயராக  இருந்தாா். மேலும் இவா் இந்திய தேசிய காங்கிரஸ் கட்சியை  சோ்ந்தவா் ஆவாா். 

ராஜ் குமார் ஹைதராபாத்தில் பிறந்தாா். தெலுங்கானாவின், பாலமமா, முன்னாள் துணை நிறுவனரான அர்ஜூன் குமார் பட்டேல் ஆகியோரில் பிறந்தார்.

ராஜ் குமார் 1982 இல் காங்கிரஸ் கட்சியில் சோ்ந்தாா். 2009 இல் நடந்த உள்ளாட்சி தோ்தலில் காவடிகுடா கிளையில் வெற்றிப் பெற்றாா். இவர் GHMC நிலைக் குழு உறுப்பினராகவும் இருந்தாா்.

ராஜ் குமார் அருணாவை திருமணம் செய்து கொண்டார். இவா்  இளநிலை பட்டம்  பெற்றவா்.  இவா்களுக்கு  அனுபா, ஷில்பா மற்றும் தீபா ஆகிய மூன்று மகள்கள் உள்ளனா்.



</doc>
<doc id="408357" url="https://ta.wikipedia.org/wiki?curid=408357" title="ஜி.ஒய். கிருஷ்ணன்">
ஜி.ஒய். கிருஷ்ணன்

ஜி. ஒய். கிருஷ்ணன் (அக்டோபர் 4, 1929 இல் கர்நாடகா மாநிலம், கோலாா் மாவட்டம், மாதவ குரஞ்சினல்லியில் பிறந்தாா்))இவா்  இந்தியாவின் கர்நாடக மாநிலத்தில் கோலார் மக்களவை தொகுதியிலிருந்து 4-வது மக்களவைக்கு  உறுப்பினராக தோ்ந்தெடுக்கப்பட்டாா்.

இவா் மேலும் கோலாா் மக்களவை தொகுதிலிருந்து 5 வது, 6 வது மற்றும் 7 வது மக்களவைகளுக்கும் உறுப்பினராக தோ்ந்தெடுக்கப்பட்டாா்.


</doc>
<doc id="408360" url="https://ta.wikipedia.org/wiki?curid=408360" title="ஏ. எம். கிருஷ்ணமூர்த்தி">
ஏ. எம். கிருஷ்ணமூர்த்தி

ஏ.எம். கிருஷ்ணமூர்த்தி ஒரு இந்திய அரசியல்வாதி ஆவார், 2006 ஆம் ஆண்டில் இவர் அனைத்திந்தியா அண்ணா திராவிட முன்னேற்ற கழகத்துடன் சேரும் வரை பாரதிய ஜனதா கட்சியில் உறுப்பினராக இருந்தார். 2001 முதல் 2006 வரை புதுச்சேரி மாவட்டத்திலுள்ள ஒழுக்கரை தாலுக்கிலுள்ள ரெட்டியார்ப்பாளையம் தொகுதியிலிருந்து புதுச்சேரி சட்டமன்றத்தில் உறுப்பினராகத் தேர்ந்தெடுக்கப்பட்டார். இவர் புதுச்சேரி சட்டமன்றத்தில் பாரதிய ஜனதா கட்சியின் சட்டமன்ற உறுப்பினராக மட்டுமே தேர்ந்தெடுக்கப்பட்டார்.


</doc>
<doc id="408362" url="https://ta.wikipedia.org/wiki?curid=408362" title="எஸ். கிருஷ்ணா குமார்">
எஸ். கிருஷ்ணா குமார்


</doc>
<doc id="408363" url="https://ta.wikipedia.org/wiki?curid=408363" title="ஹார்தோய் (மக்களவை தொகுதி)">
ஹார்தோய் (மக்களவை தொகுதி)

ஹர்தோய் லோக் சபா தொகுதியில் () வட இந்தியாவின் உத்திர பிரதேச மாநிலத்தின் மொத்தம்  80 மக்களவை (பாராளுமன்ற) தொகுதிகளில் ஹா்தோய் மக்களவை தொகுதியும் ஒன்று ஆகும்.





</doc>
<doc id="408364" url="https://ta.wikipedia.org/wiki?curid=408364" title="கிந்தர் லால்">
கிந்தர் லால்

கிந்தர் லால் என்பவர் இந்தியாவைச் சேர்ந்த ஒரு அரசியல்வாதி ஆவாா். இவா் இந்தியாவின் பாராளுமன்றத்தின் கீழ் சபையான மக்களவைக்கு உத்திர பிரதேச மாநில ஹா்தோய் மக்களவை தொகுதியிலிருந்து நாடாளுமன்ற உறுப்பினராக 1962, 1967, 1971 மற்றும் 1984 ஆகிய ஆண்டுகளில் தோ்ந்தெடுக்கப்பட்டாா். இவா் இந்திய தேசிய காங்கிரஸ் கட்சியின் உறுப்பினா் ஆவாா்.


</doc>
<doc id="408366" url="https://ta.wikipedia.org/wiki?curid=408366" title="கல்யாண் ஜெயின்">
கல்யாண் ஜெயின்

கல்யாண் ஜெயின் (பிப்ரவரி 6, 1934 இல் இந்தூர், மத்தியப் பிரதேசத்தில் பிறந்தார்) இந்தியாவின் 6 வது மக்களவை உறுப்பினராக இருந்தார். இவர் மத்தியப் பிரதேசத்தின் இந்தோர் தொகுதியிலிருந்து தோ்ந்தெடுக்கப்பட்டாா். ஜனதா கட்சியில் உறுப்பினராக உள்ளார். அவர் சம்யுக்தா சமதா்ம கட்சி, சமதா்ம கட்சி மற்றும் பாரதிய லோக் தளம் ஆகியவற்றிலும் உறுப்பினராக இருந்தார்.


</doc>
<doc id="408367" url="https://ta.wikipedia.org/wiki?curid=408367" title="எமிலி இலக்தவால்லா">
எமிலி இலக்தவால்லா

இவர் ஆம்கெர்சுட்டு கல்லூரியில் புவியியலிலரிளங்கலைப் பட்டம் பெற்றார்; 2000 இல் பிரவும் பல்கலைக்கழகத்தில் கோள்புவியியலில் மூதறிவியல் பட்டம் பெற்றார்.

இவர் ஆம்கெர்சுட்டில் கலவியை முடித்ததும் 1996 முதல் 1998 வரை இல்லினாயிசு, இலேக் பாரெசுட்டுவில் உள்ள கவுண்டிரி பகற்பள்ளியில் ஆராம் வகுப்பு முதல் எட்டாம் வகுப்புவரை அறிவியல் பாடம் கற்பித்துள்ளார்.

இவர்1997 இல் கலீலியோ விண்வெளிக்கலத்தில் இருந்து பெற்ற வியாழனின் இருநிலாக்களான அயோ, ஐரோப்பா ஆகியவற்றின் படிமங்களைக் கொண்டு செய்யப்பட்ட ஒப்புருவாக்கத் திட்டத்தால் ஊக்கமும் ஆர்வமும் பெற்ற இவர் கோள்களின் புவியியற் கட்டமைப்பைத் தன்னந்தனியாக ஆய்வு செய்ய முடிவெடுத்தார்.

இவர் தன் கணவர் பொருளியலாளர் தாரியசு இலக்தவால்லாவுடன் இலாசு ஏஞ்சலீசில் வாழ்கிறார். இவர்கள் இருவரும் ஆம்கெர்சுட்டில் இளவல் பட்டப் பட்டம் படிக்கும்போது 1990 களில் முதலில் சந்தித்துள்ளனர். இவர்களுக்கு இரண்டு பெண்கள் உண்டு.




</doc>
<doc id="408369" url="https://ta.wikipedia.org/wiki?curid=408369" title="சி. கே. குப்புசுவாமி">
சி. கே. குப்புசுவாமி

சி.கே.குப்புஸ்வாமி (மார்ச் 16, 1932, கோயம்புத்தூர் மாவட்டத்தில் சந்திரபுரம்) (தமிழ்நாடு) இல் பிறந்தாா்) தமிழ்நாட்டின் இந்திய தேசிய காங்கிரஸின் தலைவராவார். இவர் கோயம்புத்தூா் மக்களவை தொகுதியின் உறுப்பினராக பணியாற்றினார். இவர் 8 வது, 9 வது மற்றும் 10 வது மக்களவைக்கும் தேர்ந்தெடுக்கப்பட்டார்.

மகள் : கே. செளந்தாி

பேரன் : கே. பவித்திரன்


</doc>
<doc id="408371" url="https://ta.wikipedia.org/wiki?curid=408371" title="எம். டி. லக்ஷ்மிநாராயணா">
எம். டி. லக்ஷ்மிநாராயணா

எம். டி. லக்ஷ்மிநாராயணா என்பவர் ஒரு இந்திய தேசிய காங்கிரஸ் அரசியல் செயற்பாட்டாளர் ஆவாா். மற்றும் கர்நாடக சட்டமன்ற மேலவை உறுப்பினராக உள்ளார். இவர் சுயேச்சையாக நியமிக்கப்பட்டார்.


</doc>
<doc id="408373" url="https://ta.wikipedia.org/wiki?curid=408373" title="லாத்விய விக்கிப்பீடியா">
லாத்விய விக்கிப்பீடியா

லாத்வியம் விக்கிப்பீடியா விக்கிப்பீடிய கலைக் களஞ்சியத்தின் லாத்விய மொழி பதிப்பு ஆகும். இது 2003 ஆம் வருடம் ஜூன் மாதம் 6ஆம் தேதி உருவாக்கப்பட்டது. சுமார் 85,000 கட்டுரைகளுடன், இது தற்பொழுது விக்கிப்பீடிய பதிப்புகளில் 64 வது மிகப் பெரிய விக்கிப்பீடியப் பதிப்பு ஆகும். பால்டிக் மொழிகளின் விக்கிப்பீடியப் பதிப்புகளில் இரண்டாவது மிகப் பெரிய விக்கிபீடியப் பதிப்பு இது ஆகும்.


</doc>
<doc id="408374" url="https://ta.wikipedia.org/wiki?curid=408374" title="அதிராம்பட்டிணம் (மாநில சட்டமன்றம்)">
அதிராம்பட்டிணம் (மாநில சட்டமன்றம்)

அதிரம்பட்டினம் என்பது இந்தியாவின், தமிழ்நாடு மாநிலத்தில் உள்ள மாநில சட்டமன்ற தொகுதி ஆகும். இந்த தொகுதி 1952 முதல் 1962 வரை நடந்த மாநிலத் தேர்தல்களில்  இருந்து வந்தது. மூன்று தேர்தல்களில் வெற்றிபெற்ற வேட்பாளர்கள் கீழே பட்டியலிடப்பட்டுள்ளனர்.

எஸ்.வெங்கட்ராமதண்டாயுதபாணி பிள்ளை


</doc>
<doc id="408375" url="https://ta.wikipedia.org/wiki?curid=408375" title="ஆடுதுறை (சட்டமன்றத் தொகுதி)">
ஆடுதுறை (சட்டமன்றத் தொகுதி)

ஆடுதுறை என்பது இந்திய மாநிலமான தமிழ்நாடு மாநில சட்டமன்ற தொகுதியாகும். இந்த தொகுதியில் நடத்தப்பட்ட தேர்தல்கள் மற்றும்  வெற்றிப்பெற்றவா்களின் பட்டியல் கீழே  கொடுக்கப்பட்டுள்ளது

நாராயணசமிஇராமிா்தா 


</doc>
<doc id="408378" url="https://ta.wikipedia.org/wiki?curid=408378" title="அ. அருணாசலம்">
அ. அருணாசலம்

அ. அருணாசலம் என்பவா் ஒரு இந்திய அரசியல்வாதி ஆவாா். இவா் அண்ணா திராவிட முன்னேற்றக் கழகத்தை சோ்ந்தவா். மேலும்  தமிழ்நாட்டு  சட்டமன்ற உறுப்பினராக இருந்தாா்.  இவர் தமிழ்நாடு சட்டமன்ற மன்றத்தில் 2001 முதல் 2006 துணை சபாநாயகராக பணியாற்றினார் 

1984 மற்றும் 2001 தேர்தல்களில் வரகூர் சட்டமன்றத் தொகுதியில் இருந்து அண்ணா திராவிட முன்னேற்ற கழக வேட்பாளராக தமிழ்நாடு சட்டமன்றத்திற்கு தேர்ந்தெடுக்கப்பட்டார்.


</doc>
<doc id="408379" url="https://ta.wikipedia.org/wiki?curid=408379" title="வி. பி. பாலசுப்ரமணியன்">
வி. பி. பாலசுப்ரமணியன்

வி. பி. பாலசுப்ரமணியன் என்பவர்  இந்தியாவின் தமிழ்நாட்டின் அண்ணா திராவிட முன்னேற்றக் கழகத்தை சேர்ந்த மூத்த அரசியல்வாதி மற்றும் எம்.ஜி.ஆரின் நல்ல நண்பரும்  ஆவார். 1980 முதல் 1984 வரையிலான காலக்கட்டத்தில் எம்.எல்.ஏ.வாகவும் மற்றும் 1984 முதல் 1988 வரை காலக்கட்டத்தில் தமிழக சட்டமன்றத்தின் துணை சபாநாயகராகவும் பணியாற்றினார். மேலும் இவர் அனைத்து இந்திய அண்ணா திராவிட முன்னேற்றக் கழகத்தின் முன்னனி தலைவராகவும் மற்றும் அதன் ஆலோசகராகவும் பணியாற்றியுள்ளார். இவர் 50 ஆண்டுகளாக  பல்வேறு குழுக்களுக்கும், கல்வி நிறுவனங்களுக்கும் ஆலோசகராகவும் தலைவராகவும் பணியாற்றி வந்திருக்கிறார்.


</doc>
<doc id="408383" url="https://ta.wikipedia.org/wiki?curid=408383" title="மல்லப்ப நாயக்கர்">
மல்லப்ப நாயக்கர்

தஞ்சை நாயக்க மன்னரான விசயராகவ நாயக்கர் இயற்றிய இரகுநாத நாயக்காப்புதயமு, இராஜ கோபால விலாசம் எனும் நூல்களின் முற்பகுதியான விசயராகவ வம்சாவளியாலும், தஞ்சை நாயக்கர்கள் காலக் கல்வெட்டுகளாலும், முதல் நாயக்க மன்னனான செவ்வப்ப நாயக்கனுடன் பிறந்தவர்கள் முறையே பெத்த செவ்வா, பெத்த மல்லா, சின்ன மல்லா என்பவர்கள் என்பதையும் அறியமுடிகிறது. திம்மப்ப நாயக்கர் - பாயாம்பா தம்பதியர்களின் புதல்வர்களான இவர்களில் சிறு மல்லப்ப நாயக்கரின் (சின்ன மல்லா) செப்புப் படிமம் தஞ்சாவூர் மாவட்டம் திருவிடைமருதூர் திருக்கோயிலில் உள்ளது. இப்படிமத்தின் பீடத்தில் சிறு மல்லப்ப நாயக்கர் என்று 16-ஆம் நூற்றாண்டு எழுத்தமைதியுடைய தமிழ் எழுத்துகள் பொறிக்கப்பட்டுள்ளன.
இச்செப்புப் படிமத்தில் நீண்ட குல்லாயும், மார்பில் அணிகலன்களும்சூடிய மல்லப்ப நாயக்கா; இறைவனை வணங்கும் கோலத்தில் உள்ளார். இடுப்பில் அரையாடையும், கையில் புரளும் துண்டும் காணப்படுகின்றன. ஊயரமான சற்று ஒல்லியான அழகிய சிலையாக உள்ளது இப்படிமம். இந்தச் செப்புப் படிமமும், இதே கோயிலில் உள்ள செவ்வப்பனின் தேவியான மூh;த்தியாம்பாவின் செப்புச் சிலையும் உருவ அமைப்புகளால் திருப்பதி திருமலைத் திருக்கோயிலில் உள்ள கிருட்டிண தேவராயா;-அவரது தேவி இவா;களுடைய செப்புப் படிமங்களைப் போன்றே உள்ளன. மேற்குறிப்பிட்டுள்ள எல்லாச் சிலைகளுமே ஒரே சிற்பியால்தான் வடிக்கப்பட்டிருக்க வேண்டும். ஏறக்குறைய இந்தச் சிலைகள் எல்லாம் ஒரே காலத்தில் ஒரே மாதிhp வடிவத்தில் (ளுவலடந) வடிக்கப்பட்டவையே. மேலும் திருப்பதி திருமலையில் உள்ள கல்வெட்டொன்றில் கி.பி.1540இல் அச்சுதராயா; (கிருட்டிண தேவராயாpன் தம்பி) காலத்தில் நெடுங்குன்றத்தைச் சோ;ந்த திம்மப்ப நாயக்காpன் மகனான மல்லப்ப நாயக்கா; அளித்த அறக்கொடை பற்றி விவாpக்கின்றது. இக்கல்வெட்டுச் சான்றால் மல்லப்ப நாயக்கருக்கும் திருப்பதித் திருக்கோயிலுக்குமுள்ள நெருங்கிய தொடா;பு தொpகிறது.
திருப்பதி கோயிலில் கிருட்டிண தேவராயா; மற்றும் தேவியா;களுடைய சிலைகளை வடித்த சிற்பியே, அச்சுதராயாpன் (கிருட்டிண தேவராயா; தம்பி) மைத்துனியான மூh;த்திமாம்பா, மற்றும் அவரது கணவாpன் தம்பி மல்லப்பன் இவா;களுடைய சிலைகளையும் வடித்திருக்க வாய்ப்புகள் உள்ளன.
அடுத்து, தஞ்சைப் பெருங்கோயிலில் முருகன் திருக்கோயிலுக்கு முன்பு ஒரு பெரும் மண்டபம் உள்ளது. இதனையும் முருகன் கோயிலையும் இணைக்கும் படிகள் பிற்காலத்தில் இரண்டாம் சரபோசி மன்னரால் கட்டப்பட்டன என்பதற்கு இப்படியில் உள்ள கல்வெட்டுகளே சான்று பகா;கின்றன.
இம்மண்டபத்தின் பெயா; மல்லப்ப நாயக்கா; மண்டபம் என்பதனைப் பொpயநாயகி அம்மன் கோயில் அதிட்டானத்தில் உள்ள கல்வெட்டால் அறியலாம். இம்மண்டபத்தின் தென்புறச் சுவாpல் ஒரு மாடம் அமைக்கப்பட்டு அதில் கைகூப்பி வணங்கும் மன்னா; ஒருவாpன் கற்சிலை உள்ளது. மல்லப்ப நாயக்கா; மண்டபம் எனப் பெயாpட்டுப் புலியு+ராh; தன்மமாக எடுக்கப்பட்ட இம்மண்டபத்தில் உள்ள கற்சிலை மல்லப்ப நாயக்கருடையதே என்பது தெளிவு.
திருமணஞ்சோp திருக்கோயிலில் மல்லப்ப நாயக்கா; பெயரால் ஒரு இராசகோபுரம் உள்ளதாகவும், மேலும் அதே திருக்கோயிலில் அவரது உருவச் சிலை உள்ளதாகவும் சில குறிப்புகள் கூறுகின்றன.

1. திருமலை திருப்பதி தேவஸ்தானக் கல்வெட்டுத் தொகுதி.

</doc>
<doc id="408384" url="https://ta.wikipedia.org/wiki?curid=408384" title="அம்மோனியம் சயனேட்டு">
அம்மோனியம் சயனேட்டு

அம்மோனியம் சயனேட்டு (Ammonium cyanate) NHOCN என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இது நிறமற்ற திண்மம் ஆகும். 

இந்த உப்பின் அமைப்பானது, எக்சு கதிர் படிகவியல் ஆய்வின்படி சரிபார்க்கப்பட்டது. C−O மற்றும் C−N பிணைப்பு நீளங்களானது முறையே 1.174(8) மற்றும் 1.192(7) Å ஆக உள்ளன. இந்த நீளமானது, O=C=Nபிணைப்பு நீளத்துடன் ஒத்திசைவாக உள்ளது.  NH ஆக்சிசனோடு அல்லாமல் நைட்ரசனோடு ஐதரசன் பிணைப்புகளை உருவாக்குகிறது.

இந்தச் சேர்மமானது புகழ் பெற்ற ஓலர் தொகுப்பு முறையில், ஆய்வகத்தில் தொகுக்கப்பட்ட முதல் கரிமச் சேர்மமான யூரியாவை தயாரிக்கப் பயன்பட்ட முன்னோடி கனிம வினைபடு பொருட்களில் ஒன்றாகும். 


</doc>
<doc id="408391" url="https://ta.wikipedia.org/wiki?curid=408391" title="கத்தோவித்சே">
கத்தோவித்சே

கத்தோவித்சே ("Katowice",) அலுவல்முறையாக மியாஸ்தோ கத்தோவித்சே("Miasto Katowice") தெற்குப் போலந்திலுள்ள ஓர் நகராகும்; இதன் மக்கள்தொகை 297,197 . 2.2 மில்லியன் மக்கள்தொகை கொண்ட சிலேசிய பெருநகரத்தின் மையமாக விளங்குகின்றது. 

18ஆம் நூற்றாண்டின் மத்தியில் இப்பகுதியில் மிகுந்த நிலக்கரி இருப்பு இருப்பது அறியப்பட்டதிலிருந்தே கத்தோவித்சே ஓர் சிற்றூராக உருவாகி வளர்ந்துள்ளது. 1742இல் முதல் சிலேசியப் போரின்போது கத்தோவித்சே உள்ளிட்ட மேல் சிலேசியா புருசியாவிற்கு மாற்றப்பட்டது. கடந்த பல நூற்றாண்டுகளாக போலந்து மக்கள் மட்டுமே வசித்தவந்த இப்பகுதியில், புருசியாவுடன் இணைந்த பிறகு தொடர்ந்து, 18ஆம் நூற்றாண்டின் பிற்பகுதியில், பல செருமானிய, புருசிய கைவினைஞர்கள், வணிகர்கள், கலைஞர்கள் இங்கு குடியேறத் தொடங்கினர். அதேநேரத்தில் சிலேசியாவில் பல யூதர்களும் குடியேறினர். 19ஆம் நூற்றாண்டின் துவக்கத்தில் கடும் தொழில்முனைப்பு உள்ளூர் ஆலைகளையும் பண்ணைகளையும் உருமாறி எஃகாலைகளும் சுரங்கங்களும் வார்ப்பாலைகளும் கைவினை வார்ப்பாலைகளும் தோன்றலாயின. விரைவிலேயே வணிக நிறுவனங்கள் நிலைபெற்று நகரமும் வளரத் தொடங்கிற்று. கத்தோவித்சே தொடர்வண்டி பிணையத்திலும் இணைக்கப்பெற்று, முதல் தொடர்வண்டி 1847இல் கத்தோவித்சேயில் நுழைந்தது.

கத்தோவித்சேயில் வளர்ந்தோங்கிய எஃகு தொழிலுக்கு முதலாம் உலகப் போர் நன்மையளிப்பதாக இருந்தது. செருமனியின் தோல்வியையும் சிலேசிய எழுச்சிகளையும் தொடர்ந்து மேல் சிலேசியாவையும் கத்தோவித்சேயையும் இரண்டாம் போலந்து குடியரசு கையகப்படுத்தியது. போலந்திற்கு ஆதரவாக ஜெனீவா உடன்படிக்கையும் சிலேசிய சிறுபான்மையினரும் இருந்தனர். மே 3, 1921இல் போலிய படைத்துறை கத்தோவித்சேக்குள் நுழைந்து தங்கள் கட்டுப்பாட்டிற்குள் கொணர்ந்தனர். கத்தோவித்சே தன்னாட்சி பெற்ற சிலேசிய வொல்வொடெசிப்பின் (1920–39) தலைநகரமானது. கருத்து வாக்கெடுப்பிற்குப் பிறகு செருமானியர் பலர் வெளியேறத்தொடங்கினர். இருப்பினும் இரண்டாம் உலகப் போர் முடிவுறும் வரை கணிசமான செருமானியர் இங்கு வாழ்ந்து வந்தனர். 1939இல், வேர்மாக்ட் நகரை கைப்பற்றி கத்தோவித்சேயும் சிலேசிய மாகாணமும் நாட்சி ஜெர்மனியில் இணைக்கப்பட்டன. 1945இல் சனவரி 27 அன்று இந்த நகரம் முடிவாக நேசநாடுகளால் விடுவிக்கப்பட்டது.


</doc>
<doc id="408406" url="https://ta.wikipedia.org/wiki?curid=408406" title="இட்டைட்டு பேரரசு">
இட்டைட்டு பேரரசு

இட்டைட்டு பேரரசு (Hittites) () வடமத்திய அனதோலியாவில், தற்கால துருக்கி, சிரியா மற்றும் லெபனான் பகுதிகளை, அட்டுசா எனும் நகரத்தை தலைமையிடமாகக் கொண்டு, கிமு 1,600 முதல் கிமு 1,178 முடிய இட்டைட்டு இன மக்கள் ஆட்சி செய்தனர். 

கிமு 14ம் நூற்றாண்டின் நடுவில், இட்டையிட்டுப் பேரரசர் முதலாம் சுப்பிலுலியுமா காலத்தில், அனதோலியா மட்டுமின்றி, வடக்கு லெவண்ட் மற்றும் மேல் மெசொப்பொத்தேமியாவைக் கைப்பற்றி ஆட்சி அதிகாரத்தில் உச்சத்தில் இருந்தது. 

கிமு 15 முதல் 13ம் நூற்றாண்டு வரை, இட்டையிட்டுபேரரசு, அண்மைக் கிழக்குப் பகுதிகளில் ஆதிக்கம் செலுத்துவதற்காக, 
பண்டைய எகிப்து, இடைக்கால அசிரியா பேரரசு மற்றும் மிட்டன்னி (Mitanni) பேரரசுகளுடன் பிணக்குகள் கொண்டிருந்தது. 

இறுதியில் அசிரியர்கள் இட்டைட்டுப் பேரரசின் பல பகுதிகளை தங்கள் இராச்சியத்துடன் இணைத்துக் கொண்டனர். இட்டைட்டு பேரரசின் எஞ்சிய பகுதிகளை, மேற்கு மத்திய அனதோலியாவின் பிரிகியா இராச்சியம் ஆக்கிரமித்துக் கொண்டது. 

கிமு 1180க்குப் பின்னர் வெண்கலக் காலத்தில், இட்டைட்டுப் பேரரசு உருக்குலைந்து, புதிய தன்னாட்சியுடன் கூடிய இட்டைட்டு குறுநில நகர அரசுகளாக சிதறுண்டது. இந்த குறுநில நகர இட்டைட்டு இராச்சியங்கள், கிமு 8ம் நூற்றாண்டில், புதிய அசிரியப் பேரரசால் உள்வாங்கப்படும் வரை ஆட்சி செலுத்தின. 

இட்டைட் மொழி, இந்திய-ஐரோப்பிய மொழிகளில் ஒன்றான, அனதோலியா மொழிகளில் ஒன்றாகும்.

யூதர்களின் பழைய ஏற்பாடு நூல்களில், இட்டையிட்டுகள் குறித்த செய்திகள் உள்ளது.


இட்டையிட் பேரரசின் தொல்பொருட்கள் துருக்கியின் தலைநகர் அங்காராவில் உள்ள அனதோலியா நாகரீகங்களின் அருங்காட்சியகத்தில் காட்சிக்கு வைக்கப்பட்டுள்ளது. 




</doc>
<doc id="408411" url="https://ta.wikipedia.org/wiki?curid=408411" title="மரீ ழீன் தெ இலாலந்தே">
மரீ ழீன் தெ இலாலந்தே

மரீ ழீன் அமேலீ லெ பிராங்காயிசு தெ இலாலந்தே "(Marie-Jeanne-Amélie Le Francais de Lalande)" (பிறப்பு:ஆர்லே, 1768–நவம்பர் 8, 1832) ஒரு பிரெஞ்சு வானியலாளரும் கணிதவியலாளரும் ஆவார்.

இவர் வானியலாளராகிய ஜோசப் ஜெரோம் தெ இலாலந்தேவின்(1732-1807) சட்டப்படி ஏற்கபடாத மகளாவார். இவர் அவரது ஒன்றுவிட்ட பங்காளி அல்லது தந்தைவழி மாமனும் வானியலாளரும் ஆகிய மிக்கேல் லெ பிராங்காயிசு தெ இலாலந்தேவை (1776-1839)1788 இல் திருமணம் செய்துக்கொண்டார்.

இவரது தந்தையார் இந்த இளம் இணையருக்கும் வானியலில் கணக்கீடிகளும் நோக்கீடுகளும் செய்ய கற்றுக் கொடுத்தார்.

இவர் தன் தந்தையாருடன் நெருக்கமாகப் பணிஉரிந்து அவரது வெளியீடுகள் பலவற்றுக்குப் பங்களிப்புகள் செய்துள்ளார்.

இவரது அறிவியல் பெண்மணியாக விளங்கியமை கார்ல் பிரீடுரிக் காசுவின் ஓர் எடுத்துரைப்பில் இருந்து தெறியவந்துள்ளது: பிரசிய 1806 ஆம் ஆண்டு படைசார் பரப்புரையில் காசு அவருக்கு "அறிவியலில் பணிபுரிந்த பிரெஞ்சு பெண்மணியாகிய மாதம் லெ பிராங்காயிசு தெ இலாலந்தே தனக்குத் தெரியும் எனக் கூறியுள்லார்"

இவர் 1832 இல் தன் 64 ஆம் அகவையில் இறந்தார். இவரது மகள் கரோலின் கரோலின் எர்ழ்செல் நினைவாகப் பெயரிடப்பட்டார். கரோலின் பிறந்த நாள், 1790 ஜனவரி 20, எர்ழ்செல் பெரிசுவில் இருந்து கட்புல வால்வெள்ளி ஒன்றைக் கண்டுபிடித்த நாளோடு ஒன்றிவிட்டது. இவர் தன் மகனுக்கு அய்சக் நியூட்டன் பெயரை இட்டார்.

இவர் கணக்கிட்ட "Tables horaires de marine" எனும் அட்டவணைகள், இவரது தந்தையாரின் "Abgrége de navigation historique théorique et pratique avec tables horaires" எனும்நூலில் வெளியிடப்பட்டது (1793). இந்த அட்டவணைகள் இவரது தந்தையாருக்கு தகுதிமிகு அறிஞருக்கும் கலைஞருக்குமான இலைசேயி தெசு ஆர்ட்சு (Lycée des Arts) சார்ந்த பதக்கங்களில் ஒன்றைப் பெற வழிவகுத்தது.

இவரது த்ஹந்தையாரின் 1794 முதல் 1806 வரையிலாண ஆண்டு வானியல் அட்டவணைகளில் இவரது பணி வெளியிடப்பட்டது.

இவர் 1799 இல் 10 000 விண்மீன்களுக்கான அட்டவணையை உருவாக்கினார்.

இவரது வானியல் திறமையால் பெயர்பெற்ற வானியலாளராகிய ழீன் தொமினிக் காசினியின் மகனுக்கு பிரான்சுக் கல்லூரியில் (College de France) முதல் நோக்கீட்டை வழிகாட்டும் பொறுப்பை ஈந்தது.

இவர் 1801 இல் இலாலந்தே எழுதிய "'Histoire céleste française" எனும் நூலின் இணையாசிரியர் ஆவார். இப்பணி 50,000 விண்மீன்களின் இருப்புகளைக் காட்டுகிறது.

தெ இலாலந்தே குழிப்ப்பள்ளம் இவரது நினைவாகப் பெயரிடப்பட்டது.



</doc>
<doc id="408414" url="https://ta.wikipedia.org/wiki?curid=408414" title="போபி வாட்டர்மன் காசு">
போபி வாட்டர்மன் காசு

போபி வாட்டர்மன் காசு "(Phoebe Waterman Haas)" (செப்டம்பர் 20, 1882–1967) முதன்முதலில் அமெரிக்காவில் 1913 இல் வானியலில் முனைவர் பட்டம் பெற்ற பெண்மணியாவார். திருமணத்துடன் இவர் தன் தொழில்முறை வாழ்க்கையை முடித்துகொண்டாலும், அமெரிக்க மாறும் விண்மீன் நோக்கீட்டாலர் கழகத்தில் ஆர்வமுடன் மக்கள் அறிவியலாளராக வானியலுக்குப் பெரும்பங்களிப்பு செய்துள்ளார். இவரது குடும்பம் போபி வாட்டர்மன் காசு பொது வான்காணகத்தை நிறுவ நிதியளித்து அதை இவரது நினைவாக பெயரிட்டது.


</doc>
<doc id="408415" url="https://ta.wikipedia.org/wiki?curid=408415" title="பென்னி சாக்கெட்">
பென்னி சாக்கெட்

பென்னி தயானி சாக்கெட் "(Penny Diane Sackett)" (பிறப்பு: 28 பிப்ரவரி 1956) ஓர் அமெரிக்க-ஆத்திரேலிய வானியலாளரும் ஆத்திரேலியத் தேசியப் பல்கலைக்கழக வானியல், வானியற்பியல் ஆராய்ச்சிப் ப்ள்ளீயின் முன்னாள் இயக்குநரும் ஆவார். இவர் 2008 நவம்பர் முதல் 2011 மார்ச்சு வரையில் ஆத்திரேலிய முதன்மை அறிவியலாளராகவும் இருந்துள்ளார்.


 


</doc>
<doc id="408419" url="https://ta.wikipedia.org/wiki?curid=408419" title="புரோப்பியோனேட்டு">
புரோப்பியோனேட்டு

புரோப்பியோனேட்டு "(Propionate)" என்பது C2H5COO− என்ற வாய்ப்பாடு கொண்ட ஒர் அயனியாகும். இதை புரோப்பனோயேட்டு அயனி என்ற பெயராலும் அழைக்கிறார்கள். புரோப்பியோனிக் அமிலத்தினுடைய இணை காரம் புரோப்பியோனேட்டு ஆகும். 
புரோப்பனாயிக் சேர்மம் என்பது ஓர் எளிய உப்பாகும் அல்லது புரோப்பியோனிக் அமிலத்தினுடைய எசுத்தர் ஆகும். இச்சேர்மங்களில் புரோப்பியோனேட்டு என்பதை பெரும்பாலும் சுருக்கமாக CH3CH2CO2 என்று எழுதுவார்கள் அல்லது எளிமையாக EtCO2 என்று எழுதுவார்கள். 

புரோப்பியோனேட்டுகளும் புரோப்பெனோயேட்டுகளும் வெவ்வேறான சேர்மங்களாகும். இவற்றை ஒன்றாகக் கருதுதல் தவறாகும். CH2=CHCOO− என்ற வாய்ப்பாட்டைக் கொண்ட அக்ரைலேட்டுகளே பொதுவாக புரோப்பெனோயேட்டுகளாகும். அக்ரைலிக் அமிலத்தினுடைய அயனிகள் அல்லது உப்புகள் அல்லது எசுத்தர்கள் புரோப்பெனோயேட்டுகள் எனப்படுகின்றன. இவற்றை 2-புரோப்பெனோயிக் அமிலம் அல்லது அக்ரைலிக் அமிலம் என்றும் அழைக்கிறார்கள். 

குறுகிய சங்கிலி கொழுப்பு அமிலங்களாக புரோப்பியோனேட்டுகள் அறியப்படுகின்றன. உணவிலுள்ள செரிக்கப்படாத கார்போவைதரேட்டுகளை மனித குடல் மைக்ரோபயோட்டாக்கள் இத்தகைய கொழுப்பு அமிலங்களாக மாற்றுகின்றன. 
சோடியம் புரோப்பனோயேட்டு - Na(C2H5COO)

மெத்தில் புரோப்பியோனேட்டு - C2H5(CO)OCH3

கால்சியம் புரோப்பியோனேட்டு - Ca(C2H5CO2)2

பொட்டாசியம் புரோப்பியோனேட்டு - KC2H5CO2

பிளட்டிக்கேசோன் புரோப்பியோனேட்டு- C25H31F3O5S


</doc>
<doc id="408425" url="https://ta.wikipedia.org/wiki?curid=408425" title="வெளிர்சிவப்பு வெள்ளையன்">
வெளிர்சிவப்பு வெள்ளையன்

வெளிர் சிவப்பு வெள்ளையன் ("Colotis amata") என்பது ஆசியா மற்றும் ஆப்பிரிக்கா போன்ற பகுதிகளில் காணப்படும் வெள்ளையன்கள் குடும்பத்தை சேர்ந்த வண்ணத்துப்பூச்சி ஆகும். 

சிறகளவு 3.5 செமீ முதல் 5 செமீ வரை இருக்கும். ஆண் மற்றும் பெண் பூச்சிகளில் சிறகின் மேற்புறம் வெளிர் சிவப்பு நிறத்துடன் காணப்படும். முன்சிறகின் மேற்புறத்தில் வெளி விளிம்பு பகுதியானது வெளிர் சிவப்பு நிற புள்ளிகளுடன் கூடிய கருப்பு நிற பட்டைகளை கொண்டிருக்கும். முன் மற்றும் பின்சிறகானது சிறகின் கீழ்ப்புறத்தில் வெளிர் மஞ்சள் நிறத்தில் சில வெளிர் சிவப்பு நிற புள்ளிகளை கொண்டிருக்கும்.




</doc>
<doc id="408428" url="https://ta.wikipedia.org/wiki?curid=408428" title="ஆர்த்தோஎசுத்தர்">
ஆர்த்தோஎசுத்தர்

ஆர்த்தோஎசுத்தர் "(Orthoester)" என்பது கரிம வேதியியலில் RC(OR′)3 என்ற வாய்ப்பாட்டைக் கொண்ட ஒரு வேதி வினைக்குழுவைக் குறிக்கும். இதில் மூன்று ஆல்காக்சி குழுக்கள் ஒரு கார்பன் அணுவுடன் இணைக்கப்பட்டிருக்கும். நிலைப்புத்தன்மையற்ற ஆர்த்தோகார்பாக்சிலிக் அமிலங்கள் முழுமையான முழுமையாக ஆல்க்கைலேற்றம் அடைவதால் ஆர்த்தோ எசுத்தர்கள் விளைபொருளாகத் தோன்றுகின்றன. இவற்றின் மூலப்பொருளான ஆர்த்தோ கார்பாக்சிலிக் அமிலத்திலிருந்து ஆர்த்தோ எசுத்தர் என்ற பெயர் வருவிக்கப்படுகிறது. எத்தில் ஆர்த்தோ எசுத்தர் (CH3C(OCH2CH3)3) ஆர்த்தோ எசுத்தருக்கு ஓர் எளிய உதாரணமாகும். மிகச் சரியாக இச்சேர்மத்திற்கு பெயரிடுவது எனில் இதை 1,1,1-டிரையெத்தாக்சியெத்தேன் என்று பெயரிட வேண்டும். கரிமத் தொகுப்பு வினைகளில் ஆர்த்தோ எசுத்தர்கள் எசுத்தர்களுக்கான பாதுகாப்புக் குழுக்களாகப் பயன்படுத்தப்படுகின்றன. 

பொருத்தமான ஒரு வினையூக்கியின் முன்னிலையில் நைட்ரைல்கள் ஆல்ககால்களுடன் வினைபுரிந்து ஆர்த்தோ எசுத்தர்களைக் கொடுக்கின்றன. இவ்வினை பின்னெர் வினை என்று அழைக்கப்படுகிறது. 
மிதமான நீர்த்த அமிலங்களால் ஆர்த்தோ எசுத்தர்கள் நீராற்பகுக்கப்பட்டு எசுத்தர்கள் உருவாகின்றன. 
உதாரணமாக, மும்மெத்தில் ஆர்த்தோபார்மேட்டு (CH(OCH3)3) அமிலதன்மையான வினையில் நீராற்பகுக்கப்பட்டு மெத்தில் பார்மேட்டு மற்றும் மெத்தனால் ஆகியவற்றைக் கொடுக்கிறது. மேலும் காரத்தன்மையுடன் தொடர்ந்து நீராற்பகுப்படைந்து பார்மிக் அமிலம் மற்றும் எத்தனால் ஆகியவற்றின் உப்புகளாக உருவாகின்றது

டிரையெத்தில் ஆர்த்தோ அசிட்டேட்டு போன்ற புரோட்டானேற்ற நீக்க ஆல்பா கார்பன் கொண்டுள்ள ஆர்த்தோ எசுத்தருடன் அல்லைலிக் ஆல்ககால் வினைபுரிந்து γ,δ- நிறைவுறா எசுத்தரைக் கொடுக்கிறது 
போட்ராக்சு-சிச்சிபாபின் ஆல்டிகைடு தொகுப்பு வினையில் ஆர்த்தோ எசுத்தர் ஒன்று கிரிக்னார்டு வினைப்பொருளுடன் வினைபுரிந்து ஓர் ஆல்டிகைடைத் தருகிறது. இவ்வினை பார்மைலேற்ற வினைக்கு ஓர் எடுத்துக்காட்டாகும். 

மும்மெத்தில் ஆர்த்தோ அசிட்டேட்டு, மூயெத்தில் ஆர்த்தோ அசிட்டேட்டு இரண்டும் கரிமத் தொகுப்பு வினைகளில் பொதுவாக வினைப்பொருள்களாகப் பயன்படுகின்றன. 
(4-மெத்தில்-2,6,7-டிரையாக்சோ-பைசைக்ளோ[2.2.2]ஆக்டேன்-1-ஐல்) என்ற பைசைக்ளிக் சேர்மம் பாதுகாப்புக் குழுவுக்கு மற்றொரு உதாரணமாகும். இலூயிசு அமிலங்கள் முன்னிலையில் செயலாக்க கார்பாக்சிலிக் அமிலங்கள் மீது 3-மெத்தில் ஆக்சிடென்-3-ஐல் வினைபுரிவதால் இப்பாதுகாப்புக் குழு உருவாகிறது. எலியசு யேம்சு கோரி இவ்வினையை உருவாக்கினார். காரநிலைப்புத்தன்மை கொண்ட இக்குழுவை மிதமான நிபந்தனைகளுக்கு உட்படுத்தி இரண்டு படிநிலைகளில் பிளக்க முடியும். மிதமான அமில நீராற்பகுப்பில் டிரிசு(ஐதராக்சிமெத்தில்)ஈத்தேன் உருவாகி பின்னர் நீரிய கார்பனேட்டு கரைசலில் மீண்டும் இது பிளவுபடுகிறது . 
பல்லாக்சோ எசுத்தர்களிலும் ஒருபடிகளை விரிவாக்குவதிலும் ஆர்த்தோ எசுத்தர்கள் பயன்படுத்தப்படுகின்றன.


</doc>
<doc id="408432" url="https://ta.wikipedia.org/wiki?curid=408432" title="பவய் ஏரி">
பவய் ஏரி

பவய் ஏரி மும்பையின் பவய் பகுதியில் உள்ள ஒரு மனிதர்களால் வெட்டப்பபட்ட ஒரு செயற்கை ஏரியாகும். மும்பை இந்திய தொழில்நுட்பக்கழகம் இந்த ஏரியி்ன் கிழக்குப் பகுதியில் அமைந்துள்ளது. இந்த ஏரி வெட்டப்பட்ட போது இதன் பரப்பளவு 2.1 ச.கி.மீ (520 ஏக்கர்கள்) ஆகவும் ஆழம் கரையோரத்தில் 3 மீட்டர் (9.8 அடி) முதல் அதிகபட்ச ஆழமாக 12 மீட்டர் (39 அடி) வரையும் இருந்தது. இந்த ஏரி நீர் காலப்போக்கில் மாசடைந்து குடிப்பதற்கு ஏற்றதல்ல என்று அறிவிக்கப்பட்டு விட்டது. தற்போது இந்த ஏரி சுற்றுலாப்பயணிகளைக் கவரக்கூடிய இடமாக உள்ளது.


</doc>
<doc id="408437" url="https://ta.wikipedia.org/wiki?curid=408437" title="திருகு வெட்டுப் புதிர்">
திருகு வெட்டுப் புதிர்

திருகு வெட்டுப் புதிர் அல்லது ஜிக்சா புதிர் (jigsaw puzzle) என்பது ஒழுங்கற்ற துண்டுகளை பொருத்தமான இடத்தில் சேர்க்கும் ஒரு புதிராகும். ஒவ்வொரு துண்டிலும் ஒரு பெரிய படத்தின் சிறு பகுதி இருக்கும்; இவற்றின் அனைத்து வில்லைகளையும் முழுமையாக கோர்த்து முழு படத்தையும் உருவாக்கும்போது புதிர் முடிவடைகிறது. சில சந்தர்ப்பங்களில், இதைவிட கூடுதலாக மேம்பட்ட வகைப் புதிர்களாக கோளவகைப் புதிர் மற்றும் ஒளியியற் கண்மாயம் காட்டும் புதிர்கள் போன்றவை சந்தைக்கு வருகின்றன.

திருகு வெட்டுப் புதிர்களானது துவக்கத்தில் சிறிய மரத்துண்டுகளை வெட்டி, அவற்றை ஒன்று சேர்த்து ஒரு செவ்வக வடிவப் பலகை ஓவியமாக உருவாக்கும் வகையில் உருவாக்கப்பட்டன.  திருகு வெட்டுப் புதிருக்கான துண்டுகளை ஒடுங்கு இழைவாளைக் (fretsaw) கொண்டு வெட்டப்பட்டன. இதனாலேயே இதற்கு  ’ஜிக்சா’ என்ற பெயர் உருவானது.  1760 இல் இலண்டனைச் சேர்ந்த நிலப்படவரை கலைஞரும், செதுக்குப் பணியாளருமான ஜான் ஸ்பில்ஸ்பரி என்பவர் வரைபடத்தை வைத்து வணிகரீதியாக திருகு வெட்டுப் புதிரை உருவாக்கினார். முதலில் மரத்தால் செய்யப்பட்ட புதிர்கள்பிற்காலத்தில் அட்டைகளில் வடிவமைக்கப்பட்டன.

திருகு வெட்டுப் புதிர்களில் பொதுவாக இயற்கைக் காட்சிகள், கட்டிடங்கள், மலைகள், கோட்டைகள் போன்ற படங்களைக் கொண்டே வடிவமைக்கப்பட்டு வருகின்றன. எனினும், எந்தவிதமான படமும் இந்தப் புதிரை உருவாக்க பயன்படுத்தலாம்; சில நிறுவனங்கள் தனிப்பட்ட ஒளிப்பட்களைக் கொண்டு புதிர்களை உருவாக்குகின்றன.


</doc>
<doc id="408445" url="https://ta.wikipedia.org/wiki?curid=408445" title="டியேகோ கொஸ்டா">
டியேகோ கொஸ்டா

டியேகோ ட சில்வா கொஸ்டா ("Diego da Silva Costa", ; பிறப்பு அக்டோபர் 7, 1988) தொழில்முறை காற்பந்தாட்ட வீரர். இவர் அடிப்பானாக எசுப்பானிய காற்பந்துக் கழகமான அத்லெடிகோ மாட்ரிட்டிலும் எசுப்பானிய தேசிய அணியிலும் ஆடுகிறார். இவரது முதன்மை பண்புக்கூறுகளாக உடல்திறம், கோல் அடிப்பது மற்றும் பந்தை தன்வசம் வைத்திருப்பது ஆகியனவென்று விளையாட்டு நிபுணர்கள் கருதுகின்றனர்.> எதிராளிகளுடன் நேரெதிர் மோதல்களில் ஈடுபட்டதாகப் பலமுறை தண்டிக்கப்பட்டுள்ளார்.

இவர் தன் விளையாட்டு வாழ்வுப் பயணத்தை போர்த்துக்கல்லின் பிராகா விளையாட்டுக் கழகத்திலும் பெனாபீல் காற்பந்துக் கழகத்திலும் துவங்கினார். 2007ஆம் ஆண்டில் அத்லெடிகோ மாட்ரிட் கழகத்திற்காக விளையாட ஒப்பந்தம் செய்யப்பட்டார். இங்கிருந்து பிராகா, செல்ட்டா விகோ, ஆல்பாசெட் கழகங்களுக்கு ஆட கடனாக அனுப்பப்பட்டார். 2009இல் ரியல் வல்லாடோலிடு கழகத்திற்கு விற்கப்பட்டார். அடுத்த பருவத்தில் மீண்டும் அத்லெடிகோவிற்கு ஆடத் தொடங்கினார்; அவ்வணியில் முதன்மை அணியாளராக 27 கோல்களை அடித்துள்ளார். பின்னர் செல்சீ கழகத்தில் £32 மில்லியனுக்கு ஒப்பந்தம் செய்யப்பட்டார். இங்கிலாந்தில் தனது முதல் பருவத்திலேயே 21 கோல்கள் அடித்து இங்கிலீஷ் பிரீமியர் லீக் கூட்டிணைவுக் கோப்பைகளை வெல்ல உதவினார்; 2017இல் செல்சீ மற்றுமொரு கூட்டிணைவு கோப்பை வெல்லவும் முதன்மைப் பங்காற்றினார்.

பன்னாட்டளவில் கொஸ்டா தனது பிறந்த நாடான பிரேசிலுக்கு 2013இல் இருமுறை ஆடியுள்ளார். பின்னர் இவர் எசுப்பானியாவிற்காக ஆட விழைந்தபோது செப்டம்பர் 2013இல் இவருக்கு எசுப்பானிய குடியுரிமை வழங்கப்பட்டது. எசுப்பானியாவிற்காக முதலில் மார்ச் 2014இல் ஆடினார். 2014, 2018 உலகக்கோப்பை காற்பந்து போட்டிகளில் எசுப்பானியாவிற்காக ஆடியுள்ளார்.



</doc>
<doc id="408459" url="https://ta.wikipedia.org/wiki?curid=408459" title="த ஈகுவலைசர் (திரைப்படம்)">
த ஈகுவலைசர் (திரைப்படம்)

த ஈகுவலைசர்  (The Equalizer) என்பது  2014 ஆண்டைய அமெரிக்க  அதிரடி திரில்லர் திரைப்படமாகும்.  ரிச்சர்ட் வென்க் எழுத,  அன்ட்ரோன் ஃப்குவா இயக்கியுள்ளார். இப்படமானது இதே பெயரில் 1980 களில் வெளிவந்த தொலைக்காட்சி தொடரை அடிப்படையாகக் கொண்டது. இப்படத்தில் டென்செல் வாஷிங்டன்,  மார்டன் செக்கோகஸ், சோலோ கிரேஸ் மோரேட்ஸ், டேவிட் ஹார்பர், புல் புல்மேன், மெலிசா லியோ ஆகிய நட்சத்திரங்கள் நடித்துள்ளனர்.

படத்தின் முதன்மைப் படப்பிடிப்பானது 2013 இல் மாசச்சூசெட்சில் தொடங்கியது. படத்தின் சிறப்புக் காட்சியானது  2014 செப்டம்பர் 7 அன்று டோரன்டோ சர்வதேச சர்வதேச திரைப்பட விழாவில் திரையிடப்பட்டது. உலக அளவில் செப்டம்பர் 26 அன்று வெளியிடப்பட்டது.

இந்தத் திரைப்படம் விமர்சகர்களிடமிருந்து கலவையான விமர்சனங்களைப் பெற்றது, விமர்சகர்கள் காட்சியமைப்பு, நடிப்பு, ஒலிப்பதிவு அதிரடி காட்சிகளை பாராட்டினார், என்றாலும் படத்தில் இடம்பெற்ற  வன்முறை, கதை மற்றும் திரைக்கதை போன்றவற்றை விமர்சித்தனர். இருப்பினும், படமானது உலகளாவில்  $ 192 மில்லியனுக்கும் கூடுதலாக வசூலித்து வணிக ரீதியாக வெற்றியடைந்தது. இப்படத்தின் அடுத்த பாகமானது 2018 சூலை 20 அன்று வெளியாவதாக உறுதிபடுத்தப்பட்டுள்ளது.
ராபட் மெக்கால் என்ற ஒரு முன்னாள் சிஐஏ உளவாளி, தன் மனைவியின் இறப்பிற்குப் பிறகு தன் அடையாளங்களை மறைத்து, அமைதியான வாழ்க்கை வாழ முயல்கிறார். இதற்கிடையில் ஒரு அப்பாவி பெண்ணிற்கு உதவப்போவதால் உருசிய மாபியாக்களாலும், ஊழலில் திளைக்கும் அமெரிக்க காவல் துறையினராலும் துன்பத்துக்கு உள்ளாக்கப்படுகிறார். இதையடுத்து நாயகன் அதிரடி விளையாட்டை விளையாட்டுக்குத் திரும்புகிறார்.


</doc>
<doc id="408462" url="https://ta.wikipedia.org/wiki?curid=408462" title="கோவிந்தநல்லூசேரி">
கோவிந்தநல்லூசேரி

கோவிந்தநல்லூசேரி, தஞ்சாவூர் மாவட்டம் , பாபநாசம் தாலுக்காவில் உள்ள ஒரு கிராமம் ஆகும்

2001 மக்கள் தொகை கணக்கெடுப்பின்படி, கோவிந்தநல்லூசேரி மொத்த மக்கள் தொகையில் 3088 பேர் உள்ளனர். இதில்1542 ஆண்களும் 1546 பெண்களும் உள்ளனர். பாலின விகிதம் 1003. கல்வியறிவு விகிதம் 65.64 ஆகும்.


</doc>
<doc id="408464" url="https://ta.wikipedia.org/wiki?curid=408464" title="அத்திகோட்டை">
அத்திகோட்டை

அத்திகோட்டை இந்தியாவில் , தமிழ்நாடு மாநிலம், தஞ்சாவூர் மாவட்டத்தில் உள்ள பட்டுக்கோட்டை நகரத்திலிருந்து 3 கி.மீ தூரத்தில் உள்ள ஒரு கிராமமாகும்.  மதுக்கூர் வழியாக பட்டுக்கோட்டை செல்லும் பாதையில் அமைந்துள்ளது. இது முசுகுந்தன் சமூகத்தின் 36 கிராமங்களில் ஒன்றாகும்.


</doc>
<doc id="408466" url="https://ta.wikipedia.org/wiki?curid=408466" title="சுதேச சமஸ்தானங்களின் இணைப்பு ஒப்பந்தம்">
சுதேச சமஸ்தானங்களின் இணைப்பு ஒப்பந்தம்

சுதேச சமஸ்தானங்களின் இணைப்பு ஒப்பந்தம் (Instrument of Accession) 1935 இந்திய அரசுச் சட்டத்தின் படி, இந்திய சுதேச மன்னராட்சிப் பகுதிகள், இந்தியப் பிரிவினைக்குப் பின் விடுதலையான இந்தியா அல்லது பாக்கித்தான் நாடுகளின் இணைப்பதற்கான ஒப்பந்தம் ஆகும். இந்த ஒப்பந்தம், 1935 இந்திய அரசுச் சட்டத்தின் நீட்சியாகும். 

இந்தியா மற்றும் பாகிஸ்தான் நாடுகள் விடுதலை பெறுவதற்கு முன், பிரித்தானிய இந்தியாவின் ஆட்சியில் 565 மன்னராட்சிப் பகுதிகள் எனும் சுதேச சமஸ்தானங்கள், துணைப்படைத் திட்டத்தை ஏற்றுக் கொண்டு தன்னாட்சியுடன் ஆண்டனர். 

ஆகஸ்டு 1947ல் இந்தியப் பிரிவினையின் போது, 1935 இந்திய அரசுச் சட்டத்தின் படி, செய்து கொண்ட இணைப்பு ஒப்பந்தப்படி, சுதேச சமஸ்தானங்கள், இந்தியா அல்லது பாகிஸ்தான் நாட்டுடன் இணைந்து கொள்ளலாம் என ஒப்புக்கொள்ளப்பட்டது. 

தற்கால இந்தியப் பகுதியில் இருந்த சுதேச சமஸ்தானங்கள் அனைத்தும் இந்தியாவுடன் இணைந்தது. ஆனால் ஜம்மு காஷ்மீர் இராச்சியம் மட்டும் இந்தியா அல்லது பாகிஸ்தான் நாடுகளுடன் இணையாது தனித்து செயல்பட முடிவெடுத்தது. இதனை பயன்படுத்திக் கொண்ட பாகிஸ்தான் இராணுவம், ஜம்மு காஷ்மீரின் மேற்கு மற்றும் வடக்குப் பகுதிகளை ஆக்கிரமித்துக் கொண்டது. இதனால் ஜம்மு காஷ்மீர் மன்னர் ஹரி சிங் 26 அக்டோபர் 1947ல் இந்தியாவுடன் ஒரு இணைப்பு ஒப்பந்தம் செய்து கொண்டார். இந்த ஒப்பந்தத்திற்கு, இந்தியத் தலைமை ஆளுநர் மவுண்ட்பேட்டன் பிரபு 27 அக்டோபர் 1947ல் அனுமதி அளித்தார். அதன் படி ஜம்மு காஷ்மீர் இராச்சியத்தின் பாதுகாப்பு இந்தியாவின் கையில் வழங்கப்பட்டது. 



</doc>
<doc id="408476" url="https://ta.wikipedia.org/wiki?curid=408476" title="குளோரால்">
குளோரால்

குளோரால் "(Chloral)" என்பது ClCCHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். டிரைகுளோரோ அசிட்டால்டிகைடு, டிரைகுளோரோயெத்தனால் என்ற பெயர்களாலும் இச்சேர்மத்தை அழைக்கிறார்கள். நிறமற்றதாகவும், எண்ணெய்த் தன்மை கொண்டதாகவும் பரவலான கரைப்பான்கள் பலவற்றில் கரையக்கூடியதாவும் இந்த ஆல்டிகைடு காணப்படுகிறது. தண்ணீருடன் குளோரால் வினைபுரிவதால் குளோரால் ஐதரேட்டு என்ற சேர்மம் உருவாகிறது. ஒரு காலத்தில் மயக்க மருந்தாகவும் தூக்க மருந்தாகவும் இதைப் பயன்படுத்தினார்கள். 

ஐதரோகுளோரிக் அமிலத்தின் முன்னிலையில் அசிட்டால்டிகைடை குளோரினேற்றம் செய்து குளோரால் ஐதரேட்டை உற்பத்தி செய்வதன் மூலம் குளோரால் வர்த்தக முறையில் தயாரிக்கப்படுகிறது. எத்தனாலையும் மூலப்பொருளாகப் பயன்படுத்தலாம். ஆண்டிமனி டிரைகுளோரைடு இந்த வினைக்கான வினையூக்கியாகச் செயல்படுகிறது. 

வினைகலவையில் இருந்து குளோரால் ஐதரேட்டு காய்ச்சி வடிக்கப்படுகிறது. வடிநீர்மத்தை அடர் கந்தக அமிலத்துடன் சேர்த்து அதிலுள்ள நீர் நீக்கப்படுகிறது. அதன் பின்னர் கனமான அமில அடுக்கை தனித்துப் பிரிக்கிறார்கள்.

உருவாகும் விளை பொருளை பின்னக் காய்ச்சி வடித்தல் முறையில் தூய்மை செய்கிறார்கள்.. குளோரினேற்றம் அடைந்த தண்ணீரில் இருந்தும் கூட சிறிதளவு குளோரால் தயாரிக்கப்படுகிறது.

குளோரால் தண்ணீருடன் சேர்ந்து குளோரால் ஐதரேட்டு போன்ற கூட்டுசேர் பொருட்களையும் ஆல்ககால்களையும் கொடுக்கிறது. 
நீரேற்றாக உருவாகும் இப்பண்பு ஒரு புறமிருந்தாலும் டைகுளோரோடைபீனல்டிரைகுளோரோயீத்தேன் எனப்படும் பூச்சிக் கொல்லி தயாரிப்பில் குளோரால் ஒரு கட்டுறுப்புத் தொகுதியாகப் பயன்படுகிறது என்பதும் ஒரு முக்கியமான வினையாகும். இச்செயல்முறைக்காக குளோரால் வினையூக்க அளவு கந்தக அமிலத்தின் முன்னிலையில் குளோரோபென்சீனுடன் சேர்த்து சூடுபடுத்தப்படுகிறது. 

Cl3CCHO + 2 C6H5Cl → Cl3CCH(C6H4Cl)2 + H2O

1874 ஆம் ஆண்டு ஆத்மர் செய்ட்லர் இவ்வினையைக் கண்டறிந்தார் . இதனுடன் தொடர்புடைய மெத்தாக்சிகுளோர் என்ற களைக்கொல்லியைத் தயாரிக்கவும் குளோரால் பயன்படுகிறது. 
சோடியம் ஐதராக்சைடுடன் குளோராலைச் சேர்த்து சூடுபடுத்துவதால் குளோரோபாமும் (Cl3CH) சோடியம் பார்மேட்டும் (HCOONa) உருவாகின்றன. 

Cl3CCHO + NaOH → Cl3CH + HCOONa

குளோரால் எளிமையாக டிரைகுளோரோயெத்தனாலாக ஒடுக்கப்படுகிறது. குளோரால் மூலமாகவே இது உடலில் உற்பத்தியாகிறது . 

குளோரால் எளிதாக குளோரால் ஐதரேட்டாக உருவாகிறது என்றாலும் கிட்டத்தட்ட ஒரே மாதிரியான பண்புகளையே இவை கொண்டுள்ளன. நோயாளிகளுக்கு வழக்கமாக கிராம் அளவுகளில் கொடுக்கப்படும் போது எந்தவிதமான தீங்குகளையில் இது தருவதில்லை. தொடர்ச்சியான வெளிப்பாடு உடல் நலத்திற்கு கேடு விளைவிக்கும் . 


</doc>
<doc id="408479" url="https://ta.wikipedia.org/wiki?curid=408479" title="புது அசிரியப் பேரரசு">
புது அசிரியப் பேரரசு

புது அசிரியப் பேரரசு (Neo-Assyrian Empire) இரும்புக் காலத்தில் மெசொப்பொத்தேமியாவை மையக் கொண்டு, கிமு 911 முதல் 609 முடிய ஆட்சி செய்த,
பண்டைய உலகின் பெரும் பேரரசுகளில் ஒன்றாகும். இது அசிரியாவின் இறுதிப் பேரரசாகும். இப்பேரரசின் புகழ்பெற்ற பேரரசர் அசூர்பனிபால் ஆவார்.

பல வரலாற்று ஆசிரியர்களின் கூற்றுப் படி, உலக வரலாற்றில் முதல் உண்மையான பேரரசாக அசிரிய மக்களின் இப்புதிய பேரரசு விளங்கியது. அசிரியர்கள், முதலில் இரும்பு ஆயுதங்களுடன், போரில் தந்திரோபாயங்களுடன் போரிட்டதால், அசிரியர்களை போரில் எளிதில் வெல்ல இயலவில்லை. 

கிமு பத்தாம் நூற்றாண்டில் புது அசரியப் பேரரசின் மன்னர் இரண்டாம் அதாத் நிராரி காலத்தில் அசிரியா உலகின் சக்தி வாய்ந்த அரசுகளில் ஒன்றாக விளங்கியது. 

புது அசிரியப் பேரரசர்கள் பண்டைய அண்மைக் கிழக்கு பகுதிகள், கிழக்கு மத்தியதரைக் கடற்பரப்புகள், ஆசியா மைனர், காக்கேசியா, அராபியத் தீபகற்பம் மற்றும் வடக்கு ஆப்பிரிக்கா பகுதிகளை கைப்பற்றியதுடன், தங்களது பலமிக்க போட்டி அரசுகளான பாபிலோன், ஈலாம், பாரசீகம், லிடியா, உரார்த்து, சிம்மெரியர்கள், சமாரியா, யூத அரசு, சால்டியா, கானான் மற்றும் எகிப்து இராச்சியங்களைக் கைப்பற்றி ஆண்டனர். 

பழைய அசிரிய இராச்சியத்திற்குப் (கிமு 2025–1378) பின் தோன்றிய மத்திய அசிரியப் பேரரசுக் (கிமு 1365–1050) பின் புது அசிரியப் பேரரசு பெரும் நிலப்பரப்புகளுடன் கிமு 911 முதல் கிமு 609 ஆண்டது. இப்பேரரசில் ஆட்சி மொழியாக அக்காடியன் மொழியுடன், பழைய அரமய மொழியும் இருந்தது.

கிமு 627ல் புது அசிரியப் பேரரசர் அசூர்பர்னிபாலின் இறப்பிற்குப் பின்னர், அசிரியாவில் நடைபெற்ற உள்நாட்டுப் போர்களால், பேரரசு சிதறுண்டது.

கிமு 616ல் பாரசீக மன்னர் பாபிலோன், சால்டியா மற்றும் சிதியர்களுடன் கூட்டு சேர்ந்து, புது அசிரியப் பேரரசு-எகிப்திய பேரரசுகளுடன் போரிட்டனர். ஹர்ரன் நகரத்தின் வீழ்ச்சிக்குப் பின், புது அசரியப் பேரரசு, தனது விரிவாக்கப் பகுதிகளை இழந்து, தனது இராச்சியத்தை அசிரியாவில் மட்டும் நிலைநாட்டிக் கொண்டனர். 

புது அசிரியப் பேரரசு வீழ்ச்சியுற்றாலும், அசிரியர்களில் வரலாறு தொடர்ந்தது. தற்காலத்திலும் ஈரான், ஈராக் போன்ற நாடுகளில் அசிரியா மக்கள் வாழ்கின்றனர்.

கிமு 609ல் இறுதி அசிரியப் பேரரசரின் புது அசிரியப் பேரரசின் வீழ்ச்சிக்குப் பின், அசிரியப் பகுதிகளை மீடியா பேரரசும், கிமு 550ல் அகாமனிசியப் பேரரசும், பின்னர் சாசானியப் பேரரசும் கைப்பற்றி ஆண்டனர்.




 


</doc>
<doc id="408485" url="https://ta.wikipedia.org/wiki?curid=408485" title="மிக்கேல் இலின் தாளர்">
மிக்கேல் இலின் தாளர்

மிக்கேல் இலின் தாளர் "(Michelle Lynn Thaller)" (பிறப்பு: நவம்பர் 28, 1969, வவுகேழ்சா, விசுகான்சின்) ஓர் வானியலாளரும் ஆராய்ச்சி அறிவியலாளரும் ஆவார். இவர் நாசாவில் கோடார்டு விண்வெளி மையத்தில் அறிவியல் தொடர்பாடலுக்கான உதவி இயக்குநராக உள்ளார்.

இவர் 1998 முதல் 2009 வரை அக்ச்சிவப்புக் கதிர்ச் செயல்முறை, பகுப்பாய்வு மையத்தில் அறிவியலாளராகப் பணிபுரிந்தார். பின்னர் இவர் சுபிட்சர் விண்வெளித் தொழில்நுட்பத் தொலைநோக்கியில் பொதுமக்கள் பரப்புரைத் திட்டத்தில் மேலாளராகவும் கலிபோர்னியா தொழில்நுட்ப நிறுவனத்திலும் பணிபுரிந்தார். She is a frequent on camera contributor to programming on The History Channel and Science Channel.

இவர் விசுகான்சினில் பிறந்தார். தாளர் 1988 இல் வ்வுகேழ்சா தெற்கு உயர்நிலைப் பள்ளியில் படித்த் முடித்தார். பிறகு இவர் ஆர்வார்டு பல்கலைக்கழகத்தில்; சேர்ந்து வானியற்பியல் பயின்று இரும விண்மீன்களின் துல்லிய அளவையில் ஈடுபட்டு 1992 இல் இளவல் பட்டம் பெற்றார். இவர் ஜார்ஜியா அரசு பல்கலைக்கழகத்தில் சேர்ந்து நெருக்கமான பெரும்பொருண்மை இரும விண்மீன் மைப்புகள் மொத்தல் காற்றுகள் பற்றி ஆய்வில் ஈடுபட்டார். இவர் தன் முனைவர் பட்ட்த்தை 1998 இல் பெற்றார்.

இவர் Thaller is a regular contributor to the online edition of the " கிறித்திய அறிவியல் கண்காணிப்பு" இதழில் ஒவ்வொரு மாதமும் அற்றிவியல் பத்தியொன்றை தொடர்ந்து எழுதுகிறார். இவர் வரலாற்று அலைவரிசைக் காட்சியிலும் "புடவி எப்படி இயங்குகிறது" எனும் அறிவியல் அலைவரிசைக் காட்சியிலும் தோன்றுகிறார். தாளர் "பொருளற்ற வானியல்" எனும் காணொலித் தொடரிலும் தோன்றிப் பங்களித்து விருது பெற்றுள்ளார்.

இவர் சிக்மா விண்வெளி ஒளியியல் பொறியாளரான ஆந்திரூ பூத்தை மணந்தார் and lives in Maryland.


</doc>
<doc id="408486" url="https://ta.wikipedia.org/wiki?curid=408486" title="ஆக்டாடெக்கனால்">
ஆக்டாடெக்கனால்

ஆக்டாடெக்கனால் "(Octodecanal)" என்பது CHO என்ற மூலக்கூற்று வாய்ப்பாடு கொண்ட ஒரு நீண்ட சங்கிலி ஆல்டிகைடாகும். சிடீரைல் ஆல்டிகைடு என்ற பெயராலும் இதை அழைக்கிறார்கள். பலவகை பூச்சி இனங்கள் ஆக்டாடெக்கனாக்லை ஒரு பெரமோனாகப் பயன்படுத்துகின்றன 


</doc>
<doc id="408490" url="https://ta.wikipedia.org/wiki?curid=408490" title="மார்குவரைட் இலவுகியேர்">
மார்குவரைட் இலவுகியேர்

மார்குவரைட் இலவுகியேர் "(Marguerite Laugier))" ( உலோம்மி எனப்படும்) (12 செப்டம்பர் 1896 – 10 ஜூன் 1976) ஒரு பிரெஞ்சு வானியலாளர் ஆவார். இவர் 1930 களில் இருந்து 1950 கள் வரையில் நைசு வான்காணகத்தில் பணிபுரிந்தார். இக்கால வானியல் கட்டுரைகள் இவரை "மதாம் இலவுகியேர்" எனக் குறிப்பிடுகின்றன.

இவர் 1932 முதல் 1955 வரையில் 21 சிறுகோள்களைக் கண்டுபிடித்த்தாக கூறுகிறது.

இலூயிசு பாயர் அல்சியர்சில் 1949 இல் கண்டுபிடித்த முதன்மைப் பட்டைச் சிறுகோளான 1597 இலவுகியேர் இவரது நினைவாகப் பெயரிடப்பட்டுள்ளது ().



</doc>
<doc id="408492" url="https://ta.wikipedia.org/wiki?curid=408492" title="இலீ ஆன்னி வில்சன்">
இலீ ஆன்னி வில்சன்

இலீ ஆன்னி வில்சன் "(Lee Anne Willson)" (பிறப்பு: 1947) ஓர் அமெரிக்க வானியலாளர் ஆவார்.

மோர்தி எனப்பட்ட இலீ ஆன்னி வில்சன் அவாய், ஓனலுலுவில் 1947 மார்ச்சு 14 இல் பிறந்தார். வில்சன் இளமை முதலே அறிவியலில் ஆர்வம் பூண்டிருந்தார். ஓர் அறிவியலாருன் மகளாகிய இவர் இளமையில் அறிவியல் புனைவு நூலகளைப் படிப்பதில் தன் நேரத்தைச் செலவிட்டார். பள்ளித் தொடக்க வ்குப்பில் இருந்தபோது இவர் விண்வெளி வலவராக வேண்டும் எனும் அவாவைக் கொண்டிருந்தார். ஆனால் இந்தக் கனவு அவரது பார்வைக் குறைவும் முடங்கிய முட்டியும் பெண் என்பதாலும் இயலாதென அறிந்தார். இருந்தாலும் இவர் விண்வெளி பற்ரி அறிய விரும்பினார். எனவே வானியலாளராக முடிவெடுத்தார்.

வில்சன் 1968 இல் இயற்பியலில் தன் இளங்களைப் பட்டத்தை ஆர்வார்டு பல்கலைக்கழகத்தில் இருந்து பெற்றார். இங்கே இவர் அறிவைப் போலவே பொறுமையும் முதன்மையானது என்பதை உணர்ந்தார். இவர் உயர்நிலை இயற்பியல் கற்க விரும்பினர். இவர் பெண் என்பதால் இதை இவரது பேராசிரியர் ஒப்பி ஏற்கவில்லை. இவர் அதற்குப் பேராசிரியரிடம், "திங்கள் கிழமை வகுப்பில் உங்களைப் பார்க்கிறேன்" எனத் துணிவோடு மறுமொழி அளித்துள்ளார். இவர் 1968 முதல் 1969 வரை சுட்டாக்கோல்மில் புல்ல்பிரைட் அறிஞராகவும் அமெரிக்கச் சுகாண்டிநேவிய அரக்கட்டளை அறிஞராகவும் கல்வி கற்றுள்ளார்.

இவர் மிச்சிகன் பல்கலைக்கழகத்தில் பட்டமேற்படிப்பு படித்து வானியலில் 1970 இல் தன் முதுவர் பட்டத்தைப் பெற்றார். மேலும் 1973 இல் தன் முனைவர் பட்டத்தை வானியலில் பெற்றார். இவர் பட்டமேற்படிப்பு படிக்கும்போதே மீராவின் இயல்புகள் எனும் கருத்தரங்க உரையை ஆற்றியுள்ளார். இவர் அயோவா அரசு பல்கலைக்கழகத்தில் சேர்ந்ததும் இத்தலைப்பில் மேலும் ஆழமாக ஆய்வு மேற்கொள்ளலானார்.

இவர் அயோவா அரசு பல்கலைக்கழகத்தில் 1973 இல் பணியில் சேர்ந்தார். வானியல் துறையைத் தவிர, பிற துறையினர் இவது பணி முன்னேற்றத்தை ஏற்க மறுத்தனர். ஏனெனில், இவர் தனது கணவரைப் பின்பற்றி கல்வி கற்ப்பித்தலிலேயே நேரம் செலவிடுவதாக்க் கருதினர். இவர் பல்கலைக்கழக வானியல் நிகழ்ச்சியை செழுமை படுத்த முடிவெடுத்தார். வில்சன் மற்றோர் அறிவியலாரான சுட்டீவன் கில்லுடன் இணைந்து மீரா விண்மீன் தணிவழியில் அலைவுறுவதான கோட்பாட்டை அறிவித்தனர். அப்போது இக்கோட்பாடு பிறரால் மறுக்கப்பட்டாலும் பத்தாண்டுகளுக்குப் பிறகு இது அனைவராலும் ஏற்றுக்கொள்ளப்பட்டது. இப்போது இவர் முதன்மைத் தொடர் விண்மீன்கள் தாம் அலைவுறும்போது பொருண்மையை இழக்கின்றனவா எனும் ஆய்வில் ஈடுபட்டுள்லார். இவர் பல கல்வியியல் பதவிகளில் இருந்துள்ளார். இவர் கனடியக் கோட்பாட்டு வானியற்பியல் நிறுவனத்தில் 1985 இல் வருகைதரு ஆய்வுறுப்பினராகப் பணிபுரிந்தார் ; 2007 இல் கேம்பிரிட்ஜ் பல்கலைக்கழகத்தில் வருகைதரு வானியலாளராக இருந்துள்ளார். இவட் 1991 இலும் 2003-2004 இலும் உப்சாலா பல்கலைக்கழகத்தின் வருகைதரு பேராசிரியராவார்; இவர் அதே கால இடைவெளிகளில் மின்னசோட்டா பலகலைக்கழகத்திலும் வருகைதரு பேராசிரியராக இருந்துள்ளார்; இவர் இப்போது ஆர்வார்டு சுமித்சோனிய வானியற்பியல் மையத்தில் 2003-2004 இல் இருந்துபணிபுரிந்து வருகிறார்.

இவர் 20 ஆண்டுகளாக அமெரிக்க வானியல் கழகத்தில் தன் நேரத்தைச் செலவிட்டுள்ளார்; இவர் 1993 முதல் 1996 வரை அதன் மன்ற உரூப்பினராக இருந்தார்; இவர் 2006 முதல் 2010 வரை அதன் பதிப்புக் குழுவில் இருந்தார்; 2009 முதல் 2012 வரை அதன் துணைத்தலைவராக இருந்துள்ளார். இவர் 2004 அக்தோபரில் இருந்து நான்குமுறை அமெரிக்க மாறும் விண்மீன் கழகத்தின் மன்ற உறுப்பினராக இருந்துள்ளார்; முதுநிலை துணைத்தலைவராக இரு முறையும் தலைவராக இரண்டு ஆண்டுகளும் இருந்தார்; மேலும், முன்னாள் துணைத்தலைவராக இரண்டாண்டுகள் இருந்துள்ளார். இவர் அதன் இயக்குநர் குழும உறுப்பினராக 1989 முதல் 2002 வரை இருந்தார். இவர் 1980 ஆம் ஆண்டின் வானியலுக்கான ஆன்னி ஜம்ப் கெனான் விருது உட்பட, பல விருதுகளைப் பெற்றுள்ளார்; இவர் 2008 இல் அமெரிக்க மாறும் விண்மீன் கழகத்தின் தகைமை விருதையும் பெற்றார். இவர் வலிவாக அறிவியல் பெண்கள் முன்னேறுவதற்கு அரும்பாடு பட்டுவருகிறார்.

இவர் அயோவா மாநிலக் கணிதவியல் பேராசிரியரான ஜே. வில்சனை 1969 ஜூலை 19 இல் மணந்தார். இவர்களுக்கு கேந்திரா, ஜெப்ரி என இரு குழந்தைகள் உண்டு. இவர் அயல்மொழிகள் படிப்பதிலும் சறுக்கு விளையாட்டிலும் ஓவியத்திலும் ஆர்வம் கொண்டவர். இவர் ஐந்தண்டுகளுக்கு அயோவாவில் அமேசு சறுக்கு விளையாட்டுக் குழுமத்தில் தலைவராக இருந்துள்ளார். இவர் 1995 இல் இருந்து ஒரிகாமித் தாள்படிமக் கலையில் ஈடுபட்டு வருகிறார். இவர் மற்ரவகைப் பெட்டக ஒரிகாமிக் கலையிலும் ஆர்வம் காட்டிவருகிறார்.



</doc>
<doc id="408494" url="https://ta.wikipedia.org/wiki?curid=408494" title="ஆணி (சுடுகலன்)">
ஆணி (சுடுகலன்)

ஆணி (ஆங்கிலம்: bolt, "போல்ட்") என்பது உந்துபொருள் எரிகையில், அறையின் பிற்பகுதியை அடைப்பதற்கும், மற்றும் சேமகத்தில் இருக்கும் வெடிபொதியை அறைக்குள் செலுத்த வகை செய்ய நகரவும் கூடிய, மீளச்சுடும் பின்-குண்டேற்ற சுடுகலனின் ஓர் கூறு ஆகும். 

உறையகற்றியும், வெடியூசியும், ஆணியின் ஒருங்கிணைந்த பகுதிகளாக விளங்குபவை.

ஆணி-இயக்க , நெம்புகோல்-இயக்க, மற்றும் இழைவு-இயக்க புரிதுமுக்கிகள் (மற்றும் சிதறுதுமுக்கிகள்) போன்ற (முற்றிலும்) கைகளால் இயக்கப்படும் சுடுகலன்களில், சுடும் தருணத்தில் ஆணி  நகரா வண்ணம், அதனை பூட்டும்-முனைதுண்டு ("locking lugs") பிடித்து வைக்கும்; இதனால் விரிவடையும் வாயுக்கள் எல்லாமும் முன்னோக்கித் தள்ளப்படும். பின் மற்றொரு பொதியை அறையில்இடுவதற்கு, ஆணி கைகொண்டு பின்னிழுக்கப்பட வேண்டும்.  

தானியக்க அல்லது அரை-தானியக்க சுடுகலன்களில், ஒவ்வொரு வெடிப்புக்கும் இடையில், ஆணி முன்னும் பின்னுமாக நகர்ந்து கொண்டிருக்கும். இவ்வகை சுடுகலன்களில், பின்னுதைப்பு அல்லது விரிவடையும் வாயு அல்லது பின்னுதைப்புச் சுருள்வில்முதலியன ஆணிக்கு உந்துதல் அளிக்கும். ஆணி பின்னோக்கி நகர்கையில், உறையகற்றி காலி பொதியுறையை அறையில் இருந்து வெளியே இழுக்கும்; அறையில் இருந்த  பொதியுறை முற்றிலும் வெளியே வந்த பின், வெளித்தள்ளியைக் கொண்டு காலி பொதியுறை சுடுகலனில் இருந்து உமிழப்படும் (தூக்கி எறியப்படும்). ஆணி முன்னோக்கி  நகர்கையில், சேமகத்தில் இருந்து ஒரு வெடிபொதியை உருவி, அதனை அறைக்குள் தள்ளும். 

அரை-தானியக்க கைதுப்பாக்கியின் இழைவோனும் கூட, ஆணியின் மறுவடிவமே ஆகும்.




</doc>
<doc id="408495" url="https://ta.wikipedia.org/wiki?curid=408495" title="முத்துப்பந்தல் விழா">
முத்துப்பந்தல் விழா

முத்துப்பந்தல் விழா இந்தியாவின் தமிழ்நாட்டில் தஞ்சாவூர் மாவட்டம் தேனுபுரீஸ்வரர் கோயிலில் கொண்டாடப்படும் விழாவாகும். ஒவ்வொரு ஆண்டும் இவ்விழா கொண்டாடப்படுகிறது. 

2018இல் இவ்விழா சூன் 13ஆம் நாளன்று தொடங்கியது. முதல் நாளில் விழா முதல் திருஞானசம்பந்தருக்கு திருமுலைப்பால் அளிக்கும் நிகழ்வுடன் தொடங்கி, தொடர்ந்து ரிஷப வாகனத்தில் வீதியுலா நடைபெற்றது. இரண்டாம் நாளன்று முத்துக்கொண்டை, முத்துக்குடை, முத்துச்சின்னங்கள் அளித்து வீதியுலா நடைபெற்றது. அதே நாளில் முத்துத் திரு ஓடத்தில் ஞானசம்பந்தர் வீதியுலா நடைபெற்றது. மூன்றாம் நாளன்று முத்துப்பல்லக்கில் எழுந்தருளுவதும், அங்கிருந்து முத்துப்பல்லக்கில் அடியார்களுடன் இறைவனை தரிசித்தலும் நடைபெற்றது. 

வைகாசி பிரம்மோற்சவ விழாவின் முக்கிய நிகழ்வு ஞானசம்பந்தருக்கு சிவபெருமான் முத்துப்பந்தல் அளித்து வரவேற்பதாகும். தேனுபுரீஸ்வரர் கோயிலுள்ள இறைவனை தரிசிக்க திருஞானசம்பந்தர், அடியார் கூட்டத்தோடு வரும்போது நண்பகலாக இருந்தது. வெப்பம் அதிகமாக இருந்ததை அறிந்த இறைவன் தன் பூதகணங்களை அனுப்பி திருஞானசம்பந்தருக்கு முத்துப்பந்தல் அளித்து, அவரை அழைத்துவருமாறு கூறுகிறார். அவருடைய அழகைக் காண இறைவன் விரும்பியபோது, அத்தலத்தில உள்ள நந்தியம்பெருமான் விலகி இருப்பதை இத்தலத்தில் காணலாம். முத்துப்பந்தல் விழாவின்போது திருஞானசம்பந்தர், திருமடாலயத்திலிருந்து திருமேற்றளிகை கைலாசநாதர் கோயிலுக்கு முத்துப்பல்லக்கில் செல்கிறார். அங்கிருந்து திருச்சத்திமுற்றம் சக்திவனேஸ்வரர் கோயிலை அடைந்தார். பின்பு அங்கிருந்து முத்துப்பந்தலில் வந்து தேனுபுரீஸ்வரரை வழிபட்டார். 

முத்துப்பல்லக்கில் வந்த ஞானசம்பந்தர், கோயிலின் ராஜகோபுரத்தைக் கடந்து உள்ளேயுள்ள நந்தி மண்டபத்தின் அருகே கோயிலின் திருக்குளத்தின் முன்பு வந்து, அங்கிருந்து அடுத்த கோபுரம் வழியாக உள்ளே சென்றார். கோயிலின் திருச்சுற்றினை வலம் வந்து முன் மண்டபத்தில் இருந்து இறைவனை வணங்கினார். இறைவனுக்கு நேராக அவர் இருக்கும்போது இருவருக்கும் கற்பூர ஆர்த்தி காட்டப்பட்டது. அடுத்து முன் மண்டபத்தில் தோன்றினார். அப்போது அவருக்கு உரிய பூசைகள் செய்யப்பட்டன. திரளான மக்கள் இந்நிகழ்வினை மிகவும் பக்தியோடு கண்டு இன்புற்றனர்.


</doc>
<doc id="408500" url="https://ta.wikipedia.org/wiki?curid=408500" title="பென்சிலிடின் அசிட்டால்">
பென்சிலிடின் அசிட்டால்

பென்சிலிடின் அசிட்டால் "(Benzylidene acetal)" என்பது CHCH(OR) என்ற கட்டமைப்பு வாய்ப்பாட்டைக் கொண்ட கரிமச்சேர்மங்களைக் குறிக்கும். இவ்வாய்ப்பாட்டிலுள்ள R என்பது கரிம வேதியியலில் உள்ள ஆல்கைல் அல்லது அரைல் குழுக்களில் ஒன்றைக் குறிக்கிறது. பென்சிலிடின் அசிட்டால்கள் கார்போவைதரேட்டுகள் மற்றும் கிளைக்கோசைடுகள் பற்றிய அறிவியலான கிளைக்கோவேதியியலில் பாதுகாப்புக் குழுக்களாகப் பயன்படுத்தப்படுகின்றன .1,2 அல்லது 1,3-டையால்கள் பென்சால்டிகைடுடன் வினைபுரிவதால் இவை உருவாகின்றன. பிற அரோமாட்டிக் ஆல்டிகைடுகளையும் இதற்காகப் பயன்படுத்தலாம் 


</doc>
<doc id="408502" url="https://ta.wikipedia.org/wiki?curid=408502" title="ஆந்தாலியா">
ஆந்தாலியா

ஆந்தாலியா ("Antalya") துருக்கியின் ஐந்தாவது மக்கள்தொகை மிக்க நகரமாகும். இதே பெயருள்ள மாகாணத்தின் தலைநகராகவும் விளங்குகிறது. அனத்தோலியாவின் வளமிக்க தென்மேற்கு கடலோரத்தில் அமைந்துள்ள ஆந்தோலியாவின் எல்லையாக தாரசு மலைத்தொடர் உள்ளது. ஆந்தோலியா பெருநகரப் பகுதியில் ஒரு மில்லியனுக்கும் கூடுதலான மக்கள் வசிக்கின்றனர். 

இன்று ஆந்தாலியா நகரமாக விளங்கும் இவ்விடத்தில் முதன்முதலாக பொ.மு 200இல் பெர்காமோன் இராச்சியம் குடியிருப்பை அமைத்தது. விரைவிலேயே இது உராமானியர்களின் ஆட்சியின் கீழ் வந்தது. அவர்களது ஆட்சியில் அத்ரியனின் வாயில் போன்ற புதிய கட்டிடங்கள் எழுப்பப்பட்டன. சுற்றுப்புற நகர்களும் வளரத்தொடங்கின. பல முறை கைமாறிய இந்த நகரம் 1207இல் பைசாந்தியப் பேரரசு வசமும் 1391இல் உதுமானியப் பேரரசு வசமும் இருந்தது. உதுமானியராட்சியில் அடுத்த 500 ஆண்டுகளுக்கு அமைதியும் நிலைத்தத்தன்மையும் நிலவியது. முதலாம் உலகப் போருக்குப் பின்னர் இது இத்தாலியரின் மேற்பார்வைக்கு மாற்றப்பட்டது. துருக்கிய விடுதலைப் போரின் விளைவாக புதிய சுதந்திர துருக்கியால் மீளவும் கைப்பற்றப்பட்டது. 

ஆந்தாலியா துருக்கியின் பெரும் பன்னாட்டு கடலோர மகிழிடமாகும். நில நடுக்கடற்கரையோரத்தில் "துருக்கிய ரிவேரா" எனப்படும் இங்கு சுற்றுலாத் துறை வளர்ச்சிக்கு அரசு பல மேம்பாட்டுத் முனைப்புகளை மேற்கொண்டு வருகிறது. 2014ஆம் ஆண்டில் 12.5 மில்லியன் சுற்றுலாப் பயணிகள் இந்த நகருக்கு வந்து சென்றுள்ளனர்.

ஆந்தாலியாவில் 2015ஆம் ஆண்டு ஜி-20 மாநாடும் 2016 பன்னாட்டு வணிக கண்காட்சியும் ("எக்ஸ்போ 2016") நடைபெற்றுள்ளன.



</doc>
<doc id="408539" url="https://ta.wikipedia.org/wiki?curid=408539" title="போர்ட் எலிசபெத்">
போர்ட் எலிசபெத்

போர்ட் எலிசபெத் ("Port Elizabeth", தமிழ்:"எலிசபெத் துறைமுகம்") அல்லது தி பே ("The Bay", "விரிகுடா") ( ) தென்னாப்பிரிக்காவின் மிகப்பெரிய நகரங்களில் ஒன்றாகும்; இது கிழக்கு கேப் மாகாணத்தில், கேப் டவுனுக்கு கிழக்கே 770 கிமீ (478 மைல்) தொலைவில் அமைந்துள்ளது. இந்நகரம் சிலநேரங்களில் PE என தனது ஆங்கில முதலெழுத்துக்களாலும் "நட்பான நகரம்" அல்லது "காற்றடிக்கும் நகரம்" எனவும் குறிப்பிடப்படுகின்றது. அல்கோவா விரிகுடாவில் 16 கிமீக்கு பரந்துள்ள இந்த நகரம் தென்னாப்பிரிக்காவின் முதன்மைத் துறைமுகங்களில் ஒன்றாகும். கேப் டவுனுக்கிற்கும் தெற்கேயுள்ள போர்ட் எலிசபெத் ஆபிரிக்கக் கண்டத்தின் தென்கோடியிலுள்ள பெரிய நகரமாக விளங்குகின்றது. 

போர்ட் எலிசபெத் 1820இல் கேப் குடியேற்றத்தை சோசா மக்களிடமிருந்து பாதுகாக்கும் பொருட்டு பிரித்தானிய குடியேற்றமாக நிறுவப்பட்டது. இது இப்போது நெல்சன் மண்டேலா விரிகுடா பெருநகர நகராட்சியின் அங்கமாக உள்ளது; பெருநகரப் பகுதியின் மக்கள்தொகை 1.3 மில்லியன் ஆகும்.



</doc>
<doc id="408554" url="https://ta.wikipedia.org/wiki?curid=408554" title="பழனிவேல் தியாகராஜன்">
பழனிவேல் தியாகராஜன்

பி. டி. ஆர். பழனிவேல் தியாகராஜன் ("P. T. R. Palanivel Thiagarajan", பிறப்பு: மார்ச் 07, 1966) என்பவர் ஒரு தமிழக அரசியல்வாதியும், தற்போதைய சட்டமன்ற உறுப்பினரும் ஆவார். இவரது தந்தையான மறைந்த பி. டி. ஆர். பழனிவேல்ராசனு ஒரு அரசியல்வாதி மற்றும் இவரது பாட்டனாரான, பொ. தி. இராசனும் தமிழகத்தின் ஒரு முக்கியமான அரசியல்வாதியாவார். இவர் 2016 ஆண்டின் தமிழக சட்டமன்றத் தேர்தலில், மதுரை மத்தி தொகுதியில் இருந்து சட்டமன்றத்துக்குத் தேர்ந்தெடுக்கப்பட்டார்.

தியாகராஜன் வேதிப் பொறியியலில் தன் பட்டப்படிப்பை திருச்சிராப்பள்ளியில் முன்பு ரீஜனல் பொறியியல் கல்லூரி என அழைக்கப்பட்ட தேசிய தொழில் நுட்பக் கழகத்தில் முடித்து, பின்னர் தன் முதுநிலைப்
பட்டப்படிப்பை செய்பணி ஆய்வில் முடித்து, பின்னர் முனைவர் பட்டத்தை நியூயார்க் மாநில பல்கலைக்கழகத்தில் மனித காரணிகள் பொறியியல் / பொறியியல் உளவியலில், மேற்கொண்டார். 

இவர் 1990 இல் ஆபரேஷன்ஸ் அண்ட் சிஸ்டம்ஸ் மேம்பாட்டில் ஒரு சுயாதீன ஆலோசகராக தன் தொழில் வாழ்க்கையைத் துவக்கினார்.

பின்னர் இவர் 2001 இல் லேமன் பிரதர்ஸ் நிறுவனத்தில் வர்த்தகம் மற்றும் கூட்டு சேவை மேலாளராக - ஃபர்ம் ரிலேஷன்ஷிப் கடன் சேவையில் சேர்ந்தார். பின்னர் அவர் லேமன் பிரதர்ஸ் ஹோல்டிங்ஸ் இன்க் நிறுவனத்தை விட்டு விலகி, 2008 ஆம் ஆண்டு ஆஃப்ஷோர் கேபிடல் மார்க்கெட்ஸ் நிறுவனத்தின் தலைவராக ஆனார்.

பின்னர் இவர் சிங்கப்பூரில் ஸ்டாண்டர்ட் சார்ட்டர்ட் வங்கியில், குளோபல் கேபிடல் மார்க்கெட்ஸ் பிரிவில் பணியாற்றினார். ஸ்டாண்டர்டு சார்ட்டர்ட் வங்கியில் நிர்வாக இயக்குநர் பொறுப்பில் இருந்தநிலையில் 2014 ஆம் ஆண்டு அதைவிட்டு விலகினார்.

இவரது மனைவியின் பெயர் மார்கரெட் தியாகராஜன் ஆவார். இவருக்கு பழனிதேவன் ராஜன் மற்றும் வேல் தியாகராஜன் ஆகிய இரு மகன்களும் உள்ளனர்.


</doc>
<doc id="408555" url="https://ta.wikipedia.org/wiki?curid=408555" title="கோகாக் அருவி">
கோகாக் அருவி

கோகாக் நீர்வீழ்ச்சி இந்தியாவின் கர்நாடகா மாநிலத்தில் உள்ள பெல்காம் மாவட்டத்தில் உள்ள கதபிரபா நதியின் மீது அமைந்துள்ள ஒரு நீர்வீழ்ச்சியாகும்.

கோகாக் நகரிலிருந்து ஆறு கிலோமீட்டர் தூரத்தில் இந்த நீர்வீழ்ச்சி உள்ளது. இந்த நீர்வீழ்ச்சியின் உயரம் 52 மீட்டர் ஆகும்.


</doc>
<doc id="408562" url="https://ta.wikipedia.org/wiki?curid=408562" title="தேகு">
தேகு

தேகு ("Daegu", 대구, 大邱, மொழியாக்கம் 'பெரிய குன்று') தென் கொரியாவின் சியோல், புசான், இஞ்சியோன் நகரங்களுக்கு அடுத்தபடியாக நான்காவது பெரிய நகரமும் புதுப்பாங்கு நகரமும் ஆகும். கெயோங்சாங் மாகாணத்தின் தலைநகரமாகவும் விளங்குகின்றது. இந்த நகரத்தில் 25 லட்சம் பேர் வாழ்கின்றனர்.

தென்கொரியாவின் கரையோரத்திலிருந்து சுமார் 80 கிமீ தென்கிழக்கில் கியோமோ ("Geumho") ஆற்றின் கரையில் தெகு அமைந்துள்ளது. இந்நகரம் அமைந்துள்ள தேகு வடிநிலம் இயோங்நாம் வட்டார சமவெளியில் அமைந்துள்ளது. தொன்மைக்காலங்களில் ஜின்ஹன் என்ற நாடு இங்கு இருந்தது. பின்னர் தேகு சில்லா இராச்சியத்தின் அங்கமாக இருந்தது. இந்த இராச்சியம் தான் கொரியத் தீபகற்பத்தை ஒன்றிணைத்தது. ஜோசியோன் வம்சாவளி காலத்தில் இந்த நகரம் நாட்டின் எட்டு பாரம்பரிய மாகாணங்களில் ஒன்றான கெயோங்சாங்-தொவின் தலைநகரமாக இருந்தது.


</doc>
<doc id="408567" url="https://ta.wikipedia.org/wiki?curid=408567" title="அன்னா மேரி பவுவியேர் பீட்டர்சன்">
அன்னா மேரி பவுவியேர் பீட்டர்சன்





</doc>
<doc id="408572" url="https://ta.wikipedia.org/wiki?curid=408572" title="சகாரா கீழமை ஆபிரிக்கா">
சகாரா கீழமை ஆபிரிக்கா

சகாரா-கீழமை ஆபிரிக்கா ("Sub-Saharan Africa") , புவியியலின்படி, சகாராவிற்கு தெற்கிலமைந்த ஆபிரிக்க கண்டப் பகுதியாகும். ஐக்கிய நாடுகள் அவையின் வரையறையின்படி, சகாராவிற்கு தெற்கே முழுமையாகவோ அல்லது பகுதியாகவோ அமைந்துள்ள அனைத்து ஆபிரிக்க நாடுகளுமாகும். இதற்கு எதிராக வடக்கு ஆப்பிரிக்காவின் அனைத்துப் பகுதிகளும் அரபு உலகின் உள்ளங்கமான அரபு நாடுகள் கூட்டமைப்பு உறுப்பினர்களாகும். சோமாலியா, சீபூத்தீ, கொமொரோசு, மூரித்தானியா புவியியலின்படி சகாரா-கீழமை ஆபிரிக்காவில் இருப்பினும் அவை அரபு நாடுகள் மற்றும் அரபு உலகின் அங்கங்களாகும்.

சகாராவிற்கும் வெப்ப மண்டல சவான்னாக்களுக்கும் இடையேயான இடைநிலை மண்டலமாக சகேல் உள்ளது. வெப்பமண்டல ஆபிரிக்காவின் சவான்னாக் காடுகள் மேலும் தள்ளி உள்ளன. 

3500 பொதுயுகம் முன்பிலிருந்தே , சகாரா பகுதிகளும் சகாரா கீழமை பகுதிகளும் பிரிந்திருந்தன; கடும் வானிலையுடனான குறைந்த மக்கள் வசித்த சகாரா ஓர் இயற்கையான தடுப்பாக இருந்தது. இந்த தடுப்பினூடே சூடானிய நைல் மட்டுமே பாய்ந்தது. அதுவும் கூட நைலின் ஆற்றுப்புரைகளால் தடுக்கப்பட்டது. "சகாரா நீரேற்று கோட்பாடு" எவ்வாறு தாவரவினங்களும் விலங்கினங்களும் ( "மனிதர்கள் உட்பட") ஆபிரிக்காவிலிருந்து மத்திய கிழக்கிற்கும் அதன் வெளியிலும் குடிபெயர்ந்தனர் என்பதை விளக்குகின்றது. ஆபிரிக்க மழைசார் காலங்கள் ஈரமான சகாராவுடன் தொடர்புடையன. அக்காலத்தில் பெரிய ஏரிகளும் மிகுந்த ஆறுகளும் இருந்துள்ளன.

சகாரா கீழமை ஆபிரிக்கா என்ற சொற்பயன்பாடு மிகவும் விமரிசிக்கப்பட்டுள்ளது. இது தெற்கு பகுதிகளை புவியியல்படி மட்டுமே குறிப்பிடுகின்றது. தவிரவும் கீழமை என்பது கீழ்நிலையான என்ற தோற்றத்தை வெளிப்படுத்துன்றது. இது ஐரோப்பிய நோக்கில் வரையறுக்கப்பட்டுள்ளதாக விமரிசிக்கப்பட்டுள்ளது.



</doc>
<doc id="408576" url="https://ta.wikipedia.org/wiki?curid=408576" title="பண்டைய அசிரியா">
பண்டைய அசிரியா

பண்டைய அசிரியா (Early Period (Assyria) என்பது கிமு 2500 முதல் கிமு 2025 வரையிலான மெசொப்பொத்தேமியாவின் அசிரியர்களின் பண்பாட்டு வரலாற்றை குறிக்கும். இது அசிரிய மக்களின் நான்கு இராச்சியங்களில் முதலாவதாகும்.

பழைய அசிரியப் பேரரசு (கிமு 2025 - 1378), மத்திய அசிரியப் பேரரசு (கிமு 1392 - 934) மற்றும் புது அசிரியப் பேரரசு (கிமு 911 - 609) பிற மூன்று அசிரியப் பேரரசுகள் ஆகும். 

முதன் முதலாக அசிரியர்கள் கிமு 2500ல் மெசொப்பொத்தேமியாவின் அசூர் நகரத்தில் நகர இராச்சியத்தை நிறுவினர். பண்டைய அசிரிய மக்கள் கிழக்கு செமித்திய மொழியைப் பேசினர். 

பழைய அசிரியப் பேரரசு காலத்தில், அசிரியா எனும் பெயர், அசிரியர்கள் ஆண்ட அசூர் நகரத்தின் பெயரால் அழைக்கப்பட்டது. அசிரியர்கள் தாங்கள் வணங்கும் அசூர் எனும் காக்கும் கடவுளின் பெயரால் தங்கள் நகரத்திற்கு அசூர் எனப் பெயரிட்டனர்.

சுமேரியர்களின் அக்காடியப் பேரரசின் வீழ்ச்சிக்குப் பின்னர், அக்காடியப் பேரரசின் வடக்குப் பகுதிகளை அசிரியர்களும், தெற்குப் பகுதிகளை பாபிலோனியர்களும் கைப்பற்றி ஆண்டனர். 
பண்டைய அசிரியாவின் முதல் ஆட்சியாளன் துடியா கிமு 2450 முதல் கிமு 2450 வரை ஆண்டான். அவனுக்குப் பின் ஆதமு ஆண்டான். அசூர் நகர அரசு நிலை அடைவதற்கு முன், ஆதாமுக்குப் பின்னர் 13 மன்னர்கள் பண்டைய அசிரியாவை ஆண்டனர். இவ்வரசர்கள் நாடோடி வாழ்க்கையை மேற்கொண்டிருந்தனர். 

கிமு 2300ல் சர்கோர் அக்காத் எனும் மன்னர் மொசபடோமியாவில் அக்காதியம் மற்றும் சுமேரிய மொழி பேசும் மக்களை ஒன்றிணைத்து, அக்காடியப் பேரரசை (கிமு 2334 -2154) நிறுவினான்.

யூப்பிரடிஸ் மற்றும் டைகிரிசு ஆறுகள் இப்பகுதியை செழிப்பாக்குகிறது. 

தொல்லியல் அகழ்வாராய்ச்சி படி, அசிரியர்களின் தலைநகரமான அசூர, கிமு 2400 ஆண்டிற்கு முன்னர் நிறுவப்பட்டதற்கான சான்றுகள் கிடைத்துள்ளது. 

பண்டைய மெசபடோமியா நாகரீக காலத்தின் சிறந்த நகரமாக அசூர் விளங்கியது. இப்பகுதியின் இஸ்தர் கோயில் மற்றும் பழைய அரண்மனையில் தொல்லியல் அகழ்வாராய்ச்சி செய்கையில் அசூர் நகரத்தின் தொல்பொருட்கள் கண்டெடுக்கப்பட்டது. 

பண்டைய அசிரியர்கள், செமிடிக் மொழியின் கிழக்கு வட்டார மொழியான அக்காதியம் மற்றும் சுமேரிய மொழிகளைப் பேசினர்.

பல கடவுட் கொள்கை கொண்ட பண்டைய அசிரியர்கள், தெய்வங்களின் தலைவரான அசூர் மற்றும் ஆதாத் தெய்வங்களை அதிகம் வணங்கினர்.


 


</doc>
<doc id="408584" url="https://ta.wikipedia.org/wiki?curid=408584" title="பீனீத்தைல் ஆல்ககால்">
பீனீத்தைல் ஆல்ககால்

பீனீத்தைல் ஆல்ககால் "(Phenethyl alcohol )" என்பது CHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். 2-பீனைல்யெத்தனால் என்ற பெயராலும் இதை அழைப்பர். பீனீத்தைல் குழுவுடன் (C6H5CH2CH2) ஓர் ஐதராக்சில் குழு (OH) இச்சேர்மத்தில் இணைந்திருக்கிறது. நிறமற்ற நீர்மமான இது தண்ணீரில் சிறிதளவு கரைகிறது. (2 மி.லி/100 மி.லி H2O). ஆனால் பெரும்பாலான கரிமக் கரைப்பான்களுடன் இது கலக்கிறது. இயற்கையில் பரவலாகத் தோன்றும் இச்சேர்மம் பல அத்தியாவசிய எண்ணெய்களில் காணப்படுகிறது. ஓர் இனிய மலரின் வாசனையைக் கொண்டதாகவும் பீனீத்தைல் ஆல்ககால் உள்ளது. 

வர்த்தக முறையிலான பீனீத்தைல் ஆல்ககாலை இரண்டு வழிகளில் தயாரிக்கிறார்கள். அலுமினியம் டிரைகுளோரைடு முன்னிலையில் பென்சீன் மற்றும் எத்திலீன் ஆக்சைடு ஈடுபடும் பீரிடல் கிராப்ட்சு முறை பொதுவான தயாரிப்பு முறையாகும். 
வினையில் உருவாகும் அலுமினியம் அல்காக்சைடு அடுத்ததாக நீராற்பகுக்கப்பட்டு பீனீத்தைல் ஆல்ககால் உருவாகிறது. டைபீனைல்யீத்தேன் முக்கியமான உடன் விளைபொருளாகக் கிடைக்கிறது. அதிக அளவு பென்சீனை வினையில் பயன்படுத்தினால் டைபீனைல்யீத்தேன் உருவாதலை தவிர்க்க இயலும். சிடைரீன் ஆக்சைடை ஐதரசனேற்றம் செய்தும் பீனீத்தைல் ஆல்ககாலைத் தயாரிக்க முடியும். 

பீனைல்மக்னீசியம் புரோமைடுடன் எத்திலீன் ஆக்சைடை வினைபுரியச் செய்து ஆய்வகங்களில் பீனீத்தைல் ஆல்ககால் தயாரிக்கப்படுகிறது.
சாக்ரோமைசெசு செரிவிசியே என்ற ஈசுட்டைப் பயன்படுத்தி பீனைலலானினை உயிரிய மாற்றம் செய்து பீனீத்தைல் ஆல்ககால் தயாரிக்கப்படுகிறது. 

ரோசா போன்ற நறுமண மலர் கொண்ட செடிவகைகளில் பீனீத்தைல் ஆல்ககால் தோன்றுகிறது. 
எனவே ரோசாவின் நறுமணம் தேவைப்படும் நறுமணப்பொருட்கள், வாசனைத் திரவியங்களில் பகுதிப்பொருளாக இது பயன்படுகிறது. சிகரெட்டு, சோப்பு போன்றவற்றிலும் இது பயன்படுகிறது. 


</doc>
<doc id="408592" url="https://ta.wikipedia.org/wiki?curid=408592" title="அமினால்">
அமினால்

அமினால் அல்லது அமினோ அசிட்டால் "(Aminal or Aminoacetal)" என்பது ஒரு வேதி வினைக்குழுவாகும். இவ்வகைச் கரிமச் சேர்மங்களில் இரண்டு அமீன் குழுக்கள் ஒரே கார்பன் அணுவுடன் C(NR2)(NR2)- என இணைந்திருக்கும். இவ்வாய்ப்பாட்டில் இடம்பெற்றுள்ள R ஓர் ஐதரசன் குழு அல்லது ஓர் ஆல்க்கைல் குழுவைக் குறிக்கும் .
அமினால் மற்றும் எமியமினால் குழுக்கள் நைட்ரசன் ஆக்சிசனால் இடப்பெயர்ச்சி செய்யப்பட்ட அசிட்டால்கள் மற்றும் எமியசிட்டால்கள் குழுக்களை ஒத்த சேர்மங்களாகும். பிசர் இண்டோல் தொகுப்பு வினையில் அமினால்கள் தோன்றுகின்றன. வளைய அமினால்களும் நன்கு அறியப்படுகின்றன. டையமீன் மற்றும் ஆல்டிகைடு ஆகியவற்றை ஒடுக்கம் செய்வதால் இவை உண்டாகின்றன . 
எமியமினால் ஈதர்களும் சிலசமயங்களில் அமினால்கள் என்று அழைக்கப்படுகின்றன. ஐயுபிஏசி இதை ஆதரிப்பதில்லை. R‴-C(NR'2)(OR")-R⁗ என்ற மூலக்கூறு கட்டமைப்பில் இவை அமைகின்றன. கிளைக்கோசிலமீன்கள் வளைய எமியமினால் ஈதர்களுக்கு உதாரணமாகும். 


</doc>
<doc id="408604" url="https://ta.wikipedia.org/wiki?curid=408604" title="ஐக்கிய கேரள காங்கிரஸ்">
ஐக்கிய கேரள காங்கிரஸ்

ஐக்கிய கேரள காங்கிரஸ்  என்பது நான்கு கட்சிகளின் கூட்டணி ஆகும். அதாவது, கேரள காங்கிரஸ் (மணி) கேரள காங்கிரஸ் (பாலகிருஷ்ண பிள்ளை), கேரள காங்கிரஸ் (ஜேக்கப்) மற்றும் கேரள காங்கிரஸ் (மதச்சார்பற்ற)  ஆகிய  கட்சிகள் ஒன்றிைணந்து  நவம்பர் 2008 இல் கூட்டணியாக உருவானது.  இந்த கூட்டணியின் தலைவராக கே.எம்.மணி அவா்களும், ஆர். பாலகிருஷ்ண பிள்ளையார் கூட்டணியின் ஆலோசகராக இருந்தாா்.

இந்த கூட்டணி வெற்றியடையவில்லை  மற்றும் கலைக்கப்பட்டது.


</doc>
<doc id="408610" url="https://ta.wikipedia.org/wiki?curid=408610" title="அசூர், பண்டைய நகரம்">
அசூர், பண்டைய நகரம்

அசூர் (Aššur) (அக்காதியம்;'Āšūr; பண்டைய பாரசீகம்: Aθur, : Āšūr; :, : Āšūr, குர்திஷ் மொழி: Asûr), தற்கால ஈராக்கில் இந்நகரை (அரபு மொழியில்) "குலாத் செர்கத்" (Qal'at Sherqat) என அழைக்கப்படுகிறது.
அசூர் நகரம், மெசொப்பொத்தேமியாவின் பழைய அசிரியப் பேரரசு (கிமு 2025–1750), மத்திய அசிரியப் பேரரசு (கிமு 1365–1050), மற்றும் புது அசிரியப் பேரரசுகளின் (கிமு 911–608) தலைநகரமாக விளங்கியது. 

அசூர் நகரத்தின் இடிபாடுகள், தற்கால ஈராக் நாட்டின் சலாடின் ஆளுநரகத்தில், சிர்காத் மாவட்டத்தில் பாயும் டைகிரிஸ் ஆற்றின் மேற்கில் உள்ளது. 

அசூர் நகரத்தில், கிமு 2600ம் ஆண்டிலிருந்து,கிபி 14ம் நூற்றாண்டின் மத்தி வரை மக்கள் தொடர்ந்து வாழ்ந்து கொண்டிருந்தனர். கிபி 14ம் நூற்றாண்டில் அசூர் நகரத்தின் மீது படையெடுத்து வந்த தைமூர் படைகள், இங்கு வாழ்ந்த உள்ளூர் மக்கள் மற்றும் அசிரியக் கிறித்துவர்களைக் கொன்று, அசூர் நகரத்தை இடித்து தள்ளினான். 

2003ல் 27வது 27வது உலக பாரம்பரியக் குழு அமர்வு, இடிபாடுகளுடன் கூடிய அசூர் நகரத்தை, உலகப் பாரம்பரியக் களமாக அறிவித்தது.

அசிரிய மக்களின் காவல் தெய்வமான அசூர் எனும் தெய்வத்தின் பெயரால் இந்நகரத்திற்கு அசூர் என்றும், அசிரியர்கள் ஆண்ட தற்கால ஈராக், வடகிழக்கு சிரியா மற்றும் தென்கிழக்கு துருக்கி பகுதிகளுக்கு அசிரியா என்றும் பெயராயிற்று. அசூர் நகர மக்கள் இந்திய-ஐரோப்பிய மொழியின் கிளையான செமிடிக் மொழியான அசிரிய மொழி பேசுபவர்கள். 

அசூர் நகர தொல்லியல் ஆராய்ச்சியின் படி, இந்நகரம் வெண்கலக் காலத்திற்கு முன்னர் கிமு 3000 ஆண்டின் நடுப்பகுதியில் நிறுவப்பட்டிருக்க வேண்டும் என கருதுகின்றனர். 

அசூர் நகரத்தின் இஷ்தர் கோயில் மற்றும் பழைய அரண்மனையின் அஸ்திவாரங்களை அகழ்வாராய்ச்சியில் தோண்டிய போது தொல்பொருட்கள் கண்டெடுக்கப்பட்டது. 

அசிரியர்களுக்கு முன்னர் இந்நகரம், அக்காடியப் பேரரசின் அசிரிய ஆளுநர் கீழ் இருந்தது. 

 
கிமு 21ம் நூற்றாண்டில் அசிரியாவை ஆண்ட மன்னர் உஷ்பியா, தங்கள் காவல் தெய்வமான அசூரை சிறப்பிக்க அசூர் நகரத்தில் முதல் கோயிலை கட்டி அசூர் தெய்வத்திற்கு காணிக்கையாக்கினான். 

பழைய அசிரியப் பேரரசு, மத்திய அசிரியப் பேரரசின் தலைநகராக இருந்த அசூர் நகரம், புது அசிரியப் பேரரசு (கிமு 912–605) ஆட்சியில், அரச குடும்பத்தினர்களின் அரண்மனைகள், அசூர் நகரத்திலிருந்து பிற நினிவே மற்றும் நிம்ருத் போன்ற பிற அசிரிய நகரங்களுக்கு மாற்றினர். 

புது அசிரியப் பேரரசர் இரண்டாம் சர்கோன் ஆட்சியில் (கிமு 722–705), ஆசூரிலிருந்து, அசூர்நசிர்பால் நகரத்திற்கு தங்களின் தலைநகரை மாற்றினர்.இவனுக்கு பின் அரியணை ஏறிய சென்னாசெரிப் (கிமு 705–682), நினிவேவிற்கு தனது தலைநகரை மாற்றினார். இருப்பினும் அசூர் நகரம் பேரரசின் சமயச் சடங்களின் மையமாக விளங்கியது.

கிமு 614ல் மீடியாப் பேரரசுக்கும், அசிரியர்களுக்கும் நடைபெற்றப் அசூர் போரில், அசூர் நகரம் மீடியர்களால் கைப்பற்றப்பட்டது.

மீடியப் பேரரசை வென்ற பாரசீக அகாமனிசியர்கள் (கிமு 549 - 330) அசூர் நகரத்தையும் கைப்பற்றினர்.

பார்த்தியப் பேரரசில் கிமு 150 - கிபி 270 காலகட்டததில், அசூர் நகரம் நிர்வாக மையமாக விளங்கியது. 

கிபி 114ல் அசூர் நகரம் உரோமைப் பேரரசின் கீழ் சென்றது.

2003ல் அசூர் நகரம் உலகப் பாரம்பரியக் களங்களில் ஒன்றாக அறிவிக்கப்பட்டது. 

2015ல் அசூர் நகரத்தின் இடிபாடுகளை, ஐ எஸ் ஐ எஸ் தீவிரவாதிகள் தங்கள் மறைவிடமாகப் பயன்படுத்திக் கொண்டதுடன், சிதைந்த இந்நகரத்தின் இடிபாடுகளை முற்றிலுமாகச் சிதைத்தனர். 





</doc>
<doc id="408618" url="https://ta.wikipedia.org/wiki?curid=408618" title="மஞ்சணப்பெட்டி">
மஞ்சணப்பெட்டி

மஞ்சணப்பெட்டி என்பது பனையோலையைக் கொண்டு செய்யப்படும் மிகச் சிறிய ஒரு பெட்டியாகும். உள்ளங்கைக்குள் அடங்கிவிடும் இந்தப் பெட்டிக்கு சிறு முடியும் உண்டு. இதை குருத்தோலை கொண்டு செய்வர். சிறு தெய்வங்களுக்குப் படைக்கும் மஞ்சள், குங்குமம், சந்தனம் போன்றவற்றை இந்தப் பெட்டியில் வைப்பதால், வழிபாட்டில் முக்கியப் பங்கெடுக்கும் தன்மை கொண்டதுமான பெட்டி இது ஆகும்.


</doc>
<doc id="408624" url="https://ta.wikipedia.org/wiki?curid=408624" title="தமிழ்நாடு அரசு தொழில் முனைவோர் மேம்பாட்டு நிறுவனம்">
தமிழ்நாடு அரசு தொழில் முனைவோர் மேம்பாட்டு நிறுவனம்

தமிழ்நாடு அரசு தொழில் முனைவோர் மேம்பாட்டு மற்றும் புத்தாக்க நிறுவனம் (Entrepreneurship Development and innovation Institute) என்பது தொழில் முனைவோரின் மேம்பாட்டை நோக்கமாகக் கொண்டு தமிழ்நாடு அரசால் 2001 ஆம் ஆண்டு உருவாக்கப்பட்ட ஒரு நிறுவனம் ஆகும். இது சென்னை, கிண்டியில் உள்ளது. இது குறு, சிறு, நடுத்தர தொழில் நிறுவனங்களின் கட்டுப்பாட்டில் இயங்குகிறது. இதன் தொலைநோக்கு வாசகம் "தொழில் தொடங்க வாருங்கள், தோள் கொடுக்க நாங்கள்" என்பதாகும்.

இந்த நிறுவனம் தொழில் தொடங்க விரும்புவோருக்கு தேவையான ஆலோசனைகள், வழிகாட்டல்களை வழங்குவதை நோக்கமாகக் கொண்டுள்ளது. தாட்கோ திட்டத்தின் கீழ் கடனுதவி பெறுபவர்களுக்கு தொழில் தொடங்கும் முன்பு இந்த நிறுவனத்தால் கட்டாயப் பயிற்சி அளிக்கப்படுகிறது. பயிற்சி நிறைவு செய்த பின் பயிற்சி பெற்றவர்களுக்கு தொழில் முனைவோர் மேம்பாட்டு பயற்சி நிறுவனம் சார்பில் சான்றிதழ் வழங்கப்படுகிறது.


</doc>
<doc id="408625" url="https://ta.wikipedia.org/wiki?curid=408625" title="எலன் சாயர் கோகு">
எலன் சாயர் கோகு

எலன் மாரடைப்பால் 1993 ஜனவரி 28 இல் ஒண்டாரியொ, இரிச்மாண்டு கில் எனுமிட்த்தில் இறந்தார்.

விருதுகள்

தகைமைகள்






</doc>
<doc id="408626" url="https://ta.wikipedia.org/wiki?curid=408626" title="என்றியேட்டா கில் சுவோப்">
என்றியேட்டா கில் சுவோப்

என்றியேட்ட கில் சுவோப் "(Henrietta Hill Swope)" (அக்தோபர் 26, 1902 – நவம்பர் 24, 1980) ஓர் அமெரிக்க வானியலாளர் ஆவார். இவர் மாறும் விண்களைப் பற்றி ஆய்வு செய்தார். குறிப்பாக, செபீடு விண்மீன்களுக்கான அலைவுநேரம்-ஒளிர்மை உறவை அளந்தார். இவை தம் இயல்பு ஒளிர்மைக்கு நேர்விகிதத்தில் மாறும் அலைவுநேரம் கொண்ட மிகவும் பொலிவான மாறும் விண்மீன்கள் ஆகும். இவற்றின் அலைவுநேர அளவீடுகள் அவற்ரின் தொலைவுகளோடு உறவுள்ளவை. எனவே இத்தொலைவுகளை வைத்து பால்வழியின் உருவளவையும் அதிலிருந்தான மற்ற பால்வெளிகளின் தொலைவுகளையும் கண்டறியலாம்.




</doc>
<doc id="408630" url="https://ta.wikipedia.org/wiki?curid=408630" title="நடுநிலக்கடல் சார் வானிலை">
நடுநிலக்கடல் சார் வானிலை

நடுநிலக்கடல்சார் வானிலை ("Mediterranean climate") அல்லது உலர் கோடை வானிலை மழைமிகு குளிர்காலத்தையும் உலர்ந்த கோடைக்காலத்தையும் கொண்ட வானிலையாகும். நடுநிலக்கடல் வடிநிலத்தை ஒட்டி இந்தப் பெயர் குறிப்பிடப்பட்டாலும் பொதுவழக்கில் இது அமெரிக்க ஐக்கிய நாட்டின் பெரும்பான்மையான கலிபோர்னியா, மேற்கு, தெற்கு ஆஸ்திரேலியா பகுதிகள், தென்மேற்கு தென்னாப்பிரிக்கா, மேற்கு, நடு ஆசியாவின் சில பகுதிகள், மத்திய சிலி போன்ற புவியின் பிற பகுதிகளையும் குறிக்கும். இந்த வானிலை நிலவுமிடங்கள் பொதுவாக கண்டங்களின் மேற்கு கடலோரங்களில் நிலநடுக்கோட்டிற்கு கிட்டத்தட்ட 30 முதல் 45 பாகைகள் வடக்கிலும் தெற்கிலும் காணப்படுகின்றன. 

இந்த வானிலைப் பகுதிகளில் தொடர்ச்சியாக இல்லாத குறும்புதர்கள் (நடுநிலக்கடல் பகுதியில் "கார்ரிகு", கலிபோர்னியாவில் "சப்பார்ரல்", தென்னாபிரிக்காவில் "பின்போசு" , சிலியில் "சிலியன் இசுக்ரப்") வளர்கின்றன. இங்கு விளையும் "நடுநிலக்கடல்சார் மும்மூர்த்தி" எனப்படும் பாரம்பரிய உணவுகளான கோதுமை, திராட்சை மற்றும் ஆலிவ் மிகவும் அறியப்பட்டவை.

இந்த வானிலை உள்ள புகழ்பெற்ற நகரங்களாக நடுநிலக்கடல் பகுதியில் ஏதென்ஸ், அல்ஜியர்ஸ், பார்செலோனா, பெய்ரூத், இசுமீர், எருசலேம், மர்சேய், உரோம், வாலேன்சியா, தூனிஸ் ஆகியவையும் மற்ற பகுதிகளில் அடிலெயிட், கேப் டவுன், காசாபிளாங்கா, துசான்பே, லாஸ் ஏஞ்சலஸ், லிஸ்பன், பேர்த், சான் பிரான்சிஸ்கோ, சான் டியேகோ (சிலி), தாஷ்கந்து ஆகியவையும் உள்ளன.


</doc>
<doc id="408631" url="https://ta.wikipedia.org/wiki?curid=408631" title="சிடைபின்">
சிடைபின்

சிடைபின் "(Stibine)" என்பது SbH என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இது ஒரு நிக்டோகென் ஐதரைடு ஆகும். நிறமற்ற வாயுவான இது ஆண்டிமனியினுடைய சகப்பிணைப்பு ஐதரைடு மற்றும் அமோனியாவை ஒத்த கனமான வாயுவும் ஆகும். H–Sb–H பிணைப்புக் கோணம் 91.7° மற்றும் Sb–H பிணைப்பு நீளம் 170.7 பைக்கோமீட்டர் (1.707 Å) என்ற அளவுகள் கொண்ட பட்டைக்கூம்பு மூலக்கூறு அமைப்பை இது கொண்டுள்ளது. ஐதரசன் சல்பைடு போன்ற அழுகிய முட்டையின் நாற்றம் வீசக்கூடியதாக சிடைபின் காணப்படுகிறது. 

Sb3+ அயனி மூலங்களுடன் H− அயனிக்குச் சமமான அயனிகளை வினைபுரியச் செய்து பொதுவாக சிடைபின் தயாரிக்கப்படுகிறது :
மாற்றாக Sb3− அயனி மூலங்களுடன் தண்ணீர் உள்ளிட்ட ஐதரசன் வழங்கிகள் வினை புரிந்து இந்த நிலைப்புத் தன்மை அற்ற வாயு உருவாகிறது. 

சிடைபினின் வேதிப்பண்புகள் ஆர்சினின் வேதிப் பண்புகளை ஒத்துள்ளன . AsH3, H2Te, SnH4 போன்ற கன ஐதரைடுகள் போல சிடைபினும் நிலைப்புத் தன்மை அற்றதாக உள்ளது. அறை வெப்பநிலையில் சிடைபின் மெதுவாக சிதைவடைகிறது. ஆனால் 200 பாகை செல்சியசு வெப்பநிலையில் விரைவாக சிதைவடைகிறது.

இச்சிதைவு வினையானது தன்வினையூக்க வினையாகவும் வெடிக்கும் தன்மை கொண்டதாகவும் உள்ளது. 
ஆக்சிசன் அல்லது காற்றினால் SbH எளிதாக ஆக்சிசனேற்றம் அடைகிறது. 

சிடைபின் காரத்தன்மை உடையதாக இல்லையெனினும் இதை புரோட்டானேற்ற நீக்கம் செய்ய இயலும்.

குறைக்கடத்தி தொழிற்சாலையில் சிலிக்கன் மாசுவுடன் சிறிய அளவு ஆண்டிமனியை வேதியியல் ஆவிப் படிவு முறையில் சேர்க்க சிடைபின் பயன்படுகிறது. ஆடைப்படல் அடுக்குகளில் ஒரு சிலிக்கன் மாசுப்பொருளாகவும் சிடைபின் பயன்படுத்தப்படுகிறது. சிடைபினை ஒரு புகைமூட்டியாகவும் பயன்படுத்தலாம் என்கிறார்கள். ஆனால் அதனுடடைய மாறுபட்ட தயாரிப்பு முறையும் நிலைப்புத் தன்மை இல்லாமையும் வழக்கமான புகைமூட்டியாகப் பயன்படும் பாசுகீனிலிருந்து வேறுபடுகின்றன.

சிடைபினின் பண்புகள் ஆர்சினின் பண்புகளுடன் மிகவும் நெருக்கமாக உள்ளதால் இதுவும் மார்சு சோதனை வழியாகவே கண்டறியப்பட்டது. ஆர்சனிக் முன்னிலையில் ஆர்சின் உற்பத்தியாவதை இந்த உணர்வுச் சோதனை கண்டறிந்தது . இந்தச் செயல்முறை 1836 ஆம் ஆண்டில் யேம்சு மார்சு என்பவரால் உருவாக்கப்பட்டது. இதற்காக இவர் ஆர்சனிக் அற்ற துத்தநாகத்தையும் நீர்த்த கந்தக் அமிலத்தையும் மாதிரியுடன் சேர்த்து சூடுபடுத்தினார். ஒருவேளை மாதிரியில் ஆர்சனிக் இருக்கும் பட்சத்தில் வாயு நிலை ஆர்சின் உருவாகும். தூய்மையான கண்னாடிக் குழாயில் செலுத்தப்பட்ட வாயு 250 முதல் 300 பாகை செல்சியசு வெப்பநிலைக்குச் சூடுபடுத்தப்பட்டு சிதைவுக்கு உட்படுத்தப்பட்டது. கருவியின் சூடுபடுத்தப்பட்டப் பகுதியில் படிவு ஒன்று உருவாகி ஆர்சனிக்கின் இருப்பைத் தெரிவிக்கும். அதேபோல கருவியின் குளிர்ந்த பகுதியில் கருப்புக் கண்ணாடி போன்ற படிவு உருவாகி ஆண்டிமனியின் இருப்பைத் தெரிவிக்கிறது. 
1837 இல் லூயிசு தாம்சன் மற்றும் பிபாப் ஆகியோர் தனித்தனியாக சிடைபினைக் கண்டறிந்தனர். நச்சுத்தன்மை மிகுந்த இவ்வாயுவின் பண்புகளை உறுதிப்படுத்த சிறிது காலம் தேவைப்பட்டது. போதுமான தொகுப்பு முறைகள் அப்போது இல்லை. 1876 ஆம் ஆண்டில் பிரான்சிசு யோன்சு பல தொகுப்பு முறைகளைப் பற்றி சோதித்துப் பார்த்தார் .1901 ஆம் ஆண்டில் ஆல்பிரட் சிடாக் சிடைபினின் பல்வேறு பண்புகளை உறுதி செய்தார்.

சிடைபின் நிலைப்புத் தன்மை அற்ற தீப்பற்றும் வாயுவாகும். உயர் நச்சுத்தன்மை கொண்ட இவ்வாயுவின் உயிர் கொல்லும் அளவு சுண்டெலிகளுக்கு மில்லியனுக்கு 100 பகுதிகள் ஆகும். 

ஆண்டிமனி சேர்மங்களிலிருந்து சிடைபினின் நச்சுத்தன்மை முற்றிலும் வேறுபட்டதாக உள்ளது. ஆனால் ஆர்சினின் பண்புகளுடன் ஒன்றுபட்டுள்ளது . இரத்தச் சிவப்பணுக்களில் உள்ள ஈமோகுளோபினுடன் சிடைபின் பிணைந்து அவற்றை உடல் மூலம் அழிக்கச் செய்கிறது. சிடைபின் நச்சுப்பாதிப்பு நிகழ்வுகள் அனைத்துடனும் ஆர்சின் நச்சும் கலந்துள்ளது. விலங்குகளின் நச்சுப்பாதிப்பு ஆய்வுகள் அனைத்தும் இரண்டு சேர்மங்களின் பாதிப்பும் சமமானவை என்று தெரிவிக்கின்றன. இவ்வகை நச்சு பாதிப்பின் அறிகுறிகள் வெளிப்பட பலமணி நேரங்கள் வரை பிடிக்கும்.


</doc>
<doc id="408632" url="https://ta.wikipedia.org/wiki?curid=408632" title="சாகேல்">
சாகேல்

சாகேல் ஆப்பிரிக்காவின் பாலைவனப்பகுதியான சகாராவிற்கும் சூடானிய சாவன்னாக்களுக்கும் இடைப்பட்டுள்ள மித-வறண்ட நிலப்பரப்பாகும். இந்த பகுதி அட்லாண்டிக் கடலோரத்திலிருந்து செங்கடல் கடற்கரை வரை நீண்டுள்ளது. "சாஹில்" (ساحل) என்ற அரபிச் சொல்லிலிருந்து பெறப்பட்டுள்ள இந்தப் பெயர் "கடலோரம்", "கடற்கரை" என்ற பொருள் கொண்டது. கிழக்கு அல்சீரியா,நைஜர்,நைஜீரியா,சாட்,சூடான்,தெற்கு சூடான், எரித்திரியா ஆகிய நாடுகள் இப்பரப்பில் அடங்கும்.

வரலாற்றில், சாகேலின் மேற்குப் பகுதி சில நேரங்களில் சூடான் மண்டலம் எனப்படுகின்றது.



</doc>
<doc id="408635" url="https://ta.wikipedia.org/wiki?curid=408635" title="டைபுளோரோபாசுப்பாரிக் அமிலம்">
டைபுளோரோபாசுப்பாரிக் அமிலம்

டைபுளோரோபாசுப்பாரிக் அமிலம் "(Difluorophosphoric acid)" என்பது HPOF என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இது ஒரு நிறமற்ற நீர்மமாகும். இந்த அமிலம் குறைவான பயன்பாடுகளைக் கொண்டது ஆகும். ஏனெனில் இது வெப்பவியலாகவும் நீராற்பகுப்பு வழியாகவும் நிலைப்புத்தன்மை அற்றது ஆகும் .

பாசுப்பரசு ஆக்சிபுளோரைடை நீராற்பகுப்பு செய்து இதைத் தயாரிக்கலாம். 

மேலும் இதை நீராற்பகுக்கும் போது மோனோபுளோரோபாசுப்பாரிக் அமிலம் உருவாகிறது.

முழுமையான நீராற்பகுப்பினால் பாசுப்பாரிக் அமிலம் கிடைக்கிறது.

டைபுளோரோபாசுப்பாரிக் அமிலத்தினுடைய உப்புகள் டைபுளோரோபாசுப்பேட்டுகள் எனப்படுகின்றன. 


</doc>
<doc id="408648" url="https://ta.wikipedia.org/wiki?curid=408648" title="புளோராபாசுப்பாரிக் அமிலம்">
புளோராபாசுப்பாரிக் அமிலம்

புளோராபாசுப்பாரிக் அமிலம் "(Fluorophosphoric acid )" என்பது HPOF என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். நிறமற்ற பாகுநிலை நீர்மமான இதை குளிர்வித்து திண்மமாக்கினால் ஒரு வகையான கண்ணாடியாக உருவாகிறது 

பாசுப்பரசு பெண்டாக்சைடை ஐதரசன் புளோரைடுடன் சேர்த்து சூடுபடுத்தினால் புளோரோபாசுப்பாரிக் அமிலம் கிடைக்கிறது. பாசுப்பரசு ஆக்சி புளோரைடை நீராற்பகுப்பு வினைக்கு உட்படுத்தினாலும் புளோரோபாசுப்பாரிக் அமிலத்தைத் தயாரிக்கலாம். இவ்வினையில் முதலில் டைபுளோரோபாசுப்பாரிக் அமிலம் உருவாகிறது.

முழுமையான நீராற்பகுப்பு மூலம் பாசுப்பாரிக் அமிலத்தைப் பெறலாம்.

அமிலச் சம்நிலை சுட்டெண் (pKa) மதிப்பு 3.5 மற்றும் 8.5 என்ற அளவுகள் கொண்ட ஓர் இருகார அமிலமாக புளோரோபாசுப்பாரிக் அமிலம் கருதப்படுகிறது. இதனுடைய இணை காரங்கள் மோனோபுளோரோபாசுப்பேட்டுகள் ஆகும். நீராற்பகுப்பியலின் படி இவை திடமானவையாகும். 


</doc>
<doc id="408650" url="https://ta.wikipedia.org/wiki?curid=408650" title="செருமேனியம் மோனோசல்பைடு">
செருமேனியம் மோனோசல்பைடு

செருமேனியம் மோனோசல்பைடு "(Germanium monosulfide)" என்பது GeS என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். இதை செருமேனியம்(II) சல்பைடு என்ற பெயராலும் அழைப்பார்கள். செம்பழுப்பு நிறத் தூளாக அல்லது கருப்பு நிறப் படிகங்களாக செருமேனியம் மோனோசல்பைடு காணப்படுகிறது . உலர்நிலையில் உள்ள போது செருமேனியம்(II) சல்பைடு நிலைப்புத்தன்மையுடன் காணப்படுகிறது. ஆனால் ஈரக்காற்றில் இது மெல்ல நீராற்பகுப்பு அடைகிறது. தண்ணிருடன் வேகமாக வினைபுரிந்து செருமேனியம்(II) ஐதராக்சைடையும் பின்னர் செருமேனியம்(II) ஆக்சைடையும் கொடுக்கிறது. வெற்றிடத்தில் சிதைவடையாமல் பதங்கமாகும் சில சல்பைடுகளில் இதுவும் ஒன்றாகும் It is one of a few sulfides that can be sublimed under vacuum without decomposition..

செருமேனியம் டைசல்பைடை (GeS) செருமேனியத்துடன் சேர்த்து ஒடுக்குவதன் மூலம் செருமேனியம் மோனோசல்பைடு விங்லெர் என்பவரால் முதலில் தயாரிக்கப்பட்டது. ஐதரசன் வாயுக் கற்றை அல்லது அதிகப்படியான ஐப்போபாசுப்பரசு அமிலம் (|HPO) செலுத்தி தொடர்ந்து வெற்றிடத்தில் பதங்கமாகச் செய்வதன் மூலமாகவும் இதைத் தயாரிக்க முடியும்.

கருப்பு பாசுபரசைப் போல அடுக்குக் கட்டமைப்புடன் செருமேனியம் மோனோசல்பைடு காணப்படுகிறது . Ge-S பிணைப்பு நீளம் 247 முதல் 300 பைக்கோ மீட்டர்களாகும் . மூலக்கூற்று GeS வாயு நிலையில் Ge-S பிணைப்பின் பிணைப்பு நீளம் 201.21 பைக்கோமீட்டர்களாகும் . 


</doc>
<doc id="408654" url="https://ta.wikipedia.org/wiki?curid=408654" title="கோபால்ட்டு(II) பாசுப்பைடு">
கோபால்ட்டு(II) பாசுப்பைடு

கோபால்ட்டு(II) பாசுப்பைடு "(Cobalt(II) phosphide)" என்பது CoP என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும் , இச்சேர்மத்தினுடைய மூலக்கூற்று நிறை 238.747 கிராம்/மோல்கள் ஆகும். உயர் ஆற்றல் மற்றும் உயர் அதிர்வெண் பயன்பாடுகளில் இது ஒரு குறைகடத்தியாகப் பயன்படுவதாகக் கூறப்படுகிறது. 


</doc>
<doc id="408670" url="https://ta.wikipedia.org/wiki?curid=408670" title="குறும்பர் ஓவியங்கள்">
குறும்பர் ஓவியங்கள்

குறும்பர் ஓவியங்கள் என்பது தமிழ்நாட்டின், நீலகிரி மாவட்டத்தில் வாழும் மலைவாசி மக்களான குறும்பர் இனமக்கள் வரையும் ஓவியங்களாகும். குகைகளிலும், மலைப் பாறைகளிலும் வரைந்துவந்த ஆதிவாசிகளின் பழக்கம் தொடர்ந்துகொண்டே வந்து, பின்னர் கோயில் திருவிழா, பண்டிகைகளின்போது வீட்டுச் சுவர்களில் வரையக்கூடியதாக ஆனது.

இந்த ஓவியங்கள் கொவைக்கல், கும்பதேவா, தேன் எடுத்தல், திருமணம், கொவை மனை, கெதேவா, திருவிழா என குறும்பர் பழங்குடியின மக்களின் வாழ்வியலைப் பேசுபவையாக உள்ளன. இவர்கள் தங்கள் ஓவியங்களை வரைய இயற்கை வண்ணங்களைப் பயன்படுத்துகின்றனர். ஓவியங்களுக்கு பயன்படுத்தும் வண்ணத்தை, வேங்கை மரத்தில் இருந்து எடுக்கப்படும் பிசினைக் கொண்டு தயாரிக்கின்றனர். இந்த பிசினை பதப்படுத்தி தண்ணீர் சேர்த்து பழுப்பு வண்ணத்தை உருவாக்குகின்றனர். இவர்களின் பெரும்பாலான ஓவியங்கள் பழுப்பு நிறத்திலானவை. இலைகளின் பச்சை நிறத்துக்காக சில இலைகளையே பிழிந்து சாறெடுத்து பயன்படுத்துகின்றனர். தற்போது இந்த ஓவியங்களை கேன்வாசிலும் வரைந்து ஓவியக்கண்காட்சி வழியாக விற்பனை செய்கின்றனர்.


</doc>
<doc id="408673" url="https://ta.wikipedia.org/wiki?curid=408673" title="பஜாஜ் குயூட்">
பஜாஜ் குயூட்

பஜாஜ் குயூட் முன்பு பஜாஜ் ஆர்ஈ60 என அழைக்கப்பட்டது (Bajaj Qute, earlier called Bajaj RE60) என்பது நான்குபேர் பயணிக்கும் பின்புற எஞ்சின் கொண்ட மலிவு விலை மகிழுந்து ஆகும். இதை இந்திய நிறுவனமான பஜாஜ் ஆட்டோ நிறுவனம் இந்தியப் போக்குவரத்துச் சந்தையை முதன்மை இலக்காக கொண்டு தயாரித்துள்ளது. இந்த மகிழுந்தானது   பஜாஜ் ஆட்டோ நிறுவனம் தயாரித்த முதல் நான்கு சக்கர வாகனம் ஆகும். இது 2012 ஆம் ஆண்டு ஜனவரி 3 ஆம் தேதி வெளிவந்தது. என்றாலும்  இந்தியாவில், குவாட்ரி சைக்கிள் எனப்படும் நான்கு சக்கரங்களைக் கொண்ட இந்த சிறிய ரக மகிழுந்துகளுக்கு சட்டபூர்வ அனுமதி இல்லாத காரணத்தால் விற்பனைக்கு இன்னும் வரவில்லை.

22 மே 2013 அன்று, இந்திய ஒன்றிய அரசு சட்டபூர்வமாக இந்த மகிழுந்தை குவாட்ரி சைக்கிள் என வகைப்படுத்தியது. இது மணிக்கு  90 கிமீ வேகத்தை எட்ட முடியாத வாகனமாக உள்ளதால், ஆட்டோ ரிக்சாக்களுக்கு பதிலாக வணிக நோக்கங்களுக்காக மட்டுமே பயன்படுத்த அனுமதிக்கப்படுகிறது.

2010 இல், பஜாஜ் ஆட்டோ நிறுவனமானது ரெனால்ட் மற்றும் நிசான் மோட்டார் ஆகியவற்றின் ஒத்துழைப்புடன் 2,500 அமெரிக்க டாலர் விலையில் மகிழுந்தை உருவாக்குவதாக அறிவித்தது, இது சோதனை ஓட்டத்தில் ஒரு லிட்டர் பெட்ரோலுக்கு   (3.3 L/100 km)  செல்லத்தக்கதாகவும், மேலும் மற்ற சிறிய ரகக் மகிழுந்துகள் வெளியிடும் புகை அளவை விட மிக மிகக் குறைவானதாகவும் ( 100 g/km) உள்ளது.

முதன் முதலில் 2012ஆம் ஆண்டு தில்லியில் நடைபெற்ற ஆட்டோமொபைல் கண்காட்சியில் இந்த மகிழுந்தை பஜாஜ் நிறுவனம் காட்சிப்படுத்தியிருந்தது. பஜாஜ் ஆட்டோ நிறுவனமானது குதியுந்து மற்றும் மூன்று சக்கர ஆட்டோ ரிக்சாக்களுக்கு மிகவும் பிரபலமானது, மேலும் இந்தியாவின் இரண்டாவது மிகப்பெரிய இரு சக்கர வாகன உற்பத்தியாளர் மற்றும் மூன்று சக்கர வாகன உற்பத்தியில் உலகளவில் முன்னிலையில் உள்ளது. குயூட் வாகனத்தின் வழியாக நான்கு சக்கர வாகனச் சந்தையில் பஜாஜ் நிறுவனம் முதன்முதலில் நுழைந்துள்ளது. நிறுவனமானது தன் அறிமுகத்தில் இந்த மகிழுந்தானது  செல்லக்கூடியது மற்றும் குறைந்த அளவு கார்பண்டை ஆக்சைடை உமிழக்கூடியது என அறிவித்தது.

இது ஏறக்குறைய ஆட்டோ ரிக்சாவை போன்றதுதான், என்றாலும் ஆட்டோ ரிக்சாவை விட இது பாதுகாப்பானது. இதன் அடிப்படை வடிவமைப்பில் வாடகை மீட்டர் பொறுத்தப்பட்டிருக்கும் ஆனால் இதன் உள்புறம் மகிழுந்தின் தோற்றத்தைக் கொண்டதாக இருக்கும். அத்துடன் இதற்கு ஸ்டீரிங் வீலும் இருக்கும். ஓட்டுநர்  உள்பட நான்கு பேர் இதில் பயணிக்க அனுமதிக்கப்படுவர்.

இந்தக் காரின் பின்புறத்தில் என்ஜினும் அது  200 சிசி திறன் கொண்டதாகவும், ஒற்றை சிலிண்டர் கொண்ட, நான்கு ஸ்டிரோக் இன்ஜினைக் கொண்டது.  இதன் அதிகபட்ச வேகம் மணிக்கு 70 கி.மீ. ஆகும். இந்த என்ஜின் சிஎன்ஜி மற்றும் எல்பிஜி-யில் இயங்கும் வகையிலானது. இதில் மோட்டார் சைக்கிள் உள்ளதைப் போன்று 5 கியர்கள் உள்ளன. இது 400 கிலோ எடைகொண்டதாக உள்ளது. பஜாஜின் முதல் நான்கு சக்கர வாகனத்தின் திருப்பு ஆரமானது 3.5 மீட்டர் ஆகும்.



</doc>
<doc id="408677" url="https://ta.wikipedia.org/wiki?curid=408677" title="ரொமேலு லுக்காக்கு">
ரொமேலு லுக்காக்கு

ரொமுலு மெனாமா லுகாக்கு பொலுங்கோலி ("Romelu Menama Lukaku Bolingoli", 13 மே 1993) பெல்ஜிய தொழில்முறை கால்பந்தாட்ட வீரர். இவர் இங்கிலீஷ் பிரீமியர் லீக் கழகமான மான்செஸ்டர் யுனைடெட் அணியிலும் பெல்ஜியம் தேசிய காற்பந்து அணியிலும் அடிப்பாளராக விளையாடுகிறார். தனது 23வது பிறந்தநாளுக்கு முன்பாக பிரீமியர் லீக் போட்டிகளில்50 கோல்களை அடித்த ஐந்து விளையாட்டாளர்களில் ஒருவராக விளங்குகின்றார். இதே போட்டிகளில் 100 கோல்களை அடித்த ஐந்தாவது மிக இளையவராகவும் உள்ளார். பெல்ஜியம் பன்னாட்டு விளையாட்டாளராக 38 கோல்களை அடித்து சாதனை நிகழ்த்தி உள்ளார்.

லுகாக்கு தனது விளையாட்டு வாழ்வை உள்ளூர் ரூபெல் பூம் அணியில் தொடங்கினார். பின்னர் லியர்செ அணியில் ஆடினார். அங்கிருந்து 2006இல் பெல்ஜிய முதல்நிலை லீக் போட்டிகளில் ஆடிய அன்டர்லெக்ட்டிற்கு மாறினார். தனது 16ஆவது அகவையிலேயே தொழில்முறை விளையாட்டாளராக தொடங்கினார். 2009-10ஆம் ஆண்டுகளில் பெல்ஜிய லீக் போட்டிகளில் மிக கூடுதலான கோல்களை அடித்த சாதனை புரிந்தார். 2011இல் பெல்ஜியத்தின் எபனி காலணியை வென்றார். 2011ஆம் ஆண்டில் செல்சீ அணியில் இணைந்தார். 2014இல் எவர்டன் கழகத்திலும் பின்னர் மான்செஸ்டர் யுனைடெட் கழகத்திலும் இணைந்தார.


</doc>
<doc id="408678" url="https://ta.wikipedia.org/wiki?curid=408678" title="புனிதவதி (திரைப்படம்)">
புனிதவதி (திரைப்படம்)

புனிதவதி 1963 ஆம் ஆண்டு வெளியான ஒரு இந்திய தமிழ்த் திரைப்படமாகும். சி. டி. செட்டியார் தயாரித்து எம். ஆர். விட்டல் ராவ் இயக்கிய இப்படத்தில் ஆர். எஸ். மனோகர், பண்டரிபாய், கே. சாரங்கபாணி, காக்கா ராதாகிருஷ்ணன் மற்றும் பலர் நடித்திருந்தனர்.

ஸ்ரீ சத்ய நாராயணா திரைக்கதை வசனம் எழுதியிருந்தார். ஹுசேன் ரெட்டி இசையமைத்த இத்திரைப்படத்தின் பாடல்களை சுரபி, சுரதா, ஏ. எல். நாராயணன், சுப்பு ஆறுமுகம் ஆகியோர் இயற்றியிருந்தனர். ஹுசேன் ரெட்டி, ஏ. எம். ராஜா, கண்டசாலா, சீர்காழி கோவிந்தராஜன், டி. வி. ரத்தினம், பி. சுசீலா, பி. லீலா, ஜிக்கி, எஸ். ஜானகி, கமலா, ஏ. பி. கோமளா ஆகியோர் பின்னணி பாடியிருந்தனர்.


</doc>
<doc id="408687" url="https://ta.wikipedia.org/wiki?curid=408687" title="தங்கம் சால்கோசெனைடுகள்">
தங்கம் சால்கோசெனைடுகள்

தங்கம் சால்கோசெனைடுகள் "(Gold chalcogenides)" என்பவை தங்கம் உலோகத்துடன் தனிம வரிசை அட்டவணையின் நெடுங்குழு 16 தனிமங்களான சால்கோசென்களில் ஒன்று வினைபுரிந்து உருவாகும் சேர்மத்தைக் குறிக்கும். ஆக்சிசன், கந்தகம், செலீனியம், தெலுரியம், பொலோனியம், லிவர்மோரியம் போன்ற தனிமங்கள் சால்கோசென்களாகும். 
காலாவெரைட்டு, கிரென்னரைட்டு (AuTe2) பெட்சைட்டு ( Ag3AuTe2) மற்றும் சில்வனைட்டு (AgAuTe4) போன்ற இயற்கையில் தோன்றும் தங்கத் தெல்லூரைடுகள் அனைத்தும் தெல்லூரியம் மற்றும் தங்கம் ஆகிய தனிமங்கள் இரண்டுக்கும் பொதுவான சிறுபாண்மை கனிமங்களாகும். தெல்லூரைடின் கனிமங்களின் பட்டியலைக் கண்டால் இயற்கையில் தோன்றும் கனிமங்களான இவற்றைப் பற்றிய கூடுதல் தகவல்களைப் பெற முடியும்.


</doc>
<doc id="408691" url="https://ta.wikipedia.org/wiki?curid=408691" title="ஹாரி கேன்">
ஹாரி கேன்

ஹாரி எட்வர்டு கேன் ("Harry Edward Kane", 28 சூலை 1993) இங்கிலாந்து தொழில்முறை கால்பந்து விளையாட்டாளர். இங்கிலீஷ் பிரீமியர் லீக் போட்டிகளில் டோட்டென்காம் ஆட்சுபர் கால்பந்துக் கழகத்திற்காக அடிப்பாளராகவும் இங்கிலாந்து தேசிய அணியின் அணித்தலைவராகவும் உள்ளார்.

கேன் டோட்டென்காமிற்காக முதலில் யூஈஎஃப்ஏ யூரோப்பா கூட்டிணைவு போட்டியில் 25 ஆகத்து 2011 அன்று விளையாடத் தொடங்கினார். இதற்கு முன்னால் லெய்ட்டன், மில்வால், லெஸ்டர் சிட்டி, நார்விச் சிட்டி கழகங்களுக்கு கடனாக தரப்பட்டு விளையாடியுள்ளார்.

டோட்டென்காமிற்காக வழமையாக 2014–15 பருவத்திலிருந்து விளையாடத் தொடங்கினார். இப்பருவத்தில் 31 கோல்கள் அடித்திருந்தார்; இதில் 21 கோல்கள் லீக் நிலையில் எடுத்திருந்தார். ஆண்டின் இளைய சாதனையாளராகவும் தேர்ந்தெடுக்கப்பட்டார். 2015–16, 2016–17 பருவங்களில் பிரீமியர் லீக்கில் மிக அதிகமான கோல் எடுத்தவராகத் திகழ்ந்தார். டோட்டென்காம் இந்த இரு பருவங்களிலும் யூஈஎஃப்ஏ வாகையர் கூட்டிணைவு போட்டியில் பங்கேற்க தகுதிபெற உதவினார். ஆறுமுறை மாதத்தின் சிறந்த லீக் விளையாட்டாளராக தேர்ந்தெடுக்கப்பட்டார். நான்கு பருவங்களில் ஆண்டின் சிறந்த விளையாட்டாளராகவும் தேர்ந்தெடுக்கப்பட்டார். டோட்டென்காமிற்காக 100 கோல்கள் அடித்துள்ளார். அந்தக் கழகத்தின் அனைத்துக்கால கோல் சாதனையாளர்களின் பட்டியலில் ஆறாம் இடத்தில் உள்ளார்.

பன்னாட்டாளவில் இளையோர் போட்டிகளில் இங்கிலாந்தின் சார்பாக விளையாடியுள்ளார். மார்ச்சு 27, 2015இல் முதன்முதலில் இங்கிலாந்து தேசிய அணிக்காக யூரோ 2016 போட்டிகளின் முன்னேற்பாடுகளின்போது ஆடத்தொடங்கினார். "தி கார்டியன்" இவரை 2017ஆம் ஆண்டில் புவியின் ஐந்தாம் சிறந்த கால்பந்து விளையாட்டு வீரராக தேர்ந்தெடுத்துள்ளது..


</doc>
<doc id="408693" url="https://ta.wikipedia.org/wiki?curid=408693" title="பைபெரோசீன்">
பைபெரோசீன்

பைபெரோசீன் "(Biferrocene)" என்பது [(CH)Fe(CH)] என்ற வாய்ப்பாட்டைக் கொண்ட கரிம உலோகச் சேர்மம் ஆகும். பெர்ரோசீனை முறையான ஐதரசன் பிணைப்பு நீக்க வினைக்கு உட்படுத்துவதால் பைபெரோசீன் உருவாகிறது. இபபெரோசீன் பைபீனைல் மற்றும் பென்சீன் போன்ற சேர்மங்கள் இரண்டுடன் இணைந்த தொடர்பையும் கொண்டுள்ளது. ஆரஞ்சு நிறத்துடன் காற்றில் நிலைப்புத்தன்மை கொண்ட திண்மமாகவும் முனைவற்ற கரிமக் கரைப்பான்களில் கரையக்கூடியதாகவும் உள்ளது.
அயோடோபெரோசீனை உல்மான் பிணைப்பு வினைக்கு உட்படுத்துவதால் பைபெரோசீன் உண்டாகிறது . இதனுடைய ஓர் எலக்ட்ரான் ஆக்சிசனேற்றம் செய்யப்பட்ட வழிப்பொருளான [(CH)Fe(CH)] அயனி ஒரு வகையான கலப்பு இணைதிறன் சேர்மமாக கவனத்தை ஈர்க்கிறது .
பைபெரோசெனைலீன் [Fe(CH)] என்ற சேர்மம் இதனுடன் தொடர்புடைய ஓர் சேர்மமாகும். இதில் அனைத்து சைக்ளோபெண்டாடையீனைல் வளையங்களும் பிணைக்கப்பட்டுள்ளன. பைபெரோசீன் முறையாக ஒரு பல்வேலீன் ஈந்தணைவியிலிருந்து வருவிக்கப்படுகிறது. பைபெரோசெனைலீன் [Fe(CH)] சேர்மம் இரண்டு ஈந்தணைவிகளில் இருந்து வரவழைக்கப்படுகிறது. 


</doc>
<doc id="408703" url="https://ta.wikipedia.org/wiki?curid=408703" title="பெரிலியம் மோனோ ஐதரைடு">
பெரிலியம் மோனோ ஐதரைடு

பெரிலியம் மோனோ ஐதரைடு "(Beryllium monohydride)" என்பது BeH என்ற வாய்ப்பாட்டைக் கொண்ட கனிமச் சேர்மம் ஆகும். மூலக்கூற்று ஆர்பிட்டால் கொள்கையின்படி பிணைப்பின் தரம் அரை என்ற மதிப்பைக் கொண்ட மூலக்கூறுக்கு BeH ஓர் எடுத்துக்காட்டாகும். வாயு நிலையில் மட்டும் அறியப்படுகின்ற சிற்றுறுதியான மோனோதனியுறுப்பு இனமாக பெரிலியம் மோனோஐதரைடு கருதப்படுகிறது. வாயு நிலையில் மட்டும் அறியப்படுகின்ற சிற்றுறுதியான மோனோதனியுறுப்பு இனமாக பெரிலியம் மோனோஐதரைடு கருதப்படுகிறது. பெரிலியம் மோனோஐதரைடில் பெரிலியத்தின் இணைதிறன் ஒன்று மற்றும் ஐதரசனின் இணைதிறனும் ஒன்றாகும்.
பெரிலியம் ஐதரைடில் 5 எலக்ட்ரான்கள் மட்டுமே உள்ளன. இணைதிறன் கூடு முழுவதும் நிரப்பப்படாத நடுநிலை மூலக்கூறுக்கு எளிய உதாரணம் பெரிலியம் மோனோ ஐதரைடு ஆகும். முதல் கொள்கை முறைகளின் திறனளவிடலில் இச்சேர்மம் மிகமுக்கியப் பங்குவகிக்கிறது. இத்தகைய எளிய நிறையுடன் பார்ன்-ஓப்பனெய்மர் தோராய மதிப்பு முறிவை ஆய்வதற்கும் இது முக்கியமானதாகத் திகழ்கிறது. இதன் எளிமை காரணமாக வெளிக்கோள்களின் வளிமண்டலங்கள், குளிர்ந்த நட்சத்திரங்கள் மற்றும் விண்மீனிடை ஊடகம் போன்ற வானியல் சூழல்களில் இச்சேர்மம் இருக்கலாம் என்று எதிர்பார்க்கப்படுகிறது, ஆனால் இதுவரை நம் சூரியனில் மட்டுமே காணப்படுவதாக அறியப்படுகிறது. . 11Be, 11BeH ஐசோடோப்புகளின் நீண்டகால அரைவாழ்நாள் காரணமாக, முதல் ஆலோ நியூக்ளியோனிக் மூலக்கூறு உருவாக்கத்திற்கான முன்னணிச் சேர்மமாகவும் இது கருதப்படுகிறது . 

பெரிலியம் மோனோ ஐதரைடு நிறமாலையியல் ஆய்வுகளில் 1928 ஆம் ஆண்டு முதல் கிட்டத்தட்ட 80 வகையான கோட்பாட்டு ஆய்வுகளில் ஆராயப்பட்டுள்ளது . 
இச்சேர்மத்தின் பிணைப்பு நீளம் 134.2396 (3) பைக்கோ மீட்டர் ஆகும் . பிரிகை ஆற்றல் 17702(200) செ.மீ−1 ஆகும் . 

இருபடி மூலக்கூறான Be2H2 சேர்மமும் 10 கெல்வின் வெப்பநிலை ஆர்கான் அணியில் உணரப்பட்டது . 


</doc>
<doc id="408708" url="https://ta.wikipedia.org/wiki?curid=408708" title="எப்லா இராச்சியம்">
எப்லா இராச்சியம்

எப்லா ("Ebla"; , modern: , Tell Mardikh), சிரியாவின் பண்டைய இராச்சியங்களில் ஒன்றாகும். எப்லா இராச்சியம் கிமு 3500 முதல் கிமு 1600 வரை ஆட்சி செலுத்தியது.
எப்லா பண்பாட்டுத் தொல்லியல் களங்கள், அலெப்போ நகரத்திற்கு தென்மேற்கே 55 கிலோ மீட்டர் தொலைவில், மார்திக் கிராமத்தின் அருகே பண்டைய எப்லா நகரம் இருந்தது. எல்பா நகரம் கிமு 3,000 முதல் கிமு 1600 ஆண்டின் நடுப்பகுதி வரை முக்கிய மையமாக விளங்கியது. எல்பா தொல்லியல் அகழ்வாராய்ச்சியின் படி, எப்லா நாகரீகம், வெண்கலக் காலததில் லெவண்ட், பண்டைய எகிப்து மற்றும் ஊர் நாகரீகத்திற்கு இணையானதாகக் கருதப்படுகிறது. எப்லா நகரம் கிபி 7ம் நூற்றாண்டில் முற்றிலும் அழிவுற்றது. 

துவக்க வெண்கலக் காலத்தில், கிமு 3500ல் குறுநில அரசாகத் தோன்றிய எப்லா இராச்சியம், பன்னாட்டு வணிகத்தில் முன்னேறி, கிழக்கு மற்றும் வடக்கு சிரியாப் பகுதிகளை கைப்பற்றி ஆண்டது.

கிமு 23ம் நூற்றாண்டில் முதல் எப்லா இராச்சியம் அழிக்கப்பட்டது. 

எப்லா இராச்சியம் இரண்டாம் முறையாக, மூன்றாவது ஊர் வம்சத்தவரால் மீண்டும் நிறுவப்பட்டது. மீண்டும் எப்லா இராச்சியம் அழிக்கப்பட்டபோது, அமோரிட்டு பழங்குடிகளால் மீண்டும் மூன்றாவது முறையாக எப்லா இராச்சியம் நிறுவப்பட்டது. இம்மூன்றாம் எப்லா இராச்சியம், கிமு 1600ல் இட்டைட்டுப் பேரரசால் அழிக்கப்படும் வரை ஆட்சி செய்தது.

இரண்டாம் எப்லைட்டுகளின் இராச்சியம் கிமு 2300 முதல் கிமு 2000 வரை ஆட்சி செலுத்தியது.

இரண்டம் எப்லா இராச்சியம் கிமு 2050 முதல் கிமு 2000க்கு உட்பட்ட காலத்தில், அக்காடியப் பேரரசால் அழிந்ததாக கருதப்படுகிறது.
மன்னர் மார்டிக் வம்சத்தின் கீழ் மூன்றாவது எப்லா இராச்சியம், கிமு 2000 – 1800 மற்றும் கிமு 1800–1600 வரை ஆட்சி செய்தது. திட்டமிட்ட நகரமாக எப்லா மீண்டும் கட்டப்பட்டது. 

இப்பட்டியல் முதல் இராச்சியத்தின் பத்து மன்னர்களையும் மற்றும் மூன்றாம் எப்லா இராச்சித்தின் 33 மன்னர்களையும் குறித்துள்ளது. இரண்டாம் இராச்சிய மன்னர்களின் பெயர்கள் இல்லை.




</doc>
<doc id="408725" url="https://ta.wikipedia.org/wiki?curid=408725" title="பேரியம் குரோமேட்டு">
பேரியம் குரோமேட்டு

பேரியம் குரோமேட்டு "(Barium chromate)" என்பது BaCrO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐயுபிஏசி முறையில் இதை டெட்ராக்சோகுரோமேட்டு(VI) என்ற பெயரிட்டு அழைக்கிறார்கள். மஞ்சள் நிற மணல் தூளாக பேரியம் குரோமேட்டு காணப்படுகிறது. நன்கு அறியப்பட்ட ஆக்சிசனேற்ற முகவரான இதை சூடுபடுத்தும்போது பேரியம் அயனிகள் காரணமாக பச்சை நிற சுவாலை உற்பத்தியாகிறது. 

இயற்கையான முறையில் தோன்றும் முதலாவது பேரியம் குரோமேட்டு யோர்டான் நாட்டில் கண்டறியப்பட்டது. யோர்டானின் ஏசெமைட்டு இராச்சியத்திற்கு மரியாதை அளிக்கும் வகையில் பழுப்பு படிகங்கங்களாக பேரியம் குரோமேட்டு காணப்பட்ட பாறைகளுக்கு ஏசெமைட்டுகள் எனப்பெயரிட்டனர். ஏசெமைட்டுப் படிகங்களின் நிறம் இளமஞ்சள் கலந்த பழுப்பில் தொடங்கி அடர் பச்சை கலந்த பழுப்பு நிறம் வரை வீச்செல்லை கொண்டதாக உள்ளது. பொதுவாக இப்படிகங்கள் 1 மிமீ அளவை விடக் குறைவாக இருந்தன. 

ஏசெமைட்டு படிகங்கள் முற்றிலும் பேரியம் குரோமேட்டால் ஆக்கப்பட்டிருக்கவில்லை. அவற்றுடன் சிறிதளவு கந்தகமும் உள்ளடங்கியிருந்தது. வேறுபடுகின்ற படிக வகைகளில் காணப்படும் கந்தக மாசின் வீச்சும் வெவ்வேறு அளவுகளில் மாறுபட்டது. தூய்மைநிறைந்ததாகக் கருதப்படும் அடர் படிகங்கள் Ba1.00(Cr0.93, S0.07)1.00O4 என்ற இயைபும் தூய்மை குறைந்ததாகக் கருதப்படும் படிகங்கள் Ba1.00(Cr0.64, S0.36)1.00O4 என்ற இயைபும் கொண்டிருந்தன .
BaWO4 என்ற மூலக்கூற்று வாய்ப்பாட்டைக் கொண்ட பேரைட்டு கனிமத்துடன் சம கட்டமைப்பு ஒற்றுமையை ஏசெமைட்டு பெற்றுள்ளது . 

பேரியம் ஐதராக்சைடு அல்லது பேரியம் குளோரைடுடன் பொட்டாசியம் குரோமேட்டு சேர்மத்தைச் சேர்த்து வினைபுரியச் செய்வதன் மூலம் பேரியம் குரோமேட்டைத் தயாரிக்கலாம்.


</doc>
<doc id="408741" url="https://ta.wikipedia.org/wiki?curid=408741" title="அனுக்ரீத்தி வாஸ்">
அனுக்ரீத்தி வாஸ்

அனுக்ரீத்தி வாஸ் (Anukreethi vas) இந்திய மாதிரி அழகி ஆவார். இவர் 2018 ஆம் ஆண்டில் புது தில்லியில் நடைபெற்ற பெமினா இந்திய அழகுப் போட்டியில் வெற்றி பெற்றார்.

இவர் திருச்சிராப்பள்ளி, தமிழ்நாட்டில் பிறந்தார். திருச்சியிலுள்ள ஆர். எஸ். கே மேல்நிலைப்பள்ளியில் பள்ளிப்படிப்பை முடித்தார். இவர் இலயோலாக் கல்லூரி, சென்னையில் இளங்கலை பிரெஞ்சு பட்டம் பயின்று வருகிறார். .

இவர் சென்னையில் மாதிரி அழகியாக இருந்து வருகிறார். 


அனுக்ரீத்திக்கு மிஸ் இந்தியா 2018 எனும் பட்டத்தை 2017 ஆம் ஆண்டின் வெற்றியாளரான மனுசி சில்லார் வழங்கினார். மேலும் இந்தப் போட்டியில் சிரிப்பழகி மற்றும் பியூட்டி வித் பர்போஸ் விருதினையும் வென்றார். இந்தப் போட்டியில் வெற்றிபெற்றதன் மூலம் சீனா, சன்யாவில் டிசம்பர், 2018 இல் நடைபெற உள்ள 2018 ஆம் ஆண்டிற்கான உலக அழகி போட்டியில் இந்திய அணி சார்பில் பிரதிநிதித்துவப்படுத்தும் வாய்ப்பினைப் பெற்றுள்ளார்..


</doc>
<doc id="408758" url="https://ta.wikipedia.org/wiki?curid=408758" title="ஐசிசி தேர்வுத் துடுப்பாட்ட வாகையாளர் கோப்பை">
ஐசிசி தேர்வுத் துடுப்பாட்ட வாகையாளர் கோப்பை

ஐசிசி தேர்வுத் துடுப்பாட்ட வாகையாளர் கோப்பை (ICC World Test Championship) என்பது பன்னாட்டுத் துடுப்பாட்ட அவையினால் தேர்வுத் துடுப்பாட்டத்திற்கான போட்டித் தொடராகும். இது 2019 ஆம் ஆண்டில் நடைபெற உள்ளது. இந்தத் தொடரை 2013 ஐசிசி வாகையாளர் கோப்பைக்குப் பதிலாக நடத்தத் திட்டமிடப்பட்டது. ஆனால் இது பின் கைவிடப்பட்டது. பின் சூன், 2017 இல் மீண்டும் இந்தத் தொடரை நடத்துவதற்குத் திட்டமிட்டு பெப்ரவரி-மார்ச், 2021 இல் இரண்டாவது தேர்வுத் துடுப்பாட்ட வாகையாளர் கோப்பையானது இந்தியாவில் நடைபெறும் என அறிவிக்கப்பட்டது.

தேர்வுத் துடுப்பாட்டப் போட்டிகளில் விளையாடத் தகுதி பெற்ற மொத்தமுள்ள 12 அணிகளில் முதல் ஒன்பது இடங்களைப் பிடிக்கும் அணிகள் இந்தத் தொடரில் விளையாடும் தகுதியைப் பெறும்.


ஐசிசி அதிகாரப்பூர்வ வலைத்தளம்

</doc>
<doc id="408770" url="https://ta.wikipedia.org/wiki?curid=408770" title="மடங்கு (கணிதம்)">
மடங்கு (கணிதம்)

அறிவியலில் மடங்கு ("multiple") என்பது ஏதேனுமொரு கணியம் மற்றும் ஒரு முழு எண் இரண்டின் பெருக்குத்தொகை ஆகும். 
அதாவது, "a", "b" இரு கணியங்கள் மற்றும் "b" = "na" ("n" ஒரு முழுவெண்) எனில், "b" என்பது "a" இன் மடங்கு எனப்படும். இதில் "n" என்பது "பெருக்கி" அல்லது "பெருக்கெண்" எனப்படும். "a" என்பது 0 இல்லையெனில், இக்கூற்று ""b"/"a" ஒரு முழுவெண்" என்பதற்குச் சமானமாகும்.

கணிதத்தில் "a" , "b" இரண்டும் முழுவெண்கள் மற்றும் "b" ஆனது "a" இன் மடங்கெனில், "a" என்பது "b" இன் வகுஎண் எனப்படும். அதாவது ""a" ஆனது "b" ஐ வகுக்கும்" எனப்படுகிறது. "a", "b" முழுவெண்கள் இல்லையெனில் மடங்கு என்பதற்குப் பதிலாக "முழுவெண் மடங்கு" என்ற வார்த்தை பயன்படுத்தப்படுகிறது. மடங்கு என்பது வேறுவிதமான பெருக்கல்களுக்கும் பயன்படுத்தப்படுகிறது. எடுத்துக்காட்டாக "p", "q", "r" என்பன மூன்று பல்லுறுப்புக்கோவைகள் மற்றும் "p" = "qr" எனில், "p" பல்லுறுப்புக்கோவையானது, "q" என்ற பல்லுறுப்புக்கோவையின் மடங்கு எனப்படும்.

சில புத்தகங்களில் ""b" என்பது "a" இன் முழுவெண் மடங்கு" என்ற பொருளில், ""a" என்பது "b" இன் உள்மடங்கு" எனக் குறிக்கப்படுகிறது. இது அளவையியல் அலகுகளில் முதன்மை அலகின் உள்மடங்காக அமையும் சிறு அலகுகளைக் குறிக்கப் பயன்படுத்தப்படுகிறது (எடுத்துக்காட்டு: பன்னாட்டு எடைகள் மற்றும் அளவைகள் ஆணையம்). எடுத்துக்காட்டாக ஒரு மில்லிமீட்டர் என்பது மீட்டரின் 1000-மடி உள்மடங்காகும்.

14, 49, –21, 0 என்பவை 7 இன் மடங்குகள்; ஆனால் 3, –6 இரண்டும் 7 இன் மடங்குகள் அல்ல. 




</doc>
<doc id="408774" url="https://ta.wikipedia.org/wiki?curid=408774" title="தெனீசு சேரிசெவ்">
தெனீசு சேரிசெவ்

தெனீசு டிமித்ரியேவிச் சேரிசெவ் ("Denis Dmitriyevich Cheryshev", ; பிறப்பு 26 திசம்பர் 1990) உருசிய தொழில்முறை கால்பந்து விளையாட்டாளர். இவர் எசுப்பானிய கழகம் வில்லாரியல் அணியிலும் உருசிய தேசிய அணியிலும் இடது ஓர ஆட்டக்காரராக விளையாடி வருகிறார்.

ரியல் மாட்ரிடின் இளைஞரணி உருவாக்கிய சேரிசெவ் மூத்த அணியில் 2009இல் இருப்புக்களில் இருந்து வந்தார். 2012இல் முதல் அணியில் அறிமுகப்படுத்தப்பட்டார். செவியா, வில்லாரியல், வேலன்சியா கழக அணிகளுக்கு கடனாகத் தரப்பட்டு விளையாடினார். 2016இல் வில்லாரியல் கழகத்தில் நிரந்தரமாக இணைந்தார்.

இளம் வயது அணிகளில் 45 முறை விளையாடி 23 கோல்களை எடுத்த பின்னர் 2012இல் முதன்முதலாக உருசிய தேசிய அணியில் விளையாடினார். இவர் 2018 உலகக் கோப்பையில் பங்கேற்று வருகிறார்.


</doc>
<doc id="408777" url="https://ta.wikipedia.org/wiki?curid=408777" title="அர்த்தியோம் திசியூபா">
அர்த்தியோம் திசியூபா

அர்த்தியோம் செர்கெயெவிச் திசியூபா ("Artem Sergeyevich Dzyuba"; ; பிறப்பு 22 ஆகத்து 1988) உருசிய தொழில்முறை காற்பந்தாட்ட வீரர். இவர் செனித் செயின்ட் பீட்டர்சுபர்கு கழக அணியிலும் உருசிய தேசிய காற்பந்து அணியிலும் முன்கள அடிப்பாளராக விளையாடி வருகிறார்.

இவர் தமது விளையாட்டு வாழ்வை இசுபார்ட்டக் மாஸ்கோ கழகத்தில் தொடங்கினார். 2006 இல் அறிமுகமான இவர் 166 முறை ஆடி 38 கோல்களை எடுத்துள்ளார். இருமுறை டோம் டோம்ஸ்க் கழகத்திற்கும் ரோஸ்டாவ் கழகத்திற்கும் கடனாக அனுப்பப்பட்டுள்ளார். 2015 இல் தற்போதைய கழகமான செனித்தில் இணைந்தார்.

திசியூபா பன்னாட்டுப் போட்டிகளில் உருசியாவிற்காக 2011 இல் ஆடத் தொடங்கினார். யூரோ 2016, 2018 உலகக்கோப்பை காற்பந்து போட்டிகளில் உருசியாவிற்காக ஆடியுள்ளார்.


</doc>
<doc id="408791" url="https://ta.wikipedia.org/wiki?curid=408791" title="1,3-டையாக்சிடேன் டையோன்">
1,3-டையாக்சிடேன் டையோன்

1,3-டையாக்சிடேன் டையோன் "(1,3-dioxetanedione)" என்பது CO என்ற வாய்ப்பாட்டைக் கொண்ட கரிமச் சேர்மம் ஆகும். இதை 1,3-டையாக்சாசைக்ளோபியூட்டேன்-2,4-டையோன் என்ற பெயராலும் அழைக்கிறார்கள். கருத்தியல் ஆக்சைடான இச்சேர்மம் கார்பன் டை ஆக்சைடின் வளைய இருபடியாக அல்லது 1,3-டையாக்சிடேனின் (1,3-டையாக்சாசைக்ளோபியூட்டேன்) இரட்டைக் கீட்டோனாக கருதப்படுகிறது.

அறை வெப்பநிலையில் இச்சேர்மம் நிலைப்பௌத் தன்மை அற்றதாகக் காணப்படும் என கோட்பாட்டியல் கணக்கீடுகள் தெரிவிக்கின்றன. அரை ஆயுள்காலம் 1.1 μ வினாடிகளுக்கும் குறைவாக இருக்கும் என்றும் −196 ° பாகை செல்சியசு வெப்பநிலைக்குக் கீழ் நிலைப்புத் தன்மை கொண்டிருக்கலாம் என்றும் நம்பப்படுகிறது


</doc>
<doc id="408799" url="https://ta.wikipedia.org/wiki?curid=408799" title="இலுவோயங்">
இலுவோயங்

இலுவோயங், ("Luoyang", ஆங்கிலப்படுத்திய பெயர்: "Loyang") சீனாவின் ஹெய்நான் மாகாணத்தின் மேற்கில் இலுவோ ஆறும் மஞ்சள் ஆறும் இணையும் இடத்தில் அமைந்துள்ள நகரமாகும். மாவட்டநிலையில் நிர்வகிக்கப்படும் இந்த நகரத்தின் கிழக்கே மாகாணத் தலைநகரான செங்சவும், தென்கிழக்கே பிங்டிங்சானும், தெற்கில் நாங்யங்கும் மேற்கில் சான்மென்சியாவும் வடக்கில் ஜியுவாங்கும் வடகிழக்கில் ஜியோசுவோவும் அமைந்துள்ளன. 2010ஆம் ஆண்டு கணக்கெடுப்பின்படி இலுவோயங்கின் பெருநகர் மக்கள்தொகை 6,549,941 ஆகும்; இதில் 1,857,003 மக்கள் நகரைச் சுற்றியுள்ள ஐந்து புறநகர்பகுதிகளில் வசிக்கின்றனர்.

சீனாவின் மத்திய சமவெளியில் அமைந்துள்ள இலுவோயங் சீன நாகரிகத்தின் பிறப்பிடங்களில் ஒன்றாகும். சீன வரலாற்றின் நான்கு தொன்மையான தலைநகரங்களில் இதுவும் ஒன்றாகும்.



</doc>
<doc id="408810" url="https://ta.wikipedia.org/wiki?curid=408810" title="மானாமதுரை வீர அழகர் கோயில்">
மானாமதுரை வீர அழகர் கோயில்

மானாமதுரை வீர அழகர் கோயில் அல்லது சுந்தரராஜ பெருமாள் கோயில் என்பது தமிழ்நாட்டின், சிவகங்கை மாவட்டம், மானாமதுரையில் உள்ள ஒரு திருமால் கோயிலாகும்.

மானாமதுரையில் உள்ள இந்தக் கோயில் 13ஆம் நூற்றாண்டில் கட்டப்பட்டதாகக் கூறப்படுகிறது. இக்கோயிலின் கருவறையில் கிழக்குநோக்கி வீர அழகர் திருமுக மண்டலம் கொண்டு நின்ற கோலத்தில் சேவை சாதிக்கிறார். அவருடன் நிலமகளும் திருமகளும் காட்சி தருகின்றனர். செளந்தரவல்லித் தாயார் எனும் பெயரில் மகாலட்சுமி இங்கு உள்ளார்.
பெருமாளின் வலப்புறம் ஆழ்வார்கள் சேவை சாதிக்கிறார்கள். தென் திசை நோக்கி நின்ற திருக்கோலத்தில் வீர அனுமன் உள்ளார்.
இக்கோயில் தோற்றம்பற்றி நிலவும் கதைப்படி மாவலி வானதிராயன எனும் மன்னனின் கனவில் தோன்றிய பெருமாள், ஓர் எலுமிச்சப்பழத்தை இரண்டாகப் பிளந்து வீசும்படியும், அதன் ஒருபாகம் விழும் இடத்தில் தனக்கு ஒரு கோயிலையும், மறுபாகம் விழுந்த இடத்தில் திருக்குளத்தையும் அமைக்கும்படியும் கூறினார். அதன்படியே மன்னன் செய்தான். இங்கிருக்கும் திருக்குளம் நூபுர கங்கை என அழைக்கப்படுகிறது. திருக்குளத்தின் நீர் எலுமிச்சைச் சாறு போல அமிலத் தன்மையுடன் இருப்பதாகக் கூறப்படுகிறது.

மதுரையில் நடப்பது போலவே இங்கும் 10 நாள் சித்திரைத் திருவிழா நடக்கிறது. மதுரையில் மீனாட்சி என்றால் மானாமதுரையில் ஆனந்தவல்லி. அங்கு சொக்கநாதர் என்றால் இங்கு சோமநாதர். திருமாலிருஞ்சோலையில் எழுந்தருளி சகோதரியின் திருமணத்தைக் காண வருகிறார் கள்ளழகர். அவரைப்போலவே மானாமதுரையில் வீர அழகர் எழுந்தருள்கிறார். வீர அழகருக்கு எதிர் சேவை, திரி எடுத்து சாமியாடுவது, பீச்சாங்குழல் சேவை என அனைத்தும் மதுரையில் நடப்பதுபோலவே இப்பகுதி மக்களாலும் செய்யப்படுகிறது. ஆடி பவுர்ணமியன்று தேர்த்திருவிழா நடக்கிறது.


</doc>
<doc id="408830" url="https://ta.wikipedia.org/wiki?curid=408830" title="வாரான்">
வாரான்

வாரான் ("Oran", , "Wahrān"; பெர்பெர் மொழி: வாரென் அல்லது வெரான்) அல்சீரியாவின் வடமேற்கில் அமைந்துள்ள முதன்மைக் கடலோர நகரம். இதன் வணிக, தொழில்துறை, பண்பாட்டு முதன்மையைக் கொண்டு அல்ஜீரியாவில் தலைநகர் அல்ஜியர்சை அடுத்து இரண்டாவது முதன்மையான நகரமாக கருதப்படுகின்றது. அல்ஜியர்சிலிருந்து 432 கிமீ (268 மை) தொலைவில் உள்ளது. நகரின் மக்கள்தொகை 2008இல் 759,645 ஆக இருந்தது. புறநகர்களை உள்ளடக்கிய பெருநகரப் பகுதியின் மக்கள்தொகை ஏறத்தாழ 1,500,000. மக்கள்தொகைப்படி இது அல்ஜீரியாவின் இரண்டாவது பெரிய நகரமாகும்.

செவிவழிக் காதைகளின்படி பொ.யு 900 இல், இப்பகுதியில் சிங்கங்கள் வாழ்ந்திருந்ததாக கூறப்படுகின்றது. கடைசி இரண்டு சிங்கங்களை வாரான் அருகிலுள்ள மலைமீது வேட்டையாடியதாகவும் நம்பப்படுகின்றது. பிற இலக்கியங்களிலும் இவை "மலைச் சிங்கங்கள்" எனக் குறிப்பிடப்படுகின்றன.



</doc>
<doc id="408840" url="https://ta.wikipedia.org/wiki?curid=408840" title="ஜேனட் டெய்லர்">
ஜேனட் டெய்லர்

ஜேனட் டெய்லர் "(Janet Taylor)" (13 மே 1804 – 25 ஜனவரி 1870) (பிறப்புப் பெயர்: ஜேன் ஆன் அயோன் "(Jane Ann Ionn)" ஓர் ஆங்கிலேய வானியலாளரும் நாவாயியல் வல்லுனரும் ஆவார். இவர் தன் முனைவும் வெற்ரியும் தவழ்ந்த தன் வாழ்நாளில் பல வானியல், நாவாயியல் நூல்களை எழுதியுள்ளார். இத்துறைகளைப் பயிற்றுவிக்க ஒரு கல்விக்கழகத்தையும் நிறுவினார். நாவாயியல் கருவி ஆக்கம், பகிர்தல், பழுதுபார்தலுக்காக ஒரு கிடங்கை நட்த்தினார். இவரது கல்விக்கழகம் கிழக்கிந்தியக் குழுமத்தாலும் டிரினிட்டி இல்லத்தாலும் ஆட்சியமைப்பு அலுவலகத்தாலும் மதிக்கப்பட்டது மட்டுமலாமல் பரிந்துரைக்கவும் பட்டது. இவரது பணிகளை மதித்து இவருக்குப் பாரசீக அரசராலும் நெதர்லாந்து அரசராலும் விருதுகள் வழங்கப்பட்டன அகலாங்கையும் நெட்டாங்கையும் கணக்கிடுவதற்கான இவரது விதி மதிநுட்பம் வாய்ந்ததாக பலராலும் பாராட்டப்பட்ட்தாகும்.

19 ஆம் நூற்றாண்டில் இலண்டனில் அறிவியல் கருவிகளை உருவாக்கிய சில பெண்மணிகளுள் இவர் ஒருவராவார். 1834 இல் பதிவுரிமம் பெற்ற இவரது "மீகாமரின் (Mariner's) கணிப்பான்", ஆட்சியமைப்பு அலுவலகத்தால் பின்னர் நீக்கப்பட்டது.<ref name="doi10.1017/S0007087410001512">


</doc>
<doc id="408842" url="https://ta.wikipedia.org/wiki?curid=408842" title="மோனோநைட்ரசன் மோனோசல்பைடு">
மோனோநைட்ரசன் மோனோசல்பைடு

மோனோநைட்ரசன் மோனோசல்பைடு "(Mononitrogen monosulfide)" என்பது SN என்ற வாய்ப்பாட்டைக் கொண்ட கனிமச் சேர்மம் ஆகும். இதை நைட்ரசன் மோனோசல்பைடு என்ற பெயராலும் அழைப்பர். NO என்ற மூலக்கூற்று வாய்ப்பாட்டைக் கொண்ட தனி உறுப்பான நைட்ரிக் ஆக்சைடின் கந்தகன் ஒத்த வரிசைச் சேர்மமாக இது கருதப்படுகிறது. நைட்ரசன் மற்றும் கந்தகச் சேர்மங்களின் கலவை வழியாக மின்சாரத்தைச் செலுத்தியும், நைட்ரசன் உடன் கந்தக ஆவியை வினைபுரியச் செய்தும் மோனோநைட்ரசன் மோனோசல்பைடைத் தயாரிக்கலாம். இச்சேர்மத்தின் இணைதிறன் எலக்ட்ரான்கள் நைட்ரிக் ஆக்சைடின் இணைதிறன் எலக்ட்ரான்களுடன் ஒத்திருக்கின்றன. விண்வெளிக்குப் புறவெளியில் இச்சேர்மம் முதன்முதலில் Sgr B2 என்ற இராட்சத மூலக்கூறு மேகத்தில் கண்டறியப்பட்டது. அடுத்தடுத்து குளிர்ந்த அடர் மேகங்களிலும் வால்வெள்ளிகளின் உட்கரு உறையிலும் இச்சேர்மம் கண்டறியப்பட்டது .

ஒத்ததிர்வுக் கட்டமைப்பில் மோனோநைட்ரசன் மோனோசல்பைடு காணப்படுகிறது. இதில் பிணைப்பு வரிசை ஒன்றை கொண்டுள்ள ஓர் இனம் மின்சுமை பிரிப்பை முக்கியமான பயன்பாடாகக் கொண்டுள்ளது..

கந்தக நைட்ரைடு 


</doc>
<doc id="408844" url="https://ta.wikipedia.org/wiki?curid=408844" title="கந்தக நைட்ரைடு">
கந்தக நைட்ரைடு

கந்தக நைட்ரைடு "(Sulfur nitride)" என்பது பின்வரும் கந்தகச் சேர்மங்களையும் குறிக்கும்.
கூடுதலாக சில நிலைப்புத்தன்மை அற்ற சேர்மங்களும் அறியப்படுகின்றன.



</doc>
<doc id="408846" url="https://ta.wikipedia.org/wiki?curid=408846" title="ஜேக்குவிலைன் எவிட்">
ஜேக்குவிலைன் எவிட்

ஜேக்குவிலைன் எவிட் "(Jacqueline Hewitt)" (பிறப்பு: செப்டம்பர் 4, 1958) ஓர் அமெரிக்க வானியற்பியலாளர் ஆவார். இவர் தான் அய்ன்சுட்டீன் வலயங்களை முதன்முதலில் கண்டுபிடித்தார்.

எவிட் 1958 செப்டம்பர் 4 இல் வாழ்சிங்டன் டி.சி யில் பிறந்தார். இவரது தந்தையார் வாரன் ஈ, எவிட் ஓய்வுபெற்ற மாநிலச் சட்ட்த்துறையின் பன்னாட்டுச் சட்ட வல்லுனர் ஆவார். இவரது தாயார் கெர்ட்ரூட் (கிரேடெல்)) எவிட் ஆவார். இவர் பிரின் மாவெர் கல்லௌஉரியில் பயின்று 1980 இல் தகைமையுடன் பொருளியலில் இளவல் பட்டம் பெற்றார். பீன்னர் இவர் ஏவர்போர்டு கல்லூரியில் வானியல் வ்குப்பொன்றுக்குச் சென்றுள்ளார். இவ்வகுப்பு இவருக்கு அறிவியலில் ஆர்வங்கொள்ள செய்துள்ளது. இவர் பட்டமேற் படிப்பை மசாசூசட் தொழில்நுட்ப நிறுவனத்தில் பயின்றார். அப்போது இவர் ஈர்ப்பு வில்லைகளை மீப்பெரு அணி கதிரியல் தொலைநோக்கி வழியாக ஆய்வு மேற்கொண்டுள்ளார். ஈர்ப்பலைகள் பேரளவு கதிரியல் அலைகளை வெளியிடுவதால் கதிரியல் தொலைநோக்கியை ஆய்வில் பயன்படுத்த விரும்பியுள்ளார். இந்த ஆய்வுக்கு இவ்வகத் தொலைநோக்கி ஒளியியல் தொலைநோக்கியை விட சால சிறந்ததாகும். இவர் தன் முனைவர் பட்ட்த்தை 1986 இல் இயற்பியலில் பெற்றார். இவர் முனைவர் பட்டத்தை 1988 இல் பெற்றதாக சில தகவல் வாயில்கள் தவறாகத் தெரிவிக்கின்றன.

இவர் 1986 முதல் 1988 வரையில் மசாசூசட் தொழில்நுட்ப நிறுவனத்தில் மிகுநீள அடிக்கோட்டு குறுக்கீட்டளவி அணியின் பகுதியாக முதுமுனைவர் ஆய்வுநல்கை வழங்கப்பட்டார். இவர் தனது பட்டமேற்படிப்பு ஆய்வின் தரவுகளைப் பகுப்பாய்வு செய்யும்போது தன் கணினித் திரையில் ஒரு வலயத்தைக் கண்டார். இது இலியோ விண்மீன்குழுவில் அமைந்திருந்தது. இதுவே முதன்முதலாக்க் கண்டறிந்த அய்ன்சுட்டீன் வலயம் ஆகும். இந்த ஆய்வுக்குப் பிறகு பல அய்ன்சுட்டீன் வலயங்கள் கண்டறியப்பட்டன. இவை முன்பு வானியலாளர்கள் கருதியதை விட புடவியில் மிகப் பரவலாக அமைதல் அறியப்பட்டது. இவை புடவியின் அளவையும் இறுதி கதியையும் அறிய உதவுவதால், அய்ன்சுட்டின் வலயங்கள் மிக முதன்மை வாய்ந்தனவாகும். இவர் 1988 இல் பிரின்சுடன் பல்கலைக்கழகத்தின் வானியற்பியல் துறையில் அறிவியல் ஆராய்ச்சியாளராகப் பணிபுரிந்தார். அங்கு ஒராண்டு ஆய்வுக்குப் பின்னர் உதவி இயற்பியல் பேராசிரியராக மசாசூசட் தொழில்நுட்ப நிறுவனத்துக்குத் திரும்பி வந்து பணியாற்றி 1989 இல் இருந்து முழுநேரப் பேராசிரியராக இருந்துவருகிறார். இவர் அங்கு மின்னணுவியல் துறை கதிர்வானியல் குழு ஆய்வகத்தின் முதன்மை ஆய்வாளராகவும் உள்ளார். இவர் 2002 இல் இருந்து மசாசூசட் தொழில்நுட்ப நிறுவனத்தின் காவ்லி வானியற்பியல், விண்வெளி ஆராய்ச்சிக் கழகத்தின் இயக்குந்ராகவும் உள்ளார்.

இவர் 1990 இல் டேவிட், உலூசைல் பேக்கார்டு அறக்கட்டளையின் ஆய்வுநல்கையைப் பெற்றார். இவரது ஈர்ப்பு வில்லைகளின் பணிக்காக மசாசூசட் சார்ந்த இவரது ஒருசாலை பணியாளர்கள் இவருக்கு 1995-1996 ஆண்டுக்கான அரோல்டு யூகின் எட்கெர்டன் விருது பெற பெயரளித்தனர். இவர் 1995 இல் கதிர்வானியல் பணிக்காக மரியா கோயபர்ட் மேயர் விருதைப் பெற்றார்.

இவருக்கு இரண்டு குழந்தைகள் உண்டு: இவர்களில் கீத் எவிட் இரெட்வைன் 1988 இலும் ஜொனாதன் எவிட் இரெட்வைன் 1993 இலும் பிறந்தனர்.


</doc>
<doc id="408849" url="https://ta.wikipedia.org/wiki?curid=408849" title="சர்கார் (2018 திரைப்படம்)">
சர்கார் (2018 திரைப்படம்)

சர்கார் ("sarkar") என்பது 2018 ஆம் ஆண்டு வெளியான அதிரடித் தமிழ்த் திரைப்படம் ஆகும். இந்தத் திரைப்படத்தை எழுதி, இயக்கியவர் ஏ. ஆர். முருகதாஸ் ஆவார். விஜய், கீர்த்தி சுரேஷ், வரலட்சுமி சரத்குமார் ஆகியோர் முக்கியக் கதாப்பாத்திரத்தில் நடித்துள்ளனர். சனவரி 2018 இல் தொடங்கப்பட்ட இத்திரைப்படமானது, தீபாவளி நாளான நவம்பர் 6, 2018 அன்று வெளியானது. இப்படத்தின் முன்னோட்டக் காட்சிகள் 2018, அக்டோபர் 19 அன்று மாலை வெளியானது.


சர்கார் திரைப்படத்தை சன் படங்கள் நிறுவனம் தயாரிக்க ஏ. ஆர். முருகதாஸ் இயக்குகிறார். இந்தப் படத்தின் தலைப்பானது சூன் 21, 2018 இல் வெளியானது. அதற்கு முன்பு வரை தளபது62 எனும் பெயரிலேயே படப்பிடிப்பானது நடந்து வந்தது. கீர்த்தி சுரேஷ் முக்கியப் பெண் கதாப்பத்திரத்திலும் கிரிஷ் கங்காதரன் ஒளிப்பதிவாளராகவும், டி, சந்தானம் கலை இயக்குநராகவும் ஒப்பந்தம் ஆனார்கள். ஜெயமோகன் எழுத்தாளராகப் பணிபுரியும் இந்தத் திரைப்படமானது சனவரி, 2018 இல் துவங்கியது. மூன்றாவது கட்ட படப்பிடிப்பை மார்ச் மாதத் துவக்கத்தில் அமெரிக்காவில் நடத்தினர்.

பாடல்களுக்கான இசை மற்றும் பின்னணி இசையை ஏ. ஆர். ரகுமான் செய்திருந்தார். 


</doc>
<doc id="408854" url="https://ta.wikipedia.org/wiki?curid=408854" title="வல்லோனியா">
வல்லோனியா

வல்லோனியா ("Wallonia", , , ) பெல்ஜிய மண்டலங்களில் ஒன்று. நாட்டின் தென்பகுதியில் இருப்பதால் வல்லோனியாவில் முதன்மையாக பிரெஞ்சு-பேசுவோர் மிகுந்துள்ளனர். பெல்ஜியத்தில் பிரெஞ்சு பேசுவோரில் 55% பேர் இங்குதான் வசிக்கின்றனர். தவிரவும் நாட்டின் மூன்றில் ஒருபங்கு மக்கள்தொகை இங்குள்ளனர். பிளாண்டர்சுக்கு மாறாக வல்லூன் மண்டலம் பெல்ஜியத்தின் பிரான்சிய சமூகத்துடன் இணைக்கப்படவில்லை. கிழக்கிலுள்ள செருமானியம் பேசும் சிறுபான்மையினர் பெல்ஜியத்தின் செருமானிய சமூகத்தின் அங்கமாகும். பெல்ஜியத்தின் மொழிவாரி சமூகங்கள் (பிளம்மிய,பிரான்சிய,இடாய்ச்சு மூன்று சமூகங்கள்) பண்பாட்டு மற்றும் கல்விக்கான முழு அதிகாரம் பெற்றவை. இவற்றிற்கு தனியான அரசும் சட்டமன்றமும் உள்ளன. 

தொழிற்புரட்சியின்போது தொழில்முனைப்பில் வல்லோனியா இங்கிலாந்திற்கு அடுத்த நிலையில் இருந்தது. இங்குள்ள நிலக்கரி, இரும்பு படுவுகள் இதற்கு உறுதுணையாக இருந்தன. இதனால் இந்த மண்டலம் 19ஆம் நூற்றாண்டின் துவக்கத்திலிருந்து இருபதாம் நூற்றாண்டு வரை செல்வச்செழிப்புடன் இருந்தது. பெல்ஜியத்தின் வளமிக்க பாதியாக விளங்கியது. ஆனால் இரண்டாம் உலகப் போருக்குப் பின்னர் கனரகத் தொழிற்சாலைகளின் முக்கியத்துவம் பெரிதும் குறைந்தது; பிளெம்மிய மண்டலம் வல்லோனியாவை விட செல்வம் மிகுந்ததாக மாறியது. வல்லோனியாவில் தற்காலத்தில் வேலையின்மை மிகுந்துள்ளது; பிளாண்டர்சை விட வல்லோனியாவின் மொ. உ .உ குறிப்பிடத்தக்களவில் குறைவாக உள்ளது. இருபகுதிகளுக்குமிடையேயான பொருளியல் ஏற்றத்தாழ்வுகளும் மொழி பிரிவினையும் பெல்ஜியத்தின் அரசியலில் முதன்மையான சிக்கலாக விளைந்துள்ளது. பிளாண்டர்சு தனிநாடு கோருமளவில் இந்த முரண்பாடு பெரிதாகியுள்ளது. 

வல்லோனியாவின் தலைநகரம் நமூராக இருப்பினும் மிகப்பெரும் மக்கள்தொகை உடைய நகரமாக சார்லெராய் உள்ளது. வல்லோனியாவின் பெரும்பாலான முதன்மை நகரங்களும் மூன்றில் ஒருபங்கு மக்கள்தொகையும் சாம்ப்ரே- மெயூசு பள்ளத்தாக்குப் பகுதியில் உள்ளன. இந்த பள்ளத்தாக்குப் பகுதியே முன்னர் பெல்ஜியத்தின் தொழில்துறையின் மையப்பகுதியாக இருந்தது. வடக்கிலுள்ள மத்திய பெல்ஜிய சமவெளி, பிளாண்டர்சு போலவே, வேளாண்மைக்கு ஏற்றது. தென்கிழக்கிலுள்ள ஆர்டென் காடு, குன்றுப்பகுதியாகவும் மிகவும் குறைந்த மக்களடர்த்தி கொண்டதாகவும் விளங்குகிறது. வல்லோனியாவின் வடக்கில் பிளாண்டர்சும் நெதர்லாந்தும், தெற்கில் பிரான்சும் கிழக்கில் ஜெர்மனியும் லக்சம்பர்க்கும் எல்லைகளாக உள்ளன. 1980 முதல் வல்லோனியா பிரான்கோபோனியில் அங்கத்தினராக உள்ளது.


</doc>
<doc id="408864" url="https://ta.wikipedia.org/wiki?curid=408864" title="பிளாட்டினம் டெட்ராபுளோரைடு">
பிளாட்டினம் டெட்ராபுளோரைடு

பிளாட்டினம் டெட்ராபுளோரைடு "(Platinum tetrafluoride)" என்பது PtF என்ற வாய்ப்பாட்டைக் கொண்ட கனிமச் சேர்மம் ஆகும். |திண்ம நிலையில் எண்முக ஒருங்கிணைவு வடிவ பிளாட்டினம்(IV) தோற்றத்தைத் தருகிறது.

பிளாட்டினம் உலோகத்தை ஐதரசன் புளோரைடு முன்னிலையில் புளோரினேற்றம் செய்து என்றி மோய்சான் முதன்முதலில் இதைத் தயாரித்தார் . பிளாட்டினம் எக்சாபுளோரைடைச் சிதைவடையச் செய்து நவீன முறையில் பிளாட்டினம் டெட்ராபுளோரைடைத் தயாரிக்கிறார்கள் . 

298.15 கெல்வின் வெப்பநிலையில் பிளாட்டினம் டெட்ராபுளோரைடு தனி மூலக்கூறுகளைக் கொண்டுள்ளது. இதனுடைய பதங்கமாதல் வெப்பம் 210 கிலோயூல்மோல்−1 ஆகும் . தூளாக்கப்பட்ட நிலையில் பிளாட்டினம் டெட்ராபுளோரைடின் அசல் பகுப்பாய்வு நான்முக மூலக்கூற்று வடிவத்தை பரிந்துரைக்கிறது. ஆனால் பிந்தைய பகுப்பாய்வு முறைகள் பல என்முக வடிவத்தை அடையாளப்படுத்துகின்றன. இவ்வடிவில் ஒவ்வொரு பிளாட்டினத்தின் மீதும் ஆறு புளோரின்களில் நான்கு புளோரின்கள் அடுத்துள்ள பிளாட்டின மையத்துடன் பாலம் அமைக்கின்றன .

நீரில் கரைந்து கரைசலாகக் உள்ள பிளாட்டினம் டெட்ராபுளோரைடு ரைசல் செம்பழுப்பு நிறத்தில் காணப்படுகிறது. ஆனால் விரைவாக இது சிதைவடைந்து வெப்பத்தை விடுவித்து ஆரஞ்சு நிற பிளாட்டினம் டை ஆக்சைடு ஐதரேட்டு வீழ்படிவாகவும் புளோரோ பிளாட்டினிக் அமிலமாகவும் மாறுகிறது . செஞ்சூட்டு வெப்பநிலைக்குச் சூடுபடுத்தினால் பிளாட்டினம் டெட்ராபுளோரைடு பிளாட்டினம் உலோகமாகவும் புளோரினாகவும் சிதைவடைகிறது. கண்ணாடியுடனான தொடர்புடன் சூடுபடுத்தப்பட்டால் சிலிக்கன் டெட்ராபுளோரைடு வாயு பிளாட்டினம் உலோகத்துடன் உருவாகிறது . 
செலீனியம் டெட்ராபுளோரைடு மற்றும் புரோமின் டிரைபுளோரைடு ஆகியவற்றுடன் வினைபுரியும்போது கூட்டு விளைபொருட்களைக் கொடுக்கிறது . BF3, PF3, BCl3, மற்றும் PCl3.போன்றவற்றுடன் வினைபுரியும்போது ஆவியாகக்கூடிய படிகக்கூட்டு விளைபொருட்களாகவும் உருவாகிறது .

புளோரோபிளாட்டினேட்டு உப்புகள் PtF62− அயனிகளைக் கொண்டுள்ளன. H2PtF6 என்ற வாய்ப்பாட்டைக் கொண்ட புளோரோபிளாட்டினிக் அமிலம் மஞ்சள் நிற படிகங்களாக உருவாகிறது. இது காற்றிலுள்ள நீரை உறிஞ்சிக் கொள்கிறது. அமோனியம், சோடியம், மக்னீசியம், கால்சியம், இசுட்ரோன்சியம் மற்றும் இலந்தனம் புளோரோபிளாட்டினேட்டு உப்புகள் நீரில் கரையக்கூடியனவாக உள்ளன . பொட்டாசியம், ருபீடியம், சீசியம் மற்றும் பேரியம் உப்புகள் நீரில் கரைவதில்லை . 


</doc>
<doc id="408869" url="https://ta.wikipedia.org/wiki?curid=408869" title="பூங்கா">
பூங்கா

பூங்கா எனப்படுவது மனிதர்களின் மகிழ்விற்காகவும் பொழுதுபோக்குவதற்காகவும் இயற்கையாக (அல்லது செயற்கையாக தாவரங்களை நட்டு) ஒதுக்கப்பட்டுள்ள இடமாகும். சிறப்புப் பூங்காக்கள் பாதுகாக்கப்பட்ட உயிரினங்களையும் தாவரவினங்களையும் கொண்டதாகவும் அல்லது இயற்கை வாழ்விடங்களாகவும் இருக்கும். நகரியமாக்கலின் தாக்கமாக செயற்கையான பூங்காவிடங்கள் நகரத் திட்டமிடலின்போது ஒதுக்கப்படுகின்றன. பூங்காக்களில் புல் தரைகள், பாறை, மண், மரங்களைக் காணலாம்; தவிரவும் கட்டிடங்களும் நினைவுச் சின்னங்கள், நீரூற்றுக்கள் போன்ற கட்டமைப்புக்களும் விளையாட்டுத் திடல்களும் அமைக்கப்படலாம். பல பெரிய பூங்காக்களில் கால்பந்து, அடிபந்தாட்டம், கால்பந்தாட்டம் போன்றவையும் கூடைப் பந்தாட்டம் போன்றவற்றிற்கான கட்டமைப்புக்களும் இருக்கும். உடற்பயிற்சி கூடங்களும் நடைப்பயிற்சி தடங்களும் மிதிச்சக்கர வண்டித்தடங்களும் அமைக்கப்பட்டிருக்கும். சில பூங்காக்கள் நீர்நிலைகளை அடுத்து இருக்கும். இவற்றில் நீர் விளையாட்டுக்களுக்கான வசதிகளும் செய்யப்பட்டிருக்கும். பெருநகர்ப்புறங்களில் உள்ள பெரும்பாலான பூங்காக்கள் மிகச் சிறியதாக இருக்கின்றன. இது குடிமக்கள் 10 நிமிட நடையில் சென்றடையக் கூடியதாக அமைக்கப்பட்டிருக்கும். நகரியப் பூங்காக்களில் உட்கார இருக்கைகள் அமைக்கப்பட்டிருக்கும். சிலவற்றில் மகிழுலா மேசைகளும் திறந்தவெளிச் சமையலுக்கான அமைப்புகளும் கட்டமைக்கட்டிருக்கலாம். 

பரந்த இயற்கையிடங்களில் மிகப்பெரும் பூங்காக்கள் பல்லாயிரக்கணக்கான சதுர மீட்டர் பரப்பில் அமைந்துள்ளன. இங்கு மிகுந்த வனவிலங்குகளையும் குன்றுகள், ஆறுகள், அருவிகள் போன்ற இயற்கையான புவியியல் கூறுகளையும் காணவியலும். இவ்விடங்களில் நிகழ்காட்சிகளும் உல்லாசப் பயணச் சுற்றுக்களும் உணவகங்களும் சாகச விளையாட்டுக்களும் கட்டமைக்கப்பட்டிருக்கும். இத்தகைய பெரிய பூங்காக்களில் கூடாரம் அமைத்துக் கொண்டு முகாமிடுதலும் அனுமதிக்கப்படுகிறது. சில சிறப்புப் பூங்காக்கள் சட்டங்களால் பாதுகாக்கப்பட்டுள்ளன; அவற்றில் பூங்காவின் சட்டவிதிமுறைகளுக்கேற்ப வருகையாளர்களின் நடத்தை கண்காணிக்கப்படுகிறது. திறந்தவெளி தீ மூட்டல், கண்ணாடிப் புட்டிகளை உடைத்தல், நெகிழிக் குப்பைகள் போன்றவை தடை செய்யப்படுகின்றன. பெரிய தேசிய மற்றும் துணைதேசிய பூங்காக்கள் ஓர் பூங்காக் காவலர் (அல்லது வனப்பாதுகாவலர்) தலைமையில் கண்காணிக்கப்பட்டு பராமரிக்கப்படுகின்றது. இப்பெரிய பூங்காக்களில் கோடைகாலத்தில் மலையேறுதல், படகு வலித்தல் போன்றவையும் பனி மிகுந்த மிக வடக்கு நாடுகளில் குளிர்காலத்தில் பனிச்சறுக்கு விளையாட்டுக்களும் நடைபெறுகின்றன.


</doc>
<doc id="408882" url="https://ta.wikipedia.org/wiki?curid=408882" title="சென்னமல்லீசுவரர் கோயில்">
சென்னமல்லீசுவரர் கோயில்

சென்னமல்லீசுவரர் கோயில் அல்லது மல்லிகேஸ்வரர் திருக்கோவில், மல்லிகார்ஜுனர் திருக்கோவில் (Mallikesvarar Temple, Chennai) என்பது சென்னை நகரம் உருவாகிக் கொண்டிருந்த காலகட்டத்தில் கட்டபட்ட முதல் கோயிலாகும். சென்னமல்லீசுவரர் கோயிலானது தேவராஜ முதலியார் தெரு, சௌகார்பேட்டை, சென்னையில் அமைந்துள்ளது. பிரித்தானிய கிழக்கிந்திய நிறுவனம் வழங்கிய நிதி உதவியுடன் கட்டப்பட்ட கோயில்களில் இதுவும் ஒன்று.
தற்போதைய சென்னை உயர்நீதிமன்றம் இருக்கும் வளாகத்தில் இருந்த சென்னகேசவப் பெருமாள் கோயில் மற்றும் சென்னமல்லீசுவரர் கோயில் போன்றவற்றை, பிரித்தானிய கிழக்கிந்திய நிறுவனம் தங்களது வணிக வசதிக்காக 1757ஆம் ஆண்டில் இடித்த போது, பொதுமக்கள் ஆவேசமடைந்தனர். பின்னர் கம்பேனி நிறுவனத்தார், மணலி முத்துகிருஷ்ண முதலியாருக்கு இடமும் பொருளும் கொடுத்து, 1762ஆம் ஆண்டில் தற்போது உள்ள இடத்தில் இந்த இருகோயில்களும் அடுத்தடுத்து மீண்டும் கட்டப்பட்டன. இந்த இரண்டு கோயில்களையும் இணைத்து பட்டணம் கோவில் என்று அப்பகுதி மக்கள் அழைக்கிறனர். 
சென்னமல்லீஸ்வரர் திருக்கோயிலின் நுழைவு வாயிலில் மணிமண்டபம் ஒன்று காணப்படுகிறது. உள்ளே நுழைந்ததும் பிரசன்ன விநாயகர் காட்சியளிக்கிறார். மேற்குப் பிராகாரத்தில் வில்வ மரமும் முருகர் சன்னிதியும் உள்ளன. அன்னை பிரமராம்பிகைக்கு தனிச் சன்னிதி உள்ளது. வடக்குப் பிராகாரத்தில் அருணகிரிநாதர் தனிச் சன்னிதியில் உள்ளார். அருணகிரிநாதருக்கு தனிச் சன்னிதி அமைந்த ஆலயங்கள் குறைவு. அவற்றில் இதுவும் ஒன்று. 


</doc>
<doc id="408884" url="https://ta.wikipedia.org/wiki?curid=408884" title="எலன் தோடுசன் பிரின்சு">
எலன் தோடுசன் பிரின்சு

எலன் தோடுசன் பிரின்சு "(Helen Dodson Prince)" (திசம்பர் 31, 1905 – பிப்ரவரி 4, 2002) ஓர் அமெரிக்க வானியலாளர் ஆவார். இவர் மிச்சிகன் ப்ல்கலைக்கழகத்தில் முன்னோடியாக சூரியத் தணல்வீச்சுகள் பற்றி ஆய்வு செய்த்ஹவர் ஆவார்.

தோடுசன் எனப்படும் எலன் பிரின்சு மேரிலாந்து பால்டிமோரில் 1905 திசம்பர் 31 இல் எலன் வால்டேருக்கும் என்றி கிளே தோடுசனுக்கும் மகவாகப் பிறந்தார். இயற்பியலிலும் கணிதத்திலும் வல்லமை பெற்ற இவர், கவுச்சர் கல்லூரியில் கணித்வியல் படிக்க முழுக் கல்விநல்கையைப் பெற்றார். இங்கு இவர் 1927 இல் இளங்கலைப் பட்டம் பெற்றார். இவர் தன் பட்டப்படிப்பின்போது வானியல் பயில பேராசிரியர் புளோரன்சு பி. இலெவிசு ஆர்வம் ஊட்டியுள்ளார். இவர் மிச்சிகன் பல்கலைக்கழகத்தில் தொடர்ந்து படித்து 1932 இல் முதுவர் பட்டமும் 1934 இல் முனைவர் பட்டமும் வானியலில் பெற்றுள்ளார். இவரது முனைவர் பட்ட ஆய்வுரையின் தலைப்பு " 25 ஓரியானிசு கதிர்நிரல் ஆய்வு (A Study of the Spectrum of 25 Orionis)" என்பதாகும்.

இவர் வெல்லெசுலி கல்லூரியில் 1933 முதல் 1945 வரை வானியல் உதவிப் பேராசிரியராக பணிபுரிந்துள்ளார். இவர் 1934, 1935 ஆம் ஆண்டுக் கோடைக் காலத்தில் மரியா மிட்செல் வான்காணகத்தில் காலங்கழித்துள்ளார். அங்கு 25 ஓரியானிசு கதிர்நிரல் ஆய்வில் தொடர்ந்து மீண்டும் ஈடுபட்டுள்ளார். இவரது கண்டுபிடிப்புகள் பின்னர் வானியற்பியல் இதழில் வெளியிடப்பட்டுள்ளன. இவர் 1938, 1939 ஆம் அண்டுக் கோடைக் காலத்தில் பாரிசு வான்காணகத்தில் ஆய்வு செய்யும்போது இவரது ஆர்வம் சூரியச் செயல்பாடுகளுக்குத் திரும்பியது. இவர் 1943 முதல் 1945 வரை ம்சாசூசட் தொழில்நுட்ப நிறுவனத்தில் கதிர்வீச்சு ஆய்வகத்தில் பணிபுரியும்போது, இவர் இராடார் உருவாக்கத்தில் கணிசமான பங்களிப்புகள் செய்துள்ளார். இரண்டாம் உலகப் போருக்குப் பின், இவர் கவுச்சர் கல்லூரிக்குத் திரும்பிவந்து சேர்ந்தார். அங்கு இவர் 1945 முதல் 1950 வரை வானியல் பேராசிரியராக இருந்தார். இவர் தன் ஆய்வை 1947 இல் ஆய்வை மெக்மேத் கல்பர்ட் வான்காணகத்தில் தொடங்கினார். உடன் மசாசூசட் தொழில்நுட்ப நிறுவனத்தில் இருந்து விலகி, மிச்சிகனில் இணை இயக்குந்ராகவும் வானியல் பேராசிரியராகவும் சேர்ந்தார்.

இவர் 1932 இல் கவுச்சர் கல்லூரியில் இருந்து தீன் வான் மீட்டர் ஆய்வுநல்கையைப் பெற்றார். இவர் 1954 இல் வானியலுக்கானஆன்னி ஜம்ப் கெனான் விருதை பெற்றார் இவர் 1974 இல் மிச்சிகன் பல்கலைக்கழகத்தில் இருந்து புலத் தனித்தகைமை ஈட்ட விருதைப் பெற்றார். இவர் தன் வாழ்நாள் முழுவது சூரியத் தணல்வீச்சுக் குறித்து 130 அளவுக்கும் மேற்பட்ட ஆய்வுக் கட்டுரைகளை வெளியிட்டுள்ளார்.


</doc>
<doc id="408888" url="https://ta.wikipedia.org/wiki?curid=408888" title="ஈத்தர் ஏ. நட்சன்">
ஈத்தர் ஏ. நட்சன்

ஈத்தர் ஏ. நட்சன் "(Heather A. Knutson)" ஓர் அமெரிக்க வானியற்பியலாளர் ஆவார். இவர் கலிபோர்னியா தொழில்நுட்ப நிறுவனத்தில் உதவிப் பேராசிரியராக புவியியல், கோள் அறிவியல் பிரிவில் உள்ளார். இவர் புறக்கோள்களின் உருவாக்கம், இயைபுக் கூறுகளில் ஆய்வு மேற்கொள்கிறார். இவர் தனது புறக்கோள் வளிமண்டலங்களின் ஆய்வுக்காக அமெரிக்க வானியல் கழகத்தின் வானியலுக்கான நியூட்டன் இலேசி பியர்சு பரிசை வென்றுள்ளார்.<ref name="https://aas.org/grants-and-prizes/newton-lacy-pierce-prize-astronomy">American Astronomical Society: Newton Lacy Pierce Prize in Astronomy | American Astronomical Society, accessdate: June 15, 2016</ref>

"மக்கள் அறிவியல்" இவரை “ வளிமண்டலக் கள வெப்பநிலை, வானிலை, இயைபுக் கூறுகளைக் கண்டறியும் முதல் புறக்கோள் வானிலையியலாளர்” எனக் கூறுகிறது. 

இவர் ஜான் ஆப்கின்சு பல்கலைக்கழகத்தில் இயற்பியல் இளவல் பட்டம் படிக்கும்போது, பகுதி நேரமாக விண்வெளித் தொலைநோக்கி அறிவியல் நிறுவனத்தில் அகப்பயிற்சியாளராக இருந்துள்ளார். இவர் 2004 இல் இயற்பியலில் இளம் அறிவியல் பட்டத்தைத் துறை, பல்கலைக்கழகத் தகைமையோடு பெற்றுள்ளார்.

இவர் தன் ஆய்வுரையை 2009 இல் முனைவர் பட்டம் பெற வழங்கியுள்ளார். ஆர்வார்டு பல்கலைக்கழகத்தில் 2009 இல் வானியலில் முனைவர் பட்டத்தை ஈட்டினார். இவரது மிக அண்மைக் கண்டுபிடிப்பு தோராயமாக அரைப்பகுதி வளிமப் பெருங்கோள்கள் தம்மில் இருந்து தொலைவில் வட்டணையில் சுற்றும் துணைக்கோள்களைப் பெற்றுள்ளன என்பதாகும், இந்த முடிவு, வெப்பமிகும் புற வியாழன்களின் உருவாக்கத்தின்போது ஏற்பட்ட கோள்நகர்வை உறுதிபடுத்துகிறது.




</doc>
<doc id="408895" url="https://ta.wikipedia.org/wiki?curid=408895" title="ஜேன் லூ">
ஜேன் லூ

முனைவர் ஜேன் எக்சு. லூ "(Jane X. Luu)" (வியட்நாம் மொழி: லூ லே ஆங் "(Lưu Lệ Hằng)"; பிறப்பு: ஜூலை 1963) அமெரிக்க-வியட்நாம் வானியலாளர் ஆவார். இவர் கியூப்பர் பட்டையையும் அதன் பெரிய வான்பொருள்களையும் கண்டுபிடித்து அவற்ரின் பான்மைகளை விளக்கியமைக்காக டேவிட் சி. யெவிட்டுடன் இணைந்து காவ்லி பரிசும் 2012 அம் ஆண்டுக்கான மிக்கெல் பிரவுன் பரிசும் பெற்றார். சூரியக் குடும்பக் கோள் அமைப்புகளின் வரலாற்றினைப் புரிந்துகொள்வதற்கான மபெரும் முன்னேற்றமாக அமைந்தது"

இவர் 1963 இல் தென்வியட்நாம் அமெரிக்கப் படையின் மொழிபெயர்ப்பாளருக்கு மகளாகப் பிறந்தார். இளமையில் இவருக்கு இவரது பிரெஞ்சு மொழியைக் கற்பித்தார்; இந்நிகழ்ச்சி இவருக்கு வாழ்நாள் முழுவதும் மொழிகள்பால் ஆர்வத்தை வளர்த்தது.

தென்வியட்நாமிய அரசு (சாய்கோன் வீழ்ந்ததும்) வீழ்ந்ததும் இவர் 1975 இல் அமெரிக்காவுக்குப் புலம்பெயர்ந்துள்ளார். இவரும் இவரது குடும்பமும் சொந்த உறவினர் வாழ்ந்த காந்துக்கியில் கு௶இயேறி வாழ்ந்தனர். இவர் தாரைச் செலுத்த ஆய்வகத்துக்கு வந்து பார்த்தபோது இவருக்கு வானியலில் ஆர்வம் கவிந்தது. She attended Stanford University, receiving her bachelor's degree in 1984.

இவர் பெர்க்கேலி கலிபோர்னியா பல்கலைக்கழகத்திலும் மசாசூசட் தொழில்நுட்ப நிறுவனத்திலும் பட்டப்படிப்பு படிக்கும்போதே டேவிட் சி. யெவிட்டுடன் இணைந்து கியூப்பர் பட்டையைக் கண்டுபிடித்துள்ளார். இருவரும் ஐந்தாண்டு நோக்கீடுகளுக்குப் பிறகு 1992 இல், புளூட்டோவையும் அதன் மிகப் பெரிய நிலாவான சாரானையும் தவிர, முதல் கியூப்பர் பட்டை வான்பொருளைக் கண்டுபிடித்தனர்; இதற்கு இவர்கள் இருவரும் அவாய்ப் பல்கலைக்கழகத்தின் மவுனா கீயில் உள்ள 2.2 மீ தொலைநோக்கியைப் பயன்படுத்தினர். இந்த வான்பொருள் (15760) 1992 QB1 என்பதாகும். இதற்கு இவரும் யெவிட்டும் புன்னகையாள் எனச் செல்லப் பெயரிட்டனர்.அமெரிக்க வானியல் கழகம் இவருக்கு 1991 இல் வானியலுக்கான ஆன்னி ஜம்ப் கெனான் விருதை வழங்கியது. இவர் 1992 இல் விண்வெளித் தொலைநோக்கி அறிவியல் நிறுவனத்தின் அபுள் ஆய்வுநல்கையைப் பெற்றார். இவர் பெர்க்கேலி கலிபோர்னியா பல்கலைக்கழகத்தை ஓம்புதல் நிறுவனமாகத் தேர்ந்தெடுத்தார். முதன்மைப் பட்டைச் சிறுகோள் 5430 லூ இவரது நினைவாகப் பெயரிடப்பட்டுள்ளது.இவர் 1992 இல் மசாசூசட் தொழில்நுட்ப நிறுவனத்தில் தன் முனைவர் பட்டத்தைப் பெற்றார்.

முனைவர் பட்டம் பெற்றதும், இவர் 1994 இல் இருந்து ஆர்வார்டு பல்கைக்கழகத்தில் பேராசிரியராகப் பணி செய்தார். இவர் நெதர்லாந்து இலெய்டன் பல்கலைக்கழகத்திலும் பணி செய்துள்ளார். ஐரோப்பா வாழ்க்கைக்குப் பிறகு, அமெரிக்காவுக்குத் திரும்பிவந்து மசாசூசட் தொழில்நுட்பக் கழகத்தின் இலிங்கன் ஆய்வகக் கருவிகள் புலத்தில் முதுநிலை அறிவியலாளராக வேலை மேற்கொண்டு வருகிறார்.

இவரும் யெவிட்டும் 2004 திசம்பரில், 50000 குவாவோவர் எனும்பிகப் பெரிய கியூப்பர் பட்டை வான்பொருளில் படிக வடிவப் பனிக்கட்டி உள்லதாக்க் கண்டுபிடித்து அறிவித்தனர்.ரிவர்கல் அதில் அம்மோவியா நீரகவேற்று இருப்பதற்கான நிலமைகளையும் கண்டுள்ளனர். இவர்கள் இந்த பனிக்கட்டி தரையடியில் தோன்றி, சில மில்லியன் ஆண்டுகட்கு முன்னர் மற்றொரு கியூப்பர் பட்டை வான்பொருளோடு மோதும்போது வெளியேறி இருக்கலாம் என்ற கோட்பாட்டையும் வெளியிட்டனர்.

இவரும் யெவிட்டும் இணைந்து 2012 இல் இலாசு ஏஞ்சலீசு கலிபோர்னியா பல்கலைக்கழகத்தின் இழ்சா பரிசைப் பெற்றனர். "இப்பரிசு இவர்கள் இருவரும் நெப்டியூன் கடப்பு வான்பொருள்களைக் கண்டுபிடித்து அவற்றின் பான்மைகளையும் விவரித்தமைக்காக வழங்கப்பட்டது. இந்த நெப்டியூன் வான்பொருள்கள் சூரியனின் உருவாக்கம் சார்ந்த தொல்பொருள்களும் நெங்கலமாகத் தேடிக்கொண்டிருந்த சிற்றலைவுநேர வால்வெள்ளிகளுக்கான வாயிலும் ஆகும்." இவர் காவ்லி பரிசை யெவிட், மைக்கேல் ஈ. பிரவுன் ஆகிய இருவருடனும் பெற்றார். "இப்பரிசு இவர்கள் மூவரும் கியூப்ப பட்டையையும் அதன் மிகப் பெரிய வான்பொருள்களையும் கண்டுபிடித்து அவற்றின் பான்மைகளை விவரித்தமைக்காக வழங்கப்பட்டது. இது நம் சூர்யக் குடும்பக் கோள்கள் அமைப்பின் வரலாற்றைப் புரிந்துகொள்வதைப் பெரிதும் மேம்படுத்திட வழிவகுத்தது”.

இவர் பயணத்தை விரும்புபவர். நேப்பாவில் இவர் குழந்தைகளைக் காப்போம் அமைப்பில் பணிபுரிந்துள்ளார். இவர் பலவகைக் களச் செயல்பாடுகளில் ஈடுபடுபவர்னிவர் செல்லோ விளையடுவார். இவர் தன் கணவராகிய வானியலாளர் உரோன்னி ஊகர்வர்ப்பை நெதெர்லாந்து இலெய்டனில் சந்தித்தார்.






</doc>
<doc id="408900" url="https://ta.wikipedia.org/wiki?curid=408900" title="ஜேனட் அக்கியூழ்சு மத்தேய்">
ஜேனட் அக்கியூழ்சு மத்தேய்

ஜேனட் அக்கியூழ்சு மத்தேய் ("Janet Akyüz Mattei"; ஜனவரி 2, 1943 – மார்ச்சு 22, 2004) ஒரு துருக்கி-அமெரிக்க வானியலாளர் ஆவார். இவர் 1973 முதல் 2004 வரையில் அமெரிக்க மாறும் விண்மீன்கள் நோக்கீட்டாளர் கழகத்தின் இயக்குநராக இருந்தார்.

இவர் துருக்கி, போடுரமில் பெல்லாவுக்கும் பரூக் அக்கிய்யுழ்சுக்கும் மகளாகத் துருக்கி யூதக் குடும்பத்தில் பிறந்தார். இவர் இழ்மீரில் அமைந்த அமெரிக்க கல்லூரி நிறுவனத்தில் கல்வி பயின்றார். பல்கலைக்கழகப் படிப்புக்காக இவர் அமெரிக்காவுக்கு வந்து மசாசூசட்டு வால்தாமில் இருந்த பிராந்தேயிசு பல்கலைக்கழகத்தில் வியன் ஆய்வுநல்கை பெற்று முதுகலைப் படிப்பில் சேர்ந்தார். பின்னர் இவருக்குத் தோரித் கோப்லீத் மசாசூசட்டு, நாந்துகெட்டில் அமைந்த மரியா மிட்செல் வான்காணகத்தில் பணியை வழங்கினார்.

இவர் 1970 முதல் 1972 வரை வர்ஜீனியாவில் உள்ள சார்லோட்டிசுவில்லியி அமைந்த இலியாண்டர் மெக்கார்மிக் வான்காணகத்தில் பணிபுரிந்தார். இவர் 1972 இல் வ்ர்ஜீனிய பல்கலைக்கழகத்தில் இருந்து வானியலில் முதுகளைப் பட்டம் பெற்றார். இவர் தன் முனைவர் பட்டத்தை வானியலில் துருக்கி, இழ்மீரில் அமைந்த ஈகே பல்கலைக்கழகத்தில் 1982 இல் பெற்றார்.

இவர் அமெரிக்க மாறும் விண்மீன் கழகத்தில் 30 ஆண்டுகள் தலையேற்றபோது உலகெங்கிலும் உள்ள பயில்நிலை வாணியலாளர்களைக் கொண்டு மாறும் விண்மீன்களைன் நோக்கீடுக்களை திரட்டினார்ரிவர் பயில்நிலை, தொழில்முறை வானியலாளர்களின் பல முதன்மையான நோக்கீட்டுத் திட்டங்களை ஒருங்கிணைத்துள்ளார். இவர் கல்வியிலும் மாணவர் அறிவியல் திட்டங்களிலும் சீரிய ஆர்வம் கொண்டிருந்தார்ரிவரதி வழிகாட்டுதலின் கீழ் கழகத்தின் தரவுத்தளம் கல்வியாளர்களுக்கு கிடைத்தது. மேலும் தொழில்முறைசாரா வானியலாளரும் அபுள் விண்வெளித் தொலைநோக்கியை அணுகும் வாய்ப்பு கிட்டியது.

மத்தேய் பல விருதுகளை வென்றுள்ளார். இவர் 1987 இல் பிரெஞ்சு வானியல் கழகத்தின் நூற்றாண்டுப் பதக்கத்தைப் பெற்றார். இவர் 1993 இல் அமெரிக்க வானியல் கழகத்தின் ஜார்ஜ் வான் பியசுபுரோயக் பரிசைப் பெற்றார்; இவர் 1993 இல் வானியல் குழுவின் இலெசுலி பெல்டியர் விருதைப் பெற்றார். இவர் 1995 இல் பயில்நிலை வானியலாளர்களை ஒருகிணைத்தமைக்காக இத்தாலிய வானியல் ஒன்றியத்தின் முதல் ஜியோவன்னி பாட்டிசுட்டா இலச்சினி விருதைப் பெற்றார்; இவர் 1995 இல் அரசு வானியல் கழகத்தின் ஜேக்சன் குவில்டு பதக்கத்தையும் பெற்றுள்ளார். சிறுகோள் 11695 மத்தேய் இவரது நினைவாகப் பெயரிடப்பட்டது. 

இவர் 2004 மார்ச்சில் போசுட்டனில் குருதி வெண்புற்றால் இறந்தார்.




</doc>
<doc id="408902" url="https://ta.wikipedia.org/wiki?curid=408902" title="பண்டைய அண்மை கிழக்கு">
பண்டைய அண்மை கிழக்கு

பண்டைய அண்மை கிழக்கு (ancient Near East), பண்டைய நாகரீகங்களின் தாய் வீடுகளில் ஒன்றாகும். பண்டைய அன்மைக் கிழக்குப் பகுதி, பண்டைய மெசொப்பொத்தேமியாவின் தற்கால ஈராக், தென்கிழக்கு துருக்கி, தென்மேற்கு ஈரான் மற்றும் வடகிழக்கு சிரியா பகுதிகளைக் கொண்டது. அனதோலியா, பண்டைய எகிப்திய நாகரீகம், பண்டைய ஈரானிய, ஈலாம், மீடியா,மற்றும் லெவண்ட் (தற்கால சிரியா), லெபனான், பாலஸ்தீனம், இசுரேல், ஜோர்டான் மற்றும் சைப்பிரசு நாகரீகங்கள், பண்டைய அன்மைக் கிழக்கில் கிமு 2600 ஆண்டுகளுக்கு முன் தோன்றிய நாகரீகங்கள் ஆகும். 

வெண்கலக் காலத்தில் கிமு 4,000ம் ஆண்டில் சுமேரியா நாகரீகத்தின் தோற்றத்திற்குப் பின் பண்டைய அண்மைக் கிழக்குப் பகுதிகளில் நாகரீகங்கள் பரவத் துவங்கியது. 

அண்மைக் கிழக்குப் பகுதி உலக நாகரீகங்களின் தொட்டில்களில் ஒன்றாகக் கருதப்படுகிறது. இப்பகுதிகளில் முதன்முதலாக வேளாண்மை செய்யப்பட்டது. புதிதாக நகரங்கள் நிறுவப்பட்டது. மேலும் நிறுவனப்படுத்தப்பட்ட நகர இராச்சியங்கள், பேரரசுகள், சமயங்கள், எழுத்து முறைகள், போர் ஆயுதங்கள், போர் முறைகள், சமூக நீதிச் சட்டங்கள், அறிவியல், வானவியல், சோதிடம், கணக்கு, வண்டிச் சக்கரங்கள் அறிமுகப்படுத்தப்பட்டது. இந்நாகரீக காலத்தில் அண்மைக் கிழக்கில் பெரிய அளவில் பேரரசுகள் தோன்றியது. 

பண்டைய அன்மைக் கிழக்கில், வரலாற்றிற்கு முந்திய செப்புக் காலத்தின் சுமேரியர்களின் மெசொப்பொத்தேமியா, துவக்க கால வெண்கலக் காலம் (c. கிமு 4000 - கிமு 3100) வரை நீடித்தது. பின்னர் உபைத்துகளின் காலம் துவங்கியது. சுமேரியர்களின் பிற்காலத்தில், கிமு 34 - 32 நூற்றாண்டுகளில், துவக்க கால வெண்கலக் காலத்தில், ஆப்பெழுத்துகளில் எழுதத் துவங்கினர. 

உலகின் முதல் நாகரீகங்களில் ஒன்றான சுமேரியர்களின் நாகரீகம் தெற்கு மெசொப்பொத்தேமியாவில் தோன்
றியது. கிமு 6வது ஆயிரமாண்டில் பிற்பகுதியில், எரித்துப் (Eridu) பகுதியில் தோன்றிய உபைத்துகளின் காலத்தில், சுமேரியர்களின் அரசு வீழ்ச்சியுற்றது. கிமு மூவாரயிரம் ஆண்டு வரை இருந்த உருத்துகளின் காலம், கிமு மூவாயிரத்தின் பிற்பகுதியில் எழுச்சி கொண்ட அசிரியர்களாலும் மற்றும் கிமு இரண்டாயிரத்தின் முற்பகுதியில் எழுச்சி கொண்ட பாபிலோனியர்களாலும் வீழ்ச்சியடைந்தது. 

உலகின் முதல் பேரரசாக அக்காடியப் பேரரசு, கிமு 24 முதல் கிமு 21 வரை செழித்தோங்கியது. இதன் முக்கிய நகரங்கள் பாபிலோன், லார்சா எப்லா, டமாஸ்கஸ், அசூர் மற்றும் ஈலாம் முக்கிய நகரஙகள் ஆகும்.

கிமு 3000 ஆயிரத்தின் நடுவில், செமிடிக் மொழி பேசும் நாடோடி அமோரிட்டு மக்கள், அரேபிய தீபகற்பத்திலிருந்து, யூப்பிரடீஸ் ஆற்றின் மேற்கு கரையில் குடியேறத் துவங்கினர்.பின்னர் மெசபதோமியா மற்றும் பாபிலோனில் குடியேறினர். 



பண்டைய அன்மைக் கிழக்கில் ஓரிறைக் கோட்பாடு கொண்ட யூத சமயமும், காளை மாடு போன்ற பல தெய்வ உருவ வழிபாடுகளும் இருந்தது. 





</doc>
<doc id="408905" url="https://ta.wikipedia.org/wiki?curid=408905" title="இடாய்ச்சு அருங்காட்சியகம்">
இடாய்ச்சு அருங்காட்சியகம்

இடாய்ச்சு அருங்காட்சியகம் அல்லது செர்மன் அருங்காட்சியகம் செர்மன் நாட்டின் மியூனிக் நகரில் உள்ள ஒரு அறிவியல் தொழில்நுட்ப அருங்காட்சியகம். இதுவே உலகின் மிகப்பெரிய அறியவல் நுட்பக் காட்சியகமாகும். இங்கு 50 துறைகளில் 28, 000 பொருட்கள் காட்சிப் படுத்தப்பட்டுள்ளன. ஆண்டுதோறும் 15 இலட்சம் பேர் இந்த அருங்காட்சியகத்தைப் பார்வையிடுகின்றனர். இது 1903-ஆம் சூன்த் திங்கள் 28-ஆம் நாள் செருமானியப் பொறியாளர் கழகத்தால் தொடங்கப்பட்டது. மியூனிக் நகரின் மிகப்பெரிய அருங்காட்சியகம் இதுவே.


</doc>
<doc id="408907" url="https://ta.wikipedia.org/wiki?curid=408907" title="எண்ணெய்க் கசிவு">
எண்ணெய்க் கசிவு

எண்ணெய்க் கசிவு என்பது நீர்ம நிலையில் உள்ள பெட்ரோலியப் பொருட்கள் சுற்றுப்பறத்தில் மாந்த செயல்பாட்டினால் கசிந்து வெளியாவதைக் குறிக்கும். இது சூழலை மாசுறுத்தும் காரணிகளில் ஒன்று. பொதுவாக இது கடலில் ஏற்படும் எண்ணெய்க் கசிவினையே குறித்தாலும் இது நிலத்திலும் ஏற்படலாம். எண்ணெய் ஏற்றி வரும் கப்பல்களில் இருந்து கடலிலோ அல்லது கரையை ஒட்டிய பகுதிகளிலோ பொதுவாக எண்ணெய்க் கசிவு ஏற்படுகிறது.

கடலில் ஏற்படும் கசிவினாலும் அதனைச் சரிசெய்யும் நடவடிக்கைகளாலும் நீர்வாழ் உயிரினங்கள் பாதிக்கப் படுகின்றன. மோப்பத்தை வைத்து தனது தாயையோ சேயையோ கண்டறியும் உயிரினங்கள் எண்ணையின் கடும் நெடியினால் பாதிக்கப்பட்டு குட்டிகள் தனித்து விடப்படுதலால் அழிவாபத்தை எதிர்கொள்கின்றன. உரோமங்களை உடைய கடற்பாலூட்டிகள் மீது எண்ணெய் படிவதால் இவற்றின் உடல் தட்பவெப்ப நிலை சீர்குலைகிறது. கடற் பகுதிகளில் வாழும் பறவைகளின் பறக்கும் திறனை இவை பாதிப்பதால் பறவைகள் உணவு தேட முடியாமலோ அல்லுது கொன்றுண்ணிகளிடம் சிக்கியோ அழிகின்றன. மேலும், எண்ணெய்க் கசிவு காற்றையும் மாசுபடுத்தக்கூடும்.


</doc>
<doc id="408908" url="https://ta.wikipedia.org/wiki?curid=408908" title="பெலிபார்மியா">
பெலிபார்மியா

பெலிபார்மியா (ஆங்கிலம்; "Feliformia" பூனை உருவமுள்ளது என்னும் பொருள்தருவது) என்னும் துணைவரிசை ஊனுண்ணி வரிசையில் உள்ள பூனையை ஒத்த தோற்றம் கொண்ட பூனை, கழுதைப் புலி, சிவெட்டு முதலியவற்றை உள்ளடக்கியது. இது மற்றொரு துணைவரிசையான கேனிபார்மியாவில் ("Caniformia") இருந்து மாறுபட்டது.

நடுக் காதையும் உள் காதையும் சூழ்ந்திருக்கும் எலும்பு உறையின் அமைப்பே இன்று வாழ்ந்து வரும் அனைத்து பெலிபார்மியா விலங்குகளுக்கும் உள்ள பொதுவான பண்பாகும். இதுவே கேனிபார்மியா வகை விலங்குகளில் இவற்றை வேறுபடுத்தி அறிய உதவும் முக்கியமான பண்பு. பெலிபார்மியாக்களுக்கு நடு, உள் காதுகளைச் சூழ்ந்திருக்கும் எலும்பு உறை இரு எலும்புகளாலும் கேனிபார்மியாக்களுக்கு ஒரு எலும்பாலும் அமைந்திருக்கும்.
இவற்றின் முகமானது (கண்ணுக்கும் மூக்குக்கும் இடைப்பட்ட பகுதி) கேனிபார்மியா எனப்படும் பேரினத்தில் உள்ள நாய் முதலான விலங்குகளை விடக் குறைவான நீளத்தில் இருக்கும் - பற்கள் குறைவாக இருக்கும். இவை பொதுவாக மறைந்திருந்து இரையைத் தாக்கும் விலங்குகள்.


</doc>
<doc id="408909" url="https://ta.wikipedia.org/wiki?curid=408909" title="க. வெள்ளாகுளம் ஊராட்சி">
க. வெள்ளாகுளம் ஊராட்சி

க. வெள்ளாகுளம் ஊராட்சி ("K. vellakulam Gram Panchayat"), தமிழ்நாட்டின் மதுரை மாவட்டத்தில் உள்ள கள்ளிகுடி ஊராட்சி ஒன்றியம் வட்டாரத்தில் அமைந்துள்ளது. இந்த ஊராட்சி, திருமங்கலம்சட்டமன்றத் தொகுதிக்கும் விருதுநகர் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர்.  2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 5154 ஆகும். இவர்களில் பெண்கள் 2612 பேரும் ஆண்கள் 2542 பேரும் உள்ளனர்.

தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.
இந்த ஊராட்சியில் அமைந்துள்ள சிற்றூர்களின் பட்டியல்:






</doc>
<doc id="408911" url="https://ta.wikipedia.org/wiki?curid=408911" title="கோர்தோபா, அர்கெந்தீனா">
கோர்தோபா, அர்கெந்தீனா

கோர்தோபா ("Córdoba", ) அர்கெந்தீனாவின் புவியியல் மையத்தில் அமைந்துள்ள நகரமாகும். சியேராசு சிகாசு மலையடிவாரத்தில் சுக்குய்யா ஆற்றங்கரையில் புவெனஸ் ஐரிஸ் நகரிலிருந்து வடமேற்கில் 700 கிமீ (435 மைல்) தொலைவில் அமைந்துள்ளது. இது கோர்தோபா மாகாணத்தின் தலைநகரமாகவும் அர்கெந்தீனாவின் இரண்டாவது பெரிய நகரமாகவும் விளங்குகின்றது. 2000ஆம் ஆண்டு கணக்கெடுப்பின்படி இதன் மக்கள்தொகை ஏறத்தாழ 1,330,023 ஆகும். 

இதனை 1573ஆம் ஆண்டு சூலை 6ஆம் நாள் ஒரோனிமோ லூயி டெ கபேரா நிறுவினார்; அவர் எசுப்பானியாவிலுள்ள கோர்தோபாவை ஒட்டி இதற்கு அதே பெயரை இட்டார். அர்கெந்தீனா என இன்று அறியப்படும் பகுதியில் (அக்காலகட்டத்தில் இப்பகுதி "சான்டியேகோ டெல் எஸ்டெரோ" என அழைக்கப்பட்டது) அமைந்த முதல் எசுப்பானிய குடியேற்றத் தலைநகரங்களில் ஒன்றாக இது இருந்தது. இங்குள்ள கோர்தோபா தேசிய பல்கலைக்கழகமே நாட்டின் மிகப் பழமையான பல்கலைக்கழகமாகும்; எசுப்பானிய அமெரிக்காவின் ஏழாவதாக நிறுவப்பட்ட பல்கலைக்கழகமுமாகும். இதனை இயேசு சபையினர் 1613இல் நிறுவினர். இப்பல்கலைகழக இருப்பால் கோர்தோபா "லா டாக்டா" (அண்மித்த தமிழாக்கம், "அறிவார்ந்த ஒன்று") என அழைக்கப்பட்டது.

கோர்தோபாவில் பல எசுப்பானிய குடியேற்ற ஆட்சிக்கால வரலாற்றுச் சின்னங்கள் உள்ளன. குறிப்பாக கத்தோலிக்க திருச்சபை கட்டிடங்களைக் காணலாம். இதில் குறிப்பிடத்தக்க ஒன்றாக இயேசு சபை வளாகம் (எசுப்பானியம்: "மன்சானா எசூட்டிகா"), 2000 இல் யுனெஸ்கோ உலகப் பாரம்பரியக் களமாக அறிவிக்கப்பட்டது. இந்த வளாகத்திலுள்ள கட்டிடங்கள் 17ஆம் நூற்றாண்டில் கட்டப்பட்டவை. இவற்றில் மொன்செராட் தேசியக் கல்லூரி, குடியேற்ற பல்கலைக்கழக வளாகம் ஆகியவையும் அடங்கும். இந்த பல்கலைக்கழக வளாகம் தற்போது கோர்தோபா தேசிய பல்கலைக்கழகத்தின் வரலாற்று அருங்காட்சியகமாக உள்ளது. கோர்தோபா பல்கலைக்கழகம் 20ஆம் நூற்றாண்டு துவக்கத்திலிருந்து நாட்டின் இரண்டாவது பெரிய பல்கலைக்கழகமாக (முதலாவது புவெனஸ் ஐரிஸ் பல்கலைக்கழகம்) விளங்குகின்றது.



</doc>
<doc id="408923" url="https://ta.wikipedia.org/wiki?curid=408923" title="மிலே எடினாக்">
மிலே எடினாக்

மைக்கேல் யோன் "மிலே" எடினாக் ("Michael John "Mile" Jedinak" பிறப்பு: 3 ஆகத்து 1984) ஆத்திரேலிய காற்பந்தாட்ட வீரர் ஆவார். இவர் ஆத்திரேலியத் தேசிய அணியின் தலைவராகவும், இங்கிலாந்தின் ஆஸ்டன் வில்லா அணியில் நடுக்கள ஆட்ட வீரராகவும் விளையாடுகிறார்.

இவர் ஆத்திரேலியத் தேசிய அணிக்காக 60 இற்கும் மேற்பட்ட போட்டிகளில் விளையாடியுள்ளார். 2014 முதல் அவ்வணியின் தலைவராக விளையாடி வருகிறார். 2010, 2014, 2018 உலகக்கோப்பை காற்பந்து போட்டிகளில் விளையாடியுள்ளார். இரண்டு தடவைகள் ஆசியக் கோப்பை போட்டிகளிலும் விளையாடியுள்ளார். 2015 ஆசியக் கோப்பைப் போட்டி ஆத்திரேலியாவில் நடந்த போது, இவர் தலைமையில் விளையாடி ஆத்திரேலிய அணி கோப்பையை வென்றது.

எடினாக் சிட்னி நகரில் பிறந்து வளர்ந்தவர். நத்தாலி என்பவரைத் திருமணம் புரிந்தார். இவர்களுக்கு மூன்று பிள்ளைகள் உள்ளனர்.



</doc>
<doc id="408925" url="https://ta.wikipedia.org/wiki?curid=408925" title="எஸ். எம். நாயகம்">
எஸ். எம். நாயகம்

எஸ். எம். நாயகம் என அறியப்பட்ட சுந்தரம் மதுரநாயகம் சிங்கள திரைப்படங்களின் முன்னோடி ஆவார். முதலாவது சிங்கள பேசும் படமான கடவுனு பொறந்துவ என்ற திரைப்படத்தைத் தயாரித்தவர் இவரே.

இந்தியாவிலுள்ள மதுரையை பிறப்பிடமாகக் கொண்டவர். சோப், வாசனைத்திரவியங்கள் தயாரிக்கும் தொழிற்சாலைகளை நடத்தி வந்தார். இவரது தொழிற்சாலைகள் இந்தியாவிலும், அந்நாளைய பிரிட்டிஷ் இலங்கையிலும் அமைந்திருந்தன.

1940 களில் இந்தியாவில் திரைப்படத் தொழில் மிகவும் விரிவடைந்து வளர்ந்து வந்தது. நாயகம் மதுரையில் "ஸ்ரீ முருகன் நவகலா லிமிடெட்" என்ற திரைப்பட நிறுவனத்தைத் தொடங்கினார். அத்துடன் மதுரையை அடுத்த திருப்பரங்குன்றத்தில் "சித்ரகலா மூவிடோன்" என்ற படப்பிடிப்பு நிலையத்தையும் நிறுவினார்.

இந்த நிறுவனத்தின் முதல் தயாரிப்பாக 1946 ஆம் ஆண்டு குமரகுரு என்ற திரைப்படம் தயாரித்து வெளியிடப்பட்டது. அடுத்த ஆண்டு தாய் நாடு என்ற திரைப்படத்தைத் தயாரித்து இந்தியா சுதந்திரமடைந்த 1947 ஆகஸ்ட் 15 ஆம் நாள் வெளியிடப்பட்டது.

எஸ். எம். நாயகத்தின் கூற்றுப்படி அவரது சிங்கள நண்பர்கள் தமிழ், இந்திப் படங்களைப் பார்த்துக் களிப்புற்ற அதே வேளை, தமது சொந்த மொழியில் திரைப்படங்கள் இல்லையே என்ற ஆதங்கத்தை வெளிப்படுத்தினார்களாம். ஆகவே, நாயகம் ஒரு சிங்கள திரைப்படத்தைத் தயாரிக்க முடிவு செய்தார்.

பல கதைகளைப் பரிசீலித்தபின், இலங்கையில் வெற்றிகரமாக மேடையேற்றப்பட்ட ஒரு நாடகமான "கடவுனு பொறந்துவ" என்ற நாடகத்தின் கதையை வாங்கினார். திரைப்படம் மதுரையில் தயாரானது. தொழிநுட்பக் கலைஞர்கள் அனைவரும் இந்தியர்கள். நடிகர், நடிகைகள் இலங்கையிலிருந்து வந்தார்கள். இந்தப் படம் இலங்கை கொழும்புவிலுள்ள "கிங்ஸ்லி" தியேட்டரில் திரையிடப்பட்டது. முதற்காட்சிக்கு அப்போது இலங்கை அமைச்சரவையில் முதன்மை அமைச்சராகவிருந்த டி. எஸ். சேனநாயக்கா சிறப்பு விருந்தினராக வந்திருந்தார். இவரே பிற்காலத்தில் இலங்கையின் முதல் பிரதமர் ஆனார்.


</doc>
<doc id="408926" url="https://ta.wikipedia.org/wiki?curid=408926" title="அன்னா சுட்டீல் பெட்டிட்">
அன்னா சுட்டீல் பெட்டிட்

இவர் 1886 நவம்பர் 6 இல் பென்சில்வேனியா, கோட்டெசுவில்லியில் பிறந்தார்.

இவர் சுவார்த்மோர் கல்லூரியில் படித்து வானியலில் 1908 இல் இளங்களைப் பட்டமும் 1912 இல் முதுகலைப் பட்டமும் பெற்ரார், இவர் முனைவர் பட்டம் பெற 1919 இல் சிகாகோ பல்கலைக்கழகம் சென்று. "h பெர்சேய் கொத்தின் 359 விண்மீன்களின் செவ்வியக்கத்தையும் இடமாறு தோற்றப் பிழைகளையும்" பற்றிய ஆய்வுரையை முடித்தார்.

சுவார்த்மோர் கல்லூரியில் பட்டம் பெற்ற இவர், சுப்பிரவுல் வாண்காணகத்தில் வானியல் நோக்கீட்டாளராகப் பணியில் சேர்ந்தார். இவர் முனைவர் பட்டத்துக்காக ஆய்வு செய்யும்போது, பெட்டிட் மவுண்ட் வில்சன் வான்காணகத்துக்கும் கார்னிகி அறிவியல் நிறுவனத்துக்கும் பணியாற்றிய இவர் பிறகு தன் வாழ்நாள் முழுவதும் அங்கேயே கழித்தார். இவர் தன் வாழ்நாள் பணிக்காலத்தில் பல சூரிய ஒளிமறைப்புகளை நோக்கீடு செய்ய சென்றுவந்துள்ளார்.. முதலில் இவர் 1918 இல் கொலராடோ, மத்தேசன் சூரிய ஒளிமறைப்புக்குச் சென்றுவந்தார்.. இரண்டாவதாக, 1923 இல் நியூ ஆம்ப்சயர் பாயின்ட் உலோமா சூரிய ஒளிமறைப்புக்குச் சென்றுவந்தார். சில ஆண்டுகள் கழித்து, இவர் 1930 இல் நிகழ்ந்த சூரிய ஒளிமறைப்பைக் காண, நியூ ஆம்ப்சயர் அனிலேக்குக்குச் சென்றுவந்தார். இறுதியாக, இவர் நியூ ஆம்ப்சயரில் இலங்காசுட்டரில் 1932 இல் நிகழ்ந்த சூரிய ஒளிமறைப்புக்கு சென்றுவந்தார்.

இவர் தன் வாழ்நாளில் பசிபிக் வானியல் கழக உறுப்பினராகத் தேர்வு செய்யப்பட்டார். இக்கழகத்தில் பணிசெய்யும்போது இவர் இக்கழகம் வெளியிட்ட பல அறிவார்ந்த கட்டுரைகளை மீள்பார்வை செய்துள்ளார்.


இவர் தன் முனைவர் ப்ட்ட ஆய்வின்போது எடிசன் பெட்டிட்டை மணந்தார்ரிவருக்கு எலன் மர்யோரி என இருபெண் மகவுகள் உண்டு.. இவரது மூத்த மகள் 1922 இல் பிறந்தார்.. இவர் 1961 செப்டம்பர் 10 இல் கலிபோர்னியா, இலாசு ஏஞ்சலீசில் தன் 74 ஆம் அகவையில் இறந்தார், after suffering a severe stroke


</doc>
<doc id="408927" url="https://ta.wikipedia.org/wiki?curid=408927" title="பாட்லிங் மணி">
பாட்லிங் மணி

பாட்லிங் மணி ஒரு இந்திய திரைப்படக் கலைஞர் ஆவார்.

ஊமைப்படங்கள் வெளிவந்த காலத்தில் பெரும்பாலும் மக்கள் ஏற்கெனவே அறிந்த புராண, வரலாற்றுக் கதைகளைக் கொண்டே படங்கள் தயாரிக்கப்பட்டன. இவற்றினிடையே, மக்களின் சுவாரசியத்தைக் கூட்டுவதற்காக கவர்ச்சி நடனங்கள், சாகசக் காட்சிகள் என்பன சேர்க்கப்பட்டன. அக்காலத்தில் இரண்டு சாகச (ஸ்டன்ட்) நடிகர்கள் இருந்தனர். ஒருவர் ஸ்டன்ட் ராஜு, மற்றவர் பேட்லிங் மணி.

பேசும் படங்கள் வெளிவரத் தொடங்கிய பின்னரும் பெரும்பாலான தமிழ்த் திரைப்படங்கள் புராண, வரலாற்றுக் கதைகளையே கொண்டிருந்தன.

1936 ஆம் ஆண்டு முதலாவது தமிழ் அதிரடி திரைப்படம் வெளியானது. பேட்லிங் மணி இத் திரைப்படத்தின் கதையை எழுதியதுடன் சாகசச் செயல்கள் புரியும் இளைஞனாக நடித்தார். மெட்ராஸ் மெயில் என்ற இத்திரைப்படம் மக்களால் விரும்பி வரவேற்கப்பட்டது. 

மிஸ் சுந்தரி இவரது அடுத்த படமாகும். 1937 ஆண்டு வெளியான இப்படத்தில் பி. எஸ். சிவபாக்கியம் இவருடன் ஜோடி சேர்ந்து நடித்திருந்தார்.

சில ஆண்டுகளின் பின்னர் தாய் நாடு என்ற திரைப்படத்தில் நடித்தார். இந்தியா சுதந்திரமடைந்த 1947 ஆகஸ்ட் 15 ஆம் நாள் இத்திரைப்படம் வெளியானது.

1938 ஆம் ஆண்டு இவர் இயக்குநராகப் பணியாற்றிய ஒரேயொரு திரைப்படமான மெட்ராஸ் சி. ஐ. டி (அல்லது ஹரிஜன சிங்கம்) வெளியானது.


</doc>
<doc id="408939" url="https://ta.wikipedia.org/wiki?curid=408939" title="டிக் டிக் டிக் (2018 திரைப்படம்)">
டிக் டிக் டிக் (2018 திரைப்படம்)

டிக் டிக் டிக் என்பது 2018 ஆம் ஆண்டில் வெளிவந்த ஒரு இந்தியத் தமிழ் அறிவியல் புனைவுத் திரைப்படம் ஆகும். இதனை சக்தி சௌந்தரராஜன் இயக்கியுள்ளார். 1963 இல் வெளியான கலை அரசி திரைப்படத்திற்குப் பின்னர் இந்தியாவில் தயாரிக்கப்பட்ட முதலாவது விண்வெளித் திரைப்படமாகும். இத்திரைப்படத்தில் ஜெயம் ரவி, ஆரன் அசீஸ், நிவேதாபெத்துராஜ் ஆகியோர் முக்கிய பாத்திரங்களில் நடித்துள்ளனர். 2016 அக்டோபரில் தயாரிப்பு ஆரம்பமானது. திரைப்பட முன்னோட்டம் 2017 ஆகத்து 15 இல் வெளியானது. 2016 சனவரி 26 இல் வெளியிடவிருந்த இத் திரைப்படம், 2018 சூன் 22 வெளியானது.


</doc>
<doc id="408951" url="https://ta.wikipedia.org/wiki?curid=408951" title="பிலிப்பி கோட்டின்யோ">
பிலிப்பி கோட்டின்யோ

பிலிப்பி கோட்டின்யோ கொரெயா ("Philippe Coutinho Correia", ; பிறப்பு: 12 சூன் 1992) பிரேசில் காற்பந்தாட்ட வீரர் ஆவார். இவர் பிரேசில் தேசிய அணியிலும்]], பார்சிலோனா கழகத்திலும் நடுக்களத் தாக்கும் வீரராக விளையாடி வருகிறார்.

இரியோ டி செனீரோ நகரில் பிறந்து வளர்ந்த கோட்டின்யோ, கிறித்தவரான கோட்டின்யோ 2012 ஆம் ஆண்டில் ஐன் என்பவரைத் திருமணம் புரிந்தார். வாஸ்கோ ட காமா இளைஞர் அணியில் விளையாட ஆரம்பித்தார். 2008 இல் இத்தாலியின் இன்டர் மிலான் கழகத்தில் €4 மில்லியன் ஊதியத்தில் சேர்க்கப்பட்டார். 2013 சனவரியில், ஆங்கிலேய பிரீமியர் அணியின் லிவர்பூல் கழகத்தில் £8.5 மிலியன் ஊதியத்தில் சேர்க்கப்பட்டார். பிரேசிலின் புகழ்பெற்ற கால்பந்து வீரர் பெலே கோட்டின்யோவிற்கு "பெரும் எதிர்காலம்" காத்திருக்கிறது என 2015 ஆம் ஆண்டில் கூறியுள்ளார். 2018 சனவரியில், கோட்டின்யோ €142 மில்லியனுக்கு ($170 மில்லியன்) பார்சொலோனாவுக்காக விளையாட ஏற்றுக் கொள்ளப்பட்டார். இது உலகின் காற்பந்தாட்ட வீரர்களுக்கான மூன்றாவது பெரிய கொடுப்பனவு ஆகும்.

கோட்டின்யோ 2010 இல் பன்னாட்டுப் போட்டிகளில் பிரேசில் அணீக்காக விளையாட ஆரம்பித்தார். இவர் 2015 அமெரிக்கக் கோப்பை, 2016 கோப்பா அமெரிக்கா நூறாண்டுகள் போட்டி, 2018 உலகக்கோப்பை காற்பந்து போட்டிகளில் விளையாடினார்.

பிரேசிலின் 14 வயதுக்குக் கீழானோரின் அணியில் விளையாட ஆரம்பித்த கோட்டின்யோ, 2009 ஆம் ஆண்டில் 17-வயதுக்குட்பட்டோருக்கான தென்னமெரிக்க கால்பந்து வாகையாளர் போட்டியில் விளையாடி மூன்று கோல்கள் எடுத்து பிரேசிலுக்கு வெற்றி தேடித் தந்தார்.



</doc>
<doc id="408957" url="https://ta.wikipedia.org/wiki?curid=408957" title="லூக்கா மோத்ரிச்">
லூக்கா மோத்ரிச்

லூக்கா மோத்ரிச் ("Luka Modrić" பிறப்பு 9 செப்டம்பர் 1985) குரோவாசிய தொழில்முறை கால்பந்து விளையாட்டாளர். எசுப்பானியக் கழகமான ரியல் மாட்ரிட் அணியில் விளையாடும் மோத்ரிச் குரோவாசியா தேசிய அணியின் அணித்தலைவராவார். மோத்ரிச் முதன்மையாக நடுக்கள வீரர் (காற்பந்துச் சங்கம்)#நடுக்கள வீரர்; இருப்பினும் தாக்கும் நடுக்களத்தினராகவோ காப்பு நடுக்களத்தினராகவோ, அல்லது பின்னாலிருந்து ஆட்டத்தை நிர்ணயிப்பவராகவோ விளையாடுகின்றார். மோத்ரிச் உலகளவில் மிகச்சிறந்த நடுக்கள விளையாட்டாளர்களில் ஒருவராக பரவலாக ஏற்கப்படுகிறார்.

சதர் நகரில் பிறந்த மோத்ரிச் 2002இல் டைனமோ சாக்ரெப் கழகத்திற்காக ஒப்பந்தம் செய்யப்பட்டார். சாக்ரெபில் தொடர்ந்து முன்னேறிவந்த மோத்ரிச் 2005இல் தனது முதல் ஆட்டத்தில் பங்கேற்றார். தொடர்ந்து மூன்று லீக் கோப்பைகளை வென்று 2007ஆம் ஆண்டின் சிறந்த விளையாட்டாளர் பட்டம் வென்றார். 2008இல் ஆங்கில பிரீமியர் லீக் கழகமான டொட்டான்காம் ஆட்சுபரில் இணைந்தார். அவ்வணி 50 ஆண்டு வரலாற்றில் முதன்முறையாக யூஈஎஃப்ஏ வாகையர் கூட்டிணைவு 2010–11 போட்டியில் காலிறுதி எட்ட பெரிதும் உதவியாக இருந்தார்.

2011–12 பருவத்திற்குப் பிறகு டொட்டானகாம் ஆட்சுபரிலிருந்து விலகி ரியல் மாட்ரிட் அணிக்கு £30 மில்லியன் கட்டணத்திற்கு ஒப்பந்தம் செய்யப்பட்டார். Modrić signed a five-year contract with the Spanish club. அங்கு பயிற்சியாளர் கார்லோ அன்செலாட்டி மேற்பார்வையில் தன் திறனை வளர்த்துக்கொண்டு தங்கள் அணி "லா டெசிமா" வெல்லவும் 2013–14 யூஈஎஃப்ஏ வாகையர் கூட்டிணைவின் "பருவத்தின் சிறந்த அணி" விருது பெறவும் பங்களித்தார். 2016 முதல் 2018 வரை மூன்று வாகையர் கூட்டிணைவு வெற்றிகளைப் பெற்றுத் தந்தார். இந்த மூன்று ஆண்டுகளிலுமே "பருவத்தின் சிறந்த அணி" விருதையும் 2016இல் லா லீகாவின் "சிறந்த நடுக்கள வீரர்" விருதையும் வென்றார். 2017இல் யூஈஎஃப்ஏ வழங்கும் சிறந்த நடுக்கள வீரர் விருது பெற்றார்.

மோத்ரிச் குரோவாசியாவிற்காக முதன்முதலில் மார்ச் 2006இல் அர்கெந்தீனாவிற்கு எதிரான ஆட்டத்தில் அறிமுகமானார். அது முதல் குரோவாசியா பங்கேற்கும் அனைத்துப் போட்டிகளிலும் ஆடி வருகிறார். 2006, 2014, மற்றும் 2018 உலகக்கோப்பை காற்பந்து போட்டிகளில் பங்கேற்றுள்ளார். தனது முதல் பன்னாட்டு போட்டி கோலை இத்தாலிக்கு எதிராக அடித்துள்ளார். யூஈஎஃப்ஏ ஐரோ 2008இல் "போட்டியின் அணிக்கு"த் தேர்ந்தெடுக்கப்பட்டார். இப்பெருமைபெற்ற இரண்டாவது குரோவாசியர் இவராவார்.


</doc>
<doc id="408960" url="https://ta.wikipedia.org/wiki?curid=408960" title="சூசா">
சூசா

சூசா (Susa) பண்டைய அண்மை கிழக்கின் மெசபடோமியா நாகரீக காலத்திய ஈலாம் பகுதியில் அமைந்த பண்டைய பாரசீக நகரம் ஆகும். 
எலமைட்டு, புது அசிரியப் பேரரசு, அகாமனிசியப் பேரரசு, சசானியப் பேரரசு, பார்த்தியப் பேரரசு மற்றும் செலூக்கியப் பேரரசு காலத்தில், கிமு 4,200 முதல் கிபி 1218 வரை சிறப்புடன் திகழ்ந்த நகரம் ஆகும். 

சூசா நகரம் அசுபானியர்களால் கிபி 647லும், இரண்டாவதாக இசுலாமியர்களால் கிபி 638லும், மூன்றாம் முறையாக மங்கோலியர்களால் கிபி 1218லும் முற்றிலும் அழிக்கப்பட்டது

டைகிரிசு ஆற்றிற்கு கிழக்கே 250 கிலோ மீட்டர் தொலைவில், கார்கேக் மற்றும் டெஸ் ஆற்றிற்கு இடையே, சக்ரோஸ் குன்றுகளின் அடிவாரத்திற்கு அடியில் தற்கால ஈரான் நாட்டின் குசெஸ்தன் மாகாணத்தில், சூஸ் நகரத்தில் அமைந்துள்ளது. 

சிதைந்து போன இப்பண்டைய நகரத்தில் மூன்று பெரிய மண் குன்றுகள் மட்டும் காட்சியளிக்கிறது.

யூதர்களின் பழைய ஏற்பாடு வேதத்தில் பல இடங்களில் சூசா நகரத்தைக் குறிப்பிட்டுள்ளது. குறிப்பாக எஸ்தர் புத்தகத்தில், சூசா நகரத்தை சூசன் எனக் குறிப்பிட்டுள்ளது. 

கிமு 6ஆம் நூற்றாண்டில் யூதப் பெண் எஸ்தர், அசிரியா பேரரசரின் மனைவியாக இருக்கையில், சூசா நகரத்தின் யூதர்களை இனப்படுகொலையிலிருந்து காப்பாற்றியதாக அறியப்படுகிறது.

1836ல் சூசா நகரத்தின் தொல்லியல் களத்தை சர் ஹென்றி ரவ்லிங்சன் மற்றும் ஆஸ்டின் ஹென்றி லயார்டு ஆகியோர் ஆய்வு செய்தனர்.

1851ல் வில்லியம் லாப்டஸ் என்பவர் இவ்விடத்தை அகழாய்வு செய்து, இதனை பண்டைய சூசா நகரம் என்பதை உறுதி செய்தார்.

1885 மற்றும் 1886ல் மார்சல் அகஸ்டி என்ற பிரான்சு நாட்டு தொல்லியல் அறிஞர் சூசா நகரத்தை அகழாய்வு செய்தார்.

1897 முதல் 1911 முடிய ஜாக்குஸ் மார்கன் என்பரும், 1914 வரை ரோலண்ட் என்வரும் பண்டைய சூசா நகர சிதிலங்களை அகழாய்வு செயதனர். 

பின்னர் மெகுயின்னம் எனும் பிரான்சு நாட்டவரால் 1940 வரை சூசா தொல்லியல் களம் அகழாய்வு செய்யப்பட்டது.பின்னர் பண்டைய சூசா நகரத்தின் அகழாய்வின் முடிவு அறிக்கை வெளியிடப்பட்டது.

பின்னர் 1970 முதல் 1975 முடிய ஜீன் பெட்ரோட் சூசா நகரத்தை அகழாய்வு செய்தார்.

சூசா அகழாய்வில் கிடைத்த வண்ண ஓவியம் தீட்டிய மட்பாண்டங்களைக் கொண்டு, சூசாவின் முதல் குடியிருப்புகள் கிமு 5,000 முதல் தோன்றியிருக்கலாம் எனக் கருதப்படுகிறது. சூசா நகர அகழாய்வில் கிடைத்த வண்ணம் தீட்டப்பட்ட பீங்கான் பாத்திரங்களைக் கொண்டு, இந்நகரம் மெசொப்பொத்தேமியா நாகரீக காலத்திய நகரம் என அறியப்படுகிறது.

சுமேரியா நாகரீக காலாத்தில், சூசா நகரம் சூசானியர்களின் தலைநகரமாக விளங்கியது. பின்னர் ஈலமைட்டுகளின் கட்டுப்பாட்டில் சென்றது. 

கிமு 647ல் சூசா நகரத்தை புது அசிரியப பேரரசினர் கைப்பற்றினர். பின்னர் கிமு 617ல் மீடியாப் பேரரசு சூசா நகரத்தைக் கைப்பற்றினர். 

பாரசீகத்தின் அகாமனியசியப் பேரரசர் சைரசு, சூசா மற்றும் ஈலாம் நகரத்தை கைப்பற்றி, கிமு 540 முதல் கிமு 539 வரை ஆண்டார். 

சைரசின் மகன் இரண்டாம் காம்பிசஸ் ஆட்சிக்குப் பின் வந்த முதலாம் டேரியஸ், சூசா மற்றும் பெர்சப்பொலிஸ் நகரங்களை மறுசீரமைத்தார். சூசா நகரம் அகாமனியசியப் பேரரசின் குளிர்கால தலைநகரமாக விளங்கியது.

வரலாற்றில் சூசா நகரம் மூன்று முறை அழிக்கப்பட்டது. முதன் முறையாக அசுபானியர்களால் கிபி 647லும், இரண்டாவதாக இசுலாமியர்களால் கிபி 638லும், மூன்றாம் முறையாக மங்கோலியர்களால் கிபி 1218லும் முற்றிலும் அழிக்கப்பட்டது.




</doc>
<doc id="408965" url="https://ta.wikipedia.org/wiki?curid=408965" title="இட்ரியம்(III) சல்பேட்டு">
இட்ரியம்(III) சல்பேட்டு

இட்ரியம்(III) சல்பேட்டு "(Yttrium(III) sulfate" என்பது Y(SO) என்ற வாய்ப்பாட்டைக் கொண்ட கனிம வேதியியல் சேர்மம் ஆகும். வெண்மை நிறத்துடன் காணப்படும் இட்ரியத்தின் சல்பேட்டு உப்பான இச்சேர்மம் நீரில் கரைகிறது. இட்ரியம் செசுகியுசல்பேட்டு, இட்ரியம் சல்பேட்டு என்ற பெயர்களாலும் இதை அழைக்கிறார்கள். 

இட்ரியம்(III) சல்பேட்டு சேர்மம் சீசியம் சல்பேட்டுடன் வினைபுரிந்து டிரைசல்பேட்டோயிட்ரேட்டு(III) சேர்மத்தைக் கொடுக்கிறது.

ருபீடியம் சல்பேட்டுடன் இட்ரியம்(III) சல்பேட்டு வினைபுரிந்து ருபீடியம் டிரைசல்பேட்டோயிட்ரேட்டு(III) சேர்மத்தைக் கொடுக்கிறது.
பொட்டாசியம் சல்பேட்டுடன் இட்ரியம்(III) சல்பேட்டு வினைபுரிந்து பொட்டாசியம் டிரைசல்பேட்டோயிட்ரேட்டு சேர்மத்தைக் கொடுக்கிறது.


இட்ரியம் ஐதராக்சைடுடன் கந்தக அமிலத்தைச் சேர்த்து வினைபுரியச் செய்வதால் இட்ரியம்(III) சல்பேட்டு உருவாகிறது.
2Y(OH) + 3HSO → Y(SO) + 6HO.


</doc>
<doc id="408979" url="https://ta.wikipedia.org/wiki?curid=408979" title="மித்துன் ராஜகுமார்-">
மித்துன் ராஜகுமார்-

மித்துன் ராஜகுமார்() இவர் திரைப்படங்கள் மற்றும் படங்களில் நடித்துள்ள ஒரு இந்திய குழந்தை நட்சத்திரம் ஆவார்.

மிதுன் ராஜகுமார் ஒரு இந்திய நடிகர் ஆவார். அவரது அற்புதமான நடிப்பு திறன், நேரடி-தமிழ் குறும்படமான "வால் காத்தாடி" (தி கேட்), (2015) படத்தில் அறிமுகமான சத்தீஷ் (சட்டி) என்ற பாத்திரத்தில் நடித்துள்ளார், அதில் அவர் INSTINCTs (ரில்ஸ் ஆஃப் ஃபயர்) எஸ்.எஸ்.என் இன்ஸ்டிடியூஷன்ஸ் வழங்கும் சிறந்த நடிகருக்கான (2015) விருது வென்றார்.

அவரது மிக சமீபத்திய படம் காலா - கரிகாலன் (2018). இவர் சூப்பர் ஸ்டார் ரஜினிகாந்தின் மூத்த பேரன் பாத்திரத்தில் நடித்துள்ளார்.

வரவிருக்கும் இசை ஆல்பம் "தாய் எங்கள் தமிழ்நாடு" என்ற பாடலில், கோலிவுட்டின் முன்னணி இசை இசையமைப்பாளர் சாந்தோஷ் நாராயணனின் இசை ஆல்பம், நடித்துள்ளார்.

கடந்த 3 ஆண்டுகளாக "ஃகளம்" - சென்னை நாடக குழுவிலிருந்து - நடிப்பு கற்கிறார்




</doc>
<doc id="408985" url="https://ta.wikipedia.org/wiki?curid=408985" title="கோரேகாவ் போர்">
கோரேகாவ் போர்

கோரேகாவ் போர் (Battle of Koregaon) என்பது 1881 சனவரி 1 அன்று பிரித்தானிய கிழக்கிந்திய நிறுவனம் மற்றும் மராத்தியப் பேரரசின்  பேஷ்வாவின் படைகளுக்கு இடையில் கோரேகான் பீமா என்ற இடத்தில் நடந்த போரைக் குறிப்பது ஆகும். இந்தப் போரில் பிரித்தானியப் படையின் சார்பில் போரிட்ட வீரர்களில் மராத்திய தலித்துகளான மஹர் இனத்தவர் பெரும்பான்மையாக இருந்தனர்.

பேஷ்வா இரண்டாம் பாஜி ராவ் தலைமையில் 28 ஆயிரம் மராட்டியர்களைக் கொண்ட படையைக் கொண்டு புனேயை தாக்க முற்பட்டார். தாக்க செல்லும் வழியில், 800 படை வீரர்களைக் கொண்ட கிழக்கிந்திய கம்பெனியின் படைப்பிரிவு ஒன்றை அவர்கள் எதிர்கொண்டனர். அது புனேயில் பிரிட்டிஷ் துருப்புக்களின் வலிமையை அதிகரிப்பதற்காக சென்று கொண்டிருந்தது. கோரேகாவில் இருந்த கிழக்கிந்திய படையுடன் சண்டையிடுவதற்காக பேஷ்வா தன்னுடைய இரண்டு ஆயிரம் படைவீரர்கள் கொண்ட பிரிவையும் அனுப்பினார். கேப்டன் பிரான்சிஸ் ஸ்டாண்டனின் தலைமையின் கீழ், கிழக்கு இந்திய கம்பனியின் இந்த குழு கிட்டத்தட்ட 12 மணி நேரம் பேஷ்வாவின் படைகளை எதிர்கொண்டது. ஒரு பெரிய பிரிட்டிஷ் படை உதவிக்கு வரும் சூழ்நிலை ஏற்பட்டால் வெற்றி எளிதாக இருக்காது என்று அஞ்சிய பேஷ்வாவின் படை பின்வாங்கிச் சென்றது. 

அந்தப் போர் வெற்றியின் நினைவாக ஆங்கிலேயர்களால் கோரேகாவ் பீமாவில் வெற்றித் தூண் நிறுவப்பட்டது. வெற்றித் தூணில் போரில் கொல்லப்பட்ட 49 வீரர்களின் பெயர்கள் பொறிக்கப்பட்டன. இதில் 22 பேர் மஹர் தலித் வீரர்களின் பெயரும் அடங்கும்.

இந்தப் போர் வெற்றியை உயர் ஜாதி பேஷ்வாக்களின் மீதான தங்களின் வெற்றியின் ஒரு அடையாளமாகவும் தங்களின் முன்னோர்களை நினைவுகூரும் விதமாக, ஒவ்வோர் ஆண்டும் சனவரி 1ஆம் தேதி, அந்த நினைவிடத்துக்குச் சென்று, மஹார் இன மக்கள் கொண்டாடுகின்றனர். 2018 ஆம் ஆண்டு சனவரி மாதம் 1 ஆம் தேதி, பீமா கோரேகாவ் போர் வெற்றியின் 
200வது ஆண்டு நினைவு நாளன்று அஞ்சலி செலுத்தச் சென்ற தலித் மக்கள் மீது தாக்குதல் நடத்தப்பட்டதால் பகுஜன் படைகள் மற்றும் பிராமணிய சக்திகளுக்கு இடையே மோதல்கள் ஏற்பட்டன. வன்முறை வெடித்தது, ஒருவர் கொல்லப்பட்டார், பலர் காயமடைந்தனர். இந்த சம்பவத்தில் ஏராளமான வாகனங்கள் அடித்து நொறுக்கப்பட்டன.


</doc>
<doc id="408986" url="https://ta.wikipedia.org/wiki?curid=408986" title="ழீன் மூயெல்லர்">
ழீன் மூயெல்லர்

ழீன் மூயெல்லர் "(Jean Mueller)" (பிறப்பு: 1950) ஓர் அமெரிக்க வானியலாளர் ஆவார். இவர் வால்வெள்ளிகளையும் சிறுகோள்களையும் பல மீவிண்மீன் வெடிப்புகளையும் கலிபோர்னியாவில் உள்ள பலோமார் வான்காணகத்தில் இருந்து கண்டுபிடித்துள்ளார்.

இவர் மவுண்ட் வில்சன் வான்காணகத்தில் உள்ள வரலாற்றுச் சிறப்பு வாய்ந்த ஊக்கர் தொலைநோக்கியை 1983 இல் இயக்கிய முதல் பெண்மணியாவார். இவரே முதன்முதலாக பலோமார் வான்காணகத்தில் தொலைநோக்கி இயக்குபவராக 1985 இல் பணியமர்த்தப்பட்ட பெண்மணியாவார்.

இரண்டாம் பலோமார் வாண்காணக நோக்கீட்டு அளக்கை 1985 ஆகத்தில் தொடங்கியது. 14 இஞ்சு முதல் ஒளிப்படத்தட்டுகள் அப்போது 48 இஞ்சு சுகிமிடு ஒளிப்படக்கருவி என வழங்கிய சாமுவேல் ஓசுச்சின் தொலைநோக்கியில் இருந்து எடுக்கப்படலாயின. அவ்வாண்டு ஜூலையில் ழீன் மூயெல்லர் 48 இஞ்சு ஒளிப்படக் கருவி இரவு உதவியாளராக பணியமர்த்த்ப்பட்டார். அப்போது இவர் நோக்கீட்டாளராகவும் தொலைநோக்கி இயக்குபவராகவும் பணிசெய்தார். இவர் 5500 ஒளிப்படத் தட்டுகளைப் படம்பிடித்தார். முதலில் தொலைநோக்கியை உரிய கோணத்தில் அமைத்து 2000 ஜூன் 3 இல் கடைசித் தட்டை எடுக்கும் வரை இவரே தொடர்ந்து பணிபுரிந்து வரலாற்ருச் சாதனை படைத்துள்ளார். அன்று இரவே இவர் தனது கடைசி 2000 செமீ மீயொளிர் விண்மீன் வெடிப்பையும் கண்டுபிடித்துள்ளார்.

இவர் பல நூறு மணிநேரம் (தன் ஓய்வு நேரத்தில்லிவரெடுத்த ஒளிப்பட்த் தட்டுகளை உயர்பெருக்க முறையால் அலகிட்டு வால்வெள்ளிகளையும் வேகமாக இயங்கும் சிறுகோள்களையும் X/Y கட்ட வரைபட்த்தில் மீயொளிர் விண்மீன் வெடிப்புகளையும் 1 மிமீ தடிப்புத் தட்டுகளில் இருந்து கண்டுபிடித்துள்ளார். சில நேரங்களில், இவர் ஒரே தட்டில் நூறு பால்வெளிகளையும் படம்பிடித்து அவற்றின் ஊடே மீயொளிர் விண்மீன் வெடிப்புகளைத் தேடினார். இவர் இந்த தட்டுகளை முதல் வானளக்கைத் தட்டுகளுடன் ஒப்பிட்டுப் பார்த்து அதே களங்கள் உள்ளனவா எனளஆய்வு மேற்கொண்டார். இரண்டாம் பலோமார் வான்காணக வானளக்கையின்போது தான் இவர் தனது அனைத்துக் கண்டுபிடிப்புகளையும் நிகழ்த்தியுள்ளார்.

பலோமார் வான்காணகத்தில் பணிபுரியும்போது 7 அலைதகவு வால்வெள்ளிகள் உட்பட, 15 வால்வெள்ளிகளைக் கண்டுபிடித்தார். அந்த 7 வால்வெள்ளிகள் 120பி/மூயெல்லர், 131பி/மூயெல்லர், 136பி/மூயெல்லர், 149பி/மூயெல்லர், 173பி/மூயெல்லர், 188பி/நேரியல்பு மூயெல்லர், 190பி/மூயெல்லர் என்பனவாகும். மற்ற எட்டும் அலையா வால்வெள்ளீகள் ஆகும்.

இவர் 1987 முதல் 1993 வரை 13 சிறுகோள்களைக் கண்டுபிடித்ததாக சிறுகோள் மையம் கூறுகிறது. இவற்றில் அப்பொல்லோ சிறுகோள்கள், 4257 உபாசுதி, 9162 கிவீல்லா, and 12711 துக்மித், அமோர் சிறுகோள், 6569 ஒந்தாத்யே ஆகிய பல புவியண்மை வான்பொருள்களும் அடங்கும்.

இவர் 107 ( இவற்றில் 1991W, 1992W, 1992X ஆகியன விண்மீன்கள் ஆகும்) (9 இணைகண்டுபிடிப்புகள் ஆகும்) விண்மீன் பெருவெடிப்பு களைக் கண்டுபிடித்தார். 

மூயெல்லரின் வான்பொருள்கள் கண்டுபிடிப்புகளுக்காக முதன்மைப் பட்டை சிறுகோளாகிய அங்காரியா குடும்பம் 4031 மூயெல்லர் இவரது நினைவாகப் பெயரிடப்பட்டுள்ளது. இது 1985 பிப்ரவரி 12 இல் கரோலின் சூமேக்கரால் பலோமார் வான்காணகத்தின் 18 இஞ்சு சுகிமிடு ஒளிப்படக் கருவியால் கண்டறியப்பட்டு, சிறுகோள் 1985 CL எனப் பெயரிடப் பட்டிருந்தது. இதற்கான அலுவலக பெயரீட்டு அறிவிப்பு சிறுகோள் மையத்தால் 1989 திசம்பர் 12 இல் வெளியிடப்பட்டது ().

இவர் மியடே 4எம் சமுதாயத்தின் அறிவுரைஞர் ஆவார். இது இவரது பரப்புறை செயல்பாடுகளுக்குப் பேராதரவு தந்துவருகிறது.



</doc>
<doc id="408989" url="https://ta.wikipedia.org/wiki?curid=408989" title="ழீன் சுவாங்கு">
ழீன் சுவாங்கு

ழீன் எபு சுவாங்கு "(Jean Hebb Swank)" ஓர் அமெரிக்க்க வானியற்பியலாளர் ஆவார். இவர் கருந்துளைகள், நொதுமி விண்மீன்கள் ஆய்வுக்காகப் பெயர்பெற்றவர்.

சுவாங்கு 1961 இல் பிரின் மாவர் கல்லூரியில் இயற்பியலில் இளங்கலைப் பட்டம் பெற்றார். பிரின் மாவரில் அமைந்த இவரது இரு இயற்பியல் பேராசிரியர்கள் கலிபோர்னியா தொழில்நுட்ப நிறுவனத்தின் முன்னாள் மாணவர்கள். எனவே இவ்விருவரும் சுவாங்கை கலிபோர்னிய தொழில்நுட்ப நிறுவனத்தில் பட்டமேற்படிப்பு தொடரும்படி வற்புறுத்தினர். இவர் இயற்பியலில் தன் முனைவர் பட்டத்தை 1967 இல் சுட்டீவே பிரவுட்சுசி வழிகாட்டுதலின்கீழ் பெற்றார். இவரது முனைவர் பட்ட ஆய்வுரை "நொதுமன்-மின்னன் ஊடாட்ட்த்தில் கதிர்வீச்சுத் திருத்தங்கள்" என்பதாகும்.

இவர் 1966 முதல் 1969 வரை இலாசு ஏஞ்சலீசில் அமைந்த கலிபோர்னியா அரசு பல்கலைக்கழகத்தில் உத்விப் பேராசிரியராகப் பணியில் சேர்ந்து கல்வி கற்பித்துள்ளார். திருமணத்துக்குப் பிறகு இவர் இல்லினாயிசு சென்று 1969 முதல் 1971 வரை சிகாகோ அரசு பல்கலைக்கழகத்தில் கல்வி கற்பித்தார்.

சுவாங்கும் அவரது கணவரும் 1971 இல் துருக்கியில் உள்ள அங்காரா சென்று நடுவண் கிழக்குத் தொழில்நுட்பப் பல்கலைக்கழகத்தில் உதவிப் பேராசிரியர்களாகச் சேர்ந்தனர்.அங்கே இவர் உயர் ஆற்றல் வானியற்பியலாளராகிய, அப்போது இயற்பியல் துறைத்தலைவராக இருந்த ஆக்கி போரான் ஓகல்மனைச் சந்தித்தார். அப்போது ஓகல்மன் கோடார்டு விண்வெளி பரப்பு மையத்தில் காம்மாக் கதிர் வானியலில் ஈடுபட்டிருந்தார். அவரிடம் சுவாங்கு 1975 இல் ஏவப்படவிருந்த எட்டாம் சூரிய வட்டணை வான்காணகத்துக்காக உருவாக்கிய செஉமுறைகளைக் கற்றுக்கொண்டார். அமெரிக்கா திரும்பியதும், சுவாங்கு கோடார்டு விண்வெளி பறப்பு மையத்தில் முதுமுனைவர் ஆராய்ச்சிக்கு விண்ணப்பித்து அதற்கான ஆய்வுநல்கையைப் பெற்றார்.

சுவாங்கின் நாசாவுடனான முதல் தொடர்பு கோடார்டு விண்வெளி பறப்பு மையத்தின் X-கதிர் வானியற்பியல் கிளையில் அமெரிக்கத் தேசிய ஆராய்ச்சி மன்றத்தின் தேசிய அறிவியல் கல்விக்கழகச் சார்பில் அக ஆராய்ச்சி இணையராக பணிபுரிந்தபோது ஏற்பட்டது.

இவர் உரோசி X-கதிர்_நேர அமைவு தேட்டக்கலத்தின் விகிதமுறை எண்ணி அணியின் முதன்மை ஆய்வாளரும் X-கதிர்_நேர அமைவு தேட்டக்கலத் திட்ட அறிவியலாளரும் ஆவார். இக்கலம் 1995 இல் ஏவப்பட்டது. இவருக்கு 1999இல் புரூனோ உரோசி பரிசும் ஏல் பிராதித் பரிசும் வழங்கப்பட்டன. இவை X-கதிர்_நேர அமைவு தேட்டக்கலத் திட்ட முதன்மைப் பங்கேற்புக்காகவும் அதனால் விளைந்த உயர்நேரப் பிரிதிறன் சார்ந்த செறிந்த வானியற்பியல் வான்பொருள்களின் கண்டுபிடிப்புகளுக்கான நோக்கீடுகளுக்காகவும் வழங்கப்பட்டன.

சுவாங்கு நாசாவின் ஈர்ப்பும் அறுதிக் காந்தவிசையும் காணும் சிறுதேட்டக்கலத் திட்ட்த்தின் (ஜெம்சுத் திட்டம்) முதன்மை ஆய்வாளராக அமர்த்தப்பட்டார். ஆனால் இந்த ஜெம்சுத் திட்டப் பாதீடு 20 முதல்30% கூடுதலாக அமைந்தமையால் 2012 இல் தள்ளுபடி செய்யப்பட்டது.

கோடார்டு விண்வெளி பறப்பு மையத்தில் பணிபுரிந்தபோது, சுவாங்கு தனது ஆய்வை கருந்துளைகளும் நொதுமி விண்மீன்களும் வெளியிடும் X-கதிர் உமிழ்விலேயே குவித்தார். இவர்1993 இல் அமெரிக்க இயற்பியல் கழகத்தின் ஆய்வுறுப்பினராகத் தேர்வு செய்யப்பட்டார். இவர் நாசாவில் பணிபுரிந்த தன் வாழ்நாளில் 300 க்கும் மேலான அறிவியல் கட்டுரைகளை பல அறிவியல் இதழ்களிலும் நாசா வெளியீடாகவும் வெளியிட்டுள்ளார். இவருக்கு 2013 ஜூனில் நாசா தனித்தகவு சேவை பதக்கம் வழங்கப்பட்டது.

சுவாங்கு 2013 இல் ஓய்வு பெற்றார். கோடார்டு விண்வெளி பரப்பு மையம் இவரது வாழ்க்கைக் குறிப்பில் இவரைத் தகைமை அறிவியலாளராகப் பட்டியலிட்டுள்ளது.

இவர் மேரிலாந்து பல்கலைக்கழக்க் கோடை ஆராய்ச்சி நிகழ்ச்சியில் பங்கேற்ரபோது அங்கே உலோவல் ஜேம்சு சுவாங்கு எனும் இயற்பியலாளரைச் சந்தித்துள்ளார். ஜேம்சு சுவாங்கு இல்லினாயிசில் உள்ள தேசிய சுழன்முடுக்கி ஆய்வகத்தில் வேலையில் சேர்ந்ததும் இருவரும் திருமணம் செய்து கொண்டனர்.


</doc>
<doc id="408990" url="https://ta.wikipedia.org/wiki?curid=408990" title="யூடித் பைப்பர்">
யூடித் பைப்பர்

யூடித் இலின் பைப்பர் "(Judith Lynn Pipher)" (பிறப்பு: 1940) ஓர் அமெரிக்க வானியற்பியலாளரும் நோக்கீட்டு வானியலாளரும் ஆவார். இவர் உரோசெசுட்டர் பல்கலைக்கழகத்தின் வானியல் துறை தகைமைப் பேராசிரியர் ஆவார். இவர் 1979 முதல் 1994 வரையில் சி. ஈ. கே. மீசு வான்காணக இயக்குநராக இருந்தார். இவர் விண்வெளித் தொலைநோக்கிகளுக்கான அகச்சிவப்புக் கதிர் காணி அணிகளை உருவாக்கினார்.

இவர் உரோசெசுட்டர் பல்கலைக்கழகத்தில் இருந்து 2002 இல் சுசான் பி. அந்தோனி வாழ்நாள் சாதனை விருதைப் பெற்றார். இவர் 2007 இல் தேசியப் புகழ் மகளிர் கூட்த்தில் சேர்க்கப்பட்டார். அதிலிருந்து இவர் ஆட்சிப்பணிகளிலும் ஈடுபடலானார். கண்டுபிடிப்பு ("Discover") இதழின் 2009 ஆம் ஆண்டுக் கட்டுரை ஒன்று இவரை அகச்சிவப்புக் கதிர் வானியலின் தாய் எனப் பராட்டுகிறது. சிறுகோள் 306128 பைப்பர் இவரது நினைவாகப் பெயரிடப்பட்டது. இந்தப் பெயரீட்டு அலுவலகச் சான்று சிறுகோள் மையத்தால் 2019 ஜனவரி 31 இல் வெளியிடப்பட்டது ().

இவர் நியூயார்க் சார்ந்த செனக்கா அருவியில் வாழ்கிறார். இவர் செனக்கா அருங்காட்சியக குழும இயக்குநர்களின் துணைத்தலைவராக உள்ளார். இவர் ஒரு விதவையும் நான்கு கணவரின் குழந்தைகளுக்குப் புரவலரும் ஆவார்..


</doc>
<doc id="408992" url="https://ta.wikipedia.org/wiki?curid=408992" title="புரோடாக்டினியம்(V) ஆக்சைடு">
புரோடாக்டினியம்(V) ஆக்சைடு

புரோடாக்டினியம்(V) ஆக்சைடு "(Protactinium(V) oxide)" என்பது PaO. என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐதரசனைப் பயன்படுத்தி இதை ஒடுக்க வினைக்கு உட்படுத்தினால் புரோடாக்டினியம்(IV) ஆக்சைடு உருவாகிறது. ஆர்சிடிட்டு வி. குரோசு முதன்முதலில் 1927 ஆம் ஆண்டு 2 மில்லிகிராம் சேர்மத்தைத் Pa2O5 தயாரித்தார். புரோடாக்டினியம்(V) ஆக்சைடு அடர் நைட்ரிக் அமிலத்தில் கரைவதில்லை. ஆனால் ஐதரோ புளோரிக் அமிலம் மற்றும் HF + H2SO4 கலவை ஆகியவற்றில் கரைகிறது. உயர் வெப்பநிலைகளில் கார உலோகங்கள் மற்றும் காரமண் உலோகங்களின் திண்ம ஆக்சைடுகளுடன் வினை புரிகிறது 

பிற புரோடாக்டினியம் சேர்மங்களைப் போல புரோடாக்டினியம்(V) ஆக்சைடும் கதிரியக்கத் தன்மையும், நச்சுத்தன்மையும் கொண்டது ஆகும். அரிதாகக் கிடைக்கும் இது மிககுறைவான் தொழில்நுட்பப் பயன்களைக் கொண்டுள்ளது. Nb, Mg, Ga மற்றும் Mn ஆகிய தனிமங்களின் கலப்பு ஆக்சைடுகள் 0.005–0.52% Pa2O5 உடன் மாசாக கலக்கப்பட்டு உயர்வெப்பநிலைகளில் (1300 °செல்சியசு வரை) மின்காப்புப் பொருளாக பீங்கான் மின்தேக்கிகளில் பயன்படுத்தப்படுகிறது. 


</doc>
<doc id="408993" url="https://ta.wikipedia.org/wiki?curid=408993" title="புரோடாக்டினியம்(IV) ஆக்சைடு">
புரோடாக்டினியம்(IV) ஆக்சைடு

புரோடாக்டினியம்(IV) ஆக்சைடு "(ProtactiniumI(V) oxide )" என்பது PaO2. என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ஐதரசனைப் பயன்படுத்தி புரோடாக்டினியம்(V) ஆக்சைடை 1500° செல்சியசு வெப்பநிலை ஒடுக்க வினைக்கு உட்படுத்தினால் புரோடாக்டினியம்(IV) ஆக்சைடு உருவாகிறது. கருப்பு நிறமுடைய இந்த ஆக்சைடு H2SO4, HNO3 அல்லது HCl போன்ற அமிலங்களில் கரைவதில்லை. ஆனால் ஐதரோ புளோரிக் அமிலத்தில் கரைகிறது. 

பிற புரோடாக்டினியம் சேர்மங்களைப் போல புரோடாக்டினியம்(V) ஆக்சைடும் கதிரியக்கத் தன்மையும், நச்சுத்தன்மையும் கொண்டது ஆகும். அரிதாகக் கிடைக்கும் இது மிககுறைவான் தொழில்நுட்பப் பயன்களைக் கொண்டுள்ளது.


</doc>
<doc id="408995" url="https://ta.wikipedia.org/wiki?curid=408995" title="அகமது மூசா">
அகமது மூசா

அகமது மூசா ("Ahmed Musa", 14 அக்டோபர் 1992) நைஜீரிய தொழில்முறை காற்பந்தாட்ட வீரர். இவர் ஆங்கிலக் கழகம் லெஸ்டர் சிட்டி அணியிலும் நைஜீரிய தேசிய அணியிலும் முன்களத்திலும் நடுக்களத்திலும் ஆடுகிறார். உலகக்கோப்பை ஆட்டமொன்றில் ஒன்றுக்கு மேற்பட்ட கோல்கள் எடுத்த முதல் நைஜீரியராக உள்ளார்; 2014 உலகக்கோப்பை காற்பந்து போட்டியில் குழு ஆட்டத்தில் அர்கெந்தீனாவிற்கு எதிராக இரண்டு முறை கோல் அடித்தார். தவிரவும் இரண்டு பீபா உலகக்கோப்பைகளில் கோல் எடுத்த முதல் நைஜீரியரியராகவும் விளங்குகிறார்; 2018 உலகக்கோப்பையில் குழு ஆட்டத்தில் ஐசுலாந்திற்கு எதிராக இரண்டு கோல்கள் எடுத்துள்ளார்.


</doc>
<doc id="409010" url="https://ta.wikipedia.org/wiki?curid=409010" title="ஆனந்த மடம்">
ஆனந்த மடம்

ஆனந்த மடம் 1953 ஆம் ஆண்டு வெளியான ஒரு இந்திய மொழிமாற்றுத் திரைப்படமாகும். "ஆனந்த் மத்" என்ற தலைப்பில் 1952 ஆம் ஆண்டு வெளியான இந்தித் திரைப்படம் தமிழ்மொழிக்கு மாற்றப்பட்டு வெளியிடப்பட்டது. ஹேமன் குப்தா இயக்கத்தில் உருவான இத்திரைப்படத்தில் பிரிதிவிராஜ்கபூர், கீதா பாலி ஆகியோர் முக்கிய கதாபாத்திரங்களில் நடித்தனர். வங்க மொழி எழுத்தாளர் பங்கிம் சந்திர சட்டர்ஜி எழுதிய ஆனந்த மத் என்ற புதினத்தைத் தழுவி இத்திரைப்படம் உருவாக்கப்பட்டது.

ஹேமந்த் குமார் இசையமைத்த இத்திரைப்படத்தில் "வந்தே மாதரம்" பாடல் இடம்பெற்றுள்ளது.



</doc>
<doc id="409011" url="https://ta.wikipedia.org/wiki?curid=409011" title="இருளுக்குப் பின்">
இருளுக்குப் பின்

இருளுக்குப் பின் 1954 ஆம் ஆண்டு வெளியான ஒரு இந்திய தமிழ் மொழிமாற்றுத் திரைப்படமாகும். 1953 ஆம் ஆண்டு வெளியான "பொன்கதிர்" என்ற மலையாளப்படம் தமிழ்மொழிக்கு மாற்றம் செய்யப்பட்டு வெளியிடப்பட்டது. ஈ. ஆர். கூப்பர் இயக்கத்தில் உருவான இத்திரைப்படத்தில் பிரேம் நசீர், லலிதா ஆகியோர் முக்கிய கதாபாத்திரங்களில் நடித்திருந்தனர். பிரதர் லட்சுமணன் இசையமைத்திருந்தார்.


</doc>
<doc id="409014" url="https://ta.wikipedia.org/wiki?curid=409014" title="டாண்ட்டலம்(V) புரோமைடு">
டாண்ட்டலம்(V) புரோமைடு

டாண்ட்டலம்(V) புரோமைடு "(Tantalum(V) bromide)" என்பது TaBr என்ற வாய்ப்பாட்டைக் கொண்ட கனிம வேதியியல் சேர்மம் ஆகும் . குறுக்குக் காந்தவிசை எனப்படும் டயா காந்தப்பண்பைக் கொண்ட இச்சேர்மம் மஞ்சள் நிறத்தில் உள்ளது. எளிதில் நீராற்பகுப்பு அடைகிறது. விளிம்பில் பகிர்ந்து கொள்ளும் ஈரெண்முகக் கட்டமைப்பை டாண்ட்டலம்(V) புரோமைடு ஏற்கிறது. அதாவது இரண்டு சதுரசாய்தளக் கோபுர TaBr5 துணை அலகுகள் புரோமைடு ஈந்தணைவி பாலத்தால் இணைக்கப்பட்ட்டுள்ளது என்பது இதன் பொருளாகும். நையோபியம் மற்றும் டாண்ட்டலம் பெண்டாகுளோரைடுகளும், பெண்டா அயோடைடுகளும் இதே கட்டமைப்பு நோக்குருவை பகிர்ந்து கொள்கின்றன .

உயர் வெப்பநிலைகளில் ஒரு குழல் உலையில் புரோமின் உடன் டாண்ட்டலம் உலோகம் அல்லது டாண்ட்டலம் கார்பைடு சேர்த்து வினைபுரியச் செய்யும் முறையில் வழக்கமாக டாண்ட்டலம்(V) புரோமைடு தயாரிக்கப்படுகிறது. டாண்ட்டலத்திற்கு முன்னதாக இடம்பெறும் தனிமங்களின் புரோமைடுகளுக்குப் பதிலாக சில சமயங்களில் குளோரைடுகள் விரும்பப்படுகின்றன. ஏனெனில் நீர்ம நிலை புரோமினைக் காட்டிலும் வாயுநிலை குளோரினைக் கையாளவது எளிமையாக இருக்கும். மற்ற மூலக்கூற்று ஆலைடுகளைப் போல டாண்ட்டலம்(V) புரோமைடும் கார்பன் டெட்ராகுளோரைடு போன்ற முனைவற்ற கரைப்பான்களில் கரைகிறது. (1.465 கி/100 மி.லி 30 °செல்சியசில்) ஆனால் இது பல கரைப்பான்களுடன் வினைபுரிகிறது . 


</doc>
<doc id="409017" url="https://ta.wikipedia.org/wiki?curid=409017" title="அனிதா (நடிகை)">
அனிதா (நடிகை)

அனிதா ரெட்டி என்பவர் பன்மொழித் திரைப்படங்கள் மற்றும் தொலைக்காட்சித் தொடர்கள் ஆகியவற்றில் தோன்றிய ஒரு இந்திய நடிகை ஆவார். இவர் 2001 ஆம் ஆண்டு ஒளிபரப்பான "கபி சௌதன் கபி சஹேலி" என்ற தொலைக்காட்சித் தொடர் மூலம் சின்னத்திரை உலகில் அறிமுகம் ஆனார். பிறகு 2003 ஆம் ஆண்டு வெளி வந்த "வருஷமெல்லாம் வசந்தம்" என்ற தமிழ்த் திரைப்படத்தின் மூலம் வெள்ளித்திரை உலகில் அறிமுகம் ஆனார். தற்போது இவர் இந்தியில் புகழ்பெற்ற நாகின் 3 என்ற தொடரில் "விஷ் கன்னா" என்ற முதன்மைக் கதாபாத்திரத்தில் நடித்து வருகிறார். 


</doc>
<doc id="409019" url="https://ta.wikipedia.org/wiki?curid=409019" title="ஏடன் அசார்டு">
ஏடன் அசார்டு

ஏடன் மைக்கேல் அசார்டு ("Eden Michael Hazard", ; பிறப்பு 7 சனவரி 1991) பெல்ஜிய தொழில்முறை காற்பந்தாட்ட வீரர். இவர் ஆங்கிலக் கழகம் செல்சீக்கும் பெல்ஜியம் தேசிய அணிக்கும் விளையாடுகிறார். முதன்மையான தாக்கும் நடுக்கள வீரராகவும் பரந்த நடுக்களத்தவராகவும் ஆடுகிறார். அசார்டின் புதுசிந்தனை, விரைவு, மற்றும் தொழில்நுட்பத் திறன் பெரிதும் பாராட்டப்படுகின்றது. "மீச்சிறந்த பந்து கடத்துநராகவும்" அறியப்படுகிறார்; இவரது ஆட்டப்பாணியை பல பயிற்சியாளர்களும் சக விளையாட்டாளர்களும் ஊடகத்தினரும் பாராட்டுகின்றனர். பாலோன் தி'ஓர் (1956-2009) வெற்றியாளர்களான லியோனல் மெஸ்ஸி, கிறிஸ்டியானோ ரொனால்டோ ஆகியோருடன் ஒப்பிடப்படுகின்றார். அசார்டை பயிற்சியாளர்களும் சக விளையாட்டாளர்களும் ஊடக விமரிசகர்களும் உலகின் சிறந்த காற்பந்தாட்டக்காரர்களில் ஒருவராக தரவரிசைப்படுத்துகின்றனர்.


</doc>
<doc id="409021" url="https://ta.wikipedia.org/wiki?curid=409021" title="ருபீடியம் சல்பேட்டு">
ருபீடியம் சல்பேட்டு

ருபீடியம் சல்பேட்டு "(Rubidium sulfate)" என்பது Rb2SO4 என்ற வாய்ப்பாட்டைக் கொண்ட கனிம வேதியியல் சேர்மம் ஆகும். ருபீடியத்தின் சல்பேட்டு உப்பான இச்சேர்மத்தின் மூலக்கூற்று எடை 266.999 கிராம்/மோல் ஆகும்.ருபீடியம் ஐதரசன் சல்பேட்டு என்ற அமில சல்பேட்டும் அறியப்படுகிறது.

இட்ரியம் சல்பேட்டுடன் ருபீடியம் சல்பேட்டு வினைபுரிந்து Rb[Y(SO)] உருவாகிறது. 

கந்தக அமிலத்துடன் இது வினைபுரிந்து ருபீடியம் ஐதரசன் சல்பேட்டு என்ற அமில சல்பேட்டைக் கொடுக்கிறது. 


</doc>
<doc id="409024" url="https://ta.wikipedia.org/wiki?curid=409024" title="சிர்க்கோனியம்(II) ஐதரைடு">
சிர்க்கோனியம்(II) ஐதரைடு

சிர்க்கோனியம்(II) ஐதரைடு "(Zirconium(II) hydride)" என்பது ZrH என்ற வாய்ப்பாட்டைக் கொண்ட கனிம வேதியியல் சேர்மம் ஆகும். லேசர் நீக்கம் மூலம் தாழ்வெப்பநிலையில் இச்சேர்மம் தனித்துப் பிரித்தெடுக்கப்படுகிறது . 

திராக்கு சமன்பாடு, ஆர்ட்ரீ-போக் முறை, சார்பியல் விசைக் கணக்கீட்டு ஆய்வுகள் போன்ற ஆய்வுகளில் சிர்க்கோனியம்(II) ஐதரைடு பெரும்பாலும் ஆய்வுப்பொருளாக எடுத்துக் கொள்ளப்படுகிறது. நிலைத்தன்மை, வடிவியில் மற்றும் MH, MH, MH, அல்லது MH. போன்ற வாய்ப்பாடுகளைக் கொண்ட ஐதரைடுகளின் ஆற்றல்கள் முதலியன இந்த ஆய்வுகளில் ஆராயப்படுகின்றன. 

இருமுகிக் கட்டமைப்பில் (C) சிர்க்கோனியம்(II) ஐதரைடு காணப்படுகிறது. மேலும் இச்சேர்மத்தில் ஐதரசனும் சிர்க்கோனியமும் முறையே −1 மற்றும் +2 என்ற முறையான ஆக்சிசனேற்ற நிலைகளில் காணப்படுகின்றன. ஏனெனில் சிர்க்கோனியத்தின் மின்னெதிர் தன்மை ஐதரசனின் மின்னெதிர்தன்மையைக் காட்டிலும் குறைவாகும். MH (M = Ti-Hf) என்ற வாய்ப்பாட்டைக் கொண்ட உலோக ஐதரைடுகளின் நிலைப்புத்தன்மை அணு எண் அதிகரிக்க அதிகரிக்க குறைகிறது.


</doc>
<doc id="409029" url="https://ta.wikipedia.org/wiki?curid=409029" title="துத்தநாக மாலிப்டேட்டு">
துத்தநாக மாலிப்டேட்டு

துத்தநாக மாலிப்டேட்டு "(Zinc molybdate)" என்பது ZnMoO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். வெண்மை நிறமியாகக் காணப்படும் இதை அரிமானத் தடுப்பியாகப் பயன்படுத்துகிறார்கள். சோடியம் மாலிப்டேட்டு போன்ற நன்கு கரையக்கூடியவை அதிக அளவுகளில் நச்சுப்பொருளாகச் செயல்படுகின்ற அதேவேளையில் துத்தநாக மாலிப்டேட்டு நீரில் கரைவதில்லை என்பதால் அது நச்சுத்தன்மையற்றதாகக் கருதப்படுகிறது. குரோமேட்டுகள் அல்லது ஈய உப்புகளைக் காட்டிலும் மாலிப்டேட்டுகள் குறைவான நச்சுத்தன்மையைக் கொண்டுள்ளன. இதனால் இவ்வுப்புகள் அரிமானத்தடுப்பியாகப் பயன்படும் மாற்றாக கருதப்படுகின்றன. கரையும் உப்பு கலவைகளில் இருந்து சிக்கல் ஏதுமில்லாமல் கரையாத துத்தநாக மாலிப்டேட்டுகள் படிகமாகின்றன.



</doc>
<doc id="409031" url="https://ta.wikipedia.org/wiki?curid=409031" title="ராவுத்த குமாரசாமி">
ராவுத்த குமாரசாமி

ராவுத்த குமாரசாமி என்பவர் தமிழக நாட்டுப்புற தெய்வங்களில் ஒருவராவார். இவருக்கான கோயில் தமிழ்நாட்டின் கொங்கு நாட்டின், சிவகிரியை அடுத்துள்ள காகம் என்னும் சிற்றூரில் உள்ளது. ராவுத்த குமாரசாமியை கொங்கு வேளாளரில் கண்ணன் கூட்டத்தினர் காவல் தெய்வமாகவும், குலதெய்வமாகவும் வழிபடப்பட்டுவருகின்றனர். ராவுத்த குமாரசாமி என்பவர் ஒரு தமிழ் ராவுத்த முசுலீம் என்றும், இவர் ஒரு காலத்தில் கண்ணன் கூட்டத்தாரின் மூதாதையர்கள் ஓரு பெரும் சங்கடத்தில் இருந்தபோது, அவர்களைப் பாதுகாத்து, அவர்களின் குலம் தழைக்க உதவியவர். இதனாலேயே இவரை காவல் தெய்வமாகவும், குலசாமியாகவும் இம்மக்கள் வணங்குகின்றனர் எனப்படுகிறது. 
சில ஆண்டுகளுக்கு முன்புவரை வயல்வெளியில் கூரைக்கடியில் சுதையில் அமைக்கப்பட்ட ராவுத்தசாமி சிலைகளுக்கு ஆகம முறைப்படி கோயில் கட்ட கண்ணன் கூட்டத்தார் விரும்பினர். ஸ்தபதியின் அறிவுரைப்படி ராவுத்தசாமிகளுக்கு வேங்கை மரத்தால் சிலைகள் செய்யப்பட்டன. இதோடு மூன்றாவது மூர்த்தியாக குமாரசாமியான முருகனின் கற்சிலை அபிஷேக மூர்த்தியாக இடம்பெற வேண்டும் என்ற ஸ்தபதியின் ஆலோசனைப்படி, கருவறையில் ராவுத்தர்களுடன் குமாரசாமியான முருகனும் வீற்றிருக்கின்றார். 
ராவுத்தரின் கோயிலானது சிறு மினாராக்கள், விமானம் என்று வித்தியாசமான அமைப்பைக் கொண்டுள்ளது. கோயிலில் வாளை உயர்த்திப் பிடித்து அமர்ந்தவாறும், வாயில் சுருட்டுடன் கைலி உடுத்தி ஒருக்களித்துப் படுத்தவாறும், குதிரையின் மேல் அமர்ந்தவண்ணம் என வெவ்வேறு நிலைகளில் ராவுத்தர் சிலைகள் காணப்படுகின்றன. கருவறையில் குமாரசாமியான முருகனுக்குப் பின்னால், பீடத்தில் வாளை உயர்த்திப் பிடித்தவண்ணம், ஒரு கால் தொங்கவிட்டு அமர்ந்த நிலையில் இரு ராவுத்தர்கள் உள்ளனர். 


</doc>
<doc id="409041" url="https://ta.wikipedia.org/wiki?curid=409041" title="தெலூரியம் டெட்ராபுரோமைடு">
தெலூரியம் டெட்ராபுரோமைடு

தெலூரியம் டெட்ராபுரோமைடு "(Tellurium tetrabromide)" என்பது TeBr என்ற வாய்ப்பாட்டைக் கொண்ட கனிம வேதியியல் சேர்மம் ஆகும். தெலூரியம் டெட்ராகுளோரைடு போன்ற நான்கு மூலக்கூற்று கட்டமைப்பையே தெலூரியம் டெட்ராபுரோமைடும் பெற்றுள்ளது . தெலூரியத்துடன் புரோமினை வினைபுரியச் செய்து இதைத் தயாரிக்கிறார்கள். ஆவிநிலையிலுள்ள தெலூரியம் டெட்ராபுரோமைடு பிரிகை அடைகிறது :.

உருகிய நிலையில் உள்ளபோது TeBr3+ மற்றும் Br− அயனிகளாகப் பிரிகை அடைந்து இது ஒரு நல்ல கடத்தியாகச் செயல்படுகிறது. பென்சீன் மற்றும் தொலியீன் கரைசல்களில் கரைந்திருக்கும்போது இது நான்கு மூலக்கூற்று கட்டமைப்பில் (Te4Br16) நின்று கடத்தாப் பொருளாகச் செயல்படுகிறது. அசிட்டோநைட்ரைல் (CH3CN) போன்ற கொடையளிக்கும் பண்பு கொண்ட கரைப்பான்களில் கரைந்திருக்கும்போது அயனி அணைவுச் சேர்மங்கள் உருவாகி அக்கரைசலை கடத்தும் பண்பு உடையதாக மாற்றுகிறது.


</doc>
<doc id="409044" url="https://ta.wikipedia.org/wiki?curid=409044" title="ழகரம் (திரைப்படம்)">
ழகரம் (திரைப்படம்)

ழகரம் (zhagaram) என்பது 2018 ஆம் ஆண்டில் வெளியிட திட்டமிடப்பட்ட ஒரு தமிழ் திரைப்படமாகும். இப்படமானது . கவா கம்ஸ் எழுதின "ப்ராஜக்ட் ஃ" என்ற புதினத்தின் கதையைத் தழுவி எடுக்கப்பட்டுள்ளது. படத்தை திரைக்கதை அமைத்து அறிமுக இயக்குநரான க்ரிஷ் இயக்கியுள்ளார். படத்திற்கான இசையை தரண் அமைக்க, படத்தை ‘பால் டிப்போ’ கதிரேசன் தயாரித்துள்ளார்.

படத்தின் முதன்மைக் காட்சிகளானது விசாகப்பட்டினத்தில் எடுக்கப்பட்டுள்ளது. மேலும் சென்னை, மாமல்லபுரம், புதுச்சேரியிலும் காட்சிகள் எடுக்கப்பட்டுள்ளது. படத்தில் புதையலை எடுக்கச் செல்லும் குழுவானது ஒரு பழமையான சுரங்கம் வழியே செல்வதாக வரும் காட்சிக்கு, பல்லவ மன்னர் காலத்தில் கட்டப்பட்ட திருவிடந்தையில் உள்ள சுரங்கத்தைப் போன்ற ஒரு செட் அமைத்து படமாக்கப்பட்டுள்ளது. படத்தின் படப்பிடிப்பு முடிந்து பிற பணிகள் நடந்து வருகின்றன. படத்தின் முதல் சுவரொட்டியை இயக்குநர் விஜய் மில்டன் வெளியாட்டார்.
படத்தின் கதைக்களமானது புதையலைத் தேடுவதாக உள்ளது. சிறுசிறு குறிப்புகளைக் கொண்டு புதையலைத் தேடிப் போகிறது ஒரு குழு அவர்கள் புதயலை கண்டடைகிறார்களா இல்லையா என்பதே கதை.
இப்படத்திற்கு தரண் இசையமைத்துள்ளார். படத்தில் ஒரு பாடல் உள்ளது அதை கபிலன் எழுத ஹரிசரண், ஸ்வேதாமேனனும் பாடியுள்ளனர்.


</doc>
<doc id="409048" url="https://ta.wikipedia.org/wiki?curid=409048" title="மலோனிக் நீரிலி">
மலோனிக் நீரிலி

மலோனிக் நீரிலி "(Malonic anhydride)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இச்சேர்மத்தை ஆக்சிடேன்-2,4-டையோன் என்ற பெயராலும் அழைக்கிறார்கள். CH2(CO)2O என்ற அமைப்பு வாய்ப்பாடும் இதைக் குறிக்கப் பயன்படுகிறது. மலோனிக் அமிலத்தினுடைய நீரிலியாக அல்லது ஆக்சிடேனின் இரட்டைக் கீட்டோனாக இச்சேர்மம் பார்க்கப்படுகிறது. 

டைகீட்டீனை ஓசோனாற்பகுப்பு செய்து முதன்முதலில் 1988 ஆம் ஆண்டு மலோனிக் நீரிலி தயாரிக்கப்பட்டது . 3,3-டைமெத்தில்-ஆக்சிடேன்-2,4-டையோன் உள்ளிட சில மலோனிக் நீரிலி வழிப்பொருட்கள் அறியப்படுகின்றன. 


</doc>
<doc id="409052" url="https://ta.wikipedia.org/wiki?curid=409052" title="3-ஆக்சிடேனோன்">
3-ஆக்சிடேனோன்

3-ஆக்சிடேனோன் "(3-Oxetanone)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இச்சேர்மத்தை ஆக்சிடேன்-3-ஓன் அல்லது 1,3-எப்பாக்சி-2-புரோப்பனோன் என்ற பெயர்களாலும் அழைக்கிறார்கள். ஆக்சிடேனின் கீட்டோன் வகைச் சேர்மமாகவும் β-புரோப்பியோலாக்டோனின் ஒரு மாற்றியமாகவும் 3-ஆக்சிடேனோன் கருதப்படுகிறது. 

அறை வெப்பநிலையில் நீர்மமாகக் காணப்படும் 3-ஆக்சிடேனோன் 140 ° செல்சியசு வெப்பநிலையில் கொதிக்கிறது. மருத்துவப் பயன் மிகுந்த பிற ஆக்சிடேன்களை தயாரிக்க முயலும் ஆய்வுகளில் பயன்படும் சிறப்பு வேதிப்பொருளாக இது கருதப்படுகிறது. மேலும் கருத்தியலான ஆய்வுகள் பலவற்றுக்கும் இச்சேர்மம் ஆய்வுப்பொருளாக உள்ளது


</doc>
<doc id="409053" url="https://ta.wikipedia.org/wiki?curid=409053" title="பீலே: பெர்த் ஆஃப் எ லெஜெண்ட்">
பீலே: பெர்த் ஆஃப் எ லெஜெண்ட்

பீலே: பெர்த் ஆஃப் எ லெஜெண்ட் (Pelé: Birth of a Legend) என்பது ஒரு அமெரிக்க வாழ்க்கை வரலாற்றுத் திரைப்படமாகும். இது பிரேசில் கால்பந்தாட்ட வீரரான பீலேவின் ஆரம்பகால வாழ்கையைப் பற்றிய ஒரு படமாகும். இப்படத்தை ஜெஃப் ஜிம்பால்ஸ்ட்டும் மைக்கேல் ஜிம்பால்ஸ்ட்டும் எழுதி இயக்கியுள்ளனர். இப்படத்துக்கு ஏ. ஆர். ரகுமான் இசையமைத்துள்ளார்.

படத்தில் சிறுவயது பீலேயாக "லியோனார்டோ லிமா கார்வால்ஹோ" நடிக்க, 17 வயது பீலேயாக "கெவின் டி பவுலா" நடித்துள்ளார். பீலேவின் தந்தையாக பிரேசிலின் புகழ்பெற்ற இசைக்கலைஞரான "சீ ஜார்ஜ்" நடித்துள்ளார். மேலும் ரோட்ரிகோ சாண்டோரோ, டியோகோ பொன்னேடா, கோல்ம் மினி ஆகியோரும் நடித்துள்ள படத்தில் பீலே ஒரு சிறப்புத் தோற்றத்தில் தோன்றியுள்ளார். இந்தப் படம் பீலேவுக்கும் அவரது தந்தைக்கும் இடையிலான உறவை மையமாகக் கொண்டுள்ளது.

2013 செப்டம்பரில் படத்தின் முதன்மைப் படப்பிடிப்பானது ரியோ டி ஜெனிரோவில் எடுக்கப்பட்டு, படப்பிடிப்பானது 2014 ஆம் ஆண்டின் பிற்பகுதி வரை நீடித்தது. படமானது எதிர்மறையான விமர்சனங்களைப் பெற்றது, திரைப்பட விமர்சகர்கள், கதையில் உள்ள குறைபாடுகளை சுட்டிக்காட்டி விமர்சித்தனர்.

2013 செப்டம்பர் 30 அன்று படத்தின் முதன்மைப் படப்பிடிப்பானது ரியோ டி ஜெனிரோவில் தொடங்கியது. படமானது 2014 உலகக்கோப்பை காற்பந்து போட்டி நடக்கும் காலப்பகுதியில் வெளியிடப்பட மாட்டாது என்று 2014 பெப்ரவரி 9 அன்று அறிவிக்கப்பட்டது, ஏனெனில் படத்தின் பிந்தைய தயாரிப்புப் பணிகள் மற்றும் மறு படப்பிடிப்பு போன்ற வேலைகள் இருந்ததே காரணம்.
1950இல் பிரேசிலில் நடந்த உலகக் கோப்பை கால்பந்து போட்டியில், உருகுவேயிடம் பிரேசில் தோல்வியடைந்தது. அந்த தோல்வியால் ஒட்டுமொத்த பிரேசிலும் சோகத்தில் மூழ்கியது. பீலேவின் தந்தை வானோலியில் பிரேசில் தோற்றதைக் கேட்டுக் கண்ணீரோடு புலம்புவார். அப்போது சிறுவனான பீலே, தான் வளர்ந்து அந்தக் கோப்பையை நாட்டுக்காக வெல்வேன் என்று அவரிடம் சத்தியம் செய்வார். அந்தச் சத்தியத்தை அவர் எப்படி நிறைவேற்றினார் என்பதுதான் படத்தின் கதை. 


</doc>
<doc id="409055" url="https://ta.wikipedia.org/wiki?curid=409055" title="பண்டைய டமாஸ்கஸ் நகரம்">
பண்டைய டமாஸ்கஸ் நகரம்

பண்டைய டமாஸ்கஸ் நகரம் (Ancient City of Damascus) சிரியா நாட்டின் வரலாற்றுச் சிறப்பு மிக்க பண்டைய நகரம் ஆகும். உலகில் மக்கள் தொடர்ந்து வாழும் நகரங்களில் ஒன்றான டமாஸ்கஸ் நகரத்தில், கிமு 3200 முதல் மக்கள் தொடர்ந்து வாழ்கின்றனர். 
இப்பண்டைய டமாஸ்கஸ் நகரத்தில், கிறித்தவ தேவாலயங்கள் மற்றும் இசுலாமியர்களின் மசூதிகள் உள்ளிட்ட, பல தொல்லியல் களங்களைக் கொண்டுள்ளது. பண்டைய டமாஸ்கஸ் நகரத்தில் கிரேக்கர்கள், உரோமர்கள், பைசாந்தியர்கள் மற்றும் உதுமானியப் பேரரசசினர் தங்களின் பண்பாட்டுக் களங்களை நிறுவியுள்ளனர். 

ரோமானியர்கள் சிரியாவை ஆட்சி செய்த போது, பண்டைய வரலாற்றுக் கால டமாஸ்கஸ் நகரத்தைச் சுற்றி கட்டிய கோட்டைச் சுவர்களை, 1979ல் யுனெஸ்கோவால் உலகப் பாரம்பரியக் களாக அறிவிக்கப்பட்டது. 

2011 முதல் நடைபெறும் சிரிய உள்நாட்டுப் போர் காரணமாக, சிரியாவின் அனைத்து உலகப் பாரம்பரியக் களங்களும், அழியும் நிலையில் உள்ளதாக, சூன், 2013ல் யுனெஸ்கோ நிறுவனம் அறிவித்துள்ளது.

பராடா ஆற்றின் தெற்குக் கரையில் அமைந்த, சிரியா நாட்டின் தலைநகரான பண்டைய டமாஸ்கஸ் நகரம், கிமு 3000 ஆண்டில் 86.12 ஹெக்டேர் பரப்பளவில் நிறுவப்பட்டது. உரோமானியர்களால் இந்நகரத்தைச் சுற்றிலும் 4.5 கிலோ மீட்டர் சுற்றளவு கொண்ட கோட்டைச் சுவர் கட்டப்பட்டத்து. பின்னர் எகிப்தின் அய்யூப்பிடு வம்சத்தாரும் மற்றும் எகிப்தின் மம்லுக் வம்சத்தாரும் இக்கோட்டைச் சுவரை வலுப்படுத்தினர்.

கிமு இரண்டாயிரத்தில் முதன்முதலாக தம்ஸ்கு ("Ta-ms-qu") என அழைக்கப்பட்ட டமாஸ்கஸ் நகரம், இட்டைட்டு பேரரசுக்கும், புது எகிப்திய இராச்சியத்திற்கும் நடுவில், அமோரிட்டுப் பகுதியில் அமைந்திருந்தது. 

செமிடிக் மொழியான அரமேயம் பேசிய அரமேனியர்கள், டமாஸ்கஸ் நகரத்தை திமிஷ்கு எனும் பெயரில், கிமு 11ம் நூற்றாண்டு முதல், கிமு 733 வரை ஆண்டனர்.

வரலாற்றுக் காலத்தில் டமாஸ்கஸ் நகரம் கீழ்கண்ட இராச்சியங்களின் கீழ் இருந்தது. 

யுனெஸ்கோ நிறுவனத்தின் பரிந்துரையின் பேரில், பண்டைய டமாஸ்கஸ் நகரத்தின் அழிவு நிலையில் உள்ள தொல்லியல் களங்களை, அழிவு நிலையில் உள்ள உலகப் பாரம்பரியக் களங்களாக அறிவித்துள்ளது.


</doc>
<doc id="409059" url="https://ta.wikipedia.org/wiki?curid=409059" title="சாங்ஷா">
சாங்ஷா

சாங்ஷா ("Changsha", ) சீன மக்கள் குடியரசின் தென்மத்தியில் உள்ள ஹுனான் மாகாணத்தின் தலைநகரமும் மிகுந்த மக்கள்தொகை கொண்ட நகரமும் ஆகும். 11,819 கிமீ (4,563 ச.மை) பரப்பில் அமைந்துள்ள இந்த நகரத்தின் எல்லைகளாக வடக்கில் யுயெயாங், யியாங் நகரங்களும் மேற்கில் லௌதியும் தெற்கில் சியாங்டான், ஷுஷுவும் கிழக்கில் ஜியாங்சி மாகாணத்தின் யிசூன், பிங்சியாங் நகரங்களும் உள்ளன. 2010 கணக்கெடுப்பின்படி, சாங்ஷாவில் 7,044,118 பேர் வசிக்கின்றனர். இது மாகாணத்தின் மக்கள்தொகையில் 10.72% ஆகும். இது சாங்-சூ-டான் நகரத்தொகுப்பின் அங்கமாகும். 

சாங்ஷா ஜியாங் ஆற்றுப் பள்ளத்தாக்குச் சமவெளியில் அமைந்துள்ளது. இதன் கிழக்கில் லுவோக்சியோ மலைகளும் மேற்கில் ஊலிங் மலைகளும் வடக்கில் டோங்டிங் ஏரியும் தெற்கில் எங்சான் மலைகளும் அமைந்துள்ளன. இங்கு பருவப் பெயர்ச்சிக் காற்று சார் ஈரப்பதமுள்ள மிதவெப்ப மண்டல வானிலை நிலவுகின்றது. ஆண்டின் சராசரி வெப்பநிலை 16.8 முதல் 17.3 °C வரையும் (62.2 - 63.1 °F) ஆண்டுக்கான மழையளவு 1,358.6 முதல் 1,552.5 மிமீ வரையும் (53.49 முதல் 61.12 அங் வரை) உள்ளது.

சாங்ஷாவின் வரலாறும் பண்பாடும் 3,000 ஆண்டுகள் தொன்மையானது. ஆன் அரசமரபு (கி.மு 206 – கி.பி 220) ஆட்சியில் சாங்ஷா மாகாணத் தலைநகராக விளங்கியது. பத்து இராச்சியங்களின் காலத்தில் (907–951) சூ இராச்சியத்தின் தலைநகராகவும் இருந்துள்ளது. பொதுயுகத்திற்கு முன்னதான இரண்டாம் நூற்றாண்டு காலத்து அரக்குக் கைவினைப்பொருட்களும் பட்டு உரைநூல்களும் மாவங்குடுயில் கண்டறியப்பட்டுள்ளன. இது இந்நகரத்தின் பண்பாட்டுத் தொன்மைக்கும் கைவினை மரபுகளுக்கும் சான்றாக உள்ளது. 

1904இல் சாங்ஷா வெளிநாட்டு வணிகத்திற்கு அறிமுகமானது. இங்கு ஐரோப்பியர்களும் அமெரிக்கர்களும் பெருமளவில் குடியேறினர். இங்குதான் மா சே துங் பொதுவுடமைக் கொள்கைக்கு மாறினார். சீன-சப்பானியப் போர்களின்போது (1931–1945) இங்குதான் முதன்மையான சண்டைகள் நடந்தேறின; சிறிதுகாலத்திற்கு சப்பானியர் கைவசப்படுத்தியிருந்தனர். தற்காலத்தில் சாங்ஷா சீனாவின் முதன்மையான வணிக, தயாரிப்பு, போக்குவரத்து மையமாக விளங்குகின்றது.



</doc>
<doc id="409070" url="https://ta.wikipedia.org/wiki?curid=409070" title="அமோனியம் அயோடேட்டு">
அமோனியம் அயோடேட்டு

அமோனியம் அயோடேட்டு "(Ammonium iodate)" என்பது NHIO என்ற வாய்ப்பாட்டைக் கொண்ட கனிம வேதியியல் சேர்மம் ஆகும். எல்லா அயோடேட்டு உப்புகளைப் போலவே அமோனியம் அயோடேட்டும் குளிர்ந்த நீரில் மிகக் குறைவாகவும் சூடான நீரில் மிதமாகவும் கரைகிறது. இது ஒரு வலிமையான ஆக்சிசனேற்றியாகும். 
அமோனியாவுடன் அயோடிக் அமிலத்தைச் சேர்த்து நடுநிலையாக்கம் செய்வதன் மூலம் அமோனியம் அயோடேட்டைத் தயாரிக்க முடியும் 
தண்ணீரில் மிகக் குறைவாக கரையும் பண்பைக் கொண்டு ஓர் அமோனியம் உப்புடன் அயோடேட்டு கரைசலைச் சேர்த்து இதை வீழ்படிவாக்கியும் தயாரிக்கலாம். 
அயோடினை அமோனியம் ஐதராக்சைடு கரைசலில் கரைத்து பிற அயோடேட்டுகள் தயாரிப்பது போல அமோனியம் அயோடேட்டைத் தயாரிக்க இயலாது. இவ்வினையில் வெடிபொருளான நைட்ரசன் டிரை அயோடைடு உருவாகிறது.
ஒடுக்கும் அமோனியம் அயனியும் ஆக்சிசனேற்றும் அயோடேட்டு அயனியும் அமோனியம் அயோடேட்டில் இருப்பதால் 150° செல்சியசு வெப்பநிலையில் இது நைட்ரசன், ஆக்சிசன், அயோடின் மற்றும் தண்ணீராக சிதைவடைகிறது. 
60 °செல்சியசு வெப்பநிலைக்கு கீழான வெப்பநிலையில் இவ்வினை நிகழ்வதில்லை. ஆனால் பொட்டாசியம் டைகுரோமேட்டு அல்லது தாமிர(II) குளோரைடு வினையூக்கியின் இதுவும் அறை வெப்பநிலையில் எரிகிறது. 
அனைத்து அயோடேட்டு உப்புகளைப் போல அமோனியம் அயோடேட்டும் ஒரு வலிமையான ஆக்சிசனேற்ரியாகச் செயல்படும் என்பதால் இதை கந்தகம், பாசுபரசு மற்றும் உலோகத் தூள்கள் போன்ற தீப்பற்றும் பொருட்களிடம் இருந்து தொலைவில் வைக்கப்படவேண்டும். 


</doc>
<doc id="409076" url="https://ta.wikipedia.org/wiki?curid=409076" title="லக்சிமி சிவனேஸ்வரலிங்கம்">
லக்சிமி சிவனேஸ்வரலிங்கம்

லக்சிமி சிவனேஸ்வரலிங்கம் ("Luksimi Sivaneswaralingam", பிறப்பு: செப்டம்பர் 26, 1990) தமிழ்த் திரைப்படப் பின்னணிப் பாடகி ஆவார். பல்வேறு வகையிலான பாடல்களை யூடியூப், இன்ஸ்ட்டாகிராம் ஆகியவற்றின் ஊடாகப் பகிர்ந்து வருகிறார்.

இலங்கையில் யாழ்ப்பாணத்தில் பிறந்து வளர்ந்த இவர் புலம் பெயர்ந்து கனடாவில் தொராண்டோவில் வசித்து வருகிறார். இலக்சிமி தனது மூன்றாவது அகவையில் இசை கற்றுக் கொண்டார்.

கனடாவின் பல மேடைகளில் இவர் பாடி வரும் இவர் பரத நாட்டியக் கலைஞரும் ஆவார். இலக்சிமி தொறாண்டோ பல்கலைக்கழகத்தில் மேற்கத்தைய செவ்வியலிசைத் துறையில் இளங்கலைப் பட்டம் பெற்றவர். தற்போது முதுகலைக் கல்வியை தொடர்கின்றார். அண்ணாமலைப் பல்கலைக்கழகத்தின் கனடாக் கிளையில் படித்து கருநாடக இசையில் பட்டம் பெற்றார். ஐபிசி தமிழ் வானொலி நடத்திய இன்னிசைக் குரல் நிகழ்ச்சியில் முதலாவது இடத்தைப் பெற்றார்.



</doc>
<doc id="409082" url="https://ta.wikipedia.org/wiki?curid=409082" title="ஜான் இசுடோன்சு">
ஜான் இசுடோன்சு

ஜான் இசுடோன்சு ("John Stones", 28 மே 1994) ஆங்கில தொழில்முறை கால்பந்தாட்ட வீரர். இவர் இங்கிலீஷ் பிரீமியர் லீக் கழகம் மான்செஸ்டர் சிட்டி அணியிலும் இங்கிலாந்து தேசிய அணியிலும் மையத் தடுப்பாட்ட வீரராகவும் சில நேரங்களில் வலதுசாரி தடுப்பாட்ட வீரராகவும் விளையாடுகிறார்.

இசுடோன்சு தமது கால்பந்தாட்ட வாழ்வை தன் பிறந்த ஊரின் பார்ன்சுலே கால்பந்துக் கழகத்தில் துவங்கினார்; மார்ச்சு 2012இல் 17ஆம் அகவையில் தமது முதல் ஆட்டத்தில் பங்கேற்றார். ஆங்கில பிரீமியர் கழகமான எவர்ட்டனில் ஏறத்தாழ £3 மில்லியனுக்கு சனவரி 2013இல் ஏற்கப்பட்டார். அடுத்த நான்கு பருவங்களில் 95 ஆட்டங்களில் பங்கேற்றார். ஆகத்து 2016இல் மான்செஸ்டர் சிட்டி கழகத்தில் £47.5 மில்லியன் துவக்கத்தொகைக்கு சேர்ந்தார். 2018இல் இவ்வணி இங்கிலீஷ் பிரீமியர் லீக் மற்றும் கால்பந்து கூட்டிணைவுக் கோப்பை போட்டிகளில் வாகைசூட பங்களித்தார். 

இங்கிலாந்தின் 19, 20, 21 அகவைக்கு கீழானோர் அணிகளில் பங்கேற்ற பின்னர் மூத்த அணியில் 2014இல் ஆடத்தொடங்கினார். யூரோ 2016 மற்றும் 2018 உலகக்கோப்பை காற்பந்து போட்டிகளுக்கான இங்கிலாந்து அணியில் இடம் பெற்றுள்ளார்.


</doc>
<doc id="409085" url="https://ta.wikipedia.org/wiki?curid=409085" title="புரோவென்சு">
புரோவென்சு

புரோவென்சு ("Provence") தென்கிழக்கு பிரான்சில் நடுநிலக் கடலோரத்தில் ரோன் ஆற்றுக்கு கிழக்கே இருந்த முன்னாள் மண்டலம். இது தற்போதைய புரோவென்சு-ஆல்ப்சு- பிரெஞ்சு ரிவியரா மாகாணத்தின் பெரும்பகுதியாக உள்ளது. இதன் எல்லைகளாக மேற்கில் ரோன் ஆறும், கிழக்கில் இத்தாலியும் உள்ளன. கடந்த காலத்தில் இதன் தலைநகரங்களாக ஆர்லெசு, ஐக்சு-ஆன்-புரெவென்சே, அவிக்னோன் இருந்துள்ளன. இன்று இம்மண்டலத்தின் தலைநகரமாக மர்சேய் உள்ளது. இந்த மண்டலத்தின் முக்கியமான பிற நகரங்களாக டீக்னெ-லெசு-பெய்ன்சு, காப், நீஸ், துலோன் ஆகியன உள்ளன.



</doc>
<doc id="409093" url="https://ta.wikipedia.org/wiki?curid=409093" title="1470">
1470

1470 (MCDLXIX) பழைய யூலியன் நாட்காட்டியில் ஒரு திங்கட்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="409098" url="https://ta.wikipedia.org/wiki?curid=409098" title="டைட்டானிக் (1943 திரைப்படம்)">
டைட்டானிக் (1943 திரைப்படம்)

டைட்டானிக் (Titanic) என்பது 1943 ஆண்டைய ஜேர்மன் பிரச்சாரப் படம் ஆகும், இது 1912 இல் டைட்டானிக் கப்பல் மூழ்கியதை அடிப்படையாக கொண்டு  எடுக்கப்பட்ட ஒரு திரைப்படமாகும். இது இரண்டாம் உலகப் போர் காலக்கட்டத்தின்போது, டாப்ஸ் புரொடக்சன்ஸ் யுஎஃப்ஏ நிறுவனத்தால் தயாரிக்கப்பட்ட படமாகும்.  பிரிட்டிஷ் நிறுவனத்தால் ஏற்கனவே 1929 ஆம் ஆண்டில் இந்த கப்பல் நேர்ச்சி பற்றிய ஒரு ஜெர்மன் மொழி திரைப்படம் தயாரித்து வெளியிட்டிருந்தது. இருந்தாலும், இந்த திரைப்படத்தை நாஜி பரப்புரை அமைச்சரான ஜோசப் கோயபல்சால் ஜெர்மானிய திரைப்படத் துறை மற்ற எந்த நாட்டின் திரைத் துறைக்கும் குறைந்ததில்லை என்பதை நிறுவ வேண்டும். என்பது மட்டுமல்லாமல், இட்லரின் கொள்கை பிரச்சாரப் படமாகவும் எடுக்கப்பட்டது. படமானது  பிரிட்டிஷ். அமெரிக்கப் பெரு முதலாளித்துவமே இந்தப் பேரழிவிற்கு காரணம் என்று குற்றம்சாட்டும் நோக்குடன் எடுக்கப்பட்டது. கப்பல் குழுவினரில் முற்றிலும் கற்பனை வீரரான ஒரு ஜேர்மனிய அதிகாரி இருப்பதாக சித்தரிக்கப்பட்டார். இவர் பிரிட்டிஷ் அதிகாரிகளை விட சிறந்தவராக காட்டப்பட்டார். இது பிற இனத்தவருடன் ஒப்பிடுகையில் ஜேர்மனியர்கள் உயர்ந்தவர்களாகவும் துணிச்சலானவர்களாகவும், தன்னலமற்றவர்களாகவும் காட்டும் நோக்கம் கொண்டதாக இருந்தது.

திரைப்படத்தின் அசல் இயக்குனரான ஹெர்பர்ட் செல்பின் நாஜி ஆட்சிக்கு எதிராக பேசியதாக பின்னர் கைது செய்யப்பட்டு - பின்னர் சிறையில் தூக்கிலிடப்பட்டார் - படத்தின் எஞ்சிய காட்சிகளை வெர்னர் கிலிங்கர் இயக்கி நிறைவு செய்தார். ஆனால், அவரது பெயர் படத்தில் இடம்பெறவில்லை.

நிறைவடைந்த படம் கோயபெல்ஸுக்குத் திருப்தி அளிக்கவில்லை. நாஜி ஆக்கிரமித்திருந்த பிற தேசங்களில் மட்டும் 1843 நவம்பரில் டைட்டானிக் திரையிடப்பட்டது. நாஜிக் கொள்கைளைப் பரப்பும் நோக்கில் உருவாக்கப்பட்ட திரைப்படம், அதற்கு நேர்மாறான விளைவுகளை உண்டாக்கலாம் என கோயபெல்ஸ் அஞ்சியதால் ஜெர்மனியில் திரையிடப்படவில்லை. பிறகு படத்தை பிறகு கோயபால்ஸ் முழுமையாக படத்தை தடை செய்தார். 

இப்படமானது டைட்டானிக் கப்பலின் நிகழ்வுகளைக் கொண்டு டைடானிக் என்ற பெயரிடப்பட்டு எடுக்கப்பட்ட முதல் திரைப்படம் ஆகும். மேலும் படத்தில் கப்பல் மூழ்கிய சம்பவத்தில் வரலாற்று நபர்களுடன் பல்வேறு கற்பனைக் கதாபாத்திரங்கள் போன்றவற்றைக் கொண்டும் எடுக்கப்பட்டது இப்படம் டைடானிக் படங்களுக்கு முதல் தொடக்கமாக அமைந்தது.


</doc>
<doc id="409102" url="https://ta.wikipedia.org/wiki?curid=409102" title="பூங்கொடி பதிப்பகம்">
பூங்கொடி பதிப்பகம்

பூங்கொடி பதிப்பகம் என்பது சென்னையில் செயல்பட்டுவரும் ஒரு பதிப்பகம் ஆகும். இந்தப் பதிப்பகமானது 1968 ஆண்டு சுப்பையாவால் துவக்கப்பட்டது. இப்பதிப்பகமானது ம. பொ. சிவஞானம், மா. இராசமாணிக்கனார், வெ. சாமிநாத சர்மா, தி. க. சிவசங்கரன், வல்லிக்கண்ணன், லக்ஷ்மி, பெ. சு. மணி, கழனியூரன் உள்ளிட்ட முக்கிய இலக்கிய ஆளுமைகளின் 4,000க்கும் மேற்பட்ட நூல்களை இதுவரை வெளியிட்டுவருகின்றது. 

இப்பதிப்பகம் வெளியிட்ட ம. பொ. சி.யின் விடுதலைப் போரில் தமிழகம் நூலானது, அதன் சிறப்பு கருதி தமிழக அரசால் நாட்டுடைமையாக்கப்பட்டது. இவர்களின் மற்றொரு வெளியீடான லக்ஷ்மியின் ஒரு காவிரியைப் போல புதினத்துக்கு சாகித்ய அகாதமி விருது வழங்கப்பட்டிருக்கிறது.


</doc>
<doc id="409104" url="https://ta.wikipedia.org/wiki?curid=409104" title="வொய்வொதீனா">
வொய்வொதீனா

வொய்வொதீனா ("Vojvodina", செருபிய குரோவாசிய மொழி: சுலோவாக்கிய, செக்: ;), அலுவல்முறையாக வொய்வொதீனா தன்னாட்சி மாகாணம் ("Autonomous Province of Vojvodina", / "Autonomna Pokrajina Vojvodina";), செர்பியாவில் நாட்டின் வடபகுதியில் பன்னோனியன் சமவெளியில் உள்ள தன்னாட்சி மாகாணம் ஆகும். 

நோவி சாத் வொய்வொதீனாவின் மிகப்பெரிய நகரமும் நிர்வாக மையமும் ஆகும். வொய்வொதீனாவின் மக்கள்தொகை கிட்டத்தட்ட 2 மில்லியன் (இது செர்பியாவின் மக்கள்தொகையில், கொசாவோவைத் தவிர்த்து, 27% ஆகும். இந்த மாகாணத்தில் 26 இனக் குழுக்களும் அலுவல்முறையாக ஆறு மொழிகளும் உள்ளன.



</doc>
<doc id="409107" url="https://ta.wikipedia.org/wiki?curid=409107" title="1409">
1409

1409 (MCDIX) பழைய யூலியன் நாட்காட்டியில் ஒரு செவ்வாய்க்கிழமையில் ஆரம்பமான ஒரு சாதாரண ஆண்டாகும்.



</doc>
<doc id="409145" url="https://ta.wikipedia.org/wiki?curid=409145" title="துத்தநாகம் அமோனியம் குளோரைடு">
துத்தநாகம் அமோனியம் குளோரைடு

துத்தநாகம் அமோனியம் குளோரைடு "(Zinc ammonium chloride)" என்பது (NH)ZnCl என்ற வாய்ப்பாட்டைக் கொண்ட கனிம வேதியியல் சேர்மம் ஆகும். டெட்ரா குளோரோ சிங்கேட்டின் அமோனியம் உப்பாக துத்தநாகம் அமோனியம் குளோரைடு கருதப்படுகிறது. வெப்ப முழுக்கு துத்தநாகப்பூச்சு செயல்முறையில் இது ஓர் இளக்கியாகப் பயன்படுகிறது .

துத்தநாக மேற்பூச்சுக்கு உட்படுத்தப்படவேண்டிய எஃகு, இரும்பு ஆக்சைடின் சீரற்ற மேற்பரப்பை நீக்குவதற்காக மேற்கொள்ளப்படும் அமிலத் தூய்மையாக்கல் செயல்முறைக்குள் செலுத்தப்படுகிறது. இச்செயல்முறைக்குப் பின்னர் வளிமண்டலத்தில் வெளிப்பட்டவுடன் எஃகின் மேற்பரப்பு மிகுந்த செயல்திறன் மிக்கதாக மாறி உடனடியாக ஆக்சைடு அடுக்குகள் உருவாகத் தொடங்குகின்றன. நீரிய கரைசலில் உள்ள துத்தநாகம் அமோனியம் குளோரைடு இளக்கியை எஃகின் மீது பூசுவதால் ஒட்டுமொத்தமாக இவ்வாறு எந்தவிதமான ஆக்சைடுகள் உருவாவதும் தடுக்கப்படுகிறது. மேலும் மேற்பூசும் படிநிலையின்போது உருகிய துத்தநாகம் எஃகு மேற்பரப்புடன் அதிகபட்சமாக படிவதையும் கலப்பதையும் துத்தநாகம் அமோனியம் குளோரைடு இளக்கி அனுமதிக்கிறது . 

அமெரிக்க போக்குவரத்துத் துறை துத்தநாகம் அமோனியம் குளோரைடை ஒன்பதாவது வகை தீங்கான பல்வகைப் பொருள் எனப்பட்டியலிட்டுள்ளது.


</doc>
<doc id="409160" url="https://ta.wikipedia.org/wiki?curid=409160" title="கெளஹர் ஜான்">
கெளஹர் ஜான்

கெளஹர் ஜான் ("Gauhar Jaan", 26 சூன் 1873 - 17 சனவரி 1930) கல்கத்தாவைச் சேர்ந்த புகழ்பெற்ற இந்துஸ்தானி இந்தியப் பாடகரும், நடனக் கலைஞரும் ஆவார். இவரின் இயற்பெயர் ஏஞ்சலினா எவர்டு ("Angelina Yeoward") என்பதாகும். இந்தியாவில் முதன் முதலாக 78 rpm வேகத்தில் இயங்கும் கிராம்போன் இசைதட்டுகளில் இவரது பாடல்கள் பதியப்பட்டு இந்திய கிராமபோன் நிறுவனத்தால் வெளியிடப்பட்டது.

கெளஹர் ஜான் பிறப்பால் ஏஞ்சலினா எவர்டு என்று அறியப்படுபவர். 26 சூன் 1873 ஆம் ஆண்டில் ஆசாம்கார் என்னும் இடத்தில் ஆர்மீனிய வம்சாவழியில் பிறந்தார். அவரது தந்தை வில்லியம் ராபர்ட் எவர்டு ஒரு உலர் பனிக்கட்டி ஆலையில் பொறியியலாளராக பணியாற்றினார். 1872 ஆம் ஆண்டில் கெளஹரின் தாயார் விக்டோரியா ஹெமிங்ஸை திருமணம் செய்து கொண்டார். விக்டோரியா பிறப்பால் ஒரு இந்தியப் பெண். மேலும் இந்திய இசை மற்றும் நடனத்தில் பயிற்சி பெற்றவர். 

துரதிருஷ்டவசமாக, வில்லியம் மற்றும் விக்டோரியாவிற்கும் இடையேயான திருமணம் உறவு நீண்ட காலம் நீடிக்கவில்லை. விக்டோரியா குர்ஷெத் என்ற ஒரு நண்பருடன் நட்பை வளர்த்தார். இதனால் ஏஞ்சலினாவின் பெற்றோர் 1879 இல் விவாகரத்து பெற்றனர். விவாகரத்து செய்த பிறகு, திருமதி. எவர்டு இஸ்லாத்தை ஏற்றுக்கொண்டு, மாலக் ஜான் என்று தனது பெயரை மாற்றிக்கொண்டார், மேலும் அவரது மகளுக்கு கௌஹர் ஜான் என்று பெயரிட்டார். கெளஹருக்கு "கௌரா" என்ற புனைப்பெயரை வைத்திருந்தார். கெளஹரின் தாயாரை "பாடி" மாலக் ஜான் என்று அழைக்கப்படுவது குறிப்பிடத்தக்கது, ஏனென்றால் அந்த நேரத்தில் மூன்று பிரபலமான மாலக் ஜான்ஸ் இருந்தார்கள், பாடி என்றால் அவர் மாலக் ஜான்களில் மூத்தவர் என்று குறிப்பிடப்படுகிறது. 


</doc>
<doc id="409165" url="https://ta.wikipedia.org/wiki?curid=409165" title="செயின்ட் இலாரன்சு ஆறு">
செயின்ட் இலாரன்சு ஆறு

செயின்ட் இலாரன்சு ஆறு ( "Saint Lawrence River", வட அமெரிக்க கண்டத்து நடுமையிலுள்ள பெரிய ஆறு. செயின்ட் இலாரன்சு ஆறு கிட்டத்தட்ட வடக்கு-கிழக்காக ஓடுகிறது. இது அமெரிக்கப் பேரேரிகளை அத்திலாந்திக்குப் பெருங்கடலுடன் இணைக்கிறது. பேரேரிகள் வடிநிலத்தின் முதன்மை வெளியேற்று நீர்வழியாகவும் உள்ளது. இது கனடிய மாகாணங்களான கியூபெக், ஒன்றாரியோ வழியாகவும் கனடா-ஐக்கிய அமெரிக்க பன்னாட்டு எல்லையின் கனடிய ஒன்றாறியோவிற்கும் ஐக்கிய அமெரிக்க மாநிலம் நியூ யோர்க்கிற்கும் இடைப்பட்டப்பகுதியிலும் பாய்கிறது. இதை அடிப்படையாகக் கொண்டே வணிகமய செயின்ட் இலாரன்சு கடல்வழி கட்டமைக்கப்பட்டுள்ளது.

இந்தக் கடல்வழியின் செயின்ட் இலாரன்சு ஆற்றுப்பகுதி தொடர்ச்சியான கால்வாய் அல்ல; இது ஆற்றினுள் பல பயணிக்கக்கூடிய வழிகள் அடங்கியதாகும். ஆற்றில் பல தடுப்பணைகள் கட்டப்பட்டுள்ளன, ஆற்றங்கரையில் பல கால்வாய்கள் மூலம் விரைவோட்டப்பகுதிகளும் அணைகளையும் தவிர்க்கப்படுகின்றன. கனடாவில் பல தடுப்பணைகளை செயின்ட் இலாரன்சு கடல்வழி மேலாண்மை நிறுவனம் பராமரிக்கிறது; அமெரிக்கப் பகுதியில் செயின்ட் இலாரன்சு கடல்வழி மேம்பாட்டு நிறுவனம் நிர்வகிக்கிறது. இந்த இரு நிறுவனங்களும் இணைந்து இதனை "பெருவழி HO" என விளம்பரப்படுத்துகின்றன. மொண்ட்ரியாலிலிருந்து அத்திலாந்திக்கு வரையிலான ஆற்றுப்பகுதி கனடிய நிர்வாகத்தில் கியூபெக் துறைமுக கனடா போக்குவரத்தால் கட்டுப்படுத்தப்படுகிறது.



</doc>
<doc id="409167" url="https://ta.wikipedia.org/wiki?curid=409167" title="காலிங் ஷெஹ்மத்">
காலிங் ஷெஹ்மத்

காலிங் ஷெஹ்மத் (Calling Sehmat) என்பது 2008 ஆண்டைய உளவுப்புனைவு புதினம் ஆகும். உண்மைச் நிகழ்வை அடிப்படையாகக் கொண்டு ஹரீந்தர் சிக்காவால் எழுதப்பட்ட புதினம் இது ஆகும். சிக்காவின் முதல் புதினமான இது 2008 ஏப்ரலில் கொன்காரர் பிரசுரிப்பாளர்களால் வெளியிடப்பட்டது. 2018 மே மாதம் பென்குயின் ரேண்டம் ஹவுசால் இந்தியாவாவால் இதன் திருத்தப்பட்ட பதிப்பு வெளியிடப்பட்டது.

2018 ஆம் ஆண்டில் இந்தப் புதினத்தை அடிப்படையாகக் கொண்டு தர்மா புரொடக்சன்சால் ராசி என்ற இந்தி திரைப்படம் உருவாக்கப்பட்டது. இதில் ஷாஹத் கான் என்ற முதன்மைப் பாத்திரத்தில் அலீயா பட் நடித்தார், மேலும் அவரது பாக்கித்தான் கணவராக விக்கி கௌஷால் நடித்தார்.

1971 ஆம் ஆண்டய இந்தியா மற்றும் பாகிஸ்தானில் நடப்பதாக இந்த கதை அமைக்கப்பட்டிருக்கிறது, காஷ்மீரைச் சேர்ந்த முஸ்லிம் தந்தைக்கும் இந்து தாய்க்கும். பிறந்த ஷெஹ்மத் கானைச் சுற்றியே கதை சுழல்கிறது. ஷெஹ்மத் ஒரு இளம் கல்லூரி மாணவி இவரது தந்தை ஒரு விடுதலைப் போராட்ட வீரர் இவரது தந்தை புற்று நோயால் பாதிக்கப்பட்டு இறக்கிறார். நாட்டுப்பற்றுள்ள தந்தையின் கடைசி விருப்பத்தின்படி ஷெஹ்மத் பாகிஸ்தான் ராணுவ உயர் அதிகாரி ஒருவரின் மகனை மணமுடிக்கிறார். பாகிஸ்தானிலிருக்கும் தன் புகுந்த வீட்டிலிருந்து, இந்தியாவுக்காக உளவு பார்க்கிறார். 

ஷெஹ்மத்தின் திருமணத்துக்கு முன்னதாக, இந்திய புலனாய்வு அமைப்பான ராவின் உறுப்பினர்களால் அவருக்கு உளவுப் பயிற்சி அளிக்கப்படுகிறது. திருமணத்திற்குப் பிறகு, தனது புதிய குடும்பத்தினரிடமும் அவர்களின் நண்பர்களிடமும் நம்பிக்கையைப் பெறுவதற்கு ஷெஹ்மத் செயல்பட்ட அதே நேரத்தில் இராணுவ முக்கியத்துவம்வாய்ந்த முக்கிய தகவல்களை சேகரிக்கத் தொடங்குகிறார். இறுதியில், ஒரு நீர்மூழ்கிக் கப்பலைப் பயன்படுத்தி ஒரு முக்கியமான இந்தியக் கடற்படை இலக்கை மூழ்கடிக்கவிருக்கும் திட்டத்தைக் கண்டுபிடிக்கிறார். உடனடியாக இத்தகவலை உளவு அமைப்புக்குத் தெரியப்படுத்துகிறார். இவர் கொடுத்த தகவலால் வங்காள விரிகுடாவில் இருந்த இந்தியக் கடற்படை விமானம் தாங்கிக் கப்பலான "ஐ.என்.எஸ். ‘விக்ராந்த்" பாகிஸ்தான் ராணுவத்திடமிருந்து 1971 போரின்போது பாதுகாக்கப்படுகிறது.

இறுதியில் ஷெஹ்மத் மாட்டிக்கொள்ள, தன் கையாட்கள் உதவியுடன் இந்தியாவுக்கு தப்பித்து வருகிறார். அப்போது அவர் பாக்கிஸ்தானிய கணவரால் கர்ப்பமுற்றவராக இருக்கிறார். அவருக்கு குழந்தை பிறந்து வளர்ந்து, பின்னர் இந்திய ராணுவத்தில் ஒரு அதிகாரியாக சேர்கிறது.

இந்தப் புதினத்தை எழுதியவரான ஹரீந்தர் சிக்கா இந்தியக் கடற்படையில் துணைத் தளபதியாக இருந்தவர். கார்கில் போரின்போது இந்திய ராணுவம் உளவு பார்க்கும் விஷயத்தில் நிறைய கோட்டைவிட்டதாக கருதினார். அது குறித்து ஆய்வு நோக்கில் பல ராணுவ அதிகாரிகளை அவர் தொடர்புகொண்டார். அப்போது ஓர் அதிகாரி, இந்திய நாட்டுக்காக 1971 போரின்போது பாகிஸ்தானிலிருந்து உளவு பார்க்க காஷ்மீர் முசுலீமான தன் தாய் பாக்கித்தான் இராணுவ அதிகரியை மணந்து உளவு பார்த்த கதையைச் சொல்லியிருக்கிறார். உடனடியாக சிக்கா பஞ்சாப்பின் மாலர்கோட்லாவில் அந்தத் தாயைச் சந்தித்து நிறைய விஷயங்களைப் பேசிலத் தெரிந்துக் கொண்டார்.

இந்த உண்மை நிகழ்வை அடிப்படையாகக் கொண்ட கதையை உருவாக்குவதற்கு சிக்கா சுமார் 8 ஆண்டுகள் செலவிட்டார். இந்த புதினத்தில் வரும் ஷெஹ்மத் உண்மையாக வாழ்ந்த ஒரு பெண் என்றாலும், ஷெஹ்மத் என்பது உண்மையான பெயர் அல்ல என்று குறிப்பிட்டுள்ளார். அண்மையில் ஒரு நேர்காணலின் போது, அந்த பாத்திரத்தின் பின்னால் உள்ள உண்மையான பெண் இறந்துவிட்டதாக கூறினார்.

இந்த புத்தகமானது 2018 மார்ச்சில் பென்குயின் இந்தியாவால் புதிய வடிவமைப்பில் மீண்டும் வெளியிடப்பட்டது.



</doc>
<doc id="409173" url="https://ta.wikipedia.org/wiki?curid=409173" title="மகாத்மா காந்தி நூல் நிலையம்">
மகாத்மா காந்தி நூல் நிலையம்

மகாத்மா காந்தி நூல் நிலையம் தமிழ்நாட்டின் தலைநகரான சென்னையில் சைதாப்பேட்டையில் காரணீஸ்வரர் கோயில் தெருவில் அமைந்துள்ள தனியார் நூலகமாகும். 

இந்திய விடுதலைப் போராட்டத்தில் தன்னை ஈடுபடுத்திக் கொண்ட கு.மகாலிங்கம் (87) என்பவரால் இந்நூலகம் நிர்வகிக்கப்படுகிறது. இவருடைய பெற்றோரான மு.குப்புசாமி-கன்னியம்மாள் காங்கிரஸ் கொள்கையில் ஈடுபாடு கொண்டதன் விளைவாக அதில் ஈடுபாடு ஏற்பட்டுள்ளது. சைதாப்பேட்டையில் 1946இல் மகாத்மா காந்தியிடம் பேசும் வாய்ப்பு கிடைத்த இவர் காந்தியின் ஆளுமையால் கவரப்பட்டுள்ளார். மக்களுக்கு உதவ நூலகம் ஆரம்பிக்க எண்ணி, நண்பர்கள் உதவியுடன் 2.11.1952ஆம் ஆண்டில் துவங்கி நடத்தி வருகிறார். பரலி சு. நெல்லையப்பரால் துவங்கி வைக்கப்பட்ட இந்நூலகம் தற்போதுள்ள முகவரியில் இயங்கிவருகிறது. துவக்கவிழாவின்போது அப்போதைய காங்கிரஸ் சட்டமன்ற உறுப்பினராக இருந்த சி.ஆர்.இராமசுவாமி தலைமை வகித்துள்ளார். 

நூல் நிலையம் தொடங்கிய காலத்தில் குறைந்த எண்ணிக்கையில் நூல்கள் இருந்துள்ளன. பின்னர் அவர் அரிதின் முயன்று, நண்பர்களின் உதவியுடன் நூல்களைச் சேகரிக்க ஆரம்பித்துள்ளார். இவருடைய முயற்சிக்கு ராஜாஜி மற்றும் அவரது மகன் சி. ஆர். நரசிம்மன், கண்ணதாசன் , காந்தி கண்ணதாசன், அகிலன், அகிலன் கண்ணன், தமிழ்வாணன், லேனா தமிழ்வாணன் மற்றும் பலர் ஊக்கம் தந்துள்ளனர். வாடகை இடத்தில் இந்நூலகத்தை நடத்திவரும் சொந்த இடத்தில் இறுதி வரை நூலகம் நடத்த வேண்டும் என்ற இலக்கில் தன் பணியைத் தொடர்கிறார். 

இந்நூலகத்தில் 30,000 நூல்கள் உள்ளன. அவற்றுள் 100க்கும் மேற்பட்டவை காந்தி தொடர்பானவையாகும். 

இந்நூலகம், எஸ்.ஆர்.ரங்கநாதன் விருது உள்ளிட்ட பல விருதுகளைப் பெற்றுள்ளது.



</doc>
<doc id="409178" url="https://ta.wikipedia.org/wiki?curid=409178" title="ரோமன் ரெயின்சு">
ரோமன் ரெயின்சு

லயதி ஜோசப் "ஜோ" அனாய் (Leati Joseph "Joe" Anoaʻi) (பிறப்பு மே 25, 1985) என்பவர் அமெரிக்க தொழில்முறை மற்போர் வீரர், நடிகர் மற்றும் கிரிதிரான் கால்பந்து அணியின் முன்னாள் தொழில்முறை வீரரும் ஆவார். இவர் புகழ்பெற்ற உலக தொழில்முறை குத்துச் சண்டை குடும்பமான அனோவா குடும்பத்தின் ஒரு அங்கத்தினர் ஆவார்.டுவெயின் ஜான்சன் , ரிக்கிசி மற்றும் தெ ஊ சோஸ் ஆகியோர் இந்தக் குடும்பத்தினர் ஆவர். இவர் தற்போது உலக மற்போர் மகிழ்கலை நிறுவனத்துடன் ஒப்பந்தத்தில் ஈடுபட்டு ரா எனும் குத்துச் சண்டைப்பிரிவில் ரோமன் ரெயின்சு எனும் பெயரில்விளையாடி வருகிறார். 


</doc>
<doc id="409198" url="https://ta.wikipedia.org/wiki?curid=409198" title="1-புரோமோபியூட்டேன்">
1-புரோமோபியூட்டேன்

1-புரோமோபியூட்டேன் "(1-Bromobutane)" என்பது CH(CH) Br என்ற வாய்ப்பாட்டைக் கொண்ட கரிம வேதியியல் சேர்மம் ஆகும். நிறமற்ற நிர்மமாக இச்சேர்மம் காணப்பட்டாலும் மாசு நிறைந்த மாதிரிகள் மஞ்சள் நிறமாகக் காணப்படுகின்றன. 1-புரோமோபியூட்டேன் நீரில் கரையாது ஆனால் கரிமக் கரைப்பான்களில் கரையும். கரிமத் தொகுப்பு வினைகளில் பியூட்டேன் குழுவிற்கான மூலச் சேர்மமாக இதைப் பயன்படுத்துகிறார்கள். பியூட்டைல் புரோமைடின் பல்வேறு மாற்றியங்களில் இதுவும் ஒன்றாகும். 
பியூட்டனாலை ஐதரோபுரோமிக் அமிலத்துடன் சேர்த்து சூடுபடுத்தினால் 1-புரோமோபியூட்டேன் உருவாகிறது:
ஒரு முதனிலை ஆலோ ஆல்க்கேனாக இருப்பதால் இது SN2 வகை வினைகளில் ஈடுபடுவதற்கு வாய்ப்புகள் உள்ளன. பொதுவாக 1-புரோமோபியூட்டேனை ஆல்கைலேற்றும் முகவராகப் பயன்படுத்துவார்கள். உலர் ஈதரில் [மக்னீசியம் உலோகத்துடன் இணையும்போது தொடர்புடைய கிரிக்னார்டு வினைப்பொருளைத் தருகிறது. இத்தைகைய வினைப்பொருள்கள் பல்வேறு தளப்பொருட்களுடன் பியூட்டைல் குழுவைச் சேர்க்கப் பயன்படுகின்றன.
என்-பியூட்டைல் இலித்தியத்திற்கு 1-புரோமோபியூட்டேன் ஒரு முன்னோடிச் சேர்மமாகும்:
இவ்வினைக்காகப் பயன்படுத்தப்படும் இலித்தியம் 1-3% சோடியத்தைக் கொண்டிருக்கும். புரோமோபியூட்டேன் முன்னோடிச் சேர்மமாகப் பயன்படுத்தப்பட்டால் விளைபொருள் ஒருபடித்தான கரைசலாக இருக்கும். இதனுடன் கலப்புத் தொகுதியாக LiBr மற்றும் LiBu கலந்திருக்கும்.


</doc>
<doc id="409203" url="https://ta.wikipedia.org/wiki?curid=409203" title="முகமது சாலா">
முகமது சாலா

முகமது சாலா கலி ("Mohamed Salah Ghaly", பிறப்பு: 15 சூன் 1992) எகிப்திய தொழில்முறை காற்பந்தாட்ட வீரர். இவர் ஆங்கில பிரீமியர் லீக் கழகமான லிவர்பூல் அணியிலும் எகிப்திய தேசிய அணியிலும் முன்கள வீரராக விளையாடி வருகிறார்.

சாலா தமது காற்பந்தாட்டத்தை 2010ஆம் ஆண்டில் உள்ளூர் கழகமான எல் மோக்காவ்லூனில் தொடங்கினார். பின்னர் பேசல் கழகத்திற்கு அறிவிக்கப்படாத தொகைக்கு ஒப்பந்தமானார். சுவிட்சர்லாந்தில் சுவிசு சூப்பர் லீக்கின் தங்க விளையாட்டாளர் பதக்கம் வென்றார். இவரது செயல்திறனால் ஈர்க்கப்பட்ட இங்கிலீஷ் பிரீமியர் லீக் கழகம் செல்சீ 2014இல் இவரை £11 மில்லியனுக்கு வாங்கியது. இருப்பினும் முதல் பருவத்தில் இவரை அரிதாகவே பயன்படுத்தியது. சீரீ ஆ கழகங்களான பியோரென்டினாவிற்கும் ரோமாவிற்கும் கடன் வழங்கியது. இறுதியில் ரோமா கழகம் இவரை €15 மில்லியனுக்கு உரித்தாக்கிக் கொண்டது.

ரோமா கழகத்தில் இவரது தொடர்ந்த சிறப்பான பங்களிப்பால் 2016-17ஆம் பருவத்தில் அவ்வணி இரண்டாமிடம் எட்டியது. திரும்பவும் ஆங்கிலப் பிரீமியர் லீக்கிற்கு திரும்பி லிவர்பூல் கழகத்திற்கு £36.9 மில்லியனுக்கு ஒப்பந்தமானார். இக்காலத்தில் இயற்கையில் பக்கவாட்டு விளையாளராக இருந்த சாலா முழுமையான முன்கள வீரரானார். 36 ஆட்டங்களில் 32 கோல்கள் அடித்து பிரீமியர் லீக்கின் தங்க காலணி விருதை பெற்றார்.

பன்னாட்டுப் போட்டிகளில் சாலா எகிப்திய அணியில் 20ஆம் அகவையிலிருந்து ஆடி வருகிறார். இவர் பங்கேற்ற ஆபிரிக்கா 20 கீழானோர் நாடுகள் கோப்பையில் எகிப்து வெங்கலப் பதக்கம் வென்றது. 2011 பீபா கீ-20 உலகக்கோப்பை, 2012 கோடைக்கால ஒலிம்பிக் விளையாட்டுப் போட்டிகளிலும் பங்கேற்றுள்ளார். 2012ஆம் ஆண்டின் மிகவும் எதிர்காலமுள்ள திறமையாளராக ஆபிரிக்க கால்பந்து கூட்டிணைப்பு தேர்ந்தெடுத்தது. ஆபிரிக்க கால்பந்து கூட்டிணைப்பின் உலகக்கோப்பை தகுதியாளர் போட்டியில் மிக அதிகமான கோல்களை அடித்து எகிப்து 2018 உலகக்கோப்பை காற்பந்து போட்டிகளில் பங்கேற்க உதவினார். இதற்காக இவர் ஆண்டின் சிறந்த கால்பந்தாட்ட வீரராக ஆபிரிக்க அமைப்பும் பிபிசியும் தேர்ந்தெடுத்தன.



</doc>
<doc id="409216" url="https://ta.wikipedia.org/wiki?curid=409216" title="மாகிம்">
மாகிம்

மாகிம் மும்பையின் நகர்ப்பகுதிகளில் ஒன்று. இங்கு மும்பை புறநகர் இரயில்வேயில் மாகிம் இரயில் நிலையம் அமைந்துள்ளது. மாகிம் மும்பையின் இதயமாகக் கருதப்படுகிறது.

மாகிம் என்னும் பெயர் மாகிக்காவதி என்னும் சமற்கிருதப் பெயரில் இருந்து உருவானது. இவ்வூர் மாகிமாவதி, மைச்சிம், மெச்சாம்பு என்னும் பெயர்களாலும் அழைக்கப்பட்டது.

முதலில் மும்பையை உருவாக்கிய ஏழு தீவுகளுள் இதுவும் ஒன்று.

தாராவி, தாதர், பாந்திரா ஆகிய பகுதிகள் வடக்கிலும் அரபிக்கடல் மேற்கிலும் எல்லைகளாக அமைந்துள்ளன.


</doc>
<doc id="409241" url="https://ta.wikipedia.org/wiki?curid=409241" title="வலையப்பட்டி (பொன்னமராவதி)">
வலையப்பட்டி (பொன்னமராவதி)

வலையப்பட்டி (பொன்னமராவதி) ஊர் "புதுக்கோட்டை" மாவட்டம் பொன்னமராவதி வட்டத்தில் அமைந்துள்ள அழகிய ஊராகும்.

வலையர் + பட்டி:வலையப்பட்டி சங்க இலக்கிய நெய்தல் நில மக்களான "வலையர்" என்னும் மக்களின் பெயரை கொண்டு உருவாகிய ஊர்.

வலையப்பட்டி 'பொன்னமராவதி நாடு'உரிமையாளர்களில் "ஆறு ஊர் அம்பலகாரர்" மக்கள் அடக்கம்.









வலையப்பட்டி மலையாண்டி கோவில், சுவாமி அடைக்கலம் காத்த அய்யனார் கோவில், ஸ்ரீ பெரிய நாச்சி அம்மன் கோவில்,
"பேரரசர் பெரும்பிடுகு முத்தரையர்" திரு உருவ சிலைகள்.

அடைக்கன் அம்பலம் ஊரணி

காத்தான் சேர்வை ஊரணி

அடைக்கன் சேங்கை ஊரணி

கலுதை ஊரணி

முத்தரையர் (வலையர், அம்பலகாரர், அம்பலம், பூசாரி, காவல்காரர், நாட்டார்) மற்றும் நகரத்தார்.

</doc>
<doc id="409254" url="https://ta.wikipedia.org/wiki?curid=409254" title="அரிவாள்செல் சோகை">
அரிவாள்செல் சோகை

அரிவாள்செல் சோகை அல்லது சிக்கில் நோய் (Sickle cell disease (SCD) என்பது ஒரு மரபணுவால் வந்த ஒரு இரத்தக் கோளாறு நோயாகும். இதில் மிகவும் பொதுவான கோளாறின் வகையாக அரிவாள்செல் சோகை என அறியப்படுகிறது. இந்தச் கோளாறு உள்ளவர்களுக்கு செங்குருதியணுக்களில் இயல்பான எண்ணிக்கையில் இருக்க வேண்டிய ஹீமோகுளோபின் அளவு தென்படுவதில்லை. அதனால், சீரான ரத்த ஓட்டமில்லாமல், போதுமான ஆக்சிசன் கிடைக்காமல் உடலில் உள்ள பல்வேறு உறுப்புகள் தங்களின் செயல்திறனை இழக்கும் நிலை ஏற்படுகிறது. இந்த நோயால் பாதிக்கப்பட்டவரின் ரத்த சிவப்பு அணுக்கள் முழுமையாக வளர்ச்சி அடையாமல் அரை வட்டமாக, அரிவாள் போன்று இருக்கும். அரிவாள்செல் சோகையின் சிக்கல்கள் பொதுவாக 5 முதல் 6 மாதங்கள் வரையிலான காலக்கட்டத்தில் தொடங்குகின்றன. இதனால் வலி ஏற்படுதல் ("அரிவாள் செல் நெருக்கடி"), அனீமியா, கைகள் மற்றும் கால்களில் வீக்கம், பாக்டீரியா தொற்றுக்கள் மற்றும் பக்கவாதம் போன்ற பல உடல்நலப் பிரச்சினைகள் உருவாகலாம். நோயுக்கு ஆளானவர்களுக்கு வயது ஏறும்போது நாட்பட்ட வலி ஏற்படலாம்.  வளர்ந்த நாடுகளில் இவர்களின் சராசரி ஆயுட்காலம் 40 முதல் 60 ஆண்டுகள் ஆகும்.

அரிவாள்செல் சோகை பாதிப்புள்ளன தந்தை தாயிக்குப் பிறக்கும் குழந்தைகள் இந்த மாறுதலுக்கு உள்ளான இரண்டு மரபணுப் பிரதிகளைப் பெறுகின்றன. இது மரபணு குரோமோசோம் 11 இல் நிகழ்கிறது. ஒவ்வொரு ஹீமோகுளோபின் மரபணுவிலும் ஏற்படும் மரபணு திடீர்மாற்றத்தை பொறுத்து, பல துணைப் பிரிவு பாதிப்புகள் உள்ளன.  

அரிவாள்செல் சோகை குறித்துப் போதுமான ஆய்வுகள் முன்னெடுக்கப்படாத காரணத்தால் இந்தக் குறைபாட்டுக்கு நிரந்தரமான தீர்வோ மருந்தோ இல்லை. பாதிப்புக்கு உள்ளானவர்களுக்கு ஏற்படும் பிரச்சினைப் பொறுத்து, மருத்துவமனைகளில் சில முதலுதவிகள், அடிப்படையன சிலசிகிச்சைகள் அளிக்கப்பட்டு இந்த நோய் நிர்வகிக்கப்படுகிறது. இந்த நோய் அடுத்தடுத்த தலைமுறைகளுக்குப் பரவுவதற்கு, அகமண முறை காரணமாக அமைந்துள்ளது. தமிழகத்தில், குறிப்பாக நீலகிரி மாவட்டத்தில் இந்த நோய் பரவலாகக் காணப்படுகிறது.


</doc>
<doc id="409274" url="https://ta.wikipedia.org/wiki?curid=409274" title="புதுவை 1 (நெல்)">
புதுவை 1 (நெல்)

பி ஒய்- 1 ("PY 1") (வேளாண் வழக்கு புதுவை பொன்னி ("Puduvai Ponni") எனப்படும் இந்த நெல் வகை, பொன்னி மற்றும் ஐ ஆர் - 8 (" Ponni / IR 8") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.
இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1979 ஆம் ஆண்டு, இவ்வகை நெல் இரகத்தை வெளியிடப்பட்டதாக அறியப்படுகிறது.

மத்தியகால நெற்பயிர்களில் ஒன்றான இது, 130 - 135 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற மத்தியகால நெற்பயிர்கள், பின் சம்பா பட்டத்திற்கு (பருவத்திற்கு) ஏற்றதாக கூறப்படுகிறது.

உப்பு நிலத்தில் சகித்து வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="409295" url="https://ta.wikipedia.org/wiki?curid=409295" title="கைட்ரிடியோமைகோசிஸ்">
கைட்ரிடியோமைகோசிஸ்

கைட்ரிடியோமைகோசிஸ் (Chytridiomycosis) என்பது நீர் நிலவாழ்வனவற்றுக்கு பூஞ்சைகளால் ஏற்படும் நோய்த்தொற்று ஆகும். இது பெரும்பாலும் கைட்ரிடு எனும் பூஞ்சையால் ஏற்படுகிறது. கைட்ரிடியோமைகோசிஸ் பாதிப்பால் மேற்கு வட அமெரிக்கா, நடு அமெரிக்கா, தென் அமெரிக்கா, கிழக்கு ஆஸ்திரேலியா, கிழக்கு ஆப்பிரிக்கா (தன்சானியா) மற்றும் கரிபியனின் டொமினிக்கா மற்றும் மொன்செராட் ஆகிய பகுதிகளில் உள்ள பெருமளவிலான நில நீர்வாழ்வன இனங்களின் அழிவுக்குக்குக் காரணமாக கருதப்படுகிறது. எதிர்காலத்தில் புதிய உலகில் இந்த நோயின் ஆபத்து மிகுதியாக உள்ளதாக கருதப்படுகிறது. இந்த நோயை உருவாக்கும் பூஞ்சைகளை கட்டுப்படுத்த பல வழிகள் உள்ளன, என்றாலும் அவை பெரிய அளவுக்கு சாத்தியமுள்ளதாக நிரூபிக்கப்படவில்லை. உலகளாவில் 30% நிலப்பகுதிகளில் இந்த நோய் பாதிப்பு உள்ளதாக அறியப்படுகிறது. உலகளாவில் நீர் நிலவாழ்வினவற்றின் எண்ணிக்கைச் சரிவுக்கான காரணியாக இந்நோய் குறிப்பிடப்படுகிறது.

இந்தப் பூஞ்சையானது நீர்நிலவாழ்விகளான தவளைகளின் தோலில் வளர்கிறது. இதனால் அவற்றின் உடலில் இருக்கும் ஈரத்தன்மையின் சமநிலையில் பாதிப்பு ஏற்படுகிறது. எனவே, அவற்றின் உடலுக்குள் உதிரப்போக்கு ஏற்பட்டு, மாரடைப்பால் இறக்கின்றன.

ஆப்பிரிக்கத் தவளை (ஸெனோபஸ் லெவிஸ்) மற்றும் அமெரிக்கப் பெரிய தவளை (லித்தோபேட்ஸ் கேட்ஸ்பியன்ஸ்) ஆகியவை இந்தப் பூஞ்சானைப் பரப்பும் கடத்திகளாக உள்ளன. இந்தத் தவளை வகைகள் பூஞ்சைகளுக்கு எதிராகப் போராடும் நோய் எதிர்ப்பு ஆற்றலைக் கொண்டிருக்கின்றன. மீன்பிடித் தொழிலுக்காகப் பல நாடுகளுக்கும் அதிக அளவில் இவை ஏற்றுமதி செய்யப்படுகின்றன. பூஞ்சை பாதிப்புக்கு உள்ளான இவ்வகைத் தவளைகள் வழியாக இதர நாடுகளில் உள்ள தவளைகளுக்கு இந்தப் பூஞ்சை நோய் பரவின.

கடந்த 2013 - 2015 ஆண்டுகளில் இந்தப் பூஞ்சையின் தாக்கம் பற்றி ஆராய தமிழ்நாடு, கேரளம், கர்நாடகம், மகாராஷ்டிர மாநிலங்களின் சில காடுகளில் ஆய்வுகள் மேற்கொள்ளப்பட்டன. தொடர்ச்சியான ஆய்வுக்குப் பிறகு, தமிழக, கேரள பகுதியைச் சார்ந்த தவளை இனங்களை இந்தப் பூஞ்சை தாக்கி இருப்பது தெரியவந்துள்ளது.


</doc>
<doc id="409325" url="https://ta.wikipedia.org/wiki?curid=409325" title="இந்திய 125 ரூபாய் நாணயம்">
இந்திய 125 ரூபாய் நாணயம்

இந்திய நூற்றி இருபத்தி ஐந்து ரூபாய் நாணயம் (Indian 125-rupee coin) என்பது ரூபாயின் ஒரு வடிவம் ஆகும். 

இந்த நாணயம் சூன் 29, 2018 அன்று புள்ளியியல் தினத்தன்று வெங்கையா நாயுடு அவர்களால் வெளியிடப்பட்டது. கடந்த 2007 ஆண்டு சூன் 29 ஆம் நாள் புள்ளியியல் தினமாக அறிவிக்கப்பட்டது. அன்றைய நாள் பிரசந்தா சந்திரா மகாலனோபிசு அவர்களின் பிறந்தநாளாகும். இவர் இந்தியப் புள்ளியியல் கழகத்தினைத் தோற்றுவித்தவர் ஆவார். மேலும் இவரின் நினைவாக இதே நாளில் இவரின் 125 பிறந்தநாளைச் சிறப்பிக்கும் விதமாக இந்திய ஐந்து ரூபாய் நாணயத்தினை வெளியிட்டனர். 


</doc>
<doc id="409330" url="https://ta.wikipedia.org/wiki?curid=409330" title="கனடிய மாகாணங்களும் ஆட்புலங்களும்">
கனடிய மாகாணங்களும் ஆட்புலங்களும்

கனடிய மாகாணங்களும் ஆட்புலங்களும் கனடாவின் புவியியல் பகுதியில் கனடாவின் அரசியலமைப்பின் கீழமை துணைநிலை தேசிய அரசுகளாகும். 1867ஆம் ஆண்டில் கனடியக் கூட்டமைப்பில் பிரித்தானிய வட அமெரிக்காவின் மூன்று மாகாணங்கள்—நியூ பிரன்சுவிக், நோவா ஸ்கோசியா மற்றும் கனடா மாகாணம் — இருந்தன. (கனடா மாகாணம் கூட்டமைப்பு உருவானபோது ஒன்றாரியோ, கியூபெக் என பிரிக்கப்பட்டன) வரலாற்றில் கனடாவின் பன்னாட்டு எல்லைகள் பல மாறுதல்களுக்கு உட்பட்டன. நான்கு மாகாணங்களுடன் துவங்கிய நாடு இன்று பத்து மாகாணங்களையும் மூன்று ஆட்புலங்களையும் உட்கொண்டுள்ளது. இந்த பத்து மாகாணங்களாவன: ஆல்பர்ட்டா, பிரிட்டிசு கொலம்பியா, மானிட்டோபா, நியூ பிரன்சுவிக், நியூஃபவுன்லாந்து மற்றும் லாப்ரடோர், நோவா ஸ்கோசியா, ஒன்றாரியோ, இளவரசர் எட்வர்ட் தீவு, கியூபெக், சஸ்காச்சுவான். வடமேற்கு நிலப்பகுதிகள், நூனவுட், யூக்கான் மூன்று ஆட்புலங்களாகும். 
இந்த பத்து மாகாணங்களும் ஆட்புலங்களும் இணைந்து கனடாவை பரப்பளவின் அடிப்படையில் உலகின் இரண்டாவது-மீப்பெரும் நாடாக ஆக்கியுள்ளது.

பல மாகாணங்களும் முன்னாள் பிரித்தானியக் குடியேற்றப் பகுதிகளாக இருந்தவை; கியூபெக் பிரான்சியக் குடியேற்றப் பகுதியாக இருந்தது. மற்ற பகுதிகள் கனடாவின் வளர்ச்சியின்போது சேர்க்கப்பட்டவை. 

மாகாணங்களுக்கும் ஆட்புலங்களுக்குமான முதன்மை வேறுபாடு, மாகாணங்களுக்கான அதிகாரம் "அரசியலமைப்புச் சட்டம், 1867"இன் (முன்னதாக பிரித்தானிய வட அமெரிக்கச் சட்டம், 1867) கீழ் வழங்கப்பட்டவை. ஆட்புல அரசுகளுக்கான அதிகாரம் கனடிய நாடாளுமன்றத்தால் வழங்கப்பட்டவை. அரசியலமைப்புச் சட்டத்தின் கீழ் வழங்கப்பட்ட அதிகாரங்கள் கனடிய அரசுக்கும் (கூட்டமைப்பு அரசு) மாகாண அரசுகளுக்கும் தனித்தனியாக வழங்கப்பட்டுள்ளன. இந்த அதிகாரத்தை மாகாணத்திலிருந்து மத்திய அரசுக்கு மாற்றவோ அல்லது மத்திய அரசின் அதிகாரத்தை மாகாண அரசுக்கு மாற்றவோ அரசியலமைப்புச் சட்டத் திருத்தம் நிறைவேற்றப்பட வேண்டும். ஆனால் ஆட்புலங்களுக்கான அதிகார மாற்றங்களை கனடிய நாடாளுமன்றமோ கனடிய அரசோ மேற்கொள்ள முடியும்.

மாகாணங்கள் மற்றும் ஆட்புலங்களின் பெயர்கள், அவைகளின் வழமையான அஃகுப்பெயர்கள், அவற்றின் தலைநகரங்கள் (அரசு இயங்கும் நகரம்) மற்றும் மாநகரங்கள் இங்கு பட்டியலிடப்பட்டுள்ளன. கனடாவின் தேசியத் தலைநகரம் ஒட்டாவா ஆகும்.



</doc>
<doc id="409355" url="https://ta.wikipedia.org/wiki?curid=409355" title="சொன் எயுங்-மின்">
சொன் எயுங்-மின்

சொன் எயுங்-மின் ("Son Heung-min", அங்குல் எழுத்துமுறை: ; அஞ்சா: ; பிறப்பு 8 சூலை 1992) தென் கொரிய தொழில்முறை காற்பந்தாட்ட வீரர். இவர் இங்கிலீஷ் பிரீமியர் லீக் கழகமான தோட்டன்காம் ஆட்சுபர் அணியிலும் தென் கொரிய தேசிய காற்பந்து அணியிலும் p ஒருபக்க விளையாட்டாளராக அல்லது முன்கள வீரராக விளையாடி வருகின்றார்.

சொன் தமது பயிற்சியை ஆம்பர்கு கழகத்தில் மேற்கொண்டார். இவ்வணியில் 2010ஆம் ஆண்டு செருமானிய புன்டசுலீகாவில் அறிமுகமானார். 2013இல் €10 மில்லியன் ஒப்பந்தத்தொகைக்கு பேயர் லீவர்குசன் அணிக்கு மாறினார். இந்தக் கழகத்தில் யூஈஎஃப்ஏ யூரோப்பா கூட்டிணைவு மற்றும் யூஈஎஃப்ஏ வாகையர் கூட்டிணைவு போட்டிகளில் பங்கேற்றார். இரண்டாண்டுகள் கழித்து £22 மில்லியன் தொகைக்கு தோட்டன்காம் ஆட்சுபர் கழகத்திற்கு மாறினார். ஓர் ஆசிய விளையாட்டாளர் இவ்வளவு கூடுதல் தொகைக்கு எடுக்கப்படுவது முதலாவதாகும். தோட்டன்காமில் ஆடுகையில் இங்கிலீஷ் பிரீமியர் லீக் வரலாற்றில் மிகக் க்கூடுதலான கோல்கள் எடுத்த ஆசியராக சாதனை புரிந்தார்.

2010இலிருந்து பன்னாட்டுப் போட்டிகளில் தென்கொரியாவிற்காக ஆடி வருகிறார். 2014, 2018 உலகக்கோப்பை காற்பந்து போட்டிகளில் தென்கொரிய அணியில் பங்கேற்றுள்ளார். உலகக்கோப்பை போட்டிகளில் தென்கொரியாவின் மிக உயர்ந்த கோல்கள் எடுத்த மூவரில் இவரும் ஒருவர். மற்ற இருவர் பார்க் ஜி-சுங், ஆன் யுங் ஃவான் ஆவர். இம்மூவரும் தலா மூன்று கோல்கள் எடுத்துள்ளனர். 2011இலும் 2015 இலும் ஆசியக் கோப்பை போட்டிகளில் ஆடியுள்ளார்; 2015இல் தென்கொரியா இரண்டாமிடத்தை எட்ட உதவி புரிந்தார்.



</doc>
<doc id="409368" url="https://ta.wikipedia.org/wiki?curid=409368" title="1-புரோமோயெக்சேன்">
1-புரோமோயெக்சேன்

1-புரோமோயெக்சேன் (1-Bromohexane) என்பது C6H13Br என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற நீர்மமான இச்சேர்மத்தின் அமைப்பு வாய்ப்பாடு Br-CH-CH-CH-CH-CH-CH ஆகும். 20 ° செல்சியசு வெப்பநிலையில் 1-புரோமோயெக்சேன் சேர்மத்தின் ஒளிவிலகல் எண் 1.4478.

கரிமச் சேர்மங்கள் மருந்துவகைப் பொருட்கள் பலவற்றையும் பெருமளவில் தயாரிக்க 1-புரோமோயெக்சேன் பயன்படுகிறது. 
புரோமோ வளைய சேர்மங்களைத் தயாரிக்கும் கிரிக்கனார்டு வினைகளில் பெரும்பாலும் கரைப்பானாக இதைப் பயன்படுத்துகிறார்கள்


</doc>
<doc id="409371" url="https://ta.wikipedia.org/wiki?curid=409371" title="2018 உலகக்கோப்பை காற்பந்து இறுதிப் போட்டி">
2018 உலகக்கோப்பை காற்பந்து இறுதிப் போட்டி

2018 பீஃபா உலகக்கோப்பை காற்பந்து இறுதிப் போட்டி 2018 உலகக்கோப்பை காற்பந்து போட்டியின் கால்பந்து வெற்றியாளரைத் தெரிவுசெய்ய இடம்பெற்ற போட்டியாகும். இது பன்னாட்டுக் காற்பந்துச் சங்கங்களின் கூட்டமைப்பு அங்கத்துவ ஆண் தேசிய அணிகளுக்கிடையிலான நான்கு ஆண்டுகளுக்கொரு முறை இடம்பெறும் 21 வது உலகக்கோப்பை காற்பந்து இறுதிப் போட்டியாக அமைந்தது. இப்போட்டி உருசியாவில் மாஸ்கோ லூசினிக்கி அரங்கில் 15 சூலை 2018 அன்று, அரையிறுதிப்போட்டியின் வெற்றியாளர்களுக்கிடையில் இடம்பெற்றது.

இதில் வெற்றி பெற்ற பிரான்சு அணி 2021 பீஃபா கூட்டமைப்புக்கள் கோப்பைக்குத் தகுதி பெற்றது.

இறுதிப் போட்டி மாஸ்கோ நகரில் லூசினிக்கி அரங்கில் நடைபெற்றது. லூசினிக்கி அரங்கு உருசியாவின் தேசிய அரங்கு ஆகும். இங்கு உருசிய தேசிய காற்பந்து அணி, மற்றும் சோவியத் அணிகளின் போட்டிகள் பல நடைபெற்று இடம்பெற்றுள்ளன.

இறுதிப் போட்டியை லூசினிக்கியில் நடத்துவது தொடர்பான இறுதி முடிவு 2012 டிசம்பர் 14 இல் டோக்கியோ நடைபெற்ற பீஃபா உயர்குழுக் கூட்டத்தில் எடுக்கப்பட்டது. இவ்வரங்கில் ஜூன் 14 ஆரம்ப நிகழ்வு உட்பட ஆறு போட்டிகளை நடத்தியுள்ளது. இவற்றில் மூன்று குழு நிலை ஆட்டங்களும், ஒரு 16-அணி ஆட்டமும், ஒரு அரையிறுதி ஆட்டமும் அடங்கும்.

லூசினிக்கி அரங்கு ஐரோப்பிய காற்பந்துச் சங்கங்களின் ஒன்றியத்தினால் நான்காவது வகை அரங்காகத் தரப்படுத்தப்பட்டுள்ளது. இது உருசியாவின் மிகப் பெரிய விளையாட்டரங்காகும். வழமையாக இதன் கொள்ளளவு 81,006 ஆகும், ஆனால் உலக்கோப்பைக்காக இதன் கொள்ளளவு 78,011 ஆகக் குறைக்கப்பட்டது.

இறுதிப் போட்டியை குரோவாசியா 18:00 மணிக்கு உள்ளூர் நேரம் (15:00 ஒசநே) ஆரம்பித்து வைத்தது. வெப்பநிலை 27 °செ (81 °ப) ஆக இருந்தது. ஆட்டத்தில் இடையிடையே இடியுடன் கூடிய மழை பெய்தது. 78,011 இரசிகர்கள் லூசினிக்கி அரங்கில் ஆட்டத்தைப் பார்வையிட்டனர். உருசியத் தலைவர் விளாதிமிர் பூட்டின், பிரெஞ்சுத் தலைவர் இம்மானுவேல் மாக்ரோன், குரோவாசியத் தலைவர் கொலிண்டா கிராபர் கிட்டாரோவிக் உட்படப் பத்து நாட்டுத் தலைவர்கள் பார்வையிட்டனர்.

ஆட்டத்தின் 18வது நிமிடத்தில் பிரான்சு வீரர் கிரீசுமன் அடித்த பந்தைத் தடுக்க முற்பட்ட குரோவாசிய வீரர் மஞ்சூக்கிச்சின் தலையில் பட்டு 'சுய கோலானது'. உலகக்கோப்பை வரலாற்றில் இறுதிப் போட்டி ஒன்றில் சுய கோல் போட்டது இதுவே முதல் முறையாகும். 2018 சுற்றில் இது 12வது சுய கோல் ஆகும். தொடர்ந்து 28வது நிமிடத்தில் குரோவாசியாவின் இவான் பெரிசிச் கோல் அடிக்க ஆட்டம் சமனானது. 38வது நிமிடத்தில் கோல் பகுதியில் குரோவாசிய வீரர் கையில் பந்து பட்டதால் பிரான்சுக்கு தண்ட உதை வாய்ப்பு வழங்கப்பட்டது. இதில் கிரீசுமன் கோல் காப்பாளரை ஏமாற்றி வலைக்குள் பந்தைத் தள்ளினார். முதல் அரைப் பகுதியில் பிரான்சு 2-1 என முன்னிலையில் இருந்தது.

இரண்டாவது பாதியில், 59வது நிமிடத்தில் பிரெஞ்சு வீரர் பவுல் போக்பா கோல் போட்டார். 65வது நிமிடத்தில் எம்பாப்பே கோல் அடிக்க 4-1 என பிரான்சு வலுவான நிலையைப் பெற்றது. 69வது நிமிடத்தில் பிரான்சு கோல் காப்பாளரின் தவறால், குரோவாசிய மஞ்சூக்கிச் கோல் அடித்தார். முடிவில் 4 - 2 என்ற கோல் கணக்கில் பிரான்சு உலகக்கிண்னத்தைப் பெற்றுக் கொண்டது.

<section begin=final /><section end=final />
<section begin=Lineups />

</includeonly><section end=Lineups />
ஆட்ட விதிகள்




</doc>
<doc id="409382" url="https://ta.wikipedia.org/wiki?curid=409382" title="அந்திரேயாசு கிராங்குவிஸ்த்">
அந்திரேயாசு கிராங்குவிஸ்த்

அந்திரேயாசு கிராங்குவிஸ்த் ("Andreas Granqvist", பிறப்பு: 16 ஏப்ரல் 1985) சுவீடிய காற்பந்தாட்ட வீரர். இவர் தற்போது கிராசுனோடர் கழகத்திலும் சுவீடன் தேசிய காற்பந்து அணியிலும் தடுப்பாட்ட வீரராக விளையாடுகிறார். 2018 உலகக்கோப்பை காற்பந்து போட்டிகளில் பங்கேற்றுவரும் கிராங்குவிஸ்த் போட்டிகளுக்குப் பிறகு எல்சிங்போர்க்சு கழகத்திற்கு மாறவிருக்கிறார். 

சிறந்த சுவீடிய கால்பந்தாட்ட வீரர்களுக்கு வழங்கப்படும் "குல்டுபோல்லென்" ("தங்கப் பந்து") விருது இவருக்கு 2017ஆம் ஆண்டில் வழங்கப்பட்டது. 


</doc>
<doc id="409392" url="https://ta.wikipedia.org/wiki?curid=409392" title="கன்னம்பள்ளி வெங்கட்ரமண சுவாமி கோயில்">
கன்னம்பள்ளி வெங்கட்ரமண சுவாமி கோயில்

வெங்கட்ரமண சுவாமி கோயில் என்பது என்பது கிருட்டிணகிரி மாவட்டம், கன்னம்பள்ளியில் (கணவாய்ப்பட்டி) உள்ள பழமையான ஒரு பெருமாள் கோயிலாகும். இக்கோயில் சேலம் கிருட்டிணகிரி நெடுஞ்சாலையில் சென்னை புறவழிச் சாலைக்கு முன்னதாக மோட்டூர் பிரிவில் இருந்து மூன்று கிலோமீட்டர் தொலைவில் அமைந்துள்ளது.
திரேதா யுகத்தில் இந்த இடத்தில் திருமகள் வேட்டுவக் குடியில் பிறந்தார். தன் பிறப்பு இரகசியத்தை தெரியாத நிலையில் பெருமாளை வேண்டி தவமிருந்து, அவரை அடைந்தார். பின்னர் தான் தவமிருந்த இத்தலத்தில் வெங்கடரமணராக அருள்புரிய பெருமாளை வேண்ட அவ்வாறே அவர் அருளும் தலம் எனப்படுகிறது. 

பிற்காலத்தில் இந்த இடமானது அடர்ந்த வனமாக ஆனது. அப்போது இப்பகுதியில் மாடு மேய்த்துக்கொண்டிருந்த ஒரு இடைச் சிறுவன் ஒரு புற்றருகே செல்லும் மாடு அங்கே பால் சொரிவதைக் கண்டான். இதை ஊரில் உள்ள பெரியவர்களிடம் கூறியபோது, ஒரு அசரிரீமூலம் அந்த இடத்தில் வெங்கடரமணர் சுயம்புவடிவில் இருப்பதாக கேட்டது. உடனே ஊரார் வெங்கடரமணருக்கு கோயில் கட்டத் துவங்கியபோது மகாலட்சுமித் தாயாரும் சுயம்புவாக காணக் கிடைத்தார். இதையடுத்து இரு சுயம்பு திருமேனிகளையும் நிலை நிறுத்தி கோயில் கட்டப்பட்டது.
கோயிலின் கிழக்குத் திசையில் மூன்று நிலைகளுடன் இராச கோபுரம் உள்ளது. வளாகத்தின் உள்ளே இடதுபுறம் உள்ள சந்நிதானத்தில் சுயம்புவடிவின் பின்புறத்தில் நின்றகோலத்தில் வெங்கட்ரமணர் சங்கு சக்கரதாரியாக உள்ளார். வலதுபுறம் உள்ள சந்நிதியில் கோவிந்தராசர் மற்றும் மகாலட்சுமி ஆகியோர் சுயம்புவடிவில் காட்சியளிக்கின்றனர். அங்கே திருமகளும் மண்மகளுடன் அறிதுயிலில் அரங்கநாதர் காட்சிதருகிறார்.
ஒவ்வொரு சனிக்கிழமைகளிலும் சிறப்பு வழிபாடுகள் நடக்கிறது, என்றாலும் புரட்டாசி சனிக்கிழமைகளில் மிகச் சிறப்பான நாட்களாக கருதி வழிபாடு நடத்தப்படுகிறது. அந்த நாட்களில் அண்டை மாநிலங்களான கர்நாடகம், ஆந்திரம் ஆகிய மாநிலங்களில் இருந்து பக்தர்கள் கூடுதலாக வருகின்றனர்.
இக்கோயிலில் தமிழக முதல்வரின் அன்னதான திட்டத்தின்படி நாள்தோறும் 30 பேருக்கு அன்னதானம் வழங்கப்படுகிறது. சனிக்கிழமைகளால் மட்டும் 60 பேருக்கு அன்னதானம் வழங்கப்படுகிறது.


</doc>
<doc id="409395" url="https://ta.wikipedia.org/wiki?curid=409395" title="அவதானப்பட்டி மாரியம்மன் கோயில்">
அவதானப்பட்டி மாரியம்மன் கோயில்

அவதானப்பட்டி மாரியம்மன் கோயில் என்பது தமிழ்நாட்டில் கிருஷ்ணகிரி மாவட்டம், அவதானப்பட்டி என்னும் ஊரில் அமைந்துள்ள ஒரு மாரியம்மன் கோயிலாகும். இக்கோயில் தர்மபுரி-கிருட்டிணகிரி தேசிய தேசியநெடுஞ்சாலையில், அவதானப்பட்டி ஏரிக்கு அருகில், கிருட்டிணகிரி நகரின் எல்லையில் அமைந்துள்ளது. இக்கோயில் இந்துசமய அறநிலையத்தின் கட்டுப்பாட்டில் உள்ளது.
இக்கோயிலானது மூன்றுநிலை இராசகோபுரத்துடன் அமைந்துள்ளது. கோயிலானது மகாமண்டபம், கருவறை என அமைந்துள்ளது. கருவறையில் மாரியம்மன் சுயம்புவாக உள்ளார்.
கிருட்டிணகிரியில் இருந்து வெளியூர் செல்பவர்ளில் பலர் தங்கள் வாகனத்தை இக்கோயில்முன் நிறுத்தி பயணம் நல்லவிதமாக இருக்க வணங்கிச் செல்கின்றனர். ஆடி மாதம் இக்கோயிலின் ஆண்டுவிழா நடக்கிறது. விழாவின்போது சுற்றவ்வட்டார கிராமப் பெண்களால் மாவிளக்கு ஊர்வலம் நடத்தப்படுகிறது. 


</doc>
<doc id="409397" url="https://ta.wikipedia.org/wiki?curid=409397" title="தென்னிந்திய வரலாறு">
தென்னிந்திய வரலாறு

தென்னிந்திய வரலாறு (History of South India) இரும்புக் காலத்திலிருந்து (கிமு 1200 - கிமு 24), கிபி 14ம் நூற்றாண்டு வரையிலான பாண்டியர், சோழர், சேரர், சாதவாகனர், சாளுக்கியர், இராஷ்டிரகூடர், பல்லவர், காக்கத்தியர், போசளர் காலத்திய பண்டைய தென்னிந்திய வரலாறு அறியப்படுகிறது.

களப்பிரர்கள் (கிபி 250 – 600 ) சேர, சோழ, பாண்டியர்களை வென்று தென்னிந்தியாவின் பெரும் பகுதிகளை ஆட்சி செய்தனர். 

தென்னிந்திய அரச குலங்கள், தங்கள் பேரரசின் நிலவிரிவாக்கத்திற்கு ஒன்றுடன் ஒன்று எப்போதும் போரிட்டுக் கொண்டிருந்தாலும், வெளிநாட்டு, குறிப்பாக வடநாட்டு இசுலாமிய படைகளுடனும் எதிர்த்து நின்றது. 

தென்னிந்திய பேரரசுகளில், விஜயநகரப் பேரரசு, வட இந்தியா இசுலாமிய முகலாயர்களின் தாக்குதல்களை முடியறிடித்து, தென்னிந்தியாவிற்கு அரண் ஆக விளங்கியது. 

கிபி 16ம் நூற்றாண்டில், வணிக நோக்கில் தென்னிந்தியாவில் காலூன்றிய ஐரோப்பிய கிழக்கிந்தியக் கம்பெனிகள், தென்னிந்திய மன்னர்களின் ஒற்றுமையின்மைக் கண்டு, தென்னிந்தியாவைக் கைப்பற்ற தங்களுக்குள் போட்டியிட்டனர். இப்போட்டியில் பிரித்தானிய கிழக்கிந்திய நிறுவனம் தென்னிந்தியாவின் பெரும் பகுதிகளைக் கைப்பற்றி சென்னை மாகாணத்தை நிறுவினர். பிரித்தானியர்களின் துணைப்படைத் திட்டத்தை ஏற்றுக் கொண்ட, தென்னிந்திய சுதேச சமஸ்தான மன்னர்கள், ஆங்கிலேயர்களுக்கு ஆண்டுதோறும் கப்பம் செலுத்திக் கொண்டு தங்கள் பகுதிகளை ஆண்டனர். தென்னிந்தியாவின் புதுச்சேரி, காரைக்கால், மாகி மற்றும் ஏனாம் பகுதிகள் பிரெஞ்சுக் கிழக்கிந்தியக் கம்பனியினர் ஆண்டனர். 

1947ல் இந்தியப் பிரிவினைக்கு பின்னர், தென்னிந்தியாவில் இருந்த ஐதராபாத் இராச்சியம், மைசூர் அரசு, திருவிதாங்கூர், கொச்சி இராச்சியம், புதுக்கோட்டை சமஸ்தானம் போன்ற சுதேச சமஸ்தானங்கள் 1948ல் இந்தியாவுடன் இணைக்கப்பட்டது. 

1956ல் மாநில மறுசீரமைப்புச் சட்டப்படி, தென்னிந்தியாவை, ஆந்திரப் பிரதேசம், தமிழ்நாடு, கர்நாடகா மற்றும் தமிழ்நாடு என நான்கு மாநிலங்களாகப் பிரிக்கப்பட்டது. 
2014ல் தெலுங்கு மொழி பேசும் ஆந்திரப் பிரதேசத்தின் பழைய ஐதராபாத் இராச்சியத்தின் பகுதிகளைக் கொண்டு, 2014ல் தெலங்கானா மாநிலம் உருவானது. 

கிமு 1200ல், துவக்க இரும்புக் காலத்திய தென்னிந்தியாவின் முக்கியத் தொல்லியல் களங்களாக தமிழ்நாட்டின் ஆதிச்சநல்லூர் மற்றும் கர்நாடகாவின் ஹல்லூர் 
சென்னை மாகாணத்தின் நீலகிரி மற்றும் கொடைக்கானல் பகுதிகளில், பிரித்தானியர்கள் முதன்முதலாக தேயிலை மற்றும் காபித் தோட்டங்களை பயிரிட்டனர். மேலும் நறுமணச் செடிகளான ஏலக்காய் தோட்டங்களை போடி மலைப் பகுதிகளில் பயிரிட்டனர். கரும்பு சாகுபடியின் பரப்பளவை விரிவாக்கினர். 

15 ஆகஸ்டு 1947ல் பிரித்தானிய இந்தியாவிலிருந்து விடுதலைப் பெற்று இந்தியா நாடு உருவானது. தென்னிந்தியாவின் ஐதராபாத் இராச்சியம், மைசூர் இராச்சியம், திருவிதாங்கூர், கொச்சி இராச்சியம், புதுக்கோட்டை சமஸ்தானம் போன்ற சுதேச சமஸ்தான மன்னராட்சிப் பகுதிகள் 1947 முதல் 1950 வரை படிப்படியாக இந்தியாவுடன் இணைக்கப்பட்டது. புதுக்கோட்டை சமஸ்தானம் மற்றும் பங்கனபள்ளி சமஸ்தானங்கள் சென்னை மாகாணத்துடனும், குடகு இராச்சியம் மற்றும் மைசூர் அரசுகள் இணைக்கப்பட்டு மைசூர் மாகாணமாகவும்; திருவிதாங்கூர் மற்றும் கொச்சி இராச்சியங்கள் இணைக்கப்பட்டு திருவிதாங்கூர் - கொச்சி மாகாணமாகவும்; ஐதராபாத் இராச்சியம், ஐதராபாத் மாகாணம் எனவும் எனப் பெயரிடப்பட்டது. 

1956ல் இந்திய அரசு இயற்றிய மொழிவாரி மாநில மறுசீரமைப்புச் சட்டத்தின் படி, தென்னிந்தியாவில் தெலுங்கு மொழி பேசும் பகுதிகளை ஆந்திரப் பிரதேசம் எனும் புது மாநிலத்துடன் இணைத்தனர். கன்னட மொழி பேசும் பகுதிகள் மைசூர் மாநிலத்துடன் இணைத்தனர். மலையாளம் பேசும் பகுதிகள் கேரளா எனும் புதிய மாநிலத்துடன் இணைத்தனர். 

1968ல் சென்னை மாகாணத்தின் பெயரை தமிழ்நாடு எனப் பெயர் மாற்றப்பட்டது. 1972ல் மைசூர் மாநிலத்தின் பெயரை கர்நாடகா எனப் பெயரிடப்பட்டது. 

1961ல் போர்த்துகேய இந்தியாவின் பகுதியான கோவா இந்தியாவின் ஒன்றியப் பகுதியானது. பின்னர் 1987ல் கோவா தனி மாநிலமாக உயர்ந்தது. 1950ல் பிரெஞ்சு இந்தியாவின் பகுதியான புதுச்சேரி, இந்தியாவின் ஒன்றியப் பகுதியானது.
ஆந்திரப் பிரதேசத்தின் பழைய ஐதராபாத் இராச்சியத்தின் பகுதிகளைக் கொண்டு 2014ல் தெலங்கானா மாநிலம் உருவானது.



</doc>
<doc id="409398" url="https://ta.wikipedia.org/wiki?curid=409398" title="பொட்டாசியம் அசிட்டேட்டு">
பொட்டாசியம் அசிட்டேட்டு

பொட்டாசியம் அசிட்டேட்டு ("Potassium acetate", KCHCOO) அசிட்டிக் காடியின் பொட்டாசியம் உப்பு ஆகும்.

பொட்டாசியத்தைக் கொண்டுள்ள காரமான பொட்டாசியம் ஐதராக்சைடு அல்லது பொட்டாசியம் கார்பனேட்டை அசிட்டிக் அமிலத்துடன் வினைப்படுத்துவதன் மூலம் தயாரிக்கப்படுகிறது:

இந்த வகை வினையானது, அமில-கார வினை வகையானதாகவும் அறியப்படுகிறது.

ஒன்றரைஐதரேட்டானது நீர்க்கரைசலில் (CHCOOK·1½HO) 41.3 °செல்சியசில் பாதியளவு ஐதரேட்டை உருவாக்கத் தொடங்குகிறது.

பொட்டாசியம் அசிட்டேட்டானது பனி உருவாதலைத் தடுக்கும் காரணியாகவும் அதை நீக்கப் பயன்படும் காரணியாகவும் பயன்படுகிறது. கால்சியம் குளோரைடு அல்லது மக்னீசியம் குளோரைடு போன்ற பனிநீக்கியாகப் பயன்படும் குளோரைடு உப்புகளுக்கான பதிலியாகப் பயன்படுகிறது. இது மண்ணின்மீது மிகவும் தீவிரமற்றும், மென்மையாகவும் செயல்படுகிறது. இதன் காரணமாகவும், குறைவான அரிக்கும் தன்மையுடைய பொருளாகவும் இருப்பதால் விமான நிலைய ஓடுபாதைகளில் இது பயன்படுத்தப்படுகிறது. இருப்பினும், இது மிகுந்த செலவினத்தை ஏற்படுத்தும் பொருளாகவும் இருக்கிறது.

பொட்டாசியம் அசிட்டேட்டு எரியும் எண்ணெய் வகைகளின் மீது ஒரு ஓடு போன்ற அமைக்க இயலும் தன்மையின் காரணமாகவும் மற்றும் குளிர்விக்கும் பொருளாகவும் இருக்கும் காரணத்தால் 'கே' வகை தீயணைப்பான்களில் ஒரு முக்கிய தீயணைப்புப் பொருளாகப் பயன்படுகிறது. 

பொட்டாசியம் அசிட்டேட்டானது உணவுப்பொருட்களுடன் சேர்க்கப்படும் ஒரு சேர்க்கைப் பொருளாகவும், உணவு பதப்படுத்தியாகவும் மற்றும் அமிலத்தன்மையை ஒழுங்குபடுத்தும் பொருளாகவும் பயன்படுகிறது. ஐரோப்பிய ஒன்றியத்தில், இது E எண் E261 என குறிக்கப்படுகிறது; இச்சேர்மமானது அமெரிக்க ஐக்கிய நாடுகளிலும் ஆஸ்திரேலியா மற்றும் நியூசிலாந்து ஆகிய நாடுகளிலும் அங்கீகரிக்கப்பட்ட உணவு சேர்க்கைப் பொருளாகும். பொட்டாசியம் ஐதரசன் டைஅசிட்டேட்டு (CAS #) KH(OOCCH) என்ற மூலக்கூறு வாய்ப்பாடுடைய சேர்மமும் இதே E எண் உடைய தொடர்புடைய உணவு சேர்க்கைப் பொருளாகும்.


</doc>
<doc id="409411" url="https://ta.wikipedia.org/wiki?curid=409411" title="வாகுபி காசுரி">
வாகுபி காசுரி

வாகுபி காசுரி ("Wahbi Khazri", ; பிறப்பு 8 பெப்ரவரி 1991) துனீசியத் தொழில்முறை கால்பந்தாட்ட வீரர். இவர் லீக் 1 கழகமான ரென்னசிற்கு சுந்தர்லாந்து கழகத்திடமிருந்து கடனாகத் தரப்பட்டுள்ளார். பன்னாட்டுப் போட்டிகளில் துனீசியத் தேசிய காற்பந்து அணிக்காக ஆடுகிறார். இவ்வணிகளில் தாக்கும் நடுக்கள வீரராகவும் பக்கவாட்டு வீரராகவும் விளையாடுகின்றார்.

இவர் தமது காற்பந்தாட்ட வாழ்நாளை பாஸ்தியா கழகத்தில் தொடங்கினார். 183 ஆட்டங்களில் 34 கோல்கள் அடித்து தேசிய வாகையர் போட்டியிலும் லீக் 2 போட்டிகளிலும் தொடர்ந்து இரு பருவங்களில் வெற்றியை ஈட்டித் தந்தார். போர்தொவில் 18 மாதங்களைக் கழித்த காசுரி சனவரி 2016இல் சுநர்லாந்து கழகத்தில் இணைந்தார். 2017-18ஆம் பருவத்தில் ரென்னசு கழகத்திற்கு கடனாகத் தரப்பட்டுள்ளார். 

காசுரி துனீசிய 20 கீழோர் அணியிலும் 21 கீழோர் அணியிலும் ஆடியுள்ளார். மூத்தோர் போட்டிகளில் 2013இலிருந்து பங்கேற்கிறார். துனீசியாவிற்காக ஆபிரிக்கா நாடுகள் கோப்பையில் மூன்று முறையும் 2018 உலகக்கோப்பை காற்பந்து போட்டியிலும் பங்கேற்றுள்ளார்.



</doc>
<doc id="409414" url="https://ta.wikipedia.org/wiki?curid=409414" title="யெரி மினா">
யெரி மினா

யெரி பெர்னான்டோ மினா கொன்சாலேசு ("Yerry Fernando Mina González", ; பிறப்பு 23 செப்டம்பர் 1994) கொலம்பிய தொழில்முறை கால்பந்து விளையாட்டு வீரர். இவர் எசுப்பானிய பார்சிலோனா கழக அணியிலும் கொலம்பியா தேசிய காற்பந்து அணியிலும் நடுவ-பிற்களத்தில் தடுப்பாட்ட வீரராக விளங்குகின்றார்.


</doc>
<doc id="409426" url="https://ta.wikipedia.org/wiki?curid=409426" title="ஏ. எக்ஸ். எல்">
ஏ. எக்ஸ். எல்

ஏ.எக்ஸ்.எல். ( A.X.L. ) என்பது 2018 ஆம் ஆண்டய அமெரிக்க அறிவியல்-புனைகதைத் திரைப்படமாகும். இதை ஆலிவர் டேலி எழுதி, இயக்கியுள்ளார். படத்தில் அலெக்ஸ் நியுஸ்டேடர், பெக்கி ஜி, தாமஸ் ஜேன், அலெக்ஸ் மெனிக்கோல், டொமினிக் ரெயின்ஸ் உள்ளிட்டோர் நடித்துள்ளனர். இது 2018 ஆகத்து 24 அன்று குளோபல் ரோட் என்டர்டெயின்மென்ட் மூலம் அமெரிக்காவில் வெளியிடப்பட உள்ளது.
அமெரிக்க இராணுவ வீரர்களுக்கு போர்க் களத்தில் உதவும் வகையில் செயற்கை நுண்ணறிவு கொண்ட இயந்திர நாய் ஒன்று இரகசியமாக வடிவமைக்கப்படுகிறது. நன்றியும் வீரமும் கொண்ட வேட்டை நாய்களுக்கு உள்ள குணங்களோடும், செயற்கை நுண்ணறிவுடனும் வடிவமைக்கப்பட்ட ஏ.எக்ஸ்.எல் எனும் பெயரிடப்பட்ட இயந்திர நாய், ஏதோ ஒரு காரணத்தால் பழுதான எந்திரக் கழிவுகளுடன் வெளியேறுகிறது. இந்திலையில் மைல்ஸ் என்ற இளைஞனால் அது மீட்கப்படுகிறது. அது உருவில் எந்திரனாக இருந்தபோதும் நாயிக்குரிய விசுவாசம் மாறாதது மைல்ஸின் விவரங்களைப் பதிவுசெய்துகொண்டு அவனையே தனது எஜமானனாக ஏற்றுக் கொள்கிறது. இதற்கிடையே அதை உருவாக்கிய ஆராய்ச்சியாளர்கள் சிலர் அதைத் தொலைவிலிருந்தபடியே கட்டுப்படுத்த முயன்றும், தீய பரிசோதனைகளிலும் ஈடுபடுகின்றனர். இவற்றுக்கு எதிராக இயந்திர நாயான ஏ.எக்ஸ்.எல். மற்றும் அது தன் எஜமானனாக ஏற்றுக்கொண்ட மைல்ஸ் மற்றும் அவனுடைய தோழி ஆகியோர் ஈடுபடும் சாகசங்களே இத்திரைப்படம். 


"ஏ.எக்ஸ்.எல். "படமானது புரூப் ஆப் கான்சப்ட் என்ற தனது குறும்படத்தை அடிப்படையாகக் கொண்டே, ஆலிவர் டேலி எழுதி, இயக்கிய படமாகும். அந்தக் குறும் படமானது, 2014 இல் 190 பேரின் நிதியுதவியுடன் எடுக்கப்பட்டது. அக்குறும்படம்  மனித குலத்திற்கும் தொழில்நுட்பத்திற்கும் இடையிலான எல்லைகள் மங்கலாக்குவது பற்றிய ஒரு படம் ஆகும்.

இயக்குநரும் எழுத்தாளருமான ஆலிவர் டேலி தனது குறும்படத்தை முழுநீளத் திரைப்படமாக ஆக்குவதற்கான பணிகளைத் துவக்கினார். அப்போது இத்திரைப்பட திட்டத்தில் தயாரிப்பாளராக "டேவிட் எஸ். கோயர்", "கெவின் துரனுடன்" இணைந்து அவரது  பாண்டம் ஃபோர் பேனர் தயாரிப்பு நிறுவனத்தின் வழியாக  தயாரிப்பாளராக இணைந்தார்.  பாண்டம் ஃபோர் பேனர் தயாரிப்பு நிறுவனத்துடன் லாக்ஷோர் எண்டர்டெயின்மெண்ட் இணைந்து, 2016 ஆம் ஆண்டு முதன்மைப் படப்பிடிப்பைத் துவக்கியது. லாக்ஷோர் எண்டர்டெயின்மெண்ட்டுடன் குளோபல் ரோட் எண்டர்டெயின்மெண்ட் (முன்னர் ஓபன் ரோட்) சேர்ந்து இத் திரைப்பட திட்டத்தில் இணை தயாரிப்பிலும், இணை நிதி முதலீட்டிலும் ஈடுபட்டது.

2016 ஆகத்தில் பாப் நட்சத்திரமான பெக்கி ஜி டுவிட்டர் மூலமாக  நடிகர் "சேர"வுடன் சேர்ந்து நடிப்பதாக அறிவித்தார். நடிகர் அலெக்ஸ் மெக்னிகோல் 2016 அக்டோபரில் இத்திரைப்படத்தில் அலெக்ஸ் நெஸ்டாடெடருடன் இணைந்தார்.


</doc>
<doc id="409428" url="https://ta.wikipedia.org/wiki?curid=409428" title="திஃக்வானா">
திஃக்வானா

திஃக்வானா ("Tijuana", ; ) மெக்சிக்கோ நாட்டின் பாகா கலிபோர்னியா மாநிலத்தின் மீப்பெரும் நகரமாகும். பாகா கலிபோர்னியா மூவலந்தீவிலும் இதுவே மிகப்பெரும் நகரமாகும். திஃக்வானா பெருநகரப்பகுதியின் மையத்திலும் பன்னாட்டு சான்டியேகோ-திஃக்வானா பெருநகரப்பகுதியின் மையத்திலும் அமைந்துள்ள திஃக்வானா மெக்சிகோவின் மிகவும் விரைவாக வளர்ந்து வரும் நகரங்களில் ஒன்றாகத் திகழ்கிறது. இப்பகுதியின் பொருளியல் நிலை, கல்வி, பண்பாடு, கலை, அரசியலில் திஃக்வானா முக்கியப் பங்காற்றுகின்றது. இந்த நகரமும் இதனைச் சுற்றியுள்ள பெருநகரப் பகுதிகளும் நாட்டின் வடமேற்கில் முதன்மைத் தொழில் மற்றும் தாக்கமிக்க மையமாக விளங்குகின்றன. திஃக்வானா உலகளாவிய நகரத் தகுதி பெற்றுள்ளது. , திஃக்வானா நகரத்தின் மக்கள்தொகை 1,641,570 ஆகும்.


</doc>
<doc id="409431" url="https://ta.wikipedia.org/wiki?curid=409431" title="ஆப்பிரிக்கப் பொன்னிறப் பூனை">
ஆப்பிரிக்கப் பொன்னிறப் பூனை

ஆப்பிரிக்கப் பொன்னிறப் பூனை ("African golden cat", "Caracal aurata") என்பது ஆப்பிரிக்கக் கண்டத்தின் நடுப்பகுயிலும் மேற்குப் பகுதியிலும் உள்ள மழைக்காடுகளில் மட்டுமே காணப்படும் ஒரு காட்டுப்பூனை ஆகும். காடழிப்பினாலும் உணவிற்காக வேட்டையாடப் படுவதாலும் இவை பாதிக்கப்பட்டுள்ளன. சிவப்புப் பட்டியலில் இது அழிவாய்ப்பு இனமாக அடையாளப்படுத்தப் பட்டுள்ளது.

உயிரியல் வகையில் கறகால் பூனை, சேர்வாள் பூனை ஆகியவற்றிற்கு நெருங்கியது. இதன் உடல் நீளம் 61 முதல் 101 செ.மீ வரை இருக்கும் வால் 16 - 46 செ.மீ வரையும் இருக்கும். 

ஆப்பிரிக்கப் பொன்னிறப்பூனை வீட்டுப் பூனையைப் போல் ஏறத்தாழ இருமடங்கு இருக்கும். வட்ட வடிவமான தலையானது உடலளவைக் கருதும் போது சிறியதாக உள்ளது. கால்கள் நீளமாகவும் வால் சற்று சிறுத்தும் இருக்கும். இது 5.5 கி.கி முதல் 16 கிலோ எடை வரை இருக்கும். மேலும் கடுவன்கள் பெண் பூனைகளை விடப் பெரியன. 

இப்பூனைகள் பொதுவாக கடல் மட்டத்தில் இருந்து 3000 மீட்டர் உயரத்திலுள்ள வெப்ப வலயக் காடுகளில் வாழ்கின்றன. மேலும் இவை அடரந்த ஈரப்பதமுள்ள கீழே அடர்ந்த தாவரங்கள் உள்ள இடங்களையே விரும்புகின்றன. இப்பூனைகள் மேற்கில் செனகல் நாட்டிலிருந்து கிழக்கே கென்யா வரையிலும் வடக்கே நடு ஆப்பிரிக்கக் குடியரசு நாட்டில் இருந்து தெற்கில் வட அங்கோலா வரையிலும் காணப்படுகின்றன. 


</doc>
<doc id="409474" url="https://ta.wikipedia.org/wiki?curid=409474" title="சபிவாக்கா">
சபிவாக்கா

சபிவாக்கா ("Zabivaka"; , "கோல் அடிப்பவர்") என்பது 2018 உலகக்கோப்பை காற்பந்து போட்டியின் உத்தியோகபூர்வ நற்றாளி ஆகும். இந்த நற்றாளி 21 ஒக்டோபர் 2016 அன்று வெளிப்படுத்தப்பட்டது. இது ஒரு மாந்தவுருவக ஐரோவாசியா ஓநாயை ("Canis lupus lupus") பிரதிபலிக்கிறது. இது பழுப்பும் வெள்ளையும் கொண்ட உரோமத்துடன், "RUSSIA 2018" என்ற எழுத்துக்கள் கொண்ட மேற்சட்டை அணிந்தவாறு, செம்மஞ்சள் காப்புக் கண்ணாடி அணிந்து காணப்படும். வடிவமைப்பாளர்களின் கருத்துப்படி, பனிச்சறுக்கில் பயன்படுத்தப்படும் காப்புக் கண்ணாடி அல்ல, மாறாக அது மிதிவண்டி ஒட்டம் போன்றவற்றில் பயன்படுத்தப்படும் காப்புக் கண்ணாடி ஆகும். மேலும், அத பற்றிக் குறிப்பிடுகையில், "சபிவாக்கா களத்தில் மிகவும் வேகமாக இருப்பதால் அவனுக்கு கண் பாதுகாப்புத் தேவை". மேற்சட்டையிலும் காற்சட்டையிலும் உள்ள வெள்ளை, நீல, சிவப்பு நிறங்கள் உருசிய அணியின் தேசிய நிறங்கள் ஆகும்.



</doc>
<doc id="409478" url="https://ta.wikipedia.org/wiki?curid=409478" title="வாய்வழி ஏதுமில்லை">
வாய்வழி ஏதுமில்லை

வாய்வழி ஏதுமில்லை ("Nothing by mouth") என்ற மருத்துவ ஆணை உணவையும் நீர்மங்களையும் கொடுப்பதைத் தடுக்கிறது. இது மருத்துவர்களால் பரவலாக nil per os (npo or NPO), என்ற இலத்தீன் சொற்றொடரால் குறிப்பிடப்படுகின்றது. இந்த இலத்தீன சொற்றொடரின் பொருள், "வாய் வழியாக எதுவும் கொடுக்க வேண்டாம்" என்பதாகும். இதன் வேறுபாடுகளாக nil by mouth (NBM), nihil/non/nulla per os, அல்லது முழுமையான குடல் ஓய்வு எனக் குறிப்பிடப்படுகின்றது. நீர்மங்கள் மட்டுமேயான உணவும் சில நேரங்களில் குடல் ஓய்வு எனக் குறிக்கப்படுகின்றது.

"வாய்வழி ஏதுமில்லை" வழிமுறைக்கான பொதுவான காரணங்கள்:

நோயாளிகள் பொது மயக்க மருந்து அறுவை சிகிச்சைக்கு முன் "வாய்வழி ஏதுமில்லை" ஆணையிடப்படுகையில், நோயாளிகள் வழக்கமாக ஒரு சிறிய அளவிலான நீர் தங்கள் வழக்கமான மருந்துகளுடன் சேர்த்து உண்ண அனுமதிக்கப்படுகின்றனர். இந்த வழியில், ஒரு நோயாளி தற்செயலாக உணவு அல்லது திரவங்களை உட்கொண்டால், அறுவைசிகிச்சை வழக்கமாக ஒரு சில மணி நேரம் இரத்து செய்யப்படுகிறது அல்லது தாமதமாகிறது.

மதுப்பழக்கம் உள்ளோருக்கு அளவு கூடுதலால் வாந்தி வருகின்ற அல்லது தீவிர குருதிப்போக்கு சூழலில் இவ்வாணை கொடுக்கப்படுவதும் வழமையான சிகிச்சை முறையாகும்.
உண்ணாமை கால அளவு, கடைசியாக உண்ட உணவு எடுத்த நேரத்தையும் செரிமானத்தையும் சார்ந்ததாகும். 

எனினும், செரிமானம் உணவிலுள்ள நார்ச்சத்து, நோயாளியின் நொதிகளின் உற்பத்தி ஆகியவற்றைப் பொறுத்தது. நீர்மங்களைத் தவிர்க்கும் ஆணைக்காலம் பொதுவாக எட்டுமணி நேரத்திற்கு கூடாதிருக்க பரிந்துரைக்கப்படுகின்றது. சிரைவழி ஊசியேற்ற நீர்மங்கள் பெறுவோருக்கு, குறிப்பாக நீரிழிவு நோயற்றோருக்கு, இது பல நாட்கள் கூட நீடிக்கலாம். எனினும் 12 மணி நேரத்திற்கு மேலான 
"வாய்வழி ஏதுமில்லை" ஆணை நோயாளிகளுக்குச் சிக்கல்களை ஏற்படுத்தலாம். 

அமெரிக்க மயக்கமருந்தியல் வாரியம் ஓர் மருத்துவ செயல்முறைக்கு குறைந்தது 8 மணிநேரம் முன்பாக நோயாளிகளுக்கு "வாய்வழி ஏதுமில்லை" ஆணையை பரிந்துரைக்கிறது; 2 மணிகள் முன்பாக எவ்வித நீர்மமும் தடை செய்யவும் பரிந்துரைத்துள்ளது.

நீண்ட நாட்களுக்கு உணவும் நீரும் தடுக்கப்பட வேண்டுமெனில் நோயாளிகளுக்கு குருதிக்குழாய் வழி ஊட்டம் (TPN) தரப்படவேண்டும்.


</doc>
<doc id="409489" url="https://ta.wikipedia.org/wiki?curid=409489" title="பௌண்டரக வாசுதேவன்">
பௌண்டரக வாசுதேவன்

பௌண்டரக வாசுதேவன் (Paundraka Vasudeva) பாகவத புராணத்தில் கூறப்படும் ஒரு கதை மாந்தர் ஆவார். ஜராசந்தனின் கூட்டாளியான பௌண்டர நாட்டு மன்னர் பௌண்டரக வாசுதேவன், வாசுதேவனைப் போன்று உடையணிகள் பூண்டு, தானே உண்மையான பௌண்டர வாசுதேவன் எனக் கூறிக்கொண்டான். இறுதியில் இம்மன்னர் ஒரு போரில் கிருஷ்ணரால் கொல்லப்பட்டான்.




</doc>
<doc id="409491" url="https://ta.wikipedia.org/wiki?curid=409491" title="கல்லுக்குறிக்கி காலபைரவர் கோயில்">
கல்லுக்குறிக்கி காலபைரவர் கோயில்

கல்லுக்குறிக்கி காலபைரவர் கோயில் என்பது கிருட்டிணகிரி மாவட்டம், கிருட்டிணகிரியில் இருந்து 4 கி.மீ தொலைவில் பழைய குப்பம் சாலையில் கல்லுக்குறிக்கியில் பெரிய ஏரிக்கரையில் உள்ள ஒரு காலபைரவர் கோயிலாகும். இக்கோயில் திருப்பணிகளின்போது ஒன்பதாம் நூற்றாண்டைச் சேர்ந்த கல்வெட்டுகள் கிடைத்துளது இக்கோயிலிலன் பழமையைக் காட்டுவதாக உள்ளது. கோயிலின் தலமரம் ஆத்தி மரம் ஆகும்.
இக்கோயிலில் விசாலமான வெளிமண்டபம், கொடிக்கம்பம் போன்றவற்றுடன் அமைந்துள்ளது. கோயில் பிரகாரத்தில் தென்முகக்கடவுள், வள்ளி தெய்வானையுடன் முருகன் போன்றோர் உள்ளனர். கோயிலில் ஒரு மேடையில் இரண்டு அடி உயரமுள்ள காலபைரவர் சிலை அமைக்கப்பட்டுள்ளது. கருவறையில் காலபைரவர் சுயம்புலிங்கமாக உள்ளார். லிங்கத்தின் நெற்றியில் சூலம் அமைந்துள்ளது. இந்த சுயம்பு லிங்கத்தைக் காண கல்லாலான பலகணி அமைக்கப்பட்டுள்ளது. பலகணியில் உள்ள துளைகள் வழியாகவே லிங்கத்தைக் காண இயலும். பைரவரின் வாகனமானது கருங்கல்லால் இருந்தாலும் இது பிரதிட்டை செய்யப்படாமல் அருகிலேயே வைக்கப்பட்டுள்ளது. உற்சவர் புறப்படும்போது கல்லாலான இந்த வாகனத்தையும் சுவாமியின் முன் சுமந்து செல்கின்றனர். மற்ற நேரங்களில் இவரை தூக்க இயலாது என கூறுகின்றனர்.

ஒவ்வொரு திங்கட்கிழமையன்றும் சிறப்புப் பூசைகள் நடத்தப்படுகின்றன. ஞாயிற்றுக் கிழமைகளில் மாலை இராகுகாலத்தில் பைரவருக்கு சிறப்பு அபிடேகம் செய்யப்படுகிறது. தேய்ப்பிறை அட்டமியன்று சிறப்பு யாகம் நனத்தப்படுகிறது. ஏழு ஆண்டுகளுக்கு ஒருமுறை சுற்றியுள்ள கிராம மக்களால் திருவிழா நடத்தப்படுகிறது.


</doc>
<doc id="409492" url="https://ta.wikipedia.org/wiki?curid=409492" title="சந்திர வம்சம், வங்காளம்">
சந்திர வம்சம், வங்காளம்

சந்திர வம்சம் (Chandra dynasty) பண்டைய வங்காளத்தின் ஹரிகேள இராச்சியம், சமதாத இராச்சியம் மற்றும் வங்க நாடு மற்றும் காமரூபம் பகுதிகளை, கிபி பத்தாம் நூற்றாண்டு முதல், 150 ஆண்டுகள் ஆட்சி செய்த அரச குலமாகும். சந்திர வம்சத்தவர்களின் தலைநகரம், தற்கால முன்சிகஞ்ச் எனப்படும் விக்கிரம்பூர் நகரம் ஆகும். இக்குலத்தார், வங்காளத்தின் வடமேற்கு பகுதிகளை ஆண்ட பாலப் பேரரசுக்கு எதிராக இருந்தவர்கள். 
தற்கால அசாம் பகுதிகளை ஆண்ட வர்மன் அரசமரபினர், சந்திர வம்ச மன்னர்களை வென்று ஹரிகேள இராச்சியத்தைக் கைப்பற்றினர்.

சந்திர வம்சத்தின் ஐந்து மன்னர்கள்:





</doc>
<doc id="409494" url="https://ta.wikipedia.org/wiki?curid=409494" title="சமதாத இராச்சியம்">
சமதாத இராச்சியம்

சமதாத இராச்சியம் (Kingdom of Samatata) (or "Samata") பண்டைய வங்காள இராச்சியங்களில் ஒன்றாகும். இந்தியாவின் பாரம்பரியக் காலத்தில், சமதாத இராச்சியம், பிரம்மபுத்திரா ஆறு, வங்காள விரிகுடாவில் கலக்கும் கழிமுகத்துவாரப் பகுதியில் அமைந்திருந்தது.சமதாத இராச்சியம், குப்தப் பேரரசில் பௌத்த மன்னர்கள் ஆண்ட சிற்றரசாக விளங்கியது. 

பேரரசர் அசோகரின் மறைவுக்குப் பின்னர், மௌரியப் பேரரசின் வீழ்ச்சி காலத்தில் வங்காளத்தில் சமதாத இராச்சியம் நிறுவப்பட்டது. கிபி 335ல் சமுத்திரகுப்தர் ஆட்சியின் போது, சமதாத இராச்சியம் குப்தப் பேரரசுடன் இணைக்கப்பட்டது. 

சமதாத இராச்சியத்தை, கிபி எழாம் நூற்றாண்டின் இறுதியில் பௌத்த மன்னர்கள் ஆண்டதாக வரலாற்றுக் குறிப்புகள் உள்ளது.

பண்டைய உரோமானிய புவியியல் அறிஞர் தாலமியின் கூற்றுப்படி, சமதாத இராச்சியத்தின் தலைநகராக, தற்கால டாக்கா அருகில் உள்ள சோனார்கோன் நகரம் விளங்கியது.. கிபி ஏழாம் நூற்றாண்டின் சீன பௌத்த யாத்திரீகர் யுவான் சுவாங், சமதாத இராச்சியத்தின் தலைநகரமான சோனார்கோன் பிக்குகளின் மையமாக விளங்கியது எனக் கூறுகிறார்.


 


</doc>
<doc id="409499" url="https://ta.wikipedia.org/wiki?curid=409499" title="எலுமிச்சை நீலன்">
எலுமிச்சை நீலன்

எலுமிச்சை நீலன் என்பது இந்தியாவில் பரவலாக காணப்படும் நீலன்கள் குடும்பத்தை சேர்ந்த சிறு வண்ணத்துப்பூச்சி ஆகும். இவை இந்தியா, இலங்கை, மியான்மர், தாய்வான், ஹாங்காங் மற்றும் பிலிப்பைன்ஸ் போன்ற இடங்களில் காணப்படுகின்றன.

இவற்றின் சிறகளவு 26-30 மிமீ வரை இருக்கும். 

ஆண் பூச்சிகளின் சிறகின் மேற்புறம் ஊதா கலந்த நீல நிறத்துடன் காணப்படும். வெளி விளிம்பு பகுதியில் பழுப்பு கலந்த கருப்பு நிற பட்டை ( சில வேளைகளில் மங்கிய நிறத்தில் காணப்படலாம் ) காணப்படும்.
பெண் பூச்சிகளின் சிறகின் மேற்புறம் பழுப்பு நிறத்திலும், சிறகின் அடித்தள பகுதியில் சிறிது ஊதா நீல நிறம் கலந்தும் காணப்படும்.
ஆண் மற்றும் பெண் பூச்சிகளின் சிறகின் அடிப்புறம் வெளிர் பழுப்பு நிறத்ததுடன், கரும்புள்ளிகள் மற்றும் பழுப்பு திட்டுகள் கொண்டிருக்கும்.

முன் மற்றும் பின் சிறகின் அடிப்புறத்தில் சிறகின் வெளி விளிம்பிற்கு சற்று கீழே இரு கரும்புள்ளிகள் இணைந்து ஆங்கில எழுத்து "L" போன்ற வடிவத்தில் அமைந்திருக்கும். இப்புள்ளிகளை கொண்டு பெரும்பாலான நேரங்களில் இவற்றை எளிதில் அடையாளம் காணலாம்.



</doc>
<doc id="409502" url="https://ta.wikipedia.org/wiki?curid=409502" title="வடிகுழாய் (மருத்துவம்)">
வடிகுழாய் (மருத்துவம்)

மருத்துவத்தில், வடிகுழாய் ("catheter") பல சிறப்பு செயற்பாடுகளுக்காக மருத்துவப் பண்புடை பொருட்களால் உருவாக்கப்பட்ட நுண்ணிய குழாய் ஆகும். இந்த மருத்துவக் கருவிகள் நோய்களுக்கான தீர்வாகவோ அறுவைச் சிகிச்சை செய்முறையின் அங்கமாகவோ உடலில் செருகப்படுகின்றன. பொருட்களை மாற்றியோ உருவாக்கும் முறையை சீராக்கியோ வடிகுழாய்கள் இதயக்குழாய், சீறுநீர்க் குழாய், இரையக குடலிய குழல், நரம்புகுழல் அல்லது கண் சிகிச்சைகளில் பயன்படுத்தப்படுகின்றது. 

வடிகுழாய்கள் உடற்குழி, நாளங்கள், குருதிக்குழல்களில் செருகப்படுகின்றன. செயற்பாட்டில், இவை நீர்மங்களையோ வாயுக்களையோ செலுத்தவும் மருத்துவக் கருவிகளுக்கான அணுக்கம் தரவும் மற்றும் பிற செயல்களுக்காகவும் பயனாகின்றன. வடிகுழாயை செருகும் செயல் "சிலாகையேற்றல்" (catheterization) எனப்படுகின்றது. 


</doc>
<doc id="409503" url="https://ta.wikipedia.org/wiki?curid=409503" title="சத்யஸ்ரீ சர்மிளா">
சத்யஸ்ரீ சர்மிளா

சத்யஸ்ரீ சர்மிளா, இந்தியாவின் முதல் திருநங்கை வழக்கறிஞர் ஆவார். இவர் தமிழ்நாட்டின் இராமநாதபுரம் மாவட்டம், பரமக்குடி வட்டம், நயினார்கோவில் ஊராட்சி ஒன்றியத்தில் உள்ள நயினார்கோவில் பகுதியில் பிறந்தவர். பள்ளி மற்றும் கல்லூரி படிப்பினை பரமக்குடியில் முடித்தவர்.

பெற்றோர்களுடன் வாழ்ந்து வந்த சத்யஸ்ரீ, தான் ஒரு திருநங்கை என்பதை உணர்ந்தவுடன், குடும்பத்தை விட்டு விலகி, செங்கல்பட்டு அருகே உள்ள நடராஜபுரத்தில் திருநங்கை சர்மிளா என்பவரின் ஆதரவில் வாழத்துவங்கினார். 
2007ல் சேலம் அரசு சட்டக் கல்லூரியில் சட்டப்படிப்பினை முடித்த சத்யஸ்ரீ சர்மிளா, 11 ஆண்டுகள் கழித்து 30 சூன் 2018 அன்று தமிழ்நாடு மற்றும் புதுச்சேரி வழக்கறிஞர்கள் மன்றத்தில் தம்மை வழக்கறிஞராக பதிவு செய்து கொண்டுள்ளார்.


</doc>
<doc id="409504" url="https://ta.wikipedia.org/wiki?curid=409504" title="2026 பீஃபா உலகக்கோப்பை காற்பந்து">
2026 பீஃபா உலகக்கோப்பை காற்பந்து

2026 பீஃபா உலகக்கோப்பை காற்பந்து என்பது பன்னாட்டுக் காற்பந்துச் சங்கங்களின் கூட்டமைப்பு அங்கத்தவ அணிகளுக்கிடையே இடம்பெறவிருக்கும் 23 வது உலகக்கோப்பை காற்பந்து போட்டியாகும். இதற்காக தேசிய அணிகள் பன்னாட்டு ஆண்கள் கால்பந்து வாகையாளர் போட்டியில் கலந்து கொள்ளும். இப்போட்டிகள் மூன்று வட அமெரிக்க நாடுகளில் 16 நகரங்களில் இடம்பெறவிருக்கிறது. 60 போட்டிகள் அமெரிக்க ஐக்கிய நாடுகளில் இடம்பெற, 20 போட்டிகள் கனடாவிலும் மெக்சிக்கோவிலும் இடம்பெறும். இம்மூன்று நாடுகளிலும் முதலாவது முறையாக ஒன்றாக போட்டிகளை நடத்தவுள்ளன.


</doc>
<doc id="409515" url="https://ta.wikipedia.org/wiki?curid=409515" title="அசுரவதம்">
அசுரவதம்

அசுரவதம் 2018 ஆம் ஆண்டில் வெளியான தமிழ் அதிரடி பரபரப்பூட்டும் கிராமியப் பின்னணியிலான திரைப்படம் ஆகும். இத்திரைப்படமானது, மருதுபாண்டியன் என்பவரால் இயக்கப்பட்டதாகும். இத்திரைப்படத்தின் தயாரிப்பாளர் லீலா லலித்குமார் ஆவார். இத்திரைப்படத்திற்கு கோவிந்த் மேனன் பின்னணி இசையமைத்துள்ளார். படத்தின் ஒளிப்பதிவானது எஸ். ஆர். கதிர் என்பவரால் மேற்கொள்ளப்பட்டுள்ளது. இத்திரைப்படமானது, முன்னதாக தமிழ்ப் புத்தாண்டிற்கு முதல் நாளில், ஏப்ரல் 13, 2018 அன்று திரையிடத் திட்டமிடப்பட்டிருந்தது. ஆனால், பின்னர் 29 சூன், 2018 அன்று திரையிட முடிவு செய்யப்பட்டு அன்றே வெளியானது. திரைக்கு வந்த இத்திரைப்படம் இரசிகர்கள் மற்றும் விமர்சகர்களிடமிருந்து நேர்மறையான விமர்சனங்களைப் பெற்றுள்ளது.


"கொடிவீரன்" நவம்பர் 2017 இல் திரைக்கு வந்த பிறகு, தான் அடுத்ததாக, 2015 ஆம் ஆண்டு வெளியான "சென்னை உங்களை அன்புடன் வரவேற்கிறது" திரைப்படத்தின் மூலமாக அறிமுகமான, இயக்குநர் மருதுபாண்டியனின் அசுரவதம் என்ற படத்தில் நடிக்க இருப்பதாக அறிவித்தார். சசிகுமார் 2009 ஆம் ஆண்டு வெளிவந்த நாடோடிகள் திரைப்படத்தின் தொடர்ச்சியாக வெளிவர உள்ள நாடோடிகள் 2 திரைப்படத்திற்கான படப்பிடிப்பு நடந்து கொண்டிருக்கும் போது மருதுபாண்டியன் இயக்கத்தில் நடிப்பதற்கு முடிவு செய்துள்ளார். திண்டுக்கல் மற்றும் கொடைக்கானல் உள்ளிட்ட இடங்களில் இத்திரைப்படமானது படமாக்கப்பட்டுள்ளது. கிடாரி திரைப்படத்தில் அளித்த பங்களப்பிற்காக அறியப்பட்ட கவிஞர் வசுமித்ரா நடிகராக மாறுவதற்கும் இத்திரைப்படம் உதவியுள்ளது எனலாம். 

இத்திரைப்படத்திற்கான காட்சிகள் சசிக்குமார் நாடோடிகள் 2 படத்திற்காக வேலை செய்வதற்கு முன்னதாக 40 நாட்கள் படப்பிடிப்பிற்குப் பிறகு பிப்ரவரி 2018 இல் நிறைவுற்றது. இத்திரைப்படத்தின் இறுதிக்கட்ட வேலைகளுக்குப் பிறகு 13 ஏப்ரல் 2018 அன்று வெளியிடப்படும் என அறிவிக்கப்பட்டது. ஆனால், இத்திரைப்படத்தின் வெளியீடு நடிகர் சங்கத்தால் அறிவிக்கப்பட்ட கோலிவுட் வேலைநிறுத்தத்தின் காரணமாக தாமதமானது.


</doc>
<doc id="409517" url="https://ta.wikipedia.org/wiki?curid=409517" title="கிலியான் எம்பாப்பே">
கிலியான் எம்பாப்பே

கிலியான் எம்பாப்பே லோத்தன் ( "Kylian Mbappé Lottin", ; பிறப்பு 20 திசம்பர் 1998) பிரான்சிய தொழில்முறை கால்பந்தாட்ட வீரர். இவர் மொனாக்கோ கழகத்திடமிருந்து பாரிசு செயின்ட்-செர்மைன் கழகத்திற்கு கடனாகத் தரப்பட்டு ஆடி வருகிறார். இந்த அணியிலும் பிரான்சு தேசிய அணியிலும்முன்கள வீரராக இருந்து வருகிறார்.

எம்பாப்பே சிறுவயதிலேயே முதன்மையிடத்தை எட்டியவர்; இளையோர் அகாதமிகளான ஏஎஸ் பான்டி, கிளையர்பொன்டைன், மொனாக்கோ அணிகளில் சிறப்பாக விளையாடி வந்தார். இறுதியில் மொனாக்கோ அணியில் தமது தொழில்முறை அறிமுகத்தைத் தொடங்கினார். தொடர்ந்து இவ்வணியில் வழமையாக கோல்கள் எடுப்பவராக 2016–17 பருவத்தில் பதினேழு ஆண்டுகளில் முதல்முறையாக மொனாக்கோ அணி வெற்றிபெற உதவினார். அடுத்த பருவத்தில் பாரிசு செயின்ட்-செர்மைன் கழகத்திற்கு கடனாக வழங்கப்பட்டு பின்னர் பருவம் முடிந்த பிறகு நிரந்தரமாக எடுத்துக்கொள்ள €180 மில்லியனுக்குப் பேசப்பட்டுள்ளார். இதனால் மிகவும் விலைமதிப்புள்ள இளைஞராகவும் இரண்டாவது மிகவும் விலைபேசப்பட்ட வீரராகவும் விளங்குகிறார்.

எம்பாப்பே பன்னாட்டுப் போட்டிகளில் மூத்தோர் பிரிவில் பிரான்சிற்காக மார்ச் 2017இல் முதலில் ஆடினார். முன்னதாக பிரான்சின் 17 கீழ், 19 கீழ் அணிகளில் ஆடியுள்ளார். பெருவிற்கு எதிராக 2018 உலகக்கோப்பை காற்பந்து ஆட்டத்தில் 19 வயதில் கோலடித்து பிரான்சின் மிக இளைய கோல் எடுத்தவராக சாதனை படைத்தார்.


</doc>
<doc id="409522" url="https://ta.wikipedia.org/wiki?curid=409522" title="வெப்ப வலயக் காடு">
வெப்ப வலயக் காடு

வெப்ப வலயக் காடு என்பது வெப்ப வலயங்கள் என்று அழைக்கப்படும் கடகக் கோட்டையும் மகரக்கோட்டையும் ஒட்டியுள்ள பகுதிகளில் உள்ள காடுகளைக் குறிக்கும். வெப்ப வலயக் காடுகளை வகைப்படுத்துவது கடினம். எனினும் உலகில் உள்ள காடுகளில் கிட்டத்தட்ட பாதி காடுகள் வெப்பவலயக் காடுகளே ஆகும். 

வெப்ப வலயக் காடுகள் என்பவை பசுமை மாறா மழைக்காடுகளும் ஈரப்பதமான காடுகள் என்று எண்ணப்பட்டாலும் உண்மையில் 60% காடுகளே மழைக்காடுகள் ஆகும். மீதமுள்ள காடுகள் மாங்குரோவ், வறண்ட காடுகள், சவான்னா முதலான பல்வேறு வகையான காடுகளாகும்.
நிறைய காடுகள் உயிரியல் பல்வகைமை நிறைந்த பகுதிகளாக அடையாளப் படுத்தப்பட்டிருந்தாலும் அவற்றுள் பல காடுகள் இயற்கையாகவம் மனிதர்களாலும் பாதிக்கப்படுகின்றன. அனைத்து வெப்ப வலயக் காடுகளும் ஏதேனும் ஒரு வகையில் பாதிக்கப்பட்டுள்ளன. 

போர்னியோவில் நடத்தப்பட்ட ஆய்வொன்று, 1978 க்கும் 2018 க்கும் இடையில் எவ்வாறு காடுகளின் அளவு போர்னியோத் தீவின் அளவில் 76%-இல் இருந்து 50%-ஆகக் குறைந்தது என்பதை விளக்குகிறது. இது பெரும்பாலும் தீயினாலும் விளைநிலப் பெருக்கத்தினாலும் நடைபெற்றதாகும்.


</doc>
<doc id="409525" url="https://ta.wikipedia.org/wiki?curid=409525" title="2-குளோரோசிடைரீன்">
2-குளோரோசிடைரீன்

2-குளோரோசிடைரீன் (2-Chlorostyrene) என்பது CHCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இசுடைரீனுடைய குளோரினேற்ற வழிப்பொருள் 2-குளோரோசிடைரீன் ஆகும். 


</doc>
<doc id="409530" url="https://ta.wikipedia.org/wiki?curid=409530" title="புரோமோடைகுளோரோமீத்தேன்">
புரோமோடைகுளோரோமீத்தேன்

புரோமோடைகுளோரோமீத்தேன் ("Bromodichloromethane") என்பது CHBrCl என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் டிரைஆலோமீத்தேன் என வகைப்படுத்தப்படுகிறது. 
முற்காலத்தில் இதை ஒரு தீத்தடுப்பு பொருளாகவும், கொழுப்பு, மெழுகுகளைக் கரைக்கும் கரைப்பானாகவும் பயன்படுத்தியுள்ளார்கள். உயர் அடர்த்தி காரணமாக இதை கனிமங்களை பிரித்தெடுக்கவும் பயன்படுத்தியுள்ளார்கள். தற்காலத்தில் புரோமோடைகுளோரோமீத்தேன் சேர்மத்தை கரிமவேதியியலில் ஒரு வினைப்பொருளாக அல்லது இடைநிலை வேதிப்பொருளாக மட்டும் பயன்படுத்துகிறார்கள்.
குடி நீரில் உள்ள நுண்ணுயிர்களை நீக்க நகராட்சிகளில் மேற்கொள்ளப்படும் குளோரின் நுண்ணுயிர் நீக்கச் செயல்முறையின் போது உடன் விளை பொருளாக புரோமோடைகுளோரோமீத்தேன் உருவாகிறது



</doc>
<doc id="409531" url="https://ta.wikipedia.org/wiki?curid=409531" title="பிளிஸ்டகேந்தா கண்ணு (நண்டு)">
பிளிஸ்டகேந்தா கண்ணு (நண்டு)

பிளிஸ்டகேந்தா கண்ணு (Pleistacantha kannu) பிளிஸ்டகேந்தா என்ற பேரினத்தைச் சேர்ந்த ஒரு ஆழ்கடல் நண்டாகும். இது சிதம்பரத்துக்கு அருகில் உள்ள பரங்கிப்பேட்டை தென்கிழக்கு இந்திய வங்காள விரிகுடா பகுதியில் புதியதாக கண்டறியப்பட்ட ஆழ்கடல் சிலந்தி நண்டு வகை ஆகும். இந்த அரியவகை நண்டுக்கு, கணுக்காலிகள் ஆய்வில் வல்லுநரும், அண்ணாமலைப் பல்கலைக்கழக கடல் உயிரியல் உயராய்வு மைய முன்னாள் இயக்குநருமான மறைந்த பேராசிரியர் முனைவர் கண்ணுப்பாண்டி அவர்களின் நினைவாக பிளிஸ்டகேந்தா கண்ணு என்று பெயரிடப்பட்டுள்ளது.

பிளிஸ்டகேந்தா வகை நண்டுகள் ஏறக்குறைய 300 மீட்டருக்கும் கூடுதலான ஆழத்தில் ஆக்சிசன் குறைவான பகுதியில் வாழும் தகவமைப்பைப் பெற்றவை. இந்த வகை நண்டுகள், அதன் வாழ்வின் பெரும்பகுதியை உணவுதேடவே செலவழிக்கின்றன. ஏனென்றால் இவற்றால் நீந்த இயலாது. கடலின் அடிப்பரப்பில் மெதுவாக நடந்து செல்லவும், பாறைகளை இறுக்கமாகப் பற்றிக்கொள்ளவும் ஏற்றதான நீண்ட கால்களையும் கூரிய நகங்களையும் இவை பெற்றுள்ளன. மக்கிய தாவரங்கள், பாசி போன்றவையே இவற்றின் முக்கிய உணவு ஆகும்.


</doc>
<doc id="409532" url="https://ta.wikipedia.org/wiki?curid=409532" title="வட்டி (ஓலைப்பொருள்)">
வட்டி (ஓலைப்பொருள்)

வட்டி அல்லது றாவட்டி என்பது என்பது, பனையோலையால் செய்யப்படும் ஐஸ்கிரீம் கோன் போன்ற வடிவில் இருக்கும் அளவில் மிகப் பெரிய ஒரு வகைப் பெட்டி ஆகும். இது வயலுக்குத் தண்ணீரைப் பாய்ச்சப் பயன்படுத்தப்பட்டுவந்தது.

இது ஏறக்குறைய 10 முதல் 15 லிட்டர் நீர் கொள்ளளவு கொண்ட ஒரு கலம். இக்கலத்தின் விளிம்புகள் உறுதியாக இருப்பதற்கு மட்டையைக் கட்டிவிடுவார்கள். அப்படியே, பனை நார் கொண்டு வட்டியை ‘பொத்துவதும்’ உண்டு. நார் கொண்டு பொத்தும்போது அதன் உழைப்புத் திறன் அதிகமாகிறது. வட்டியின் இரு முனைகளையும் இணைக்கும் பனை நார்க்கயிறும் உண்டு.

வட்டியின் இருபுறமும் நீண்ட இரு தென்னை நார்க்கயிறுகள் கட்டப்பட்டிருக்கும். இக்கயிறுகளை இருபுறமாக இருவர் பற்றிக்கொண்டு, தாழ்விடத்திலிருந்து இசைவாகத் வயலுக்குத் தண்ணீரைப் பாய்ச்சப் பயன்படுத்தப்பட்டது.


</doc>
<doc id="409535" url="https://ta.wikipedia.org/wiki?curid=409535" title="எச். எம். டி நெல்">
எச். எம். டி நெல்

எச். எம். டி என்பது ஒரு நெல்வகையாகும். இதை மகாராட்டிர மாநிலத்தைச் சேர்ந்த விவசாயியான "தாதாஜி கோப்ரகடே" என்பவர் உருவாக்கினார். 
1983ஆம் ஆண்டில் அப்போது மகாராட்டிரத்தில் மிகவும் பிரபலமாக இருந்த அரிசி வகையான "பட்டேல் 3" என்ற இரகத்தையே கோப்ரகடே தனது வயலில் விதைத்து வெள்ளாமை செய்து வந்தார். அதே நிலத்தில் தோற்றத்தில் வித்தியாசப்பட்டிருந்த நெல் நாற்றுகளைத் தேர்ந்தெடுத்து, அவற்றைப் படிப்படியாகப் பயிர் செய்யத் தொடங்கி புதிய இரகமாக உருவாக்கினார். பின்னர் ஒருகட்டத்தில் மற்ற விவசாயிகளுக்கும் தனது விதை நெல்லைத் அளித்தார். அவரது விதைநெல்லானது வீரியம் மிக்கதாகவும் அதில் விளைந்த அரிசி சுவையும், தனி நறுமணம் கொண்டதாகவும் இருந்தது.

கோப்ரகடே உருவாக்கிய விதை நெல்லை அப்பகுதி நிலச்சுவான்தாரான பீம்ராவ் ஷிண்டே தன் நிலத்தில் பயிரிட்டார். பின்னர் அந்த விதை நெல்லைச் சந்தைக்கு விற்க எடுத்துச் சென்றார். அந்த நெல்லின் பெயர் என்னவென்று வியாபாரிகள் கேட்டபோது. அப்போது பிரபலமாக இருந்த ‘எச்.எம்.டி.’ கடிகாரத்தின் பெயரை ஷிண்டே சொன்னார். அப்படித்தான் எச்.எம்.டி. என்று அதற்குப் பெயர் ஏற்பட்டது.


</doc>
<doc id="409556" url="https://ta.wikipedia.org/wiki?curid=409556" title="அடிடாஸ் டெல்ஸ்டார் 18">
அடிடாஸ் டெல்ஸ்டார் 18

அடிடாஸ் டெல்ஸ்டார் 18 ("Adidas Telstar 18") என்பது 2018 உலகக்கோப்பை காற்பந்து போட்டிக்கான அலுவலகரீதியான காற்பந்து ஆகும். இது பன்னாட்டுக் காற்பந்துச் சங்கங்களின் கூட்டமைப்பு பங்காளியும் உலகக்கோப்பை காற்பந்து 1970 முதல் கால்பந்து வினியோகம் செய்யும் அடிடாஸ் நிறுவனம் மூலம் வடிவமைக்கப்பட்டது. இது முன்னைய அடிடாஸ் டெல்ஸ்டார் உதைபந்தை அடிப்படையாகக் கொண்டு வடிவமைக்கப்பட்டது.

டெல்ஸ்டார் 18 மாஸ்கோவில் நவம்பர் 9, 2017 அன்று, 2014 உலகக்கோப்பை காற்பந்து போட்டியில் பொற்பந்து வெற்றிபெற்ற லியோனல் மெஸ்ஸியினால் அறிமுகம் செய்து வைக்கப்பட்டது.

குழு நிலை ஆட்டங்கள் நிறைவுற்றதும், ஆட்டமிழப்பு நிலை போட்டிகளில் புதிய பந்து பயன்படுத்தப்படும். இதற்கு டெல்ஸ்டார் மிச்தா என்ற பெயரிடப்பட்டுள்ளது. மிச்தா ("Мечта") என்பது உருசிய மொழியில் "கனவு" அல்லது "குறிக்கோள்" எனப் பொருள்படும்.



</doc>
<doc id="409571" url="https://ta.wikipedia.org/wiki?curid=409571" title="பொன்னு விளையும் பூமி">
பொன்னு விளையும் பூமி

பொன்னு விளையும் பூமி 1959 ஆம் ஆண்டு வெளியான ஒரு இந்திய தமிழ்த் திரைப்படமாகும். ஏ. பீம்சிங் இயக்கத்தில் உருவான இத்திரைப்படத்தில் ஜெமினி கணேசன், பத்மினி, டி. பாலசுப்பிரமணியம், எஸ். வி. சுப்பையா உள்ளிட்ட பலர் நடித்திருந்தனர். இராம. அரங்கண்ணல் கதை வசனம் எழுதினர். கே. ஹெச். ரெட்டி இசையமைத்தார்.


</doc>
<doc id="409572" url="https://ta.wikipedia.org/wiki?curid=409572" title="எடின்சன் கவானி">
எடின்சன் கவானி

எடின்சன் இராபர்ட்டோ கவானி கோமெசு ("Edinson Roberto Cavani Gómez", ; பிறப்பு 14 பெப்ரவரி 1987) உருகுவை நாட்டுத் தொழில்முறை கால்பந்தாட்ட வீரர். இவர் பாரிசு செயின்ட்-செர்மைன் கழக அணியிலும் உருகுவை தேசிய காற்பந்து அணியிலும் முன்கள தாக்குநராக விளையாடுகிறார். 

கவானி தனது காற்பந்தாட்ட வாழ்வை மொன்டிவிடீயோவிலுள்ள டானுபியோ கழகத்தில் தொடங்கினார். இரண்டாண்டுகள் இங்கு விளையாடிய பிறகு 2007இல் இத்தாலிய பலெர்மோ அணிக்கு மாறினார். இந்த அணிக்கு நான்கு பருவங்களுக்கு ஆடினார்; அச்சமயம் 109 ஆட்டங்களில் 34 கோல்கள் எடுத்தார். 2010இல் கவானி நபோலி கழகத்திற்கு ஒப்பந்தம் செய்யப்பட்டார். 2011–12 பருவத்தில் தனது முதல் விருதாக "இத்தாலியக் கோப்பை"யை (Coppa Italia) வென்றார். ஐந்து கோல்கள் எடுத்த இவரே மிகக் கூடிய கோல்களை எடுத்தவரானார். நபோலி அணியில் முதலிரு பருவங்களில் 33 கோல்களும் மூன்றாவது பருவத்தில் 38 கோல்களும் எடுத்துச் சாதனை புரிந்தார். சீரீ ஏ லீக்கில் மிக அதிகமான கோல்களாக 29 கோல்களை அடித்துள்ளார். சூலை 16, 2013இல் கவானி பாரிசு செயின்ட்- செர்மைன் கழகத்தால் €64 மில்லியன் தொகைக்கு எடுக்கப்பட்டார். இது பிரான்சிய கால்பந்தாட்ட வரலாற்றில் மிகவும் உயர்ந்த தொகையாகும். சனவரி 2018இல் இக்கழகத்தில் 157 கோல்களை அடித்து சாதனை ஏற்படுத்தினார். இந்தக் கழகத்திற்கு நான்கு லீக் 1 பட்டங்களையும் 5 கூப் டெலா லீக் பட்டங்களையும் நான்கு கூப் டெலா பிரான்சு பட்டங்களையும் பெற்றுத் தந்துள்ளார். 2016–17 பருவத்தின் சிறந்த லீக் 1 ஆட்டநாயகனாக தேர்ந்தெடுக்கப்பட்டுள்ளார்.

கவானி பன்னாட்டுப் போட்டிகளில் உருகுவை அணியில் விளையாடுகின்றார். பன்னாட்டு ஆட்டங்களில் தமது முதல் கோலை பெப்ரவரி 6, 2008இல் கொலம்பியாவிற்கு எதிராக அடித்தார். இதன் பிறகு உருகுவைக்காக 105 முறை ஆடி 45 கோல்களை அடித்துள்ளார். இது உருகுவையின் அணியில் லூயிசு சுவாரெசுக்கு அடுத்த நிலையாகும். இதுவரை ஆறு முதன்மை போட்டிகளில் பங்கேற்றுள்ளார்: the 2010 உலகக்கோப்பை காற்பந்து, 2011 கோப்பா அமெரிக்கா, 2013 பீபா கூட்டமைப்பு கோப்பை, 2014 உலகக் கோப்பை, 2015 கோப்பா அமெரிக்கா மற்றும் கோப்பா அமெரிக்கா நூறாண்டுகள் போட்டி. 2010 உலகக்கோப்பையில் இவரெடுத்த கோலினால் உருகுவை நான்காமிடத்தை எட்டியது. 2011இல் 15ஆவது கோப்பா அமெரிக்கா பட்டத்தை வென்று சாதனை புரிந்த உருகுவை அணியில் பங்கேற்றார். 2018 உலகக்கோப்பை தகுதிச்சுற்றில் 11 கோல்கள் எடுத்து மிக உயர்ந்த கோல்களை அடித்த வீரரானார்.



</doc>
<doc id="409573" url="https://ta.wikipedia.org/wiki?curid=409573" title="தெய்வமே துணை">
தெய்வமே துணை

தெய்வமே துணை 1959 ஆம் ஆண்டு வெளியான ஓர் இந்திய தமிழ்த் திரைப்படமாகும். சி. ஹெச். நாராயணமூர்த்தி இயக்கத்தில் உருவான இத்திரைப்படத்தில். ஏ. நாகேஸ்வரராவ், பத்மினி, டி. ஆர். ராமச்சந்திரன், எம். என். நம்பியார் உள்ளிட்டோர் நடித்திருந்தனர். எஸ். எஸ். சுப்பையா நாயுடு இசையமைத்திருந்தார்.


</doc>
<doc id="409582" url="https://ta.wikipedia.org/wiki?curid=409582" title="செர்கியோ அகுவேரோ">
செர்கியோ அகுவேரோ

செர்கியோ லியோனல் "குன்" அகுவேரோ ("Sergio Leonel 'Kun' Agüero" ,பிறப்பு 2 சூன் 1988) அர்கெதீன தொழில்முறை காற்பந்தாட்ட வீரர். இவர் மான்செஸ்டர் சிட்டி கழக அணியிலும் அர்கெந்தீன தேசிய அணியிலும் முன்கள தாக்குநராக விளையாடுகிறார்.


</doc>
<doc id="409587" url="https://ta.wikipedia.org/wiki?curid=409587" title="காவேரிப்பட்டிணம் சக்தி விநாயகர் கோயில்">
காவேரிப்பட்டிணம் சக்தி விநாயகர் கோயில்

காவேரிப்பட்டிணம் சக்தி விநாயகர் கோயில் என்பது கிருட்டிணகிரி மாவட்டம், காவேரிப்பட்டணத்தில் உள்ள ஒரு பிள்ளையார் கோயிலாகும். இக்கோயில் காவேரிப் பட்டிணம் பேருந்து நிலையத்திலிருந்து 100 மீட்டர் தொலைவிலேயே அமைந்துள்ளது. இக்கோயில் 200 ஆண்டுகள் பழமை வாய்ந்தது.
இக்கோயில் முன் மண்டபம், கருவறை ஆகியவற்றைக் கொண்டதாக உள்ளது. இக்கோயில் ஐந்து நிலை விமானத்தைக் கொண்டுள்ளது. கோயில் கருவறையில் மூன்றடி உயர பிள்ளையார் சிலை அமைந்துள்ளது.
இக்கோயிலில் விநாயகர் சதுர்த்தி அன்று சிறப்பு வழிபாடு நடத்தப்படுகிறது. அப்போது மூன்று நாட்கள் விழா நடத்தப்படுகிறது. மூன்றாம் நாளில் தேர்த் திருவிழா நடத்தப்படுகிறது. பொங்கல் திருநாளன்று சிறப்பு வழிபாடுகள் நடத்தப்படுகின்றன. 


</doc>
<doc id="409590" url="https://ta.wikipedia.org/wiki?curid=409590" title="எட்ரப்பள்ளி வேல்மலை முருகன் கோயில்">
எட்ரப்பள்ளி வேல்மலை முருகன் கோயில்

வேல்மலை முருகன் கோயில் என்பது தமிழ்நாட்டில் கிருஷ்ணகிரி மாவட்டம், எட்ரப்பள்ளி என்னும் ஊரில் அமைந்துள்ள முருகன் கோயிலாகும்.

இக்கோயிலானது அரைக்கோள வடிம மலையின்மீது அழகுற உள்ள ஒரு சிறு கோயிலாகும். மலையின் கீழே விநாயகர் சந்நிதி அமைந்துள்ளது. மலைமீது செல்ல காங்ரீட் சாலை போடப்பட்டுள்ளது. இக்கோயில் மகாமண்டபம், கருவறை ஆகியவற்றைக் கொண்டுள்ளது. கருவறையில் முருகன் வள்ளி தெய்வானையுடன் நின்றகோலத்தில் காட்சியளிக்கிறார். முருகன் கோயிலுக்கு எதிரே 200 அடி தொலைவில் இடும்பன் சந்நிதி உள்ளது.
ஒவ்வொரு திங்கள், வெள்ளிக் கிழமையன்று மற்றும் கிருத்திகை சஷ்டியன்று சிறப்பு வழிபாடுகள் நடத்தப்படுகின்றன. ஆடிக்கிருத்திகை விழாவானது ஆண்டு விழாவாக மிகச் சிறப்பாகக் கொண்டாடப்படுகிறது. 
இந்த முருகன் கோயிலானது கிருட்டிணகிரி ஓசூர் தேசிய நெடுஞ்சாலையில் கிருட்டிணகிரியில் இருந்து 10 கி.மீ தொலைவில் உள்ள குருபரபள்ளி கிராமத்தில் இருந்து வடக்கில் தீர்த்தம் செல்லும் சாலையில் உள்ள எட்ரப்பள்ளி என்ற ஊரில் அமைந்துள்ளது.


</doc>
<doc id="409604" url="https://ta.wikipedia.org/wiki?curid=409604" title="பீஃபா நாட்டுக் குறியீடுகளின் பட்டியல்">
பீஃபா நாட்டுக் குறியீடுகளின் பட்டியல்

பன்னாட்டுக் காற்பந்துச் சங்கங்களின் கூட்டமைப்பு மூன்று எழுத்து நாட்டுக் குறியீட்டை தன் ஒவ்வொரு அங்கத்துவ மற்றும் அங்கத்துவமற்ற உறப்ப நாடுகளுக்கு வரையறுத்துள்ளது. இவை அலுவலக ரீதியா கண்டங்களின் கூட்மைப்பிற்கு (ஆசிய கால்பந்துக் கூட்டமைப்பு, ஆப்பிரிக்க கால்பந்துக் கூட்டமைப்பு, வட, மத்திய அமெரிக்க மற்றும் கரீபியன் கால்பந்துக் கூட்டமைப்பு, தென்னமெரிக்க கால்பந்துக் கூட்டமைப்பு, ஓசியானியா கால்பந்துக் கூட்டமைப்பு, ஐரோப்பிய காற்பந்துச் சங்கங்களின் ஒன்றியம்) வழங்கப்பட்டுள்ளன.

தற்போது 211 பீஃபா அங்கத்துவ நாடுகள் உள்ளன. அவற்றின் குறியீடுகள் பின்வருமாறு:




</doc>
<doc id="409612" url="https://ta.wikipedia.org/wiki?curid=409612" title="விழுப்புரம் பேருந்து நிலையம்">
விழுப்புரம் பேருந்து நிலையம்

விழுப்புரம் பேருந்து நிலையம் இந்தியா, தமிழ்நாடு மாநிலத்தில், விழுப்புரம் மாவட்டத்தில் அமைந்துள்ள ஓர் பேருந்து நிலையம் ஆகும். இது தமிழ்நாட்டில், கோயம்பேடு பேருந்து நிலையத்திற்கு அடுத்த படியாக உள்ள மிகப்பெரிய (பரப்பளவில்) பேருந்து நிலையமாகும். இங்கு விழுப்புரம் மண்டலத்திற்கு உட்பட்ட தமிழ்நாடு அரசுப் போக்குவரத்துக் கழகம் அமைந்துள்ளது.

இப்பேருந்து நிலையமானது திருச்சி சாலையில் அமைந்துள்ளது. இங்கிருந்து கிழக்கு பாண்டி சாலையில் 2 கி.மீ தொலைவில் பழைய பேருந்து நிலையமும் (அறிஞர் அண்ணா பேருந்து நிலையம்), தமிழ்நாட்டின் தென்னக இரயில்வேயின், மிகப் பெரிய இரயில் நிலையங்களின் ஒன்றான விழுப்புரம் இரயில் நிலையம் 2.5 கி.மீ தொலைவில் அமைந்துள்ளது. பழைய பேருந்து நிலையமானது நகரப் பேருந்துகளுக்காக பயன்படுத்தப்படுகிறது.

இப்பேருந்து நிலையமானது தென் தமிழகத்தை இணைக்கும் முக்கியப் பேருந்து நிலையமாகும். தலைநகரம் சென்னையில் இருந்து தென்தமிழகமான திருச்சி, மதுரை, தூத்துக்குடி, விருதுநகர், திருநெல்வேலி, கன்னியாகுமரி போன்ற பகுதிகளுக்கு செல்லும் பேருந்துகள் இப்பேருந்து நிலையத்தை வந்தடைந்த பின்னே செல்கிறது. இங்கிருந்து வடக்கு திசையில் 160 கி.மீ தொலைவில் சென்னையும், தெற்கு திசையில் 160 கி.மீ தொலைவில் திருச்சியும், கிழக்கு திசையில் 40 கி.மீ தொலைவில் புதுச்சேரியும், மேற்கு திசையில் 38 கி.மீ தொலைவில் திருக்கோவிலூரும், தென்கிழக்கு திசையில் 40 கி.மீ தொலைவில் கடலூரும், வடமேற்கு திசையில் 60 கி.மீ தொலைவிலும் திருவண்ணாமலையும் மற்றும் 44 கி.மீ தொலைவில் செஞ்சிக் கோட்டையும், தென்மேற்கு திசையில் 144 கி.மீ தொலைவில் சேலமும் அமைந்துள்ளது. விழுப்புரத்திலிருந்து பண்ருட்டி வழியாக கடலூர், விருத்தாச்சலம், கும்பகோணம், சிதம்பரம், சீர்காழி, மயிலாடுதுறை, தஞ்சாவூர் போன்ற இடங்களுக்கு செல்லலாம். 

இப்பேருந்து நிலையத்தில் தமிழ்நாடு அரசுப் பேருந்துகள், அரசு விரைவுப் பேருந்துகள், தனியார் பேருந்துகள், கருநாடக அரசுப் பேருந்துகள் போன்றவை அனுமதிக்கப்படுகிறது. இப்பேருந்து நிலையத்தில் 3 நடைமேடைகளும், 67 தடுப்புகளும் உள்ளன.


</doc>
<doc id="409624" url="https://ta.wikipedia.org/wiki?curid=409624" title="பென்சோடிரையைன்">
பென்சோடிரையைன்

பென்சோடிரையைன் "(Benzotriyne)" என்பது C.என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இதை வளைய[6]கார்பன் அல்லது சைக்ளோ[6]கார்பன் என்ற பெயர்களாலும் அழைக்கிறார்கள். கார்பனின் புற வேற்றுமை வடிவமான இச்சேர்மம் கருத்தியலான ஒரு வேதிச்சேர்மமாக கருதப்படுகிறது. ஆறு கார்பன் அணுக்கள் சேர்ந்து இவ்வளையச் சேர்மத்தை உருவாக்குகின்றன. மேலும் இதன் கட்டமைப்பில் முப்பிணைப்புகளும் ஒற்றைப் பிணைப்புகளும் ஒன்று விட்டு ஒன்றாக கார்பன் அணுக்களை இணைக்கின்றன .எனவேதான் இச்சேர்மத்தை வளைய[n]கார்பன் குடும்பத்தில் ஒரு சேர்மமாக வகைப்படுத்துகிறார்கள். 

உலோக நீரிலிகளை வெப்பச்சிதைவுக்கு உட்படுத்தி பென்சோடிரையைன் சேர்மத்தை உருவாக்க சில முயற்சிகள் மேற்கொள்ளப்பட்டன. ஆனால் 2011 ஆம் ஆண்டு வரையில் வெற்றி ஏதும் கிட்டவில்லை . இதற்கு மாறாக வளையயெக்சாயெக்சாயீன் எனப்படும் வளைய குமுலீன் எனப்படும் சேர்மம் உருவாக்கப்பட்டது. இதுவும் சிற்றுறுதி நிலைத்தன்மை கொண்ட ஒரு சேர்மமாகவே காணப்பட்டது. 


</doc>
<doc id="409669" url="https://ta.wikipedia.org/wiki?curid=409669" title="தஞ்சாவூர் யாதவ கண்ணன் கோயில்">
தஞ்சாவூர் யாதவ கண்ணன் கோயில்

தஞ்சாவூர் யாதவ கண்ணன் கோயில், தமிழ்நாடு, தஞ்சாவூர் மாவட்டம், தஞ்சாவூரில் கரந்தட்டாங்குடியில் அமைந்துள்ளது.

இக்கோயில் ராஜகோபுரம், கருவறை விமானம், முன் மண்டபம், கொடி மரம் ஆகியவற்றைக் கொண்டு அமைந்துள்ளது. கருவறையில் யாதவ கண்ணன் உள்ளார்.

நவநீத சேவையின்போது தஞ்சாவூரிலுள்ள நீலமேகப்பெருமாள், நரசிம்மப்பெருமாள், மணிக்குன்னப்பெருமாள், கல்யாண வெங்கடேசப்பெருமாள், மேலராஜவீதி நவநீதகிருஷ்ணன், எல்லையம்மன் தெரு ஜனார்த்தன பெருமாள், கரந்தை யாதவ கண்ணன் கோயில், கீழராஜவீதி வரதராஜபெருமாள், தெற்கு வீதி கலியுக வெங்கடேச பெருமாள், பள்ளியக்ரகாரம் கோதண்டராமபெருமாள், மானம்புச்சாவடி நவநீதகிருஷ்ணன், பிரசன்ன வெங்கடேசபெருமாள், மேலஅலங்கம் ரெங்கநாதபெருமாள், படித்துறை வெங்கடேசபெருமாள், கோட்டை பிரசன்ன வெங்கடேச பெருமாள் ஆகிய 15 கோயில்களைச் சேர்ந்த பெருமாள்கள் கலந்துகொள்கின்றனர். அந்த கோயில்களில் இந்த கோயிலும் ஒன்றாகும்.

இக்கோயிலின் குடமுழுக்கு 2 சூலை 2018இல் நடைபெற்றது. 

தஞ்சாவூரில் நவநீத கிருஷ்ணன் கோயிலும், பூலோக கிருஷ்ணன் கோயிலும், விட்டோபா கோயிலும், கண்ணனுக்காக உள்ள பிற கோயில்களாகும். இவற்றில் நவநீத கிருஷ்ணன் கோயிலும், விட்டோபா கோயிலும் தஞ்சாவூர் அரண்மனை தேவஸ்தானத்திற்கு உட்பட்ட கோயில்களாகும். 


</doc>
<doc id="409674" url="https://ta.wikipedia.org/wiki?curid=409674" title="அனுமந்தீர்த்தம் அனுமந்தீசுவரர் சுவாமி கோயில்">
அனுமந்தீர்த்தம் அனுமந்தீசுவரர் சுவாமி கோயில்

அனுமந்தீசுவரர் சுவாமி கோயில் என்பது தமிழ்நாட்டில் கிருஷ்ணகிரி மாவட்டம், அனுமந்தீர்த்தம் என்னும் ஊரில் அமைந்துள்ள ஒரு சிறிய அனுமான் கோயிலாகும்.
பக்தர்கள் தீர்த்தகிரிசுவரர் கோயிலுக்கு செல்லும் முன்பாக இத்தீர்த்தத்தில் நீராடி இந்த அனுமனை வணங்கிய பின்னர் செல்லவேண்டும் என அனுமனுக்கு ராமன் வரம் அளித்துள்ளார் என்கின்றனர்.
இலங்கையில் இராவணனுடன் இராமன் போரிட்டு ஏராளமான உயிர்கள் அழியக் காரணமாக இருந்ததால் இராமனுக்கு பிரம்மஹத்தி தோசம் பீடித்தது. அதைப்போக்க இராமன், இலட்சுமணன், சீதை ஆகியோர் தலயாத்திரையாக தாண்டகாவனம் (அரூர்) வரும் வழியில் வசிட்டரைச் சந்தித்தனர். அவர்களைப் பீடித்த பிரம்மஹத்தி தோசம் நீங்க தீர்த்த மலையில் உள்ள வடிவாம்பிகை உடனுறை தீர்த்தகிரீசுவரருக்கு அபிசேக ஆராதனை செய்து வழிபட்டவேண்டுமாறு கூறினார்.

அதன்படி இராமன் தீர்தகிரீசுவரரை வழிபடும் பொருட்டு சீதையை பார்வதி தீர்த்தத்தைக் (கௌரி தீர்த்தம்) கொண்டுவருமாறு அனுப்பினார். தீர்த்தம் கொண்டுவர தாமதம் ஆனதால் கங்கை தீர்த்தத்தைக் கொண்டுவர அனுமனுக்கு குறிப்பால் உணர்த்த அனுமனும் புறப்பட்டார். தீர்த்தங்களைக் கொண்டுவரச் சென்ற இருவரும் உரிய காலத்தில் வராத நிலையில், பூசைக்கு நேரமாவதை உணர்ந்த இராமன், வசிட்டரை வேண்டினார். வசிட்டரின் ஆலோசனையின்படி இலட்சுமணன் தன் வில்லில் இருந்து அம்பைச் செலுத்தி தீர்த்தமலையில் கங்கா தீர்த்தம், கௌரி தீர்த்தம் போன்ற தீர்த்தங்களை எழுந்தருள பணித்தார். இதையடுத்தி காவிரி, கௌதமி, சிந்து, நருமதை, மாத்த ஆறு, சோன நதி, வான கங்கைகளும் தீர்த்தமலை சிகரத்தில் மேகமாக வந்து முழங்கின. இந்த முழக்கங்கள் சிவனின் யோகத்துக்கு இடஞ்சலாக இருப்பதாக கருதி சிவகணங்களும் பூதகணங்களும் அவற்றை விரட்டியதால் அந்தப் புனித ஆறுகள் சிதறின. 

இதையடுத்து இராமன் பரமசிவனை மனமுருகி துதித்தார். உடனே மலைப் பாறைகளின் மீது தீர்த்தம் பெருகி வந்தது. இதையடுத்து இராமன் அத்தீர்த்தத்தை எடுத்து சிவனுக்கு அபிசேகம் செய்து வழிபட்டார். அனுமன் தீர்த்தம் கொண்டுவரும் வழியில் பூசை மணி ஒலிப்பதைக் கேட்டு தான் சரியான நேரத்தில் தீர்த்தத்துடன் வர இயலவில்லையே என வருந்தி, தீர்த்தத்தை தூக்கி எறித்தார். அனுமனின் செயலை அறிந்த இராமன் அனுமனினிடம் வருந்த வேண்டாம் நீ எறிந்த தீர்த்தத்தில் நீர் பெருகி ஆறாக பரிணமிக்கும். இது உன் பெயரிலேயே அனுமன்தீர்த்தம் என அழைக்கப்படும் என்றார். மேலும் இனிமேல் இந்த தீர்த்தமலையை தரிசிக்க வருபவர்கள், முதலில் இத்தீர்த்தத்தில் நீராடிவிட்டே, தீர்த்தமலையில் உள்ள தீர்த்தங்களில் நீராடவேண்டும் அப்போதே அவர்கள் தீர்த்தமலையில் நீராடிய பலனைப் பெறுவர் என்றார். இவ்வாறு தீர்த்தம் விழுந்த இடமே அனுமன் தீர்த்தம் என அழைக்கப்படுகிறது.
ஆடிப்பெருக்கு நாளில் தென்பெண்ணை ஆற்றில் நீராடி அனுமனை வழிபடுகின்றனர். அனுமன் ஜெயந்தி இங்கு சிறப்பாக கொண்டாடப்படுகிறது. 
அனுமந்தீர்த்தமானது அரூரில் இருந்து சென்னை செல்லும் பாதையில் 18 கி.மீ தொலைவிலும், ஊத்தங்கரையில் இருந்து தருமபுரி செல்லும் வழியில் 10 கி.மீ. தொலைவிலும் அமைந்துள்ளது.


</doc>
<doc id="409693" url="https://ta.wikipedia.org/wiki?curid=409693" title="சோடியம் பைபுளோரைடு">
சோடியம் பைபுளோரைடு

சோடியம் பைபுளோரைடு "(Sodium bifluoride)" என்பது NaHF என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். சோடியம் நேர்மின் அயனியும் (Na+) பைபுளோரைடு எதிர்மின் அயனியும் சேர்ந்து சோடியம் பைபுளோரைடு (HF2−) உருவாகிறது. வெண்மை நிறத்தில் நீரில் கரையக்கூடிய உப்பான இது சூடுபடுத்தினால் சிதைவடைகிறது . சோடியம் பைபுளோரைடு எளிதில் தீப்பற்றாது. காரச் சுவை கொண்ட இச்சேர்மம் நீருறிஞ்சும் தன்மை கொண்டதாகும். இது தொழிற்சாலைகளில் பல்வேறு பயன்களைக் கொண்டுள்ளது .
சோடியம் பைபுளோரைடு ஐதரோபுளோரிக் அமிலமாகவும் சோடியம் புளோரைடாகவும் பிரிகை அடைகிறது. 

மின்னாற்பகுப்பின் மூலம் உருவாகும் புளோரின் வாயுவின் (F2) மூலம் இவ்வினையின் தலைகீழ் வினையை நிகழச்செய்து HF நீக்கப்படுகிறது. உப்பு கரையும்போதும் திண்மம் சூடுபடுத்தப்படும்போதும் சமநிலை வெளிபடுத்தப்படுகிறது. மற்ற பைபுளோரைடுகள் போலவே அமிலங்களுடன் வினைபுரியும்போது ஐதரசன் புளோரைடை உருவாக்குகிறது. உதாரணமாக பைசல்பேட்டுடன் இது வினைபுரிந்து சோடியம் சல்பேட்டையும் ஐதரசன் புளோரைடையும் கொடுக்கிறது. 

வலிமையான காரங்கள் பைபுளோரைடை புரோட்டானேற்ற நீக்கம் செய்கின்றன.கால்சியம் ஐதராக்சைடு கால்சியம் புளோரைடைக் கொடுத்தல் இதற்கான உதாரணமாகும். .

சூப்பர்பாசுப்பேட்டு உரங்களை உற்பத்தி செய்யும்போது கழிவாகக் கிடைக்கும் ஐதரசன் புளோரைடை நடுநிலையாக்கம் செய்யும்போது சோடியம் பைபுளோரைடு கிடைக்கிறது. சோடியம் கார்பனேட்டும் சோடியம் ஐதராக்சைடும் இவ்வினைக்கான குறிப்பிடத்தகுந்த காரங்களாகும். இரண்டு படிநிலைகளில் இவ்வினை நிகழ்கிறது :

தண்ணீர் அல்லது ஈரக்காற்றுடன் சோடியம் பைபுளோரைடு வினைபுரிந்து ஐதரோபுளோரிக் அமிலம் உருவாகிறது. மேலும் வாயுநிலைக்கு சூடாக்கும்போதும் இது ஐதரோபுளோரிக் அமிலத்தையும் ஐதரசன் வாயுவையும் கொடுக்கிறது. வலிமையான அமிலங்கள், வலிமையான காரங்கள், உலோகம், தண்ணீர் அல்லது கண்ணாடி ஆகியவற்றுடன் தொடர்பு ஏற்படும்போது இது சிதைவடைகிறது . குரோமைல் குளோரைடு, நைட்ரிக் அமிலம், சிவப்பு பாசுபரசு, சோடியம் பெராக்சைடு, டையீத்தைல் சல்பாக்சைடு மற்றும் டையெத்தில் துத்தநாகம் ஆகியவற்றுடன் தீவிரமான வினையையும் இது வெளிப்படுத்துகிறது.





</doc>
<doc id="409709" url="https://ta.wikipedia.org/wiki?curid=409709" title="செம்மங்கையர்">
செம்மங்கையர்

செம்மங்கையர் (ஆங்கிலம்:"Women in Red" ; அஃகுப்பெயர்: WiR) என்பது பெண் பாலினச் சாய்வை குறைக்கும் விக்கிப்பீடியத்திட்டம் ஆகும். இத்திட்டத்தின்படி, ஆங்கில விக்கிப்பீடியாவில் இல்லாத பெண்ணினக் கட்டுரைகளை உருவாக்குவது, இதில் ஈடுபடுவோரின் முதன்மை இலக்காகக் கொள்ளப்படுகிறது. இத்தகையை கருதுகோளானது, ஆய்வு அடிப்படையில், 2015ஆம் ஆண்டு, இங்கிலாந்து பங்களிப்பாளரான, "இரோசர் பம்கின்" (Roger Bamkin) என்ற பங்களிப்பாளாரால் முன்மொழியப் பட்டது. இம்முன்மொழிதலின் பெயர், "திட்டம் எக்சு எக்சு" ("Project XX") என்பதே ஆகும். இத்திட்டம் தொடங்கியதிலிருந்து, திசம்பர் 22, 2016, ஆண்டு வரை, 45,000 க்கும் மேற்பட்ட கட்டுரைகளை, இத்திட்ட பங்களிப்பாளர்கள் உருவாக்கியுள்ளனர். தற்போது பிற மொழி விக்கிப்பீடியரும், இதனை முன்மாதிரிகளாகக் கொண்டு, பெண்ணினக் கட்டுரைகளை வளர்த்தெடுக்க, முயற்சிகளை மேற்கொள்ளத் தொடங்கியுள்ளனர்.

அதன்பிறகு, இரோசி சிடீபன்சன் குட்நைட்டு (Rosie Stephenson-Goodknight) என்ற அமெரிக்கப் பெண் பங்களிப்பாளரால், இப்பெயர், செம்மங்கையர் என மாற்றப்பட்டு, இதற்குரிய விக்கிப்பீடியத் திட்ட வரைவு உருவாக்கப் பட்டது. இத்திட்டத்தில் பங்கு கொண்டு மற்றவரைப் போல, இத்திட்ட நோக்கில் செயற்பட்ட பெண் அறிவியலாளர் எமிலி டெம்பில் (Emily Temple-Wood) தனது பங்களிப்புக்காக, ஒவ்வொரு முறையும், முகநூல் போன்ற இணைய நுட்பங்களலாலும், ஒரு பாலின அடிப்படையிலான தகாத சொற்களால், தாக்கப் பட்டார் என்பது குறிப்பிடத்தக்க, விக்கிமீடிய திட்ட வரலாற்று நிகழ்வாகும். இருப்பினும், முதன்முதலாக இவ்வாறு தாக்கப்பட்ட போது, அவரது வயது 12 ஆகும். 2016 ஆம் ஆண்டு விக்கிமீடிய நிறுவனத்தால் அறிவிக்கப் பட்ட, சிறந்த விக்கிமீடியருள் இவரும் ஒருவர், சிம்மி வேல்சால், 24 சூன் 2016 ஆம் ஆண்டு நடந்த விக்கிமேனியாவில். இவருக்கு இவ்விருதினை அளித்தார். இரோசி சிடீபன்சன் குட்நைட்டு என்பவருடன் 2016 ஆம் ஆண்டுக்கான சிறந்த விக்கிமீடியருக்கான விருது பகிரந்து அளிக்கப் பட்டது. விக்கிமேனிய வரலாற்றில், ஒரு விக்கி விருது, இருவருக்கு பகிர்ந்து அளிக்கப்பட்டது இதுவே முதன்முறையாகும்.





மேலுள்ள கட்டுரையில், குறிப்பிடப்பட்டுள்ள நபர்களின் ஊடகங்கள் இங்கு, உரிய உரைகளுடன் தரப்படுகின்றன.



</doc>
<doc id="409717" url="https://ta.wikipedia.org/wiki?curid=409717" title="கர்த்தெகனா, கொலம்பியா">
கர்த்தெகனா, கொலம்பியா

கர்த்தெகனா நகரம் ("Cartagena"), குடியேற்றக் காலத்தில் கர்த்தெகனா தெ இந்தியசு ("Cartagena de Indias", ), 1533இல் கொலம்பியாவின் கரிபியன் வலயத்தில் வடக்குக் கடலோரத்தில் நிறுவப்பட்ட பெரியத் துறைமுகமாகும். இது மக்டெலெனா ஆற்றுக்கும் சினு ஆற்றுக்கும் இடையே அமைந்துள்ளது. இது 1540களில் எசுப்பானியா மற்றும் அதன் வெளிநாட்டு இராச்சியத்தின் முதன்மைத் துறைமுகமாக விளங்கியது. குடியேற்றக் காலத்தில் இங்கிருந்து தான் பெருவிய வெள்ளி எசுப்பானியாவிற்கு ஏற்றுமதியும் ஆபிரிக்க அடிமைகளின் இறக்குமதியும் செய்யப்பட்டது. இத்துறைமுகம் கரீபிய கொள்ளைக்காரர்களிடமிருந்து பாதுகாப்புடன் விளங்கியது. இது பொலீவர் மாநிலத்தின் ("டிபார்ட்மென்ட்") தலைநகரமாகவும் விளங்குகிறது. 2016இல் இந்நகரத்தின் மக்கள்தொகை 971,592. கொலம்பியாவிலுள்ள நகரங்களில் ஐந்தாவது பெரிய நகரமாக கர்த்தெகனா உள்ளது. கரிபிய வலயத்தில் பார்ரென்குலாவை அடுத்து இரண்டாவது பெரிய நகரமாக விளங்குகின்றது. கர்த்தெகனாவின் நகரியப் பகுதியும் நாட்டின் ஐந்தாவது பெரிய நகரியப் பகுதியாகும். சுற்றுலா தவிர்த்து கப்பல் துறையும் பெட்ரோலிய வேதித் தொழில்களும் முதன்மையான பொருளியல் செயற்பாடுகளாக உள்ளன.

இந்த நகரம் சூன் 1, 1533இல் நிறுவப்பட்டது. இது எசுப்பானியாவிலுள்ள கர்த்தெகனாவின் நினைவாக பெயரிடப்பட்டது (குறிப்பு:எசுப்பானிய கர்த்தெகனா தூனிசியாவின் கார்த்திஜை ஒட்டிப் பெயரிடப்பட்டது). கர்த்தெகனா விரிகுடாவை ஒட்டியுள்ள பகுதிகளில் பொ.யு முந்தைய 4000 ஆண்டுகளிலேயே உள்ளக மக்கள் வாழ்ந்துள்ளனர். எசுப்பானியக் குடியேற்றக் காலத்தில் கர்த்தெகனா எசுப்பானியப் பேரரசின் நிர்வாகத்திற்கும் விரிவாக்கத்திற்கும் முதன்மையான மையமாக விளங்கியது. இது அரசியல், சமய, பொருளியல் செயற்பாடுகளுக்கான மையமாக இருந்தது. 1984இல் கர்த்தெகனாவின் மதில்சூழ் நகரமும் கோட்டையும் உலகப் பாரம்பரியக் களமாக அறிவிக்கப்பட்டது.



</doc>
<doc id="409731" url="https://ta.wikipedia.org/wiki?curid=409731" title="குலதெய்வம் (தொலைக்காட்சித் தொடர்)">
குலதெய்வம் (தொலைக்காட்சித் தொடர்)

குலதெய்வம் சன் தொலைக்காட்சியில் 11 மே 2015 முதல் 13 ஏப்ரல் 2018ஆம் ஆண்டு வரை ஒளிபரப்பான ஒரு குடும்ப தொலைக்காட்சி தொடர் ஆகும். இந்த தொடர் தமிழில் புகழ் பெற்ற நாதஸ்வரம் தொடருக்கு பதிலாக திங்கள் முதல் சனிக்கிழமை வரை இரவு 7:30 மணிக்கு ஒளிபரப்பாகி 897 அத்தியாங்களுடன் நிறைவு பெற்றது. இந்த தொடரை நாதஸ்வரம் புகழ் திருமுருகன் என்பவர் இயக்க மௌலி, வடிவுக்கரசி, ஸ்ரிதிகா, சுஜித், சங்கவி ராணி, சதிஷ் போன்ற பலர் நடித்துள்ளார்கள்.



</doc>
<doc id="409734" url="https://ta.wikipedia.org/wiki?curid=409734" title="கிருஷ்ணகிரி நவநீத வேணுகோபால சுவாமி கோயில்">
கிருஷ்ணகிரி நவநீத வேணுகோபால சுவாமி கோயில்

நவநீத வேணுகோபால சுவாமி கோயில் என்பது தமிழ்நாட்டில் கிருஷ்ணகிரி மாவட்டம், கிருட்டிணகிரியில் புதுப்பேட்டை என்ற பகுதியில் அமைந்துள்ள ஒரு கிருஷ்ணன் கோயிலாகும்.
இக்கோயில் கிருஷ்ணகிரி நகரின் மையத்தில் நான்குபுறமும் வீதிகளோடு அமைந்துள்ளது. இக்கோயில் மகாமண்டபம், அர்த்த மண்டபம், கருவறை போன்றவற்றுடன் அமைந்துள்ளது. கருவறையில் உள்ள கிருஷ்ணன் குழந்தைவடிவ கிருஷ்ணனாக நான்கடி உயரத்தில் உள்ளார். வலது கையில் வெண்ணெய் உருண்டையுடனும், இடது கையில் மத்தையும் கொண்டு நின்ற கோலத்தில் உள்ளார்.
சனிக்கிழமைகளில் சிறப்பு வழிபாடு நடத்தப்படுகிறது. நவராத்திரியில் உற்சவரான வேணுகோபாலர், இராதா, ருக்மணி ஆகியோருக்கு சிறப்பு பூசைகள் நடத்தப்படுகின்றன. வைகுண்ட ஏகாதசியன்று பரம்பத வாசல் திறப்பு சிறப்பாக நடக்கிறது.
இக்கோயிலில் தமிழக முதல்வரின் அன்னதான திட்டத்தின்படி நாள்தோறும் 25 பேருக்கு அன்னதானம் வழங்கப்படுகிறது.



</doc>
<doc id="409736" url="https://ta.wikipedia.org/wiki?curid=409736" title="ஆர்சிஏ சுத்திகரிப்பு">
ஆர்சிஏ சுத்திகரிப்பு

ஆர்சிஏ சுத்திகரிப்பு (RCA CLEAN) என்பது குறைக்கடத்தி தயாரிப்பு முறையில் ஒரு தரப்படுத்தப்பட்ட சுத்திகரிப்பு படிநிலையாகும், இது சிலிக்கான்  தகடுகள் (Silicon wafers) உற்பத்தியின் போது அதிகப்படியான வெப்பநிலைக் கொண்ட செயல்முறை படிநிலைகளுக்கு (ஆக்சிடசேன், பரவல், சிவிடி) முன்பு செய்யப்படுவதாகும். 

இது வெர்னர் கெர்ன் என்பவர், 1965ல் RCA, ரேடியோ கார்பரேசன் ஆப் அமெரிக்காவில் வேலை செய்தபொழுது உருவாக்கிய அடிப்படை முறையாகும். இதில் பின்வரும் இரசாயன செயல்முறைகள் வரிசையாக செய்யப்படுகிறது:


சிலிக்கான் தகடுகளை தயார் செய்யும் பொழுது அவற்றை அயனி நீக்கப்பட்ட நீரில் ஊற வைக்க வேண்டும்.

அதிகப்படியான  அசுத்தங்களை (புலப்படும் எச்சங்கள்),  பிரானா கரைசலில் முன்னதாக தூய்மைப்படுத்தப்படவேண்டும். ஒவ்வொரு  படிநிலைகளுக்கிடையே  சிலிக்கான்  தகடுகள்  அயனி  நீக்கப்பபட்ட  நீரில்  அலசப்படவேண்டும்.

உருக்கிய சிலிக்கா அல்லது உருக்கிய குவார்ட்சில் தயாரிக்கப்பட்ட தீர்வு கரைசலில் சிலிக்கான் தகடுகளை வெறுமனே முழ்குவதின் மூலம் கீழேவரும் படிநிலைகள் செயற்படுத்தப்படுகிறது, (போரோசிலிகேட் கண்ணாடி பொருட்களிலிருந்து அழுக்குகள் வெளி ஆவதால், அவற்றை பயன்படுத்தக் கூடாது). அதேபோல சிலிக்கான் தகடுகளில் கலப்படம் ஏற்படுத்தும் அசுத்தங்களை தவிர்க்க  மின்னணு தர இராசயணங்களை (அல்லது "சிமாஸ் தர") உபயோகிக்க பரிந்துரை செய்யப்படுகிறது.

முதல் படிநிலை (SC-1, எஸ்சி என்பது Standard Clean)  ஒரு குறைக்கடத்தி தகடுகளை பல்வேறு விகிதங்கள் கொண்ட தீர்வுகரைசலில்


75 அல்லது 80 °C வெப்பநிலையில் 10நிமிடங்களுக்கு முழ்குவதன் மூலம் சுத்திகரிக்கப்படும். இந்த அடிப்படை பெராக்சைடு கலவை கரிம எச்சங்களை நீக்குகிறது, கரையாத தூசிகள் கூட திறம்பட நீக்கப்படுகிறது. எஸ்சி-1 தகடுகளின் மேற்பாகத்தினையும், தூசிகளையும் அகற்றுவதால் அவை எதிர்வினை புரிய தொடங்குகிறது. இதன் விளைவாக ஒரு மெல்லிய சிலிக்கான் டை ஆக்சைடு படலம் (குறிப்பாக 10 ஆங்க்ஸ்ட்ராம்) அளவில் உருவாகிறது. அதனுடன் குறிப்பிட்ட அளவில் உருவாகும் உலோக கலப்பு (குறிப்பிடத்தக்க அளவில் இரும்பு) அடுத்தடுத்த படிநிலைகளில் அகற்றப்படும்.

இந்த கட்டாயமற்ற இரண்டாம் படிநிலையானது (வெற்று சிலிக்கான் தகடுகள்) குறுகிய கால அளவில் 1:100 அல்லது 1:50 ஐதரோபுளோரிக் அமிலம் திரவக்கரைசலில் 25 °C வெப்பநிலையில் 15 வினாடிகளுக்கு சிலிக்கான் தகடுகளை முழுக்கி எடுப்பதன் மூலம் மெல்லிய ஆக்சைடு படலம் மற்றும் சிறிய அளவிலான அயனி கலப்புகளை நீக்குகிறது. இந்த படிநிலை அதிக தூயமையான பொருட்கள் மற்றும் கொள்கலன் கொண்டு செய்யப்படவில்லையெனில் மீண்டும் சிலிக்கான் தகடுகள் கலப்படையும் ஏனெனில் சிலிக்கான் எளிதில் எதிர்வினையாற்றக்கூடியது. எவ்வாறாயினும், அடுத்தடுத்த படிநிலையான (SC-2) ஆக்ஸைடு அடுக்குகளை கலைத்து, கட்டுப்படுத்துகிறது.

முதலில் அமிலத்தின் மீது திரவக்கரைசலை ஊற்றாமல், திரவக்கரைசலின் மீது அமிலத்தினை ஊற்றவேண்டும் இல்லையெனில் அமிலம் சிறிது சிறிது துளிகளாக திரிபு அடைந்துவிடும்

மூன்றாவதும் கடைசியுமான (SC2) படிநிலையில் குறைக்கடத்தி தகடானது பல்வேறு விகிதங்கள் கொண்ட பின்வரும் தீர்வுக் கரைசலில் 


75 அல்லது 80 °C வெப்பநிலையில், பத்து நிமிடங்களுக்கு முழ்குவதின் மூலம் மீதமுள்ள உலோக(அயனி) கலப்புகளின் சுவடுகள் நீக்கப்படுகிறது, சில கலவை எஸ்சி-1 படிநிலையில் ஏற்பட்டதாகும். மேலும் இது மெல்லிய செயல்படாத படலத்தினை குறைக்கடத்தி தகட்டின் மேற்பரப்பில் ஏற்படுத்துகிறது, இது அடுத்தடுத்து ஏற்படும் கலப்புகளை தவிர்க்கிறது (வெற்று சிலிக்கான் மேற்பரப்பு எளிதில் கலப்படம் அடையும்).

RCA சுத்திகரிப்பு என்பது சுத்தமான உயர் தூய்மை இரசாயனங்கள் மற்றும் சுத்தமான கண்ணாடி கொண்டு செய்யப்படுகிறது, இதன் மூலம் ஒரு சிலிக்கான் தகடுகளின் மேற்பரப்பு சுத்திகரிக்கப்படுகிறது. நீரின் மேற்பரப்பில் மிதக்கும் ஆர்கானிக்ஸ் மற்றும் துகள்கள் மூலம் மீண்டும் சிலிக்கான் தகடுகள் எளிதில் கலப்படம் அடைவதால், கழுவுதல் மற்றும் உலர்த்தும் வழிமுறைகளை சரியாக செய்ய வேண்டும் (எ.கா., நீர் பாய்ந்து செல்லும் வழிகள்). சிலிக்கான் தகடுகளை அலச மற்றும் உலர்த்துவதற்குப் பல விதமான நடைமுறைகளை பயன்படுத்தலாம்.




</doc>
<doc id="409739" url="https://ta.wikipedia.org/wiki?curid=409739" title="புதுவை 2 (நெல்)">
புதுவை 2 (நெல்)

பி ஒய்- 2 ("PY 2") (வேளாண் வழக்கு புனிதவதி ("Punithavathi") எனப்படும் இந்த நெல் வகை, கண்ணகி மற்றும் கல், 2032 ("Kannagi / Cul.2032") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1980 ஆம் ஆண்டு, இவ்வகை நெல் இரகத்தை வெளியிடப்பட்டதாக அறியப்படுகிறது.
குறுகியகால நெற்பயிர்களில் ஒன்றான இது, 95 - 100 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற குறுகியகால நெற்பயிர்கள், சொர்ணவாரி, குறுவை, மற்றும் நவரை பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="409740" url="https://ta.wikipedia.org/wiki?curid=409740" title="வரட்டனப்பள்ளி இலட்சுமி நரசிம்ம சுவாமி கோயில்">
வரட்டனப்பள்ளி இலட்சுமி நரசிம்ம சுவாமி கோயில்

இலட்சுமி நரசிம்ம சுவாமி கோயில் என்பது தமிழ்நாட்டில் கிருஷ்ணகிரி மாவட்டம், வரட்டனப்பள்ளி என்ற சிற்றூரில் அமைந்துள்ள ஒரு நரசிம்மர் கோயிலாகும்.
அர்சுனனின் கொள்ளுப் பேரனான ஜனமேஜய மன்னன் ஒரு வேள்வி நடத்தும்போது அதில் அந்தணர் ஒருவர் தவறி விழுந்து இறந்துவிட்டார். இதனால் ஜனமேஜயருக்கு பிரம்மஹத்தி தோசம் பீடித்தது. இந்த தோசம் நீங்கவேண்டி ஐந்து நரசிம்மர் கோயில்களை அமைத்ததாகவும், அதில் ஒரு கோயில் இது எனப்படுகிறது.
கருவறையை மட்டும் கொண்டதாக அக்காலத்தில் கட்டப்பட்டதாக இக்கோயில், பிற்காலத்தில் விரிவுபடுத்தப்பட்டுள்ளது. இக்கோயிலானது மூன்று நிலை இராசகோபுரத்துடன் அமைந்துள்ளது. இராச கோபுரத்தை தாண்டி நுழைந்தால் ஹயகிரீசுவரர், வீர ஆஞ்சனேயர் ஆகியோரின் சிலைகள் அமைக்கப்பட்டுள்ளன. மூலவருக்கு எதிரில் கருடாழ்வாருக்கு சிறிய சந்நிதி உள்ளது. இதையடுத்து மகாமண்டபம், அர்த்தமண்டபம் கருவறை என கோயில் அமைந்துள்ளது. கருவறையில் மகாலட்சுமியை மடியில் தாங்கியபடி நரசிம்மர் சாந்தமாக காட்சியளிக்கிறார். கோயில் வளாகத்தில் உள்ள சத்திய நாராயணர் மண்டபத்தில் சத்தியவதி, ரமாதேவி ஆகியோருடன் சத்தியநாராயணர் நின்ற கோலத்தில் காட்சியளிக்கிறார். பிரகாரத்தில் சிறிய சயன நரசிம்மரின் சிற்பம் உள்ளது. 
சனிக்கிழமைகளில் சிறப்பு வழிபாடு நடத்தப்படுகிறது. வைகுண்டேகாதசியன்று சிறப்பு வழிபாடு நடத்தப்படுகிறது. பௌர்ணமியன்று சத்தியநாராயண பூசையும், அமாவாசையன்று சுதர்சன ஹோமமும் நடத்தப்படுகிறது. புரட்டாசி சனிக்கிழமைகளில் சிறப்பு வழிபாடு நடத்தப்படுகிறது.

கிருஷ்ணகிரியில் இருந்து குப்பம் செல்லும் சாலையில் 10 வது கி.மீ தொலைவில் வரட்டனப்பள்ளி உள்ளது.


</doc>
<doc id="409742" url="https://ta.wikipedia.org/wiki?curid=409742" title="கிள்ளிவளவன், குளமுற்றத்துத் துஞ்சியவன்">
கிள்ளிவளவன், குளமுற்றத்துத் துஞ்சியவன்

கிள்ளிவளவன் அல்லது கிள்ளி வளவன் என்னும் சோழன் குளமுற்றம் என்னுமிடத்ததில் இறந்ததால் "குளமுற்றத்துத் துஞ்சிய" என்னும் அடைமொழியுடன் "சோழன் குளமுற்றத்துத் துஞ்சிய கிள்ளிவளவன்" என்று குறிப்பிடப்படுகிறான். சோழன் குராப்பள்ளித் துஞ்சிய கிள்ளிவளவன் என்று குறிப்பிடப்படும் மற்றொரு கிள்ளிவளவன் உள்ளமையால் இருவரையும் வேறுபடுத்திக் காட்ட அடைமொழிகள் தேவைப்பட்டன. இந்தக் குளமுற்றத்துத் துஞ்சிய கிள்ளிவளவன் பல பாடல்களில் பல புலவர்களால் குறிப்பிடப்பட்டுள்ளான். 

இவன் உறையூர் மாடத்தில் இருந்ததாகப் புலவர் கோவூர் கிழார் குறிப்பிடுகிறார். காவிரிப்பூம் பட்டினத்திலும் இவன் தங்கியிருந்தான். பசும்பூண் வளவன் என்று இவனை ஆடுதுறை மாசாத்தனார் போற்றிக் கூற்றுவன் பசியைப் போக்கப் பலரைக் கொன்று குவித்தான் என்று குறிப்பிடுகிறார். 

கிள்ளி வளவன் வெள்ளம் போன்ற படையுடன் கூடல் நகருக்குச் சென்று பழையன் மாறனைப் போரில் வென்று அவன் குதிரைகளையும் யானைகளையும் கைப்பற்றியபோது சேரன் கோதை மார்பன் உவகை கொண்டது போல் தலைவன் தலைவி கள்ளக் காதலை ஊரார் பேசி மகிழ்கின்றனர் என்று நக்கீரர் குறிப்பிடுகிறார். வானவன் தலைநகர் வஞ்சி மாநகரை இவன் வென்றது பற்றி மாறோக்கத்து நப்பசலையார் குறிப்பிடுகிரார். பகவரின் கோட்டைகளை அழித்தல் நன்று அன்று என்று இந்தப்பஃ பெண்புலவர் இவனுக்கு அறிவுரை கூறுகிறார். பொலம்பூண் கிள்ளி என்று இவன் போற்றப்படுகிறான். காவிரிப்பூம் பட்டினம் இவன் தலைநகர். இவன் சோசரை வென்றான். இவன் கருவூரைத் தாக்கியபோது சேரன் கோட்டைக் கதவுகளை அடைத்துக்கொண்டு உள்ளேயே இருந்தான். இப்படிப்பட்ட கோழையைத் தாக்குவது நாணத்தக்க செயல் என்று ஆலத்தூர் கிழார் குறிப்பிடுகிறார். 

மலையமான் மக்களை யானைக் காலில் இட்டுக் கொல்ல முற்பட்டபோது கோவூர் கிழார் புறாவுக்காகத் தன்னையே கொடுத்த சிபி வழிவந்தவன் என்று நயமாகப் புகழ்ந்தும் கொல்ல வரும் யானையைக் கண்டு குழந்தைகள் சிரிப்பதையும் எடுத்துக் கூறி மலையமான் மக்களைக் காப்பாற்றினார். 

புலவர் வெள்ளைக்குடி நாகனார் இவனை நேரில் கண்டு பாடி தன் நிலவரியைத் தள்ளுபடி செய்துகொண்டார் 

புலவர் இடைக்காடனார் இவனிடம் பரிசில் வேண்டியபோது இவன் பிறர் மண்ணை வென்று பரிசில் வழங்குவது போல் பார்த்தான் என்கிறார். இவன் எப்போது தாக்குவான் என்று தெரியாமல் பகைவர் நாட்டு மக்கள் நடுங்கியது பற்றிப் புலவர் கோவூர் கிழார் குறிப்பிடுகிறார். இவன் பகைவரை வென்று அவர் தலையில் அணியும் முடிப் பொன்னால் தான் காலில் அணிந்துகொள்ள கழல் செய்துகொண்டான் என்று புலவர் ஆவூர் கிழார் குறிப்பிடுகிறார். 

புலவர் மூலங்கிழாரை இவன் எந்த ஊர்க்காரர் என்று வினவியபோது "உன் பகைநாட்டவரும் உன்னை விரும்புவர்" என்று கூறிப் பாடுகிறார். 

கிணை முழக்கிக்கொண்டு வாயிலில் நின்ற புலவர் எருக்காட்டூர்த் தாயங்கண்ணனார் பிறரை நாடாவண்ணம் தனக்குப் பரிசுகளை வழங்கினான் என்கிறார். பாணர் சுற்றத்துக்குப் பாற்சோறும் பரிசில் பொருள்களும் இவன் வழங்கியது பற்றி ஆலத்தூர் கிழார் குறிப்பிடுகிறார். 

ஐயூரிலிருந்து இந்தக் கிள்ளிவளவனைக் கண்டு பரிசில் பெற ஐயூர் முடவனார் என்னும் புலவர் சென்றுகொண்டிருந்தார். கருவூரை அடுத்த தாமான் தோன்றி மலைப்பகுதி நாட்டை ஆண்ட தாமான் தோன்றிக்கோ என்னும் மன்னன் இவரைக் கண்டு முடம்பட்ட புலவருக்கு உதவும் வகையில் வண்டித்தேரும் எருதுக்களும் தந்து உதவினான் இவர் இந்தக் கிள்ளிவளவனிடம் வந்தபோது அவன் இறந்துவிட்டான். அவனைப் புதைக்கப் பெரிய தாழி வனையும்படி இந்தப் புலவர் குயவனை வேண்டுகிறார்.

மழைத்துளி விழுவது போல் பொறியும்படி நெய்யில் வறுத்துத் தனக்கு இவன் உணவளித்ததாகப் புலவர் கோவூர் கிழார் குறிப்பிடுகிறார். அரசன் பிட்டை என்பானை இவன் போரில் காயப்படுத்தினான். நல்ல உணவும், நல்ல ஆடையும் தனக்கு நல்குமாறு இவனைப் புலவர் நல்லிறையனார் வேண்டுகிறார். தேர்வண் கிள்ளி என்று போற்றப்படும் இவனும் இவனது யானை இல்லாக் வெளிறும் தன்னைக் கலங்க வைக்கிறது என்று புலவர் பொத்தியார் குறிப்பிடுகிறார். இந்தக் கிள்ளி வளவன் சிறந்த வள்ளல் என்பதைப் புலவர் மாறோக்கத்து நப்பசலையார் குறிப்பால் உணர்த்துகிறார். இவனது உயிரை எமன் கொண்டு சென்றிருக்க முடியாது. காரணம் இவன் பெருவீரன். இவனிடம் இவனது உயிரைத் தானமாகக் கேட்டுப் பெற்றிருக்க வேண்டும் என்கிறார். 
வருபவர்களுக்கெல்லாம் உண்ண உணவு தருவதோடு அவர்களின் இல்லத்தில் இருப்பவர்களுக்கு உணவு எடுத்துச் செல்லவும் உணவு வழங்கிய சிறுகுடி கிழான் பண்ணன் தான் வாழவேண்டிய நாளையும் எடுத்துக்கொண்டு நீண்ட நாள் வாழவேண்டும் என்று வாழ்த்திப் பாடுகிறான்.


</doc>
<doc id="409769" url="https://ta.wikipedia.org/wiki?curid=409769" title="ஈத்தைல் எக்சனோயேட்டு">
ஈத்தைல் எக்சனோயேட்டு

எத்தில் எக்சனோயேட்டு "(Ethyl hexanoate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். நிறமற்ற நீர்மமான இச்சேர்மத்தை எக்சனாயிக் அமிலத்தையும் எத்தனாலையும் கலந்து ஒடுக்க வினைக்கு உட்படுத்துவதன் மூலம் தயாரிக்க முடியும். அன்னாசிப்பழத்தின் இனிய சுவைமணத்தை எத்தில்யெக்சனோயேட்டு பெற்றுள்ளது .


</doc>
<doc id="409771" url="https://ta.wikipedia.org/wiki?curid=409771" title="ஈத்தைல் டெக்கேனோயேட்டு">
ஈத்தைல் டெக்கேனோயேட்டு

எத்தில் டெக்கேனோயேட்டு "(Ethyl decanoate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இதை எத்தில் தெக்கேனோயேட்டு என்றும் அழைக்கலாம். எத்தில் கேப்ரேட்டு என்ற பெயராலும் இதை அழைக்கிறார்கள். இந்த கொழுப்பு அமில எசுத்தரை கேப்ரிக் அமிலத்தையும் எத்தனாலையும் கலந்து வினைக்கு உட்படுத்துவதன் மூலம் தயாரிக்க முடியும். நொதித்தல் முறையில் மதுவைத் தயாரிக்கும்போது குறிப்பாக 15° செல்சியசு வெப்பநிலையில் உடன்விளைபொருளாக இச்சேர்மம் உருவாகிறது.


</doc>
<doc id="409779" url="https://ta.wikipedia.org/wiki?curid=409779" title="சந்தியா (இந்துத் தொன்மவியல்)">
சந்தியா (இந்துத் தொன்மவியல்)

சந்தியா அல்லது சரண்யா என்பவர் இந்துத் தொன்மவியலில் கூறப்படும் ஒரு பெண் கடவுளும் சூரிய தேவனின் மனைவியும் ஆவார். இவர் சரண்யா, சங்க்யா என்ற பெயர்களிலும் அழைக்கப்படுகிறார். இவர் சூரிய தேவனின் மூலம் அஸ்வினி குமாரர்கள், யமா மற்றும் யமி ஆகிய குழந்தைகளைப் பெற்றெடுத்தார்.


</doc>
<doc id="409788" url="https://ta.wikipedia.org/wiki?curid=409788" title="தக்காசி இனூயி">
தக்காசி இனூயி

அனைத்து சப்பான் உயர்நிலைப்பள்ளி கால்பந்தாட்டப் போட்டியில், அவரது பள்ளி சிகா யாசு உயர்நிலைப்பள்ளி வெற்றி பெற்ற நிலையில், இனூயி தகுதிபெற்றவராக ("Letterwinner") 2006இல் தேர்வானார்.

2007இல் இனூயி யோகோஹாமா எப். மரினோசு கழகத்தில் இணைந்து ஜே லீக் டிவிசன் 1இல் விளையாடலானார். இருப்பினும் வழமையான அணிக்குத் தேர்வாகாமல் செரெசோ ஒசாக்கா அணிக்கு கடனாக அனுப்பப்பட்டார். இந்த பருவத்தின் இறுதியில் நிரந்தரமாக யோகோஹாமா அணியில் இடம் பிடித்தார்.

சூலை 2011இல் ஐரோப்பாவில் விளையாடத் தொடங்கிய இனூயி செருமனியின் விஎஃப்எல் போகம் கழகத்தில் இணைந்தார். 
சூலை 2012இல் புன்டசுலீகா கழகமான என்ட்ராகட் பிராங்க்பர்ட்டில் மூன்றாண்டுகளுக்கு ஒப்பந்தம் செய்யப்பட்டார்.


</doc>
<doc id="409792" url="https://ta.wikipedia.org/wiki?curid=409792" title="ஹூபெர்ட் செசில் பூத்">
ஹூபெர்ட் செசில் பூத்

ஹூபெர்ட் செசில் பூத் (Hubert Cecil Booth) (பிறப்பு 4 சூலை 1871 - இறப்பு 14 சனவரி 1955) ஒரு ஆங்கிலேய பொறியாளர் மற்றும் மின்சாரத்தால் இயங்கும் முதல் தூசகற்றியை கண்டுபிடித்தவர்.

இவர் தொங்கு பாலம், இராட்டினம் (பெரிஸ் வீல்) மற்றும் தொழிற்சாலைகள் போன்றவகைகளையும் வடிவமைத்திருக்கிறார். மேலும் பின்நாட்களில் இவர் பிரித்தானிய தூசகற்றி மற்றும் பொறியியல் நிறுவனத்தின் நிர்வாக இயக்குனர் மற்றும் தலைவராகவும் இருந்துள்ளார். 

1871 ஆம் ஆண்டில் பூத் இங்கிலாந்தில் உள்ள குளுஸ்டர் என்னும் இடத்தில் பிறந்தார். பின்னர் குளுஸ்டர் கல்லூரி மற்றும் குளுஸ்டர் கவுண்டி பள்ளியில் தலைமையாசிரியர் ரெவரன்ட் லாய்டு பிரிரிடன் தலைமையில் கல்வி பயின்றார். இவர் 1889 ஆம் வருடத்தில் இலண்டன் கீல்ட் மத்திய தொழில்நுட்ப கல்லூரி நடத்திய நுழைவுத் தேர்வில் வெற்றிப் பெற்று அந்த கல்லூரியில் சேர்ந்து பயின்றார். மூன்று ஆண்டுகளில் கட்டடம் மற்றும் இயந்திரப் பிரிவுகளில் பொறியில் படிப்பை பேராசிரியர் வில்லியம் காவதுரோன் மேற்பார்வையில் படித்து முடித்தார். இவர் குடிசார் பொறியாளர்கள் நிறுவனத்தில் மாணவராகவும் இருந்திருக்கிறார்.


</doc>
<doc id="409801" url="https://ta.wikipedia.org/wiki?curid=409801" title="சாலமரத்துப்பட்டி சென்றாய சுவாமி கோயில்">
சாலமரத்துப்பட்டி சென்றாய சுவாமி கோயில்

சாலமரத்துப்பட்டி சென்றாய சுவாமி கோயில் என்பது தமிழ்நாட்டில் கிருஷ்ணகிரி மாவட்டம், சாலமரத்துப்பட்டி என்ற சிற்றூரில் அமைந்துள்ள ஒரு பெருமாள் கோயிலாகும்.
ஏறக்குறைய எண்ணூறு ஆண்டுகளுக்கு முன்பு கர்நாடகத்தைச் சேர்ந்த பல்லாரி யாதவ இனத்தில் "துர்கம்மா" என்ற அழகுள்ள பெண் இருந்தாள். அப்பகுதியை ஆண்ட முசுலீம் நவாப் அப்பெண்ணை தனக்கு திருவமணம் செய்து தருமாறு கேட்டார். அவருக்கு அஞ்சிய யாதவர்கள் பெண்தர ஒப்புக் கொண்டனர், பின்னர் இரவோடு இரவாக அப்பெண்ணை அழைத்துக்கொண்டு ஊரைவிட்டே வெளியேறினர். அவ்வாறு அவர்கள் செல்லும்போது நவாப் தங்களைப் பின்தொடர்வதை அறிந்தனர். இதனால் மானத்தைக் காப்பாற்றிக் கொள்ள குறுக்கே ஓடிய ஆற்றில் அப்பெண்ணை தள்ளிவிட்டு தங்கள் பயணத்தைத் தொடர்ந்தனர். அவ்வாறு செல்லும்போது அந்தக் குடும்பத்தில் உள்ள ஒரு மூதாட்டியின் தலையில் இருந்த கூடையின் சுமை கூடியதை உணர்ந்து, அந்தக்கூடையில் பார்த்தபோது, அதில் உருளைவடிவக் கல் ஒன்று இருப்பதைப் பார்த்தனர். அந்தக் கல்லைத் தூக்கி எறிந்துவிட்டு பயணத்தைத் தொடர்ந்தபோது அந்தக் கல் கூடையில் தாவி ஏறிக்கொண்டது. வழியில் பலமுறை அந்தக் கல்லை எறிந்தபோதும் அது மீண்டும் மீண்டும் கூடையில் ஏறியபடியே இருந்தது. யாதவர்கள் இந்த சென்றாய மலையின் பக்கம் வந்தபோது அந்தக்கல்லை இந்த மலைமீது எறிந்தபோது அந்தக் கல் மறைந்துவட்டது. அதனால் பெருமாளே தங்களைப் பின்தொடர்ந்து வந்ததாக கருதி, இப்பகுதியில் கல் மறைந்ததால் இதுவே தாங்கள் வாழ ஏற்ற இடமாக கருதி அங்கேயே வாழத் துவங்கினர். பல ஆண்டுகள் கழித்து ஒரு இருளன் கிழங்கு அகழ சூலத்தால் மண்ணை அகழ்ந்தான். அப்போது ஒரு கல்லில் சூலம் பட்டு அதில் இரத்தம் கசிவதைக் கண்டு மயங்கி இறந்தான். சூலத்தால் காயம்பட்ட அந்தக் கல்லே பெருமாளாக இன்றும் வழிபடப்படுகிறது.

200 ஆண்டுகளுக்கு முன்பு பாரூரில் இருந்த சிவபக்தரான ஒரு மணியக்கார் ஆண் குழந்தை வேண்டி, இந்த மலைக்கு வந்து இறைவனை வழிபட்டார். கோயில் முழுவதும் சிவச்சின்னங்கள் இருக்கும் நிலையில் இறைவனுக்கு நாமம் சாத்தப்பட்டிருப்பதைக் கண்டு, இறைவனுக்கு திருநீறு பூசுமாறு பூசாரியான தாசரிடம் கூறினார். ஆனால் அவர் மறுத்து வாக்குவாதத்தில் ஈடுபட்டார். இறுதியில் அங்குள்ள தண்ணீர் கிணற்றை குதிரையால் தாண்டுவது என்றும், தாண்டினால் நாமத்தை இடுவது என்றும், தாண்டாவிட்டால் திருநீறு பூசுவது என்றும் முடிவு செய்தனர். குதிரை கிணற்றைத் தாண்டியதால் திருநாமத்தைப் பூசி வழிபட்டனர். 
கோயிலானது ஒரு மலை உச்சியில் உள்ளது. கோயிலுக்குச் செல்ல படிக்கட்டுகள் உள்ளன. கோயிலானது சோழர் பாணியிலான கருங்கல் மதில்களுடன் கிழக்கு வாயிலுடன் உள்ளது. கோயிலில் கொடிமரம் இல்லை. ஆனால் அதற்குபதில் 10 அடி உயர விளக்குக் கம்பமானது மேடைமீது உள்ளது. இதனையடுத்து நந்தியும், பலிபீடமும் உள்ளன. நந்திக்கு முன்பாக கருடாழ்வார் பிரதிட்டை செய்யப்பட்டுள்ளார். கோயிலானது மகாமண்டபம், அர்த்த மண்டபம், கருவறை என்ற கட்டட அமைப்புகளோடு உள்ளது. கருவறையில் உள்ள மூலவர் உருளை வடிவில் சுயம்புவாக உள்ளார். இதனால் மூலவர் சிவலிங்கம் என்றும் பெருமாள் என்றும் இருவேறு கருத்துகள் இன்றுவரை உள்ளன. கோயில் பிரகாரத்தில் விநாயகர், முருகர், கிருஷ்ணர், வீராஞ்சநேயர் ஆகியோருக்கு தனிச் சந்நதிகள் உள்ளன. 
ஒவ்வோராண்டும் மாசிமாதம் மகா சிவராத்திரியன்று தேர்த் திருவிழா நடக்கிறது. தேரானது மலையைச் சுற்றி வலம்வருகிறது. சிவராத்திரியன்று பெருமாள் கோயிலில் திருவிழா நடப்பது எங்கும் இல்லாத சிறப்பு ஆகும்.
ஊத்தங்கரையில் இருந்து தருமபுரி செல்லும் சாலையில் 10 வது கி.மீ தொலைவில் உள்ளது.

சாலமரத்துப்பட்டி


</doc>
<doc id="409803" url="https://ta.wikipedia.org/wiki?curid=409803" title="பெண்டைல் பியூட்டைரேட்டு">
பெண்டைல் பியூட்டைரேட்டு

பெண்டைல் பியூட்டைரேட்டு "(Pentyl butyrate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். பெண்டைல் பியூட்டேனோயேட்டு அல்லது அமைல் பியூட்டைரேட்டு என்ற பெயர்களாலும் இதை அழைக்கிறார்கள் . வழக்கமாக கந்தக அமில வினையூக்கியின் முன்னிலையில் பெண்டனாலை பியூட்டைரிக் அமிலத்துடன் சேர்த்து வினைபுரியச் செய்வதன் மூலம் பெண்டைல் பியூட்டைரேட்டைத் தயாரிக்கிறார்கள். பேரிக்காய் அல்லது சர்க்கரை பாதாமி மணத்தை நினைவூட்டுவதாக இதன் மணம் அமைந்துள்ளது. சிகரெட்டு எனப்படும் வெண்சுருட்டுகளில் பெண்டைல் பியூட்டைரேட்டை கூட்டுசேர் பொருளாகப் பயன்படுத்துகிறார்கள். 


</doc>
<doc id="409820" url="https://ta.wikipedia.org/wiki?curid=409820" title="பென்டைல் புரோப்பேனோயேட்டு">
பென்டைல் புரோப்பேனோயேட்டு

பெண்டைல் புரோப்பேனோயேட்டு "(Pentyl propanoate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். அமைல் புரோப்பேனோயேட்டு என்ற பெயராலும் இதை அழைக்கிறார்கள். பெண்டேன்-1- ஆல் உடன் புரோப்பேனோயிக் அமிலத்தைச் சேர்த்து ஒடுக்க வினைக்கு உட்படுத்துவதன் மூலம் இந்த கரிம எசுத்தரை தயாரிக்க முடியும் . ஆப்பிள் பழம் போன்ற சுவைமணத்தைக் கொண்டிருக்கும் பெண்டைல் புரோப்பேனோயேட்டு நிறமற்ற ஒரு நீர்மமாகும். இது தண்ணீரில் மிதக்கும் . 


</doc>
<doc id="409842" url="https://ta.wikipedia.org/wiki?curid=409842" title="கருப்பூந்துறை அழியாபதி ஈசன் சமேத சிவகாமி அம்பாள் ஆலயம்">
கருப்பூந்துறை அழியாபதி ஈசன் சமேத சிவகாமி அம்பாள் ஆலயம்

அழியாபதி ஈசன் உடனுறை சிவகாமி அம்மன் கோயில் தமிழ்நாட்டின் திருநெல்வேலி மாவட்டம், திருநெல்வேலி நகரத்தில் பாயும் தாமிரபரணி ஆற்றின் கரையில் குறுக்குத்துறை அருகே கருப்பூந்துறை என்னுமிடத்தில் அமைந்துள்ளது. 

கோரக்கர் மகரிஷியால் பிரதிஷ்டை செய்யப்பட்ட இந்த ஆலய இறைவனுக்கு, சுமார் 800 ஆண்டுகளுக்கு முன்பு வீரபாண்டிய மன்னனால் ஆலயம் கட்டப்பட்டதாக கூறப்படுகிறது.

கற்கோட்டையாக விமானத்துடன் கூடிய கருவறையும், அர்த்த மண்டபம், மகா மண்ட பம், வசந்த மண்டபம், மணி மண்டபம், உள்பிரகார சுற்று, வெளிப்பிரகார சுற்று என பெரிய ஆலயமாக திகழ்கிறது. ஆலயத்தின் முகப்பில் ‘காருண்ய தீர்த்தகுளம்’ இருந்ததாகவும், அதில் இருந்துதான் இறைவனின் அபிஷேகத்திற்கு தீர்த்தம் எடுக்கப்பட்டதாகவும் கூறுகிறார்கள். காலப்போக்கில் வெளிப் பிரகாரங்களும், காருண்ய குளமும் அழிந்து விட்டாலும், கருவறை, அர்த்த மண்டபம், மகாமண்டபம் ஆகியவை மட்டும் எஞ்சியபடி இருக்கின்றன.

இக்கோயிலின் தல விருட்சம் அத்தி மரம். சுமார் 80 வருடங்களுக்கு முன்பு அமாவாசை சித்தர் என்பவரால் திருப்பணிகள் செய்யப்பட்டு கும்பாபிஷேகம் நடத்தப்பட்டது. அவரது சமாதியும் ஆலயத்தின் அருகிலேயே அமைந்துள்ளது.

இத்தல இறைவனான அழியாபதி ஈசன், கோபுர விமானத்துடன் கூடிய கருவறையில் அமர்ந்துள்ளார். மகா மண்டபத்தில் சிவகாம சுந்தரி அம்பாள் தனி கோபுர விமானத்துடன் தனிச் சன்னிதியில் உள்ளார். அம்பிகைக்கு "சௌந்தரி" என்ற பெயரும் உண்டு. 

ஈசனின் கருவறையின் முகப்பில் இருபுறமும் விநாயக பெருமானும், முருகப்பெருமானும் அருள்பாலிக்கின்றனர். மணி மண்டபத்தின் முகப்பில் துவார பாலகர்களும், வெளிப்பிரகாரத்தில் சுவாமிக்கு வலப்பக்கத்தில் தென்திசையில் தட்சிணாமூர்த்தியும், பின்புறத்தில் கன்னிமூல விநாயகர், வள்ளி- தெய்வானை சமேத சுப்பிரமணியர், பூதநாத சாஸ்தா, பகவதி அம்பாள் அனைவரும் விமானத்துடன் கூடிய தனித்தனி சன்னிதியில் அமர்ந்து அருள்பாலித்து வருகின்றனர். நாக தெய்வங்களுக்கு தனிபீடம் அமைக்கப்பட்டுள்ளது. சுவாமிக்கு இடப்புறமாக சண்டிகேஸ்வரரும், பைரவரும் தனித்தனி விமானத்துடன் கூடிய சன்னிதியில் இருந்து அருள்புரிகின்றனர்.

தட்சன், தான் நடத்திய யாகத்தின்போது ஈசனை அழைக்காமலும், அவருக்கு கொடுக்க வேண்டிய அவிர்பாகம் கொடுக்காமலும் அவமதித்தான். இதனால் கோபம் கொண்டு வெகுண்டெழுந்த ஈசன், பைரவராக மாறி தட்சனின் தலையை கொய்து விட்டு தாமிரபரணி ஆற்றின் கரையோரம் உள்ள மேலநத்தம் என்ற இடத்தில் உக்கிரமாக தவம் மேற்கொண்டார். அவருடைய உக்கிரமான தவத்தின் காரணமாக நத்தம் பகுதிக்கு அருகே உள்ள கருப்பூந்துறை, கரிக்காதோப்பு, கருங்காடு, கரிசூழ்ந்தமங்கலம் வரையான வயல்பகுதிகள் யாவும் தீக்கிரையாகியது. 

அக்னியின் நாக்குகள் தன்னுடைய உக்கிரத்தை அதிகப்படுத்தி கருங்காடு வரை சென்றது. இன்னும் அதிக உக்கிரம் அடைந்தால் திருநெல்வேலி வயல் பகுதிகள் யாவும் அழிந்து விடும் என்பதால், கருங்காடு பகுதியில் தீயின் சீற்றம் அதிகம் பரவாமல் இருப்பதற்காக பரவா எல்லைநாதர் தோன்றி ஈசனின் உக்கிரத்தை கட்டுப்படுத்தினார்.

ஈசனின் உக்கிரமான தவத்தின் காரணமாக வயல் பகுதிகள் யாவும் தீக்கிரையாகி பஞ்சம் ஏற்பட்டது. அப்போது அவ்வழியாக வந்த கோரக்க மகரிஷி, ஈசனை வழிபட முயன்றார். ஈசன் அக்னீஸ்வரராக இருப்பதை கண்டு தனது ஞான திருஷ்டியின் மூலம் அவருடைய உக்கிரத்தின் காரணத்தை அறிந்தார். உடனடியாக அக்னீஸ்வரரை சாந்தப்படுத்துவதற்காக நேர் எதிரில் கிழக்கு முகமாக ஒரு லிங்கத்தை பிரதிஷ்டை செய்து பூஜை செய்தார். சித்தர்கள் அனைவரும் பவுர்ணமி அன்று ஒன்று சேர்ந்து அழியாபதி ஈசனாருக்கு அபிஷேக, ஆராதனைகள், பூஜைகள் நடத்தி அக்னீஸ்வரரை சாந்தமாக் கினர்.

தட்சனை அழித்து உக்கிரவடிவில் காட்சியளித்த சிவனே, மேலநத்தம் பகுதியில் மேற்கு முகமாக அமர்ந்து அக்னீஸ்வரராகவும், நெல்லையம்பலத்தை அழியாமல் காத்து பக்தர்களுக்காக அவதாரம் எடுத்த சாந்த மூர்த்தியே, நேர் எதிரே கிழக்கு முகமாக அமர்ந்து முக்தி அளிக்கும் அழியாபதி ஈசனாகவும் அருள்பாலிக்கின்றனர்.

இவ்வாலயத்தில் முக்கிய திருவிழாக்களாக சித்திரை முதல்நாள், ஆடிப்பூரம், புரட்டாசி நவராத்திரி, ஐப்பசி திருக்கல்யாணம், திருக் கார்த்திகை, தை மாதப்பிறப்பு, மாசி மகாசிவராத்திரி ஆகிய திருவிழாக்கள் நடைபெறுகிறது. இது தவிர தமிழ் மாதப்பிறப்பு, பிரதோஷம், பவுர்ணமி ஆகிய நாட்களில் சிறப்பு வழிபாடுகள், பூஜைகள் நடக்கிறது. 

மகாசிவராத்திரி அன்று சூரிய பகவான், அதிகாலையில் தனது கதிர்களால் ஈசனது கருவறையில் ஒளிவீசுவார். இவ்வாலயத்திற்கு வரும் பக்தர்கள், முதலில் அகல் தீபம் ஏற்றிய பின்னர்தான் ஈசனையே வழிபடுகிறார்கள். கோரக்க மகரிஷியால் பிரதிஷ்டை செய்யப்பட்ட மிகச்சிறப்பான லிங்கம் இவ்வாலயத்தில் உள்ளது. இந்த கோயிலிலுக்கு 7 வியாழக்கிழமைகள் தொடர்ந்து பூஜை செய்து சித்தர்களின் அருளை பெறலாம் என்பது நம்பிக்கை. 

திருநெல்வேலி தொடருந்து நிலையத்திலிருந்து மீனாட்சிபுரம், சி.என்.கிராமம் வழியாகவும்; திருநெல்வேலி நகரத்தின் குறுக்குத்துறை, நத்தம் ரோடு வழியாகவும் இக்கோயிலை அடையலாம். 


</doc>
<doc id="409853" url="https://ta.wikipedia.org/wiki?curid=409853" title="ஜெகதேவி பாலமுருகன் கோயில்">
ஜெகதேவி பாலமுருகன் கோயில்

ஜெகதேவி பாலமுருகன் கோயில் என்பது தமிழ்நாட்டில் கிருஷ்ணகிரி மாவட்டம், ஜெகதேவி என்னும் ஊரில் அமைந்துள்ள முருகன் கோயிலாகும்.
இக்கோயில் சிறிய குன்றின்மீது அமைந்துள்ளது. இக்கோயிலை அடைய ஏறக்குறைய 70 படிகள் ஏறிச் செல்லவேண்டும். கோயிலுக்கு வாகனங்களில் செல்ல அண்மையில் பாதைவசதி அமைக்கப்பட்டுள்ளது. இக்கோயில் கருவறையில் பாலமுருகன் உள்ளார். பாலமுருகனின் கருவறைக்கு இடதுபுறம் காசிவிசுவநாதர் தனிச்சந்நிதியிலும், வலப்புறம் விநாயகர் தனிச் சந்நிதியிலும் உள்ளனர். பிரகாரத்தில் வலது புறத்தில், நவகிரக உபசன்னதி உள்ளது. 
இக்கோயிலில் ஆடி மாதம் ஆடிக்கிருத்திகை, முக்கிய திருவிழாவாக நடைபெறுகிறது.
இக்கோயில் கிருஷ்ணகிரி- சென்னை நெடுஞ்சாலையில் 20 கி.மீ தொலைவில் பருகூர் அமைந்துள்ளது. பருகூரில் இருந்து ஜெகதேவி செல்லும் சாலையில் 0.5 கி.மீ தொலைவில் இக்கோயில் அமைந்துள்ளது.


</doc>
<doc id="409857" url="https://ta.wikipedia.org/wiki?curid=409857" title="குறுக்குத்துறை முருகன் கோயில்">
குறுக்குத்துறை முருகன் கோயில்

குறுக்குத்துறை முருகன் கோயில், தமிழ்நாட்டின் திருநெல்வேலி மாவட்டம், திருநெல்வேலி நகரத்திற்கு அருகில் அமைந்த குறுக்குத்துறை எனுமிடத்தில் தாமிரபரணி ஆற்றின் நடுவில் அமைந்துள்ளது. வள்ளி மற்றும் தெய்வானை உடனுறை சுப்பிரமணியர் கோயில் மூலவராக உள்ளார். இக்கோயில் திருவாவடுதுறை ஆதீனம் நிர்வாகத்தின் கீழ் உள்ளது. 




</doc>
<doc id="409879" url="https://ta.wikipedia.org/wiki?curid=409879" title="கிருஷ்ணகிரி சோமேசுவரர் கோயில்">
கிருஷ்ணகிரி சோமேசுவரர் கோயில்

பழையபேட்டை சோமேசுவரர் கோயில் என்பது தமிழ்நாட்டில் கிருஷ்ணகிரியின், பழையபேட்டை என்னும் பகுதியில் அமைந்துள்ள சிவன் கோயிலாகும்.
இப்பகுதியை ஆண்ட சோமேசுவரன் என்ற சிவபக்த மன்னன் கிருட்டிணகிரி, காவேரிப்பட்டிணம், அதியமான்கோட்டை, இராயக்கோட்டை, பாரூர், மணவாரனப்பள்ளி, போன்ற பல்வேறு இடங்களில் சிவன் கோயில்களை எழுப்பினான். இந்த எல்லா கோயில்களின் இறைவனானவர் சோமேசுவரன் என்றே அழைக்கப்படுகிறார். இக்கோயில் 1200இல் போசளர் காலத்தில் கட்டப்பட்டது. அதன்பிறகு பல்வேறு காலக்கட்டங்களில் மாற்றங்களைச் சந்தித்து வந்துள்ளது. 
இக்கோயில் முதன்மை வாயிலின் மேல்பகுதியில் இராசகோபுரத்துக்கு பதிலாக நந்தியம்பெருமான் வீற்றிருக்கிறார். இந்த வாயிலைக் கடந்து உள்ளே சென்றால் அழகிய நந்தி சிலை உள்ளது. அதற்கு எதிரில் கருவறையில் சோமேசுவரர் உள்ளார். இவருக்கு சற்று அருகில் பிரசன்ன பார்வதி தனிச் சந்நிதியில் நின்ற கோலத்தில் உள்ளார். கோயில் பிரகாரத்தில் முதன்மையாக பிள்ளையார் உள்ளார். மேலும் இரட்டை பைரவர்கள் உள்ளனர். கோட்ட தெய்வங்களாக தட்சிணாமூர்த்தி, துர்கை ஆகியோர் உள்ளனர். 
இக்கோயிலில் பிரதோசம், பௌர்ணமி, தேய்பிறை அட்டமி, சங்கடகாரசதுர்த்தி, கார்த்திகை மாத திங்கட்கிழமைகள், நவராத்திரி, ஆடி வெள்ளி ஆகியவை சிறப்பாக கொண்டாடப்படுகின்றன. கோயிலில் ஒரு காலப்பூசை நடக்கிறது.
இக்கோயில் கிருஷ்ணகிரி நகரின் புறநகரப் பேருந்து நிலையத்தில் இருந்து ஏறக்குறைய 500 மீட்டர் தொலைவில் பழையபேட்டை பகுதியில் அமைந்துள்ளது.


</doc>
<doc id="409880" url="https://ta.wikipedia.org/wiki?curid=409880" title="புதுவை 3 (நெல்)">
புதுவை 3 (நெல்)

பி ஒய்- 3 ("PY 3") (வேளாண் வழக்கு பாரதிதாசன் ("Bharathidasan") எனப்படும் இந்த நெல் வகை, ஐ ஆர் 3403 - 267/ பி டி பி 33 / ஐ ஆர் 36 ("IR 3403-267/ PTB 33/IR 36") என மூன்று நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1984 ஆம் ஆண்டு, இவ்வகை நெல் இரகத்தை வெளியிடப்பட்டதாக அறியப்படுகிறது.

குறுகியகால நெற்பயிர்களில் ஒன்றான இது, 110 - 115 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற குறுகியகால நெற்பயிர்கள், சொர்ணவாரி பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="409882" url="https://ta.wikipedia.org/wiki?curid=409882" title="கிருஷ்ணகிரி இலட்சுமி நரசிம்மசுவாமி கோயில்">
கிருஷ்ணகிரி இலட்சுமி நரசிம்மசுவாமி கோயில்

இலட்சுமி நரசிம்ம சுவாமி கோயில் என்பது தமிழ்நாட்டில் கிருஷ்ணகிரி மாவட்டம், கிருஷ்ணகிரியில் பழையபேட்டை என்ற பகுதியில் அமைந்துள்ள ஒரு நரசிம்மர் கோயிலாகும்.
இக்கோயிலில் இராசகோபுரம் கட்டும்பணி நடந்துவருகிறது. கோயிலுக்கு முன்பு இரண்டு கருடகம்பங்கள் உள்ளன. ஒன்றில் அனுமனின் உருவமும் மற்றொன்றில் கருடனின் உருவமும் அமைக்கப்டுள்ளது. பலிபீடம், கொடிமரம் ஆகியவற்றைத் தாண்டி நுழைந்தால் கருடாழ்வார் சதாசேவை சாதித்த நிலையில் உள்ளார். இதையடுத்து அழகிய பதினாறுகால் மண்டபம் அமைந்துள்ளது. இதையடுத்து உள் மண்டபம், அர்த்த மண்டபமும் கருவறை போன்றவை அமைந்துள்ளன. கருவறை விமானமானது 50 அடி உயரத்தில் ஐந்து நிலைகளுடன், எண்கோண வடிவில் உள்ளது. கருவறையில் மூலவரான நரசிம்மர் இரண்டு அடி உயர பீடத்தில், நன்கு அடி உயரத்தில், சங்கு சக்கரதாரியாக நாற்கரங்களுடன் மகாலட்சுமியை இடது மடியில் தாங்கியபடி சாந்தமாக காட்சியளிக்கிறார். மேலும் கோயில் வளாகத்தில் நாதமுனிகள், நம்மாழ்வார், காலிங்க நர்த்தனர், வாலில் மணிகட்டிய ஆஞ்சனேயர் ஆகியோர் உள்ளனர். கோயில் வளாகத்தில் மேற்குப்பார்த்த சந்நிதியில் வேணுகோபாலர் உள்ளார். 
இக்கோயிலில் பல கல்வெட்டுகள் உள்ளன. இதில் கோயிலுக்கு கும்மனூர் கிராமத்தில் வேதாந்த தேசிகர் என்பவர் நிலக்கொடை அளித்த கல்வெட்டு உள்ளது. இவரது காலம் 1268 முதல் 1369வரை ஆகும். இக்கோயிலை பல்லவ மரபைச் சேர்ந்த கரிவரத ரங்கராஜ ராஜபல்லவன் என்பவன் கட்டியதாக கலவெட்டுகள் வழியாக அறியப்படுகிறது.
இந்தக் கோயிலின் தேரானது பிற கோயில் தேர்களில் இல்லாத வண்ணம் வெண்கலத்தில் அமைக்கப்பட்டுள்ளது. இக்கோயிலின் குடை திருப்பதி தேவஸ்தானத்தால் அளிக்கப்பட்டதாக உள்ளது. இக்குடை திருவிழாக் காலங்களில் பயன்படுத்தப்படுகிறது. 
ஒவ்வொர் சனிக்கிழமைகளில் சிறப்பு வழிபாடு நடத்தப்படுகிறது. நரசிம்ம ஜெயந்தி சிறப்பாகக் கொண்டாடப்படுகிறது. வைகாசி மாதத்தில் 10 நாள் தேர்த்திருவிழா நடக்கிறது. வைகுண்டேகாதசி மற்றும் புரட்டாசி சனிக்கிழமைகளில் சிறப்பு வழிபாடு நடத்தப்படுகிறது.
இக்கோயிலானது கிருஷ்ணகிரி புறநகர் பேருந்து நிலையத்தில் இருந்து 500 மீட்டர் தொலைவில் பழையபேட்டை என்ற பகுதியில் உள்ளது.


</doc>
<doc id="409884" url="https://ta.wikipedia.org/wiki?curid=409884" title="புரோப்பைல் அசிட்டேட்டு">
புரோப்பைல் அசிட்டேட்டு

புரோப்பைல் அசிட்டேட்டு "(Propyl acetate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். புரோப்பைல் எத்தேனோயேட்டு என்ற பெயராலும் இச்சேர்மம் அறியப்படுகிறது. எசுத்தர் என்று வகைப்படுத்தப்படும் இச்சேர்மம் ஒரு கரைப்பானாக பயன்படுத்தப்படுகிறது. நிறமற்ற தெளிவான நீர்மமாகக் காணப்படும் இச்சேர்மம் பேரிக்காயின் சுவைமணத்தால் அடையாளப்படுத்தப்படுகிறது. இக்காரணத்தால் இதை நறுமணப்பொருளாகவும் நறுமண கூட்டுசேர்பொருளாகவும் பயன்படுத்துகிறார்கள். அசிட்டிக் அமிலத்தை 1-புரோப்பேனாலுடன் சேர்த்து ஒடுக்கம் செய்யும் எசுத்தராக்கல் வினையால் புரோப்பைல் அசிட்டேட்டு தயாரிக்கப்படுகிறது. பெரும்பாலும் கந்தக அமிலத்தை வினையூக்கியாகப் பயன்படுத்தும் பிசர்-சிப்பெயர் எசுத்தராக்கல் வினை வழியாக இது தயாரிக்கப்படுகிறது. இவ்வினையில் தண்ணீர் உடன்விளைபொருளாக விளைகிறது. 



</doc>
<doc id="409894" url="https://ta.wikipedia.org/wiki?curid=409894" title="ஹெலெனா">
ஹெலெனா

செலூக்கஸ் நிக்காத்தருக்கும் அபாமாவிற்கும் பிறந்தவர் ஹெலெனா (ஹெலினா). இவர் சாம்ராட் சக்கரவர்த்தி சந்திர குப்த மெளரியரின் இரண்டாம் மனைவி ஆவார். 

அலெக்சாண்டரின் மரணத்துக்குப் பிறகு அவர் வென்ற பகுதிகளையெல்லாம் அவரது தளபதி செலுக்கஸ் நிக்கோடர் ஆண்டு கொண்டிருந்தார். கி.மு 317ல் செலுக்கஸ் மீது படையெடுத்தார் சந்திரகுப்தர். இந்தப் போருக்குப் பிறகு ஏற்பட்ட உடன்படிக்கையின் பேரில் செலுக்கஸ் ஆண்டு கொண்டிருந்த ஆஃப்கானிஸ்தான், பலுசிஸ்தான் வரை சந்திரகுப்தர் வசம் சென்றது. தவிர செலுக்கஸ் நிக்கோத்தரின் மகளையும் மணம் முடித்தார்.


</doc>
<doc id="409906" url="https://ta.wikipedia.org/wiki?curid=409906" title="ஐசோ அமைல் ஆல்ககால்">
ஐசோ அமைல் ஆல்ககால்

ஐசோ அமைல் ஆல்ககால் "(Isoamyl alcohol)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். ஐசோபென்டைல் ஆல்ககால் என்ற பெயராலும் இதை அழைக்கிறார்கள். இதனுடைய அமைப்பு வாய்ப்பாடு (CH)CHCHCHOH ஆகும். தெளிவான நிறமற்ற ஆல்ககாலான இச்சேர்மம் அமைல் ஆல்ககாலின் பல்வேறு மாற்றியங்களில் ஒன்றாகும். ஐசோ அமைல் அசிட்டேட்டு எனப்படும் வாழைப்பழ எண்ணெய் உற்பத்தியில் இது முக்கியமான பகுதிப்பொருளாக உள்ளது. இயற்கையில் கிடைக்கும் எசுத்தரான ஐசோ அமைல் அசிட்டேட்டை சுவைமண வேதிப்பொருளாக தொழிற்சாலைகளில் தயாரிக்கிறார்கள். பாக்டீரியாக்களை ஆய்ந்தறியும் இண்டோல் சோதனையில் பயன்படும் கோவேக் வினைப்பொருளின் ஒரு பகுதிப்பொருளாகவும் ஐசோ அமைல் ஆல்ககால் காணப்படுகிறது. 

ஐசோ அமைல் ஆல்ககால் முகவராக குளோரோஃபார்மில் நுரைநீக்கும் முகவராகவும் பயன்படுத்தப்படுகிறது . 

நீர்ம-நீர்ம பிரித்தெடுத்தல் வகை தொழில்நுட்பமான பீனால்-குளோரோஃபார்ம் தொழில்நுட்பத்தில் அமைல் ஆல்ககால் பயன்படுத்தப்படுகிறது. குளோரோபார்முடன் இவ்வடிநீரை சேர்ப்பதால் ரிபோநியூக்ளியேசின் செயல்பாடு தடுக்கப்படுகிறது. மேலும் பாலி-அடினினின் நீண்ட செயல்பாட்டில் ரிபோநியூக்ளியேசின் கரைதிறனும் பாதுகாக்கப்படுகிறது . 
உணவு பண்டங்களுக்கு மணமூட்டும் கருப்புக் காளானான டியூபர்மெலானோசிபோரத்தின் பகுதிப்பொருள்களில் ஒன்றாகவும் அமைல் ஆல்ககால் உள்ளது. தாக்குவதற்காக கூட்டிலுள்ள பிற உறுப்பினர்களை ஈர்க்க குளவிகள் பயன்படுத்தும் பெரோமோன்களில் ஒரு வேதிப்பொருளாக காணப்படுவதாக அமைல் ஆல்ககால் அறியப்பட்டுள்ளது .


</doc>
<doc id="409913" url="https://ta.wikipedia.org/wiki?curid=409913" title="இலிசா கியூவ்லி">
இலிசா கியூவ்லி

இலிசா ஜெனிபர் கியூவ்லி "(Lisa Jennifer Kewley)" (பிறப்பு: 1974)ஆத்திரேலியத் தேசிய பல்கலைக்கழகக் கல்லூரி இயற்பியல், கணித அறிவியல் புலங்களின் வானியல், வானியற்பியல் ஆராய்ச்சிப் பள்ளியின் இணை இயக்குநராகவும் பேராசிரியராகவும் உள்ளார். இவர் பால்வெளி படிமலர்ச்சியில் சிறப்புப் புலமை பெற்று 2005 இல் ஆன்னி ஜம்ப் கெனான் விருதைப் பெற்றார். இவ்விருது இவருக்கு பால்வெளிகளில் நிலவும் உயிரக வளிம ஆய்வுக்காக வழங்கப்பட்டது. இவர் 2008 இல் நியூட்டன் இலேசி பரிசைப் பெற்றார். இவர் 2014 இல் ஆத்திரேலிய அறிவியல் கல்விக்கழக ஆய்வுறுப்பினராகத் தேர்வு செய்யப்பட்டார்.

கியூவ்லி தென் ஆத்திரேலியாவில் வளர்ந்தார். இவரது பெற்றோர்கள் அறிவியல் புல ஈடுபாட்டை ஊக்குவித்தனர். இவர் பள்ளி இயற்பியல் ஆசிரியரது தகமுற்று பள்ளி விண்மீன் நோட்டச் சுற்றுலாவில் கலந்துகொண்டார். அப்போது அவருக்கு வானியலில் ஆர்வம் ஏற்பட்டது. பள்ளிப் படிப்பு முடிந்ததும், இவர் அடிலெய்டே பல்கலைக்கழகத்தில் அறிவியல் இளவல் பட்டப் படிப்பில் சேர்ந்து வானியற்பியலில் இளவல் பட்ட்த்தைப் பெற்றார். பிறகு இவர் காபெரா சென்று ஆத்திரேலியத் தேசியப் பல்கலைக்கழகத்தில் வானியற்பியல் முனைவர் ஆய்வில் ஈடுபட்டு 2002 இல் முனைவர் பட்டத்தைப் பெற்றார். இவர் 2001 இல் சிறிது காலம் அமெரிக்காவில் ஜான் ஆப்கின்சு பலகலைக்கழகத்தில் வருகைதரு அறிஞராகப் பணியாற்றினார். இப்போது இவர் "வானியற்பியல் இதழில் (The Astrophysical Journal)", " விண்மீன்வெடிப்பு பால்வெளிகளின் கோட்பாட்டு கணிதவியல் படிமம் (Theoretical Modeling of Starburst Galaxies)" பற்றிய ஆய்வுக் கட்டுரையை பிறரோடு இணைந்து வெளிடயிட்டார். இது 2016 வரை மிகவும் அடிக்கடி சான்றுகாட்டப்படும் கட்டுரையாகத் திகழ்கிறது.

முனைவர் பட்டம் முடித்த்தும், இவர் போசுட்டனைல் உள்ள ஆர்வார்டு சுமித்சோனிய வானியற்பியல் மைய CfA ஆய்வு நல்கை பெற்று அங்கு விண்மீன்களின் உருவாக்கமும் படிமலர்ச்சியும் குறித்து ஆய்வு செய்தார். இந்த ஆய்வில் இவரது வழிகாட்டிகளில் ஒருவராக மார்கரெட் கெல்லரும் இருந்தார். இவருக்கு 2004 இல் அபுள் முதுமுனைவர் பட்ட ஆய்வுநல்கையும் கிடைத்தது. பிறகு இவர் அவாயில் உள்ள அவாய்ப் பல்கலைக்கழக வானியல் நிறுவனத்தில் 2005 இல் இருந்து பணியைத் தொடர்ந்தார். அபுள் தொலைநோக்கி நோக்கீட்டுப் படிமங்களை மீளாய்வு செய்து 9.3 மில்லியன் ஒளியாண்டுகள் தொலைவில் அமைந்த பால்வெளியை இனங்கண்ட குழுவில் கியூவ்லியும் இணைந்து பணியாற்றினார். பின்னர் இவர் மவுனா கீயில் உள்ள கெக் வான்காணகத்தில் இப்பால்வெளி உட்பட்ட பிற பல்வேறு காலகட்ட பால்வெளிகளின் உயிரக வளிம உள்ளடக்கத் தரவுகளைப் பகுப்பாய்வு செய்தார். இந்த ஆய்வு பால்வெளிகளின் படிமலர்ச்சியைப் புரிந்துகள்ள உதவியது. இவர் இந்த ஆய்வுக்காக 2005 இல் வானியலுக்கான ஆன்னி ஜம்ப் கெனான் விருதைப் பெற்றார். மேலும் இவரது பணியின் தகைமைக்காக 2008 இல் இவர் அமெரிக்க வானியல் கழகத்தின் வானியலுக்கான நியூட்டன் இலேசி பரிசும் வழங்கப்பட்டார். இப்பரிசு இவருக்கு "பால்வெளிகளின் இயல்புகள் அவை எவ்வளவு காலத்துக்கு முன்பு தோன்றியன என்பதைப் பொறுத்து வேறுபடுதலைக் குறித்த ஆய்வுக்காக வழங்கப்பட்டது". இவர் தன் ஆய்வில் பழைய, புதிய பால்வெளிகளின் இயல்புகளை ஆய்வு செய்தார். இந்த ஆய்வில், உயிரகச் செறிவு, விண்மீன் ஆக்கவீதம், பால்வெளிக்கருவின் பான்மைகள் ஆகியன அடங்கும்.

இவர் 2011 இல் ஆத்திரேலியாவுக்கு ஆத்திரேலியத் தேசியப் பல்கலைக்கழகத்தின் வானியல், வானியற்பியல் துறையின் ஆராய்ச்சிப் பள்ளிப் பேராசிரியராகத் திரும்பினார்.

இவர் 2014 இல் ஆத்திரேலிய அறிவியல் கல்விக்கழக ஆய்வுறுப்பினராகத் தேர்வு செய்யப்பட்டார்.

இவர் 2001 இல் கான்பெராவில் போசுட்டனுக்குச் செல்வதற்கு முன்பு உரூபனை மணந்தார். They have a son (born 2008) and a daughter (born 2011), both born when she was living and working in Hawai'i.



</doc>
<doc id="409921" url="https://ta.wikipedia.org/wiki?curid=409921" title="வங்காள வரலாறு">
வங்காள வரலாறு

வங்காள வரலாறு (History of Bengal) என்பது வங்காள மொழி பேசும், தற்கால கிழக்கு இந்திய மாநிலமான மேற்கு வங்காளம் மற்றும் வங்காள தேசம் உள்ளிட்ட வங்காளப் பகுதியின் வரலாறுகளை குறிக்கும். வங்காளத்தின் நாகரீகம் 4,000 ஆண்டுகளுக்கு முற்பட்டதாகும். தாலமியின் (கி பி 90 – 168), குறிப்புகளின் படி, கங்காரிதாய் இராச்சியம், கங்கை ஆற்றின் நீர் ஐந்து முகத்துவாரங்கள் வழியாக வங்காள விரிகுடாவில் கலக்குமிடமான தற்கால சிட்டகாங் கடற்கரையை ஒட்டி இருந்ததாகக் குறிப்பிடுகிறார். பிற வரலாற்று ஆசிரியர்கள், தற்கால மேற்கு வங்காளத்தில், கங்கை ஆறு வங்காள விரிகுடாவில் கலக்குமிடத்தில் இருந்ததாக கூறுகின்றனர். இந்து சமயம் மற்றும் பௌத்த சமயம் வங்காளத்தில் தங்களது ஆதிக்கத்தை செலுத்தியது.

தென்கிழக்கு ஆசியா, பாரசீகம், அரேபியா மற்றும் மத்தியத்தரைக் கடல் நாடுகளான அனதோலியா, பண்டைய கிரேக்கம், உரோமானிய நாடுகளுடன், வங்காளம் மஸ்லின் துணி வணிகம் மேற்கொண்டிருந்தது. மௌரியப் பேரரசு மற்றும் குப்தப் பேரரசின் கீழ் வங்காளம் ஒரு மாகாணமாக விளங்கியது. 

கௌடப் பேரரசு (கிபி 590 – 626), பாலப் பேரரசு (கிபி 8 - 12ம் நூற்றாண்டு), காம்போஜ பால வம்சம் (கிபி 10 - 11ம் நூற்றாண்டு), ஹரிகேள இராச்சியம் (கிபி 10 - 11ம் நூற்றாண்டு), சென் பேரரசு (கிபி 1070– 1230), தேவா பேரரசு (கிபி 12 - 13ம் நூற்றாண்டு) வங்காளத்தை ஆண்ட காலத்தில், வங்காள மொழி, வங்காள எழுத்துமுறை, இலக்கியம், இசை, கலை மற்றும் கட்டிடக்கலை வளர்ந்தது. 
13ம் நூற்றாண்டு முதல் வங்காளத்தின் நிலப்பரப்புகள் இசுலாமிய சுல்தான்கள், இந்து மன்னர்கள் மற்றும் பெருநிலக்கிழார்களின் கீழ் சென்றது. வரலாற்றின் மத்திய காலத்திலும், நவீன காலத்திலும் வங்காளம், குறுநில மன்னர்களால் ஆளப்பட்டது.

கிபி 16 - 17ம் நூற்றாண்டுகளில் வங்காளத்தின் கழிமுகத்துவாரப் பகுதிகளை, 12 இராஜபுத்திர இசுலாமிய நிழக்கிழார்கள் ஆண்டனர். 

வங்காளம், முகலாயர் ஆட்சியில் இருந்த போது, அரசு கருவூலத்தின் 50% நிலவரி வங்காள மாகாணத்திலிருந்து கிடைத்தது. வங்காளத்தில் நெல், கரும்பு, மஸ்லின் துணி, சணல் நூல் மற்றும் சணல் பொருட்கள் மற்றும் கப்பல் கட்டும் தொழில்கள் சிறப்பாக நடைபெற்றது. வங்காளத்தின் தலைநகரம் டாக்கா, பத்து இலட்சம் மக்கள்தொகைக்கு மேல் கொண்டிருந்தது. முகலாயப் பேரரசின் வீழ்ச்சிக்குப் பின், வங்காளம், படிப்படியாக, இசுலாமிய வங்காள நவாபுகளின் பிடியில் சென்றது. பின்னர் மராத்தியப் பேரரசினர் வங்காள நவாபுகளிடமிருந்து, வங்காளத்தின் மேற்கு பகுதிகளையும், தெற்கு பகுதிகளையும் கைப்பற்றினர். 

கிபி 18ம் நூற்றாண்டில், பிரித்தானிய கிழக்கிந்தியக் கம்பனிப் படைகளுக்கும், வங்காள நவாபு படைகளுக்கும் இடையே நடைபெற்ற பக்சார் சண்டை மற்றும் பிளாசி சண்டைகளின் முடிவில், கிபி 1793ல் வங்காளத்தின் பெரும்பகுதிகளைப் பிரித்தானியக் கிழக்கிந்திய கம்பெனியினர் கைப்பற்றினர். கொல்கத்தா நகரம் பிரித்தானிய இந்தியாவின் தலைநகரமாக விளங்கியது. வங்காளத்தில் பருத்தி மற்றும் பட்டுத் துணி ஆலைகள் மற்றும் சணல் ஆலைகள் பெருகியதால், இங்கிலாந்தில் தொழிற்புரட்சி வேகம் கொண்டது. 
ஜவுளித் துறையில் பிரித்தானியர்கள் கொண்டு வந்த நவீன நெசவாலைகளாலும்; மழையின்றி ஏற்பட்ட உணவுப் பஞ்சங்களாலும், பல இலட்ச வங்காள மக்கள் தங்களது பரம்பரை நெசவுத் தொழிலை இழந்ததுடன், பட்டினி கிடந்து இறந்தனர். 

பிரித்தானியர்கள் ஆட்சியில் வங்காளத்தில் கல்வி, அறிவியல், கலைகள் பெருகியது. ஆங்கிலம் கற்ற வங்காளிகள் நடுவில் இந்திய விடுதலை போராட்ட உணர்வு பெருகியது. 15 ஆகஸ்டு 1947 அன்று இந்தியப் பிரிவினையின் போது, வங்காளத்தின், இந்துக்கள் அதிகமுள்ள பகுதியான வங்காளத்தின் மேற்கு பகுதியான மேற்கு வங்காளத்தை இந்தியாவுடன் இணைத்தனர். இசுலாமியர்கள் அதிகம் வாழும் கிழக்கு வங்காளத்தைப் பாகிஸ்தான் நாட்டுடன் இணைத்து கிழக்கு பாகிஸ்தான் எனப்பெயரிட்டனர். 

1971ல் தனி நாடு கோரும் கிழக்கு பாகிஸ்தான் மக்கள், இந்தியாவின் உதவியுடன், பாகிஸ்தானிடம் போராடி விடுதலைப் பெற்றது. கிழக்கு வங்காளம் எனும் கிழக்கு பாகிஸ்தானுக்கு வங்காளதேசம் எனப்பெயரிடப்பட்டது.

20,000 ஆண்டுகளுக்கு முந்தைய கற்காலத்திய தொல்பொருட்கள் வங்காளத்தில் நடைபெற்ற அகழாய்வில் கண்டறியப்பட்டுள்ளது.4,000 ஆண்டுகளுக்கு முன்னர், செப்புக் காலத்தில், வங்காளத்தில் அதிக குடியேற்றங்கள் நடைபெற்றது. வங்காளத்தில் முதலில், இந்திய-ஆரிய மொழிகள் அல்லாத, ஆஸ்டிரிக் மொழி மற்றும் ஆஸ்டிரிக்-ஆசிய மொழிகளான தற்கால சந்தாளி மொழி, பில் மொழி, கோலி மொழி, புலிந்த மொழி, சபாரா மொழி மற்றும் திபெத்திய-பர்மிய மொழிகள் பேசிய பழங்குடிகள் வாழ்ந்தனர். 

1960 நடைபெற்ற தொல்லியல் அகழாய்வுகளின் படி, கிமு முதல் ஆயிரமாண்டில் வங்காளத்தில் பண்பாடு மற்றும் நாகரீகம் செழித்திருந்தது.

மகாபாரத இதிகாசத்திலும், பாகவத புராணத்திலும், பரத கண்டத்தின் கிழக்குப் பகுதியான வங்காளப் பகுதியை ஆண்ட பண்டைய வங்க நாடு, பௌண்டர நாடு, சுக்மா நாடு, அங்க நாடுகளையும் குறித்துள்ளது. 

மேலும் மகதப் பேரரசன் ஜராசந்தன் ஆட்சியில் வங்காளம் இருந்தது. பாகவத புராணம் கூறும் ஜராசந்தனின் கூட்டாளி, பௌண்டர நாட்டு மன்னர் பௌண்டரக வாசுதேவன், கிருஷ்ணரைப் போன்று வேடம் தரித்து கிருஷ்ணரை கடும் பகைவனாக கருதினார். 

வங்காள தேசத்தின் மகஸ்தங்கர் தொல்லியல் களம், கிமு 700 ஆண்டிற்கு முந்தைய பௌண்டர நாட்டு தலைநகரமாக கருதப்படுகிறது. 
முதன் முதலாக வங்காளம், நந்தர்கள் ஆட்சியின் போது, ஆரியர்களின் ஆட்சியின் கீழ் வந்தது. 

வங்காளிகள் தென்கிழக்காசியாவின், குறிப்பாக ஜாவா, சுமத்திரா, சயாம் (தாய்லாந்து) போன்ற நாடுகளுடன் வணிகத் தொடர்பு கொண்டிருந்தனர்.

மகாவம்சம் நூலின் படி, வங்க நாட்டு இளவரசன் விஜயன், கிமு 544ல் தற்கால இலங்கையைக் கைப்பற்றிதாகக் கூறுகிறது. 

வங்க மொழி பேசும் மக்கள் தற்கால மலேசியா, தாய்லாந்து, கம்போடியா போன்ற நாடுகளில் குடியேறினார்கள்.

பண்டைய பரத கண்டத்தின் கிழக்கில் கங்காரிதாய் இராச்சியம், கங்கை ஆற்றின் கழிமுகத்தில் இருந்ததை, பண்டைய கிரேக்க-ரோமானிய வரலாற்று ஆசிரியர்கள் ஆவணப்படுத்தியுள்ளனர்.

கங்காரிதாய் இராச்சியத்தின் தலைநகரம், தற்கால கோபால்கஞ்ச் என தொல்லியல் அறிஞர்கள் குறிப்பிடுகிறார்கள். மெகஸ்தனிஸ் எழுதிய இண்டிகா நூலில், கங்காரிதாய் இராச்சியம் பெரும் தரைப்படையும், தேர்ப்படையும், யானைப்படையும் கொண்டிருந்தன எனக் குறிப்பிட்டுள்ளது. 
கங்காரிதாய் இராச்சியம், கிரேக்க, உரோமானிய, எகிப்து போன்ற நாடுகளுடன் கடல் வழி வணிகம் செய்தது. 

இரண்டாவது குப்தப் பேரரசர், சமுத்திரகுப்தர் வங்காளத்தை கைப்பற்றுவதற்கு முன்னர், வங்காளம், "புஷ்கர்ணா இராச்சியம்" மற்றும் சமதாத என இரண்டாக பிரிக்கப்பட்டிருந்தது.

சந்திர வம்சம் (கிபி 100 - 250), சமதாத இராச்சியம் (கிபி 300 - ?),
கௌடப் பேரரசு (கிபி 590 – 626), பாலப் பேரரசு (கிபி 8 - 12ம் நூற்றாண்டு), காம்போஜ பால வம்சம் (கிபி 10 - 11ம் நூற்றாண்டு), சென் பேரரசு (கிபி 1070– 1230) மற்றும் தேவா பேரரசுகள் (கிபி 12 - 13ம் நூற்றாண்டு) வங்காளத்தை ஆண்டது. 

கிபி 6ம் நூற்றாண்டில் குப்தப் பேரரசின் வீழ்ச்சியின் போது, வங்காளம் வங்க நாடு, சமதாத இராச்சியம் மற்றும் ஹரிகேள இராச்சியம் எனப் பலவாறாக பிரிந்திருந்தது. 

மேற்கு வங்காளப் பகுதியில் கௌடப் பேரரசினர் கர்ணசுவர்ணா எனும் தற்கால முர்சிதாபாத்தை தலைநகராகக் கொண்டு ஆண்டனர். குப்தப் பேரரசில் சிற்றரசான இருந்த சசாங்கன் தன்னாட்சியுடன், வங்க நாடு மற்றும் சமதாத நாடுகளை ஒருங்கிணைத்து ஆண்டான். 

வட இந்தியாவை ஆண்ட அர்சவர்தனரின் ஆட்சியில், சசாங்கனின் கௌடப் பேரரசு வீழ்ச்சியுற்றது.

மேற்கு வங்காளத்தின் பாங்குராவின் விஷ்ணுபூர் மல்லபூமி இராச்சிய மன்னர்கள் தற்கால ஜார்கண்ட் மாநிலத்தின் தென்கிழக்குப் பகுதிகள் மற்றும் மேற்கு வங்காளத்தின் தெற்குப் பகுதிகளையும் ஆட்சி செய்தவர்கள். 

கிபி 7ம் நூற்றாண்டு முதல் 19ம நூற்றாண்டு வரை விஷ்ணுபூர் மல்லபூமி இராச்சியம் ஏற்ற இறக்கங்களுடன் மல்லபூமியை ஆண்டது. மல்லபூமி இராச்சியத்தின் சுடுமண் கோயில்கள் புகழ்பெற்றது. 

பாலப் பேரரசு (750–1120) வஜ்ஜிராயனம் மற்றும் மகாயான பௌத்தத்தை பின்பற்றிய இராச்சியம் ஆகும். பாலப் பேரரசை நிறுவிய ஆட்சியாளர் முதலாம் கோபாலன் (750–770) ஆவர். 

நான்கு நூற்றாண்டுகள் ஆண்ட பாலப் பேரரசினர் பின்னர் வீழ்ச்சி கண்டனர். நாளந்தா மற்றும் விக்கிரமசீலா பௌத்தக் கல்வி நிறுவனங்களுக்கு நிதியுதவி வழங்கி ஆதரித்தனர். தற்கால வங்க தேசத்தில் சோமபுரம் மகாவிகாரையை, பாலப் பேரரசர் தர்மபாலன் நிறுவினார். 

பாலப் பேரரசு தர்மபாலன் (770–810) மற்றும் தேவபாலன் (810–850) காலத்தில் ஆட்சிப் பரப்பிலும், செல்வத்திலும் உயர்ந்து காணப்பட்டது. பாலப் பேரரசர் அதர்மபாலன், வட இந்தியாவின் தற்கால பிகார் மற்றும் உத்தரப் பிரதேசம் பகுதிகளை கைப்பற்றி பேரரசை விரிவாக்கினார். தர்மபாலருக்கு பின் அரியணை ஏறிய தேவபாலர், தற்கால அசாம் மற்றும் தற்கால ஒடிசாவின் உத்கலப் பகுதியை கைப்பற்றினார். 

பாலப் பேரரசர் மகிபாலா (கிபி 988 -1038) ஆட்சிக் காலத்தில், சாளுக்கியர் மற்றும் சோழ மன்னர் முதாலம் இராஜேந்திர சோழனின் வடக்கு படையெடுப்பை தற்காலிகமாக தடுத்து நிறுத்தினார். 

பாலப் பேரரசர் இராமபாலன் (1077–1130) கோசலம், தற்கால அசாம் மற்றும் ஒடிசாவின் பெரும் பகுதிகளை கைப்பற்றி பாலப் பேரரசை விரிவுபடுத்தினார். 

கீழைக் கங்கர்களின் (1078–1434) கலிங்க மன்னர் அனங்கபீமன் சோழ கங்க தேவன், பாலப் பேரரசர் இராமபாலனை வென்று, தெற்கு வங்காளம், கோசலம் மற்றும் உத்கலப் பகுதிகளைப் கைப்பற்றினார். சோழப் பேரரசர் முதலாம் குலோத்துங்க சோழன் (கிபி 1070 - 1120), கங்கை ஆறு வரை படையெடுத்து, கலிங்கத்தை வென்றார். கலிங்கத்தின் கஜபதிகள் (கிபி 1434 - 1541) தெற்கு வங்காளத்தை கைப்பற்றினர்.

சோழர்கள் கிபி 1021 மற்றும் 1023களிலும் பாலப் பேரரசு மீது படையெடுத்தனர். சாளுக்கியப் பேரரசர்]] விக்கிரமாதித்தனின் தொடர் படையெடுப்புகளால் பாலப் பேரரசு வீழ்ச்சியடைந்து கொண்டிருந்த காலத்தில், வங்காளத்தில் சென் பேரரசு (கிபி 107கிபி 1230) 
வளரத்துவங்கியது. 

சந்திர வம்சத்தவர்கள், ஹரிகேள இராச்சியம், சமதாத இராச்சியம் மற்றும் வங்க நாடு மற்றும் காமரூபம் பகுதிகளை, கிபி 900 முதல் 1050 முடிய 150 ஆண்டுகள் ஆட்சி செய்த அரச குலமாகும்.

பௌத்த சமய பாலப் பேரரசுக்கு பின், கிபி 12ம் நூற்றாண்டில் வங்காளத்தை ஒரு குடையின் கீழ் ஆண்ட, சேனா பேரரசினர் தென்னிந்தியாவின் கர்நாடகா பகுதியைச் சேர்ந்தவர்கள். இவர்கள் இந்து சமயம் மற்றும் சமசுகிருத மொழியை ஆதரித்தனர்.

இந்து சமய தேவா பேரரசினர் கிழக்கு வங்காளத்தை கிபி 12 - 13ம் நூற்றாண்டுகளில் ஆண்டனர்.

கிபி 1202ல் தில்லி சுல்தான் பக்தியார் கில்ஜி பிகார் மற்றும் வங்காளப் பகுதிகளை கைப்பற்ற முயன்றார். ஆனால் சென் பேரரசின் படைகளால் தோற்கடிக்கப்பட்டார். பின்னர் 14ம் நூற்றாண்டில் வங்காளத்தை, தில்லி சுல்தான்களின் கீழ், வங்காள நவாபு இலியாஸ் சாகி வம்சத்தினர் (கிபி 1342 - 1487) மற்றும் உசைன் சாகி வம்சத்தினர் (கிபி 1494 –1538) ஆண்டனர்.

கிபி 1540ல் முகலாயப் பேரரசர் உமாயுனை வென்று, தில்லி பேரரசர் ஆன ஆப்கானிய சேர் சா சூரி, தற்கால வங்காளதேசத்தின் நாராயண்கஞ்ச் மற்றும் தற்கால பாகிஸ்தானின் பெசாவர் நகரத்தையும் இணைக்கும் பெரும் தலைநெடுஞ்சாலையை அமைத்தார். செர்ஷா சூரி இறந்த பின், கிபி 1554ல் உமாயூன், லாகூர் மற்றும் தில்லி பகுதிகளை கைப்பற்றி மீண்டும் முகலாய அரசை அமைத்தார்.
கிபி 1556ல் உமாயூன் இறக்கவே, இந்துப் படைத்தலைவரான ஹெமு என்ற ஹேம சந்திர விக்கிரமாத்தியன் தில்லியைக் கைப்பற்றி 7 அக்டோபர் 1556 - 5 நவம்பர் 1556 முடிய ஆண்டார். 

5 நவம்பர் 1556இல் நடைபெற்ற இரண்டாம் பானிபட் போரில்
தில்லி பேரரசர் ஹெமுவின் படைகளுக்கும், அக்பரின் போர்ப்படைகளுக்கும் இடையே, 5 நவம்பர் 1556இல் நடைபெற்ற இரண்டாம் பானிபட் போரில் அக்பர் வென்றார்.

தில்லி முகலாயப் பேரரசர் அக்பர், கிபி 1576ல் வங்காள கரணி ஆட்சியாளர்களை வென்றதால், வங்காளம், முகலாயப் பேரரசின் ஒரு மாகாணமானது. முகலாயப் பேரரசின் கீழ், வங்காள மாகாணம் கிபி 1575 முதல் 1717 முடிய முர்சிதாபாத் வங்காள நவாபுகள் ஆண்டனர். 

வங்காள நவாபுகள், சந்தன்நகரில் வணிக மையத்தை நிறுவ, கிபி 1673ல் பிரெஞ்சுக் கிழக்கிந்தியக் கம்பனிக்கு அனுமதியளித்தனர். மேலும் கிபி 1690ல் கொல்கத்தாவில் வணிக மையத்தை நிறுவ பிரித்தானிய கிழக்கிந்தியக் கம்பனிக்கு அனுமதி வழங்கினர். 

முகலாயப் பேரரசின் கிழக்கு வங்காளத்தில் இசுலாமியர்களின் மக்கள்தொகையும், மேற்கு வங்காளத்தில் இந்துக்கள் மக்கள்தொகையும் கூடியது. வங்காளத்தில் மஸ்லின் துணி நெசவாலைகள், சணல் ஆலைகள் மற்றும் கப்பல் கட்டும் தொழில்கள் செழித்தது. வங்காளத்தின் தலைநகராக டாக்கா நகரம் விளங்கியது.
பட்டுப் புழு வளர்ப்பு மற்றும் பட்டு நூல் உற்பத்தி கூடியதால், பட்டுத் துணிகள் பெருமளவில் உற்பத்தி செய்யப்பட்டது. 

வங்காளத்தின் நெல், கரும்பு, பட்டு, பருத்தி, சணல், உப்பு, முத்துக்கள், அபின் உற்பத்தி கூடியதால், முகலாயப் பேரரசு பொருளாதரத்தில் தன்னிறைவு பெற்றதுடன், பல ஐரோப்பிய நாடுகளுக்கும் ஏற்றுமதி செய்யப்பட்டது. வங்காளத்தில் கப்பல் கட்டும் தொழில் வளர்ச்சியடைந்தது.

முகலாயப் பேரரசு காலத்தில் வங்காளத்தில் தன்னாட்சியுடன் ஜெஸ்சூர் , பர்துவான், கூச் பிகார், பர்சூட் இராச்சியஙகளை பல இந்து சமய மன்னர்கள் ஆண்டனர். 

முகலாயப் பேரரசின் கீழ், முர்சிதாபாத் நகரத்தை தலைநகராகக் கொண்ட வங்காள நவாபுகள், தற்கால மேற்கு வங்காளம், வங்காளதேசம், பிகார் மற்றும் ஒடிசா பகுதிகளின் ஆளுநர்களாக இருந்தனர். அவுரங்கசீப்ப்பின் மறைவிற்குப் பின்னர் வங்காள நவாபுகள் 1717 முதல் 1757 முடிய தன்னாட்சியுடன் ஆண்டனர். 18ம் நூற்றாண்டின் இறுதியில் வங்காள நவாபுகள், மராத்தியப் பேரரசு மற்றும் பிரித்தானிய கிழக்கிந்தியக் கம்பனிப் படைகளுடன் நடைபெற்ற பிளாசி சண்டை மற்றும் பக்சார் சண்டையில் வங்காளத்தை இழந்தனர். 

18ம் நூற்றாண்டின் முற்பகுதியில் மராத்தியப் பேரரசின் படைத்தலைவர் ரங்கோஜி போன்சுலே, வங்காளத்தின் மீது படையெடுத்து, ஒடிசா மற்றும் வங்காளத்தின் தெற்கு பகுதிகளை கைப்பற்றினார்.

பிரித்தானிய கிழக்கிந்திய கம்பனியினர் கொல்கத்தாவில் உள்ள வில்லியம் கோட்டையை வலுப்படுத்திக் கொண்டிருந்த நேரத்தில், பிரெஞ்ச் கிழக்கிந்திய கம்பெனியரின் தூண்டுதலின் பேரில், வங்காள நவாபு சிராச் உத் தவ்லா, ஆங்கிலேயர்கள் மீது படையெடுத்தார். ராபர்ட் கிளைவ் தலைமையிலான ஆங்கிலேயப் படைகள் மற்றும் உள்ளூர் கூட்டாளி படைகளின் உதவியுடன், மார்ச் 1757ல் சந்தன்நகரைக் கைப்பற்றினர். மேலும் 23 சூன் 1757 அன்று நடைபெற்ற பிளாசி சண்டையில், ஆங்கிலேயர்கள், வங்காள நவாப்பை தோற்கடித்தனர். பின்னர் முர்சிதாபாத்தில் வங்காள நவாப் சிராச் உத் தவ்லாவை உள்ளூர் மக்களில் கொன்றதால், ஆங்கிலேயர்கள் தங்கள் ஆதரவு நபரை வங்காள நவாபை நியமித்தனர். மேலும் வங்காளத்தின் தெற்கு பகுதிகள் முழுவதும் ஆங்கிலேயர்களின் கீழ் வந்ததது.

பிரெஞ்ச் கிழக்கிந்திய கம்பெனியினர் 1763ல் மீண்டும் சந்தன்நகரை கைப்பற்றினர்.

முகலாயப் பேரரசர் ஷா ஆலம் II காலத்தில் ஆங்கிலேயர்களுடன், கிபி 1765ல் நடைபெற்ற பக்சார் சண்டையில் ஆங்கிலேயர்கள் வென்றனர். தில்லி முகலாயப் பேரரசின் தோல்விக்குப் பின்னர், இந்தியாவின் பண்பாட்டுத் தலைநகரமாக கொல்கத்தா விளங்கியது.

கிழக்கிந்தியக் கம்பெனி ஆட்சி மற்றும் பிரித்தானிய இந்தியாவின் ஆட்சியின் போது, வங்காள மாகாணத்தில், 1770 பஞ்சம் மற்றும் 1943 பஞ்சம்|பஞ்சங்களால் வங்காளத்தின் மூன்றில் ஒரு பகுதி மக்கள் உணவின்றி இறந்தனர். 

இந்தியாவில் கம்பெனி ஆட்சியின் போது நடைபெற்ற 1857 சிப்பாய்க் கிளர்ச்சியாலும், நிதி நெருக்கடியாலும் பிரித்தானியக் கிழக்கிந்திய கம்பெனி 1858ல் மூடப்பட்டது. பிரித்தானிய இந்தியா காலனியாதிக்க நிர்வாகம், பிரித்தானிய அரசால் நியமிக்கப்பட்ட வைஸ்ராய் மூலம் நிர்வகிக்கப்பட்டது. ஐக்கிய இராச்சியத்தின் விக்டோரியா மகாராணி, பிரித்தானிய இந்தியாவின் மகாராணியாகவும் அழைக்கப்பட்டார். 

வங்காள மாகாணத்தின் தலைமை ஆளுநர் வாரன் ஹேஸ்டிங்ஸ் (1772-1785), இராணுவம், காவல் துறை, வருவாய்த் துறைகள் மற்றும் நீதிமன்றங்கள் கொண்ட நிர்வாகக் கட்டமைப்பை நிறுவினார். 

1835ல் கொல்கத்தா மருத்துவக் கல்லூரி, 1857ல் கொல்கத்தா பல்கலைக்கழகம், 1862ல் கல்கத்தா உயர் நீதிமன்றம் நிறுவப்பட்டது. 

1905ல் வைஸ்ராய் கர்சன் பிரபு, வங்காள மாகாணத்தை நிர்வாக வசதிக்காக, மேற்கு வங்காளம் மற்றும் கிழக்கு வங்காளம் மற்றும் அசாம் என இரண்டு மாகாணங்களாகப் வங்காளத்தை பிரிவினை செய்யப்பட்டது. 
புதிய மேற்கு வங்காள மாகாணத்தில் தற்கால மேற்கு வங்காளம், பிகார், ஜார்கண்ட் மற்றும் ஒடிசா மாநிலங்கள் இருந்தது. மேற்கு வங்காளத்தின் தலைநகராக கொல்கத்தா செயல்பட்டது. 
புதிய கிழக்கு வங்காளம் மற்றும் அசாம் மாகாணத்தில் தற்கால வங்காளதேசம் மற்றும் அசாம் உள்ளிட்ட வடகிழக்கு இந்திய மாநிலங்களைக் கொண்டிருந்தது. கிழக்கு வங்காளத்தின் தலைநகரமாக டாக்கா நகரம் செயல்பட்டது. 1905 முதல் 1911 முடிய செயல்பட்ட இவ்விரண்டு வங்காளப் பிரிவினைக்கு மக்கள் நடுவில் கடும் எதிர்ப்பு கிளம்பியதல், புதிய வங்காள மாகாணங்களை கலைத்து விட்டு, 1912ல் வங்காள மொழி பேசும் பகுதிகளுடன் வங்காள மாகாணம் மீண்டும் நிறுவப்பட்டது. மேலும் தற்கால பிகார், ஜார்கண்ட் மற்றும் ஒடிசா பகுதிகளை இணைத்து பிகார் & ஒடிசா மாகாணம் நிறுவப்பட்டது பிரித்தானிய இந்தியாவின் தலைநகரம் கல்கத்தாவிலிருந்து 12 டிசம்பர் 1911 அன்று தில்லிக்கு மாற்றப்பட்டது. 

மாண்டேகு-செம்ஸ்போர்டு சீர்திருத்தங்களின் படி, 1921ல் வங்காள மாகாணத்தில் 140 இந்திய உறுப்பினர்கள் கொண்ட சட்டமன்றம் அமைக்கப்பட்டது. 

இரண்டாம் உலகப் போரின் போது 1943 வங்காளப் பஞ்சத்தில் 30 இலட்சம் மக்கள் பட்டினியால் இறந்தனர்.

கிபி 19 மற்றும் 20ம் நூற்றாண்டில், பிரித்தானிய இந்தியாவின் வங்காளத்தில் சமூகம், கல்வி, அரசியல், இலக்கியம், அறிவியல், சமயம் போன்ற துறைகளில் ஏற்பட்ட மறுமலர்ச்சியைக் குறிக்கும். வங்காள மறுமலர்ச்சிக்கு முக்கியப் பங்காற்றியவர்களில் இராசாராம் மோகன் ராய் (1775–1833), ஈஸ்வர சந்திர வித்யாசாகர் (1820 - 1891), பங்கிம் சந்திர சட்டர்ஜி (1838 – 1894), ஜகதீஷ் சந்திர போஸ் (1858 - 1937), சரத்சந்திர சட்டோபாத்யாயா (1876 – 1938), இரவீந்திரநாத் தாகூர் (1861–1941), விவேகானந்தர் (1863 - 1902), பக்திவேதாந்த சுவாமி பிரபுபாதா
ஆகியோர் குறிப்பிடத்தக்கவர்கள் ஆவர். 

இந்திய விடுதலை இயக்கத்திற்கு, வங்காளம் மிகப்பெரிய அளவில் பங்கு வகித்தது. ஆயுதமேந்திய அனுசீலன் சமித்தி மற்றும் யுகாந்தர் புரட்சி அமைப்புகள், பிரித்தானிய ஆட்சியாளர்களுக்கு எதிராக புரட்சி செய்தது. 

இந்திய விடுதலைப் போராட்டத்தில் பங்கெடுத்த முக்கிய வங்காளத் தலைவர்கள் சித்தரஞ்சன் தாஸ், சுரேந்திரநாத் பானர்ஜி, நேதாஜி சுபாஷ் சந்திர போஸ், பிபின் சந்திர பால், குதிராம் போஸ், பூபேந்திரநாத் தத்தர், சூரியா சென், சரோஜினி நாயுடு, அரவிந்தர், ராஷ் பிஹாரி போஸ், ஜத்தீந்திர நாத் தாஸ் ஆகியோர் குறிப்பிடத்தக்கவர்கள் ஆவர்.

 

பிரித்தானிய இந்தியாவின் ஆட்சியில் இந்தியத் தலைமை ஆளுநர் கர்சன் பிரபு, 1905ல் வங்காளத்தின் கிழக்குப் பகுதியை கிழக்கு வங்காளம் மற்றும் அசாம் என்றும், வங்காளத்தின் மேற்குப் பகுதியை ஒடிசாவுடன் கூடிய மேற்கு வங்காளம் என இரண்டாகப் பிரித்தார். இப்பிரிவினையை மக்கள் வலுவுடன் எதிர்த்தனர். இதனால் 1905ல் பிரிக்கப்பட்ட வங்காள மொழி பேசும் பகுதிகள் மீண்டும் 1912ல் ஒன்றிணைக்கப்பட்டது.

15 ஆகஸ்டு 1947ல் இந்திய விடுதலைக்குப் பின்னர் வங்காள மாகாணத்தை, இந்துக்கள் பெரும்பான்மை கொண்ட பகுதிகளை மேற்கு வங்காளம் என்றும், இசுலாமியர்கள் பெரும்பான்மை கொண்ட கிழக்கு வங்காளம் எனப் பிரிக்கப்பட்டது. 
இதனால் கிழக்கு வங்காளத்தில் இருந்த இலட்சக்கணக்கான இந்துக்கள், உடைமைகளை இழந்து, மேற்கு வங்காளம் மற்றும் திரிபுரா மாநிலங்களில் அகதிகளாக குடியேறினர். அதே போன்று பிகார், மேற்கு வங்கப் பகுதியில் இருந்த இசுலாமியர்கள் கிழக்கு வங்காளத்தை நோக்கிச் சென்றனர். பாகிஸ்தானின் கிழக்கு வங்காளப் பகுதிக்கு, 1955ல் கிழக்கு பாகிஸ்தான் எனப் பெயரிடப்பட்டது.

கிழக்கு வங்காளம் எனப்படும் கிழக்கு பாகிஸ்தான் மக்களுக்கு பாகிஸ்தான் அரசியலில் போதுமான அதிகாரம் வழங்கப்படாததாலும், உள்ளூர் வங்காள மொழிக்கு பதிலாக உருது மொழியை மக்கள் மீது திணிக்க முயன்றதாலும், பாகிஸ்தானிய ஆட்சியாளர்கள் மீது இசுலாமிய வங்காளிகள் மிகுந்த கோபத்துடன் இருந்தனர். 
1971ல் நடைபெற்ற வங்காளதேச விடுதலைப் போரில், வங்காள இசுலாமியர்கள் பெரும்பான்மையாக வாழும் கிழக்கு பாகிஸ்தான் பகுதி விடுதலை அடைந்தது. விடுதலை அடைந்த தங்கள் நாட்டிற்கு வங்காள தேசம் எனப்பெயரிட்டனர். சேக் முஜிபுர் ரகுமான் வங்காள தேசத்தின் முதல் குடியரசுத் தலைவர் ஆனார். தற்பொது சேக் முஜிபுர் ரகுமானின் மகள் சேக் அசீனா வங்காளதேசத்தின் பிரதம அமைச்சராக உள்ளார்.

இந்தியப் பிரிவினைக்கு பின்னர் இந்தியாவின் மேற்கு வங்காள மாநிலத்தில், இந்திய தேசிய காங்கிரசு கட்சி ஆட்சி, சூன் 1977 முடிய ஆட்சி செய்தது. இந்தியப் பொதுவுடமைக் கட்சியின் கூட்டணி அரசு, சூன் 1977 முதல் 13 மே 2011 முடிய 34 ஆண்டுகள் தொடர்ந்து மேற்கு வங்காளத்தை ஆண்டது. பின்னர் மம்தா பானர்ஜி தலைமையிலான அகில இந்திய திரிணாமுல் காங்கிரசு, 20 மே 2011 முதல் தற்போது வரை தொடர்ந்து ஆட்சியில் உள்ளது.





</doc>
<doc id="409933" url="https://ta.wikipedia.org/wiki?curid=409933" title="அம்பேத்கர் பல்கலைக்கழகம் தில்லி">
அம்பேத்கர் பல்கலைக்கழகம் தில்லி

அம்பேத்கர் பல்கலைக்கழகம் தில்லி ("Ambedkar University Delhi (அஃகுப்பெயர்:AUD)"; முந்தையப் பெயர்:"Bharat Ratna Dr. B. R. Ambedkar University") என்பது, இந்தியத் தலைநகரான தில்லி உள்ளது. இப்பல்கலைக் கழகம், சிறப்புரிமைப் பெற்றுள்ள, இந்திய ஒன்றியப் பகுதிகளில் ஒன்றான தில்லை அரசால், முழுநிதி உதவியால், உருவாக்கப் பட்டுள்ளது. The University is now declared eligible to receive Central Government Assistance. 2008 ஆம் ஆண்டு ஆகத்து மாதம் செயற்படத் தொடங்கியுள்ளது. இது தனித்து இயங்கும், பிற துணைநிலையில்லாப் பல்கலைக் கழகம் ஆகும். இதன் முதன்மை நோக்கம் இளநிலை, முதுநிலை பட்டங்களையும், அது சார்ந்த கல்வியையும் வளர்த்தல் ஆகும். இப்பல்கலைக் கழகம் தற்போது, நடுவண் அரசின் உதவிகளைப் பெற தகுதிப் பெற்றிருப்பாதாக அறிவிப்புச் செய்யப்பட்டுள்ளது. தேசிய மதிப்பீடு மற்றும் தரச்சான்று அவையால், இப்பல்கலைக் கழகம், 'ஏ' ("A") தகுதித்தரம் பெற்றுள்ளதாக அறிவிக்கப் பட்டுள்ளது.


</doc>
<doc id="409934" url="https://ta.wikipedia.org/wiki?curid=409934" title="சிராவந்தி சாய்நாத்">
சிராவந்தி சாய்நாத்

சிராவந்தி சாய்நாத் (Shravanthi Sainath) ஓர் இந்திய நடிகை மற்றும் நடனம் ஆடுபவராவார். இவர் 2012 ஆம் ஆண்டு வெளியான பையின் வரலாறு என்ற ஆங்கிலத் திரைப்படத்தின் மூலம் பிரபலமானார். பின்னர் 2018 ஆம் ஆண்டு வெளியாக இருக்கின்ற துருவ நட்சத்திரம் திரைப்படத்தில் நடித்துள்ளார். இவர் சில பாலிவுட் திரைப்படங்களிலும் நடித்துள்ளார்

சிராவந்தி சாய்நாத் சென்னையில் பிறந்தார். இவர் தன்னுடைய ஐந்து வயதில் நடனப் பள்ளிக்குச் சென்று நடனம் கற்றுக்கொண்டார். இவர் சனவரி 2014 அன்று இந்திய தொழிலதிபரான சமீர் பரத் ராம் என்பவரைத் திருமணம் செய்துக்கொண்டார். 


</doc>
<doc id="409942" url="https://ta.wikipedia.org/wiki?curid=409942" title="நெடுசாலை நடராஜ சுவாமி கோயில்">
நெடுசாலை நடராஜ சுவாமி கோயில்

நெடுசாலை நடராஜ சுவாமி கோயில் அல்லது நடனசாலை நடராஜ சுவாமி கோயில் என்பது தமிழ்நாட்டில் கிருஷ்ணகிரி மாவட்டம், நெடுசாலை என்னும் ஊரில் அமைந்துள்ள சிவன் கோயிலாகும். இக்க்கோயில் உள்ள ஊரின் பெயரான நெடுசாலை என்பது நடனசாலை என்பதின் திரிபாக கருதப்படுகிறது.

கோயிலானது மார்கண்டேய நதிக்கரையில் அமைந்துள்ளது. இக்கோயிலின் எதிரில் மார்கண்டேய நதி பாய்கிறது. மிகப்பழமையான இக்கோயிலில் பல கல்வெட்டுகள் காணப்படுகின்றன. இக்கோயில் ஐந்து நிலை இராசகோபுரத்துடன் உள்ளது. இராச கோபுரத்தையடுத்து மகாமண்டபம், அர்த்த மண்டபம், கருவறை போன்ற அமைப்புகளோடு அமைதியான அழகான கோயிலாக இது விளங்குகிறது. கோயில் கருவறையில் அழகான பெரிய லிங்க மூலவர் உள்ளார். கோயிலில் லிங்காயத்து முறைப்படி பூசைகள் நடக்கின்றன. 
கிருஷ்ணகிரி, ஒசூர் சாலையில் உள்ள குருபரபள்ளியில் இருந்து தீர்த்தம் செல்லும் சாலையில் 12 கி.மீ தொலைவில் நெடுசாலை என்ற கிராமத்தில் இக்கோயில் அமைந்துள்ளது.


</doc>
<doc id="409945" url="https://ta.wikipedia.org/wiki?curid=409945" title="விரித்திசையன் வரைகலை">
விரித்திசையன் வரைகலை

இவ்வகைக் கோப்புகளின் படங்களும், அவற்றின் இயல்புகளும், எக்ஸ்எம்எல் உரைக்கோப்புகளில் வரையறுக்கப் படுகின்றன. இதனால் இக்கோப்புகளில் தேடவும், உள்ளடக்கம் செய்யவும், படிவ நிரலாக்க மொழி, தரவுகளைச் சுருக்கியும் வைக்க முடியும். அதனால் இக்கோப்புகளை உரைத்தொகுப்பிகளிலும், அதைப்போலவே, வரைகலை மென்பொருள் மூலமும் திறந்து மாற்றத்தை ஏற்படுத்திக் கொள்ள முடியும்.

பெரும்பாலான புதிய உலாவிகளான, பயர் பாக்சு, இண்டர்நெட் எக்சுபுளோரர், கூகிள் குரோம், ஒபேரா, சபாரி, இசுப்பார்ட்டன் (உலாவி) போன்றவைகள், இவ்வகைக் கோப்புகளை எளிதாகவும், விரைவாகவும், தடையின்றியும் படத்தை வழங்குகின்றன.

விக்கிமீடியத்திட்டங்களில் பெரும்பாலான இவ்வகைக் கோப்புகள் ஒரு மொழியில் உருவாக்கப் பட்டு அது பன்மொழிகளுக்கு எளிதாக உரைத்தொகுப்பிகள் வழியே மாற்றப்படுகின்றன. மேலும், இவ்வகைக் கோப்புகளை உருவாக்க, இங்சுகேப்பு (Inkscape) என்ற கட்டற்ற மென்பொருள் பயன்பாட்டு அடிப்படையில் முதன்மைப் பெறுகிறது.


</doc>
<doc id="409951" url="https://ta.wikipedia.org/wiki?curid=409951" title="புதுவை 4 (நெல்)">
புதுவை 4 (நெல்)

பி ஒய்- 4 ("PY 4") (வேளாண் வழக்கு ஜவகர் ("Jawahar") எனப்படும் இந்த நெல் வகை, ஐ ஆர் 8 மற்றும் எச் 4 ("IR8 / H4") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1989 ஆம் ஆண்டு, இந்த நெல் இரகத்தை வெளியிடப்பட்டதாக அறியப்படுகிறது.

மத்திய, மற்றும் நீண்டகால நெற்பயிர்களில் ஒன்றான இது, 145 - 150 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற நீண்டகால நெற்பயிர்கள், சம்பா பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="410000" url="https://ta.wikipedia.org/wiki?curid=410000" title="ஒசூர் வன உயிரியல் சரணாலயம்">
ஒசூர் வன உயிரியல் சரணாலயம்

ஒசூர் வன உயிரியல் சரணாலயம் என்பது தமிழ்நாட்டின், கிருஷ்ணகிரி மாவட்டம், ஒசூர் காடுகளில் உள்ள வன உயிரினங்களைப் பாதுகாக்க அமைக்கப்பட்ட ஒரு உயிரியல் சரணாலயமாகும்.

ஒசூர் வனக்கோட்டத்தில் பல்வேறு வன விலங்குகள் வாழ்கின்றன. இவற்றைப் பாதுகாக்கும் வகையில் ஒசூர் வனக்கோட்டத்தில் உயிரியல் சரணாலயம் அமைக்கவேண்டுமென்று சமூக ஆர்வலர்கள் கோரிக்கை விடுத்து வந்தனர். இதன்படி 2014 ஆம் ஆண்டு ஒசூர் வன உயிரியல் சரணாலயம் உருவாக்குவது குறித்த அறிவிப்பு வெளியிடப்பட்டு, அதற்கான பணிகள் நடந்தன. அதன்படி ஒசூர் வனக்கோட்டத்தில் இருந்த மொத்தம் 1,50,000 ஹெக்டேர் பரப்பில், ஏறக்குறைய 47,000 ஹெக்டேர் வனப்பரப்பு தனியாக பிரிக்கப்பட்டு 2018 ஆம் ஆண்டு கிருட்டிணகிரி வனக்கோட்டமாக மாற்றப்பட்டது. மீதமுள்ள 1,03,000 ஹெக்டேர் பரப்பளவில் 50433 ஒசூர் வன உயிரியல் சரணாலயம் உருவாக்கபட்டுள்ளது. இந்த வன உயிரியல் சரணாலயமானது ஒரு குறிப்பிட்ட விலங்குகளுக்கு மட்டுமல்லாமல் அனைத்து வன விலங்குகளுக்குமான ஒரு சரணாலயமாக ஏற்படுத்தப்பட்டுள்ளது. 

இந்த உயிரியல் சரணாலமானது தேன்கனிக்கோட்டை, ஒசூர், அஞ்செட்டி, ஜவலகிரி ஆகிய நான்கு வனச்சரகங்களில் உள்ள 24 காப்புக்காடுகளைக் கொண்டுள்ளது. 
இந்த சரணாலயத்தில் 200 முதல் 250வரையிலான யானைகள் வசித்துவருகின்றன. மேலும் சிறுத்தைப்புலி, கரடி, மான், காட்டெருமை, முயல், மயில், காட்டுப்பன்றி, நரி, சாம்பல் சிற அணில், மலைப்பாம்பு, குரங்கு உள்ளிட்ட பல்வேறு வன விலங்குகள் வாழ்கின்றன. குறிப்பாக அஞ்செட்டி மற்றும் உரிகம் காப்புக்காடுகளில் சாதாரண அணிலைவிட உருவத்தில் பெரியதான சாம்பல் சிற அணில்கள் மிகுதியாக காணப்படுகின்றன. இந்த சரணாலயத்தில் மான்களில் புள்ளி மான், சாம்பல்நிற மான் உள்ளிட்ட நான்குவகை மானினங்கள் உள்ளன. மேலும் பலவகையான பட்டாம்பூச்சிகளும் உள்ளன. 
இந்த சரணாலயத்தில் வன விலங்குகளைப் பாதுகாக்கும் வகையில் 20க்கும் மேற்பட்ட வேட்டைத் தடுப்பு முகாம்கள் அமைக்கப்பட்டுள்ளன. இந்த முகாம்களில் 40 முதல் 50வரையிலான காவலர்கள் விலங்குகளைப் பாதுகாக்கும் பணியில் ஈடுபட்டு வருகின்றனர். 


</doc>
<doc id="410009" url="https://ta.wikipedia.org/wiki?curid=410009" title="குஜராத் சுல்தானகம்">
குஜராத் சுல்தானகம்

குஜராத் சுல்தானகம் (Gujarat Sultanate) தற்கால இந்தியாவின் குஜராத் மாநிலப் பகுதிகளை, கிபி 1407 முதல் 1573 முடிய ஆண்ட இசுலாமிய முடியாட்சி ஆகும்.

தில்லி சுல்தானகத்தை ஆண்ட முகமது ஷா துக்ளக் என்பவர், கிபி 1391ல் பதான் நகரத்தை தலைமையிடமாகக்கொண்ட குஜராத் பிரதேசத்தின் ஆளுநராக ஜாபர் கான் என்ற முதலாம் முசாபர் ஷாவை நியமித்தார். 

தைமூரின் படையெடுப்பால், தில்லி சுல்தானகம் வீழ்ச்சியடைந்த நேரத்தில், கிபி 1407ல் தில்லி சுல்தானகத்தின் குஜராத் ஆளுநர், குஜராத் சுல்தானகத்தை தன்னாட்சி கொண்ட அரசாக அறிவித்தார்.
முதலாம் முசாபர் ஷாவின் பேரன் முதலாம் அகமது ஷா 1411ல் அகமதாபாத் நகரத்தை நிறுவினார். அவரது வாரிசான இரண்டாம் முகமது ஷா, குஜராத்தின் இராசபுத்திர சிற்றரசர்களை அடக்கினார். சுல்தான் மகமது பேக்டாஆட்சியில் குஜராத் சுல்தானகம் செழிப்புடன் விளங்கியது.

இராசபுத்திரர்களை அடக்கி, தியூ கடற்கரையில் கப்பற்கடையை நிறுவினார். 1509ல் போர்த்துகேயர்கள், தியூ போரில், தியூவை குஜ்ராத் சுல்தான்களிடமிருந்து கைப்பற்றினர். 1526ல் குஜராத் சுல்தான் சிக்கந்தர் ஷா கொல்லப்பட்டதிலிருந்து, குஜராத் சுல்தானகம் வீழ்ச்சி கண்டது. 1535ல் முகலாயப் பேரரசர் உமாயூன் குஜராத் சுல்தானகத்தின் பெரும்பகுதிகளைக் கைப்பற்றினார். 

பின்னர் 1537ல் குஜராத் சுல்தான் "பகதூர் ஷா", போர்த்துகேயர்களால் கொல்லப்பட்டார். 

முகலாயப் பேரரசர் அக்பர், "மூன்றாம் முசாபர் ஷா"ஆட்சியின் போது, 1573ல் குஜ்ராத் சுல்தானகத்தை வென்று, முகலாயப் பேரரசில் இணைத்ததுடன் குஜராத் சுல்தானகத்தின் ஆட்சி முடிவுற்றது.





</doc>
<doc id="410011" url="https://ta.wikipedia.org/wiki?curid=410011" title="ஐசோபுரோப்பைல் பால்மிடேட்டு">
ஐசோபுரோப்பைல் பால்மிடேட்டு

ஐசோபுரோப்பைல் பால்மிடேட்டு "(isopropyl palmitate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். ஐசோபுரோப்பைல் ஆல்ககால் மற்றும் பால்மிட்டிக் அமிலம் ஆகியவற்றின் எசுத்தர் ஐசோபுரோப்பைல் பால்மிடேட்டு ஆகும் . இச்சேர்மத்தினுடைய அமைப்பு வாய்ப்பாடு CH3(CH2)14COOCH(CH3)2 என எழுதப்படுகிறது. தோலை மிருதுவாக்கவும், ஈரமாக்கவும், தடிப்பாக்கவும், இயக்கமற்றிருத்தலுக்கு எதிராகவும் இருக்கச் செய்யும் முகவராகவும் ஐசோபுரோப்பைல் பால்மிடேட்டு பயன்படுகிறது . 


</doc>
<doc id="410025" url="https://ta.wikipedia.org/wiki?curid=410025" title="புதுவை 5 (நெல்)">
புதுவை 5 (நெல்)

பி ஒய்- 5 ("PY 5") (வேளாண் வழக்கு அரவிந்தர் (" Aravindar") எனப்படும் இந்த நெல் வகை, சுவர்ணதன் மற்றும் என் எல் ஆர் - 9674 ("Swarnadhan x NLR 9674") போன்ற நெல் இரகங்களை இணைத்து உருவாக்கப்பட்ட புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 1994 ஆம் ஆண்டு, இந்த நெல் இரகத்தை வெளியிடப்பட்டதாக அறியப்படுகிறது.

குறுகியகால நெற்பயிர்களில் ஒன்றான இது, 100 - 105 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற குறுகியகால நெற்பயிர்கள், சொர்ணவாரி பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="410028" url="https://ta.wikipedia.org/wiki?curid=410028" title="கும்பகோணம் வள்ளலார் கல்வி அறநிலையம்">
கும்பகோணம் வள்ளலார் கல்வி அறநிலையம்

வள்ளலார் கல்வி அறநிலையம் எனபது தமிழ்நாட்டின், தஞ்சாவூர் மாவட்டம், கும்பகோணத்தில் ஆதரவு அற்றவர்களுக்காக செயல்படும் ஒரு மேல்நிலைப் பள்ளியாகும்.
1951ஆம் ஆண்டு கும்பகோணத்தில் ராமதாஸ் அண்ணா, பிச்சைமுத்து என்கிற நெய்க்கார அண்ணா மற்றும் அவரது நண்பர்களால் கும்பகோணம் சக்கரப் படித்துறையில் ஸ்ரீசண்முகானந்தா ஆசிரமம் என்ற ஆசிரமம் தொடங்கப்பட்டது. அதில் தாய் அல்லது தந்தை இல்லாத ஆதரவற்ற மாணவர்களுக்கு அடைக்கலம் கொடுக்கப்பட்டது. மாணவர்களின் எண்ணிக்கை அதிகரித்ததால், 1954இல் கும்பகோணம் கொட்டையூர் காவிரி ஆற்றின் கரைக்கு ஆசிரமம் இடம் மாறியது. இதன்பிறகு ராமதாசும் அவரது நன்பர்களும் சேர்ந்து ஆசிரமத்தில் தங்கியுள்ள மாணவர்களுக்கு கல்வி போதிப்பதற்காக வள்ளலார் கல்வி நிலையம் என்ற பாடசாலை தொடங்கினர். துவக்கக் கல்வியுடன் தொடங்கப்பட்ட இந்த கல்வி நிலையம், பின்னர் மேல்நிலைப் பள்ளியாக தரம் உயர்ந்தது. 2018 ஆண்டு காலக்கட்டத்தில் இங்கு 3,810 மாணவ, மாணவிகள் படித்துவருகின்றனர். இந்த ஆசிரமத்தில் படித்த பலர், பின்னர் இதே பள்ளியில் ஆசிரியராக பணியாற்றி வருகின்றனர்.


</doc>
<doc id="410060" url="https://ta.wikipedia.org/wiki?curid=410060" title="மீத்தைல் பென்டேனோயேட்டு">
மீத்தைல் பென்டேனோயேட்டு

மெத்தில் பென்டேனோயேட்டு "(Methyl pentanoate)" என்பது CHO என்ற வாய்ப்பாட்டைக் கொண்ட கரிம வேதியியல் சேர்மம் ஆகும். இச்சேர்மத்தை பொதுவாக மெத்தில் வேலரேட்டு என்ற பெயரால் அழைக்கிறார்கள். இது பென்டேனாயிக் அமிலத்தினுடைய மெத்தில் எசுத்தராகும். பழத்தின் சுவை மணத்தைக் கொண்டுள்ளது. 

மெத்தில் பென்டேனோயேட்டை நறுமணப் பொருட்களிலும் அழகு பராமரிப்பிலும், சோப்பு மற்றும் சலவைத் தொழிலில் வெளுப்பியாகவும் 0.1 – 1% அளவுகளில் பயன்படுத்தப்படுகிறது. 

99.5% தூய்மையான மெத்தில் பென்டேனோயேட்டு நெகிழிகள் தயாரிப்பில் நெகிழியாக்கியாக பயன்படுத்தப்படுகிறது. 


</doc>
<doc id="410064" url="https://ta.wikipedia.org/wiki?curid=410064" title="பாவியூர்">
பாவியூர்

பாவியூர் என்பது தமிழ்நாட்டின் நீலகிரி மாவட்டத்தில் உள்ள கோத்தகிரி வட்டத்தில் அமைந்துள்ள ஒரு மலைக் கிராமமாகும். பாவியூர் என்ற பெயரில் உள்ள "பாவி" என்ற சொல்லுக்கு குறும்பா மொழியில் கிணறு என்று பொருள்.

பாவியூரானது கோத்தகிரியில் இருந்து 15 கிலோமீட்டர் தொலைவில் உள்ள கீழ்கோத்தகிரியில் இருந்து, கரிக்கையூர் செல்லும் வழியில் பத்தாவது கிலோமீட்டரில் உள்ள கொண்டை ஊசி வளைவில் இருந்து பிரிந்து செல்லும் பாதையில் மூன்று கிலோமீட்டரில் உள்ளது. இந்தக் கிராமத்தில் மொத்தம் 130 ஆதிவாசிக் குடும்பங்கள் வசித்து வருகின்றன. இங்கு ஐந்தாவது வரையான ஆரம்பப்பள்ளி இருக்கிறது. மேற்கொண்டு படிக்க, கீழ் கோத்தகிரிக்கோ, மேல் கோத்தகிரிக்கோ செல்லவேண்டும். இந்த ஊர் மக்கள் காய்கறித் தோட்டம் பராமரிப்பது, தேனீ வளர்ப்பு, அருகில் உள்ள தேயிலைத் தோட்டங்களுக்கு வேலைக்குப் போவது ஆகிய வேலைகளில் ஈடுபடுகின்றனர்.


</doc>
<doc id="410065" url="https://ta.wikipedia.org/wiki?curid=410065" title="ஆர். தியாகராஜன்">
ஆர். தியாகராஜன்

ஆர். தியாகராஜன் என்பவர் ஒரு தமிழ்த்திரைப்பட இயக்குநராவார். இவர் "தேவர் பிலிம்ஸ்" சின்னப்ப தேவரின் மூத்த மருமகன் ஆவார். இவர் வெள்ளிக்கிழமை விரதம் படத்தில் இயக்குநராக அறிமுகமாகி தமிழ், தெலுங்கு, இந்தி ஆகிய மொழிகளில் 33 படங்களை இயக்கியுள்ளார். இவர் இயக்கிய அத்தனைப் படங்களும் தேவிர் பிலிம்ஸ் படங்களாகும். இவர் உடல் நலக்குறைவு காரணமாக தன் 74வது வயதில் 2018 சூலை 1 அன்று சென்னையில் இறந்தார்.


</doc>
<doc id="410069" url="https://ta.wikipedia.org/wiki?curid=410069" title="திரு. வி. க. சாலை">
திரு. வி. க. சாலை

திரு. வி. க. சாலை (general parts road) என்பது தமிழ்நாட்டின், சென்னையில் உள்ள ஒரு சாலையாகும். இது முன்பு ஜெனரல் பாட்டர்ஸ் சாலை என அழைக்கப்பட்டது. இந்த சாலை அண்ணா சாலையிலிருந்து பிரிந்து சென்னை எல்.ஐ.சி.க்குப் பின்புறம் செல்கிறது. இந்த சாலையில் வாகன உதிரிப் பாகங்கள் விற்பனை செய்யும் சிறு வணிகர்களின் கடைகள் கொண்ட இடமாக இருந்ததால் இது ஜெனரல் பாட்டர்ஸ் சாலை என அழைக்கப்பட்டது. 

இந்த சாலையில் ஜெயப்பிரதா தியேட்டர், மெலோடி தியேட்டர் போன்ற திரையரங்குகள் இருந்தன. தமிழக காங்கிரஸ் அலுவலகமான சத்தியமூர்த்தி பவன் இந்தச் சாலையில்தான் உள்ளது. அண்ணா சாலையில் இருந்து திருவிக சாலை தொடங்கும் இடத்தில் புகாரி ஓட்டல் போன்ற சென்னையின் பாரம்பரியமிக்க உணவகங்கள் உள்ளன. இந்தச் சாலை முடியும் இடத்தில் எக்ஸ்பிரஸ் அவென்யு வணிகக்கூடம் உள்ளது.


</doc>
<doc id="410081" url="https://ta.wikipedia.org/wiki?curid=410081" title="இந்திய அரசியலமைப்புத் திருத்தச் சட்டம்">
இந்திய அரசியலமைப்புத் திருத்தச் சட்டம்

இந்திய அரசியலமைப்புச் சட்டம் திருத்தும் (Amendment) முறை பிரிவு 368 ல் கூறப்பட்டுள்ளது. காலத்திற்கேற்ப அரசியலமைப்பை மாற்றி அதனை உயிரோட்டமுள்ள சட்டமாக அமைய இப்பிரிவு வகை செய்கிறது.

இந்திய அரசியலமைப்புச் சட்டத்தை திருத்துவது குறித்த வழிமுறைகள் பிாிவு 368-ல் குறிப்பிடப்பட்டுள்ளது. எதிா்காலத்தில் புதிதாக வரும் சவால்களை எதிா்கொள்ளும் வகையில் அரசியலமைப்புச் சட்டம் அமைய வேண்டும். இதற்கு ஏதுவாக அரசியலமைப்புச் சட்டத்தின் இப்பிாிவு தேவைப்படும் பொழுது தேவைப்படும் வண்ணம் திருத்தியமைக்க வழிசெய்கிறது.

எதிா்காலத்தில் என்ன என்ன இடையூறுகள்வரும் என்று அனைத்தையும் எதிா்பாா்த்து அரசியலமைப்புச் சட்டத்தை வடிவமைப்பது இயலாத காாியம் ஆதலால் அரசியலமைப்புச் சட்டத்தை திருத்துவதற்குறிய வழிமுறை முக்கியத்தை அடைகிறது. அரசியலமைப்புச் சட்டம் ஒரு நாட்டின் அரசிற்கு முதுகெலும்பைப் போன்றது. இதை எளிதில் மாற்ற முடியுமென்றால் நாட்டின் உறுதித்தன்மையை இழக்கநோிடும். அதுபோலவே அரசியலமைப்புச் சட்டத்தை திருத்துவது இயலாது என்ற நிலையும் இயற்கைக்கு பொருத்தமல்ல. மாறிவரும் சூழ்னிலைகளுக்கேற்ப அவைகளை எதிர் கொள்ளும் வகையில் இச்சட்டம் அமைய வேண்டும். ஆதலால் மாற்றவேமுடியாது அல்லது சுலபமாக மாற்றிவிடலாம் என்ற இரண்டுக்கும் இடைப்பட்ட நிலையில் திருத்தும் முறை அமையவேண்டும். எளிதில் திருத்த இயலாததாகவும் ஒருசில கட்டுப்பாடுகளுடனும் திருத்த வழிசெய்வதாகவும் இருக்க வேண்டும். இதனடிப்படையில்தான் பிாிவு 368 வடிவமைக்கப்பட்டுள்ளது

அரசியலமையை திருத்துவதற்கான வழிமுறைபற்றிக் கூறும் பிாிவுகள் மூன்று வகையில் அடங்கும்


</doc>
<doc id="410117" url="https://ta.wikipedia.org/wiki?curid=410117" title="பாளேகுளி அனுமந்தராய சுவாமி கோயில்">
பாளேகுளி அனுமந்தராய சுவாமி கோயில்

பாளேகுளி அனுமந்தராய சுவாமி கோயில் தமிழ்நாட்டில் கிருஷ்ணகிரி மாவட்டம், பாளேகுளி என்னும் ஊரில் அமைந்துள்ள அனுமன் கோயிலாகும்.
இக்கோயிலானது பெரியமலை எனப்படும் இயற்கை எழில்சூழ்ந்த மலையின் அடிவாரத்தில் உள்ளது. இந்த மலையின் உச்சியில் பெருமாள் கோயில் உள்ளது. இந்த மலைக் கோயிலுக்கு செல்லும் வழியின் துவக்கத்தில் இக்கோயில் அமைந்துள்ளது. இங்கு அனுமந்தராயர் சந்நிதியுடன், விநாயகர் சந்நிதி. பெருமாள் சந்நிதி போன்றவை அமைந்துள்ளன. இத்தல விருட்சமாக துளசி உள்ளது. மலைச் சுணைகளில் இருந்து வரும் நீரானது கோயில் குளத்தின் ஆதாரமாகவும், தீர்த்தமாகவும் உள்ளது. 
இக்கோயிலில் சனிக்கிழமைகளில் சிறப்பு பூசைகள் நடக்கின்றன. புரட்டாசி சனிக்கிழமை முக்கிய திருவிழாவாக நடைபெறுகிறது.


</doc>
<doc id="410124" url="https://ta.wikipedia.org/wiki?curid=410124" title="சிராவ்யா">
சிராவ்யா

சிராவ்யா ("Shravya") ஒரு தென்னிந்தியத் திரைப்பட நடிகை ஆவார். இவர் தெலுங்கு, தமிழ்த் திரைப்படங்களில் நடித்து வருகிறார். குழந்தை நடிகையாக நடிக்க ஆரம்பித்த சிராவ்யா "லவ் யூ பங்காராம்" (2014), "வெள்ளிக்கிழமை 13ஆம் தேதி" (2016) ஆகிய திரைப்படங்களில் கதாநாயகியாக நடித்தார்.


</doc>
<doc id="410125" url="https://ta.wikipedia.org/wiki?curid=410125" title="குடிசெட்லு பிரசன்ன திம்மராய சுவாமி கோயில்">
குடிசெட்லு பிரசன்ன திம்மராய சுவாமி கோயில்

குடிசெட்லு பிரசன்ன திம்மராய சுவாமி கோயில் தமிழ்நாட்டில் கிருஷ்ணகிரி மாவட்டம், குடிசெட்லு என்னும் ஊரில் அமைந்துள்ள பெருமாள் கோயிலாகும்.

இக்கோயில் பதினாறாம் நூற்றாண்டைச் சேர்ந்தத பாலேகார் என்ற மன்னரால் கட்டப்பட்டதாக கருதப்படுகிறது.

இக்கோயிலின் முன்புறம் புஷ்கரணி தீர்த்தம் என்ற திருக்குளம் உள்ளது. கோயிலின் முகப்பில் ஐந்துநிலை இராசகோபுரம் உள்ளது. இராசகோபுரத்தின் எதிரில் வீர ஆஞ்சனேயர் சந்நிதி அமைந்துள்ளது. கருட கம்பத்தையும், துவஜஸ்தம்பத்தையும் கடந்து உள்ளே சென்றால், கருவறையில் நின்ற கோலத்தில் திம்மராயர் திருமகள், மண்மகளுடன் உள்ளார். இவருக்கு நேரெதிரில் கருடாழ்வார் சேவை சாதித்தபடி உள்ளார். கருவறையின் இடதுபுறம் தும்பிக்கை ஆழ்வார் எனப்படும் பிள்ளையாரின் சந்நிதி உள்ளது. பக்தர்கள் அமைதியாக தியானிக்க இங்கு தியான மண்டபம் உள்ளது. 

இக்கோயிலில் ஒவ்வொரு ஆண்டும் பெப்ரவரி மாதம் பௌர்ணமியன்று திருவிழா நடத்தப்படுகிறது. பௌர்ணமிக்கு முன்பின் என மொத்தம் ஒன்பது நாட்கள் விழா நடக்கிறது. அப்போது திருமண உற்சவம், கருடசேவை, தேர்த் திருவிழா பல்லக்கு உற்சவம் போன்றவை நடத்தப்படுகின்றன.

ஒசூரில் இருந்து பாகலூர் சென்று அங்கிருந்து பேரிகை செல்லும் வழியில் குடிசெட்லு என்ற சிற்றூரில் இக்கோயில் அமைந்துள்ளது. இது ஒசூரில் இருந்து 16 கிலோமீட்டர் தொலைவில் உள்ளது.


</doc>
<doc id="410132" url="https://ta.wikipedia.org/wiki?curid=410132" title="கவிசென்றாய பெருமாள் கோயில்">
கவிசென்றாய பெருமாள் கோயில்

கவிசென்றாய பெருமாள் கோயில் என்பது தமிழ்நாட்டில் கிருஷ்ணகிரி மாவட்டம், எர்ரஅள்ளி என்ற சிற்றூரில் அமைந்துள்ள ஒரு பெருமாள் கோயிலாகும்.

இக்கோயிலானது இயற்கையாக அமைந்த ஒரு குகையில் அமைந்துள்ளது. இதனாலேயே கவி என்ற முனொட்டு இறைவனின் பெயரின் முன்பு உள்ளது (இம்மாவட்ட வட்டாரவழக்கில் குகையை கவி என்பர்). குகையில் உள்ள சுயம்பு திருமேனிக்கு தற்காலத்தில் பெரிய அளவில் கோயில் அமைக்கப்பட்டுள்ளது. கருவறையைச் சுற்றி மண்டபம் அமைக்கப்பட்டுள்ளது. கருவறைக்கு முன்னதாக விநாயகர் அமைந்துள்ளார். கருவறையில் அருவுருவமான சுயம்பு திருமேனியின் பின்புறம் சென்றாய பெருமாளின் சிலை பிரதிட்டைச் செய்யப்பட்டுள்ளது.
சனிக்கிழமைகளில் சிறப்பு வழிபாடு நடத்தப்படுகிறது. குறிப்பாக புரட்டாசி மாத சனிக்கிழமைகளில் மிகச்சிறப்பாக வழிபாடு நடத்தப்படுகிறது. மேலும் வைகுண்ட ஏகாதசியன்று மிக விமரிசையாக வழிபாடு நடத்தப்படுகிறது.

கிருஷ்ணகிரியில் இருந்து 18 கி.மீ தொலைவில் எர்ரஅள்ளி உள்ளது. கிருஷ்ணகிரி மற்றும் காவேரிப்பட்டணத்தில் இருந்து பேருந்து வசதி உள்ளது.


</doc>
<doc id="410135" url="https://ta.wikipedia.org/wiki?curid=410135" title="இலிசா ஆர்வே சுமித்">
இலிசா ஆர்வே சுமித்

இலிசா ஆர்வே சுமித் "(Lisa Harvey-Smith)" ஒரு வானியற்பியலாளர் ஆவார். இவர் ஆத்திரேலியாவில் சிட்னியில் உள்ள CSIRO இல் பணிபுரிகிறார் இவரது ஆராய்ச்சி ஆர்வங்கள் சகிஅ அணியின் உருவாக்கமும் படிமலர்ச்சி, அண்டக் காந்தவியல், விண்மீன் பெருவெடிப்பு எச்சங்கள், உடுக்கணவெளி ஊடகம், உயரெடை விண்மீன் உருவாக்கமும் வானியற்பியல் நுண்ணலைக் கதிர்கள், ஆகியவற்றில் அமைந்துள்ளது.
ஆர்வே சுமித் ஆத்திரேலியத் தேசியத் தொலைநோக்கி ஏந்து அறிவியல் திட்டத்தின் ஆராய்ச்சிக்குழுவின் தலைவர் ஆவார். இவர் முன்பு ஆத்திரேலிய சகீ அணியின் தடங்காண் தொலைநோக்கி திட்ட அறிவியலாளராக இருந்தார். அப்போது தொடக்கநிலை அறிவியல் திட்டத்துக்குத் தலைமை தாங்கி சகிமீ அணியின் தடங்காண் தொலைநோக்கி திட்டத்தை உருவாக்கினார். இத்திட்டம் 2015 இல் தொடங்கியது. 
இவர் ஆத்திரேலிய ஒலிபரப்புக் குழுமத்தின் [http://www.abc.net.au/tv/programs/stargazing-live/ நேரடி விண்மீன் நோக்கல் எனும் தொலைநோக்கித் தொடரின் விளக்குநராகவும் அதன் தொடர்புடைய திட்டமாகிய [http://www.abc.net.au/tv/programs/stargazing-live-back-to-earth/ நேரடி விண்மீன் நோக்கல்: புவிக்குத் திரும்புதல் 2016 இன் விளக்குநராகவும் இருந்தார். அதே ஆன்டில், பிரித்தானிய ஒலிபரப்புக் குழுமத்தின் தொடராகிய நேரடி விண்மீன் நோக்கல், ஆத்திரேலிய ஒலிபரப்புக் குழுமத்தின் தொடர்ப்பகுதி 6 (மிதப்பு), நேரடி தோடு சேம்சன் வாழ்க்கை ஆகியவற்றிலும் பங்கேற்றார். இவர் 2016 ஆகத்து 30 இல் ஆத்திரேலியத் தொழிலகம், புத்தாக்கம், அறிவியல் யுரேகா பரிசினைப் பெற்றார். இப்பரிசு இவருக்கு ஆத்திரேலிய அறிவியல் ஆராய்ச்சி பற்ரிய புரிதலை வென்றெடுத்ததற்காக வழங்கப்பட்டது. இவர் 2015 ஆம் ஆண்டின் இறுதிபடுத்துனர்கள்-யுரேகா, யுரேகா பரிசு இறுதிபடுத்துன்ரக இருந்தார். இவரை 2012 நவம்பரில் சிட்னி மார்னிங் எரால்டு இதழ் "சிட்னியின் அரிய நூறு தாக்கம் செலுத்தியவர்களில் ஒருவராகத் தேர்வு செய்தது".
ஆர்வே சுமித் தன் தாயார் தலைமையாசிரியராக இருந்த பிஞ்சிங்பீல்டு தொடக்கநிலைப் பள்ளியில் கல்வி கற்றார். இவர் 1991 முதல் 1996 வரை வீட்டிலேயே கலவி பயின்றுள்ளார். இக்காலகட்ட்த்தில் முறையான கல்வியைக் கற்கவிலஐ. ஆனால் அவருக்கு ஆர்வம் ஊட்டியதை எல்லாம் பயின்றுள்ளார்.
இவர் பிரெய்ன்ட்ரீ கல்லூரியில் சேர்ந்து உயர்நிலை கணிதவியல், இயற்பியல், வேதியியல், பொது அறிவுக் கலவியைப் பயின்றார். இவர் 1998 ஆம் ஆண்டின் கல்வியிலும் விளையாட்டிலும் சிறந்த மாணவராகத் தேர்வு பெற்றுள்ளார். இவர்2002 இல் இயற்பியலில் முதுவர் பட்டத்தை நியுகேசில் அப்பன்டைன் பல்கலைக்கழகத்தில் பெற்றார். இவர் மான்சுசுட்டர் பல்கலைக்கழகத்தைச் சேர்ந்த யோடிரல் கரை வான்காணகத்தில் முனைவர் பட்டத்தை 2005 இல் கதிர்வானியலில் பெற்றார்.
இவர் 2004 இல் இளவல் பட்டப்படிப்பு படிக்கும்போது, மெக்சு பிளாங்கு கதிர்வானியல் நிறுவனத்தில் கோடைப்பருவ ஆராய்ச்சி மாணவராக இருந்துள்ளார். இவரது ஆராய்ச்சி அலை உருமாற்றம் வழி படிமக் கட்டமைப்புக் குலைத்தல் என்பதாகும். அந்த ஆண்டில் இவர் யோடிரல் கரை வான்காணகம் சார்ந்த பிரித்தானிய ஒலிபரப்புக் குழுமத் தொலைக்காட்சி வினாக் குழு உறுப்பினராக இருந்து மிகக் குறுகிய இடைவெளியில் பிரித்தானிய நூலகத்தை தோற்கடித்துள்ளார்.

இவர் 2012 முதல் 2015 வரை ஆத்திரேலிய வானியல் கழகத்தின் வானியலில் மகளிர் முடுக்கக் குழுவில் தலைமை வகித்துள்ளார். During that time she presided over the launch of a new national gender equity scheme for astronomers in Australia called The Pleiades Awards.. 2017 மே மாதத்தில் 's Superstars of STEM முன்முயற்சியின் தூதுவராக அறிவிக்கப்பட்டார்.

இவர் மீநீள ஓட்டப் பந்தயப் போட்டிகளில் கலந்துகொள்ளும் தடகள விளையாட்டு வீராங்கனை ஆவார்.




</doc>
<doc id="410136" url="https://ta.wikipedia.org/wiki?curid=410136" title="மாத்தூர், சிமோகா மாவட்டம்">
மாத்தூர், சிமோகா மாவட்டம்

மாத்தூர் (Mattur or Mathur) கர்நாடகா மாநிலத்தின் சிமோகா மாவட்டத்தின் நிர்வாகத் தலைமையிடமான சிமோகா நகரத்திலுருந்து 8 கிமீ தொலைவில் அமைந்த கிராம ஊராட்சி ஆகும். இக்கிராமத்தினர் சமசுகிருத மொழியை அன்றாட பயன்பாட்டில் பயன்படுத்துகின்றனர். 

இரட்டை கிராமங்களான மாத்தூர் - ஹோசஹள்ளி மக்கள் அன்றாட பயன்பாட்டில் சமசுகிருத மொழியை பயன்படுத்துகின்றனர். இதனால் இவ்விரண்டு கிராமங்களையும் ஒன்றாகக் கருதுவர். 

இவ்விரண்டு கிராமங்களில் கன்னட மொழியுடன், சமசுகிருத மொழியை வட்டார மொழியாக அனைவராலும் பயன்படுத்தப்படுகிறது. 
மாத்தூர் கிராம மக்களில் பெரும்பாலான, ஏறத்தாழ 5,000 நபர்கள் சமசுகிருத மொழியை பேசவும், எழுதவும், படிக்கவும் செய்கின்றனர்.



</doc>
<doc id="410141" url="https://ta.wikipedia.org/wiki?curid=410141" title="ஒன்னுக்குறுக்கி நாகமுனீசுவரர் சுவாமி கோயில்">
ஒன்னுக்குறுக்கி நாகமுனீசுவரர் சுவாமி கோயில்

ஒன்னுக்குறுக்கி நாகமுனீசுவரர் சுவாமி கோயில் தமிழ்நாட்டில் கிருஷ்ணகிரி மாவட்டம், ஒன்னுக்குறுக்கி என்னும் ஊரில் அமைந்துள்ள சிவன் கோயிலாகும். இக்கோயிலில் அருகில் உள்ள மலை நாகமுனீசுவரர் மலை என அழைக்கப்படுகிறது.

ஒரு காலத்தில் ஒன்னுக்குறுக்கி கிராமத்தில் முனேகவுடு என்பவர் வேளாண்மை செய்தும், கல்நடைகளை வளர்த்தும் வாழ்ந்துவந்தார். இவரது மாடுகளில் ஒன்று பால்கறக்காமல் இருப்பதைக் கண்டு, அது மேய்ச்சலுக்குப் போகும்போது அதைப் பின்தொடர்ந்து சென்று பார்த்தார். அப்போது அந்த மாடு ஒரு புற்றின் அருகில் சென்று புற்று கண்ணில் பால் சொரிந்ததையும், அந்தப் பாலை அதில் இருந்த ஒரு நாகம் அருந்துவரைக் கண்டு ஆச்சர்யம் அடைந்தர். அன்று அவரது கனவில் தோன்றிய சிவபெருமான் தானே நாகத்தின் வடிவில்வந்து காட்சியளித்ததாக கூறினார். இதைக் கண்டு மகிழ்ந்து அந்தப் பசுவை சிறப்பாக வளர்த்து வந்தார். இந்நிலையில் அந்தப் பசுமாடு திடீரென இறந்துவிட்டது. இதைக் கண்டு மிகவும் வருந்திய முனேகவுடு இறைவனை வேண்டி. நீ எனக்கு காட்சியளித்தது உண்மையாக இருந்தால் இப்புற்று மண்ணே மருந்தாகி பசுமாட்டை உயிர்ப்பிக்க வேண்டும் என வேண்டினார். அதிலிருந்து மூன்றுபிடி மண்ணை பசுமாட்டின் மீது துவினார். உடனே பசுமாடு உயிர்பெற்று எழுந்தது. இந்த அதிசயத்தைக் கண்ட மக்கள் அந்தப் புற்று உள்ள இடத்தில் கோயில் கட்டி வணங்கத் துவங்கினர் என கூறப்படுகிறது. 

இக்கோயில் கிழக்கு நோக்கிய வாயிலைக் கொண்டுள்ளது. கோயிலின் முன்பு கருடக் கம்பம் அமைந்துள்ளது. கோயிலின் இடப்புறம் திருக்குளம் உள்ளது. கருவறையில் நாகமுனீசுவரர் ஐந்து தலை நாகம் குடைபிடித்த நிலையில் அமர்ந்து உள்ளார். கோயிலில் விநாயகர், சுப்பிரமணியர் போன்றோரின் சிலைகள் மற்றும் நவக்கிரகங்களும் பிரத்திடைச் செய்யப்பட்டுள்ளன. 
ஒவ்வொரு திங்கள். வெள்ளி, ஞாயிற்றுக் கிழமைகளில் சிறப்பு வழிபாடுகள் நடத்தப்படுகின்றன. மாசி மாதம் தேர்த் திருவிழா பதினாறு நாட்கள் சிறப்பாக நடத்தப்படுகிறது. 
தேன்கனிக்கோட்டையில் இருந்து 15 கிலோமீட்டர் தொலைவில் உள்ள ஒன்னுக்குறுக்கியில் இக்கோயில் உள்ளது. இந்த ஊருக்கு தேன்பனிக்கோட்டை மற்றும்கெலமங்கலம் ஆகிய ஊர்களில் இருந்து பேருந்து வசதி உள்ளது.


</doc>
<doc id="410154" url="https://ta.wikipedia.org/wiki?curid=410154" title="தமிழ்நாடு வளர்ச்சி மையங்களின் பட்டியல்">
தமிழ்நாடு வளர்ச்சி மையங்களின் பட்டியல்

தமிழ்நாடு மேம்பாட்டு நிர்வாகமானது தமிழ்நாட்டின் கிராமப்புற பகுதிகளில் உள்ள பஞ்சாயத்து ஒன்றியங்கள் அல்லது தொகுதிகள் வழியாக செயல்படுத்தப்படுகிறது. இந்த பஞ்சாயத்து ஒன்றியங்களின் கீழ் கிராம பஞ்சாயத்து கிராமங்கள் உள்ளன. நகர்ப்புறங்களில், மக்கள் தொகை அடிப்படையில் நகராட்சிகள் அல்லது பேரூராட்சிகள் நிர்வாகத்தின் வழியாக செயல்படுத்தப்படுகிறது.

வருவாய் நிர்வாகம், வருவாய் பிரிவுகள் மற்றும் தாலுகாக்களால் நடத்தப்படுகிறது. இந்த நிர்வாக அலகுகள் மாவட்டத்தின் அடிப்படையில் வகைப்படுத்தப்பட்டுள்ளன. தமிழ்நாட்டில் 32 மாவட்டங்கள் உள்ளன,  ஒவ்வொரு மாவட்டமும் வருவாயை நிர்வகிப்பதற்காக  வருவாய் பிரிவுகளாக பிரிக்கப்பட்டுள்ளன, இவை மேலும் தாலுகாக்களாக பிரிக்கப்பட்டுள்ளன. ஒவ்வொரு தாலுக்களில்  கீழ் வருவாய் கிராமங்கள் பட்டியலிடப்பட்டுள்ளன. இந்த தாலுகாக்களின் தலைவராக தாசில்திலார் உள்ளார்.

ஒவ்வொரு மாவட்டத்திலும் உள்ள தொகுதிகள் "தமிழக வருவாய் கோட்டங்களின் பட்டியல்" என்கிற தலைப்பில் பட்டியலிடப்பட்டுள்ளது 



</doc>
<doc id="410164" url="https://ta.wikipedia.org/wiki?curid=410164" title="பாலருவி தொடர்வண்டி">
பாலருவி தொடர்வண்டி

பாலருவி தொடர்வண்டி (palaruvi Express) ஆனது தினமும் தமிழ்நாடு மாநிலத்தின் திருநெல்வேலி சந்திப்பில் இருந்து, கேரள மாநிலத்தின் புனலூர் வரை இயக்கப்படும் ஓர் விரைவுத் தொடர் வண்டியாகும். இது இந்திய இரயில்வேயால் இயக்கப்படுகிறது. இது ஆரம்பத்தில் புனலூர் நகரம் வரை இயக்கப்பட்ட இந்த ரயில் ஆனது சூலை 9 2018, அன்று திருநெல்வேலி சந்திப்பு வரை நீட்டிக்கப்பட்டது. 

கிழக்கு கேரளம் பகுதிக்கும், மத்திய கேரளத்துடன் சிறந்த இணைப்பு வசதிகளை வழங்குவதற்காக, ஏப்ரல் 19, 2017 ஆம் ஆண்டுகளில் இந்த ரயில் அறிமுகப்படுத்தப்பட்டது. தினசரி பயணிகள், குறிப்பாக வேணாடு எக்ஸ்பிரஸ் இரயிலை நம்பியிருக்கும் அலுவலக ஊழியர்களின் வசதியாக திருநெல்வேலி சந்திப்பு வரை நீட்டிக்கப்பட்டது..



</doc>
<doc id="410165" url="https://ta.wikipedia.org/wiki?curid=410165" title="திருநெல்வேலி - காந்திதம் ஹம்சஃபர் தொடர்வண்டி">
திருநெல்வேலி - காந்திதம் ஹம்சஃபர் தொடர்வண்டி

காந்திஹாம் - திருநெல்வேலி ஹம்சாபார் எக்ஸ்பிரஸ் இந்தியாவின் குஜராத் மாநிலம் காந்திதாம் தொடருந்து சந்திப்பு மற்றும் தமிழ்நாட்டின் திருநெல்வேலி சந்திப்பு இடையே செல்லும் மேற்கு ரயில்வே மண்டலத்தின் ஒரு விரைவு தொடருந்து ஆகும். வாராந்திர அடிப்படையில் 19423/19424 ரயில் எண்களுடன் இயக்கப்படும் என்று அறிவிக்கப்பட்டது.

16 சூலை 2018 முதல் இவ்வாராந்திர வண்டி எண் 19424 காந்திதாம் தொடருந்து நிலையத்திலிருந்து ஒவ்வொரு திங்கட்கிழமை அன்று மதியம் 1.50 மணியளவில் புறப்பட்டு, திருநெல்வேலியை புதன்கிழமை காலை 11.30 மணி அளவில் அடையும்.
19 சூலை 2018 முதல் வண்டி எண் 19423 திருநெல்வேலியிலிருந்து ஒவ்வொரு செவ்வாய்க்கிழமை அன்று காலை 7.45 மணிக்கு புறப்பட்டு, காந்திதாம் நகரத்திற்கு சனிக்கிழமை அதிகாலை 5.45 மணி அளவில் சென்றடையும்.

அகமதாபாத், வதோதரா, சூரத், வசாய் ரோடு, பன்வெல், இரத்தினகிரி, மட்கோன், கசர்வர், மங்களூரு, கோழிக்கோடு, சோரனூர், எர்ணாகுளம், திருவனந்தபுரம் 


</doc>
<doc id="410172" url="https://ta.wikipedia.org/wiki?curid=410172" title="1471">
1471

1471 (MCDLXXI) பழைய யூலியன் நாட்காட்டியில் ஒரு செவ்வாய்க்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="410175" url="https://ta.wikipedia.org/wiki?curid=410175" title="போயிசு (அலகு)">
போயிசு (அலகு)

போயிசு அல்லது புவாசு ("poise", குறியீடு P; ) என்பது இயங்கு பிசுக்குமையின் (தனிமானப் பிசுக்குமை) அலகாகும். இது செமீ–கி–செக் அலகுத்திட்டத்தில் தரப்படுகிறது. இவ்வலகு சான் லியனார்டு மரீ புவசெல் என்பவரின் நினைவாகப் பெயரிடப்பட்டது.

அனைத்துலக முறை அலகில் (எஸ்-ஐ) இது பிசுக்குமை (Pa⋅s):

போயிசு பொதுவாக மெட்ரிக்கு முன்னொட்டான "செண்டி-" ("centi-") உடன் கூறப்படுகிறது. ஏனெனில், நீரின் பிசுக்குமை 20 °செ இல் (NTP) 1 சென்Dஇபோயிசு ஆகும். ஒரு செண்டிபோயிசு நூறில் ஒரு போயிசு ஆகும், அல்லது எஸ்.ஐ அலகில் ஒரு மில்லிபாசுக்கல்-செக் (mPa⋅s) (1 cP = 10 Pa⋅s = 1 mPa⋅s).

செண்டிபோயிசின் CGS குறியீடு cP. இது சில வேளைகளில் cps, cp, cPs எனவும் எழுதப்படுகிறது.

திரவ நீரின் பிசுக்குமை 0.00890 P (25 °செ, அழுத்தம் 1 வம (0.00890 P = 0.890 cP = 0.890 mPa⋅s).


</doc>
<doc id="410192" url="https://ta.wikipedia.org/wiki?curid=410192" title="மஞ்சள் பை">
மஞ்சள் பை

மஞ்சள் பை அல்லது மஞ்சப்பை என்பது 1980களின் இறுதிவரை பிரபலமாக இருந்த ஒரு வகை துணிப் பை ஆகும். இப் பைகள் ஆழ்மஞ்சள் வண்ணம் கொண்டவையாக இருந்த காரணத்தால் இந்தப் பெயரைப் பெற்றன. இப் பைகள் பெரும்பாலும் துணிக்கடை, மளிகைக்கடை போன்றவற்றில் வாடிக்கையாளர்களுக்கு வழங்கப்பட்டவையாக இருந்தன. மேலும் திருமண தாம்பூலப் பையாக மஞ்சள் பைகளில் மணமக்கள் பெயர் அச்சிட்டு வழங்கி வந்தனர். இதை மளிகைப் பையாகவும் பள்ளிக்கூடப் பையாகவும் பயணப் பையாகவும் பணப் பையாகவும் பலரும் பலவாறு பயன்படுத்தி வந்தனர். 

இது இரு பக்கங்களிலும் பட்டைகள் அமைக்கப்பட்டிருப்பதாகவும் எளிய பையாகவும் எடையற்றதாகவும் வெறும்பையை கால்சட்டைப் பையில் மடித்து வைத்துக் கொண்டு செல்லக்கூடிய அளவுக்கு இலேசானதாதாகவும் இருக்கும். எண்பதுகளின் இறுதியில் துணிப் பைகளுக்கு மாற்றாக நெகிழிப் பைகள் (polythene bags) பயன்பாட்டுக்கு நுழைந்த பின்னர் இதன் பயன்பாடு நகரப் பகுதிகளில் பெருமளவு குறைந்து, பின்னர் இதைப் பயன்படுத்துவது என்பது நாகரீகமற்றதாக சிலரால் கருதப்படும் நிலை ஏற்பட்டது. 

கிராமங்களில் மட்டும் இப்போதும் ஓரளவு பயன்பாட்டில் இந்தப் பைகள் உள்ளன. கிராமத்து மனிதர்களின் குறியீடாக இந்தப் பையை குறிப்பிடும் விதத்தில் மஞ்சப்பை என்ற பெயரில் ஒரு தமிழ்த் திரைப்படம் வெளியானது. சுற்றுச் சூழல் ஆர்வலர்கள் நெகிழிப் பயன்பாட்டை (plastic) குறைக்கும் விதத்தில் மக்கள் இந்த 'மஞ்சப்பை'யை மீண்டும் பயன்படுத்த வேண்டுமென விழிப்புணர்வுப் பரப்புரை செய்துவருகின்றனர்.


</doc>
<doc id="410195" url="https://ta.wikipedia.org/wiki?curid=410195" title="காந்தி கலைமன்ற நூலகம்">
காந்தி கலைமன்ற நூலகம்

காந்தி கலைமன்றம் என்பது தமிழ்நாட்டின், விருதுநகர் மாவட்டம், இராஜபாளையம் நகரில் உள்ள ஒரு நூலகம் ஆகும். இது சென்னை மாகாணத்தின் முன்னாள் முதலமைச்சரான பி. எஸ். குமாரசுவாமிராஜா அவர்களின் இல்லத்தில் அமைந்துள்ளது. இந்த நூலகத்தை அவர் அவ்வப்போது வாங்கிப் படித்து சேகரித்து வைத்திருந்த நூல்களைக் கொண்டும், புதியதாக நூல்களை வாங்கியும் உருவாக்கினார். பின்னர் அப்போதைய குடியரசுத் தலைவரான இராஜேந்திரப் பிரசாத்தைக் கொண்டு திறந்துவைத்தார். இந்த நூலகத்தில் ஒரு இலட்சத்துக்கும் அதிகமான நூல்கள் உள்ளன.


</doc>
<doc id="410196" url="https://ta.wikipedia.org/wiki?curid=410196" title="ஐ. எப். இ. டி. பொறியியல் கல்லூரி">
ஐ. எப். இ. டி. பொறியியல் கல்லூரி

ஐ. எப். இ. டி. பொறியியல் கல்லூரி 
(IFET Engineering College) ஆனது, இந்திய மாநிலமான தமிழ்நாட்டின், விழுப்புரம் மாவட்டத்துக்கு உட்பட்ட கெங்கராம்பாளையம் என்னும் ஊரில் உள்ள ஓர் பொறியியல் கல்லூரி ஆகும்.

இக்கல்லூரி 1998 ஆம் ஆண்டு இந்தோ பிரான்சு கல்வி அறக்கட்டளையால் நிறுவப்பட்டது. இதன் சுறுக்கமே ஐ. எப். இ. டி. என இக்கல்லூரிக்கு பெயர் வைக்கப்பட்டுள்ளது. இது அண்ணா பல்கலைக்கழகத்தின் சிறந்த கல்லூரிகளின் தரவரிசைப் பட்டியலில் இடம் பெற்றுள்ளது.

இக்கல்லூரியானது அண்ணா பல்கலைக்கழகத்தின் கட்டுப்பாட்டில் இயங்குகிறது. மேலும் தேசிய மதிப்பீடு மற்றும் அங்கீகாரக் கவுன்சிலால் (NAAC) தர அங்கீகாரம் பெற்றது. இக்கல்லூரி ஐஎஸ்ஓ 9001: 2008 சான்றிதழ் பெற்றது. மேலும் இது "ஏ.ஐ.சி.டி.இ., என்.பி.ஏ, புது தில்லி"யின் அங்கீகாரம் கொண்ட கல்லூரி ஆகும். 

இது புதுச்சேரி - விழுப்புரம் தேசிய நெடுஞ்சாலை 45எ இல் அமைந்துள்ளது. இது புதுச்சேரி மாநிலத்தின் எல்லைப்பகுதியில் அமைந்துள்ளது. இக்கல்லூரியில் இருந்து புதுச்சேரி 25 கி.மீ தொலைவிலும், விழுப்புரம் 15 கி.மீ தொலைவிலும் உள்ளது. மற்றும் 5 கி.மீ தொலைவில் வளவனூர் இரயில் நிலையம் உள்ளது.

ஒவ்வொரு கல்வி ஆண்டும் இரண்டு பருவங்களாகப் பிரிக்கப்பட்டுள்ளது. ஒவ்வொரு பருவங்களிலும் அனைத்து கோட்பாடு பாடங்களில் மூன்று உள் தேர்வுகளும், மற்றும் ஒரு இறுதித் தேர்வும் இருக்கும். ஆய்வகத் தேர்வுகள் இறுதித் தேர்வை தொடர்ந்து உள் தேர்வாக வைக்கப்படுகிறது. அனைத்துத் தேர்வுகளும் இந்தியாவின் பிற பொறியியல் கல்லூரிகள் போன்றே எழுத்துத் தேர்வுகள் மற்றும் செய்முறைத் தேர்வுகள் முறை வழக்கத்தில் உள்ளது.


</doc>
<doc id="410204" url="https://ta.wikipedia.org/wiki?curid=410204" title="மும்பை சென்டிரல் தொடருந்து நிலையம்">
மும்பை சென்டிரல் தொடருந்து நிலையம்

மும்பை சென்டிரல் (Mumbai Central) மும்பை புறநகர் ரயில்வேயில் அமைந்துள்ள சந்திப்பு நிலையம் ஆகும்.

9 நடைமேடைகள் கொண்ட மும்பை சென்ட்ரல் நிலையத்தில், 5 நடைமேடைகளிலிருந்து வட இந்தியா மற்றும் மேற்கு இந்தியா நகரங்களுக்குச் செல்லும் தொடருந்துகள் புறப்பட்டுச் செல்கிறது. இதன் பிற 4 நடைமேடைகளை மும்பை புறநகர் ரயில்வே பயன்படுத்திக் கொள்கிறது. 

மும்பை சென்டிரல் தொடருந்து நிலையத்திலிருந்து நாளொன்றுக்கு 24 விரைவுத் தொடருந்துகள் வீதம் புறப்பட்டுச் செல்கிறது.



</doc>
<doc id="410206" url="https://ta.wikipedia.org/wiki?curid=410206" title="பெனின் நகரம்">
பெனின் நகரம்

பெனின் நகரம் (Benin City) என்பது நைஜீரியாவின் தெற்கில் உள்ள எடோ மாநிலத்தின் தலைநகரம் ஆகும். இது பெனின் ஆற்றில் இருந்து சுமார் 40 கிலோமீட்டர் (25 மைல்) வடக்கிலும், லாகோசில் இருந்து சாலை வழியாக 320 கிலோமீட்டர் (200 மைல்) தொலைவிலும் அமைந்துள்ளது. பெனின் நகரமானது நைஜீரியாவின் ரப்பர் தொழில் மையமாகவும், எண்ணெய் உற்பத்தி தொழில் பகுதியாகவும் உள்ளது. பெனின் நகரின் பூர்வீககுடி மக்களான எடோ மக்கள் எடோ மொழியையும், பிறர் வேறு மொழிகளைப் பேசுகின்றனர். பெனின் நகர மக்கள் எடோ அல்லது பினி என்று அழைக்கப்படுகிறார்கள். இந்த நகர மக்கள் ஆப்பிரிக்க கண்டத்திலேயே ஆடம்பரமான ஆடைகளை அணிபவர்களாக உள்ளனர். மேலும் இவர்கள் அணியும் மணிகள், வளையல்கள், கால் வளையங்கள், மற்றும் கயிற்றணிகள் போன்ற அணிகலன்களுக்காக அறியப்படுகின்றனர். 

வலிகளின் வரலாறு எழுதும் கலைகள்!


</doc>
<doc id="410211" url="https://ta.wikipedia.org/wiki?curid=410211" title="ஓகா">
ஓகா

ஓகா (Okha), இந்தியாவின் குஜராத் மாநிலத்தின் சௌராட்டிர தீபகற்பத்தில், தேவபூமி துவாரகை மாவட்டத்தில், கட்ச் வளைகுடாவில் அமைந்த நகராட்சியுடன் கூடிய துறைமுக நகரம் ஆகும். ஓகா நகரத்திற்கு தெற்கில் துவாரகை 30 கிமீ தொலைவிலும் மற்றும் பேட் துவாரகை தீவு 3 கிமீ தொலைவிலும் உள்ளது. 2011ம் ஆண்டின் மக்கள்தொகை கணக்கடுப்பின் படி ஓகா நகரத்தின் மக்கள்தொகை 62,052 ஆகும். 

பிரித்தானிய இந்தியா ஆட்சியில் கெயிக்வாட் வம்ச பரோடா சமஸ்தானத்தின் கீழ், (1721 – 1947) துவாரகை, சோமநாதபுரம் மற்றும் ஓகாவும், இந்திய விடுதலை வரை இருந்தது.

பாகிஸ்தான் நாட்டிற்கு அருகே அமைந்த ஓகா துறைமுக நகரத்தில் இந்தியக் கடற்படை , இந்தியக் கடலோரக் காவல்படை, இந்திய சுங்கத் துறை மற்றும் குஜராத் மாநில காவல் துறையின் கடலோரக் காவற்படையின் மையங்கள் செயல்படுகிறது. ஓகா அனல் மின் நிலையத்திற்கு தேவையான பழுப்பு நிலக்கரியை இந்தோனேசியாவிலிருந்து ஓகா துறைமுகத்தில் இறக்குமதி செய்யப்படுகிறது. ஓகாவின் முக்கியத் தொழில்கள் மீன் பிடித்தல் மற்றும் சுரங்க உப்பு உற்பத்தியாகும். 
2011-ஆம் ஆண்டின் மக்கள்தொகை கணக்கெடுப்பின் படி, ஓகா நகரத்தின் மொத்த மக்கள்தொகை 62,052 ஆகும். அதில் ஆண்கள் 31,999 ஆகவும்; பெண்கள் 30,053 ஆகவும் உள்ளனர். ஆறு வயதிற்குட்பட்ட குழந்தைகள் 8450 ஆகவுள்ளனர். பாலின விகிதம் ஆயிரம் ஆண்களுக்கு 939 பெண்கள் வீதம் உள்ளனர். எழுத்தறிவு விகிதம் 67.59% ஆகவுள்ளது. மக்கள்தொகையில் இந்துக்கள் 68.29%, இசுலாமியர் 31.33%, பிற சமயத்தவர்கள் 0.38% ஆகவுள்ளனர்.

3 நடைமேடைகள் கொண்ட ஓகா தொடருந்து நிலையத்திலிருந்து இராமேஸ்வரம், தூத்துக்குடி, சென்னை, எர்ணாகுளம், வாரணாசி, புரி, சோமநாதபுரம், துவாரகை, ஜெய்ப்பூர், ஹவுரா, குவகாத்தி மற்றும் கோரக்பூர் ஆகிய நகரங்களுக்கு தொடருந்துகள் செல்கிறது. 

ஓகாவிலிருந்து செல்லும் 551 கிமீ நீளம் கொண்ட தேசிய நெடுஞ்சாலை எண் 51, துவாரகை வழியாக பவநகரை இணைக்கிறது.

அருகில் உள்ள விமான நிலையம் 100 கிமீ தொலைவில் உள்ள ஜாம் நகரில் உள்ளது.




</doc>
<doc id="410214" url="https://ta.wikipedia.org/wiki?curid=410214" title="அண்டார்ட்டிக்கா மூவலந்தீவு">
அண்டார்ட்டிக்கா மூவலந்தீவு

அண்டார்ட்டிக்கா மூவலந்தீவு ("Antarctic Peninsula") தென் கோளத்தில் அந்தாட்டிக்கா பெருநிலப்பகுதியின் வடகோடியில் உள்ள பகுதியாகும். 

ஆடம்சு முனைக்கும் (வெடல் கடல்) பெருநிலப்பகுதியில் எக்லந்து தீவிற்கு தெற்கிலுள்ள ஒரு புள்ளிக்கும் இடையேயான கோட்டிலிருந்து 1,300 கிமீ (810 மைல்கள்) பரந்துள்ள இதுவே அண்டார்ட்டிக்காவில் கடல்மட்டத்திற்கு மேலே மிக முதன்மையானதும் மிகப் பெரியதுமானதுமான மூவலந்தீவு ஆகும். இதன் மேல் படந்துள்ள பனிக்கட்டிகளுக்கு கீழே இது பாறைகளாலான தொடர்ச்சியானத் தீவுகளைக் கொண்டுள்ளது. இவற்றைப் பிரிக்கும் ஆழ்கால்வாய்களின் ஆழங்கள் தற்போதைய கடல்மட்டத்தை விட மிகக் கீழானது. தென் அமெரிக்காவின் தென்கோடி முனையான "டியெர்ரா டெல் ஃபுயேகோ"விலிருந்து டிரேக் பாதைக்கு அப்பால் 1,000 கிமீ (620 மைல்கள்) தொலைவில் உள்ளது.

அண்டார்ட்டிக்கா மூவலந்தீவில் தற்போது பல ஆய்வு நிலையங்கள் நிறுவப்பட்டு பல நாடுகள் இறைமை கோரிவருகின்றன. அர்கெந்தீனா, சிலி மற்றும் ஐக்கிய இராச்சியம் உரிமை கோரும் இந்த மூவலந்தீவின் நிலப்பகுதிகளுக்கு பிணக்குகள் எழுந்துள்ளன. இவை எவற்றின் உரிமைகளுக்கும் பன்னாட்டு அங்கீகாரம் வழங்கப்படவில்லை; அண்டார்டிக்கா ஒப்பந்தப்படி இந்நாடுகள் தங்கள் உரிமைகளை நிலைநாட்ட முயல்வதில்லை. இருப்பினும் பிரித்தானிய உரிமையை ஆத்திரேலியா, பிரான்சு, நியூசிலாந்து, நோர்வே. நாடுகள் ஏற்றுக் கொண்டுள்ளன. இந்த மூவலந்தீவில் அர்கெந்தீனா மிக்க் கூடுதலான நிலையங்களையும் பணியாளர்களையும் நாட்டியுள்ளது. 


</doc>
<doc id="410219" url="https://ta.wikipedia.org/wiki?curid=410219" title="ஒசூர் வெங்கட்ரமண சுவாமி கோயில்">
ஒசூர் வெங்கட்ரமண சுவாமி கோயில்

ஒசூர் வெங்கட்ரமண சுவாமி கோயில் என்பது தமிழ்நாட்டில் கிருஷ்ணகிரி மாவட்டம், ஒசூர் நகரில் அமைந்துள்ள பெருமாள் கோயிலாகும்.

இக்கோயில் ஒசூர் நகரின் வெங்கடேஸ் நகர் என்றபகுதியில் உள்ள ஒரு குன்றின் மீது அமைந்துள்ளது. இந்த மலையில் சமணத் தீர்த்தங்கரர் சிற்பங்களும் சிவச் சின்னங்களும் நிறைந்துள்ளன. மேலும் இந்தக் குன்றில் சமணத் துறவிகள் வாழ்ந்தற்கான சுவடுகள் காணப்படுகின்றன. இந்தக் குன்றில் உள்ள கல்வெட்டுகள் வாயிலாக இங்கு பாரீசுவ ஜீனாலயம் என்ற ஒரு சமணக் கோயில் இருந்ததாக தெரியவருகிறது.
இக்கோயிலுக்கு 90 அடி நீள அகலத்தில் மதில்சுவர் அமைக்கப்பட்டுள்ளது. கோயிலுக்கு கிழக்கு நோக்கி வாயில் உள்ளது. மகா மண்டபத்துக்கு முன்பாக மூன்று நிலை இராசகோபுரம் அமைக்கப்பட்டுள்ளது. மேலும் பரம்பத வாயிலிலும் மூன்று நிலை இராசகோபுரம் அமைக்கப்பட்டுள்ளது. வாயிலை அடுத்து 21 அடி உயர விளக்குக்கம்பம் நிறுவப்பட்டுள்ளது. அதை அடுத்துள்ள முகமண்டபமானது நான்கு தூண்களுடன் அமைக்கப்பட்டுள்ளது. இந்த மண்டபத்தில் பலிபீடமும், கருடாழ்வார் சிலையும் அமைந்துள்ளன. அர்த்த மண்டபத்தை அடுத்துள்ள கருவறையில் பூதேவி, ஸ்ரீதேவியுடன் வெங்கட்ரமணர் நின்ற கோலத்தில் காட்சியளிக்கிறார். கோயில் பிரகாரத்தில் பஞ்சலிங்க சந்நிதி, சண்டிகேசுவரர் சந்நிதி, பிரசன்ன பார்வதி சந்நிதி ஆகியவை அமைந்துள்ளன. வடமேற்கில் சீதைகுளம் உள்ளது. கோயில் தலமரமான அரசமரத்தின் அடியில் விநயகர் உள்ளார். தெற்கு வாயிலின் அருகே அனுமன் சந்நிதி உள்ளது. 
இங்கு உள்ள திருக்குளம் சீதை குளம் என அழைக்கப்படுகிறது. இராமனும், சீதையும் தங்கள் பயணத்தின்போது இங்கு தங்கியதாகவும், அப்போது சீதைக்கு ஏற்பட்ட தாகத்தைத் தணிக்க இராமன் அம்புவிட்டு இக்குளத்தை உருவாக்கியதாக ஒரு கதை சொல்லப்படுகிறது.

இக்கோயிலில் ஒவ்வொரு சனிக்கிழமைகளிலும் சிறப்பு வழிபாடு நடத்தப்படுகிறது. குறிப்பாக புரட்டாசி சனிக் கிழமைகளில் சிறப்பாக வழிபாடு நடைபெறுகிறது. மேலும் வைகுண்ட ஏகாதசி, தனூர் மாத பூசை ஆகியவை சிறப்பாக செய்யப்படுகின்றன. மாதந்தோறும் திருவோண நட்சத்திரத்தன்று சிறப்பு பூசைகள் செய்யப்படுகின்றன.


</doc>
<doc id="410221" url="https://ta.wikipedia.org/wiki?curid=410221" title="புதுவை 6 (நெல்)">
புதுவை 6 (நெல்)

பி ஒய்- 6 ("PY 6") (வேளாண் வழக்கு சுப்ரமணிய பாரதி ("Subramania Bharathi") எனப்படும் இந்த நெல் இரகம், புதுச்சேரி நெல் வகையாகும்.

இந்திய நடுவண் அரசின் ஒன்றியப் பகுதியான புதுச்சேரியின் வேளாண் அறிவியல் நிலையம், 2000 ஆம் ஆண்டு, இந்த நெல் இரகத்தை வெளியிடப்பட்டதாக அறியப்படுகிறது.

மத்தியகால நெற்பயிர்களில் ஒன்றான இது, 130 - 135 நாட்களில் அறுவடைக்கு வரக்கூடியதாக கருதப்படுகிறது. இதுபோன்ற மத்தியகால நெற்பயிர்கள், சம்பா பட்டத்திற்கு (பருவத்திற்கு) ஏற்றதாக கூறப்படுகிறது.

பாசன வசதியுள்ள பகுதிகளில் நன்கு வளரக்கூடிய இந்த நெல் வகை, இந்திய ஒன்றியப் பகுதியான புதுச்சேரி, மற்றும் தமிழகத்தின் அனைத்து மாவட்டங்களிலும், சாகுபடி செய்ய பரிந்துரைக்கப்படுகிறது.




</doc>
<doc id="410223" url="https://ta.wikipedia.org/wiki?curid=410223" title="பெராக்சோ மோனோசல்பேட்டு">
பெராக்சோ மோனோசல்பேட்டு

பெராக்சோ மோனோசல்பேட்டு "(Peroxomonosulfate)" அயனி என்பது என்ற மூலக்கூற்று வாய்ப்பாடு கொண்ட 
கந்தகத்தின் ஆக்சோ எதிர்மின் அயனியாகும். சில சந்தர்ப்பங்களில் இதை பெர்சல்பேட்டு என்று குறிப்பிடுவார்கள். ஆனால் இந்த சொல் பெராக்சிடைசல்பேட்டு அயனியையும் குறிக்கும். 

சல்பியூரோபெராக்சோயேட்டு, டிரையாக்சிடோ பெராக்சிடோசல்பேட்டு . என்ற ஐயுபிஏசி பெயர்களும் இச்சேர்மத்தைக் குறிக்கப் பயன்படுத்தப்படுகின்றன (2−)



</doc>
<doc id="410235" url="https://ta.wikipedia.org/wiki?curid=410235" title="திறநிலை வடிவம்">
திறநிலை வடிவம்

திறநிலை வடிவம் ("Open format") என்பது கோப்பு வடிவங்களுள் ஒன்றாகும். இநில் கணியத் தரவுகளைச் சேமிக்கப் பயனாகிறது. அத்தரவானது, வரையறுக்கப்பட்டத் தனிக் குறிப்பீடுகளைக் கொண்டவையாகும். அக்குறிப்பீடுகளை, உரிய சீர்தர அமைப்பகம் கட்டிக்காக்கிறது. மேலும், அக்குறிப்பீடுகளை யார் வேண்டுமானலும், பின்பற்றவும், நடைமுறைப்படுத்தவும் செய்ய இயலும் என்பது முக்கியக் கூறாகும்.
எடுத்துக்காட்டாக, இதன் சீர்தரக் குறிப்பீடுகளைத் திறநிலை, கட்டற்ற, தனியுடைமை மென்பொருள் உருவாக்குனர்களால் பின்பற்ற இயலும். அத்துடன், பல்வேறு வகை மென்பொருள் உரிமங்களையும் தர இயலக்கூடியதாகக் கட்டமைக்கப் பட்டுள்ளது. ஒரு மென்பொருள் உருவாக்குனர், தமது விருப்பத்திற்கு ஒப்ப, இந்த திறநிலை வடிவங்களைப் பயன்படுத்தும் போது, அதற்கு நிதியோ, கட்டணமோ தர வேண்டியதில்லை. 



</doc>
<doc id="410238" url="https://ta.wikipedia.org/wiki?curid=410238" title="சிசிகியாவ்">
சிசிகியாவ்

சிசிகியாவ் (Zisiqiao), சீனாவின் கிழக்குக் கோடியில் உள்ள செஜியாங் மாகணத்தின், டிகிங் கவுண்டியின் (Deqing County) கிழக்குக் கடைக்கோடியில் உள்ள சிங்சி நகரத்திற்கு (Xinshi Town) அருகில் உள்ளது. 

1985 முதல் 600 பேர் கொண்ட இக்கிராமத்தினர், வீட்டிற்கு வீடு, சிறியதும், பெரியதுமான பாம்புப் பண்ணைகளைப் பராமரிப்பதால் இக்கிராமத்தை பாம்பு கிராமம் என்றும் அழைக்கப்படுகிறது.இக்கிராமத்தின் தற்போதைய மக்கள்தொகையான 800 பேர்கள், வணிகப் பயன்பாட்டிற்காக, பாம்பு நச்சிற்கும், தோலுக்கும் மற்றும் இறைச்சிக்கும் ஆண்டிற்கு 30 இலட்சம் பாம்புகளை பண்ணைகளில் வளர்த்து இலட்சக்கணக்கில் பணத்தை ஈட்டுகின்றனர்.
இப்பாம்பு பண்ணையிலிருந்து உற்பத்தி செய்யப்படும் பாம்பின் நச்சு மருத்துவப் பயன்பாட்டிற்கும், இறைச்சியை உணவு விடுதிகளுக்கும், தோலை அழகிய இடுப்பு வார்ப்பட்டைகளை செய்வதற்கும் பயன்படுத்துகின்றனர். 

சிசிகியாவ் கிராமம் அமைந்த டிகிங் கவுண்டியில் உள்ள பாம்புகளின் பண்பாட்டு அருங்காட்சியகம் உள்ளூர் சுற்றுலாப் பிரியர்களை கவர்வதாக உள்ளது. 


</doc>
<doc id="410252" url="https://ta.wikipedia.org/wiki?curid=410252" title="மகாலட்சுமி (தொலைக்காட்சித் தொடர்)">
மகாலட்சுமி (தொலைக்காட்சித் தொடர்)

மகாலட்சுமி என்பது சன் தொலைக்காட்சியில் மார்ச் 6, 2017ஆம் ஆண்டு முதல் திங்கள் முதல் சனிக்கிழமை வரை மதியம் 12:30 மணிக்கு ஒளிபரப்பாகும் ஒரு குடும்ப தொலைக்காட்சி தொடர். இந்த தொடரில் புதுமுக நடிகை காவ்யா சாஸ்திரி மகாலட்சுமியாகவும் மகாபாரதம் தொடரில் நடித்த வல்லவ் அரவிந்தாகவும் நடிக்கிறார்கள், இவர்களுடன் சோனு, அஞ்சலி ராவ், லோகேஷ், டெல்லி குமார், அனுராதா கிருஷ்ணமூர்த்தி போன்ற பலர் நடித்துள்ளனர்.

அஞ்சலி மற்றும் மகா இருவரும் நல்ல தோழிகள். திடீர் என அஞ்சலி பிரசவத்தில் இருக்கின்றார். தனது தோழியின் குழந்தையை வளப்பதற்க்காக அரவிந்தை திருமணம் செய்கின்றாள். இந்த திருமணத்தை விரும்பாத அரவிந்த் இதை பயன்படுத்தி அரவிந்தை மறு திருமணம் செய்ய நினைக்கும் அத்தை பெண் ரம்யா. இவர்களின் திருமணவாழ்வு எப்படி நீடித்தது என்பது தான் கதை.








</doc>
