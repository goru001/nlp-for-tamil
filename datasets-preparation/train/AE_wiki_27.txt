<doc id="405930" url="https://ta.wikipedia.org/wiki?curid=405930" title="பட்டுக்கூடு நடவடிக்கை">
பட்டுக்கூடு நடவடிக்கை

பட்டுக்கூடு நடவடிக்கை (Operation Cocoon) தென்னிந்தியாவின் சத்தியமங்கலம் காட்டில் மறைந்திருந்த வீரப்பனையும் அவனது கூட்டாளிகளையும் பிடிப்பதற்காக, தமிழ்நாடு அரசின் காவல்துறை அதிகாரி கி. விஜயகுமார் தலைமை ஏற்ற அதிரடிப் படைகளால் மேற்கொண்ட சிறப்பு நடவடிக்கையாகும். 

தமிழ்நாடு கர்நாடகா மற்றும் கேரளா மாநிலங்களின் காவல்துறைகள் மற்றும் எல்லைப் பாதுகாப்புப் படைகளுக்கு எதிராக, உளவாளிகளுடன் கூடிய நூற்றுக் கணக்கான ஆயுதக்குழுக்களுடன் வீரப்பன் எதிர்த்து நின்றார்.

வீரப்பனும், அவனது கூட்டாளிகளும் கொன்ற 184 பேர்களில் பாதிப் பேர், வனத்துறை மற்றும் காவல்துறை அதிகாரிகள் ஆவர். மேலும் வீரப்பனும், அவனது கூட்டாளிகளும் சேர்ந்து, இருநூறு காட்டு யானைகளை வேட்டையாடி , 16 கோடி மதிப்புள்ள யானைத் தந்தங்களையும், 143 கோடி ரூபாய் மதிப்புள்ள 10,000 டன் சந்தன மரங்களை வெட்டிக் கடத்தி விற்றனர் என்ற குற்றச்சாட்டுகள் பேரில் பல நீதிமன்றங்களில் வழக்குகள் நிலுவையில் இருந்தது. 
1991ல் வீரப்பனையும், அவனது கூட்டாளிகளையும் பிடிக்க, தமிழ்நாடு மற்றும் கர்நாடகா மாநிலங்களின் காவல்துறைகள் இணைந்து கூட்டு சிறப்பு அதிரடிப்படையை அமைத்தது. இந்திய வரலாற்றில் ஒரு தனி மனிதனை பிடிக்க, காவல்துறை ஒரு பில்லியன் ரூபாய்க்கும் மேலாக செலவழித்தது இதுவே முதல் முறை எனக் கருதப்படுகிறது. 

தமிழ்நாடு, கர்நாடகா மற்றும் கேரளா மாநிலங்களிடையே உள்ள சத்தியமங்கலம் காட்டில் மறைந்து வாழும் வீரப்பன் மற்றும் அவனது கூட்டாளிகளை பிடிக்க, தமிழ்நாடு காவல்துறையின், இந்தியக் காவல் பணி அதிகாரி, கி. விஜயகுமார் தலைமையில் பட்டுக்கூடு நடவடிக்கைக்காக சிறப்பு அதிரடிப் படையை அமைத்தது.

8 அக்டோபர் 2004ல் பட்டுக்கூடு நடவடிக்கையில் வீரப்பனும், அவனது கூட்டாளிகளான சேத்துக்குளி கோவிந்தன், சந்திர கவுடா மற்றும் சேதுமணி ஆகியோர் சுட்டுக் கொல்லப்பட்டனர். இந்நடவடிக்கையில் நான்கு காவல்துறையினர் காயமடைந்தனர்.

வீரப்பன், (18 சனவரி 1952 - 18 அக்டோபர் 2004), காட்டில் உள்ள சந்தன மரங்களை வெட்டி கள்ளச்சந்தையில் விற்றதால் சந்தன வீரப்பன் என்றும் அழைப்பர். வீரப்பன் தனது கூட்டாளிகளுடன் கர்நாடகா, தமிழ்நாடு மற்றும் கேரளா மாநிலக் காடுகளில் 6,000 சதுர கிலோ மீட்டர் பரப்பில், பல பத்தாண்டுகளாக சந்தன மரங்களை வெட்டுதல் மற்றும் யானைகளை வேட்டியாடி அதன் தந்தங்களை வெட்டியெடுத்து கள்ளச்சந்தையில் விற்று சட்டவிரோத செயல்களில் ஈடுபட்டுக்கொண்டிருந்தனர்.

நூறு பேர் கொண்ட உளவாளிகள் மற்றும் ஆயுதக் குழுவின் தலைவராக செயல்பட்ட சந்தன வீரப்பனையும் அவனது கூட்டாளிகளையும் பிடிக்க கர்நாடகா, தமிழ்நாடு, கேரளா மாநில காவல்துறையினரும் மற்றும் எல்லைப் பாதுகாப்புப் படை வீரர்களும் பல நடவடிக்கைகளை எடுத்தனர். ஏறத்தாழ 184 பேர்களை கொன்ற வீரப்பன் மற்றும் அவனது கூட்டாளிகள் கொன்றனர். கொல்லப்பட்டவர்களில் பாதிப் பேர் வனத்துறை மற்றும் காவல்துறை அதிகாரிகள் ஆவார்.

நக்கீரன் இதழாசிரியர் இரா. கோபால், வீரப்பனை சந்தித்தப் பின் வெளியிட்ட காணொளியில், வீரப்பன் தான் 120 பேரைக் கொன்றதாகக் கூறியுள்ளார்.

துவக்க காலத்தில், வீரப்பன் தனது பணத்தேவைக்காக மட்டும் காட்டை கொள்ளையடிப்பதில் ஈடுபட்டார். பின்னர் பல மாநில சிறைகளில் உள்ள தனது கூட்டாளிகளை விடுவிக்க வேண்டி, வனத்துறை மற்றும் காவல்துறை அதிகாரிகளை உயிரிடன் சிறைப்படுத்தி பணயக் கைதிகளாகப் பயன்படுத்தினார். 

வீரப்பனின் சட்டபூர்வமற்ற வனப்பொருள் வணிக நடவடிக்கைகளை தடுத்த சிதம்பரம் என்ற வனத்துறை அதிகாரியை, வீரப்பன் கொன்ற போது தான், முதன் முதலாக வீரப்பனை குறித்த தகவல்கள் வெளியுலகிற்கு தெரியவந்தது. 1991ல் வீரப்பன், கர்நாடகா வனத்துறை உயர் அதிகாரி பி. சீனிவாசனை பிடித்து, காளி கோயில் முன் நிறுத்தி தலையை வெட்டினான்.

பின்னர் தன் சட்டபூர்வமற்ற தொழிலுக்கு இடையூறு விளைவிப்பதாக நினைத்து, பத்திற்கும் மேற்பட்ட காவல்துறையினரையும், பழங்குடி மக்களையும் கொன்றார்.

1997ல் கர்நாடகா வனத்துறை அதிகாரிகளை கடத்தி வைத்துக் கொண்டார். நக்கீரன் இதழாசிரியர் இரா. கோபால், வீரப்பனை சந்தித்துப் பேரம் பேசி வனத்துறை அதிகாரிகளை விடுவித்தார். அதே ஆண்டில் 21 சுற்றுலாப் பயணிகளை கடத்தி வைத்துக் கொண்டு பிறகு விடுவித்தார்.

2000 ஆண்டில் வீரப்பன், கன்னடத் திரைப்பட நடிகர் இராஜ்குமாரை கடத்திய போதுதான், தேசிய அளவில் ஊடகங்களில் வீரப்பனை குறித்தான செய்திகள் வெளிவந்தன. வீரப்பனால் கடத்தபட்ட கர்நாடகா முன்னாள் அமைச்சர் நாகப்பா காட்டில் இறந்து கிடந்தார். இந்த இறப்புக்கு தான் காரணமல்ல என வீரப்பன் மறுத்தார்.ஏறத்தாழ 200 யானைகளை வேட்டையாடி, தந்தங்களை வெட்டி எடுத்து விற்றதாக வீரப்பன் மீது குற்றம் சுமத்தப்பட்டது. வீரப்பனை உயிருடன் அல்லது பிணமாக கொண்டு வருபவர்களுக்கு 50 மில்லியன் ரூபாய் பரிசு அறிவிக்கப்பட்டது. ஆனால் 2004ல் காவல்துறையின் பட்டுக்கூடு நடவடிக்கையின் மூலம் வீரப்பனும், அவனது கூட்டாளிகளும் சுட்டுக் கொல்லப்பட்டனர்.

வீரப்பனையும், அவனது கூட்டாளிகளையும் பிடிக்க தமிழ்நாடு மற்றும் கர்நாடகா அரசுகளின் காவல்துறைகள் இணைந்து, 1991ல் கூட்டு சிறப்பு அதிரடிப் படையை அமைத்தனர். மேலும் வீரப்பனை உயிருடன் காட்டிக் கொடுப்பவர்களுக்கு 1 பில்லியன் ரூபாய் பரிசு அறிவிக்கப்பட்டது. 

இந்த நடவடிக்கையின் மூலம் சிறப்பு அதிரடிப்படையின் சில காவலர்கள், பழங்குடி மக்களின் உதவியுடன், காட்டில் வீரப்பனின் மறைவிடங்களை நோட்டமிட்டனர். வீரப்பனையும், அவனது கூட்டாளிகளையும் சூரிய ஒளி புகா அடர்ந்த காட்டிலிருந்து, மலையடிவார சமவெளிப் பகுதிக்கு கொண்டு வர திட்டமிடப்பட்டது. காவல்துறையின் அறிக்கையின் படி, விரப்பனை சுட்டு வீழ்த்துவதற்கு பத்து மாதங்களுக்கு முன்னர் பட்டுக்கூடு நடவடிக்கைத் திட்டம் வகுக்கப்பட்டது. இத்திட்டத்தை மூன்று வாரங்களில் நிறைவேற்றி, 45 நிமிடங்களில் பட்டுக்கூடு நடவடிக்கைத் திட்டம் முடிக்கப்பட்டது. 

வீரப்பன் சுற்றித் திரியும் கிராமங்கள் எனக்கருதப்பட்டவற்றில், சிறப்பு அதிரடிப்படை வீரர்கள், பொருட்களை விற்பவர்களாகவும், கட்டுமான ஊழியர்களாகவும், உள்ளூர் பணியாளர்களாகவும் ஊடுருவினர்கள். 

ஆண்டுகள் செல்லச் செல்ல, வயதின் காரணமாகவும், காவல்துறையினரால் கொல்லப்பட்டதின் காரணமாகவும், வீரப்பனின் கூட்டாளிகளின் எண்ணிக்கை நான்காக குறைந்தது.

வீரப்பன் தனது கண் சிகிச்சைக்காக, காட்டிலிருந்து கடலூர் செல்ல திட்டமிட்டிருந்தார்.

ஏற்கனவே வீரப்பனின் கூட்டாளிகளிடம் ஊடுவுருவியிருந்த ஒரு அதிரடிப் படைவீரரின் முயற்சியால், காட்டின் அருகே உள்ள தருமபுரி மாவட்டத்தின் பாப்பரபட்டி கிராமத்தில் ஒரு தனியார் மருத்துவ மனையின் ஆம்புலன்ஸ் வாகனம் நிறுத்தப்பட்டிருந்தது.

35 அதிரடி படையினர் பாப்பாரபட்டி கிராமத்தில் ஆயுதஙகளுடன் மறைந்து நின்றிருந்தனர். ஆம்புலன்ஸ் வரும் சாலையிலும், பாதையோர புதர்களிலும் பல அதிரடிப்படையினர் ஆயுதங்களுடன் மறைந்து இருந்தனர். 

ஆம்புலன்ஸ் வாகனத்தின் ஓட்டுனரும் அதிரடிப் படை வீரர் ஆவார். அடர்ந்த காட்டிலிருந்து பாப்பாரபட்டி கிராமத்திற்கு வந்த வீரப்பனும் அவனது கூட்டாளிகளும் ஆம்புலன்ஸ் வாகனத்தில் ஏறி அமர்ந்து, சிறிது தூரம் சென்றவுடன், ஆம்புலன்ஸ் வாகனத்தின் ஓட்டுனரான அதிரடிப்படை வீரர் கீழே இறங்கி ஒடி மறைந்து விட, சுற்றியிருந்த அதிரடிப் படையினர் ஆம்புலன்ஸ் வாகனத்தை நோக்கி சரமாரியாக சுட்டனர். வீரப்பனும், அவனது கூட்டாளிகளும் ஆம்புலன்ஸ் வாகனத்தில் இறந்து கிடந்தனர். வீரப்பன் மற்றும் அவனது கூட்டாளிடமிருந்து 12 கைத்துப்பாக்கிகளும், இரண்டு ஏகே-47 துப்பாக்கிகளும், இரண்டு கையெறி குண்டுகளும், 3.5 ரூபாய் பணமும் கைப்பற்றப்பட்டது. 

வீரப்பனின் நெற்றி, மார்பு மற்றும் தொடைகளில் குண்டு பாய்ந்த புகைப்படங்கள் காவல்துறை வெளியிட்டது. வீரப்பனின் உடல் தர்மபுரி மாவட்ட மருத்துவ மனையில் வைக்கப்பட்டு, பின்னர் வீரப்பன் மனைவி முத்து லெட்சுமி மற்றும் அவரது உடன்பிறப்புகளுக்கும் தெரியாமல், மறைவான பகுதிக்கு கொண்டு வீரப்பன் உடல் எரிக்கப்பட்டது. பின்னர் இச்செயல் பெரும் சர்ச்சையானது. .

வீரப்பனை பிடிப்பதற்காக அமைக்கப்பட்ட பட்டுக்கூடு நடவடிக்கைகள் குறித்து பல்வேறு மாறுபட்ட செய்திகள் எழுந்தன. காவல்துறையின் என்கவுண்டரில் கொல்லப்பட்ட வீரப்பனின் மீசை குறித்து எழுப்பட்ட கேள்விகள், பிணக்கூறு அறிக்கைக்குப் பின்னர் ஓய்ந்தது. 

வீரப்பனை உயிருடன் பிடிப்பதற்கு பதிலாக, அரசியல் காரணங்களால் உயிருடன் கொல்லப்ப்பட்டார் என சில ஊடகங்கள் கேள்வி எழுப்பியது. வீரப்பனை உயிருடன் பிடித்து நீதிமன்றத்தில் நிறுத்தினால், வெளியுலகம் அறிந்திராத பல உண்மைகள் வெளியாகியிருக்கும் என்றும் வாதிட்டனர்.

வீரப்பனின் தாக்குதலுக்கு, அதிரடிப் படையினர் எதிர் தாக்குதல்கள் மேற்கொண்டதால் தான் வீரப்பன் கொல்லப்பட்டார் என காவல்துறை கூறுகிறது. 

வீரப்பனை கொல்வதற்கு முன்னர், வீரப்பன் தனது தரப்பை எடுத்துக் கூற காவல்துறை போதிய வாய்ப்பு வழங்கவில்லை என மனித உரிமை ஆர்வலர்கள் எதிர்ப்புக் குரல் தெரிவித்தனர். 

2010ல் கர்நாடகா அரசு, வீரப்பன் சுற்றித் திரிந்த "கோபிநத்தம்" உள்ளிட்ட வனப்பகுதிகளில் 11 புதிய காட்டு முகாம்களை நிறுவியது. மேலும் அப்பகுதிகளில் மலையேற்றப் பயிற்சி நிறுவனங்களைத் தொடங்கியுள்ளது. 

வீரப்பனை கொன்ற சிறப்பு அதிரடிப் படைத்தலைவர் விஜயகுமாருக்கு இந்தியக் குடியரசுத் தலைவரால் வீர விருது வழங்கப்பட்டது.

நக்சலைட்டுகளை ஒடுக்குவதற்காக 2016ல் விஜயகுமார், மத்திய சேமக் காவல் படையின் இயக்குனராக நியமிக்கப்பட்டார்.





</doc>
<doc id="405933" url="https://ta.wikipedia.org/wiki?curid=405933" title="பாக்சைட்டு">
பாக்சைட்டு

பாக்சைட்டு(ஆங்கிலம்: "Bauxite") என்ற கனிமம், படிவுப் பாறையாகவே, இப்பூமியில் கிடைக்கிறது. இக்கனிமமானது, ஒப்பீட்டளவில் அதிக அளவு அலுமனியத்தை பெற்றுள்ளது. உலகில் கிடைக்கும் அலுமினியத்தின் முக்கிய மூலப்பொருள், பாக்சைட்டே ஆகும். மேலும், பாக்சைட்டில் அலுமினிய கனிமமும், சிப்பசைட்டும்(gibbsite - Al(OH)), போயேமைட்டும் (boehmite - γ-AlO(OH)), அடயாசுபோரும் (α-AlO(OH)) இருக்கும், கலவையாக உள்ளது. இரண்டு ஆக்சைடுகளுடன், கோயிதைட்டும்(goethite), இமாடைடேவும்([haematite), அலுமினிய களிமண் தாது உப்புகளும், வெண்களிமண்ணும், சிறிய அளவிலான அனடாசும் (anatase - TiO), இல்மனைட்டும் (FeTiO அல்லது FeO.TiO)கலந்து உள்ளன.. பெரும்பாலும் பாக்சைட்டிலிருந்து தான் அலுமினிய மாழையைப் பிரித்து எடுக்கின்றனர். வேறு பல கனிமத்தில் இருந்து அலுமினியத்தை எடுக்க முடிந்தாலும், இக்கனிமத்தில் இருந்து அலுமினிய உலோகத்தை பிரித்து எடுப்பதே, அதிக செலவில்லா சிக்கன முறையாகும். இந்த சிக்கன வேதியியல் முறையை, 1886 ஆம் ஆண்டு ஹால் என்ற அமெரிக்க மாணவர், மின்சாரத்தினைப் பயன்படுத்தி எளிய முறையில், அலுமினியத்தை, பாக்சைட்டிலிருந்து பிரித்து எடுத்தார். அதனால் அதற்கு முன் விலை அதிகமான முறையில் எடுக்கப் பட்டது அந்த விலை மிக்க முறைக்கு, ஓலர் தொகுப்பு முறை என பெயராகும். அமெரிக்க மாணவரால், தங்கம் போன்று விலை அதிகம் இருந்த அலுமினியம், மிகவும் விலைவு மலைவு ஆனதால், பல நாட்டினரும் ஏழைகளின் தங்கம் என அழைத்து பயன்படுத்தினர் என்பது, ஒரு வேதியியல் வரலாற்றுப் பதிவாகும்.

1821 ஆம் ஆண்டு பிரான்சு நாட்டவரான பியெரி பெர்தியர் என்ற நிலவியல் அறிஞர், இகனிமத்தினைக் கண்டறிந்தார். தெற்கு பிரான்சு நாட்டின் பகுதியான, லெசு பாக்சின் (Les Baux-de-Provence) கிராமத்தில் முதன் முதலில் தனது ஆய்வில் அறிந்தார். 1861 ஆம் ஆண்டு மற்றொரு பிரான்சு நாட்டு வேதியியலாளரான செயிண்ட் கிளெயர் டிவில்லி என்பவரே இதற்கு பாகசைட்டு என்று அந்த கிராமத்தினை நினைவு கூறும் வகையில் பெயரிட்டார்.

செந்நிறக் களிமண் (Lateritic) பாக்சைட்டுகள் / சிலிகேட்டு பாக்சைட்டுகள், கார்சுடு([karst) பாக்சைட்டுகளிடம் இருந்து, கனிம மூலத்தால் வேறுபடுகின்றன. கரிம பாக்சைட்டுகளின் (carbonate bauxites) தன்மை இருப்பிடமாக ஐரோப்பா, கயானா, ஜமேக்கா நாடுகளை இருக்கின்றன. கரிமப் பாறைகளும், (carbonate rock) சுண்ணாம்பு கற்களும் , தோலமைட்டும் (dolomite) வானிலையாலழிதல் செயல் மூலம் தோன்றுகின்றன. அவற்றின் கழிவுகள், களிமண்ணுடன் இணைத்து, பல்லடுக்குள் உருவாகின்றன. அப்போது இப்படிவுகள் இறுக்கமாகச் சுண்ணாம்பு கற்கள் கொஞ்சம் கொஞ்சமாக இணைந்து உருவாகிறது.

The செம்பூரான்கல்லுக்குரிய பாக்சைட்டு (lateritic bauxites) பெரும்பாலும் வெப்ப வலய நாடுகளில் தோன்றி காணப்படுகின்றன. இவற்றின் தோற்றம், பல வகை சிலிக்கேட்டுகளினால் உருவாக்கப் படுகின்றன. இந்த சிலிகேட்டுகளில் முக்கியமானவைகளாக, கருங்கல், உருமாறிய கருங்கல்(gneiss) (உருமாறிய கருங்கல் : படிகம், களிமம், அப்பிரகம் போன்ற கனிமப் பொருள்கள் கலந்து, வவரிப்பாறை இணைவு உள்ள அடுக்குப் பாறைகள் ஆகும்.) எரிமலைப்பாறை (basalt), சயனைட்டுகள்(syenite), களிப்பாறை ஆகும். இரும்பு அதிகமுள்ள செம்பூரான் பாக்சைட்டுகளின் தோற்றமானது, கடும் தட்பவெப்ப நிலைக் காரணிகளைச் சார்ந்து, ஓரிடத்தில் உள்ள வடிகால்களின் வசதிக்கு ஏற்ப உருவாகும். ஏனெனில், நீரானது வானிலையாலழிதல் நிகழ்வுக்கு முக்கியக் காரணியாகும். வடிகால் வசதி சிறப்பாக இருந்தால், இப்பாறை உருவாகும் காலமும், சூழ்நிலையும் மகிவும் சிக்கலாகவும், கடுமையாகவும் ஆகும் என கருதப்படுகிறது. இந்த நிறை வடிகால் வசதி, வெண்களிமண் கரைவுக்கு காரணமாகி விடுகின்றன.இதற்கு சிப்சைட்டு (gibbsite) பங்கும் குறிப்பிடத்தக்கது எனலாம். அலுமினியம் அதிகம் கிடைக்கும் நிலங்களில், இரும்பு ஆக்சைடு (ferruginous) அதிகம் கிடைக்கும் அடுக்குக்குக் கீழேயே, இயற்கையாக அமைகிறது என்பது நிலவியல் கண்டுபிடிப்புகளில் ஒன்றாகும். செம்பூரான் பாக்சைட்டுகளிலுள்ள, அலுமினயம் ஐட்ராக்சைடு சிப்சைட்டு படிவதற்குக காரணியாக இருக்கிறது. exclusively gibbsite.

ஜமேக்கா நாட்டில் செய்யப்பட்ட மண் ஆய்வுகளின் படி, காட்மியத்தின் தோற்ற உயரடுக்கு, என்பதிலிருந்து பாக்சைட்டுகள் தோற்றத்தினை உறுதி செய்கிறது. மியோசின் (Miocene) காலத்திய நடுஅமெரிக்க எரிமலை செயல்களால் தோன்றிய சாம்பல் படிவுகளால், உருவானதாக, இந்த ஆய்வு கூறுகிறது. இத்தோற்றத்திற்கு கிளர்த்திய பாக்சைட்டு (activated bauxite) பங்கும் இருக்கலாமென்று கருதப்படுகிறது.





</doc>
<doc id="405939" url="https://ta.wikipedia.org/wiki?curid=405939" title="டயான் குர்ரெரோ">
டயான் குர்ரெரோ

டயானே குர்ரெரோ ஜூலை மாதம் 21 ஆம் நாள் 1986 ஆம் ஆண்டில் பிறந்தார். இவர் ஒரு அமெரிக்க நடிகை மற்றும் எழுத்தாளர் ஆவார்.

சேன்ச் தி வர்சனின் நெட்பிக்ஸ் தொடரில் ஆரசா இஸ் தி நியூ பிளாக் மற்றும் லினா ஆகியோரின் கைப்பற்றப்பட்ட மரிட்ஸா ராமோஸின் பாத்திரங்களால் அவர் அறியப்படுகிறார்.குரோரெரோ போஸ்டனில் வளர்ந்தார் மேலும் அவரது குடும்பத்தினர் கொலம்பியாவுக்கு நாடு கடத்தப்பட்டபின் அங்கு தங்கியிருந்தார். அவர் உள்ளூர் சீர்திருத்த வழக்கறிஞர் ஆவார். நகைச்சுவைத் தொடரில் ஒரு குழுவினரால் சிறந்த நடிப்புக்கான ஸ்க்ரீன் ஆக்டர்ஸ் கில்ட் விருதுக்கு மூன்று புதிய வெற்றிகளை ஆரேன்ன் ஈஸ் தி நியூ பிளாக்குக்காக பெற்றார். டயான் குர்ரெரோ நாட்டின் நிலையை தவராக எழுதியவர் என அவரது குடும்பம் பிரிக்கப்பட்ட அவரது பதிவுகள் மற்றும் பதினொன்றாம் நாளில் அவரது பெற்றோர்கள் கைது செய்து நாடு கடத்தப்பட்ட ஒரு கசப்பான நிகழ்வை நினைவுகூர்ந்தார்.

நெட்பிக்ஸின் ஆரஞ்சு தி நியூ பிளாகில் கொடூரமான மற்றும் கடினமான பெண் மரிட்ஸாவாக சி.டபள்யு. ஜேன் தி வர்ஜின் என்ற சிறிய படத்தில் கடந்த சில ஆண்டுகளாக தன்னை ஒரு சிறந்த பெயராக உருவாக்கிய 29 வயதான நடிகை லினாவை வாழ்நாளில் சிறந்த நண்பராக ஏற்றுக்கொண்டார். குடிவரவு சீர்திருத்தம் பற்றி விவாதத்திற்கு கவனம் செலுத்தினார். டயான் குர்ரெரோவை இதனால் மிகவும் விவாதிக்கப்படும் 2014 லாஸ் ஏஞ்சல்ஸ் டைம்ஸ் பத்திரிகை இதை வெளியிட்டது. இதில் அவர் அமெரிக்க குடிமகளாக ஆவணமற்ற குடியேறியவர்களின் மகள் என்று தன்னை பற்றி வெளியிட்டாள். இது 14 வயதில் டயான் குர்ரெரோவின் கோபமான தனது பெற்றோர்களை கைது செய்ததோடு தங்கள் குடும்பத்தை கொலம்பியாவுக்கு நாடு கடத்தப்பட்டதையும் உணர்த்தியது. மிகவும் அதிர்ச்சியூட்டும் வகையில் அமெரிக்க அரசாங்கம் நடந்ததால் தான் சிறுமியாக இருந்தபோது அனாதையாகி அவர் சோதனைக்குள்ளானார். மைக்கேல் பர்போர்டின் உதவியுடன் நடிகை, எழுதிய நாட்டில், அவரது புதிய நினைவூட்டல் நாட்டில், எப்படி, ஏன், அடுத்தது என்ன என்ற கதையை உருவாக்கினார். டயான் குர்ரெரோ
பெற்றோர்கள் கிராமப்புற கொலம்பியாவில் பிறந்தவர்கள். அந்த நாட்டின் வரலாற்றில் குறிப்பாக வன்முறை நேரங்களில் வாழ்ந்தனர். அவர்கள் அமெரிக்காவிற்கு தப்பி ஓடினர் தங்களது தற்காலிக விசாக்களை தாண்டி தம் வாழ்க்கைத் தரத்தைத் உயர்த்தும் முயற்சியில் ஈடுபட்டனர். டயான் குர்ரெரோ அவர்களது ஒரே உறவினர் கடைசியாக நாடு கடத்தப்பட்டார். இவர் அமெரிக்காவில் பிறந்தவராவார். இவர் பாஸ்டன் சுற்றுப்புற பகுதியில் சிறிய அடுக்கு மாடியில் ஏழ்மையாக வளர்ந்தார். அரசு உதவி பெரும் வீட்டின் பட்டியலின் கீழே உள்ள ஒரு குடும்பத்தில் தனி ஒருவராக வாழ்ந்தார். தன் வாழ்கையை பற்றிய பயத்தால் எப்போதும் அவரது பெற்றோர்களால் தன்னை தடுத்து வைக்கப்படும் என்று டயான் குர்ரெரோ அறிந்திருந்தார் மேலும் அவரது தந்தை மற்றும் தாய் இருவரும் தங்களது நிலைப்பாட்டை நியாயப்படுத்தினர். பின் ஒரு உபாயமாக அவரது தந்தைக்கு பரிசுச்சீட்டில் ஒரு சிறிய வெகுமதியை வென்ற பின்னர் அவற்றின் மிகப்பெரிய அச்சங்கள் மறைந்தன.

டயான் குர்ரெரோ நியூ ஜெர்சியில் பிறந்தார் மற்றும் மாஸசூசெட்ஸில் பாஸ்டனில் வளர்ந்தார். அமெரிக்காவின் குடியுரிமை கொண்ட குடும்பத்தின் ஒரு உறுப்பினராக அவர் இருந்தார். பின் சட்டப்பூர்வ குடியுரிமையை இழந்த பின்னர் 14 வயதில் தனது பெற்றோர் மற்றும் மூத்த சகோதரருடன் கொலம்பியாவுக்கு நாடு கடத்தப்பட்டபோது அவர் அமெரிக்காவில் இருந்து வெளியேறினார். டயான் குர்ரெரோ குடியேற்ற சீர்திருத்தத்திற்கு வலுவான வழக்கறிஞராக மாறினார். 
மற்ற கொலம்பிய குடும்பங்கள் உதவிய பின்னர் பாஸ்டனில் உள்ள ஜமைக்கா சமவெளி மற்றும் ராக்ஸ்பரி பகுதியிலுள்ள டயான் குர்ரெரோ வளர்க்கப்பட்டார். அவர் பாஸ்டன் ஆர்ட்ஸ் அகாடமியில் பணிபுரிந்த ஒரு கலை உயர்நிலைப் பள்ளியின் நிகழ்ச்சியில் கலந்து கொண்டார். அங்கு அவர் இசைக் கழகத்தில் இணைந்து இருந்தார். அவரது உயர்நிலைப் பள்ளிகளில் ஜாஸ் குழுவில் பாடுவதாக இருந்தது. அதனால் கல்லூரியில் அரசியல் விஞ்ஞானமும் தகவல் தொடர்பும் தொடங்கியது. கல்லூரியின் முதல் வேலை அவரது சட்ட அலுவலகத்தில் இருந்தே தோடங்கியது. 2010 24 வயதில் டயான் குர்ரெரோ
நடிப்பில் தன் பணியை தொடர முடிவு செய்தார். அதே வருடத்தில் பாஸ்டனைச் சார்ந்த ஆர் & பி பாடகர் லூயி பெல்லோவின் பாடலான "பேசஸ்" க்கான இசை வீடியோவில் அவர் கழந்துகொண்டார். 2011 இல் அவர் நியூயார்க் நகரத்திற்கு குடிபெயர்ந்தார் மற்றும் சூசன் பாட்சன் ஸ்டுடியோவில் மேலாளர் ஜோஷ் டெய்லரைச் சந்தித்து இவர் நடிக்களானார்.




</doc>
<doc id="405940" url="https://ta.wikipedia.org/wiki?curid=405940" title="பிரிஸிங்கர்">
பிரிஸிங்கர்

பிரிஸிங்கர் (Brisingr) என்பது கிறிஸ்டோபர் பாலோனி என்ற அமெரிக்க எழுத்தாளர் எழுதிய ஒரு புதினம் ஆகும். இவர் மரபுவழி சுழற்சி என்ற புதினத் தொடர்கதைகளின் ஆசிரியர் ஆவார். இந்த புதினம் மூன்றாவது தொடர் புதினம் ஆகும். இப் புதினம் செப்டம்பர் மாதம் 20 ம் தேதி 2008 ஆம் ஆண்டு முதல் வெளிவந்தது.


</doc>
<doc id="405941" url="https://ta.wikipedia.org/wiki?curid=405941" title="டேவிட் மிச்செல்">
டேவிட் மிச்செல்

டேவிட் ஜேம்ஸ் ஸ்ருவர்ட் மிச்செல் (பிறப்பு: 14 ஜூலை 1974), ஓர் ஆங்கில நடிகர், நகைச்சுவையாளர், எழுத்தாளர் மற்றும் தொலைக்காட்சித் தொகுப்பாளர் ஆவார். இவர் ரொபேட் வெப் உடன் இணைந்த மிச்செலும் வெப்பும் என்ற நகைச்சுவை இணையின் இருவரில் ஒருவராவார். இவர் 2009இல் பிரித்தானிய அகாதமியின் தொலைக்காட்சி விருதுகளில் சிறந்த நகைச்சுவை நடிகருக்கான விருதைப் பெற்றார். சனல் 4 தொலைக்காட்சியில் 'பீப் ஷோ' என்ற நிகழ்ச்சியில் மார்க் கொரிகன் என்ற பாத்திரத்தில் நடித்தமைக்காக இவ்விருது கிடைக்கப்பெற்றது. இந்த இணை 'புருய்சர்', 'த மிச்செல் அன்ட் வெப் சிற்றுவேசன்', 'தற் மிச்செல் அன்ட் வெப் சவுண்ட்' மற்றும் 'தற் மிச்செல் அன்ட் வெப் லுக்' போன்ற பல நகைச்சுவை நிகழ்ச்சிகளை எழுதி நடித்துள்ளனர். ஆப்பிள் நிறுவனத்தின் 'கெற் எ மக்' என்ற விளம்பரத்தின் ஐக்கிய இராச்சியப் பதிப்பில் மிச்செலும் வெப்பும் நடித்துள்ளனர். இவர்களது முதலாவது திரைப்படமான 'மஜிசியன்ஸ்' 2007 இல் வெளிவந்தது.

இங்கிலாந்தின் வில்ற்சயரில் சலிஸ்பரி நகரில் இயன் டக்லஸ் மிச்செல் மற்றும் கதரீன் கிரே மிச்செல் (பிறப்பு: ஹியூஸ்) ஆகியோருக்கு மகனாக டேவிட் மிச்செல் பிறந்தார். அப்போது அவர்கள் விடுதி முகாமையாளர்களாகப் பணியாற்றிக்கொண்டிருந்தனர். 1977இல் டேவிட்டுக்கு இரண்டு வயதாக இருக்கும்போது, விடுதி முகாமைத்துவத்தில் விரிவுரையாற்றவும் டேவிட்டைப் பார்த்துக்கொள்ளவுமாக அவர்கள் தமது பணியை விட்டுவிட்டனர். டேவிட் நேப்பியர் ஹவுஸ் ஆரம்பப் பாடசாலையில் கல்வி கற்றார்.. டேவிட்டுக்கு ஏழரை வயதாக இருந்தபோது அவருக்கு டானியல் எனும் இளைய சகோதரன் பிறந்தார். பின்னர் அவர்களது குடும்பம் ஆக்சுபோர்டுக்கு குடிபெயர்ந்தனர். அங்கு அவர் நியூ கொலிச் பாடசாலையில் கல்வி கற்றார். 13 வயதில் அவர் அபிங்டன் பாடசாலையில் சேர்ந்தார். ஆரம்பப் பாடசாலைகளில் முன்னணி மாணாக்கனாகத் திகழ்ந்த டேவிட் மிச்செல், இப்பாடசாலையில் பல புத்திசாலி மாணவர்கள் இருப்பதைக் கண்டு தனது கவனத்தை நாடகம் மற்றும் விவாதம் ஆகிய துறைகளில் செலுத்தினார். 1993இல் கேம்பிரிட்ஜில் உள்ள பீட்டர்ஹவுஸ் கல்லூரியில் இணைந்து நவீன வரலாறு கற்றார். அங்கு அவர் கேம்பிரிட்ஜ் பல்கலைக்கழக புட்லைட்ஸ் நாடகக் கழகத்தின் நிகழ்ச்சிகளில் பங்கேற்றதுடன் 1995-1996 கல்வியாண்டில் அதன் தலைவராகவும் ஆனார். 1993 இல் இந்த நாடகக் கழகத்தின் படைப்பான 'சிண்ட்ரெல்லா'வில் பணியாற்றிய போது அவர் ரொபேட் வெப்பைச் சந்தித்தார்.

1995இல் டேவிட் மிச்செலும் வெப்பும் இணைந்து அணுவாயுதத்தால் உலகழிவு தொடர்பான ஒரு நாடகத்தில் பணியாற்றினர். கல்லூரிப் படிப்பை முடித்த பின்னர் அவர்கள் இருவருமாக, உலகின் மிகப்பெரிய காட்சிகள் விழாவான எடின்பரோ விழாவில் அளிக்கைகளை வழங்கத் தொடங்கினர். இதன் பயனாக புகழ்பெற்ற நகைச்சுவைக் கலைஞர்களான அலெக்சாந்தர் ஆர்ம்ஸ்ட்ரோங் மற்றும் பென் மில்லர் ஆகியோருக்கு நகைச்சுவை எழுதும் வாய்ப்புக் கிடைத்தது. 2001இல் 'மிச்செல் அன்ட் வெப் சிற்றுவேசன்' என்ற தொலைக்காட்சி நிகழ்ச்சியில் நடித்தனர். 2003இல் தொடர்மாடிக் குடியிருப்பில் நண்பர்களாக வாழும் மார்க் கொரிகன் என்ற பாத்திரத்தில் மிச்செலும் ஜெரமி உஸ்பேர்ண் என்ற பாத்திரத்தில் வெப்பும் நடிக்கும் 'பீப் ஷோ' தொடரில் நடித்தனர். இது சனல் 4 தொலைக்காட்சியில் ஒளிபரப்பானது. 2007இல் பிரித்தானிய நகைச்சுவை விருதுகளில் சிறந்த நகைச்சுவை நடிகருக்கான விருதை இவர் பெற்றார். 2009இல் பிரித்தானிய அகாதமியின் தொலைக்காட்சி விருதுகளில் சிறந்த நகைச்சுவை நடிகருக்கான விருதைப் பெற்றார்.


</doc>
<doc id="405942" url="https://ta.wikipedia.org/wiki?curid=405942" title="எரகன்">
எரகன்

எரகன் என்பது கிறிஸ்டோபர் பாலோனி என்ற அமெரிக்க எழுத்தாளர் எழுதிய ஒரு புதினம் ஆகும். இவர் நவம்பர் 17, 1986 அன்று லாஸ் ஏஞ்சல்ஸ், கலிபோர்னியா, அமெரிக்கா பிறந்தார். இவர் மரபுவழி சுழற்சி என்ற புதினத் தொடர்கதைகளின் ஆசிரியர் ஆவார். இந்த புதினம் முதன் முதலில் எழுதிய புதினம் ஆகும். இப் புதினம் 2002 ஆம் ஆண்டு எழுதப்பட்டு வெளிவந்தது.


</doc>
<doc id="405943" url="https://ta.wikipedia.org/wiki?curid=405943" title="காஸ்பர் டேவிட் பிரடெரிக்">
காஸ்பர் டேவிட் பிரடெரிக்

காஸ்பர் டேவிட் பிரடெரிக் ஜெர்மனியைச் சேர்ந்த ஒரு சிறந்த ஓவியர் ஆவார். 
காஸ்பர் டேவிட் பிரடெரிக் ஜெர்மனியின் க்ரைஸ்வால்டு பகுதியில் செப்டம்பர் 5, 1774 ல் ஆறாவது குழந்தையாகப் பிறந்தார்.

பல்வேறு சிறந்த ஓவியங்களை வரைந்த 1840ல் மே 7 இல் காஸ்பர் டேவிட் பிரடெரிக் மரணமடைந்தார், 



</doc>
<doc id="405944" url="https://ta.wikipedia.org/wiki?curid=405944" title="டேவிட் மெக்லிலேண்ட்">
டேவிட் மெக்லிலேண்ட்

டேவிட் கிளேரென்சு மெக்லிலேண்ட் (David Clarence McClelland) (மே 20, 1917 – மார்ச் 27, 1998) ஒரு அமெரிக்க உளவியலாளர் ஆவார். இவர் அடைவூக்கம் தொடர்பான இவரது கோட்பாட்டிற்காக நன்கறியப்பட்டவர். இவர் 1950 களில் பல அறிக்கைகளை வெளியிட்டதோடு 1990 களில் பொருள் கிளைக்கறிச் சோதனை தொடர்பான புதிய மதிப்பிடும் முறை மற்றும் அதன் வழித்தோன்றல்களையும் உருவாக்கினார்.   மெக்லிலேண்டு அடைவூக்கம் பற்றிய கோட்பாட்டிற்காக மிகவும் பாராட்டப்பெற்றார். இந்தக் கோட்பாடானது "சாதனை புரியத் தேவையானவை" அல்லது "n"-அடைவுக் கோட்பாடு என அழைக்கப்பட்டது. பொது உளவியல் குறித்த பார்வை என்ற காலாண்டு இதழ் 2002  ஆம் ஆண்டில்  நடத்திய  ஆய்வொன்றில் 20 ஆம் நூற்றாண்டில் அதிகம் குறிப்பிடப்பட்ட உளவியலாளர்கள் வரிசையில் டேவிட் மெக்லிலேண்ட் 15 ஆம் இடத்தைப் பிடித்துள்ளதாகத் தரப்படுத்தியுள்ளது. 

மெக்லிலேண்டு, நியூயார்க்கில் உள்ள மவுண்ட் வெர்ணான் என்ற இடத்தில் பிறந்தார். அவர் வெசுலேயான் பல்கலைக்கழகத்தில் 1938 ஆம் ஆண்டு இளங்கலைப் பட்டத்தையும் 1939 ஆம் ஆண்டில் முதுகலைப் பட்டத்தை மிசூரி பல்கலைக்கழகத்திலிருந்தும் பெற்றார். பரிசோதனை உளவியல் பிரிவில் ஆய்வியல் நிறைஞர் பட்டத்தை யேல் பல்கலைக்கழகத்திலிருந்து 1941 ஆம் ஆண்டில் பெற்றார். 1956 ஆம் ஆண்டில் ஆர்வர்டு பல்கலைக் கழகத்தில் பேராசிரியராகச் சேர்வதற்கு முன்னதாக அவர் கனெக்டிகட் கல்லூரி மற்றும் வெசுலேயான் பல்கலைக்கழகம் ஆகியவற்றில் கற்பித்தார். ஆக்சுபோர்டு பல்கலைக்கழகத்தில் அவர் 30 ஆண்டுகள் பணியாற்றினார். 1962 முதல் 1967 வரையிலான காலத்தில் உளவியல் மற்றும் சமூகத் தொடர்புகள் துறையில் தலைவராகவும் பணியாற்றினார்.

மெக்கிலெலண்ட் ஆளுமை மற்றும் நனவு நிலை குறித்தும் ஆராய்ச்சியை மேற்கொண்டார். 1930 களில் ஆர்வர்டு உளவியலாளர்கள் என்றி முர்ரே மற்றும் கிறிஸ்டியானா மோர்கன் ஆகியோரால் உருவாக்கப்பட்ட ஒரு புறத்தெறி சோதனையான, பொருளறிவோடு இணைத்தறி சோதனைக்கான பரவலாகப் பயன்படுத்தப்படும் மதிப்பீட்டு அமைப்பை வளர்த்தெடுத்தது அவரது மிக முக்கியமான அறிவுசார் கொடையாகும். பொருளறிவோடு இணைத்தறி சோதனையானது இன்றளவும் வாழ்க்கைத் துணையைத் தேர்வு செய்தல் மற்றும் தொழிலைத் தேர்வு செய்தல் ஆகியவை போன்ற பல்வேறு நோக்கங்களுக்காகப் பயன்படுகிறது. 1961 ஆம் ஆண்டில் மெக்லிலேண்ட் "சாதிக்கும் சமூகம்" (The Achieving Society) என்ற மனிதனின் ஊக்கம் தொடர்பான தனது மாதிரியை ஆய்வறிக்கையாக வெளியிட்டார். மெக்லிலேண்ட் மூன்று முக்கியமான ஆதிக்கம் செலுத்தக் கூடிய தேவைகளை வகைப்படுத்தினார். அவை - சாதனைக்கான தேவை, அதிகாரத்திற்கான தேவை, மற்றும் இணைப்பிற்கான தேவை - ஆகியவை மனிதனை ஊக்கப்படுத்தக்கூடிய, உந்தித்தள்ளக்கூடிய ஊக்கிகளின் அடிநாதமாக உள்ளன என்றார். ஒவ்வொரு தேவைக்கும் ஒப்பான முக்கியத்துவம் தனிநபர்களுக்கும் கலாச்சாரங்களுக்கும் ஏற்றவாறு வேறுபடுகிறது என்று மெக்லிலேண்ட் நம்பினார்.

ஒரு சமுதாய மக்களிடையே அடைவு ஊக்கியின் செயற்பாடு உயர்ந்த அளவில் காணப்பட்டால், பலதுறைகளில் முனைவோரின் சாதனைகள் பெருகி, பொருளாதார வளர்ச்சி பெற்று, அச்சமுதாயம் முன்னேற்றமடைந்து அதன் மக்களது வாழ்க்கைத்தரம் உயரும் என்று மெக்லிலேண்டு தனது "சாதிக்கும் சமூகம்" (The Achieving Society) என்ற நூலில் குறிப்பிட்டுள்ளார்.

மெக்லிலேண்டின் கூற்றுப்படி மனிதனின் தேவைகள் சாதனை, அதிகாரம், இணைப்பு ஆகியவை சார்ந்ததாக உள்ளன. 


</doc>
<doc id="405951" url="https://ta.wikipedia.org/wiki?curid=405951" title="ஏரியல்">
ஏரியல்

ஏரியல் என்பது ஒரு கற்பனை பாத்திரம் ஆகும். இது வால்ட் டிஸ்னி பிக்சர்ஸ்ன் 28 வது இயங்கு ஓவிய திரைப்படம் தி லிட்டில் மெர்மெய்ட் 1989 ஆம் ஆண்டில் வெளிவந்த திரைப்படத்தின் தலைப்பு பாத்திரம் ஆகும். தி லிட்டில் மெர்மெய்ட் II: ரிட்டர்ன் டு தி சீ (2000) மற்றும் நேரடி காட்சிகளாக பிரிகுவல் த லிட்டில் மெர்மெய்ட்: ஏரியல் இன் தொடக்கம் (2008) ஆகிய திரைப்படத் தொடரில் வந்தது . ஏரியல் அதிகாரப்பூர்வ அனிமேட்டட் தோற்றங்கள் மற்றும் வர்த்தகத்தில் ஜோடி பென்சன் ஏரியல் கதாபாத்திரத்திற்காக குரல் கொடுத்தார். டிஸ்னி இளவரசி அணிவரிசையில் நான்காவது இடமும் குழந்தைகளைப் பெற்ற தாயாக வரும் ஒரே இளவரசியாகவும் இருக்கும் கற்பனை பாத்திரம் ஆகும்.
ஏரியல் ஒரு நீண்ட உடல் தோற்றம் கொண்ட கடற்கன்னி ஆவாள்.அவளது நீண்ட அலைபாயும் சிவப்பு முடி, நீலக் கண்கள், பச்சை நிற வால் பகுதி மற்றும் ஊதா நிற ஆடை முதலியன இக் கற்பனை கதாபாத்திரத்தின் வடிவம் ஆகும். திரைப்படங்கள் மற்றும் தொலைக்காட்சித் தொடர்களில் அவள் அட்லாண்டிக்கா என்ற மெர்சல்ப் என்ற நீருக்கடியில் உள்ள பேரரசின் அரசர் டிரிடன் மற்றும் ராணி அதீனாவின் ஏழாவது மகள் ஆவாள். அவள் பெரும்பாலும் கலகமூட்டுவளாக இருப்பாள். முதல் படத்தில் அவள் மனித உலகத்தின் ஒரு பகுதியில் வாழ்வாள். அவள் ஒரு கப்பல் விபத்தில் இருந்து தப்பித்து இளவரசர் எரிக்கை திருமணம் செய்கிறாள் மெலடி என்ற பெண் குழந்தை ஆவர்களுகாகு மகளாக பிறக்கிறாள்.

இந்த பாத்திரம் ஹான்ஸ் கிறிஸ்டியன் ஆண்டர்சனின் "தி லிட்டில் மெர்மெய்ட்" கதையின் தலைப்பு பாத்திரத்தை அடிப்படையாகக் கொண்டது. ஆனால் 1989 ஆம் ஆண்டின் இயக்கு ஓவிய திரைப்படத் தழுவலுக்கு சற்று வேறுபட்ட கதாபாத்திரமாக உருவானது. ஏரியல் விமர்சகர்களிடமிருந்து கலவையான வரவேற்பை பெற்றாள். டைம் போன்ற சில பிரசுரங்கள் எரிக்குக்கு மிகவும் அர்ப்பணித்தவையாக இருப்பதாகக் குறைகூறினாலும் மற்றவர்கள் அவரது கலகத்தனமான கதாப்பாத்திரத்தை பாராட்டுகின்றனர்.

ஏரியல் அரசர் டிரிடன் மற்றும் ராணி அதீனாவின் ஏழு மகள்களில் இளையவர் ஆவாள். அட்லாண்டிகாவில் உள்ள அவரது சிறந்த நண்பரும் மற்றும் அவரது தந்தையின் ஆலோசகரும் ஆன செபாஸ்டியன் அவரது தோழனாக அவள் பார்க்கிறாள். தொலைக்காட்சி தொடர் மற்றும் முதல் படத்தில் ஏரியல் பாதி மனித உலகத்துடன் ஆர்வமுடன் இருப்பதோடு ஒரு இரகசிய கோட்டையில் அவள் காண்பிக்கும் மனித கலைப்பொருட்கள் கண்டுபிடிக்க பெரும்பாலும் செல்கிறாள்.ஏரியல் அடிக்கடி கலகம் செய்பவளாக இருகிறாள். அவளுடைய சுற்றுப்புறத்தை ஆராய்வதற்காக அவள் தனியாக அலைந்து திரிகிறாள். அடிக்கடி தன் அப்பா அல்லது செபாஸ்டியனின் கட்டளையை ஏற்றுக்கொள்ளாமல் அவள் கதாபாத்திரங்களுக்கு இடையில் மோதல் ஏற்படுத்துகிறாள். முதல் திரைப்படத்திலா அவள் இளவரசர் எரிக் உடன் இருக்க விரும்புவதாகச் சித்தரிக்கப்படுகிறாள். மேலும் அவரது குரலை மனிதனாக மாற்றுவதற்கு அனுமதிக்கிறாள். கிளமெண்ட்ஸ் அவரை ஒரு வழக்கமான இளைஞனாக விவரிக்கிறார். இது தீர்ப்புகளின் பிழைகள் தொடர்பானது. அவள் அதீத ஆர்வம் கொண்டவள் மற்றும் அவளது ஆர்வம் அடிக்கடி ஆபத்தான சூழ்நிலைகளில் அவளை இட்டு செல்கிறது.

தொலைக்காட்சி நிகழ்ச்சிகளில் சித்தரிக்கப்பட்டபடி இல்லாமல் ஏரியல் என்னவெல்லாம் பொருத்தமற்ற மற்றும் அவற்றின் சூழ்நிலை என்ன என்பதை மற்றவர்கள் கவனிக்கத்கதாக திரைப்படத்தில் அமைந்தது. ஒரு ஆரம்பகால அத்தியாயத்தில் ஏரியல் ஒரு கெட்ட கூட்டத்தில் வீழ்ந்த ஒரு அனாதையான மர்போவை உதவுகிறாள். மற்றொரு எபிசோடில் ஏரியல் தவறான அதிர்ஷ்டம் கொண்டவளாக இருப்பதாகவும், அவள் தீங்கு விளைவிக்கும் என தெரிந்து உர்சுலா மற்றும் பிற வியாபாரிகளிடமிருந்து தன்னை பாதுகாக்கிறாள். ஏரியல் த ரிட்டன் டு தி சில் வயது வந்தவர் போல் தோன்றி மெலடி என்ற ஒரு பெண் குழந்தைக்கு தாயாகிறாள். அது முதல் தற்போது வரை டிஸ்னி இளவரசியாக இருந்துவருகிறாள். டிரிடன் முதல் படத்தில் ஏரியல் மகளாக பாதுகாப்புடன் இருந்தாள். மோர்ஜானா ஏரியல் மற்றும் அரசர் டிரிட்டன் அச்சுறுத்தலுக்குப் பின்னர். இளவரசர் எரிக் மாளிகையில் ஏரியல் மற்றும் மெலடினை பாதுகாக்க அரண்மனையைச் சுற்றி ஒரு சுவரைக் கட்டினார். அது அவளை பாதுகாத்தபோதிலும் அவளது ஆர்வத்தைத் தடுக்க முடியவில்லை. ஜோடி பென்சன் தன் குறளை ஏரியலின் குறளுக்காக பேசினார். ஏரியல் மீண்டும் கிளர்ச்சியடைந்தாள் அட்லாண்டிக்காவில் இசைக்கு தடை விதிக்கப்பட்டு. இருப்பினும் இசைக்குழுவினருடன் இயங்கிக்கொண்டே போகிறாள்.



</doc>
<doc id="405956" url="https://ta.wikipedia.org/wiki?curid=405956" title="வேதாந்த் பரத்வாஜ்">
வேதாந்த் பரத்வாஜ்

வேதாந்த பரத்வாஜ் (பிறப்பு அக்டோபர் 1, 1980) ஒரு குரலிசைக் கலைஞர் மற்றும் இசையமைப்பாளராவார். இவர் இந்தியாவின் மும்பையில் பிறந்து லண்டன் டினிட்டி கல்லூரியில் கித்தார் பயின்றார். பக்தி இயக்கத்தின் பாடல்கள் மூலம் மிகவும் அறியப்பட்டவராவார்.

இவர் ரிசி வேலி பள்ளியிலிருந்து சென்னை திரும்பியவுடன் புத்தா'ஸ் பேபிஸ் என்ற இசைக்குழுவை உருவாக்கி வாசித்து வந்தார். பின்னர் மரபிசையின் மீது ஆர்வம் கொண்டு ராமமூர்த்தி ராவிடம் பயிற்சி பெற்றார். முதுநிலை கல்வியின் போதே இசை சிகிச்சை பற்றி ஆராய்ந்து வந்தார். களேடோஸ்கோப் லேனிங் சென்டர் என்ற நிலையத்தில் சிறப்புக் குழந்தைகளுக்கு இசை சிகிச்சையாளராக இருந்தார். ரிலையன்ஸ் மற்றும் பாரீஸ் நிறுவனங்களுக்கு ஜிங்கிள்ஸ் என்ற சிறுபாடல்களை அமைத்துள்ளார். ஆனந்த் மேனன் மற்றும் எஸ்.கே. பாலசந்திரனுடன் இவர் இணைந்து ஒரு குழுவை உருவாக்கி, 2006 இல் ஜெகபதி பாபு நடித்த பிரம்மாஸ்திரம் என்ற தெலுகுத் திரைப்படத்திற்கு இசையமைத்தார்.

சில திரைப்படங்களுக்கு இசையமைத்து சில ஆண்டுகளுக்குப் பின்னர், தனது வீட்டில் ஒலிப்பதிவகத்தை அமைத்து, பக்தி இயக்கத்தின் பாடல்களை மறுகண்டுபிடிப்பு செய்தார். மீராபாய், குரு நானக் மற்றும் கபீர் பாடல்களில் சில ராகங்களைச் சேர்த்துப் பாடத் தொடங்கினார். இதன் தொடர்ச்சியாக ஞானிகள் மற்றும் கவிஞர்களின் பக்தி இயக்கப் பாடல்களைக் கொண்ட மதி கஹே (2007) என்ற இசைத் தொகுப்பை வெளியிட்டார். அனைத்துப் பாடல்களும் கிதார் இசையில் உருவானவை மற்றும் சில மெட்டுகள் மட்டுமே இவரின் குருவால் உருவாக்கப்பட்டது.

முதல் இசைத் தொகுப்பின் வெற்றியைத் தொடர்ந்து இரண்டாவதைத் தொடங்கினார். அதற்கு கபீர் படைப்புகளில் குமார் காந்தர்வாவின் பாடல்களைக் கேட்டும், வரிகளின் மொழிபெயர்ப்பைப் படித்தும் கவனத்தைச் செலுத்தினார். மரபிசைப் பாடகி பிந்து மாலினியுடன் இணைந்து இரண்டாவது இசைத் தொகுப்பான சுனோ பாய் (2013) வெளியிட்டார்.

மத்திய பிரதேசத்தில் நடந்த கபீர் ஆண்டு யாத்திரை உட்பட பிந்து மாலினியுடன் பலமுறை இணைந்து வேதாந்த் பாடியுள்ளார். குழலிசைக் கலைஞர் நவீன் ஐயர், தட்டிசைக் கலைஞர் சத்ய நாராயணன் மற்றும் கஞ்சிரா கலைஞர் பி.எஸ். புருசோத்தமன் எனப் பலருடன் இணைந்து இசைத் தொகுப்புகளை வெளியிட்டுள்ளார். திருச்சூர் சகோதரர்களின் அணுபதி குழுவிலும் இணைந்து பாடியுள்ளார். அணில் சீனிவாசன் மற்றும் சிக்கில் குருச்சரண் உடன் இணைந்து தொடர்ந்து பாடிவருகிறார். பாம்பே ஜெயஸ்ரீயின் கண்ணம்மா தொகுப்பிற்கு கிதார் இசைத்துள்ளார், சமகால நடனக் கலைஞரான அனிதா ரத்னம் தயாரிப்பில் "பேஸ்" என்ற தொகுப்பிற்கும் இசைத்துள்ளார்.

இவர் ஒருவிதத் தனித்த நடையில் இந்திய மரபிசையையும் நாட்டார் இசையையும் பிணைத்து பாடுவார். வெளிநாடுகள் முதல் இந்தியா எங்கும் கச்சேரிகள் பலவற்றை நடத்தியுள்ளார். இதில் பிளேஹவுஸ் கம்பெனி தென்னாப்பிரிக்கா, சிங்கப்பூர், லடாக் இசை சங்கமம் 2010, டெட் மாநாடு 2011, 2010 கொல்கத்தாவில் காங்கோ ஸ்கொயர் ஜாஸ் திருவிழா, சென்னை சங்கமம் 2012, கோயம்புத்தூர் விழா 2011, பயர்பிளைஸ் திருவிழா 2011, TEDxSVCE சென்னை 2012, பிகனேர், மும்பை, புதுச்சேரி மற்றும் மால்வா கபீர் யாத்திரை, கூர்க் ஸ்டாம் திருவிழா போன்றவை குறிப்பிடத்தக்க நிகழ்ச்சிகளாகும். 

நான்கு வயதில் நெய்வேலி சந்தானகோபாலனிடம் இவர் மரபிசை பயின்றார். முதலில் தயக்கத்துடன் பயின்றாலும் குறுகிய காலத்தில் இசைப் பாடத்தின் மீது ஆர்வம் கொண்டார். பத்தாண்டுகள் சந்தானகோபாலனிடம் பயின்ற பின்னர் ஸ்ரீ நாராயண ஐயங்காரிடம் மூன்றாண்டுகள் பயின்றார். ரிஷி வேலி பள்ளிக்கு இவர் மாறிய போது இசைப்பயிற்சி தடைபட்டது. இருந்தாலும் அங்கே ஆனந்த் மேனன் என்பவரின் தொடர்பு ராக் இசையை அறிமுகப்படுத்தியது மேலும் கிதாரையும் கற்றுத் தந்தது. மனவியலில் முதுநிலைப் பட்டமும், நிறுவனத் தொடர்பில் முதுநிலை நிர்வாக மேலாண்மையும் பயின்றார்.

இவர் இசையில் பாப் டிலான், எரிக் கிளாப்டன், ஈகில்சு, பீட்டில்ஸ், ஆல்மன் சகோதர்கள், ரே சார்ல்ஸ், பிராங்க் சினாட்ரா முதல் டி. ஆர். மகாலிங்கம், இளையராஜா, ஏ. ஆர். ரகுமான், உசத் அமீர் கான், பீம்சென் ஜோஷி, கபீர் மற்றும் மீரா வரை தாக்கங்கள் உள்ளன.

பஞ்சாபியைச் சேர்ந்த நேகா என்பவரை 2010 ஆம் ஆண்டு திருமணம் செய்தார். சொந்தக் கலைக்கூடத்துடன் சென்னையில் வசிக்கிறார்கள். இசைப் பிரியரான இவர், சென்னைவாசியான ஒரு பஞ்சோ கலைஞருக்குச் செய்த உதவி கவனிக்கப்பட்டது.



</doc>
<doc id="405962" url="https://ta.wikipedia.org/wiki?curid=405962" title="ஆபிரகாம் மாசுலோ">
ஆபிரகாம் மாசுலோ

ஆபிரகாம் அரால்ட் மாசுலோ (Abraham Harold Maslow) (; April 1, 1908 – June 8, 1970) ஒரு அமெரிக்க உளவியலாளர் ஆவார். இவர் மாசுலோவின் தேவை படியமைப்புக் கோட்பாட்டிற்காக நன்கறியப்பட்டவர் ஆவார். மாசுலோ உளவியல் நலம் சார்ந்த மனிதனின் உள்ளார்ந்த தேவைகளை நிறைவு செய்வதற்கான முன்னுரிமையை வரிசைப் படுத்தியதோடு தன்திறல் அடைவுத் தேவையை உச்சத்தில் வைத்தார். மாஸ்லோ, அலையண்ட் சர்வதேச பல்கலைக்கழகம், பிராண்டிஸ் பல்கலைக்கழகம், புரூக்ளின் கல்லூரி, சமூக ஆராய்ச்சிக்கான புதிய பள்ளி மற்றும் கொலம்பியா பல்கலைக்கழகம் ஆகியவற்றில் உளவியல் பேராசிரியராக இருந்தார். மக்களிடையே நேர்மறையான குணநலன்களை மையப்படுத்தப்பட வேண்டியதன் முக்கியத்துவத்தை அவர் வலியுறுத்தினார். மக்கள் "அறிகுறிகளின் பை" போன்று நடத்தப்படுவதை எதிர்த்தார். பொது உளவியல் குறித்த பார்வை என்ற காலாண்டு இதழ் 2002 ஆம் ஆண்டில் நடத்திய ஆய்வொன்றில் 20 ஆம் நூற்றாண்டில் அதிகம் குறிப்பிடப்பட்ட உளவியலாளர்கள் வரிசையில் மாஸ்லோ 10 ஆம் இடத்தைப் பிடித்துள்ளதாகத் தரப்படுத்தியுள்ளது.

ஆபிரகாம் மாசுலோ, 1908, ஏப்ரல் 1- ஆம் நாள் நியூயார்க்கில் உள்ள ப்ரூக்ளினில் சாமுவேல் மாசுலோ மற்றும் ரோசு மாசுலோ ஆகியோருக்கு மகனாகப் பிறந்தார். அங்கு அவர் ருஷ்யாவிலிருந்து குடியேறிய யூத பெற்றோருக்கு ஏழு குழந்தைகளில் முதலாவது குழந்தையாக வளர்ந்தார். மாசுலோ அவரது இளமைப் பருவத்தை மகிழ்ச்சியற்றதாகவும், தனிமை நிறைந்ததாகவும் விவரித்துள்ளார். மேலும், அவர் தனக்குக் கிடைத்த நேரத்தில் அதிகமான பொழுதை நூலகங்களில் புத்தகங்களில் மூழ்கிக்கிடப்பதிலேயே கழித்தார். அவர் தனது உயர்நிலைப் பள்ளியில் பல மன்றங்களில் உறுப்பினராக இருந்தார். அவர் பள்ளியிலிருந்து வெளியிடப்பட்ட இலத்தீன் இதழின் தொகுப்புப் பணியையும், பள்ளியின் இயற்பியல் கட்டுரைகள் தொகுப்புப் பணியையும் ஓராண்டுக்கு கவனித்துக் கொண்டார். அவர் நியூயார்க் சிட்டி கல்லூரிக்குச் சென்றதோடு, மாலையில் சட்ட வகுப்புகள் எடுக்கத் தொடங்கினார். சட்டப்படிப்பு தனக்கானது இல்லை என்பதை உணர்ந்த அவர் விரைவில் அதிலிருந்து வெளியேறினார். பின்னர் அவர் உளவியலைப் படிப்பதற்காக விஸ்கான்சின் பல்கலைக்கழகத்திற்குச் சென்றார். அங்கு அவரது கல்வியானது, பரிசோதனை நடத்தையியலாக இருந்தது. நடத்தையியல் குறித்த தனது அனுபவத்தால் அவர் ஒரு வலுவான நேர்மறை மனப்போக்கை உருவாக்கினார். அவர் 1931 ஆம் ஆண்டில் உளவியலில் தனது முதுகலைப் பட்டத்தைப் பெற்றார்.

அவர் 1937 ஆம் ஆண்டில் புரூக்ளின் கல்லூரியில் ஆசிரியராகப் பணியாற்றினார், 1951 வரை அங்கு பணியாற்றினார். அமெரிக்க ஐக்கிய நாடுகள் இரண்டாம் உலகப் போரில் 1941 ஆம் ஆண்டில் நுழைந்த போது, மாசுலோ தனது வயதின் காரணமாக இராணுவத்திற்கு தகுதியற்றவராக இருந்தார். இருப்பினும், போரின் கொடூரங்கள் சமாதானத்தின் பார்வைக்கு உத்வேகம் அளித்ததோடு, அவரது உளவியல் கருத்துக்களைப் பாதித்ததுடன், மனித நேய உளவியல் என்ற உளவியலின் பிரிவை வளர்த்தெடுக்க உதவியது. அவரது இரு ஆலோசனையாளர்களான, உளவியலாளர் மேக்சு வெர்திமர் மற்றும் மானுடவியலாளர் ரூத் பெனடிக்ட் ஆகியோரால் ஆழமான தாக்கத்திற்குள்ளானார். அவர்களது நடத்தையே மன நலம் மற்றும் மனித ஆற்றல் குறித்த அவரது ஆய்வின் அடித்தளமாக இருந்தது. 1943 ஆம் ஆண்டில் தனது மனிதத் தேவைகளின் படிவரிசைக் கோட்பாட்டை, உளவியல் பார்வை என்ற இதழில் மனித ஊக்குவிப்பின் கோட்பாடு என்ற ஆய்வறிக்கையில் முன்மொழிந்திருந்தார். இந்தக் கோட்பாடு 1954 ஆம் ஆண்டில் வெளியிடப்பட்ட இவரது 'ஊக்குவிப்பும் ஆளுமையும்' என்ற நூலில் விரிவாக விளக்கப்பட்டிருந்தது.


</doc>
<doc id="405968" url="https://ta.wikipedia.org/wiki?curid=405968" title="மண்டலம் (சோழர் காலம்)">
மண்டலம் (சோழர் காலம்)

மண்டலம் (mandalam ("maṇḍalam" meaning "circle"; also known as pāḍi) என்பது சோழ அரசின் மிகப்பெரிய பிராந்தியப் பிரிவு ஆகும். சோழநாடு அதன் அதன் உச்சத்தின்போது, அதன் ஆட்சிப் பகுதிகளை ஒன்பது மண்டலங்களாக பிரித்திருந்தது, இதில் இலங்கையும், வெற்றிகொள்ளப்பட்ட பிற பகுதிகளும் அடங்கும். இதில் இரண்டு முக்கிய மண்டல்கள் சோழ மண்டலம் மற்றும் ஜெயங்கொண்டசோழ மண்டலமும் ஆகும்.

மண்டலம் என்ற சொல்லானது சங்க காலத்தின் போது கூட, தமிழக பிராந்தியத்தியங்களான சேர, சோழ, பாண்டிய மண்டலங்களைக் குறிக்க பயன்படுத்தப்பட்டது. முதலாம் இராஜராஜ சோழன் ஆட்சியின்போது, சோழர்களின் கீழ் இணைந்திருந்த தமிழ் நாட்டின் பல்வேறு அரசியல்-கலாச்சாரப் பகுதிகளை ஒழுங்கமைப்பதற்கான கருத்து உருவானது. வரலாற்று முக்கியத்துவம் வாய்ந்த ஒவ்வொரு பிராந்தியங்களும் அதன் தனித்துவமான கலாச்சார அம்சங்களை தொடர்ந்து பராமரிக்க மண்டலங்களாக நீடித்தன.

மண்டலமானது சோழர்களின் பிராந்தியப் பிரிவுகளில் மிகப்பெரியது, சிறிய பிரிவு கிராமம் ஆகும். இது ஊர் எனப்பட்டது. கிராமங்கள் பல கொண்டது நாடு, ஒவ்வொரு நாடும் ஒரு விவசாய உற்பத்திப் பிரிவாக செயல்பட்டு, பத்து கிராமங்கள் மற்றும் ஒன்று அல்லது இரண்டு நகரங்களைக் கொண்டிருந்தது. இது கோட்டம் அல்லது கூற்றம் எனப்படும். முதலாம் இராச ராச சோழன் அரசு நிர்வாகத்துக்காக வளநாடு என்ற இடைநிலைப் பிரிவை அறிமுகப்படுத்தினார். நாடுகள் பல கொண்டதாக வளநாடு இருந்தது. ஒவ்வொரு மண்டலமும் பத்து வளநாடுகளாக பிரிக்கப்பட்டது, இவற்றை பிளப்பதினாலும் மற்றும் மறு சீரமைப்பு செய்ததாதன் காரணமாகவும், 12 ஆம் நூற்றாண்டின் முற்பகுதியில் பதினைந்தாக அதிகரித்தது.

சோழ நாடு தன் அதிகாரத்தின் உச்சத்திலிருந்தபோது, அது ஒன்பது மண்டலங்களாக பிரிக்கப்பட்டிருந்தது, இதில் இலங்கை போன்ற வெற்றிகொள்ளப்பட்ட பகுதிகளும் அடங்கும்.

சோழர்களின் முக்கிய மண்டலங்களில் ஒன்றான சோழமண்டலமானது தற்காலத்திய தஞ்சாவூர், திருச்சிராப்பள்ளி, தென் ஆற்காடு ஆகிய மாவட்டங்களை உள்ளடக்கியதாக இருந்தது. சோழர் வரலாற்றில் அதன் தலைநகரானது பல்வேறு இடங்களில் மாற்றப்பட்டு உறையூர், தஞ்சாவூர், கங்கைகொண்ட சோழபுரம் ஆகிய இடங்களில் அமைந்திருந்தது.

சோழர்களின் முக்கிய மண்டலங்களில் ஒன்றான தொண்டைமண்டலமானது முன்பு பல்லவர்களின் ஆட்சிப் பகுதியாக இருந்தது. இப்பகுதியானது சோழர்களால் கி. பி. 880 கைக்கொள்ளப்பட்டது. பின்னர் இப்பகுதிக்கு மறுபெயராக ஜயங்கொண்ட சோழமண்டலம் (அதாவது சோழ நாட்டால் வெற்றிகொள்ளப்பட்ட நிலம்) என்று இடப்பட்டது. தொண்டைமண்டலமானது தற்கால தமிழ்நாட்டின் செங்கல்பட்டு, தென் ஆற்காடு, வட ஆற்காடு போன்ற மாவட்டங்களின் பகுதிகளையும், ஆந்திரப் பிரதேசத்தின் சித்தூர், நெல்லூர் ஆகிய மாவட்டங்களின் சில பகுதிகளை உள்ளடக்கியதாக இருந்தது. பல்லவர்களின் கட்டுப்பாட்டின் கீழ் இப்பகுதி இருந்த ஐந்தாம் மற்றும் ஒன்பதாம் நூற்றாண்டுகளில், காஞ்சிபுரம் இதன் தலைநகரமாக இருந்தது.

கொங்குமண்டமானது தற்கால மாவட்டங்களான
கோயம்புத்தூர், கரூர்,ஈரோடு, திருப்பூர்,நீலகிரி, கிருட்டிணகிரி,சேலம், நாமக்கல், தர்மபுரி போன்ற மாவட்டப் பகுதிகளை உள்ளடக்கியமாக இருந்தது.

பாண்டியமண்டலம் அல்லது இராஜராஜபாண்டிமண்டலம் என்பது பாரம்பரியமாக பாண்டியரின் ஆட்சியின் கீழ் இருந்த பகுதியாகும். இப்பகுதியானது தமிழ்நாட்டின் தென்கிழக்கு பகுதியின் பெரும்பகுதியைக் கொண்டு, மதுரையை தலைநகராக கொண்டு இருந்தது.

இந்த மண்டலம் முடிகொண்டசோழமண்டலம் என்றும் அறியப்பட்டது. இது முன்பு மேலைக் கங்கரின் நாடாக இருந்தது.

இந்த மண்டலம் விக்ரமசோழமண்டலம் என்றும் அழைக்கப்பட்டது.

இந்த மணடலமானது நிகரிலிசோழமண்டலம் என்றும் அழைக்கப்பட்டது.

மரையபாடி என்பது வடக்கு மண்டலங்களில் ஒன்றாகும். இது தற்கால ஆந்திரப் பிரதேசம் மற்றும் தெலுங்கானாவின் பகுதிகளை உள்ளடக்கியது.

இராசராச சோழன் இலங்கையின் வடக்குப் பகுதிகளை சோழ நாட்டுடன் இணைந்த போது, அவர் இப்பகுதிக்கு மும்முடிசோழமண்டலம் என்று பெயரிட்டார், இது ஈழமண்டலம் என்றும் அறியப்பட்டது. இந்த மண்டலத்தில் அனுராதபுரம் மற்றும் பொலன்னறுவை போன்ற பகுதிகளை உள்ளடக்கியதாக இருந்தது.

இந்த மண்டலம் எப்போதும் ஒரு முழுமையான மண்டலமாகக் கருதப்படுவதில்லை, இந்த மண்டலம் சோழமண்டலம் மற்றும் தொண்டைமண்டலம் ஆகியவற்றுக்கு நடுவே அமைந்திருப்பதால் இப்பெயரால் அழைக்கப்பட்டது. இந்த பிராந்தியமானது எந்தவொரு ஆளும் வம்சத்துடனும் தொடர்புபடுத்தப்படவில்லை, இதன் விளைவாக இது முக்கியத்துவம் பெறவில்லை. நடுவில்மண்டலமானது தென்பெண்ணை ஆறு மற்றும் வட வெள்ளாறு ஆகியவற்றுக்கு இடைபட்ட பகுதியில் இருந்தது.


</doc>
<doc id="405983" url="https://ta.wikipedia.org/wiki?curid=405983" title="ரென்சோ பியானோ">
ரென்சோ பியானோ

ரென்சோ பியானோ ஒரு இத்தாலியக் கட்டிடக்கலைஞரும் பொறியாளரும் ஆவார். பாரிசில் உள்ள ஜார்ச் பொம்பிடோ மையம் (1977), இலண்டனில் உள்ள “த சார்ட்” (2012), நியூயார்க் நகரத்தில் உள்ள அமெரிக்கக் கலைக்கான விட்னி அருங்காட்சியகம் (2015) என்பன இவர் வடிவமைத்த கட்டிடங்களுள் அடங்கும். 1998 ஆம் ஆண்டுக்கான கட்டிடக்கலைக்கான பிரிட்ஸ்கர் பரிசு இவருக்கு வழங்கப்பட்டது. 

பியானோ இத்தாலியின் செனோவா நகரில், கட்டுமானத் தொழில் சார்ந்த ஒரு குடும்பத்தில் பிறந்தார். பியானோவின் பாட்டனார் ஒரு கற்கட்டுமானத் தொழிலைத் தொடங்கி நடத்தி வந்தார், அதை பியானோவின் தந்தை கார்லோ பியானோவும் பாட்டனாரின் மூன்று உடன்பிறந்தோரும் இணைந்து விரிவாக்கினர். தந்தையார் ஓய்வுபெற்ற பின்னர், ரென்சோவின் மூத்த தமையன் எர்மானோ தொழிலைப் பொறுப்பேற்றார். எர்மானோ செனோவாப் பல்கலைக் கழகத்தில் பொறியல் கல்வி கற்றவர். ரென்சோ மிலான் பல்தொழில்நுட்பப் பல்கலைக்கழகத்தில் கட்டிடக்கலை பயின்றார். ‘’கியுசெப்பே கிரிபினி’’ என்பவரின் கீழ் மட்டு ஒருங்கிணைப்பு (modular coordination) பற்றிய ஆய்வுடன், 1964 இல் பட்டம் பெற்றார். பின்னர், இவர் இலகு கட்டமைப்புகள், அடிப்படைக் கட்டிடங்கள் தொடர்பான சோதனைகளில் ஈடுபட்டார்.
1965 முதல் 1968 வரை ரென்சோ பல்தொழில்நுட்பப் பல்கலைக்கழகத்தில் கற்பிப்பதில் ஈடுபட்டிருந்தார். பின்னர் இவர் இரண்டு பன்னாட்டு நிறுவனங்களில் பணிபுரிந்ததன் மூலம் தனது நோக்குகளையும், தொழில்நுட்பத் திறமைகளையும் விரிவாக்கிக்கொண்டார். இவற்றுள் ஒரு நிறுவனம் பிலடெல்பியாவில் இருந்த, நவீனத்துவக் கட்டிடக்கலைஞர் லூயிஸ் கான் என்பவருடையது. மற்றது, இலண்டனில் இருந்த போலந்துப் பொறியாளர் சிக்மண்ட் இசுட்டனிசுலோ மாக்காவோவ்சுக்கி என்பவருடையது. இவரது முதல் கட்டிடமான, ஜெனோவா ஐ.பி.ஈ தொழிற்சாலை 1968 இல் கட்டிமுடிக்கப்பட்டது. இக்கட்டிடத்தின் கூரை எஃகு (உருக்கு), வலிதக்கப்பட்ட நெகிழி ஆகியவற்றைப் பயன்படுத்தி அமைக்கப்பட்டிருந்தது. 1970 இல், இவரது முதல் பன்னாட்டு வேலையான சப்பானின் ஒசாக்காவில் இடம்பெற்ற எக்ஸ்போ 70 க்கான இத்தாலியத் தொழிற்றுறை அரங்கின் வடிவமைப்புப் பணி இவருக்குக் கிடைத்தது. இவர் தனது தமையனான எர்மானோவுடனும், குடும்ப நிறுவனத்துடனும் இணைந்து இவ்வேலையை முன்னெடுத்தார். இவரது குடும்ப நிறுவனமே கட்டிடத்துக்கான கட்டமைப்புக்களை உற்பத்தி செய்தது. இது இலகுவான அமைப்பாகவும், எஃகு, வலிதாக்கப்பட்ட பாலியெஸ்டர் ஆகியவற்றைப் படன்படுத்திச் செய்யப்பட்டதாகவும் இருந்ததுடன், கலைத்துவம் தொண்டதாக இருந்த அதேவேளை தொழிற்றுறைக்கான தோற்றத்தையும் கொண்டிருந்தது.

1970 ஆம் ஆண்டின் ஒசாக்கா அமைப்பு பிரித்தானியக் கட்டிடக்கலைஞரான “ரிச்சார்ட் ரோஜர்சு” என்பவரால் பாராட்டப்பட்டது. 1971 இல் ரோஜர்சும், பியானோவும் சேர்ந்து “பியானோ அன்ட் ரோஜர்சு” என்னும் நிறுவனத்தை உருவாக்கி 1971 இலிருந்து 1977 வரை ஒன்றாகப் பணியாற்றினர். இந்த நிறுவனம் ஈடுபட்ட முதல் திட்டம், இத்தாலியத் தளவாட நிறுவனம் பி & பி இத்தாலியாவுக்காக இத்தாலியின் கோமோவில் உள்ள நோவேட்ரேட் என்னும் இடத்தில் கட்டிய கட்டிடம் ஆகும். இக்கட்டிடம் தொங்க விடப்பட்ட கொள்கலனையும், திறந்த தாங்கும் கட்டமைப்பையும் கொண்டிருந்தது. கட்டிடத்தின் வெளிப் பகுதியில் இருந்த வெப்பமாக்குவதற்கும், நீர் வழங்குவதற்குமான குழாய்களுக்குப் பிரகாசமான நிறங்கள் (நீலம், சிவப்பு, மஞ்சள்) பூசப்பட்டிருந்தன. இந்த வழமைக்கு மாறான அம்சங்கள் கட்டிடக்கலை உலகில் பெருமளவு கவனத்துக்கு உள்ளானதுடன், பொம்பிடூ மையத்தை வடிவமைப்பதற்கான போட்டியில் பியானோ & ரோஜர்சு நிறுவனம் தெரிவு செய்யப்படுவதில் நடுவர்கள் மத்தியில் செல்வாக்கும் செலுத்தியிருந்தது.


</doc>
<doc id="405984" url="https://ta.wikipedia.org/wiki?curid=405984" title="பெரியார் ஈ. வெ. இராமசாமியும் இந்திய தேசிய காங்கிரசும்">
பெரியார் ஈ. வெ. இராமசாமியும் இந்திய தேசிய காங்கிரசும்

பெரியார் ஈ. வெ. இராமசாமியும் இந்திய தேசிய காங்கிரசும், பெரியார் ஈ. வெ. இராமசாமி (17 செப்டம்பர் 1879 – 24 அக்டோபர் 1973), தமிழ்நாட்டில், சுயமரியாதை இயக்கம் மற்றும் திராவிடர் கழகம் ஆகிய இயக்கங்களால் நன்கு அறியப்பட்டவர். காந்திய சிந்தனையில் ஈர்க்கப்பட்ட ஈ. வெ. இராமசாமி நாயக்கர் தான் செய்து கொண்டிருந்த வணிகத்தை துறந்து, 1919ல் இந்திய தேசிய காங்கிரசு கட்சியில் இணைந்தார். ஈரோடு நகராட்சி மன்றத் தலைவராக இருக்கையில், இந்தியர்கள் ஐரோப்பபிய நிறுவனங்கள் உற்பத்தி செய்த துணிகளை பயன்படுத்துவதை கடுமையாக எதிர்த்து, ஊர் தோறும் இந்தியாவில் உற்பத்தியாகும் கதர் துணிகளை விற்பனை செய்தார். மக்கள் மதுப்பழக்கத்திலிருந்து மீள, கள்ளுக்கடை மறியல்களில் ஈடுபட்டார். தீண்டாமைக்கு எதிராக குரல் கொடுத்தார். சமய மூடநம்பிக்கைகள், சாதி வேறுபாடுகள் மற்றும் பெண்ணடிமைத்தனத்துக்கும் எதிராகப் போராடியவர்.

பிரித்தானிய இந்தியா ஆட்சியில் 1921ல் ஈரோட்டில் கள்ளுக்கடைகளை மூட வலியுறுத்தி மறியல் செய்தபோது கைது செய்யப்பட்டு மீண்டும் சிறையில் அடைக்கப்பட்டார். அவரது மனைவி நாகம்மையார் மற்றும் சகோதரி பாலம்மாவும் கள்ளுக்கடை மறியல் போராட்டத்தில் ஈடுபட்டபோது, போராட்டத்தின் வேகம் கூடியதால் பிரித்தானிய நிர்வாகம் சமரசத்திற்கு வர வேண்டிய சூழ்நிலை ஏற்பட்டது.
1920ல் மகாத்மா காந்தி அறிவித்த ஒத்துழையாமை இயக்கம் மற்றும் கள்ளுக்கடை மறியல் போராட்டத்தில் ஈடுபட்ட போது, ஈ. வெ. இராமசாமி மீண்டும் சிறையில் அடைக்கப்பட்டார். 

1922ல் அரசுப் பணிகளிலும், கல்வி நிலையங்களிலும் இட ஒதுக்கீட்டை வலியுறுத்தி, திருப்பூரில் நடைபெற்ற சென்னை மாகாண காங்கிரஸ் கூட்டத்தில் ஈ. வெ. இராமசாமி, கட்சியின் மாநிலச் செயலராகத் தேர்ந்தெடுக்கப்பட்டார். 

1924 - 1925 ஆண்டில் திருவாங்கூர் சமஸ்தானத்தில் உள்ள வைக்கம் எனும் ஊரில் தீண்டாமைக்கு எதிராக நடைபெற்றப் வைக்கம் போராட்டத்தில் பெரியார், காங்கிரஸ் கட்சியின் சார்பில் கலந்து கொண்டார். 

காங்கிரஸ் கட்சியில் வெளிப்படையாக நிலவி வந்த சாதி பாகுபாடு மற்றும் அலட்சியப்போக்கின் காரணமாக, இவரது சமூக மேம்பாட்டுக்கான சீர்திருத்த திட்டங்கள் தோல்வியில் முடிந்தது. எனவே 1925ல் ஈ. வெ. இராமசாமி காங்கிரஸ் கட்சியை விட்டு வெளியேறினார்.
ஒத்துழையாமை இயக்கத்தின் போது, காங்கிரஸ் கட்சியினர் தங்கள் குழந்தைகளை ஆங்கிலேயர் மேற்பார்வையில் நடைபெறும் பள்ளி மற்றும் கல்லூரிகளில் சேர்ப்பதை தவிர்க்க வேண்டு என ஈ. வெ. இராமாசாமி என வலியுறுத்தினார். இதனால் இந்தியர்கள் மற்றும் இந்தியர்களின் அறக்கட்டளைகள் புதிதாக பள்ளி மற்றும் கல்லூரிகளை நிறுவினர். 

திருநெல்வேலி மாவட்டம் சேரன்மாதேவியில், சென்னை மாகாண காங்கிரஸ் கட்சியின் நிதி உதவியில், காங்கிரஸ் கட்சித் தலைவர்களில் ஒருவரான வ. வே. சுப்பிரமணியம் அய்யர் நிர்வகித்து வந்த குருகுலப் பள்ளியில், இரண்டு அந்தண மாணவர்களுக்குத் தனியாகவும், அந்தணரல்லாத பிற மாணவர்களுக்கு தனியாகவும் உணவு பறிமாறப்படுவதை அறிந்த ஈ. வே. இராமசாமி, மாணவர்களிடையே பாகுப்பாட்டைத் தூண்டும் இத்தகைய போக்குகளை மாற்றிக் கொள்ளக் கோரினார். ஆனால் வ.வே. சுப்பிரமணிய அய்யர் தமது போக்கை மாற்றிக் கொள்ள மறுத்ததுடன், சென்னை மாகாண காங்கிரசு கட்சியும், அக்குருகுலப் பள்ளிக்கு ஆண்டுதோறும் வழங்கும் ரூபாய் பத்தாயிரம் நிதியுதவியை நிறுத்த மறுத்தது.

இதையடுத்து அவர் காங்கிரஸ் கட்சியிலிருந்து வெளியேறி, 1925ல் சுயமரியாதை இயக்கத்தை தொடங்கினார். வைதீக மதத்தையும், கடவுள் நம்பிக்கையையும், சாதி வேறுபாடுகளையும், சமய மூடப் பழக்கவழக்கங்களையும் பெரியார் எதிர்த்தார். பிராமணர் அல்லாதவர்கள் தங்களையே தாழ்வாக நினைக்கக் கூடாது என்பதை சுயமரியாதை இயக்கம் வலியுறுத்தியது.

பின்னாட்களில் காங்கிரஸ் கட்சியினர் மகாத்மா காந்திக்கு, காங்கிரஸ் கட்சியின் நிதியுதவில் வ. வே. சு. அய்யர் நிர்வகிக்கும் இக்குருகுலப் பள்ளியில் நடக்கும் சாதிப் பாகுபாட்டைக் குறித்து கடிதம் எழுதினார். காந்தியடிகளும் இவ்விடயத்தில் வ. வே. சு. அய்யரை கண்டித்தும், அவரது போக்கு மாற்றிக் கொள்ளாததால், பின்னாட்களில் அக்குருகுலப் பள்ளி இழுத்து மூடப்பட்டது. 

சனாதன தர்மம் வலியுறுத்தும் நால்வகை சாதிமுறையை காந்தியடிகள் தூக்கிப் பிடித்து ஆதரித்தது மற்றும் அந்தணர்களுக்கு ஆதராகவாக பேசிய காரணத்தால், ஈ. வெ. இராமசாமிக்கு, காந்தி மீது கோபம் ஏற்பட்டது. மேலும் இந்தியாவில் சாதி இந்துக்களால் தீவிரமாக கடைப்பிடிக்கும் தீண்டாமைக்கு ஏதிராக காங்கிரஸ் கட்சியினர் குரல் எழுப்பவில்லை என்றும், பிற்படுத்தப்பட்ட மற்றும் தாழ்த்தப்பட்ட வகுப்பினர்களுக்கு முறையான கல்வி மற்றும் வேலை வாய்ப்புகளை பிரித்தானிய இந்திய அரசிடமிருந்து கோரிப் பெறத் தவறிவிட்டது என்று பெரியார் ஈ. வெ. இராமசாமி கருதினார். 

1925 ஆம் ஆண்டு காஞ்சிபுரத்தில் நடந்த மாநாட்டில் வகுப்புவாத பிரதிநிதித்துவம் தொடர்பான தீர்மானத்தை நிறைவேற்றுவதற்காக " தமிழ்நாடு காங்கிரஸ் " பெறும் கடைசி மற்றும் ஆறாவது முயற்சியை பெரியார் செய்தார்
1925ல் காஞ்சிபுரத்தில் நடைப்பெற்ற சென்னை மாகாண காங்கிரஸ் மாநாட்டில், ஆறாவது முறையாக இடஒதுக்கீடு திட்டத் தீர்மானத்தை கொண்டுவந்தார். அப்போது சென்னை மாகாண காங்கிரஸ் கட்சித் தலைவராக இருந்த திரு. வி. கலியாணசுந்தரனார், பெரியார் கொண்டு வந்த இடஒதுக்கீடு தீர்மானத்தை ஏற்க மறுத்தார். எனவே காங்கிரஸ் கட்சி மீது அதிருப்தி அடைந்த பெரியார் இந்திய தேசிய காங்கிரசு கட்சியிலிருது விலகினார்.

காங்கிரஸ் கட்சியின் ஆதிக்க சாதியினருக்கு எதிராக பிற்படுத்தப்பட்டவர்கள் மற்றும் தாழ்த்தப்பட்டவர்களுக்கு கல்வி மற்றும் அரசுப் பணிகளில் இடஒதுக்கீடு பெறுவது குதிரைக் கொம்பு எனக்கருதிய பெரியார், சாதிவாரி இடஒதுக்கீடு தொடர்பாக, பிரித்தானிய இந்திய அரசின் சென்னை மாகாணா ஆளுநரிடன் கலந்து பேசி வலியுறுத்தியதன் விளைவாக, ஒடுக்கப்பட்டவர்களுக்கான கல்வி, வேலை வாய்ப்புகளில் இடஒதுக்கீடுக் கொள்கை தொடர்பான அரசாணை, 15 டிசம்பர் 1928 அன்று, பிரித்தானிய இந்திய அரசின் சென்னை மாகாண ஆளுநர் அரசிதழில் வெளியிட்டார்.

இந்திய தேசிய காங்கிரஸ் கட்சியின் தலைவர்களில் பெரும்பாலோனர் பிராமணர் மற்றும் ஆதிக்கச் சாதியினர் என்று கருதினர்.
காங்கிரஸ் மாநாட்டு மேடைகளில் மேல் சாதியினர் மட்டும் அமர அனுமதிக்கப்பட்டனர். கூட்டத்தில் கலந்து கொண்ட தாழ்த்தப்பட்ட மற்றும் பிற்படுத்தபட்டத் தொண்டர்கள் தனித்தனியாக அமர வைக்கப்பட்டனர். காங்கிரஸ் தலைவர்களின் இந்த அணுகுமுறையால் பெரியார் மிகவும் வெறுப்படைந்தார். 



</doc>
<doc id="405994" url="https://ta.wikipedia.org/wiki?curid=405994" title="ராட் லாவர்">
ராட் லாவர்

ரோட்னெ இச்சியாச் லாவர் (பிறப்பு 9 ஆகத்து 1938) என்பவர் ஆத்திரேலிய டென்னிசு ஆட்டக்காரரும் முன்னால் உலக முதல் நிலை வீர்ரும் ஆவார். உலகின் சிறந்த டென்னிசு வீரராக கருதப்படுகிறார். 1964 முதல் 1970 வரை முதல் தர வீரராக இருந்தார் . ஓப்பன் கால டென்சுக்கு நான்கு ஆண்டுகள் முன்பும் மூன்று ஆண்டுகள் பின்பும். ஓப்பன் காலம் 1968 ஆண்டு ஆரம்பித்தது. 1961-62 காலப்பகுதியில் தொழில் முறையற்ற டென்னிசு வீரர்களில் முதல் தர வீரராக விளங்கினார். லாவர் 200 தனிநபர் கோப்பைகளை பெற்றுள்ளார், டென்னிசு வரலாற்றில் இது அதிகமாகும். அனைத்து விளையாட்டு தளங்களிலும் சிறப்பாக விளையாடக்கூடியவர். 1964 முதல் 1970 வரை ஒவ்வொரு ஆண்டும் 10 கோப்பைகளுக்கு மேல் தொடர்ச்சியாக பெற்றார்.

லாவர் 11 கிராண்ட் சிலாம் தனிநபர் கோப்பைகளை பெற்றுள்ளார், எனினும் இவர் ஓப்பன் காலத்துக்கு முன் ஐந்து ஆண்டுக்கு கிராண்ட் சிலாம் ஆடுவதில் இருந்து தடை செய்யப்பட்டிருந்தார். 1962, 969 ஆகிய இரு ஆண்டுகளும் கிராண்ட் சிலாம் கோப்பைகள் அனைத்தையும் வென்றவர் இவர். இவர் எட்டு புரொ சிலாம் (ஓப்பன் காலத்துக்கு முந்தையது) கோப்பைகளை வென்றுள்ளார். டேவிசுக் கோப்பையானது கிராண்ட் சிலாமுக்கு இணையாக கருதப்பட்ட காலத்தில் ஐந்து டேவிசுக் கோப்பைகளை பெற ஆத்திரேலிய அணிக்கு உதவினார். 

லாவர் ஆத்திரேலியாவின் குயுன்சுலாந்து மாகாணத்திலுள்ள ராக்கம்டன் என்னும் நகரில் ஆகத்து 9, 1938 அன்று ரே லாவருக்கும் மெல்பா-ரோஃவே என்பவருக்கும் மூன்றாவது குழந்தையாக பிறந்தார். அவரின் தந்தை மாடு மேய்ப்பவராகவும் இறைச்சி வெட்டுபவராகவும் பணியாற்றினார். இவரது பெற்றோருக்கு நான்கு குழந்தைகள்.

1966இல் லாவருக்கு 27 வயதாக இருக்கும் போது கலிபோர்னியாவிள்ள சான் ராஃபல் நகரின் மேரி செல்பி என்பவரை திருமனம் செய்தார். அப்போது மேரிக்கு 30 வயது. இல்லினாயில் பிறந்த மணமுறிவு பெற்ற மேரி செல்பி பீட்டர்சன் மூன்று குழந்தைகளுக்கு தாய், திருமணத்திற்கு பின் அவர் மேரி செல்பி லாவர் ஆனார். திருமணத்திற்கு பின் நன்கு அறியப்பட்ட டென்னிசு வீரர்கள் லிய காட், கென் ரோசுவால், ரே எம்மர்சன் முதலான பல வீரர்கள் டென்னிசு மட்டையை கொண்டு கூம்பு வடிவில் நின்றார்கள், அதன் வழியே புதுமணத்தம்பதிகள் நடந்து வந்தனர். லாவருக்கும் மேரிக்கும் ஒரு பையன் பணந்து அவர்களுடனே கலிபோர்னியாவின் பல இடங்களில் வாழ்ந்தான். மேலி லாவர் தன் 84ஆம் வயதில் நவம்பர் 2012 அன்று வட சான் டியேகோ கவுண்டியிலுள்ள கார்ல்சுபெட் என்னுமிடத்திலுள்ள வீட்டில் இறந்தார்.

லாவர் பள்ளி படிப்பை முடித்து வெளிவந்ததும் டென்னிசு வாழ்வை தேர்ந்தெடுத்தார், அவரது டென்னிசு வாழ்வு 24 ஆண்டுகள் நீடித்தது. இவருக்கு குயின்சுலாந்தின் சால்லி ஓல்லிசும் பின் ஆத்திரேலிய டேவிசுக் கொப்பை அணித்தலைவர் அரி ஆப்மேனும் பயிற்சியாளர்களாக இருந்தனர். 
லாவர் ஆத்திரேலிய அமெரிக்க என்று இரு நாட்டு இளையோர் சாதனையாளர் பட்டத்தை 1957இல் பெற்றார். 1959இல் விம்பிள்டனின் மூன்று 
இறுதியாட்டத்தை எட்டியது இவரது டென்னிசு வாழ்க்கையில் முதல் திருப்பு முனையாகும். விம்பிள்டனின் கலப்பு இரட்டையர் பிரிவில் டார்லெனெ 
ஆர்டு உடன் இணைந்து பட்டத்தை வென்றார். 87 ஆட்டங்களில் கடுமையாக போராடி அமெரிக்காவின் பேர்ரி பெக்கேயை அரை இறுதியில் வென்ற இவர்
இறுதி போட்டியில் பெரு நாட்டவர் அலெக்சு ஓல்மெடோவிடம் தோற்றார். முதல் தனிநபர் கோப்பையை ஆத்திரேலிய சாதனையாளர் பட்டத்தை வென்ற
போது பெற்றார். 1961இல் தனிநபர் பிரிவில் விம்பிள்டன் கோப்பையை முதன் முறையாக பெற்றார்.

1962இல் லாவர் 1938இல் டான் பட்சுக்கு பின் ஒரே ஆண்டில் அனைத்து கிராண்ட் சிலாம் தனிநபர் கோப்பைகளையும் பெற்றவராவார். அதே ஆண்டிலேயே
மேலும் 18 கோப்பைகளை பெற்றார், மொத்தமாக 22 தனிநபர் பட்டங்கள். இதில் இத்தாலிய சாதனையாளர், செருமன் சாதனையாளர் போட்டிகளும் 
அடங்கும். இவருக்கு முன் லியு ஓட் 1956இல் இவ்விரு சாதனையாளர் போட்டிகளையும் பெற்றிருந்தார். லாவர் வெல்ல கடினமாக இருந்தது மெதுவாக பந்து எழும்பும் களிமண் தரையை உடைய பிரெஞ்சு ஓப்பன் தான். கால் இறுதியிலிருந்து தொடர்ச்சியாக ஐந்து தொகுப்புகள் உள்ள போட்டியாகவே அது இருந்தது.


</doc>
<doc id="405995" url="https://ta.wikipedia.org/wiki?curid=405995" title="ஃபிரை ஒட்டோ">
ஃபிரை ஒட்டோ

ஃபிரை பால் ஓட்டோ (Frei Paul Otto ) என்பவர் ஒரு செருமன் கட்டிடக்கலைஞரும் அமைப்புப் பொறியாளரும் ஆவார். இழுவை அமைப்புக்கள், மென்றகட்டு அமைப்புக்கள் உள்ளிட்ட இவரது இலகு கட்டமைப்புக்கள் பலரது கவனத்தை இவர்பால் ஈர்த்தன. 1972 இல் மியூனிச்சில் இடம்பெற்ற கோடைகால ஒலிம்பிக் விளையாட்டரங்கின் கூரையும் இவ்வாறான அமைப்பாகும்.
2006 க்கான பிரித்தானியக் கட்டிடக்கலைஞர்களுக்கான அரச நிறுவனத்தின் தங்கப்பதக்கம் ஓட்டோவுக்கு வழங்கப்பட்டது. ஓட்டோ இறப்பதற்குச் சற்று முன்னராக 2015 ஆம் ஆண்டில் கட்டிடக்கலைக்கான பிரிட்ஸ்கர் பரிசையும் இவர் பெற்றார். 

ஓட்டோ செருமனியில் உள்ள சீக்மார் என்னும் இடத்தில் பிறந்து பேர்லினில் வளர்ந்தார். இவர் பேர்லினில் கட்டிடக்கலை பயின்றார். பின்னர், Luftwaffe க்குள் இழுக்கப்பட்டு இரண்டாம் உலகப் போரின் இறுதி ஆண்டுகளில் போர் விமானியாகப் பணியாற்றினார். போருக்குப் பின்னர் பிரான்சில் இருந்த போர்க் கைதிகள் முகாமில் இவருக்குப் பயிற்சி கிடைத்தது. விமானப் பொறியியல் பயிற்சி, கட்டிடப் பொருட்கள் பற்றாக்குறை, வீடுகளுக்கான அவசரத் தேவை ஆகியவை காரணமாக, வீடுகளுக்காகக் கூடாரங்களைப் பயன்படுத்துவதற்கான சோதனைகளில் ஈடுபட்டார். போர் முடிந்த பின்னர் குறுகிய காலம் ஐக்கிய அமெரிக்காவில் கல்விகற்ற இவர், எரிக் மென்டெல்சன், மீஸ் வான் டெர் ரோ, ரிச்சார்ட் நியூட்ரா, பிராங்க் லோயிட் ரைட் போன்ற புகழ் பெற்ற கட்டிடக் கலைஞர்களைச் சந்தித்துள்ளார். 
1952 ஆம் ஆண்டில் செருமனியில் ஒரு தனியார் நிறுவனத்தை இவர் தொடங்கினார். காசெல் என்னும் இடத்தில் நடந்த “பெடரல் பூங்காக் கண்காட்சியில் அமைக்கப்பட்ட இவரது ---- வடிவக் கம்பிவட வலை இசை அரங்கம், இவர் மீது முதல் குறிப்பிடத்தக்க கவனம் ஏற்படக் காரணமாயிற்று. 1954 இல் இழுவைக் கட்டுமானத் துறையில் இவருக்கு முனைவர் பட்டம் கிடைத்தது.
இலகு இழுவை மற்றும் மென்றகட்டுக் கட்டமைப்புக்களில் சிறப்புத் திறமை பெற்ற அமைப்புக் கணிதம், குடிசார் பொறியியல் ஆகியவற்றின் முன்னேற்றங்களுக்கு முன்னோடியாகவும் திகழ்ந்தார். 1964 இல் இசிடட்கார்ட் பல்கலைக்கழகத்தில் இலகுக் கட்டமைப்புக்களுக்கான நிறுவனம் ஒன்றை உருவாக்கிய ஓட்டோ, பல்கலைக் கழகப் பேராசிரியராக ஓய்வு பெறும்வரை அந்நிறுவனத்தின் தலைவராகப் பணியாற்றினார். 1967 இன் மொன்ட்ரீல் கண்காட்சிக்கான செருமன் அரங்கம், 1972 மியூனிச் ஒலிம்பிக் அரங்கின் கூரை, என்பன இவரது முக்கியமான வேலைகளுள் அடங்கும். இவர் உலகின் பல இடங்களிலும் விரிவுரைகள் ஆற்றியுள்ளதுடன், கட்டிடக்கலைக் கழகத்தின் கட்டிடக்கலைப் பள்ளியில் கற்பித்தும் உள்ளார். ஊக்கே பூங்காவில் உள்ள அப்பள்ளியின் காட்டு வளாகத்தில் ஆய்வு வசதிக்கான கட்டிடங்கள் சிலவற்றையும் ஓட்டோ வடிவமைத்துள்ளார்.

இறக்கும்வரை ஓட்டோ ஒரு கட்டிடக் கலைஞராகவும், பொறியாளராகவும் செயற்பட்டு வந்தார். ‘’புரொட்டேஜ் மஹ்மூத் போடோ ராஷ்’’ என்னும் நிறுவனத்தில் சார்பாக மத்திய கிழக்கின் பல திட்டங்களுக்கு இவர் ஆலோசகராகவும் செயற்பட்டார். முழுவதும் கடதாசியாலேயே செய்யப்பட்ட கூரையைக் கொண்ட எக்ஸ்போ 2000 க்கான சப்பான் அரங்கு மிக அண்மைக்காலத்தில் அவர் ஈடுபட்டிருந்த திட்டங்களுள் ஒன்று, இத்திட்டத்தில் சிகெரு பான் என்பவருடன் சேர்ந்து அவர் பணியாற்றியிருந்தார். 2002 ஆம் ஆண்டில், செப்டெம்பர் 11 தாக்குதலையும், அதனால் பாதிக்கப்பட்டோரையும் நினைவு கூரும் வகையில் வெனிசுலா அரங்குக்கான திறந்து மூடக்கூடிய கூரை ஒன்றையும் இன்னொரு நிறுவனத்துடன் சேர்ந்து வடிவமைத்தார்.


</doc>
<doc id="405996" url="https://ta.wikipedia.org/wiki?curid=405996" title="சாகித்திய அகாதமி விருது பெற்ற இந்தி எழுத்தாளர்கள்">
சாகித்திய அகாதமி விருது பெற்ற இந்தி எழுத்தாளர்கள்

சாகித்திய அகாதமி விருது, இந்திய மொழி இலக்கியத்திற்கு ஆண்டுதோறும் 1955 முதல் இந்திய எழுத்தாளார்களுக்கு வழங்கப்படும் உயரிய விருதாகும். இதில் விருது பெற்ற இந்தி எழுத்தாளார்கள் பட்டியல் உள்ளது.


</doc>
<doc id="405997" url="https://ta.wikipedia.org/wiki?curid=405997" title="ஆல்பர்ட் பாண்டுரா">
ஆல்பர்ட் பாண்டுரா

ஆல்பர்ட் பாண்டுரா ("Albert Bandura") OC (; பிறப்பு டிசம்பர் 4, 1925) ஒரு உளவியலாளரும், இசுட்டான்போர்டு பல்கலைக்கழகத்தில் சமூக அறிவியல் புலத்தில் உளவியல் பேராசிரியரும் ஆவார்.

கிட்டத்தட்ட ஆறு பத்தாண்டுகளாக, சமூக அறிவுப்புலக் கோட்பாடு, சிகிச்சை, மற்றும் ஆளுமை உளவியல் உட்பட, கல்வி துறையில் மற்றும் உளவியல் பல துறைகள் பங்களிப்புகளுக்கான பொறுப்பாளியாகவும், மற்றும் நடத்தையியல் மற்றும் அறிவாற்றல் உளவியல் இடையிலான பரிமாற்றம் குறித்த தளத்தில் செல்வாக்கு மிக்கவராகவும் உள்ளார். அவர் சமூக கற்றல் கோட்பாட்டின் (சமூக அறிவாற்றல் கோட்பாடு என மறுபெயரிடப்பட்டது) மற்றும் தன்னிறைவுத்தன்மையின் கோட்பாட்டு கட்டமைப்பை உருவாக்கியவராகவும் அறியப்படுகிறார். மேலும், செல்வாக்குமிக்க 1961 போபோ பொம்மை பரிசோதனையின் பொறுப்பாளராகவும் இருக்கிறார். இந்த போபோ பொம்மை பரிசோதனையானது, உற்றுநோக்கிக் கற்றல் என்ற கருத்தியலை விளக்கியது.

சமூக அறிவாற்றல் கோட்பாடு என்பது மற்றவர்களை உற்றுநோக்குவதன் மூலம் மக்கள் எவ்வாறு கற்றுக்கொள்கின்றனர் என்பதைக் குறித்ததாகும். சமூக அறிவாற்றல் கோட்பாட்டின் ஒரு எடுத்துக்காட்டானது, ஆசிரியரைப் பின்பற்றும் மாணவர்களாவர். சுய திறன் என்பது "எதிர்கால சூழ்நிலைகளை நிர்வகிக்கத் தேவையான நடவடிக்கைகளை ஒழுங்கமைத்து செயல்படுத்துவதற்கான தனது திறனின் மீதான நம்பிக்கையாகும்."தெளிவுரை வழங்கினோமென்றால், சுய திறனானது, நீங்கள் நடவடிக்கை எடுக்க உங்களை நம்புகிறது. போபோ பொம்மை பரிசோதனையானது, ஆல்பர்ட் பாண்டுரா குழந்தைகளிடம், தன் முனைப்பு நடத்தை மற்றும் தன் முனைப்பற்ற நடத்தைகள் குறித்து எவ்வாறு ஆய்ந்தறிந்தார் என்பதைக் குறிப்பதாகும்.

2002 இல் நடந்த ஓர் ஆய்வானது பி. எப். ஸ்கின்னர், சிக்மண்ட் பிராய்ட் மற்றும் ஜீன் பியாஜே ஆகியோருக்கு அடுத்தபடியாக அதிகமாகக் குறிப்பிடப்பட்ட நான்காவது உளவியலாளராகவும், மிகவும் அதிகமாகக் குறிப்பிடப்பட்ட வாழும் உளவியலாளராகவும் ஆல்பர்ட் பாண்டுராவைக் குறிப்பிடுகிறது. பாண்டுரா பரவலாக மிகப் பெரிய வாழும் உளவியலாளர் என்று குறிப்பிடப்படுகிறார். மேலும் அனைத்துக் காலங்களிலும் மிகுந்த தாக்கத்தை ஏற்படுத்திய உளவியலாளர்களில் ஒருவா் எனவும் அவர் குறிப்பிபடப்படுகிறார்.

அமெரிக்க உளவியலாளர்கள் சங்கத்தின் எண்பத்து இரண்டாவது குடியரசுத் தலைவராக 1974 ஆம் ஆண்டு பாண்டுரா தேர்ந்தெடுக்கப்பட்டார். இச்சங்கத்தின் வரலாற்றில் 48 வயதில் தேர்ந்தெடுக்கப்பட்ட இளைய தலைவர்களில் ஒருவராக அவர் விளங்குகிறார். 1968 முதல் 1970 வரையான அமெரிக்க உளவியலாளர்கள் சங்க அறிவியல் விவகார வாரிய உறுப்பினராக பணியாற்றினார். மேலும், ஆளுமை இதழ் மற்றும் சமூக உளவியல் இதழ் உள்ளிட்ட ஒன்பது உளவியல் பத்திரிக்கைகளின் தொகுப்புக் குழுவின் உறுப்பினராக 1963 முதல் 1972 ஆம் ஆண்டு வரையிலும் பணியாற்றினார்.82 வயதில் பண்டுராவுக்கு உளவியலுக்கான கிரேமேயர் விருது வழங்கப்பட்டது.

பாண்டுரா, ஆல்பர்ட்டா நகரில், முண்டாரே என்ற இடத்தில், கிட்டத்தட்ட நான்கு நூறு மக்களைக் கொண்ட ஒரு திறந்த நகரில், ஆறு பேர் கொண்ட குடும்பத்தில் இளைய மகனாகப் பிறந்தார். இது போன்ற ஒரு தொலைதூர நகரத்தில் கல்வி கிடைப்பதில் உள்ள வரம்புகள், பாண்டுரா சுய சார்புடையவராகவும், சுய ஊக்கம் கொண்டவராகவும் வாழக் கற்றுக் கொடுத்தது. இந்த முதன்மையான வளர்ந்த குணங்கள் அவருடைய நீண்டகால வாழ்க்கையில் மிகவும் பயனுள்ளதாக இருந்தது.


</doc>
<doc id="405999" url="https://ta.wikipedia.org/wiki?curid=405999" title="மயூராக்சி ஆறு">
மயூராக்சி ஆறு

மயூராக்சி ஆறு இந்தியாவின் மேற்கு வங்காளத்தில் உள்ள ஒரு பெரிய ஆறு ஆகும். இது மோர் ஆறு எனவும் அறியப்படுகிறது. இவ்வாற்றில் பல வெள்ளப்பெருக்குகள் ஏற்பட்டுள்ளன. இதன் தோற்றுவாய் ஜார்கண்ட் மாநிலத்தின் தியோகர் நகரிலிருந்து தூரத்தில் உள்ள திரிகுற் மலை ஆகும். இது ஜார்கண்ட் ஊடாகப் பாய்ந்து மேற்கு வங்காளத்தின் பிர்பூம் மாவட்டம் மற்றும் முர்சிதாபாத் மாவட்டங்கள் ஊடாகச் சென்று ஊக்லி ஆற்றில் கலக்கிறது. இது ஏறத்தாழ நீளமானது.

மயூரம் என்றால் மயில்; அக்சி என்றால் கண். மயூராக்சி என்பது மயிலின் கண் எனப் பொருள்படுகின்றது. மயிலின் தோகையில் உள்ள இறகுகளுக்கு ஒப்பிட்டு இந்தப் பெயர் உருவானது. இது பருவமழைக் காலத்தில் வெள்ளப்பெருக்கு காரணமாகப் பெருக்கெடுத்துப் பெரும் அழிவுகளை உருவாக்குகிறது.

சோட்டா நாக்பூர் மேட்டுநிலத்தில் இருந்து உற்பத்தியாகும் நதிகள் பெரும்பாலும் பருவமழைக் காலங்களில் வெள்ளப்பெருக்கை ஏற்படுத்துகின்றன. இந்த ஆற்றின் நீரேந்து பிரதேசங்களில் கிடைக்கும் ஆண்டு மழைவீழ்ச்சி 765 மில்லிமீற்றர் முதல் 1607 மில்லிமீற்றர் ஆகக் காணப்படுகிறது. சராசரி ஆண்டு மழைவீழ்ச்சி 1200 மில்லிமீற்றர் ஆகும். மழைவீழ்ச்சியின் 80% பருவ மழைக் காலமான சூலை முதல் செப்டெம்பர் வரையான காலப்பகுதியிலேயே கிடைக்கிறது. 1787, 1806 மற்றும் 1902இல் பெரும் வெள்ளப்பெருக்குகள் ஏற்பட்டன. செப்டெம்பர் 1902இல் பிரம்மானி ஆறும் மயூராக்சி ஆறும் பெருக்கெடுத்து கரைகளிலுள்ள ஊர்களை நீரில் மூழ்கடித்தன. சில இடங்களில் வெள்ளம் சுமார் 4 முதல் 6 மீட்டர் வரை மூடியது. 1955இல் மயூராக்சி ஆற்றுக்குக் குறுக்கே மசஞ்சோர் அணை கட்டப்பட்டது. இது கனடாவின் நிதியுதவியுடன் கட்டப்பட்டு கனேடிய வெளியுறவுத்துறை அமைச்சர் லெஸ்டர் பி பியர்சன் அவர்களால் திறந்து வைக்கப்பட்டது. இந்த அணை 47 மீட்டர் உயரமானதும் 660 மீட்டர் நீளமானதும் ஆகும். இதன் நீர்த்தேக்கம் 67.4 சதுர கிலோமீட்டர் பரப்பளவுடையதுடன் 620,000,000 கனமீட்டர் கொள்ளளவு உடையது. இந்த அணை கட்டுவதற்கு ரூபா 16.10 கோடி செலவானது.

இந்த அணை கட்டப்பட்டாலும் 1960இற்கும் 2000இற்கும் இடையில் ஐந்து ஆண்டுகளைத் தவிர ஒவ்வோர் ஆண்டும் வெள்ளப்பெருக்கு ஏற்பட்டது. 1978இல் ஏற்பட்ட பெருவெள்ளத்தின் பின்னர் 1998, 1999, 2000 ஆகிய மூன்று ஆண்டுகளிலும் அடுத்தடுத்து வெள்ளப்பெருக்கு காரணமாக மேற்கு வங்கத்தில் பெரும் பாதிப்பு ஏற்பட்டது. 1978இல் பாகீரதி நதியின் நீரேந்து பிரதேசங்களில் 72 மணித்தியாலங்கள் நீடித்த தொடர் மழை காரணமாக நாடியா மாவட்டம், முர்சிதாபாத் மாவட்டத்தின் பெரும்பகுதி, வடக்கு 24 பர்கானாசு மாவட்டம் ஆகியன நீரில் மூழ்கின. இந்த வெள்ளம் வடிவதற்கு நீண்ட காலம் எடுத்தது.

மசஞ்சோர் அணை மூலம் 2,400 சதுரகிலோமீட்டர் பரப்பளவுக்கு நீர்ப்பாசனம் செய்ய முடிகிறது. இதன் பயனாக உணவுப்பொருட்கள் உற்பத்தி ஆண்டுக்கு 400,000 தொன்களால் அதிகரித்தது. இந்த அணை மூலம் 2000 கிலோவாட் மின்சாரம் உற்பத்தி செய்யப்படுகிறது.

கோபை ஆறு, பிரம்மானி ஆறு, துவாரகா ஆறு மற்றும் பக்ரேசுவர் ஆறு ஆகிய கிளை ஆறுகள் மயூராக்சி ஆற்றில் வந்து கலக்கின்றன.


</doc>
<doc id="406000" url="https://ta.wikipedia.org/wiki?curid=406000" title="கடற்குடுவை">
கடற்குடுவை

கடற்குடுவை அல்லது தியூனிக்காட்டா ("tunicate") என்னும் உயிரினம் முதுகெலும்பில்லா ஓர் கடல்வாழ் உயிரி. இதனை முதுகுநாணித் தொகுதியில் "தியுனிக்காட்டா" (Tunicata) என்னும் துணைத்தொகுதியில் வைத்துக் கருதுகின்றார்கள். இந்தக் துணைத்தொகுதியை ஒருகாலத்தில் "வால்" எனப் பொருள்படும் கிரேக்கச்சொல்லாகிய "ஔரா" (οὐρά (ourá, “tail”)) என்பதோடு முதுகுநாணி (chorda) என்னும் சொல்லையும் சேர்த்து "ஊரோக்கோர்டாட்டா" (Urochordata) என அழைத்தனர். இன்றும் சிலநேரங்களில் இச்சொல்லால் அழைக்கப்படுவதுமுண்டு. முதுகுநாணிகளிலேயே கடற்குடுவைகள் மட்டுமே மயோமேர் (Myomere) என்று அழைக்கப்படும் குறுக்கும் நெடுக்குமாக அமைந்த (zig-zagging W- or V-shaped) தசைநார்கள் பிரிப்பை இழந்தவை (செதிள் பிளவுகள் ஒரு விலக்காக இருக்கலாம்) சில கடற்குடிவைகள் தனியாக வாழ்கின்றன, ஆனால் மற்றவை சூழ்ந்து குமுகமாக வாழ்கின்றன, இனப்பெருக்கம் செய்கின்றன. இவை குடுவை போன்ற பையில் நீர்நிரப்பி இரு குழாய் போன்ற அமைப்புகள் வழியாக நீரை உள்ளிழித்து வெளியேற்றுகின்றன. இவ்வகையில் நீரிலிருந்து தன் உணவை வடிகட்டிப்பெறுகின்றன. பெரும்பாலான கடற்குடுவைகள் பாறைகள் அல்லது கடற்தரை ஆகியவற்றில் நிலையாக ஒட்டிக்கொண்டு உயிர்வாழ்கின்றன. கடற்குடுவைகளில் உள்ள பல இனங்களைக் கடற்குமிழிப்பூ (sea tulips) கடற்கல்லீரல் ( sea livers), கடற்குழாய்க்குஞ்சம் (sea squirt) என அழைப்பர்.

இந்தக் கடற்குடுவை யினத்தின் தொல்லெச்சப் பதிவுகள் முற்காலக் கேம்பிரியக் காலத்திலேயே கிடைக்கின்றன. தோற்றமும் முழுப்பருவ வளர்ச்சியடைந்த வடிவமும் மிகவும் எளிய உடையதாயினும், புழுப்பருவத்தில் (larva) முதுகெலும்பு உயிருடலம் போன்ற முதுகுநாண் கொண்டிருப்பதைக் கண்டுரைத்துள்ளனர். கடற்குடுவையின் புறவங்கூடு போன்று அமைந்துள்ள பகுதி, புடவை போன்ற ஆடையைச் சுற்றிக்கட்டியிருப்பதுபோல் இருப்பதால் தியூனிக்கு (tunic தியூனிக்கு என்பது உரோமானியர் தம் உடலைப் போர்த்தியவாறு அணிந்த துணியாடை) என்னும் பெயரடிப்படையில் தியூனிக்கேட்டு (tunicate) என ஆங்கிலத்தில் பெயர் பெற்றது. இந்தப் புறவங்கூடு போன்ற பகுதி கார்போஐதரேட்டுகளாலும் புரதப்பொருள்களாலும் அமைந்தது.

ஏறத்தாழ 2,150 கடற்குடுவை இனங்கள் உலகத்தின் கடல்களிலே காணப்படுகின்றன. பெரும்பாலானாவை ஆழங்குறைந்த இடத்தில் வாழ்கின்றன. மிகவும் அதிகமாகக் காணப்படும் ஒரு குழுவாகிய ஆசிடியன் (ascidians) என்பதில் 100 இனங்களுக்கும் குறைவானவையே 200 மீட்டருக்கும் கூடுதலான ஆழத்தில் வாழ்கின்றன. சில கடற்குடுவைகள் தனியே வாழ்வன. இவை கடற்தரையில் ஒட்டிக்கொண்டு வாழ்பவை. ஆனால் மற்றவை குழுவாகக் கூட்டமாக வாழ்பவை. பெரும்பாலானாவை பாறை, பவளப்பாறை, கிளிஞ்சல் கடற்களையினம் (seaweed) கப்பல் முதலான கலங்களில் அடிப்பகுதி ஆகிய இடங்களில் ஒட்டிக்கொண்டிருப்பவை. இவை பலவும் பல நிறங்களிலும் ஒளிகசிவுடையது போன்ற நிறங்களிலும் காணப்படுகின்றன. பலவும் விதைகள், கொடிமுந்திரி அல்லது திராட்சைப் பழங்கள், சுரைக்காய் வடிவங்கள்,உருளைகள் போன்ற பல்வடிவங்களில் காணப்படுகின்றன. இவற்றுள் பியூரா தடித்தோல் (Pyura pachydermatina) என்னும் ஒன்று நெடுங்காம்புடைய கடற்குமிழ்ப்பூ (தியூலிப்பு, tulip) ஒரு மீட்டர் உயரம் வரை வளரக்கூடியது.

கடற்குடுவைகளை (தருணிக்காட்டா, Tunicata) முதன்முதலாக இழான் பாப்டிசிட்டே இலமார்க்கு (Jean-Baptiste Lamarck) என்னும் உயிரினவறிஞர் 1816 இல் அடையாளப்படுத்தினார். 1881 இல் பிரான்சிசு மைத்துலாந்து பால்ஃபோர் (Francis Maitland Balfour) என்பார் இன்னொரு பெயராகிய ஊரோகோர்டா ("Urochorda") என்பதை மற்ற முதுகுநாணிகளுடன் உள்ள தொடர்பைக் கொண்டு வழங்கினார்.



</doc>
<doc id="406007" url="https://ta.wikipedia.org/wiki?curid=406007" title="மீன் சுவைச்சாறு">
மீன் சுவைச்சாறு

மீன் சுவைச்சாறு () என்பது உப்புத் தடவப்பட்ட மீனை வாரங்கள் தொடக்கம் இரண்டு ஆண்டுகள் வரை நொதிக்கவைத்துத் தயாரிக்கப்படும் ஒரு சுவையூட்டியாகும். தென்கிழக்கு ஆசியாவிலும், கிழக்காசியாவிலும், குறிப்பாக இந்தோனீசியா, பர்மா, கம்போடியா, பிலிப்பைன்சு, தாய்லாந்து, லாவோ, வியட்நாம் ஆகிஅய நாடுகளின் உணவு வகைகளில், முக்கிய --- ஆக இது பயன்படுகின்றது. உணவுகளுக்கு உமாமி வாசனையைக் கொடுக்கக்கூடிய இதன் இயல்பு பரவலாக ஏற்கப்பட்டுள்ளதால், உலகம் முழுவதிலும் உள்ள உணவகங்களிலும், வீடுகளிலும் உணவு தயாரிப்போர் இதனைப் பயன்படுத்துகின்றனர்.
மீன் சுவைச்சாறு ஒரு சுவை-வாசனை கொடுக்கும் பொருள் ஆகவும், தொட்டுக் கொள்ளும் சுவைச் சாறுகளுக்கான அடிப்படையாகவும் உணவுகளில் பயன்படுகின்றது. மீன் சுவைச்சாற்றில் உள்ள உமாமி வாசனை அதில் உள்ள குளுட்டாமேட் இனால் ஏற்படுகின்றது. மீன் சுவைச்சாற்றுக்கு மாற்றாக மரக்கறி சாப்பிடுபவர்கள் சோயா சுவைச்சாற்றைப் பயன்படுத்துகின்றனர்.

பழங்காலத்தில் மீன் சுவைச்சாறுகள், பண்டைய நடுநிலக்கடல் உணவுகளில் பரவலாகப் பயன்படுத்தப்பட்டன. மீன் சுவைச்சாற்றின் பயன்பாடு குறித்த மிகப் பழைய பதிவு கிமு 4-3 ஆம் நூற்றாண்டுக் கிரேக்கத்தில் இருந்து கிடைக்கின்றது. இவர்கள் கழித்துவிடப்பட்ட மீன் துண்டுகளை நொதிக்கவைத்து இச்சுவைச்சாற்றைத் தயாரித்ததாகத் தெரிகின்றது. அக்காலத்தில் இந்த மீன் சுவைச்சாறு, தற்காலத்தைவிடக் குறைவான உப்பைப் பயன்படுத்தித் தயாரிக்கப்பட்டதாக நம்பப்படுகின்றது.

உரோமர்களும் "கரும்" (garum) அல்லது "லிக்குவாமென்" (liquamen) என அழைக்கப்பட்ட இதை ஒத்த சுவையூட்டியைத் தயாரித்தனர். மூத்த பிளினியின் கூற்றுப்படி "கரும்" இல் கழிவாகக் கருதப்படும் மீனின் குடலும் பிற உறுப்புக்களும் பயன்படுத்தப்படுகின்றன. எனவே கரும் என்பது உண்மையில் அழுகுவதில் இருந்து கிடைக்கும் திரவம் ஆகும். இசுப்பெயினில் இருந்த உரோமப் புறக் காவல் நிலைகளில் "கரும்", மக்கரல் மீனின் கழிவு உள்ளுறுப்புக்களை உப்பிட்டுப் பின்னர் அதை வெய்யிலில் பல மாதங்கள் நொதிக்க விடுவதன் மூலம் தயாரிக்கப்பட்டது. இந்த மண்ணிறத் திரவம் பின்னர் போத்தல்களில் அடைக்கப்பட்டு சுவையூட்டியாக விற்கப்பட்டது. இத்தயாரிப்பு முறை 16 ஆம் நூற்றாண்டு வரை கைக்கொள்ளப்பட்டது. பின்னர் "கரும்" தயாரிப்போர் மீன் உள்ளுறுப்புக்குப் பதிலாக நெத்தலி மீனைப் பயன்படுத்தத் தொடங்கினர். செந்நெறிக் கால உரோமச் சமையலில் "கரும்" பரவலாகப் பயன்பட்டது. இதை வைனோடு கலந்தால் அதை "ஒயினோகரும்" என்றும், வினாகிரியோடு கலக்கும்போது "ஆக்சிகரும்" என்றும், தேனோடு கலக்கும்போது "மெலிகரும்" என்றும் அழைத்தனர். இசுப்பானியா பைட்டிக்காவில் "கரும்" ஒரு வணிகச் சிறப்புப் பொருளாக விளங்கியது. 

மீன் சுவைச்சாறு சீனாவிலும் தனியாக வளர்ச்சியடைந்ததாக நம்பப்படுகின்றது. மீன் உறுப்புக்களையும் இறைச்சி, சோயா அவரை போன்ற பிற பொருட்களையும் கலந்து நொதிக்கவிடுவதன் மூலம் தயாரிக்கப்பட்ட சுவைச்சாறுகள் பற்றி 2,300 ஆண்டுகளுக்கு முன்னரே சீனாவில் பதிவுகள் உள்ளன. பண்டைய சீனாவின் சூ வம்சக் காலத்தில், நொதிக்கவிடப்பட்ட மீனுக்கு உப்புச் சேர்த்த கலவை சுவையூட்டியாகப் பயன்பட்டது. நொதிக்கவிடும்போது அதில் சோயா அவரையும் பயன்படுத்தப்பட்டது. ஹான் வம்சக் காலத்தில் மீனுக்குப் பதில் சோயாப் பசை பயன்பட்டது. உருவான சுவைச்சாறு பின்னர் சோயா சுவைச்சாறு என அழைக்கப்பட்டது. ஹோக்கியென் சீன மொழியில் "கொயேச்சியாப்" என அழைக்கப்பட்ட அல்லது இந்தோனேசியாவில் "கெசாப்" என அழைக்கப்பட்ட ஒரு வகை மீன் சுவைச்சாறே "கெச்சப்" என்னும் சுவைச்சாற்றின் முன்னோடியாக இருக்கக்கூடும் என நம்பப்படுகின்றது. 

கிமு 50 - 100 ஆண்டுக் காலப் பகுதியில், நொதித்த அவரை உற்பத்திகள் முக்கியமான வணிக நுகர்பொருள் ஆகியபோது, மீன் பசைக்கான கேள்வி பெருமளவு வீழ்ச்சியடைந்தது.


</doc>
<doc id="406018" url="https://ta.wikipedia.org/wiki?curid=406018" title="சாக்சனி">
சாக்சனி

சாக்சனி கட்டற்ற மாநிலம் ("Free State of Saxony", ), இடாய்ச்சுலாந்தின் 16 மாநிலங்களில் ஒன்றாகும். இது தென்கிழக்கில், செக் குடியரசுக்கு வடக்கில் உள்ளது. கிழக்கே போலந்து உள்ளது. இதன் மிகப்பெரிய நகரம் லைப்சிக். தலைநகரம் திரெசுடன். இம்மாநிலம் 1990இல் உருவானது. 18,413 சதுர கிலோமீட்டர்கள் (7,109 சது மை) பரப்பளவுடன் சாக்சனி செருமனியின் 16 மாநிலங்களில் பத்தாவது பெரிய மாநிலமாக உள்ளது. 4 மில்லியன் மக்கள்தொகையுடன் ஆறாவது மக்கள்மிகு மாநிலமாக விளங்குகின்றது. 

இந்த மாநிலத்தின் வரலாறு ஆயிரமாண்டுகளுக்கும் முந்தையது. இது பண்டைக்கால சிற்றரசாகவும் புனித உரோமைப் பேரரசை தேர்ந்தெடுக்கும் உரிமை பெற்ற தேர்வுநாடாகவும் சாக்சனி இராச்சியமாகவும் இருமுறை குடியரசாகவும் இருந்துள்ளது. 

தற்கால சாக்சனியை பழங்குடி சாக்சன்கள் வாழ்ந்திருந்த "தொன்மை சாக்சனி"யுடன் குழப்பிக் கொள்ளக்கூடாது. தொன்மை சாக்சன்கள் இருந்த பகுதி தற்கால செருமானிய மாநிலங்களான கீழ் சாக்சனி, சாக்சனி-அனால்ட், மற்றும் வடக்கு ரைன்-வெஸ்ட்பேலியாவின் வெஸ்ட்பேலியப் பகுதிகளுக்கு ஒத்திருக்கும். 


</doc>
<doc id="406024" url="https://ta.wikipedia.org/wiki?curid=406024" title="மசாச்சியோ">
மசாச்சியோ

மசாச்சியோ (Masaccio) புளொரன்சைச் சேர்ந்த ஒரு ஓவியர். இவரது இயற்பெயர் தொம்மாசோ டி செர் யோவன்னி சி சிமோனி. இத்தாலிய மறுமலர்ச்சியில் குவாட்ரோசென்டோ காலத்தில் முதல் பெரும் இத்தாலிய ஓவியராக இவர் மதிக்கப்படுகின்றார். வாசரியின் கூற்றுப்படி, இயற்கையை உள்ளபடியே வரையும் திறமையும், உருவங்களை உயிருடன் இருப்பது போன்றே வரைவதும், ஏற்கக்கூடிய வகையில் முப்பரிமாண உணர்வைக் கொண்டு வருவதாலும், மசாச்சியோவே அவரது தலைமுறையின் மிகச் சிறந்த ஓவியர் ஆவார். இவர் 23 வயதில் இறந்தார். அவரது இறப்பின் சூழல் குறித்து அதிகம் எதுவும் தெரியவரவில்லை. 

இவரது குறுகிய வாழ்க்கைக் காலத்தில் மற்ர ஓவியர்கள் மீது குறிப்பிடத்தக்க செல்வாக்கை இவர் கொண்டிருந்தார். ஒருங்கு புள்ளி போன்ற நுட்பங்களைப் பயன்படுத்திப் பார்வைத் தோற்றத்தை ஓவியத்தில் முதன் முதலாகக் கொண்டு வந்தவர் இவரே. இவர் பன்னாட்டு கோதிக் பாணியில் இருந்தும், யென்டை டா பப்ரியானோ போன்ற ஓவியர்களின் நுணுக்கமான அலங்காரங்களைத் தவிர்த்தும் பார்வைத் தோற்ற நுட்பம், தூரத்தை உணர்த்தும் நுட்பங்கள் போன்றவற்றைப் பயன்படுத்தி இயல்பான தன்மையை ஓவியங்களிற் கொண்டுவர முயற்சித்தார்.

இவர், யோவன்னி டி சிமோனி கசாய் என்பவருக்கும், சக்கோட்டா டி மார்ட்டினோகோ என்பவருக்கும் காஸ்டெல் சான் யோவன்னி டி அல்தூராவில் பிறந்தார். மசாச்சியோவின் தந்தை ஒரு ஆவண எழுத்துப் பதிவர் (notary). தாயார்புளோரன்சில் இருந்து சில மைல்கள் தொலைவில் இருந்த பார்பரீனோ டி முகல்லோ என்னும் நகரத்தில் உணவுச் சாலை ஒன்றை நடத்தியவரின் மகள். மசாச்சியோவின் குடும்பப் பெயர் அவரது தந்தை வழிப் பாட்டனாரின் தொழில் குறித்து உருவானது. அவர் தச்சுவேலை, பெட்டகங்களைச் செய்தல் போன்ற தொழில்களில் ஈடுபட்டிருந்தார். மசாச்சியோவின் தந்தை 1406 ஆம் ஆண்டில் இறந்தார். அப்போது இவருக்கு ஐந்து வயது. அதே ஆண்டில் இவருக்கு ஒரு தம்பி பிறந்த போது இறந்த தந்தையின் பெயரான யோவன்னி என்பதையே அவருக்கும் இட்டனர். பிற்காலத்தில் அவரும் லோ செகியா என அழைக்கப்பட்ட ஒரு ஓவியர் ஆனார். 1412 இல், மொன்னா ஜக்கோப்பா வயது முதிர்ந்த மருந்தாளர் ஒருவரை மணந்துகொண்டார். அவருக்கும் பல மகள்கள் இருந்தனர். அவர்களில் ஒருவர் காஸ்டல் சான் யோவன்னியைச் சேர்ந்ததாக அறியப்பட்ட இன்னொரு ஓவியரான மரியோட்டோ டி கிறிஸ்தோபானோ (1393–1457) என்பவரை மணம்புரிந்தார். 

மசாச்சியோவின் ஓவியப் பயிற்சி குறித்துத் தகவல்கள் இல்லை. ஆனால், மறுமலர்ச்சிக்கால ஓவியர்கள் தமது 12 ஆவது வயதில் தொடங்கி, மரபு வழியாக ஒரு குருவிடம் தொழிற் பயிற்சி பெறுவர். இப்பயிற்சிக்காக மசாச்சியோ புளோரன்சுக்குச் சென்றிருக்கக்கூடும். 

மசாச்சியோவினால் வரையப்பட்டதாகக் கருதப்படும் முதல் படைப்பு "சான் யொவெனாலே டிரிப்டிக்" (San Giovenale Triptych) (1422) என்னும் ஓவியம் ஆகும். இது தற்போது புளோரன்சு நகருக்கு மிக அண்மையில் உள்ள காஸ்சா டி ரெச்செல்லோ (Cascia di Reggello) அருங்காட்சியகத்தில் உள்ளது.உஃப்பிசியில் உள்ள "செயின்ட் ஆனுடன் கன்னியும் குழந்தையும்" (1424) என்னும் ஓவியமும் இவ்வாறான முதல் ஓயங்களுள் ஒன்று. 

1961 இல் மசாச்சியோவின் சொந்த நகரத்துக்கு மிக அண்மையில் உள்ள கசியா டி ரெச்செல்லோ என்னும் இடத்தில் உள்ள சான் யொவெனாலே தேவாலயத்தில் இருந்து சான் யொவனாலே ஓவியம் கண்டுபிடிக்கப்பட்டது. 


</doc>
<doc id="406034" url="https://ta.wikipedia.org/wiki?curid=406034" title="மௌ. கொ. எசர்">
மௌ. கொ. எசர்

மௌரிட்சு கோர்னெலீசு எசர் ("Maurits Cornelis Escher"; (; 17 சூன் 1898 – 27 மார்ச்சு 1972) ஓர் இடச்சு வரைகலைஞர். இவர் கணிதக் கருத்துக் கோட்பாடுகளால் உந்தப்பட்டு மரத்தில் கீறியும் செதுக்கியும், கல் அல்லது மாழை அச்சுகள் வழியாகவும் (இலித்தோகிராஃபி), சொரசொரப்பூட்டப்பட்ட மாழை வழியாகச் செய்யும் மேசோட்டிண்டு ("mezzotint") என்னும் முறைப்படியும் வரைகலை வடிப்புகள் செய்தார்.

இவருடைய படைப்புகள் கணிதக் கருத்துகளின் உருப்படிகளாகவும் இயக்கங்களாகவும் இருந்தன. இவற்றுள் இருக்கமுடியாத உருப்படிகள், முடிவிலி, எதிரொளிப்பு, ஒற்றியம் (symmetry), உள்வாங்கும் பார்வைக்கோணம், நறுக்கப்பட்ட வடிவம், இருதிரட்சி முத்திரட்சி வடிவங்கள், இலோபாசெவ்சிக்கி வடிவவியல் (Lobachevskian geometry) தரைபாவுமைகள் (tessellations) முதலியன அடங்கும். எசர் தனக்குக் கணித அறிவோ திறமையோ இல்லை என்று கருதினாலும், பல கணிதவியலாளருடன் உறவாட்டத்தில் இருந்தார். அவர்களுள் சியார்ச்சுபோல்யா (George Pólya), ஊரோச்சர் பென்ரோசு (Roger Penrose), ஆரால்டு கோக்சீட்டர் (Harold Coxeter]), படிகவியலாளர் பிரீடிரிச்சு ஃகாகு Friedrich Haag). படிகவியலாளருடன் இவர் தரைபாவுமைகள் பற்றிய தன் சொந்த ஆய்வைச் செய்தார்.

மௌரிட்சு கொர்னெலீசு எசர் சூன் 17, 1898 அன்று நெதர்லாந்தில் உள்ள பிரீசுலாந்தில் உள்ள இலீவார்டன் என்னும் இடத்தில் பிறாந்தார். அவர் பிறந்த இல்லம் இன்று பிரின்செசெஃகோஃபு சுட்டாங்கல் அருங்காட்சியகமாகத் ( Princessehof Ceramics Museum) திகழ்கின்றது. குடிசார் பொறியியலாளரான கியார்கு அர்னால்டு எசர் என்பாருக்கும் அவருடைய இரண்டாம் மனைவி சாரா கிளைசுமன் (Sara Gleichman) என்பாருக்கும் கடைசி மகனாக மௌரிட்சு கொர்னெலீசு எசர் பிறந்தார். 1903 இல், இவர் குடும்பம் ஆர்னெம் (Arnhem) என்னும் இடத்துக்குப் பெயர்ந்தனர். இவர் அங்குத்தான் இவர் 1918 ஆம் ஆண்டுவரை அடிப்படைக் கல்வியையும் உயர்நிலைப் பள்ளிக்கல்வியையும் பெற்றார். தன் வீட்டிலும் நண்பர்களிடையேயும் இவர் மௌக்கு ("Mauk") என்று அறியப்பட்டார். இவர் உடல்நலம் குறியவராக இருந்ததால் தன்னுடைய ஏழாவது வயதில் சிறப்பு வசதி தேவைப்படும் பள்ளியில் சேர்க்கப்பட்டார். இவர் தன்னுடைய இரண்டாம் வகுப்பில் தேர்ச்சிபெறாமல் தோல்வியுற்றார். வரைகலையில் சிறந்து விளங்கினாலும் பொதுவாக மற்ற பாடங்களில் குறைவான மதிப்பெண்களே பெற்றார். இவர் தன் 13 ஆம் வயதுவரை மரவேலை (தச்சுக்கலை), பியானோ இசைக்கருவி ஆகியவற்றில் பாடங்கள் எடுத்துப் படித்தார்.

1918 இல் இவர் தெல்ஃப்டு தொழினுட்பப் பல்கலைக்கழகத்துக்குச் சென்றார் 1919 முதல் 1922 வரை, எசர் கட்டிடக்கலை அழகுசேர்க்கும் கலை ஆகியவற்றுக்கான ஃகார்லெம் பள்ளியில் சேர்ந்து வரைகலையையும் மரத்தில் கீறியும் செதுக்கியும் செய்யும் கலைப்படைப்புகளையும் கற்றார் இவர் சிறிது காலம் கட்டிடக்கலையும் (architecture) படித்தார். ஆனால் பல பாடங்களில் தேர்ச்சிபெறவில்லை. இத்தோல்விகளுக்கு ஒருபங்கு காரணம் தொடர்ந்து அவருக்குத் துன்பம் தந்துவந்த தோல் நோயின் கார்ணம். இவர் அழகுசேர்கலையியலுக்கு (decorative arts) மாற்றிக்கொண்டார், இதில் இவர் வரலைலைஞர் சாமுவேல் யெசுரம் டி மெசுக்கிட்டா (Samuel Jessurun de Mesquita) என்பாரின் கீழ் பயின்றார்.

எசரின் படைப்புகள் பலவும் தவிர்க்கமுடியாதபடி கணிதத்துடன் தொடர்புடையவை. இதனால் பொதுக் கலையுலகில் இவருடைய படைப்புகள் போதிய அளவு உயர்வாகக் கருதப்படாமல் இருந்தன. இவருடைய புதுமையும், வரைகலை நுட்பங்களின் திறன்களும் மதிக்கப்பட்டிருந்தன, ஆனால் இவருடைய படைப்புகள் மிகவும் கருத்துச்சிக்கலானவையாகவும், சுவைப்புத்தன்மை குறைந்ததாகவும் கருதப்பட்டன. கருத்தியக் கலை (conceptual art) என்னும் இயக்கங்கள் எழுந்தன என்றாலும் அவை எசரை உயர்த்தவில்லை. இவருடைய மாறுதலான பார்வைக்கோணப் படைப்புகள் கலை வல்லுநர்களுக்குப் பிடிக்கவில்லை. ஆனால் இவை பொதுமக்களின் ஆர்வத்தைத் தூண்டின.

எசர் முதன்முதலாகக் கணிதக் கருத்துகளைக் கருதி கலைப்படைப்புகள் செய்தவரல்லர். பார்மிச்சியானினோ ([Parmigianino, (1503–1540))
என்பார் 1524 ஆம் ஆண்டிலேயே உருண்டைவடிவவியல் கருத்துகளையும் எதிரொளிப்புக் கருத்துகளையும் முன்வைத்துப் படைத்தார். இதனைக் "குவியாடியில் தன்படம்" என்று குறிப்பிடுவார்கள். இதேபோல வில்லியம் ஃகோகார்த்து (William Hogarth) என்பாரும் 1754 இல் "பொய்யான உள்வாங்குக்கோணத்தின் அங்கதம் (நையாண்டி)" ஏன்னும் படைப்பில் பார்வைக்கோணத்தில் உள்ள வழுக்களைக் காட்டினார். இது எசரின் படைப்புகளி முற்காட்டுவதுபோல் உள்ளது.

எசரின் படைப்புகள் அவருடைய உள்ளத்தில் தோன்றியவை. அவை இயற்கையில் புறவெளியில் பட்டறிவில் நேரடியாகக் கண்டவையல்ல. அவருடைய பல்நிலை இருப்புநிலைகளைக் காட்டுவதாகக் கருதப்படுபனவற்றுள் 1948 ஆண்டின் படைப்பான வரையும் கைகள் (Drawing Hands) என்பதைக் காட்டலாம். இதில் இரு கைகள் காட்டப்பட்டுள்ளன. ஒவ்வொரு கையும் மற்ற கையை வரைவது போல உள்ள ஓவியம். இதைப்பற்றித் திறனாய்வாளர் இசுட்டீவன் பூல் என்பார் கீழ்க்காணுமாறு கூறினார்:


</doc>
<doc id="406037" url="https://ta.wikipedia.org/wiki?curid=406037" title="வில்கெம் உண்ட்">
வில்கெம் உண்ட்

வில்கெம் மேக்சிமிலியன் உண்ட் (Wilhelm Maximilian Wundt) (; 16 ஆகத்து 1832 – 31 ஆகத்து 1920) ஒரு செருமானிய மருத்துவர், உடற்கூறியல் நிபுணர், மெய்யியலாளர், மற்றும் பேராசிரியர் ஆவார். இவர் நவீன உளவியலை நிறுவியர்களில் ஒருவராக அறியப்படுகிறார். உண்ட், உளவியலை மெய்யியல் மற்றும் உயிரியல் என்பதற்கு மாறாக ஒரு அறிவியல் என்றார். இவர் தான் தன்னை ஒரு உளவியலாளர் என்று எப்போதும் அழைத்துக் கொண்டவர் ஆவார். இவர் பரவலாக "பரிசோதனை உளவியலின் தந்தை" என அழைக்கப்படுகிறார். 1879 ஆம் ஆண்டில், லீப்சிக் பல்கலைக்கழகத்தில் முதல் உளவியல் ஆய்வுக்கூடத்தை நிறுவினார். இந்த முயற்சி உளவியலைத் தனிப்பட்ட அறிவின் புலமாகச் செய்தது. இந்த ஆய்வகத்தை உருவாக்கியதன் மூலம் மற்ற அறிவியலின் மற்ற புலங்களிலிருந்து வேறுபட்ட புலமாக உளவியலை நிறுவ முடிந்தது. இவர் தான் உளவியலுக்காகவும், நிறுவனத்தில் ஆய்வுகளை வெளியிடுவதற்காகவும் கல்விசார் பருவ இதழ் ஒன்றைத் தொடங்கினார்.

1991 ஆம் ஆண்டில் அமெரிக்க உளவியலாளர்களால் மேற்கொள்ளப்பட்ட ஆய்வொன்று, உண்டின் புகழை முதல் இடத்தில் வைத்தது. இந்த தகுதியானது அவருக்கு அனைத்துக் காலத்திலும் மேம்பட்ட நிலையில் இருந்ததற்காக 29 அமெரிக்க வரலாற்றுச் சிறப்பு மிக்க உளவியலாளர்கள் வழங்கிய மதிப்பீடுகளால் தரப்பட்டது. இந்த ஆய்வில் வில்லியம் ஜேம்ஸ் மற்றும் சிக்மண்ட் பிராய்ட் ஆகியோர் இரண்டாவது மற்றும் மூன்றாவது நிலைையப் பிடித்தனர்.

உண்ட் நெகாரு, பேடனில் (தற்போது மான்கீமின் பகுதி) 1832 ஆம் ஆண்டு, ஆகத்து மாதம் 16 ஆம் நாள் மேக்சிமிலியன் உண்ட் (லுாத்தரன் அமைச்சர்) மற்றும் அவரது மனைவி மேரி பிரெட்ரிக் நீ அர்னால்ட் ஆகியோருக்கு 17 ஆவது குழந்தையாகப் பிறந்தார். உண்டின் தந்தை வழி தாத்தாவான பிரெட்ரிக் பீட்டர் உண்ட் (1742–1805), ஐடல்பெர்க்கில் புவியியல் பேராசிரியராகவும், கிறித்தவப் பாதிரியாராகவும் இருந்தார். உண்டுக்கு பதினான்கு வயதான போது, அவரது குடும்பமானது, பாடன்-வுயர்ட்டம்பெர்கில் உள்ள எய்டெல்சீம் என்ற சிறிய இடைக்காலத்திய நகருக்கு குடிபெயர்ந்தனர். 

பொருளாதார ரீதியாக நிலையானதாக கருதப்பட்ட செருமனியில் பிறந்த உண்ட் கல்வி, மருத்துவம் மற்றும் தொழில்நுட்ப வளர்ச்சியில் செல்வத்தை மீண்டும் முதலீடு செய்த காலத்தில் வளர்ந்தார். அறிவின் முன்னேற்றத்திற்கான பொருளாதார முயற்சியானது, ஒரு புதிய உளவியல் ஆய்வு முறையின் வளர்ச்சியை ஊக்குவித்ததுடன், உண்ட் தற்போது அடைந்துள்ள முன்னணி உளவியலாளர் என்ற நிலைக்கு வளர்ச்சியடைவதற்கும் உதவியது.

உண்ட் 1851 முதல் 1856 வரை டபிங்கென் பல்கலைக்கழகம், ஐடல்பேர்க் பல்கலைக்கழகம், மற்றும் பெர்லின் பல்கலைக் கழகம் ஆகியவற்றில் பயின்றார். உண்ட் ஐடெல்பெர்க் பல்கலைக்கழகத்தில் பணியில் சேர்வதற்கு முன்னர் ஜோஹன்னஸ் பீட்டர் முல்லர் உடன் சிறிது காலம் படித்தார். 1858 ஆம் ஆண்டில் இயற்பியல் அறிஞரும் உடற்செயலியல் வல்லுநருமான எர்மன் வான் எல்ம்ஹோல்ட்சின் உதவியாளரானார். அங்கு அவர் உடற்கூறியல் ஆய்வகப் பாடத்தை கற்பிக்கும் பொறுப்பைக் கொண்டிருந்தார். 1864 ஆம் ஆண்டில் அவர் மானுடவியல் மற்றும் மருத்துவ உளவியலுக்கான இணை பேராசிரியராக ஆனார். மேலும் மனித உடலியல் பற்றிய ஒரு பாடநூலை வெளியிட்டார். எனினும், அவரது விரிவுரைகள் மற்றும் வகுப்புகளின்படி, அவரது முக்கிய ஆர்வம் மருத்துவத் துறையில் இல்லை என்பதையும், அவர் உளவியல் தொடர்புடைய பாடங்களில் அதிகம் ஈர்க்கப்பட்டார் என்பதையும் அறிய முடிகிறது. உளவியல் பற்றிய அவரது விரிவுரைகள் 1863-1864 இல் மனித மற்றும் விலங்கு உளவியல் மீதான சொற்பொழிவுகள் என்ற நூலாக வெளியிடப்பட்டது.


</doc>
<doc id="406040" url="https://ta.wikipedia.org/wiki?curid=406040" title="வால்ட்டர் குரோப்பியசு">
வால்ட்டர் குரோப்பியசு

வால்ட்டர் அடொல்ஃப் ஜியோர்க் குரோப்பியசு (Walter Adolph Georg Gropius) ஒரு செருமன் கட்டிடக்கலைஞரும், "பௌகவுசு" சிந்தனைக் குழுவின் நிறுவனரும் ஆவார். லுட்விக் மீஸ் வான் டெர் ரோ, லெ கொபூசியே, பிராங் லாயிட் ரைட் ஆகியோருடன் இவரும் நவீனத்துவக் கட்டிடக்கலையின் முன்னோடியாகக் கருதப்படுகின்றார். 

பேர்லினில் பிறந்த வால்ட்டர் குரோப்பியசு அடோல்ஃப் குரோப்பியசுக்கும், பிரசிய அரசியல்வாதியான ஜியோர்க் சாம்வெபரின் மகளான மனோன் அகசுத்தே போலின் சாம்வெபர் (1855–1933) என்பவருக்கும் மூன்றாவது பிள்ளையாகப் பிறந்தார். வால்ட்டரின் தந்தையுடன் உடன்பிறந்தாரான மார்ட்டின் குரோப்பியசு (1824-1880) பேர்லினில் உள்ள அலங்காரக் கலை அருங்காட்சியகத்தை வடிவமைத்த கட்டிடக்கலைஞரும் "கார்ல் பிரீட்ரிச் சிங்கெல்"லைப் பின்பற்றியவரும் ஆவார். "ஃபீல்ட் மார்சல் கெப்பார்ட் லெபெரெக்ட் வொன் புளூச்செர்" என்பவரின் கீழ் வாட்டர் லூ சண்டையில் போரிட்ட, வால்ட்டரின் பாட்டனாருடன் திருமணத்துக்கு முன்னர் ஒரே அறையில் வாழ்ந்தவர் சிங்கெல். 

1915 ஆம் ஆண்டில் குரோப்பியசு, குஸ்த்தாவ் மாலெர் என்பவரின் விதவையான அல்மா மாலெர் (1879–1964) என்பவரைத் திருமணம் செய்துகொண்டார். வால்ட்டருக்கும் அல்மாவுக்கும் மகளான மனோன் 1916 இல் பிறந்தார். 1935 இல் இவர் தனது 18 ஆவது வயதில் போலியோ காரணமாக இறந்தபோது, இசையமைப்பாளர் அல்மான் பேர்க் அவரின் நினைவாகத் தனது வயலின் இசையாக்கம் ஒன்றை எழுதினார். குரோப்பியசும் அல்மாவும் 1920 இல் மணமுறிவு பெற்றனர். 1923 அக்டோபர் 16 ஆம் தேதி குரோப்பியசு இல்சே (பின்னர் "இசே" என மாற்றிக்கொண்டார்) பிராங்க் என்பவரை மணந்துகொண்டார். இவர்கள் இருவரும் 1969 இல் குரோப்பியசு இறக்கும்வரை ஒன்றாக வாழ்ந்தனர். இவர்கள் இருவரும் ஒரு பெண் பிள்ளையைத் தத்து எடுத்தனர். இப்பெண் "அதி: என அறிபப்பட்ட பீட்டி குரோப்ப்பியசு ஆவார். இசே குரோப்பியசு 1983 ஆம் ஆண்டு யூன் 9 ஆம் தேதி மசச்சூசெட்சின் லெக்சிங்டனில் காலமானார். வால்ட்டரின் ஒரே சகோதரியான மனோன் புச்சார்ட் என்பவரே செருமன் திரைப்பட, நாடக நடிகைகளான மேரி புச்சார்ட், பெட்டினா புச்சார்ட் ஆகியோரினதும்; அருங்காட்சியகக் காப்பாளரும், கலை வரலாற்றாளருமான வீல்ஃப் புச்சார்டினதும் பூட்டி ஆவார். 

குரோப்பியசுக்கு வரையத் தெரியாது என்பதால் அவரது தொழில் வாழ்க்கை முழுவதும், இதற்காக அவர், அவரது பங்காளிகளிலோ, உதவியாளர்களிலோ தங்கியிருந்தார். படிக்கும்போது தனது வீட்டுப் பாடங்களைச் செய்வதற்கு ஒரு உதவியாளரை அமர்த்தியிருந்தார். 1908 இல் மியூனிச்சிலும், பேர்லினிலும் நான்கு பருவங்கள் கட்டிடக்கலை கற்ற பின்னர், பெயர்பெற்ற கட்டிடக்கலைஞரும், தொழிற்றுறை வடிவமைப்பாளருமான பீட்டர் பேரென்சின் நிறுவனத்தில் இணைந்தார்.அக்காலத்தில் இவரது உடன் பணியாளர்களாக லுட்விக் மீஸ் வான் டெர் ரோ, லெ கொபூசியே, டீட்ரிச் மார்க்சு ஆகியோர் இருந்தனர். 

1910 இல் பாரென்சின் நிறுவனத்தில் இருந்து வெளியேறிய வால்ட்டர், உடன் பணியாளராக இருந்த அடோல்ஃப் மெயர் என்பவருடன் சேர்ந்து பேர்லினில் ஒரு நிறுவனத்தைத் தொடங்கினார். தொடக்க நவீனத்துவக் கட்டிடங்களுள் ஒன்றாகக் கருதப்படும், அல்பிரெட்-அன்-டெர்-லெயின் என்னும் இடத்தில் அமைந்த காலணித் தொழிற்சாலையான ஃபேகசுவர்க்கின் வடிவமைப்புக்கான பெருமையை இருவரும் ஒருங்கே பெற்றனர். வால்ட்டரும், மெயரும் கட்டிடத்தின் முகப்பை மட்டுமே வடிவமைத்தனர். எனினும், கட்டிட முகப்பின் கண்ணாடித் திரைச் சுவர்கள், "வடிவம் செயற்பாட்டை வெளிக்காட்டுகிறது" என்ற நவீனத்துவக் கொள்கையையும், உழைப்பாளர் வகுப்பினரின் உடல்நலம் குறித்த வால்ட்டரின் அக்கறையையும் விளக்குவதாக அமைந்துள்ளது. இக்கட்டிடம் தற்போது ஐரோப்பிய நவீனத்துவத்தின் தொடக்க நினைவுச் சின்னமாகக் கருதப்படுகின்றது.


</doc>
<doc id="406049" url="https://ta.wikipedia.org/wiki?curid=406049" title="ஏர்வாடி தீ விபத்து">
ஏர்வாடி தீ விபத்து

ஏர்வாடி தீ விபத்து (Erwadi fire incident) என்பது 2001 ஆகத்து 6 ஆம் தேதி ஏற்பட்ட ஒரு தீ விபத்து ஆகும், இந்த தீவிபத்தானது நம்பிக்கை சார்ந்த மனநலக் காப்பகத்தில் 28 மன நோயாளிகள் தீயில் கருகி இறந்தனர். இந்த மன நோயாளிகள் தமிழ்நாட்டின், இராமநாதபுரம் மாவட்டத்தில் உள்ள ஏர்வாடி கிராமத்தில் இயங்கி வந்த மொகைதீன் பாதுசா மனநலக் காப்பகத்தில் சங்கிலிகளால் பிணைக்கப்பட்டிருந்தவர்கள் ஆவர்.

இந்த நேர்சியானது மாநிலத்தில் நடந்த நான்கு மிகப்பெரிய தீவிபத்துக்களில் ஒன்றாகும், பிற விபத்துகள் 2004 சனவரி 23 இல் திருவரங்கம் திருமணக்கூட தீவிபத்தில் 50 பேர் இறந்தனர். அடுத்து 1997 சூன் 7 அன்று தஞ்சை பெரிய கோயிலில் ஏற்பட்ட தீவிபத்து அதில் 48 பேர் இறந்தனர். அடுத்து  கும்பகோணப் பள்ளிக்கூடத் தீ விபத்து இதில் 94 பள்ளிக் குழந்தைகள் இறந்தனர்.

சவுதி அரேபியாவில் இருந்து இங்கு வந்த குத்புல் அக்தாப் சுல்தான் செய்யது இபுராஹிம் ஷஹீது வலியுல்லாவின் தர்கா என்னும் அடக்கத்தலாத்தால் ஏர்வாடி புகழ்பெற்றது. இங்கு ஏராளமான மனநலக் காப்பகங்கள் இருந்தன. இந்த தர்காவில் எரியும் விளக்கில் உள்ள எண்ணை மற்றும் புனித நீர் போன்றவை பல்வேறு நோய்களை, குறிப்பாக மனநலப் பிரச்சினைகளை குணப்படுத்துவதற்கான சக்தி கொண்டதாக பலர் நம்புகின்றனர். இங்கு தரப்படும் சிகிச்சைகளில் தொடர்ந்து பிரம்பால் அடிப்பது, அடித்து நொறுக்கி "தீமையை விரட்டுதல்" போன்றவையும் அடங்கும். நோயாளிகள் பகலில் தடிமனான கயிறுகளால் மரங்களில் கட்டிவைத்திருப்பார்கள். இரவில் அவர்களது படுக்கைகளில் இரும்பு சங்கிலிகளால் பிணைக்கப்பட்டிருப்பார்கள். நோயாளிகள் தங்களது கனவில் வரும் தெய்வீகக் கட்டளை வந்தப் பிறகு வீடு திரும்புவர். இந்த தெய்வீகக் கட்டளை கிடைக்க இரண்டு மாதங்களிலிருந்து பல ஆண்டுகள் வரை ஆகும் என கருதி காத்திருக்கின்றனர்.

தர்காவில் சிகிச்சை பெறுபவர்களின் எண்ணிக்கை காலவோட்டத்தில் அதிகரித்ததால், நோயாளிகளைப் பராமரிப்பதாக ஏராளமான காப்பகங்கள் அமைக்கப்பட்டன. ஏர்வாடிக்கு தங்கள் உறவினரைக் குணப்படுத்த அழைத்துவருபவர்களுக்காக இந்த காப்பகங்கள் பெரும்பாலும் நிறுவப்பட்டன.

தீ விபத்து எப்படி ஏற்பட்டது என்று தெரியவில்லை, தீ பரவிய பின்னர், அங்கு இருந்த 45 நோயாளிகளைக் காப்பாற்ற குறைந்த அளவே வாய்ப்பு இருந்தது, ஏனென்றால் மன நோயாளிகள் இந்திய சட்டங்களுக்குப் புறம்பாக, அவர்கள் தூங்கும் படுக்கைகளில் சங்கிலிகளால் கட்டப்பட்டிருந்தனர். தீயில் இருந்த தப்ப முயன்ற மன நோயாளிகளால் சங்கிலியால் கட்டப்பட்டிருப்பதால் தப்ப இயலவில்லை. இந்த நேர்ச்சியில் ஐந்து பேர் கடுமையான தீக்காயங்களுடன் மருத்துவமனையில் அனுமதிக்கப்பட்டனர். இறந்தவர்களின் உடல்கள் அடையாளம் காண முடியாதவையாக இருந்தன.

இங்கு செயல்பட்டுவந்த மனநலக் காப்பகங்களை அனைத்தும் 2001 ஆகத்து 13 அன்று மூடப்பட்டு, அங்கு இருந்த 500 மன நோயாளிகள் அரசாங்க பராமரிப்பில் கொண்டுவரப்பட்டனர். உச்ச நீதிமன்றத்தின் உத்தரவின் படி, என். ராமதாஸ் தலைமையிலான ஒரு ஆணையம் இந்த மரணங்களை விசாரிக்க அமைக்கப்பட்டது. ஆணையமானது மனநலம் பாதிக்கப்பட்டவர்களின் கவனிப்பானது மேம்படுத்தப்பட வேண்டும், மனநலக் காப்பகத்தை அமைக்க விரும்புபவர்கள் அனைத்து கைதிகளும் கொண்டதாக காப்பகத்தை அமைக்க வேண்டும், அதற்கு உரிய உரிமத்தைக் கட்டாயம் பெறவேண்டும் என்று பரிந்துரைத்தது.

2007 ஆம் ஆண்டு, தீவிபத்து நேர்ந்த மொகைதீன் பாதுசா மனநலக் காப்பக உரிமையாளர், அவரது மனைவி மற்றும் இரண்டு உறவினர்களுக்கு குற்றவியல் நீதிமன்றத்தால் ஏழு ஆண்டுகள் சிறைதண்டனை விதிக்கப்பட்டது.


</doc>
<doc id="406052" url="https://ta.wikipedia.org/wiki?curid=406052" title="நகராட்சி அல்லது நகர்ப்புறப் பொறியியல்">
நகராட்சி அல்லது நகர்ப்புறப் பொறியியல்

நகராட்சி அல்லது நகர்ப்புறப் பொறியியல் "(Municipal or urban engineering)" என்பது நகர வளர்ச்சிக்காக அறிவியல், களை, பொறியியல் புலங்களின் கருவிகளைப் பயன்படுத்துகிறது.

நகராட்சிப் பொறியியல் நகராட்சி சார்ந்த அகக்கட்டமைப்புகளைச் சார்ந்தது. இது தெருக்கள், நடைபாதைகள், நீர்வழங்கல் குழாயமைப்புகள், துப்புரவுக் கழிவுக் குழாயமைப்புகள், தெருவிளக்குகள், நகரத் திண்மக் கழிவு மேலாண்மையும் வெளியேற்றமும், பொதுப்பணிகளுக்கும் பேணுதலுக்கும் வேண்டிய மொத்தப் பொருள்களைத் தேக்கிவைத்தல் (உப்பு, மணல் போன்றன), நகர்ப் பூங்காக்கள், மிதிவண்டி அக்க் கட்டமைப்பு ஆகியவற்றின் குறிப்பீடுகள், வடிவமைப்புகள், கட்டுமானம், பேணுதல் பணிகளை ஆற்றுகிறது. நிலத்தடி பொதுப்பயன் வலையமைப்புகளைப் பொறுத்தவரை அவற்றின் குடிசார் பொறியியல் பணிகளாகிய உறைகுழாய்கள், அணுகல் அறைகள், ஆகியவற்றைக் கள மின், தொடர்பு வலையமைப்புகளுக்கு ஏற்பாடு செதுதரல் வேண்டும். இது நகராட்சி திண்மக் கழிவுத் திரட்டலையும் பேருந்து இயக்கத் தடவழிகளையும் உகப்புநிலைப்படுத்த வேண்டும். இதன் சில புலங்கள் பிற குடிசார் பொறியியல் சிறப்புத் துறைகளுடன் தொடர்பு கொண்டிருந்தாலும், நகராட்சிப் பொறியியல் இந்த அகக் கட்டமைப்புகளின் ஏந்துகளையும் பணிகளையும் ஒருங்கிணைத்தலில் கவனம் குவிக்கிறது. ஏனெனில், இவை ஒருங்கே ஒரு தெருவுக்கோ, குறிப்பிட்ட திட்டத்துக்கோ அதே நகராட்சி அதிகார அமைப்புதான் மேலாளுகிறது.

பிரித்தானியவில் நகரப் பொறியியலில் பட்டப் பாடத் திட்டம் இருந்தாலும், நகராட்சிப் பொறியியலுக்கான தனியான தொழில்சார் பட்டம் ஏதும் இல்லை.
நகரப் பொறியியலுக்கான தொழில் சான்றிதழ் உள்ளமைப்புப் பொறியாளர் நிறுவனம் வழி பொது வாழ்க்கைத் தகவலும் அறிவுரை வலையமைப்பும் ஊடாகக் கிடைக்கிறது.
பிரித்தானியக் குடிசார் பொறியாளர் நிறுவனம் (ICE) பொதுத் துறை, தனியார் துறை, கல்வித்துறை பொறியாளருக்காக தனது நடவடிக்கைகளை நகராட்சிப் பொறியாளர் இதழில் வெளியிட்டு உதவுகிறது. இது 1873 இல் முதலில் வெளியிடப்பட்டது. இது உலகளாவியது. இது நகராட்சிப் பணிகளின் முழு வாணாள் சுழற்சியையும் உலகளாவிய நிலையில் தொழில்நுட்ப, அரசியல், சமுதாய சிக்கல்கள் உட்பட வெளியிடுகிறது. மேலும்,ஒரு நகராட்சிப் பொறியியல் 
வல்லுனர் குழு அரசு அமைப்புகளுக்குக் குடிசார் பொறியியல் நிறுவனம் சார்பாகவும் பன்னாட்டு நகராட்சிப் பொறியியல் கூட்டமைப்பு சார்பாகவும் அறிவுரை வழங்குகிறது.

நகர்ப்புறப் பொறியியல் சுற்றுச்சூழல் பொறியியல், நீர்வளப் பொறியியல். போக்குவரத்துப் பொறியியல் ஆகிய பொறியியல் புலங்களின் அடிப்படைகளைப் பயன்படுத்துகிறது.

இன்று இப்பொறியியல் நகர் வடிவமைப்புடனும் அதன் திட்டமிடலுடனும் குழப்பிக் கொள்ளப்படுகிறது. நகரத் திட்டமிடுவோர் தெருக்கள், பொதுவிடங்கள் ஆகியவற்றின் பொது தரையமைவைத்த் வடிவமைப்பர்; ஆனால், நகராட்சிப் பொறியாளர் விரிவான வடிவமைப்புகளை மேற்கொள்கிறார். எடுத்துகாட்டாக, ஒரு புதிய தெருவை வடிவமைக்கும்போது, நகரத் திட்டமீட்டாளர் அந்த்த் தெருவின் பொது அமைவிட்த்தை மட்டுமே குறிப்பிடுவார். இதில் நில அமைவு, மேற்பரப்புச் சீராக்கம், நகர ஏந்துகள் மட்டுமே அமையும்; ஆனால், நகராட்சிப் பொறியாளர் சாலைக் குறிப்பீடுகள், நடைபாதைகள், நகராட்சியின் பணிகள், தெருவிளக்குகள் ஆகியவை பற்றிய விரிவான திட்டத்தை வகுப்பார்.

பெரிய கட்டிடங்களும் சிறப்பு நிலையங்களும் உருவாகும்போது, அதற்கு வேண்டிய ஏந்துகளும் வளாகங்களும், களப்பணிகளும் தேவப்படலாம். இவை நகராட்சி அகக் கட்டமைப்புகளை ஒத்தவையே. இதுபோன்ற வளர்ச்சிகள் அணுகுசாலைகள், ஊர்தி நிறுத்தவிடங்கள், குடிநீர் வழங்கல் (தீயணைப்பிகள் உட்பட), கள நீர்த் தூய்மிப்பு நிலையங்கள், கள வடிகால், வீழ்படிவுக் குட்டைகள் ஆகியன அமையலாம். பெரும்பாலான பொறியியல் அறிவுரை குழும்ங்களில் கட்டமைப்புப் பொறியியலும் நகர அகக் கட்டமைப்புகளும் தனிப் பிரிவுகளாகவே அமையும். பெரிய கட்டுமானத் திட்ட்த்தில், குடிசார் பொறியிய்ல் வடிவமைப்பு கட்டமைப்புப் பகுதி கட்டமைப்புப் பொறியாளர்களாலும் (இப்பகுதி கட்டிடங்களில் கவனம் குவிக்கிறது) மற்ற குடிசார் பணிகளின் பகுதி நகராட்சிப் பொறியாளர்களாலும் வடிவமைக்கப்படுகிறது.



</doc>
<doc id="406058" url="https://ta.wikipedia.org/wiki?curid=406058" title="ஐக்கிய அமெரிக்க வட்டாரங்களின் பட்டியல்">
ஐக்கிய அமெரிக்க வட்டாரங்களின் பட்டியல்

ஐக்கிய அமெரிக்காவின் வட்டாரங்களின் பட்டியல் இங்கு தொகுக்கப்பட்டுள்ளன.
ஐக்கிய அமெரிக்காவின் மாநிலங்கள் பல்வேறு கூட்டரசு சட்டங்கள் அல்லது விதிகள் மூலமாக பல்வேறு வட்டாரங்களாக தொகுக்கப்பட்டுள்ளன. இவை இறுதிப் பயன்பாட்டையும் இலக்கையும் கொண்டு பல்வேறு துறைகளால் வரையறுக்கப்பட்டுள்ளன.

ஐக்கிய அமெரிக்க கணக்கெடுப்பு ஆணையம் புள்ளிவிவரத் தெளிவிற்காக நான்கு வட்டாரங்களையும் ஒன்பது கோட்டங்களையும் உருவாக்கியுள்ளது. பொதுவாக அனைவரும் பயன்படுத்தப்படும் வகைப்பாடுகளாக இவை ஏற்கப்பட்டுள்ளன.

ஐக்கிய அமெரிக்க மக்கள்தொகை கணக்கெடுப்பு ஆணையம் பயன்படுத்தும் வட்டாரங்களும் கோட்டங்களும்:


</doc>
<doc id="406059" url="https://ta.wikipedia.org/wiki?curid=406059" title="நாவாய்ப் பொறியியல்">
நாவாய்ப் பொறியியல்

நாவாய்க்கட்டகம் "(Naval architecture)", அல்லது நாவாய்ப் பொறியியல் "(Naval Engineering)" என்பது தானூர்திப் பொறியியல், வான்வெளிப் பொறியியல் ஆகியவற்றுடன் இணைந்துஊர்திப் பொறியியல் என்ற பொறியியல் புலக் கிளையாகும். இதில் பொரியியல் வடிவமைப்பைப் பொறுத்தவரையில், எந்திர, மின், மின்னணு, மென்பொருள், பாதுகாப்புப் பொறியியல் புலங்கள் அடங்கியுள்ளன, நாவாய்ப் பொறியியலில் கப்பல் கட்டுதல், இயக்குதல், பேணுதல் ஆகிய பொறியியல் பணிகள் அடங்கும்.நாவாய்ப் பொறியியல் பணியில் அடிப்படை, பயன்முறை ஆராய்ச்சியும், வடிவமைப்பும் உருவாக்கமும் கடல்சார் ஊர்தியின் வாணாள் கட்டங்கள் அனைத்திலும் வடிவமைப்பு மதிப்பீடும் கணக்கீடுகளும் தேவைப்படும். இப்பணியில் கலத்தின் தொடக்கநிலை வடிவமைப்பு, அதன் விரிவான வடிவமைப்பு, கட்டுமானம், கடல் இயக்க வெள்ளோட்டங்கள், இயக்கமும் பேணுதலும், செலுத்தலும் நங்கூரப் படுத்தலும் முதன்மையான செயல்படுகளாகும். நாவாய்களை ப்ழுதுபார்க்கவும் கட்டமைப்பு மாற்றத்துக்கும் புதுப்பித்தலுக்கும் கல வடிவமைப்புக் கணக்கீடுகள் தேவைப்படுகின்றன. இதில் பாதுகாப்பு ஒழுங்குமுறைகளும் அழிவு அல்லது சிதைவுக் கட்டுபாட்டு விதிமுறைகளும் கலவடிவமைப்புக்கான ஒப்புதலும் சான்றிதழும் கூட சட்டவகை சட்டஞ்சாராவகை தேவைகளைச் சந்திக்க தேவைப்படும்.
"கலம்" எனும் சொல் அனைத்து நீர்க்கலங்களையும் உள்ளடக்கும். இதில் நிலநீர்க் கலம், நீர்வான் கலம் ஆகியனவும் அடங்கும். இவை நீர்ப் போக்குவரத்துக்காகப் பயன்படலாம் அல்லது பயன்படாமலும் இருக்கலாம். The principal elements of naval architecture are:

நீர்நிலைப்பியல் நீரில் கலம் ஓய்வில் உள்ளபோது அமையும் நிலைமைகளையும் அதன் மிதக்கும் திறமையையும் கருதுகிறது. இதில் கல மிதப்புதிறம், இடப்பெயர்ச்சி, பிர நீர்நிலைப்பியல் பண்புகளாகிய கலச்சாய்வு (கல நெடுக்குவாட்ட சாய்வு), கல் நிலைப்பு (காற்ரு வீச்சு, நீரலை, சுமை ஆகியவை செயல்படும்போது கலம் தன் இயல்பு நேர்க்குத்து இருப்புக்கு மீளுந்திறம்) ஆகியன அடங்கும்.

நீரியங்கியல் கலவுடல், கலவணரி, கலக்கம்பம், கலஓட்டியலகுகள் அல்லது சுக்கான், உந்தித்தள்ளியின் சுருங்கைகள் ஆகிவற்றின் மீதான நீர்ப்பாய்வைக் கருப்பொருளாகக் கொள்கிறது.
கலத் தடை – கலம் நீரில் இயங்குவதற்கான தடை முதன்மையாக கலவுடல் சுற்றியுள்ள நீர்ப்பாய்வால் ஏற்படுகிறது. கலம் ஓட்டுவதற்கான திறனளவு கலத்தடையைப் பொறுத்து அமைகிறது.

கலச் செலுத்தம் அல்லது கலவோட்டம் – முற்செலுத்திகளையும் (ஓட்டிகளையும்) உந்திதள்ளிகளையும் தாரை எக்கிகளையும் கலப் பாய்மரங்களையு பயன்படுத்திக் கலத்தைச் செலுத்துதல் அல்லது ஓட்டுதல். கலம் ஓட்ட உட்கனற்பொறி பயன்படுகிறது. சில கலங்கள் அணுக்கரு ஆற்றலை அல்லது சூரிய ஆற்றலைப் பயன்படுத்துகின்றன.

கல இயக்கங்கள் – கடல்வழியில் அலைக்கும் காற்று வீச்சுக்கும் ஈடுகொடுத்து செல்லும் கல இயக்கங்கள்.

கட்டுபடுத்துதிறம் – கலம் தன் இருப்பிலும் திசையிலும் கட்டுபடுத்தி நிலைநிறுத்துந்திறம்.

ஒரு மிதவை நீரின் மேற்பரப்பில் மிதக்கும்போது அதற்கு அறுபோக்கு கட்டற்ற இயங்குமுகங்கள் அமைகின்றன; இவை சுழற்சியாகவோ நேரிடப் பெயர்ச்சியாகவோ அமையும்.

நெடுக்குவாட்டச் சாய்வுகளுக்கான நெடுக்கவாட்ட நிலைப்பு கலப் புவி ஈர்ப்பு மையத்துக்கும் நெடுக்குவாட்ட மாறுமையத்துக்கும் இடையில் அமையும் தொலைவைச் சார்ந்துள்ளது. வேறுவகையில் சொல்ல்லவேண்டுமானால், கலம் தன் ஈர்ப்புமையத்தைப் பேணுவதற்கான அடிப்படை, கலத்தின்முன்புற, பின்புற வெட்டுமுகங்களுக்குச் சமத் தொலைவுகளில் அமைந்த கலத் தொலைவு இணைகளைச் சார்ந்துள்ளது.

ஒரு பொருள் நீரில் மிதக்கும்போது அதைக் கீழே இழுக்கும் ஈர்ப்பு விசை செயல்படுகிறதுt. பொருள் உள்ளமிழாமல் மிதக்க, அதம் மீது மேல்நோகிய நீர்நிலைப்பியல் விசை ஈர்ப்பு விசைக்கு எதிராக பொருளின் மீது செயல்படுகிறது. பொருள் நிலைப்பில் இருக்க பொருள் மீது செயல்படும் இந்த இருவிசைகளும் ஒரே பருமையிலும் ஒரே இயக்கக் கோட்டிலும் அமைதல் வேண்டும். இந்த விவரிப்பு இயங்காத நீரில் கட்டற்று மிதக்கும் பொருளுக்கு மட்டுமே பொருந்தும்; மற்ற நிலைமைகளில் இந்த விசைகளின் பருமை மாறும். இந்நிலை பொருளைக் கிடைநிலை வீச்சுக்கு (குறுக்குவாட்டப் பெயர்ச்சிக்கு) ஆட்படுத்தும்.



</doc>
<doc id="406066" url="https://ta.wikipedia.org/wiki?curid=406066" title="ஐக்கிய அமெரிக்க மக்கள்தொகை கணக்கெடுப்பு ஆணையம்">
ஐக்கிய அமெரிக்க மக்கள்தொகை கணக்கெடுப்பு ஆணையம்

ஐக்கிய அமெரிக்க மக்கள்தொகை கணக்கெடுப்பு ஆணையம் ("United States Census Bureau" அல்லது "Bureau of the Census") a part of the ஐக்கிய அமெரிக்க நாட்டின் மக்கள்தொகை கணக்கெடுப்பில் ஈடுபடும் அரசுத்துறை ஆகும். இந்த ஆணையம் ஐக்கிய அமெரிக்க வணிக அமைச்சகத்தின் கீழானது. 

ஐக்கிய அமெரிக்க அரசியலமைப்பின்படி குறைந்தது பத்தாண்டுகளுக்கு ஒருமுறையாவது மக்கள் தொகை கணக்கெடுக்கப்படவேண்டும். இது ஒவ்வொரு மாநிலமும் எத்தனை கூட்டரசு சார்பாளர்களைப் பேராயத்திற்கு அனுப்பலாம் என்பதைத் தீர்மானிக்கும். இந்தப் பொறுப்பை ஐக்கிய அமெரிக்க மக்கள்தொகை கணக்கெடுப்பு ஆணையம் கொண்டுள்ளது. இது மக்களைக் குறித்தும் அவர்களின் பொருளியல்நிலை குறித்தும் தேசம் தொடர்புள்ள பல்வேறு தரவுகளை சேகரிக்கிறது. ஐக்கிய அமெரிக்க சட்டத்தொகுப்பின் தலைப்பு 13இல் இந்த ஆணையத்திற்கான சட்ட அதிகாரம் வழங்கப்பட்டுள்ளது. முதல் கணக்கெடுப்பு 1790இல் எடுக்கப்பட்டது.


</doc>
<doc id="406070" url="https://ta.wikipedia.org/wiki?curid=406070" title="படைசார் பொறியியல்">
படைசார் பொறியியல்

படைசார் பொறியியல் "(Military engineering)"என்பது படைப்பணிகளின் வடிவமைப்பு, கட்டுமானக் கலை, அறிவியல், நடைமுறையும் படைசார்ந்த போக்குவரத்து, தொடர்புகளின் பேணுதலும் என வரையறுக்கப்படுகிறது. படைசார் பொறியாளர்கள் படைத்தந்திரங்களைச் சார்ந்த ஏரணவியலிலும் அதுசார் ஊர்தி இயக்கத்திலும் வல்லவர்களாகத் திகழவேண்டும். புத்தியல் படைசார் பொறியியல் குடிசார் பொறியியலில் இருந்து வேறுபட்டதாகும். படைசர் பொறியியல் 20 ஆம், 21 ஆம் நூற்றாண்டுகளில் எந்திர, மின் பொறியியல் புலங்களின் நுட்பங்களையும் உள்ளடக்கியதாகும்.

நாட்டோவின் வரையறையின்படி, "படைசார் பொறியியல் என்பது உறுப்புவகையையோ பணிவகையையோ சாராமல், தகுந்த போர்ப்புறநிலை இயக்கச் சூழலை உருவாக்க மேற்கொள்ளும் பொறியியல் பணியாகும். இவர் போர் நடத்துதலோடு ஒட்துமொத்தப் படைக்கும் உரிய ஆதரவைத் தருகிறார், இதில் படைக் காப்பு ஆதரவு, புது எதிர்ப்பு வெடிப்புக் கருவிகளைப் புனைதல்,சுற்ருச்சூழல் பாதுகாப்பு, பொறியாளர் மதிநுட்பச் செயல்பாடு, படைநட்த்தல் சார்ந்த தொடர்தேட்டம் ஆகியன அடங்கும். இவர் ஊர்திகள்,போர்க்கலங்கள்,வானூர்தி, படை ஆயுதங்கள், பிற கருவிகள் ஆகியவற்ரின் இயக்குதல், பேணுதல், பழுதுபார்த்தல் ஆகிய பிற பொறியாளர்கள் செய்யும் பணிகளைச் செய்வதில்லை."

படைசார் பொறியியல் படைசார் கல்விக்கழகங்களிலோ படைசார் பொறியியல் பள்ளிகளிலோ பயிற்றுவிக்கப்படும் கல்விசார் பாட்த் திட்டமாகும். படைசர் பொறியியலுக்கான கட்டுமானமும் அழிப்பும் படைசார் பொறியாளராலோ அல்லது பயிற்சிபெற்ற படைவீரர்களாலோ படைசார் முன்னணியாலோ செய்யப்படும். புத்தியல் படைகளில் படைவீரரே முண்னணியில் இருந்துகொண்டே செய்ய பயிற்சி அளிக்கப்படுகின்றனர். இவர்கள் போராட்டப் பொறியாளர்கள் எனப்படுகின்றனர்.

சில நாடுகளில் அமைதிக் காலத்தில் படைசார் பொறியாளர்களே படை சாராது வெள்ளப் பெருக்குக் கட்டுபாடு, ஆற்றுப் பயணப் போக்குவரத்து போன்ற ஆக்கப் பணிகளை மேற்கொள்கின்றனர். ஆனால், இவை படைசார் பொறியியலில் உள்ளடங்காது.

போர் தொடர்பில் தான் முதன்முதலில்"பொறியாளர்" எனும் சொல் 1325 இல் பயன்படுத்த்ப்ப்பட்டது. அப்போது "பொறி,ஆளர்" (பொறியை இயக்குபவர் என்ற பொருளில்) பயன்படுத்தப்பட்டது. இவர் படைசார் பொறியைக் கட்டியமைத்தார். இந்த சூழலில் பொறி என்பது படைசார் எந்திரத்தையே குறித்தது அதாவது எந்திர ஆயுதத்தைக் (எடுத்துத்துகாட்டாக, கவண்( catapult) குறித்தது.

பாலங்கள், கட்டிடங்கள் போன்ற பொதுமக்களுக்கான கட்டமைப்புகளை உருவாக்கும் தொழில்நுட்பப் புலமாக தோன்றிய "குடிசார் பொறியியல்" அகரமுதலியில் இடம்பிடித்தது. படைசாராத திட்டங்களையும் பழைய தொழில்நுட்பங்களையும் தனிபடுத்திக் காட்டவே இச்சொல் வழக்கில் வந்தது. படைச் சூழலில் பயன்பட்ட பொறியியல் சொல்லைப் பொதுவாக்கி, அதில் இருந்த பல புலங்கள் மேலும் பிரிய வழிவகுத்தது. முதலில் பொறியியல் என்பதே படைசார் பொறியியலை மட்டுமே குறித்தமை இப்போது வழக்கிறந்தது. அதன் இடத்தை இப்போது படைசார் பொறியியல் பிடித்துக்கொண்டது.

புத்தியல் படைசார் பொறியியலை மூன்று புலங்களாகப் பிரிக்கலாம்.அவை, போர்க்களப் பொறியியல், போர்த்தந்திர ஆதரவு, துணைநிலை ஆதரவு என்பனவாகும்.போர்க்களப் பொறியியல் போர்க்களத்தில் போரிடப் பயன்படும் பொறியியலாகும். போர்க்களப் பொறியாளர்கள் பள்லம் தோண்டல், தற்காலிக ஏந்துகளைக் கட்டல் போன்ற போர்க்களப் பணிகளில் ஈடுபட்டு முன்னணிப் படையின் முன்னேற்ற வேகத்தைக் கூட்டும் பொறுப்பு வாய்ந்தவர்கள் ஆவர். பொர்த்தந்திர ஆதரவு என்பது தொடர்பாலுக்கான ஆதரவாகும். இதில் விமானதளங்கள் கட்டல், துறைமுக ஏந்துகளை மேம்படுத்தலும் தரம் உயர்த்தலும் நெடுஞ்சாலைகள், தொடர்வண்டித்தடங்கல் ஆகியவற்றை உருவாக்கலும் மேம்படுத்தலும் அடங்கும். துணைநிலை ஆதரவில் உரிய நிலப்படங்களை வழங்கலும் தேவையற்ர போர்க்கருவிகள் அப்புறப்படுத்தலும் அடங்கும். படைசார் பொறியாளர்கள் விமானதளங்கள், துறைமுகங்கள், நெடுஞ்சாலைகள், தொடர்வண்டித்தடங்கள், மருத்துவ மனைகள் ஆகியவற்றைக் கட்டுவர். அமைதிக் காலத்தில் பொதுப்பணி திட்டங்களைக் கட்டி குடிசார் பொறியாளரின் பணிகளை மேற்கொள்வர். இக்காலத்தில் இவர்கள் போர்த்தந்திரத்திலும் போர் ஆயத்தப் பணிகளிலும் ஈடுபடுகின்றன.

படைசார் பொறியியல் வல்லுனர்களை முதலில் பயன்படுத்திய உரோமர்களே. இவர்களது படையில் படைசார் பொறியாளர்கள் எனப்படும் தனியான படையணியே விளங்கியது. இப்படை அவர்களது சம காலத்தில் மிகவும் பெயர்பெற்றதாகும்.

நாட்டோ படைசார் உயர்தகவு பொறியியல் மையம் (MilEng CoE) செருமனை, இங்கோல்சுதாதில் செருமனி படையின் படைசார் பொறியியல் பள்ளி. இது NATO CoE ஆகும் முன்பு, ஐரோப்பிய நாட்டோ பயிற்சிப் பொறியாளர் மையம் (ENTEC) எனப்ப்பட்டது. அப்போது இது மூனிச்சில் இருந்த்து. ENTEC ஆக இருந்தபோது, பங்கேற்கும் நாடுகளுக்கு படைசார் பொறியியல் பயிற்சிதரும் அமைப்பாக விளங்கியது. MilEng CoE ஆக மாறியதும், இது படைசார் பொறியியலின் நெறிமுறைகலை வகுக்கவும் நாட்டோ செந்தரப்பாட்டு ஒப்பந்தங்களை உருவாக்கவும் அதிகாரம் படைத்ததாகியது.



</doc>
<doc id="406078" url="https://ta.wikipedia.org/wiki?curid=406078" title="மலேசியாவின் வரலாறு">
மலேசியாவின் வரலாறு

மலேசியாவின் வரலாறு, என்பது தென்கிழக்காசியாவில் அமைந்துள்ளதும், இன்று அரசியற்சட்ட முடியாட்சிக் கூட்டமைப்பாக உள்ளதுமான மலேசிய நாட்டின் வரலாறு ஆகும். உலகின் முக்கியமான கடற் போக்குவரத்துப் பாதையில் மலேசியா அமைந்திருப்பதால் உலகம் தழுவிய வணிகச் செயற்பாடுகளையும், பல்வேறு பண்பாடுகளையும் இது சந்தித்துள்ளது. முந்திய மேற்குலகக் குறிப்பு ஒன்று தொலமியின் ‘’ஜியோகிரபியா’’ என்னும் நூலில் காணப்படுகின்றது. இதில் “தங்க கெர்சோனீசு” என்று குறிப்பிடப்படும் இடத்தை ஆய்வாளர்கள் இன்றைய மலாயத் தீவக்குறை என அடையாளம் கண்டுள்ளனர். இந்தியாவில் இருந்து இந்து சமயமும், சீனாவில் இருந்து பௌத்தம், தாவோயிசம் போன்ற மதங்களும் இப்பகுதியின் தொடக்ககால வரலாற்றில் ஆதிக்கம் செலுத்தின. இது சுமாத்திராவைத் தளமாகக் கொண்ட சிறீவிசய நாகரிகக் காலத்தில் உச்ச நிலையை அடைந்தது. 7 தொடக்கம் 13 ஆம் நூற்றாண்டு வரையான காலப் பகுதியில், சிறீவிசயத்தின் செல்வாக்கு சுமாத்திரா, சாவா, மலாய்த் தீவக்குறை, போர்ணியோவின் பெரும்பகுதி ஆகியவற்றில் பரவியிருந்தது.

10 ஆம் நூற்றாண்டு முதலே முசுலிம்கள் இப்பகுதியூடாகச் சென்று வந்திருப்பினும், 14 ஆம் நூற்றாண்டுக்குப் பின்னரே இசுலாம் மதம் இப்பகுதியில் வேரூன்றத் தொடங்கியது. 14 ஆம் நூற்றாண்டில் இசுலாம் மதத்தின் பரவல் காரணமாகப் பல சுல்தானகங்கள் இப்பகுதியில் உருவாகின. இவற்றுள் முதன்மையானது மலாக்கா சுல்தானகம் ஆகும். இப்பகுதி மக்கள்மீது இசுலாம் மதத்தின் தெளிவான செல்வாக்கு இருந்தபோதும், இம்மதத்தின் மீதும் இப்பகுதி மக்களின் செல்வாக்கு இருந்தது. 1511 ஆம் ஆண்டில் மலாக்காவைக் கைப்பற்றியதன் மூலம் மலாய்த் தீவக்குறையிலும், தென்கிழக்காசியாவிலும் தம்மை நிலை நிறுத்திக்கொண்ட முதல் ஐரோப்பியக் குடியேற்றவாத வல்லரசு போர்த்துக்கல் ஆகும். தொடர்ந்து 1641 இல் ஒல்லாந்தர் மலாக்காவைக் கைப்பற்றினர். எனினும் முதலில் செசெல்ட்டன், குச்சிங், பெனாங், சிங்கப்பூர் ஆகிய பகுதிகளில் தளங்களை அமைத்துக்கொண்டு இறுதியாக இன்று மலேசியாவாக இருக்கும் பகுதி முழுவதும் அதிகாரத்தை விரிவாகியவர்கள் பிரித்தானியர்களே. 1824 ஆம் ஆண்டின் ஆங்கிலேய-ஒல்லாந்த உடன்படிக்கை பிரித்தானிய மலாயாவுக்கும், ஒல்லாந்தக் கிழக்கிந்தியாவுக்கும் (இன்றைய இந்தோனேசியா) இடையிலான எல்லையை வரையறுத்தது. நான்காவது வெளியார் செல்வாக்கு, மலாய்த் தீவக்குறையில் பிரித்தானியரால் உருவாக்கப்பட்ட குடியேற்றவாதப் பொருளாதாரத்தின் தேவைகளை நிறைவேற்றுவதற்காக சீன, இந்தியத் தொழிலாளர்களை மலாயாவுக்கும், போர்ணியோவுக்கும் கொண்டுவந்தபோது ஏற்பட்டது.

இரண்டாம் உலகப் போரில் இப்பகுதியின் இன்றைய மலேசியப் பகுதி உள்ளிட்ட பல இடங்களை சப்பான் கைப்பற்றிக் கொண்டது. சப்பான் போரில் தோற்ற பின்னர் மலாயப் பகுதி மீண்டும் பிரித்தானியரின் ஆதிக்கத்துள் வந்தது. 1942 க்கும் 1945 க்கும் இடைப்பட்ட காலத்தில் மலாயா, வட போர்ணியோ, சரவாக் போன்ற பகுதிகளில் தேசியவாதம் எழுச்சி பெற்றது. மலாயத் தீவக்குறையில், மலாயப் பொதுவுடைமைக் கட்சி பிரித்தானியருக்கு எதிராக ஆயுதம் ஏந்தியது. இக்கலகத்தை அடக்குவதற்குப் பிரித்தானியர் கடுமையான இராணுவ நடவடிக்கையை எடுக்கவேண்டி இருந்தது. 1957 ஆகத்து 31 ஆம் தேதி சுதந்திரமான பல்லின மலாயக் கூட்டமைப்பு உருவானது. 1963 யூலை 22 இல் சரவாக்குக்குத் தன்னாட்சி உரிமை வழங்கப்பட்டது. தொடர்ந்து அதே ஆண்டு ஆகத்து 31 ஆம் தேதி வட போர்னியோவுக்கும், சிங்கப்பூருக்கும் தன்னாட்சி வழங்கப்பட்டது. 1963 செப்டெம்பர் 16 இல் எல்லாப் பகுதிகளும் இணைந்து மலேசியாவை உருவாக்கின. ஏறத்தாழ இரண்டு ஆண்டுகளுக்குப் பின்னர் 1963 இன் மலேசிய உடன்பாட்டில் கையொப்பம் இட்டவர்களின் ஏற்பு இல்லாமலே மலேசிய நாடாளுமன்றம் சிங்கப்பூரை மலேசியக் கூட்டமைப்பில் இருந்து வெளியேற்றியது.


</doc>
<doc id="406084" url="https://ta.wikipedia.org/wiki?curid=406084" title="பாறைநெய்ப் பொறியியல்">
பாறைநெய்ப் பொறியியல்

பாறைநெய்ப் பொறியியல் "(Petroleum engineering)" கரட்டு எண்ணெய் அல்லது இயற்கை வளிமம் ஆகிய நீரகக் கரிமங்களின் தேட்டம், உருவாக்கம் பற்றிய செயல்முறைகளைச் சார்ந்த பொறியியல் புலமாகும்.தேட்டமும் பிரித்தெடுப்பும் எண்ணெய், வளிமத் தொழில்துறையின் ஆக்க மேற்புறப் பிரிவாகும். புவி அறிவியலாளர்களின் நீரகக் கரிமத் தேட்டமும் பறைநெய்ப் பொறியியலும் இத்தொழில்துறையின் இரு அடிமேற்பரப்புப் புலங்களாகும்; இவை அடிமேற்பரப்புத் தேக்கத்தில் இருந்து பெரும அளவில் எண்ணெய், வளிமத்தைப் பிரித்தெடுப்பதில் கவனம் குவிக்கின்றன. பாறைநெய்ப் புவியியல்]], புவி இயற்பியல் இரண்டும் நீரகக் கரிமத் தேக்கப் பாறையின் நிலக் கிடப்பியல் விவரிப்பைத் தருவதில் கவனம் குவிக்கின்றன. பாறைநெய்ப் பொறியியல் புரைவாய்ந்தப் பாறைக்குள் உயரழுத்தத்தில் அமைந்த எண்ணெய், வளிமம், தண்ணீர் ஆகியவற்றின் இயற்பியல் நடத்தையைப் புரிந்துகொண்டு இந்த வாயிலில் இருந்து இவற்றை மீட்கவியன்ற பருமனளவை மதிப்பிடுவதில் கவனம் குவிக்கின்றது.

புவியியல் வல்லுனர்களும் பறைநெய்ப் பொறியாளர்களும் கூட்டாக முயன்று, தேக்கத்தில் நீரகக் கரிமங்கள் திரண்ட வாழ்நாள் சுழற்சியை வைத்து தேக்கத்தை எவ்வகையில் பயன்படுத்தி நீரகக் கரிமங்களை மீட்களாம் என தீர்மானிப்பர். இந்த்த் தீர்மானம் களப் பொருளியல் மீது உயர்ந்த தாக்கத்தை விளைவிக்கும். பாறைநெய்ப் பொறியியலுக்கு புவி இயற்பியல், பாறைநெய்ப் புவியியல், பாரைநெய் உருவாக்க மதிப்பீடு, கிணறு தோண்டல், துளைப்பியல் அல்லது துரப்பணவியல், பொருளியல், கிணறு ஒப்புருவாக்கம், தேக்கப் பொறியியல், கிணற்றுப் பொறியியல், செயற்கைத் தூக்கல் அமைப்புகள், முடித்தல் முறைகள், பாறைநெய் ஆக்கப் பொறியியல் ஆகிய சிறப்புப் புலங்களின் ஆழ்ந்த அறிவு தேவைப்படுகிறது.

இத்தொழில்துறைக்கான பணியாளர்களின் ஆட் தேர்வு இயற்பியல், வேதிப் பொறியியல், சுரங்கப் பொறியியல், ஆகிய புலங்களில் இருந்து செய்யப்படுகிறது. அடுத்த வளர்ச்சிக்கான பயிற்சி எண்னெய்க் குழுமங்களுக்கு உள்ளேயே தரப்படுகிறது.

இந்தத் தொழில்துறை 1914 இல் அமெரிக்கச் சுரங்கவியல், பொன்மவியல் (உலோகவியல்), பாறைநெய்ப் பொறியியல் பொறியாளர் கழகத்தில் (AIME) தொடங்கியது. முதல் பாறைநெய்ப் பொறியியல் பட்டம் 1915 இல் பிட்சுபர்கு பல்கலைக்கழகத்தால் வழங்கப்பட்டது. இதற்குப் பின்னர், இத்தொழில்துறை கூடுதலான சிக்கல் வாய்ந்த சூழல்களுக்கும் தீர்வு காணும் வகையில் படிமலர்ந்தது. கணிப் படிமங்களும் பொருள்களும் மேம்படுத்தப்பட்டன.புள்ளியியலும் நிகழ்தகவுப் பகுப்பாய்வும் கிடைத்துளைப்பு போன்ற புதிய தொழில்நுட்பங்களும் பயன்படுத்தப்பட்டன. எண்ணெய் மீடு வீதம் மேம்பட்டது, இவை பாறைநெய்ப் பொற்யாளரின் கருவிப்பெட்டியை அண்மைப் பலபத்தாண்டுகளாக வளமைப்படுத்தின. தன்னியக்கமும் sensors, எந்திரன்களும் இத்துறையை மேலும் திறம்படவும் பாதுகாப்பாகவும் வென்றெடுக்க பயன்படுத்தப்படுகின்றன. 

இத்துறை, ஆழ்கடல், ஆர்க்டிக், பாலைநிலங்கள் ஆகிய புவிவெளிகளில் நிகழ்கிறது. உயர் வெப்பநிலை, உயர் அழுத்தச் சுற்றுச்சூழலகளிலும் இத்தொழில்துறை செயல்படுகிறது. எனவே, பாறைநெய்ப் பொறியாளர்கள் வெப்பநீரியக்கவியல், புவி இயக்கவியல், அறிதிறன் அமைப்புகள் ஆகிய பல தலைப்புகளில் தேர்ச்சிபெற வேண்டியவராக உள்ளார்.

பாறைநெய்ப் பொறியாளர் கழகம் பாறைநெய்ப் பொறியாளருக்கான மிகப் பெரிய தொழில்முறைக் கழகமாகும் இது எண்ணெய், வளிமத் தொழில்துறைக்கான தகவலையும் பிற வாயில்களையும் வெளியிடுகிறது. இது இலவச இணையக் கல்வியையும் தருகிறது (webinars). இதில் உறுப்பினர்கள் தொழில்நுட்பச் சிக்கல்களையும், சிறந்த நடைமுறைகளையும் பிற தலைப்புகளையும் விவாதிக்கலாம். உறுப்பினர்கள் தம் வளர்ச்சிக்கான வாய்ப்பையும் திறமையையும் அறிவையும் பெற SPE வளர்நிலை மேலாண்மைக் கருவியையும் அணுகலாம். SPE publishes peer-reviewed journals, books, and magazines.உறுப்பினர்கள் "Journal of Petroleum Technology" இதழுக்கு முகமைப்பணம் கட்டி, இதழ் வெளியிடும் பிற வெளியீடுகளில் கழிவு பெறலாம். இவ்வுறுப்பினர்கள் திட்டமிட்ட நிகழ்ச்சிகளில் கலந்துகொள்லவும் பயிற்சி வகுப்புகளிலும் கூட பதிவுக் கட்டணத்தில் கழிவு பெறலாம். இது பட்ட, பாட்டமேற்படிப்புகளுக்கு உதவிநல்கையும் ஆய்வுநல்கையும் தருகிறது. 

பாறைநெய்ப் பொறியியலாளர்கள் பலவகைச் சிறப்புப் பிரிவுகளில் பிரிந்து பணிபுரிகின்றனர்:



</doc>
<doc id="406088" url="https://ta.wikipedia.org/wiki?curid=406088" title="தெற்கத்திய ஐக்கிய அமெரிக்கா">
தெற்கத்திய ஐக்கிய அமெரிக்கா

தெற்கத்திய ஐக்கிய அமெரிக்கா, ("Southern United States") அல்லது தெற்கு அமெரிக்கா, டிக்சி, டிக்சிலாந்து அல்லது தி சவுத், எனப்படுவது ஐக்கிய அமெரிக்காவின் ஓர் வட்டாரம் ஆகும்.இந்த வட்டாரம் முழுமையாக ஐக்கிய அமெரிக்காவின் புவியியல்சார் தெற்குடன் பொருந்துவதில்லை. ஆனால் பொதுவாக உள்நாட்டுப் போரின் மாநிலங்களின் கூட்டமைப்பிலிருந்த அமெரிக்க மாநிலங்களை உள்ளடக்கும். "மிகுந்த தெற்கு" என்று வரையறைக்கப்படுவது தென்கிழக்குப் பகுதியில் முழுமையாக அமைந்துள்ளது. புவியியல்படி தென்பகுதியிலுள்ள அரிசோனாவும் நியூ மெக்சிகோவும் மிகவும் அரிதாகவே தெற்கத்திய மாநிலங்களில் சேர்க்கப்படுகின்றன. ஆனால் 1863இல் வர்ஜீனியாவிலிருந்து பிரிந்த மேற்கு வர்ஜீனியா வழமையாகச் சேர்த்துக் கொள்ளப்படுகின்றது. சில அறிஞர்கள் மாநிலங்களின் எல்லைகளோடு ஒன்றிணையாத வரையறுப்புக்களை பரிந்துரைத்தனர். டெலவெயர், மேரிலாந்து, மற்றும் வாசிங்டன், டி. சி., அடிமைத்தனத்தை அனுமதித்தாலும் அவர்கள் உள்நாட்டுப் போரின்போது அமெரிக்க ஒன்றியத்துடன் இருந்தவர்கள். 1960களின் மனித உரிமை இயக்கத்திற்குப் பிறகு அவர்கள் பண்பாடு, பொருளியல், மற்றும் அரசியலில் தொழில்வளம் மிகுந்த வடக்கத்திய மாநிலங்களுடன் ஒத்துள்ளனர். இந்த மாநிலங்கள் பெரும்பாலும் "நடு-அத்திலாந்திக்கு" அல்லது "வடகிழக்கு" மக்களுடன் அடையாளப்படுத்தப்படுகின்றனர். இருப்பினும், ஐக்கிய அமெரிக்க மக்கள்தொகை கணக்கெடுப்பு ஆணையம் இந்த மாநிலங்களை தெற்கில் இணைத்துள்ளது.
பொதுவாக, ஐக்கிய அமெரிக்காவின் தென்கிழக்கையும் தெற்கு-நடுவத்தையும் இணைத்தே தெற்கு வரையறுக்கப்படுகின்றது. இப்பகுதி இதன் பண்பாட்டிற்காகவும் வரலாற்றிற்காகவும் அறியப்படுகின்றது; தங்களுக்கான பழக்கவழக்கங்கள், இசைப்பாணிகள், சமையல்முறைகளை ஏற்படுத்திக் கொண்டுள்ளனர். தெற்கதிய இனப் பாரம்பரியம் பரந்துபட்டு ஐரோப்பிய (பெரும்பாலும் ஆங்கில, இசுக்காட்டிசு, ஐரிய, செருமானிய,பிரான்சிய, எசுப்பானியர்கள்), ஆபிரிக்க, தொல்குடி அமெரிக்கக் கூறுகளைக் கொண்டுள்ளது.

தெற்கின் வரலாற்று, பண்பாட்டு வளர்ச்சியில் அடிமை முறையின் தாக்கம் ஆழமாக உள்ளது. குறிப்பாக மிகுதெற்கிலுள்ளப் பண்ணைகளில் காணப்பட்டதைப் போன்ற அடிமைமுறை அமெரிக்காவின் வேறெந்தப் பகுதியிலும் இல்லை. இங்குள்ள மக்கள்தொகையில் பெரும்பாலராக உள்ள ஆபிரிக்க அமெரிக்கரும் அரசு உரிமைகள் குறித்த கருத்தியலும் உள்நாட்டுப் போர் மற்றும் தொடர்ந்த மீளமைப்பு காலங்களில் பெரிதாக்கப்பட்ட இனவெறுப்பின் பாரம்பரியமும் பள்ளிகளிலும் பொதுவிடங்களிலும் இனவாரி தனிப்படுத்துகை அமைப்பும் ("ஜிம் குரோ சட்டங்கள்"), தேர்தல் வரிகள் மூலம் வாக்களிக்கவும் தேர்தலிலில் நிற்கவும் உரிமைகளைப் பறித்ததும் (1960 வரை) இவற்றின் அடையாளங்களாக உள்ளன. 1960கள் முதல் கருப்பின மக்கள் பல பதவிகளில் இருந்துள்ளனர். குறிப்பாக கடலோர மாநிலங்களான வர்ஜீனியா, தென் கரொலைனாவில் பெருமளவில் மாற்றம் நிகழ்ந்துள்ளது. பல ஆபிரிக்க அமெரிக்கரும் சார்லட், கொலம்பியா, மெம்பிஸ், ஹியூஸ்டன், அட்லான்டா, நியூ ஓர்லென்ஸ் போன்ற பெருநகரங்களில் மேயர்களாகவும் காவல் அதிகாரிகளாகவும் தேர்ந்தெடுக்கப்பட்டுள்ளனர். அமெரிக்க பேராயத்திலும் மாநில சட்டமன்றங்களிலும் தேர்ந்தெடுக்கப்பட்டு பணிபுரிந்துள்ளனர்.

காலங்காலமாக, தெற்கு வேளாண்மையை வெகுவாகச் சார்ந்துள்ளது. 1945 வரை மிகவும் ஊரகப்பகுதியாகவே இருந்தது. தற்போது இது தொழில்வளர்ச்சி மிக்க நகரியப் பகுதிகளுடன் பல உள்நாட்டு, வெளிநாட்டுக் குடியேறிகளைக் கவர்ந்துள்ளது. தெற்கு அமெரிக்கா தற்போது ஐக்கிய அமெரிக்காவில் மிக விரைவாக வளர்ந்துவரும் பகுதிகளில் ஒன்றாக விளங்குகின்றது. தெற்கத்திய அமெரிக்காவில் ஹியூஸ்டன் மிகப்பெரிய நகரமாகும். சமூகவியல் ஆய்வுகளின்படி தெற்கத்திய கூட்டு அடையாளம் மற்ற பகுதிகளிடமிருந்து தனித்த அரசியல், மக்களியல், பண்பாட்டு கூறாகளால் வரையறுக்கப்படுகின்றது. இந்த வட்டாரத்தில் பெரும்பாலான பகுதிகள் கடுமையான கிறித்தவ சார்பைக் கொண்டுள்ளது; சீர்திருத்தத் திருச்சபை தேவாலயங்களில் வருகைப்பதிவு மிகக் கூடுதலாக உள்ள பகுதியாக விளங்குகின்றது. சமயச் சார்பு அரசியலில் இப்பகுதி முதன்மை வகிக்கிறது. பொதுவாக மற்றவர்களைவிட தெற்கத்தியவர்கள் சமயம், ஒழுக்கம், பன்னாட்டு உறவுகள், இனக்கலப்பு ஆகியவற்றில் பழமைவாதிகளாக உள்ளனர். இதனால் 1960கள் முதல் இவ்வட்டார மாநிலங்கள் பொதுவாக குடியரசுக் கட்சியின் கோட்டையாக விளங்குகின்றன.

வானிலையைத் தவிர தெற்கில் வசிப்பது நாட்டின் பிறபகுதிகளைப் போன்றே இருப்பது கூடுதலாகி வருகிறது. குறிப்பாக கடலோர நகரங்களுக்கும் பெருநகரப்பகுதிகளுக்கும் வடக்கிலிருந்து வந்துள்ள மக்களால் and millions of Hispanics தெற்கத்திய வழமைகளுக்கு மாறான பண்பாடும் சமூக நியமங்களும் அறிமுகப்பட்டுத்தப்பட்டுள்ளன. பார்வையாளர்கள் நோக்கில் தெற்கின் தனித்துவம் மழுங்கி வருகின்றது. இது இருபுறமும் தாக்கத்தை உண்டாக்கி உள்ளது; தெற்கத்திய பண்பாடும் நாட்டின் பிறபகுதிகளுக்கு பரவியுள்ளது.



</doc>
<doc id="406090" url="https://ta.wikipedia.org/wiki?curid=406090" title="ரஷ்ய மாநில நூலகம்">
ரஷ்ய மாநில நூலகம்

உருசியா மாநில நூலகம் ("Russian State Library") என்பது ரஷ்யாவில் உள்ள ஒரு தேசிய நூலகம். இது ரஷ்ய தலைநகரான மாஸ்கோவில் அமைந்துள்ளது. இந்நூலகம் நூல்களின் தொகுப்பின் அடிப்படையில் உலகின் ஐந்தாவது மிகப்பெரிய நூலகம் என்ற பெருமைக்குறியது. இங்கு சுமார் 17.5 மில்லியன்கள் நூல்களின் தொகுப்புகள் உள்ளது. இந்நூலகத்திற்கு 1925 ஆம் ஆண்டில் "சோவியத் ஒன்றியத்தின் விளாதிமிர் லெனின் மாநில நூலகம்" என்று பெயரிடப்பட்டது. மேலும் இந்தப் பெயர், 1992 ஆண்டில் ரஷ்ய மாநில் நூலகம் என்று பெயர் மாற்றம் செய்யும் வரையில் அழைக்கப்பட்டது.

இந்த நூலகத்தில் 275 கிமீ நீலம் உள்ள அலமாரிகளில் 43 மில்லியன் பொருட்களின் தொகுப்புகள் உள்ளது. அவற்றுள் 17 மில்லியன் புத்தகங்கள் உட்பட மற்றும் 13 மில்லியன் பத்திரிகைகள், 350 ஆயிரம் இசை பதிவுகள் மற்றும் ஒலிப்பதிவுகள், 150,000 வரைபடங்கள் மற்றும் பல அடங்கியுள்ளன. உலகில் உள்ள 247 மொழிகளின் நூல்கள் இங்கு சேகரித்து வைக்கப் பட்டுள்ளது. நூலகத்தில் உள்ள மொத்த சேகரிப்புகளில், வெளிநாட்டு தொகுப்புகளின் பங்களிப்பு 29 சதவீதமாக உள்ளது.

சோவியத் ஒன்றியத்தில் 1922 ஆண்டு முதல் 1991 ஆண்டு வரையில் ரஷ்யாவில் வெளியிடப்பட்ட ஒவ்வொரு புத்தகம், நூலகத்தில் வைப்பு செய்யப்பட்டது. இன்றும் இந்த நடைமுறை தொடர்கிறது. மேலும் இந்நூலகம் சட்டத்தின் மூலம் சட்டப்பூர்வ வைப்பு நூலகமாக அங்கீகரிக்கப்பட்டுள்ளது.

சூலை 1, 1862 ஆம் ஆண்டில் மாஸ்கோவில் இலவச பொது மக்கள் நூலகம், மாஸ்கோ பொது அருங்காட்சியகம் மற்றும் ருமியன்ட்சேவ் அருங்காட்சியகம் அல்லது ருமியன்சேவ் நூலகம் என்ற பெயரில் ஆரம்பிக்கப்பட்டது. இந்நூலகத்திற்கு "லெனின்கா" என்ற பட்டப் பெயருண்டு.

முதலில் ருமியன்சேவ் அருங்காட்சியகம் மாஸ்கோ பொது நூலக வளாகத்தில் தான் இருந்தது. இந்த அருங்காட்சியகத்தில் ருமியன்சேவிடமிருந்த பல கலைப் பொருட்கள் காட்சி படுத்தப்பட்டுள்ளது, மேலும் ருமியன் அனைத்து பொருள்களையும் ரஷ்ய மக்களுக்கே நன்கொடையாக வழங்கிவிட்டார். இவை அனைத்தும் புனித பீட்டர்ஸ்பெக் நகரில் இருந்து மாஸ்கோ நகரத்திற்கு மாற்றப்பட்டது. அவர் நன்கொடையாக, தன்னிடமிருந்த அனைத்து புத்தகங்கள் மற்றும் கையெழுத்துப் பிரதிகள், விரிவான நாணயங்களின் தொகுப்பு மற்றும் ஒரு இனம்சார்ந்த பொருட்களின் சேகரிப்பு போன்றவைகள் உள்ளடங்கி இருந்தது. இவை, சுமார் 200 ஓவியங்கள் மற்றும் 20,000 க்கும் மேற்பட்ட அச்சுப்பதிவுகள், செயின்ட் பீட்டர்ஸ்பர்க்கில் ஹெர்மிடேஜ் சேகரிப்பில் இருந்து தேர்ந்தெடுக்கப்பட்டு, பாஸ்க்கோவ் இல்லத்தில் (1784 மற்றும் 1787 ஆம் ஆண்டுகளுக்கு இடையே நிறுவப்பட்ட ஒரு அரண்மனை, கிரெம்ளின் மாளிகைக்கு அருகாமையில்).பார்வைக்கு வைக்கப்பட்டுள்ளது. ரஷ்யாவின் இரண்டாவது சர் அலெக்சாண்டர், கிறித்துவின் தோற்றத்தை விளக்கும் ஓவியத்தை, அருங்காட்சியகம் திறப்பதற்காக மக்களின் முன்பாக அலெக்சாண்டர் ஆண்ட்ரேயெவிச் இவனோவ் என்பவரிடம் நன்கொடையாக வழங்கினார்.

மாஸ்கோ நகர குடிமக்கள், ருமியன்சேவின் நன்கொடைகளால் ஈர்க்கப்பட்டு, அவரின் பெயரையே அருங்காட்சியகத்திற்கும் சூட்டினர். மேலும் "நல்ல ஞானத்தை பெறுவதற்காக ருமியன்சேவின் நன்கொடை" என்ற கல்வெட்டையும் பொறித்துள்ளனர். அடுத்தடுத்த ஆண்டுளில், அருங்காட்சியகத்திற்கு நன்கொடையாக பணம் மற்றும் பொருட்கள் குவிந்ததால், அருங்காட்சியகத்தில் விரைவில் மேற்கத்திய ஐரோப்பிய ஓவியங்கள் தொகுப்பு மற்றும் ஒரு விரிவான பழங்கால சேகரிப்பு மற்றும் சின்னங்களின் பெரிய தொகுப்பு.உருவாக்கப்பட்டது. இந்த தொகுப்புகளின் எண்ணிக்கை கூடியதால் பாஸ்க்கோவ் இல்லத்தில் இடப்பற்றாக்குறை ஏற்பட்டு, அதன் அருகிலேயே அருங்காட்சியக விரிவாக்கத்திற்காக 20ஆம் நூற்றாண்டின் ஆரம்பத்தில் இரண்டாவது கட்டிடம் உருவாக்கப்பட்டது. இங்கு குறிப்பாக ஓவியங்களின் தொகுப்பு சேகரிக்கப்பட்டுள்ளது. அக்டோபர் புரட்சிக்குப் பிறகு, மேலும் நன்கொடையாக புத்தகங்கள், கலைப் பொருட்கள் என்று அருங்காட்சியகத்தில் குவியத் தொடங்கியது. அதனால் இடப்பற்றாக்குறை ஏற்பட்டது. நிதி நெருக்கடியும் ஏற்பட்டது. அதனால் அருங்காட்சியகம், புதிதாக கட்டிமுடிக்கப்பட்ட புசுக்கின் அருங்காட்சியகம் ருமியன் அருங்காட்சியகமாக மாற்றப்பட்டது. 1925 ஆம் ஆண்டு, ருமியன்சேவ் அருங்காட்சியகத்தை கலைத்து விட முடிவுசெய்யப்பட்டது. மேலும் அங்கிருந்த புத்தகங்கள், கலை பொருட்கள் என அனைத்தையும் நாட்டில் உள்ள பிற அருங்காட்சியகங்களுக்கு மாற்றுவது என்றும் முடிவெடுக்கப்பட்டது. குறிப்பாக மேற்கத்திய ஐரோப்பிய கலை மற்றும் பாரம்பரியமிக்க பொருட்கள் புசுக்கின் அருங்காட்சியகத்திற்கு மாற்றப்பட்டது. பாஸ்கோவ் இல்லத்தின் (3, மோகோவாயா தெரு) பெயர் ரஷ்ய மாநில நூலகம் பழைய கட்டிடம் என்று மறுபெயரிடப்பட்டது. மோகோவாயா மற்றும் வோஸ்விங்கா தெருவின் மூலையில் இருந்தபழைய மாநில ஆவண காப்பக கட்டிடம் இடிக்கப்பட்டு, புதிய கட்டிடம் எழுப்பப்பட்டது.

கட்டிடத்தின் முதல் பகுதியை விளாதிமிர் சேசுகோ மற்றும் விளாதிமிர் கெல்ஃப்ரிக் ஆகியோர் வடிவமைத்தனர். முதல் கட்டிடத்தின் கட்டுமானம் 1929 இல் வடிவமைப்பு அங்கீகரிக்கப்பட்டு, 1930 இல் தொடங்கப்பட்டது. முதல் கட்டிடம் 1941 ஆண்டில் பெரும்பாலும் முடிந்தது. இந்த வகையில், கட்டிடத்தின் வெளிப்புறத் தோற்றம், சோவியத் அரண்மனையில் இருந்து நவீன் புதுச்செவ்வியல்வாதம் கொண்டதாக வடிவமைக்கப்பட்டது. இது 1927 ஆம் ஆண்டு வரைவு வடிவமைப்பில் இருந்து கடினமான நவீன்மயமாக்கப்பட்டுள்ளது . சேசுகா திட்டத்தின் படி, கட்டிடத்தின் இறுதிப் பாகமான 250 இருக்கைகள் கொண்ட ஒரு வாசிப்பு வளாகம் 1945 ஆண்டு முடிவுற்றது. மேலும் கூடுதல் விரிவாக்கம் 1960 ஆண்டு வரை தொடர்ந்தது. 1968 ஆம் ஆண்டில் நூலகக் கட்டிடம் அதன் முழு சேமிப்புத் திறனை அடைந்தது, அதனால் கிம்கிவில் ஒரு புதிய ஆவண வைப்பு கட்டிடம் உருவாக்கப்பட்டது. பிரதான சேமிப்பு பகுதிகளிலிருந்து செய்தித்தாள், விஞ்ஞான படைப்புகள் மற்றும் குறைவான தேவை கொண்ட புத்தகங்களை கிம்கி சேமிப்பகத்திற்கு ஒதுக்கப்பட்டது. கிம்கி முதல் கட்டிடம் 1975 ஆம் ஆண்டில் நிறைவடைந்தது. 

இந்நூலகம் 1925 ஆம் ஆண்டில் "சோவியத் ஒன்றியத்தின் விளாதிமிர் லெனின் மாநில நூலகம்" என்று பெயரிடப்பட்டது. மேலும் இந்தப் பெயர், 1992 ஆண்டில் ரஷ்ய மாநில் நூலகம் என்று அப்போதைய ஜனாதிபது போரிஸ் யெல்சினால் பெயர் மாற்றம் செய்யப்பட்டது.



</doc>
<doc id="406093" url="https://ta.wikipedia.org/wiki?curid=406093" title="கிராம நியாயாலயச் சட்டம், 2008">
கிராம நியாயாலயச் சட்டம், 2008

கிராம் நியாயாலயச்  சட்டம், 2008 ஆனது  இந்தியாவின் கிராமப்புற பகுதிகளில் நீதி விவகாரங்கள் விரைவாகவும்  எளிதாக  கிடைப்பதற்கும்  கிராம நியாயாலம் அல்லது   கிராம நீதிமன்றங்களை நிறுவுவதற்கு இந்தியாவின் பாராளுமன்ற சட்டம் மூலம்  இயற்றப்பட்டது.  இந்தச் சட்டம் அக்டோபர் 2, 2009 முதல் நடைமுறைக்கு வந்தது. 


</doc>
<doc id="406094" url="https://ta.wikipedia.org/wiki?curid=406094" title="வந்தவழி இயந்திரம்">
வந்தவழி இயந்திரம்

வந்தவழி இயந்திரம் ("Wayback Machine") கடந்தகாலத்திலிருந்து இணையப் பக்கங்களை சேகரித்து வைக்கும் ஓர் வலைத்தளம்.

இணைய ஆவணகம் வந்தவழி இயந்திரத்தை அக்டோபர் 2001இல் நிறுவியது.


</doc>
<doc id="406101" url="https://ta.wikipedia.org/wiki?curid=406101" title="சவூதி அரேபியாவின் வரலாறு">
சவூதி அரேபியாவின் வரலாறு

சவூதி அரேபியாவின் வரலாறு, இன்றைய வடிவத்தில் உள்ள ஒரு நாட்டின் வரலாறாக 1744 இல் தொடங்குகிறது. எனினும், இப்பகுதியில் மனிதரின் வரலாறு இற்றைக்கு 20,000 ஆண்டுகளுக்கு முன்பே தொடங்கிவிட்டது. உலகு தழுவிய தாக்கங்களைக் கொடுத்த இரண்டு நிகழ்வுகள் உலக வரலாற்றில் இரண்டு தடவைகள் இப்பகுதியில் நிகழ்ந்துள்ளன. ஒன்று, இப்பகுதி 77ஆம் நூற்றாண்டில் இசுலாமின் தொட்டிலாக உருவானதுடன், இது இசுலாமிய ரசீதுன் கலீபகத்தின் தலைமையிடமும் ஆனது. இரண்டாவது, 20 ஆம் நூற்றாண்டில் எண்ணெய் வளங்கள் கண்டுபிடிக்கப்பட்டதுடன், இப்பகுதி முக்கியமான பொருளாதார, புவிசார் அரசியல் வகிபாகத்தைக் கொண்டிருக்கும் அளவுக்கு முன்னேறியது.

பிற காலங்களில் இப்பகுதி பொதுவாக அறியப்படாத ஒரு பகுதியாகவே இருந்து வந்துள்ளது. எனினும், ஒவ்வொரு இசுலாமியரதும் வாழ்க்கைக் காலத்தில் ஒரு தடவையாவது மக்காவுக்கு மேற்கொள்வதற்கு ஹஜ் பயணம் மேற்கொள்ளவேண்டும் என விதிக்கப்பட்டுள்ளதால் ஏழாம் நூற்றாண்டில் இருந்து, மக்கா, மதீனா போன்ற நகரங்கள் முசுலிம் உலகுக்கு மிக உயர்ந்த ஆன்மீக முக்கியத்துவம் கொண்டவையாக விளங்கின.

இதன் வரலாற்றின் பெரும்பாலான காலங்களில் பல பழங்குடித் தலைவர்கள் இப்பகுதியின் பல இடங்களைத் தமது கட்டுப்பாட்டுக்குள் வைத்திருந்தனர். மத்திய அரேபியாவில் உள்ள நிசாத் பகுதியில் அல் சவூத் முக்கியத்துவம் குறைந்த பழங்குடி ஆட்சியாளர்களாக உருவாகினர். பின்வந்த 150 ஆண்டுகளில் அல் சவூத் ஆட்சிப் பரப்பு கூடிக் குறைந்த வண்ணம் இருந்தது. எனினும், 1902 க்கும், 1927 க்கும் இடையில் அல் சவூத் தலைவர் அப்துலசீசு தொடர்ச்சியான பல போர்களை நடத்தி நிலப்பகுதிகளைக் கைப்பற்றி 1930 இல் சவூதி அரேபிய இராச்சியத்தை நிறுவினார். 1930 இலிருந்து 1953 இல் அவர் இறக்கும்வரை அப்துலசீசு எல்லா அதிகாரமும் கொண்டவராக சவூதி அரேபியாவை ஆண்டுவந்தார். அதன் பின்னர் அவரது ஆறு மகன்கள் ஒருவர்பின் ஒருவராக சவூதி அரேபியாவை ஆண்டனர். அப்துலசீசுக்கு அடுத்ததாகப் பதவிக்கு வந்த சவூத் அரச குடும்பத்துக்குள் எழுத்த எதிர்ப்புக்களினால் பதவியில் இருந்து அகற்றப்பட்டார். அதன் பின்னர் 1964 இல் பதவிக்கு வந்த பைசல், 1975 இல் அவரது மருமகன் ஒருவரால் கொல்லப்படும்வரை பதவியில் இருந்தார். இவர் காலத்தில் எண்ணெய் வளம் அளித்த செல்வத்தினால், நாடு வளர்ச்சியடைந்ததுடன், நவீனமயமானது. இக்காலப் பகுதியில் 1973 இன் எண்ணெய் நெருக்கடியில் சவூதி அரேபியா ஆற்றிய பங்கும், பின்னர் ஏற்பட்ட எண்ணெய் விலை உயர்வும், நாட்டின் அரசியல் முக்கியத்துவத்தையும், செல்வத்தையும் பெருமளவு அதிகரித்தது. பைசலைத் தொடர்ந்து பதவிக்கு வந்த காலித்தின் ஆட்சிக் காலத்தில் எதிர்ப்புக்களின் முதல் பெரிய அடையாளங்கள் வெளிப்பட்டன. 1979 இல் இசுலாமியத் தீவிரவாதிகள் மக்காவில் உள்ள பெரிய பள்ளிவாசலைத் தற்காலிகமாகக் கைப்பற்றியிருந்தனர். 1982 இல் பாகித் அரசரானார். இவருடைய ஆட்சிக் காலத்திலேயே சவூதி அரேபியா உலகின் மிகப் பெரிய எண்ணெய் உற்பத்தி நாடானது. எனினும், நாடு அமெரிக்காவுடன் கூட்டு வைத்துக்கொண்டதாலும், பின்னர் 1991 இன் வளைகுடாப் போர்க்காலத்திலும் உள்நாட்டில் குழப்பங்கள் அதிகமாகின. 2000களின் தொடக்கத்தில், ஆட்சியை எதிர்க்கும் இசுலாமியத் தீவிரவாதிகள், தொடரான பயங்கரவாதத் தாக்குதல்களை நாட்டில் நடத்தினர். 2005 ஆம் ஆண்டில் அப்துல்லா அரசரானார். நாட்டின் பல நிறுவனங்களை நவீனமயப்படுத்துவதற்காக இவர் பல மென்மையான சீர்திருத்தங்களைச் ஏற்படுத்தினார். அத்துடன் மக்களின் அரசியல் பங்கெடுப்பையும் இவர் ஓரளவு அதிகரித்தார். 2015 இல் பதவியேற்ற சல்மான் பல சீர்திருத்தங்களைச் செய்துவருகிறார்.

அரேபியத் தீவக்குறையில் இற்றைக்கு 63,000 ஆண்டுகளுக்கு முன்பே மக்கள் வாழ்ந்ததற்கான சான்றுகள் உண்டு.
தொல்லியல் பல முற்கால நாகரிகங்களை வெளிக்கொணர்ந்துள்ளது. அரேபியத் தீவக்குறையின் கிழக்குப் பகுதியில் இருந்த தில்முன் நாகரிகம், எஜாசின் வடக்கில் தமுட், தீவக்குறையில் நடுப்பகுதியில் கின்டா இராச்சியம், அல்-மகர் நாகரிகம் என்பன இவற்றுள் அடங்குகின்றன. அரேபிய வரலாற்றில் அறியப்பட்ட முந்திய நிகழ்வுகள் தீவக்குறையில் இருந்து அயற்பகுதிகளுக்கான புலப்பெயர்வு ஆகும்.


</doc>
<doc id="406107" url="https://ta.wikipedia.org/wiki?curid=406107" title="ஆசிய மக்கள்">
ஆசிய மக்கள்

ஆசிய மக்கள்:ஆசியன் மக்கள் அல்லது ஆசிய மக்கள் ஆசியாவின் மக்கள்தொகையில் ஒரு பகுதியினர்.ஆசியாவில் உள்ள இனக்குழுக்களை வகைப்படுத்துவதற்காக பல்வேறுபட்ட வரையறைகள் மற்றும் புவியியல் தரவுகள் நிறுவனங்கள் மற்றும் தனிநபர்களால் வழங்கப்படுகின்றன.

உலகில், மனித வளர்ச்சிச் சுட்டெண் மிகக் கூடுதலாக வளர்ந்திருப்பது கிழக்காசியாவிலேயே ஆகும். முன்னேற்றம் நலவியல், கல்வி, வருமானம் என்பவை தொடர்பிலான பகுப்பாய்வுகளின் அடிப்படையில், கடந்த 40 ஆண்டுகளில் சராசரி மனித வளர்ச்சிச் சுட்டெண் இரண்டு மடங்காகியுள்ளது. 1970ல் இருந்து மனித வளர்ச்சிச் சுட்டெண் மேம்பாட்டின் அடிப்படையில் உலகில் இரண்டாவது நிலையில் இருக்கும் சீனாவே, கல்வி, நலவியல் ஆகியவற்றில் அல்லாது வருமான அடிப்படையில் மட்டும் முதல் பத்துக்குள் அடங்கிய ஒரே நாடு ஆகும். சீனாவின் தனி நபர் வருமானம் கடந்த நான்கு பத்தாண்டுகளில் 21 மடங்கு ஆகியுள்ளதுடன், இக்காலப் பகுதியில் பல நூறு மில்லியன் மக்களை வறுமை நிலையிலிருந்து உயர்த்தியுள்ளது. இருந்தாலும், பள்ளிச் சேர்க்கை, வாழ்நாள் எதிர்பார்ப்பு ஆகியவற்றை மேம்படுத்துவதில் சீனா இப்பகுதியின் சிறப்பான வளர்ச்சி பெற்ற நாடுகளுள் அடங்கவில்லை.

1970 ஆம் ஆண்டிலிருந்து குறிப்பாக நலவியல், கல்வி ஆகியவற்றின் மேம்பாட்டின் அடிப்படையில் விரைவாக வளரும் நாடாகத் தென்னாசிய நாடான நேப்பாளம் விளங்குகிறது. இதன் தற்போதைய வாழ்நாள் எதிர்பார்ப்பு 1970 ஆம் ஆண்டில் இருந்ததைவிட 25 ஆண்டுகள் கூடுதலானது. நேப்பாளத்தில் பள்ளிக்குச் செல்லும் வயதுள்ள ஐந்து சிறுவர்களில் நான்குக்கும் கூடுதலானவர்கள் இப்போது தொடக்கப் பள்ளிகளுக்குச் செல்கின்றனர். 40 ஆண்டுகளுக்கு முன்னர் இது ஐந்து பேருக்கு ஒருவராகவே இருந்தது.

மனித வளர்ச்சிச் சுட்டெண் அடிப்படையிலான உலகத் தரவரிசையில் சப்பானும், தென்கொரியாவும் முறையே 11, 12 ஆவது இடங்களில் உள்ளன. இவை மிக உயர்ந்த மனித வளர்ச்சி வகைக்குள் அடங்குகின்றன. இவற்றைத் தொடர்ந்து, ஆங்காங் 21 ஆவது இடத்திலும், சிங்கப்பூர் 27 ஆவது இடத்திலும் உள்ளன. ஆப்கானித்தான் மதிப்பிடப்பட்ட 169 நாடுகளுள் 155 ஆவது இடத்தைப் பெற்று, ஆசிய நாடுகளுள் மிகக் கீழான நிலையில் உள்ளது.

ஆங்லோபோன் ஆப்பிரிக்கா குறிப்பாக கிழக்கு ஆபிரிக்கா மற்றும் கரீபியன் பகுதிகள் ஆகியவற்றில் "ஆசிய" என்ற வார்த்தை பொதுவாக தெற்காசிய வம்சாவளியினர் குறிப்பாக இந்தியர்கள், பாக்கிஸ்தான், பங்களாதேசிகள் மற்றும் ஸ்ரீலங்காவாசிகளுடன் தொடர்புடையது என கூறுகின்றனர். தென்னாப்பிரிக்காவில் ஆசிய வார்த்தை முழு கண்டம் உணர்வுகளில் பயன்படுத்தப்படுகிறது. தென்னாபிரிக்காவில் அதிக எண்ணிக்கையிலான இந்தியர்கள் இருப்பதால் உத்தியோகபூர்வ ஆவணங்கள் "இந்திய" என்ற பெயரை தெற்கு மற்றும் கிழக்கு-ஆசியர்கள் என கருத்துகின்றனர். 


</doc>
<doc id="406109" url="https://ta.wikipedia.org/wiki?curid=406109" title="பில் டில்டென்">
பில் டில்டென்

வில்லியம் டாடெம் டில்டன் || ( பிப்ரவரி 10, 1893 - யூன் 5, 1953) அமெரிக்க நாட்டு டென்னிசு வீரர் ஆவார். டென்னிசு உலகின் சிறந்த வீரராக
கருதப்படுகிறார். இவர் 1920-25 என்று ஆறு ஆண்டுகள் உலக முதல் தர வீரராக இருந்தார். இவர் பத்து கிராண்ட் சிலாம் கோப்பைகள், ஒரு உலக 
கடும்தள சாதனையாளர் போட்டி, நான்கு புரோ சிலாம் உட்பட பதினைந்து பெரிய போட்டிகளின் கோப்பைகளை வென்றுள்ளார். விம்பிள்டன் 
கோப்பையை வென்ற முதல் அமெரிக்கர் இவரே, 1920இல் அக் கோப்பையை வென்றார். ஏழு அமெரிக்க சாதனையாளர் பட்டங்களை பெற்றுள்ளார்.

1920இன் பிற்பகுதியில் டில்டன் உலக டென்னிசில் செல்வாக்கை செலுத்தினார். 1912-29 வரையான தன் 18 ஆண்டுகால தொழில்முறையற்ற டென்னிசு வாழ்க்கையில் 192 போட்டிகளில் விளையாடி 138இல் கோப்பையை வென்றார். 1930இல் இறுதியாக விம்பிள்டனை வென்றார் பின் அவ்வாண்டே தொழில் முறை டென்னிசு வீரராக மாறினார்.

பில் டில்டன் பிப்ரவரி 10, 1893இல் பிலடெல்பியாவின் வடமேற்கு பகுதியிலுள்ள செர்மான்டவுனில் பணக்கார குடும்பத்தில் பிறந்தார்.அக்குடும்பத்தில் அவருக்கு முன் பிறந்த மூன்று குழந்தைகள் இறந்ததுவிட்டது. இவரின் தந்தை வில்லியம் டாலெம் டில்டென் கம்மளி வியாபாரியும் உள்ளூர் அரசியல்வாதியும் ஆவார். அவரது தாய் செலினா ஏ பியானோ வாசிப்பவர். நியூயார்க் மாநிலத்தின் தென் கிழக்கிலுள்ள காசுட்கில் மலைத்தொடரில் உள்ள கோடைகால வீட்டில் ஆறு அல்லது ஏழு வயதாக உள்ள போது டில்டெனுக்கு டென்னிசுடன் தொடர்பு ஏற்பட்டது. டில்டென்னுக்கு 18 வயதாக இருக்கும் போது பிரைட் நோய் என அறியப்பட்ட சிறுநீரக நோய் பாதிப்புக்கு இவரது தாய் உள்ளானார். இதனால் இவர் இவரின் தந்தை உயிருடன் உள்ள போதே சில வீடுகள் தள்ளி உள்ள தந்தையின் சகோதரி வீட்டுக்கு அனுப்பப்பட்டார். இவரின் 22 வயதில் இவரின் தந்தையின் இழப்பும் மூத்த சகோதரர் அபெர்ட்டின் இழப்பும் இவரை கடுமையாக பாதித்தது. பல மாதங்கள் உள்ளத்தின் அழுத்தத்திலிருந்து அத்தையும் டென்னிசும் தந்த ஊக்கத்தால் பாதிப்பிலிருந்து மீண்டு வந்தார். தன் குடும்பத்தில் ஏற்பட்ட இழப்புகளால் விளையாட்டரங்கத்தில் பந்து எடுத்து தரும் பையன்களுடனும் டென்னிசு கற்க வரும் பையன்களுடனும் தந்தை மகன் உறவை பேணினார். டென்னிசு கற்க வந்த வின்னி ரிச்சர்ட்சு குறிப்பிடத்தகுந்தவர் என்று இவரின் வரலாற்றை எழுதிய பிராங்க் டிபோர்டு கூறுகிறார். உலகம் முழுவதும் பயணித்தாலும்தன் 1941 வரை அத்தை வீட்டிலேயே வசித்தார். அப்போது இவரது வயது 48 ஆகும். டில்டென் பள்ளிக்கு செல்லாமல் வீட்டிலிருந்த படியே பாடம் படித்தவர். 1908இல் செருமான்டவுன் கழகத்திலும் பின் பிலடெல்பியா பல்கலைக்கழகத்திலும் சேர்ந்தார், பியர்சி கல்லூரியில் பட்டம் பெற்றார்.
பணத்தேவையின் பொருட்டு 1930 டிசம்பர் 31இல் தொழில் முறை ஆட்டக்காரராக மாறி புரோ போட்டிகளில் விளையாடினார்..இப்போட்டிகள் 1927இல் 
இருந்தே தொடங்கியது. அடுத்த்த பதினைந்து ஆண்டுகளுக்கு ஆன்சு நியுசிலின் காரெல் கொசெல் போன்ற சில தொழில் முறை வீரர்களுடன் இணைந்து
அமெரிக்கா ஐரோப்பா முழுவதும் சுற்றுப்பயணம் செய்தார், அரங்குகளுக்கு இவரைப் பார்ப்பதற்காகவே மக்கள் வந்தனர். முன்னால் இன்னாள் உலக 
முதல் தர வீரர்களாக விளங்கிய டான் பட்ச்சு பிரட் பெர்ரி எல்லிசுவொர்த் வைன்சு போன்றவர்களுக்கு எதிராகவும் ஆடினார். சுற்றுப்பயணத்தில் 
அதிகமாக டில்டெனே மக்களை கவர்பவராக இருந்தார். 1934ஆம் ஆண்டில் 41 வயதை அடைந்த டில்டென் தான் விளையாட்டில் முன்பே உச்சத்தை 
அடைந்துவிட்டதாக கருதினார் ஆனால் அவ்வாண்டு தன்னை விட 18 வயது இளையவரான எலிசுவொர்த் வைன்சுடனான ஆட்டத்தில் செல்வாக்கு 
செலுத்தினார். 1945ஆம் ஆண்டு 52 வயது நிரம்பிய டில்டென் தன் நெடுநாளைய இரட்டையர் இணையான வின்னி ரிச்சர்டுடன் இணைந்து தொழில்முறை இரட்டையர் சாதனையாளர் போட்டியை வென்றார். இந்த இணை 27 ஆண்டுகளுக்கு முன் 1918இல் தொழில்முறையில்லா அமெரிக்க இரட்டையர் சாதனையாளர் பட்டத்தை வென்றிருந்தது. டில்டென் செருமனியின் டேவிசுக் கோப்பை அணிக்கு பயிற்சியாளராக 1937இல் பணியாற்றினார். அமெரிக்க அணிக்கு எதிரான ஆட்டத்தில் அது தோற்றது.


</doc>
<doc id="406111" url="https://ta.wikipedia.org/wiki?curid=406111" title="பால்மம்">
பால்மம்

ஒன்றுடன் ஒன்று கலவாத இரண்டு அல்லது அதற்கு மேற்பட்ட நீர்மங்கள் கலந்த கலவையே பால்மம் (Emulsion) எனப்படுகிறது.

பால்மம் என்ற சொல்  இலத்தீன் மொழியில்  "பால்" என்று பொருள்படும் mulgeo, mulgere  என்ற சொல்லில் இருந்து வந்துள்ளது.பால் என்பது மற்ற கூறுகளுடன் கொழுப்பு மற்றும் தண்ணீர் சேர்ந்த பால்மமே ஆகும்.

இரண்டு நீர்மங்கள் இணைந்து வெவ்வேறு வகையான பால்மங்களை உருவாக்குகின்றன. உதாரணமாக, எண்ணெய் மற்றும் நீர். இவை இரண்டும் இணைந்து முதலில் ,


மேலும், பல்வகையான பால்மங்களும் உருவாகின்றன. அவை, "நீர்-எண்ணெய்-நீர்" பால்மம் மற்றும் "எண்ணெய்-நீர்-எண்ணெய்" பால்மம் என இரண்டு வகையும் காணப்படுகின்றன. 

பால்மங்கள் நிலையற்ற உள்ளமைப்பைக் கொண்ட நீர்மங்கள் ஆகும். அதாவது, மிகச் சிறிய துளிகள் மற்றொரு நீர்மத்தில் பரவியுள்ள அமைப்பாகும். இது பிரிகை ஊடகம் என்று அழைக்கப்படுகிறது.

ஒளிப்படத்தாளின் ஒளிப்புலன் பகுதிகளுக்கு ஆதாரமாக "பால்மம்" பயன்படுத்தப்படுகிறது. இவ்வாறன ஒளிப்படப் பால்மங்களில் வெள்ளி ஆலைடு கூழ்மத்துகள்கள்  செலாட்டின் தளங்களில் விரவியுள்ளது. துகள் இயற்பியலில் உயர் ஆற்றல் உடைய  அடிப்படைத் துகள்களைக் கண்டறிவதைத் தவிர ஒளிப்படப்பால்மம், அணுக்கரு பால்மத்தை ஒத்துள்ளது.

பால்மத்தின் இயக்க நிலைத்தன்மையை அதிகரிக்கச் செய்வதற்கு பயன்படுத்தப்படும் பொருளே "பால்மமாக்கிகள்" என்று அழைக்கப்படுகிறது.நீரில் அதிகளவில் கரைந்து எண்ணெயில் குறைந்த அளவே கரைகின்ற பால்மமாக்கிகள் எண்ணெய் பிரிகையடைந்துள்ள நீர் பால்மத்தை தருகின்றன. அதேபோன்று, எண்ணெயில் அதிகளவு கரைகின்ற பால்மமாக்கிகள் நீர் பிரிகையடைந்துள்ள எண்ணெய் பால்மத்தைத் தருகின்றன.




சவர்க்காரம் மற்றொரு புறபரப்பு கவர்ச்சி பொருளாகும். இது எண்ணெய் மற்றும் தண்ணீர் இரண்டிலுமே இடைவினை புரிகிறது. எண்ணெய் மற்றும் நீர் துளிகளுக்கிடையே  தொங்கல்  நிலையை உருவாக்கி நிலைத்தன்மை பெறுகிறது. இதனைப் போன்றே  கிரீஸ், சுத்தம் செய்வதற்கு பயன்படும் சோப்பு பயன்படுத்தப்படுகிறது. பல்வேறு விதமான பால்மமாக்கிகளைப் பயன்படுத்தி மருந்துகளை தயார் செய்யவதற்கு களிம்பு, தொய்வு நீர்மம் போன்ற பால்மங்கள் பயன்படுகின்றன.  பொதுவான உதாரணங்கள் பால்மமாக்கியாகப் பயன்படும் மெழுகு, பாலிசார்பேட் 20 ஆகியவை ஆகும்.

பலபடிகளை பிரிகையடையச் செய்வதற்குப் பால்மங்கள் பயன்படுகின்றன.   பால்மங்கள் பொருட்கள் திரிதல் அடைவதை தடுக்கிறது. பலபடியாக்கல் மூலம் தயாரிக்கப்படும்  பால்மங்கள் பசை, வண்ணப்பூச்சுகள் தயாரிப்பில்  முதன்மைப் பொருட்களாகப்   பயன்படுத்தப்படுகின்றன. இதே செயல்முறையைப் போன்றே செயற்கை இரப்பரும் உற்பத்தி செய்யப்படுகிறது.

வெவ்வேறான வேதியியல் மற்றும் இயற்பியல் செயல்முறைகள் பால்மமாக்கல் வழிமுறைகளில் ஈடுபடுகின்றன.


உணவுப்பொருட்கள் தயாரிப்பில் பொதுவாக "எண்ணெய் பிரிகையடைந்துள்ள நீர் பால்மம்" பயன்படுத்தப்படுகிறது.


மருந்தாக்கவியல், சிகை அலங்காரம், தன் சுத்தம், மற்றும் ஒப்பனை, இவைகளில் பால்மங்கல் அடிக்கடி பயன்படுத்தப்படுகின்றன. இவை பெரும்பாலும் எண்ணெய் மற்றும் நீர்மங்களாக பிரிகையைடந்துள்ள பால்மமாக உள்ளன. இவை மருந்தாக்கவியல் துறையில் பல செயல்களைப் பொறுத்தே உள்ளது. குழைவு, களிம்புகள், தேய்ப்பு தைலம் (ஆற்றுமருந்து), பசைகள், படங்கள், அல்லது திரவங்கள், பால்மங்கள் என அழைக்கப்படுகின்றன. பெரும்பாலும் எண்ணெய்-நீர் விகிதங்கள், பிற சேர்க்கை பொருட்கள் இவற்றைப் பொறுத்தே இப்பால்மங்கள் உருவாக்கப்படுகின்றன.இவற்றில் முதல் ஐந்தும் புறமருந்து பூச்சுகளாகப் பயன்படுத்தப்படுகின்றன. தோலின் மேற்பகுதிகளில், விழித்திறப்பு சிகிச்சைகளில், மலக்குடல் நரம்பு மண்டல சிகிச்சைகள் மற்றும் புணர்புலை சிகிச்சைகளில் இப்பால்மங்கல் பயன்படுத்தப்படுகின்றன. அதிகளவு நீர்மமாக உள்ள பால்மங்கல் வாய்வழியாகவும்,  சில சந்தர்பங்களில் உட்செலுத்தப்படுகிறது. மீன் எண்ணெய் , கார்டிசால் பரவலாகப் பயன்படுத்தப்படும் பாால்மமாகும். 


</doc>
<doc id="406112" url="https://ta.wikipedia.org/wiki?curid=406112" title="பிலிப்பைன்சின் வரலாறு">
பிலிப்பைன்சின் வரலாறு

பிலிப்பைன்சின் வரலாறு, 67,000 ஆண்டுகளுக்கு முன்பு கட்டுமரங்களிலோ, வள்ளங்களிலோ மனிதர்கள் இத்தீவுகளில் குடியேறியதில் இருந்து தொடங்குகின்றது. 2007 இல் கலாவோ மனிதன் கண்டுபிடிக்கப்பட்டது இதை உறுதிப்படுத்துகிறது. using rafts or boats at least 67,000 years ago as the 2007 discovery of Callao Man suggested. நிக்ரிட்டோ குழுக்கள் முதலில் இத் தீவுக் கூட்டத்தில் குடியேறின. ஆசுத்திரோனீசியர்கள் பின்னரே இத்தீவுகளில் குடியேறினர். இச்சமுதாயக் குழுக்கள் காலப் போக்கில், வேறுபட்ட அளவிலான பொருளாதாரச் சிறப்பாக்கம், சமூகப் படிநிலையாக்கம், அரசியல் ஒழுங்கமைப்பு ஆகியவற்றுடன் கூடிய குடியிருப்புக்களாக வளர்ச்சி பெற்றிருக்கக்கூடும் என அறிஞர்கள் நம்புகின்றனர். இவற்றுட் சில குடியேற்றங்கள், தொடக்க நாடுகள் எனச் சொல்லக்கூடிய அளவுக்கு அளளவையும், சிக்கற்றன்மையையும் அடைந்திருந்தன என்ற கருத்தும் அறிஞர்களிடையே நிலவுகின்றது. இது தற்காலக் குடியிருப்பு மையங்களான மேனிலா, தொண்டோ, பாங்கசினான், செபு, பனே, போகோல், புட்டுவான், கொட்டபாட்டோ, லனாவோ, சுலு ஆகியவற்றின் முன்னைய வடிவங்களை உள்ளடக்குகின்றது.

இந்தக் குடியேற்றங்கள், முதலாம் இராஜேந்திர சோழனின் தென்கிழக்காசியப் படையெடுப்பு உள்ளிட்ட இந்தியாவில் இருந்து ஏற்பட்ட பல படையெடுப்புக்களினால், இந்து சமயம், மொழி, பண்பாடு, இலக்கியம், மெய்யியல் ஆகியவற்றின் செல்வாக்குக்கோ, அரேபியாவில் இருந்து இசுலாத்தில் செல்வாக்குக்கோ, சீனாவுடன் தொடர்புடைய சீனமயமான சிற்றரசுகளின் செல்வாக்குக்கோ உட்பட்டு இருந்திருக்கக்கூடும். முதலாம் ஆயிரவாண்டுகளில் இருந்து இவ்வாறான சிறிய கரையோர நாடுகள் செழிப்புற்றிருந்தன. இந்த இராச்சியங்கள் இன்றைய சீனா, இந்தியா, சப்பான், தாய்லாந்து, வியட்நாம், இந்தோனீசியா போன்றவற்றோடு வணிகத்தில் ஈடுபட்டிருந்தன. ஏனைய குடியேற்றங்கள் "பரங்கே" எனப்படும் சுதந்திரமான சிறிய குடியேற்றப் பகுதிகளாக இருந்தன. இவை பெரிய நாடொன்றோடு இணைந்து இயங்கின.

ஐரோப்பியர் ஒருவரின் முதல் பதிவு செய்யப்பட்ட வருகை பெர்டினன்ட் மகலனின் வருகையாகும். இவர் 1521 மார்ச் 16 ஆம் தேதி சமர்த் தீவைக் கண்டார். அடுத்தநாள், கிழக்கு சமரின் குய்யுவானின் பகுதியாக உள்ள ஓமோனொன் (Homonhon) தீவில் இறங்கினார். 1565 பெப்ரவரி 13 இல் மெக்சிக்கோவில் இருந்து மிகுவேல் லோப்பசு டெ லெகாசுப்பியின் (Miguel López de Legazpi) வருகையுடன் இசுப்பானியக் குடியேற்றம் தொடங்கியது. இவர் முதலாவது நிரந்தரக் குடியேற்றத்தை செபுவில் நிறுவினார். தீவுக் கூட்டத்தின் பெரும் பகுதி இசுப்பானிய ஆட்சியின் கீழ் வந்தது. இதன்மூலம் பிலிப்பைன்சு என அறியப்பட்ட முதல் ஒன்றிணைந்த அரசியல் அமைப்பு உருவானது. இசுப்பானியக் குடியேற்றவாத ஆட்சி கிறித்தவம், சட்டக் கோவை, ஆசியாவின் மிகப் பழைய நவீன பல்கலைக்கழகம் ஆகியவற்றை அறிமுகப்படுத்தியது. பிலிப்பைன்சு, மெக்சிக்கோவைத் தளமாகக் கொண்டிருந்த புதிய இசுப்பெயினின் அரசப் பிரதிநிதியின் கட்டுப்பாட்டில் இருந்தது. பின்னர் இது இசுப்பெயினின் நேரடி ஆட்சிக்குள் கொண்டுவரப்பட்டது.

இசுப்பானிய-அமெரிக்கப் போரில் இசுப்பெயின் தோற்றதைத் தொடர்ந்து 1898 இல் பிலிப்பைன்சின் இசுப்பானிய ஆட்சி முடிவுக்கு வந்தது. ஈதன் பின்னர் பிலிப்பைன்சு ஐக்கிய அமெரிக்காவின் ஒரு ஆட்சிப்பகுதி ஆகியது. எமிலியோ அகுய்னால்டோ தலைமை தாங்கிய பிலிப்பைன் புரட்சி ஒன்றை அமெரிக்கப் படைகள் ஒடுக்கின. பிலிப்பைன்சை ஆள்வதற்கு, அமெரிக்கா ஒரு தீவுசார்ந்த அரசாங்கத்தை அமைத்தது. 1907 இல் மக்களால் தெரிவு செய்யப்பட்ட பிலிப்பைன் அவை உருவாக்கப்பட்டது. யோன்சு சட்டமூலத்தில் பிலிப்பைன்சுக்குச் சுதந்திரம் வழங்குவதாக ஐக்கிய அமெரிக்கா உறுதி அளித்திருந்தது. முழுச் சுதந்திரத்துக்கு முன் ஒரு இடைக்கால ஒழுங்காக 10 ஆண்டுகளுக்கான பிலிப்பைன்சு பொதுநலவாயம் 1935 இல் உருவாக்கப்பட்டது. எனினும், இரண்டாம் உலகப் போர்க் காலத்தில் 1042 ஆம் ஆண்டு சப்பான் பிலிப்பைன்சைக் கைப்பற்றியது. 1945 இல் ஐக்கிய அமெரிக்கப் படைகள் சப்பானியப் படைகளைத் தோற்கடித்தன. 1946 இன் மணிலா ஒப்பந்தம் சுதந்திரமான பிலிப்பைன்சுக் குடியரசை உருவாக்கியது.


</doc>
<doc id="406116" url="https://ta.wikipedia.org/wiki?curid=406116" title="இந்தித் திணிப்பு எதிர்ப்புப் போராட்டம் 1937–40">
இந்தித் திணிப்பு எதிர்ப்புப் போராட்டம் 1937–40

இந்தி திணிப்பு எதிப்புப் போராட்டம் 1937–40 (Anti-Hindi agitation of 1937–40) தில்லி காங்கிரஸ் அரசின் அறிவுறுத்தல்களின் படி, சென்னை மாகாணத்தில், இந்தியை திணிப்பதற்கு எதிராக நடைபெற்ற தொடர் போராட்டங்கள் ஆகும். 

1937ல் இந்திய தேசிய காங்கிரசு கட்சியின் சென்னை மாகாண முதலமைச்சரான இராசகோபாலாச்சாரி, சென்னை மாகாணப் பள்ளிக்கூடங்களில் இந்தி மொழி கட்டாயமாக கற்பிக்க வேண்டும் என ஆணையிட்டது.

இந்த ஆணையை எதிர்த்து நீதிக்கட்சி மற்றும் திராவிடர் கழகத் தலைவர் ஈ. வெ. இராமசாமி கடுமையாக எதிர்த்ததுடன், இந்தி திணிப்புத் தொடர்பான அரசாணையை உடனடியாகத் திரும்பப் பெற வேண்டும் என வலியுறுத்தினார்.

இந்தி திணிப்பு எதிர்ப்புப் போராட்டாம் சென்னை மாகாணத்தில் 1937 முதல் 1940 முடிய மூன்று ஆண்டுகள் தொடர்ந்து நடைபெற்றது. மாணவர்கள், இளைஞர் மற்றும் பொதுமக்கள் உண்ணாநோன்புகள், மாநாடுகள், ஊர்வலங்கள், மறியல் போராட்டங்கள் மூலம் இந்தித் திணிப்பை எதிர்த்தனர்.

இந்தி திணிப்பு எதிர்ப்பு போராட்டத்தின் போது, இருவர் துப்பாக்கிச் சூட்டில் இறந்தனர். போராட்டத்தில் கலந்து கொண்ட பெண்கள், சிறுவர்கள் உட்பட 1,198 நபர்களைக் கைது செய்ததன் விளைவாக அரசு, பொதுமக்களுக்கு விளக்கம் கூற கடமைப்பட்டிருந்தது. தில்லி மத்திய அரசிலிருந்து காங்கிரஸ் கட்சி, 1939களின் இறுதியில் ஆட்சியிலிருந்து விலகிய பின்னர், சென்னை மாகாண முதமைச்சர் இராசகோபாலாச்சாரியாரும் பதவி விலகினார். 1940ல் சென்னை மாகாண ஆளுநராக இருந்த ஜான் எர்ஸ்கின் பிரபு, கல்வி நிலையங்களில் இந்தி மொழியை கட்டாயமாக கற்றுத் தரவேண்டும் என்ற உத்தரவை திரும்பப் பெற்றார். எனவே இந்தித் திணிப்பு எதிர்ப்பு போராட்டங்கள் முடிவிற்கு வந்தன.
இந்திய விடுதலைக்குப் பின் உருவான இந்தியாவின் பொது மொழியாக இந்துசுத்தானி மொழியை பரிந்துரைக்கப்பட்டது.
1925ல் இந்திய தேசிய காங்கிரசு கட்சி, தன் அலுவல் மொழியை இந்துஸ்தானியிலிருந்து, ஆங்கில மொழிக்கு மாறியது. 

இந்துஸ்தானி மொழியின் ஆதரவாளரகளான மகாத்மா காந்தி மற்றும் ஜவகர்லால் நேருவும், இந்துஸ்தானி மொழி பேசாத மாகாணங்களில் இந்துஸ்தானி மொழியை பரப்ப காங்கிஸ் கட்சி கட்சியினர் பரப்ப வேண்டும் என விரும்பினர். தமிழர்களை, வட இந்தியர்களுக்கு அடிமைத்தனம் செய்வதற்கான முயற்சியின் ஒரு பகுதியே இந்தி திணிப்பு என ஈ. வெ. இராமசாமி கருதினார். 
1937ல் இந்திய தேசிய காங்கிரசு கட்சி, சென்னை மாகாண சட்டமன்றத் தேர்தலில் வெற்றி பெற்று ஆட்சி அமைத்தது. 14 சூலை 1937ல் இந்தி மொழி ஆதரவாளரான இராசகோபாலாச்சாரி சென்னை மாகாண முதலமைச்சராகப் பொறுப்பேற்றார்.

இராசகோபாலசாரி சென்னை மாகாண முதலமைச்சராக பதவியேற்ற ஒரு மாதத்திற்குள், 11 ஆகஸ்டு 1937ல் உயர்நிலைப் பள்ளிகளில் மாணவர்களுக்கு இந்தி மொழி கட்டாயமாகக் கற்பிக்கப்பட வேண்டும் எனும் அறிவித்தார். ஈ. வெ. இராமசாமி மற்றும் நீதிக்கட்சியின் தலைவர் ஏ. டி. பன்னீர் செல்வம் ஆகியோர் உடனடியாக பள்ளிகளில் இந்தி மொழி கற்பிக்கும் அரசின் ஆனையை எதிர்த்து அறிக்கை விட்டனர். எனவே சென்னை மாகாணம் முழுவதும் 4 அக்டோபர் 1937 முதல் இந்தித் திணிப்பு எதிர்ப்புப் போராட்டம் அறிவிக்கப்பட்டது. 

21 ஏப்ரல் 1938ல், சென்னை மாகாண முதலமைச்சர் இராசகோபாலாச்சாரி, 125 உயர்நிலைப்பள்ளிகளில் கட்டாயமாக இந்தி மொழி கற்பிக்கப்பட வேண்டும் என்ற அரசாணையை வெளியிட்டார். இராஜாஜியின் இந்த முயற்சி, தமிழ் மொழியை அழிக்கவும், இந்தி மொழியை வளர்க்கவும் வழிவகுக்கும் என இந்தி எதிர்ப்பாளர்களால் கருதப்பட்டது. எனவே இராஜாஜி மற்றும் இந்தி திணிப்புக்கும் எதிராக சென்னை மாகாணம் முழுவதும் போராட்ட
ங்கள் துவங்கியது.

மேலும் சூலை 1ம் தேதி இந்தி மொழி நாள் என்று அறிவிக்கப்பட்டதற்கு எதிராகவும் இந்தி எதிர்ப்பு ஊர்வலங்கள், உண்ணாநோன்புகள், கருப்புக் கொடி ஏந்தி விளக்கக் கூட்டங்கள் நடத்துதல், அரசு அலுவலகங்கள் முன் நின்று மறியல் செய்தல், இந்தி எதிர்ப்பு மாநாடுகள் நடத்துதல் மூலம் இந்தி திணிப்புக்கு குரல் எழுப்பப்பட்டது. and 3 December 1938)

சென்னை மாகாணத்தின் நிர்வாகப் பகுதிகளில், தமிழ் மொழி பேசும் மாவட்டங்களில் இந்தி எதிர்ப்பு போராட்டங்கள் வலுப்பெற்றது. 

பிப்ரவரி 1940 இந்தி மொழி திணிப்பு அரசாணையை திரும்பப் பெறும் வரை இந்தி திணிப்பு எதிர்ப்பு போராட்டங்கள் நடைபெற்றது.

இந்தி எதிர்ப்புப் போராட்டத்தில் தாலமுத்து நடராசன் உயிரிழந்தனர். ஈ. வெ. இராமசாமி உள்ளிட்ட ஏறத்தாழ 1,200 பொதுமக்கள் சிறையில் அடைக்கப்பட்டனர்.

பிரித்தானிய இந்தியாவின் ஆட்சியாளர்கள், இரண்டாம் உலகப் போரில் இந்தியர்கள் பங்கு கொள்ள வேண்டு என கட்டாயப்படுத்திற்கு எதிர்ப்பு தெரிவித்த இந்திய தேசிய காங்கிரசு கட்சியின் தீர்மானத்தின் படி, 29 அக்டோபர் 1939ல் சென்னை மாகாண முதலமைச்சர் பொறுப்பிலிருந்து இராஜாஜி விலகினார்.
எனவே சென்னை மாகாணத்தில் ஆளுநர் ஆட்சி நிறுவப்பட்டது. 31 அக்டோபர் 1939 அன்று, ஈ. வெ. இராமசாமி ஆளுநரை அனுகி, சென்னை மாகாணத்தில் கட்டாய இந்தி திணிப்பு அரசாணையை திரும்பப் பெறுமாறு கோரிக்கை வைத்தார்.

21 பிப்ரவரி 1940 அன்று, சென்னை மாகாண ஆளுநர் எர்ஸ்கின் பிரபு, இந்தி மொழி கற்பது கட்டாயமில்லை என்றும், விருப்பமுள்ள மாணவர்கள் மட்டும் இந்தி மொழி கற்கலாம் என அரசாணை வெளியிட்டார். 



 


</doc>
<doc id="406124" url="https://ta.wikipedia.org/wiki?curid=406124" title="ஜான் கொக்ரொஃப்ட்">
ஜான் கொக்ரொஃப்ட்

சர் ஜோன் டக்லசு கொக்ரொஃப்ட் ("Sir John Douglas Cockcroft", 27 மே 1897 – 18 செப்டம்பர் 1967) என்பவர் பிரித்தானிய இயற்பியலாளர் ஆவார். இவர் 1951 ஆம் ஆண்டில் அணுக்கருப் பிளவில் நடத்திய ஆய்வுக்காக இயற்பியலுக்கான நோபல் பரிசை எர்னஸ்டு வால்ட்டனுடன் இணைந்து பெற்றுக் கொண்டார். இவர் அணுக்கரு ஆற்றலை உருவாக்குயதில் முன்னோடியாகக் கருதப்படுகின்றார்.

முதலாம் உலகப் போரில் பிரித்தானிய இராணுவத்தில் மேற்கு முனையில் பங்குபற்றினார். கொக்ரொஃப்ட் மான்செஸ்டர் நொழிநுட்பக் கல்லூரியில் மின்பொறியியல் படித்தார். பின்னர் புலமைப் பரிசில் பெற்று கேம்பிரிட்ச் சென் ஜோன்சு கல்லூரியில் படித்தார். எர்ணஸ்ட் ரதர்ஃபோர்டு இவரை கவென்டிசு ஆய்வுகூடத்தில் ஆய்வு மாணவராக இணைத்துக் கொண்டார். 1928 இல் ரதர்போர்டின் மேற்பார்வையில் கொக்ரொஃப்ட் தனது முனைவர் ஆய்வை முடித்தார். எர்னெஸ்ட் வால்ட்டன், ப்மார்க் ஒலிபாண்ட் ஆகியோருடன் இணைந்து கொக்ரொஃப்ட்–வால்ட்டன் முடுக்கியை உருவாக்கினார். கொக்ரொஃப்ட்டும் வால்ட்டனும் இணைந்து இக்கருவி மூலம் அணுக்கருவை செயற்கையாகப் பிளக்கும் முறையைக் கண்டுபிடித்தனர். இது "அணுக்கருப் பிளவு" என அழைக்கப்படுகிறது.

இரண்டாம் உலகப் போர்க் காலத்தில் கொக்ரொஃப்ட் அறிவியல் ஆய்வு மையத்தின் உதவிப் பணிப்பாளராக நியமிக்கப்பட்டு ரேடார் பற்றி ஆய்வு நடத்தினார். அணுக்கரு ஆயுதங்களின் தொழில்நுட்ப ரீதியான சாத்தியங்களை ஆராய்ந்தார். 1940 இல், டிசார்ட் திட்டத்தின் கீழ் பிரித்தானியத் தொழில்நுட்பங்களை அமெரிக்க சகாக்களுடன் பகிர்ந்து கொண்டார். இத்திட்டத்தின் விளைவாக போரின் பிற்பகுதியில், வி-1 பறக்கும் வெடிகுண்டுகளைத் தாக்குவதற்குத் தேவையான உபகரணங்கள் அமெரிக்காவில் இருந்து பிரித்தானியாவுக்குத் தரப்பட்டன. 1944 மே மாதத்தில் மொண்ட்ரியால் ஆய்வுகூடத்தின் இயக்குநராக நியமிக்கப்பட்டார்.

போரின் பின், கொக்ரொஃப்ட் அணுவாற்றல் ஆய்வு நிறுவனத்தின் (AERE) இயக்குநராக நியமிக்கப்பட்டார். இங்கு கிளீப் (GLEEP) என்ற மேற்கு ஐரோப்பாவின் முதலாவது அணுக்கரு உலை 1947 ஆகத்து 15 இல் ஆரம்பிக்கப்பட்டது. 1959 முதல் 1967 வரை கேம்பிரிட்ச் சர்ச்சில் கல்லூரியின் முதல் ஆசிரியராகவும், 1961 முதல் 1965 வரை கான்பரா ஆத்திரேலியத் தேசியப் பல்கலைக்கழகத்தின் வேந்தராகவும் பணியாற்றினார்.

1924 இல் எர்ணஸ்ட் ரதர்ஃபோர்டு தனது கவென்டிசு ஆய்வுகூடத்தில் கொக்ரொஃப்டை ஆய்வு மாணவராகச் சேர்த்துக் கொண்டார். 1924 செப்டம்பர் 6 இல் தனது முனைவர் பட்டத்தைப் பெற்றுக் கொண்டார். இக்காலகட்டத்தில் இவர் உருசிய இயற்பியலாளர் பீட்டர் காப்பித்சாவின் உதவியாளராகப் பணியாற்றினார். காப்பித்சா மிகக் குறைந்த வெப்பநிலைகளில் காந்தப் புலங்களின் இயற்பியல் குறித்து ஆய்வு செய்து கொண்டிருந்தார். கொக்க்ரொஃப்ட் இவருக்கு ஈலியம் திரவமாக்கிகளை உருவாக்க உதவி புரிந்தார்.

கொக்ரொஃப்ட் புரோத்தன்கள் 300,000 இலத்திரன்வோல்ட் ஆற்றலுடன் போரான் அணுக்கருவை ஊடுருவ வல்லது எனக் கண்டுபிடித்தார். கொக்ரொஃப்டும் வால்ட்டனும் அடுத்த இரண்டு ஆண்டுகளுக்கு தமது வேகமுடுக்கியை உருவாக்குவதற்கு உழைத்தனர். இதற்கென ஒரு மின்மாற்றி அவர்களுக்குக் கொடுக்கப்பட்டது. 1932 இல் இருவரும் தமது முடுக்கியைப் பயன்படுத்தி இலித்தியம், பெரிலியம் ஆகியவற்றை அதிக-ஆற்றல் கொண்ட புரோத்தன்களால் மோதச் செய்தனர். இதன் விளைவாக காம்மா கதிர்களை அவர்கள் எதிர்பார்த்தார்கள். ஆனால் கிடைக்கவில்லை. ஆனால் அவர்கள் அவதானித்தது [[நொதுமி]கள் என [[ஜேம்ஸ் சாட்விக்]] காட்சிப்படுத்தினார். கொக்குரொஃப்டும் வால்ட்டனும் பின்னர் [[ஆல்ஃபா துகள்]]களைப் பெற எத்தனித்தார்கள். 1932 ஏப்ரல் 14 இல், ஆல்ஃபா துகள்களை அவர்கள் கண்டுபிடித்தனர். "[[நேச்சர் (இதழ்)|நேச்சர்]]" இதழில் அவர்கள் முதன் முறையாக செயற்கை முறை அணுக்கரு சிதைவை அறிவித்தார்கள்:
"அணுவைப் பிளத்தல்" என அழைக்கப்பட்ட இக்கண்டுபிடிப்புக்காக 1938 இல் இயூசு விருதும், 1951 இல் [[இயற்பியலுக்கான நோபல் பரிசு]]ம் வழங்கப்பட்டது.



[[பகுப்பு:1897 பிறப்புகள்]]
[[பகுப்பு:1967 இறப்புகள்]]
[[பகுப்பு:அணுக்கரு இயற்பியலாளர்கள்]]
[[பகுப்பு:நோபல் இயற்பியற் பரிசு பெற்றவர்கள்]]
[[பகுப்பு:நோபல் பரிசு பெற்ற பிரித்தானியர்கள்]]
[[பகுப்பு:சர் பட்டம் பெற்றவர்கள்]]

</doc>
<doc id="406128" url="https://ta.wikipedia.org/wiki?curid=406128" title="வடக்கத்திய ஐக்கிய அமெரிக்கா">
வடக்கத்திய ஐக்கிய அமெரிக்கா

வடக்கத்திய ஐக்கிய அமெரிக்கா ("Northern United States") சுருக்கமா அமெரிக்க வடக்கு அல்லது தி நார்த், எனப்படுவது புவியியல் சார்ந்த அல்லது வரலாறு சார்ந்த வரையறுப்பாக இருக்கலாம். 

புவியியலின்படி, ஐக்கிய அமெரிக்காவின் மிகுவடக்கிலுள்ள மாநிலங்களும் வட்டாரங்களும் இதில் அடங்கும். இதில் கனடா-அமெரிக்கா எல்லையை ஒட்டிய மாநிலங்களும் தவிர பிற மாநிலங்களும் அடங்கும். 


</doc>
<doc id="406132" url="https://ta.wikipedia.org/wiki?curid=406132" title="தென்கிழக்கு ஐக்கிய அமெரிக்கா">
தென்கிழக்கு ஐக்கிய அமெரிக்கா

தென்கிழக்கு ஐக்கிய அமெரிக்கா ("Southeastern United States") தெற்கத்திய ஐக்கிய அமெரிக்காவின் கிழக்குப் பகுதியும் கிழக்கத்திய ஐக்கிய அமெரிக்காவின் தெற்குப் பகுதியும் ஆகும். இதில் 12 மாநிலங்கள் அடங்கியுள்ளன.
தென்கிழக்கு ஐக்கிய அமெரிக்கா குறித்த அலுவல்முறையான ஐக்கிய அமெரிக்க மக்கள்தொகை கணக்கெடுப்பு ஆணையம் வரையறை ஏதுமில்லை. இருப்பினும், அமெரிக்கப் புவியிலாளர் சங்கம் தென்கிழக்கு ஐக்கிய அமெரிக்கா அலபாமா, புளோரிடா, ஜோர்ஜியா, கென்டக்கி, மிசிசிப்பி, வட கரொலைனா, தென் கரொலைனா, டென்னிசி, மேரிலாந்து, வர்ஜீனியா, மற்றும் மேற்கு வர்ஜீனியா உள்ளடக்கியதாக வரையறுத்துள்ளது. சில நேரங்களில் ஆர்கன்சாவும் லூசியானாவும் சேர்த்துக்கொள்ளப்படுகின்றன.


</doc>
<doc id="406133" url="https://ta.wikipedia.org/wiki?curid=406133" title="வண்ணந்தீட்டிய ஆமை">
வண்ணந்தீட்டிய ஆமை

வண்ணந்தீட்டிய ஆமை (உயிரியல்:"Chrysemys picta", ஆங்கிலம்:"Painted turtle") என்பது, வட அமெரிக்காவில் பரவலாகக் காணப்படும் நீர்வாழ் ஆமை வகையைச் சார்ந்த உயிரனம் ஆகும். எனவே, இது மெதுவாக நகரும் நன்னீர் ஓட்டங்களில் அதிகமாகக் காணப்படுகின்றன. இவை வட அமெரிக்காவில், தெற்குக் கனடா தொடங்கி லூசியானா வரையும், வட மெக்சிகோவிலும், பசிபிக் பெருங்கடலிலும், அட்லாண்டிக் கடலிலும் பரவலாக வாழ்கின்றன. இவை "செரிசெமைசு" (Chrysemys) என்ற பேரினத்தின் ஒரேயொரு வாழ்நிலை இனமாகும். குள நீராமைக் (Emydidae) குடும்பத்தின் சிறு பகுதியாக, இப்பேரினம் விளங்குகிறது. தொல்லுயிர்ப் புதை படிவுகளின் படி, இந்த உயிரினம் ஒன்றரை கோடி ஆண்டுகளுக்கு முன்னமே வாழ்ந்ததாகக் கண்டறிந்துள்ளனர். கடைசி பனியக் காலத்தில் (Last glacial period), இந்த இனத்தின், நால்வகைச் சிற்றினங்கள், வட அமெரிக்கக் கண்டத்தின் கிழக்கு, மேற்கு, தெற்கு, நடு பகுதிகளில் தோன்றியதாக, உயிரியல் அறிஞர்களால் ஏற்றுக் கொள்ளப்பட்டுள்ளது.

வண்ணந்தீட்டிய ஆமையின் ஓடு நீளமானது, நீள்வளையமானது, வழு வழுப்பான சிறு வரிப்பள்ளம், அவற்றை பெரிய செதில்கள், தட்டு போன்று, ஒன்று மற்றதன் மீது படிந்து காணப்படுகின்றன. அத்தோடு அடிப்புறமானது தட்டையாக அமைந்துள்ளது.

ஆமையின் தோலானது, ஆமையோடு போலவே கருப்பாகவும், கழுத்துப் பகுதிகளில் சிவப்பும், மஞ்சளுமான வரிக்கோடுகளையும் அமைந்து உள்ளன.கழுத்துப்போலவே, வாலும், கால்களும் நிறம் உடையதாக அமைந்து உள்ளன. பிற குள ஆமைகளைப் போலவே, எடுத்துக்காட்டக, பாக் ஆமையைப் போலவே((bog turtle – "Glyptemys muhlenbergii"), இந்த ஆமையின் கால் விரல்களுக்கு இடையே சவ்வுகள் அமைந்துள்ளன. அச்சவ்வுகள் அவை நீந்துவதற்கு மிகவும் உறுதுணையாக இருக்கின்றன. 

இந்த ஆமையின் தலையானது, தனித்துவமும் மிக்கதாகும். அதன் முகத்தில் மட்டுமே, மஞ்சள் நிற வரிகளும், பெரிய மஞ்சள் புள்ளியும், இழை வரிபோன்ற பழுப்புக் கண்களும், பக்கத்திற்கு ஒன்றாக அமைந்து, அதனை அடுத்தக் கன்னங்களில் இரு அகலான மஞ்சள் கோடுகளும், அவை சந்திக்கும் இடத்தில் தாடையும் அமைந்து, அழகுற உள்ளன. வண்ண ஆமையின் மேற்புற தாடையானது (philtrum), ஆங்கில எழுத்து "V" தலை கீழ் இருப்பது போன்று அமைந்துள்ளது. கீழ்புறமானது, பற்களைப் போன்ற துருத்திக் கொண்டுள்ள, தசைகளோடு காணப்படுகின்றன.


</doc>
<doc id="406134" url="https://ta.wikipedia.org/wiki?curid=406134" title="ஆவின் முறைகேடு">
ஆவின் முறைகேடு

ஆவின் முறைகேடு அல்லது ஆவின் பால் கலப்பட மோசடி ( Aavin milk scam) என்பது பல்வேறு மாவட்டங்க்ளில் இருந்து சென்னைக்கு விநியோக வண்டிகளில் எடுத்துச் செல்லப்பட்ட ஆவின் பாலை  செல்லும் வழியில் திருடி அதற்குபதில் நீரைக் கலந்த குற்றத்தைக் குறிப்பிடுவது ஆகும். ஆவினானது, தமிழ்நாட்டு மாநில அரசின் கூட்டுறவு பால் உற்பத்தியாளர்கள் இணையம் ஆகும்.   இந்த முறைகேடானது 2014 ஆகத்து 19 அன்று நாராயணபுரம் என்ற இடத்தில் இருந்து காலி பால்குவளைகளைக் கொண்டுவந்த மூடுந்தை காவல் துறையினர் ஆய்வு செய்து விசாரித்தபோது வெளியானது. இந்த செய்தி வெளியானதைத் தொடர்ந்து மாநிலப் பால்வளத்துறை அமைச்சர் அவரது பதவியில் இருந்து நீக்கப்பட்டார். மேலும் ஒன்பது ஆவின் அதிகாரிகள் இடைநீக்கம் செய்யப்பட்டனர். இந்த முறைகேடுகளில் பிரதானமாக செயல்பட்டவராககருதப்பட்ட வைத்தியநாதன் என்பவர் கைது செய்யப்பட்டார். இதனால் அரசுக்கு ஏற்பட்ட இழப்புகளின்  தொடக்க மதிப்பீட்டாக மொத்தம் 10 லட்சம் லிட்டர்களில் ஒரு சதவீதமாக கணக்கிடப்பட்டது. இது நாள் ஒன்றுக்கு 23 லட்சம் ரூபாயாக மதிப்பிடப்பட்டது.

தமிழ்நாட்டில் பால் வளத்துறையானது  1958 ஆம் ஆண்டு நிறுவப்பட்டது. அதன்பிறகு மாநிலத்தில் உள்ள அனைத்து பால் கூட்டுறவு சங்கங்களின் நிர்வாகம் மற்றும் கட்டுப்பாடும் அதன் அதிகார எல்லைக்குள் வந்தது. தமிழ்நாடு கூட்டுறவு பால் உற்பத்தியாளர்கள் இணையம் (Tamil Nadu Co-operative Milk Producers' Federation Limited-AAVIN)  1981 பெப்ரவரி 1 அன்று முதல் பதிவு செய்யப் பட்டு இயங்கி வருகின்றது. பால் கொள்முதல், பதப்படுத்துதல், குளிரூட்டுதல் மற்றும் விற்பனை ஆகிய பணிகளைச் செய்து வருகிறது. இது ஆவின் என்றும் அழைக்கப்படுகிறது. மாநிலத்தின் பால் பண்ணை பிரிவுகளானது மாநிலம், மாவட்டம் மற்றும் கிராமம் ஆகிய மூன்று அடுக்குகளாகச் செயல்படுகிறது.  இந்தியாவில் தானியங்கி பால் விற்பனை நிலையங்களைக் கொண்டுள்ள  சில நிறுவனங்களில் ஆவினும் ஒன்று ஆகும். சென்னையில் பால் மற்றும் பால் பொருட்களான, நெய், வெண்ணெய், பாலால் செய்யப்பட்ட இனிப்புகள் ஆகியவற்றை விற்பனை செய்யும் விற்பனையகங்களை ஆவின் நடத்திவருகிறது. ஒவ்வொரு ஆண்டும், நிறுவனமானது புதிய தயாரிப்புகளை அறிமுகப்படுத்துகிறது. மாநிலத்தில் நியாயமான குறைந்த விலையில் உயர் தரமான பாலை வழங்கிவருகிறது.

ஆவினானது பல்வேறு மாவட்ட கூட்டுறவு ஒன்றியல்களில் இருந்து தொட்டி சரக்குந்துகள் வழியாக சேகரிக்கிறது. ஆவின் பாலை எடுத்துச் செல்லும் தொட்டி சரக்குந்துகளை குத்தகை முறையில் இயக்கிவரும் வைத்தியநாதன் என்னும் நபர், திண்டிவனம் புறநகர்ப் பகுதியில் உள்ள கோவிந்தபுரத்துக்கு ஆவின் பல் வண்டிகளை திருப்பிவிட்டதாக நம்பப்படுகிறது. 2014 ஆகத்து 19 அன்று திண்டிவனம் அருகே வெள்ளிமேடுபேட்டை என்ற இடத்தில் சென்னை செல்லும் ஆவின் பால் சரக்குந்துகளை நிறுத்தி, பாலை திருடிவிட்டு. திருடிய பாலுக்கு சமமாக தண்ணீரை கலந்து கொண்டிருந்தபோது, வெள்ளிமேடு காவல்துறையினர் கையும் களவுமாக பிடித்தனர். இதில் ஈடுபட்ட எட்டு பேரை காவல்துறையினர் கைது செய்தனர். இவர்கள் கடந்த 6 மாதங்களாக இந்த முறைகேட்டில் ஈடுபட்டுள்ளனர். முதல்கட்ட விசாரணையில்  நூற்றுக்கணக்கான பால் தொட்டி வண்டிகளை  (ஒவ்வொன்றும் 12,000 லிட்டர் பால் கொண்டவை) திண்டிவனத்துக்கு அருகில் உள்ள ஒரு குறிப்பிட்ட இடத்துக்கு கொண்டு சென்று, முத்திரையிடப்பட்ட வண்டியில் இருந்து 2,000 லிட்டர் பாலை எடுத்துக்கொண்டு அதே அளவு தண்ணீரை அதில் கலந்ததாக தெரியவந்தது. இந்த வண்டிகளின் உரிமையாளர் அதிமுக பிரமுகரான என். வைத்தியநாதன் என்பவராவார். இவ்வாறு திருடப்பட்ட பாலானது தனியார் பால் நிறுவனங்களுக்கு விற்றுள்ளனர். விசாரணையில் இந்த முறைகேடு பத்து ஆண்டுகளுக்கும் மேலாக நடந்துள்ளது என்று தெரியவந்தது. வைத்தியநாதன், 1987 ஆம் ஆண்டில் ஆவினுடனான வணிகத் தொடர்பை ஆரம்பித்து, அதன்பின் ஆவின் பாலை ஓப்பந்தமுறையில் கொண்டு செல்லும் நூற்றுக்கணக்கான சரக்குந்துகளின் உரிமையாளராக உருவானார். பாலின் தரத்தைப் பரிசோதிக்கக்கூடிய ஆவின் அதிகாரிகள் இவருக்கு ஆதரவாக இருப்பதாகக் கூறப்படுகிறது.இதனால் ஆவினுக்கு ஏற்பட்ட இழப்பு என தொடக்க மதிப்பீட்டாக மொத்தம் 10 லட்சம் லிட்டரில் ஒரு சதவீதமாக கணக்கிடப்பட்டது. இது நாள் ஒன்றுக்கு 23 லட்சம் ரூபாயாக மதிப்பிடப்பட்டது. இந்த முறைகேடுகளில் ஈடுபட்ட சரக்குந்து உரிமையாளரான வைத்தியநாதன் சென்னையில் கைது செய்யப்பட்டார்.

இந்த வழக்கு விசாரணையானது தமிழ்நாடு காவல்துறையிடமிருந்து சிபி-சி.ஐ.டி. பிரிவுக்கு மாற்றப்பட்டது. சென்னையில் நான்கு குழுக்கள் உள்ளிட்ட இருபத்தோரு குழுக்கள் ஆவினின் பல்வேறு பிரிவுகளில் சோதனைகளை நடத்தின. அனைத்து மாவட்ட கூட்டுறவு பால் சங்கங்களின் பொது மேலாளர்களிடம் கலப்படம் பற்றி விசாரிக்க சிபி-சி.ஐ.டி. அழைப்பாணை அனுப்பியது.

வேலூர் பால் ஒன்றியம் வெளி சரக்குந்துகள் பயன்படுத்துவதை நிறுத்திக்கொண்டது, மற்றும் ஆவினானது, வேலூர் நகரிலிருந்து தனது சொந்த வாகனங்களை பாலைக் கொண்டுவர பயன்படுத்தத் தொடங்கியது. ஆந்திரா போன்ற அண்டை மாநிலங்களில் இருப்பவர்களுக்கும் இந்த முறைகேட்டில் தொடர்பு இருப்பதால் விவசாய சங்கங்கள் இந்த முறைகேட்டை சி.பி.ஐ விசாரிக்க வேண்டுமென கோரினர். மேலும் தேசிய பால் பண்ணை மேம்பாட்டு வாரியம் வரையறுத்த வழிகாட்டுதல்களை ஆவின் மீறிய செயல்களில் ஈடுபட்டதால், நிறுவனத்தின் செயல்பாட்டை சீர்செய்யவும் அவர்கள் கோரிக்கை விடுத்தனர். இந்த முறைகேடு குற்றம் சாட்டப்பட்ட வைத்தியநாதனுடன் நெருங்கிய தொடர்புபடுத்தியதாக குற்றச்சாட்டப்பட்ட தமிழக பால்வளத்துறை அமைச்சர் தனது பதவியை இழந்தார்.


</doc>
<doc id="406135" url="https://ta.wikipedia.org/wiki?curid=406135" title="தெற்கு நடு ஐக்கிய அமெரிக்கா">
தெற்கு நடு ஐக்கிய அமெரிக்கா

தெற்கு நடு ஐக்கிய அமெரிக்கா ("South Central United States") அல்லது தெற்கு நடுவ மாநிலங்கள் அமெரிக்க ஐக்கிய நாட்டின் தெற்கு மையப்பகுதியில் அமைந்துள்ள மாநிலங்களடங்கியதாகும். இது முந்தைய "பழைய தென்மேற்கிலிருந்து" பெறப்பட்டது; இதில் தெற்கத்திய ஐக்கிய அமெரிக்காவின் மேற்குப் பகுதிகள் அடங்கியிருந்தன. ஆர்கன்சா, லூசியானா, ஓக்லகோமா, டெக்சஸ் (இவை ஐக்கிய அமெரிக்க வட்டாரங்களின் பட்டியல்படி மேற்கு தெற்கு நடுவ மாநிலங்கள்) மாநிலங்கள் எப்போதும் இதில் உள்ளடங்கிய மாநிலங்களாகும். கணக்கெடுப்பு ஆணையத்தின் கிழக்கு தெற்கு நடுவ மாநிலங்கள் வரையறையில் அலபாமா, மிசிசிப்பி, டென்னிசி, கென்டக்கி ஆகியவையும் உள்ளடங்குகின்றன. மிகக் கூடுதலாக கேன்சஸ், மிசூரி மாநிலங்களும் இதில் சில நேரங்களில் சேர்க்கப்படுகின்றன. பெரும்பாலான மாநிலப் பகுதிகள் நடுவண் நேர வலயத்தில் உள்ளன. அமெரிக்க வரலாற்றின் பல காலங்களில் இவை வெவ்வேறாக வரையறுக்கப்பட்டுள்ளன. 


</doc>
<doc id="406139" url="https://ta.wikipedia.org/wiki?curid=406139" title="தாய்லாந்தின் வரலாறு">
தாய்லாந்தின் வரலாறு

தாய்லாந்தின் வரலாறு என்பது, தலைநிலத் தென்கிழக்காசியாவில் உள்ளதும் முன்னர் "சியாம்" என அழைக்கப்பட்டதுமான இன்றைய தாய்லாந்து நாட்டின் வரலாறு ஆகும். இந்நாட்டுக்குத் "தாய்லாந்து" எனப் பெயர் வரக் காரணமான "தாய்" இனத்தவர் முன்னர் தென்மேற்குச் சீனாவைத் தாயகமாகக் கொண்டிருந்தனர். இவர்கள் பல நூற்றாண்டுகளாக அங்கிருந்து தலைநிலத் தென்கிழக்காசியாவுக்குப் புலம் பெயர்ந்தனர். இவர்கள் இப்பகுதியில் வாழ்ந்தது குறித்த மிக முந்திய குறிப்பு கம்போடியாவின் அங்கூர் வாட்டில் உள்ள கெமர் கோயில் தொகுதியில் உள்ள 12 ஆம் நூற்றாண்டுக் கல்வெட்டில் காணப்படுகிறது. இக்கல்வெட்டு, இவர்களை வெளியார் அழைத்த "சியாமியர்" என்னும் பெயரால் குறிப்பிடுகின்றது. "சியாம்" என்பது "கரு மண்ணிற" மக்கள் என்னும் பொருள்படும். இச்சொல், குறித்த மக்களின் ஒப்பீட்டளவில் கருமையான தோல் நிறத்தைக் குறிக்கும் வகையில் சமசுக்கிருத மொழியில் கருமையான நிறம் என்ற பொருள் கொண்ட "சியாமா" என்ற சொல்லில் இருந்து தோன்றியதாகக் கருதப்படுகிறது. தாய் மக்கள் தம்மை எப்போதும் "முவெயாங் தாய்" என்னும் பெயராலேயே அழைத்துக்கொள்கின்றனர்.

நாட்டை மேற்கத்தியர் "சியாம்" என்று அழைக்கும் வழக்கம் போர்த்துக்கேயரிடம் இருந்து வந்திருக்கக்கூடும். போர்த்துக்கேய வரலாற்று ஆவணங்கள், ஆயுத்தய இராச்சிய அரசனான "போரோம்மட்ரைலோக்கானத்" 1455 இல் மலாய்த் தீவக்குறையின் முனையில் உள்ள மலாக்கா சுல்தானகத்துக்குப் படைகளை அனுப்பியதாகக் குறிப்பிடுகின்றன.1511 இல் மலாக்காவைப் போர்த்துக்கேயர் கைப்பற்றிய பின்னர் அவர்கள் தூதுக்குழு ஒன்றை ஆயுத்தயாவுக்கு அனுப்பினர். ஒரு நூற்றாண்டுக்குப் பின்னர், 1612 ஆகத்து 15 இல் "த குளோப்" என்னும் கிழக்கிந்தியக் கம்பனியின் வணிகக் கப்பல் அரசர் முதலாம் ஜேம்சின் கடிதத்துடன் "சியாம் வீதி"க்கு வந்தது. 19 ஆம் நூற்றாண்டின் இறுதியில், "சியாம்" என்னும் பெயர் புவியியல் பெயர் முறையில் முழுமையாக உள்வாங்கப்பட்டதால் அப்பெயரைத் தவிர வேறெந்தப் பெயரும் அந்நாட்டுக்கு வழங்கவில்லை.

"மொன்" போன்ற இந்தியமய நாடுகள், கெமர் பேரரசு, மலாய் தீவக்குறையைச் சேர்ந்த மலாய் நாடுகள், சுமாத்திரா என்பவை இப்பகுதியை ஆண்டுள்ளன. தாய் மக்கள் தமது சொந்த இராச்சியங்களாக "ங்கோயென்யாங்" "(Ngoenyang)", சுக்கோதாய் இராச்சியம், சியாங் மாய் இராச்சியம், லான் நா, ஆயுத்தய இராச்சியம் ஆகியவற்றைக் கொண்டிருந்தனர். இவை தமக்குள் போரிட்டுக் கொண்டதுடன், கெமர், பர்மா, வியட்நாம் போன்ற வெளி இராச்சியங்களிலிருந்தும் ஆபத்தை எதிர் நோக்கியிருந்தன. மிகவும் பிற்பட்ட காலத்தில், 19 ஆம், 20 ஆம் நூற்றாண்டுகளில், ஐரோப்பியக் குடியேற்றவாத வல்லரசுகளின் ஆபத்து இருந்தது. ஆனால், பிரான்சும் பிரித்தானியாவும் அப்பகுதியில் இருந்த தங்கள் குடிஎய்ய்ற்றவாத நாடுகளுக்கு இடையில் பிணக்குகள் ஏற்படுவதைத் தவிர்ப்பதற்காகத் தாய்லாந்தை நடு நிலைப் பகுதியாக விட்டுவைக்கத் தீர்மானித்தவர். இதனால் தாய்லாந்து குடியேற்றவாத ஆட்சிக்குள் சிக்காத ஒரே தென்கிழக்காசிய நாடாக இருக்கின்றது. 1932 இல் முழுமையான முடியாட்சி ஒழிக்கப்பட்ட பின்னர் 60 ஆண்டுகள் தாய்லாந்து இராணுவ ஆட்சியின் கீழ் இருந்தது. பின்னர் மக்களாட்சியின் அடிப்படையிலான அரசாங்க முறை கொண்டுவரப்பட்டது. 2014 இல் தாய்லாந்து இன்னுமொரு சதிப் புரட்சிக்கு முகம் கொடுத்தது.

10 ஆம் நூற்றாண்டில் யுனான் பகுதியில் இருந்து தாய் மக்கள் தெற்கு நோக்கிப் புலம் பெயர்வதற்கு முன், தலை நிலத் தென்கிழக்கு ஆசிய பல ஆயிரம் ஆண்டுகளாகப் பல்வேறு முதுகுடி இனக்குழுக்களின் தாயகமாக இருந்தது. அண்மையில் "லாம்பாங் மனிதன்" போன்ற ஓமோ இரக்டசு புதை படிவுகளின் கண்டுபிடிப்பு தொன்மையான ஒமினிட்டுகள் இப்பகுதியில் இருந்ததற்கு எடுத்துக்காட்டு ஆகும். இந்த எச்சங்கள் முதலில் லாம்பாங் மாகாணத்தில் இடம்பெற்ற அகழ்வாய்வுகளில் கண்டுபிடிக்கப்பட்டது. இந்த எச்சங்கள் 1,000,000 - 500,000 ஆண்டுகளுக்கு முந்திய பிளீசுத்தோசீன் காலத்தைச் சேர்ந்தவை என ஆய்வாளர்கள் காலம் கணித்துள்ளனர்.


</doc>
<doc id="406143" url="https://ta.wikipedia.org/wiki?curid=406143" title="தாய்வானின் வரலாறு">
தாய்வானின் வரலாறு

தாய்வானின் வரலாறு, இத்தீவில் மனிதர் வாழ்ந்ததற்கான சான்றுகளின் அடிப்படையில் பல பத்தாயிரம் ஆண்டுகளுக்கு முன்பிருந்து தொடங்குகிறது. கிமு 3000 ஆண்டளவில் வேளாண்மையை அடிப்படையாகக் கொண்ட பண்பாடொன்றின் சடுதியான தோற்றம் இன்றைய தாய்வான் முதுகுடியினரின் மூதாதையர்களின் வர்கையை வெளிப்படுத்துவதாக நம்பப்படுகின்றது. 17 ஆம் நூற்றாண்டில் இத்தீவை ஒல்லாந்தர் கைப்பற்றினர். தொடர்ந்து, தாய்வான் நீரிணையூடாகப் பெருமளவு ஹக்கா குடியேறிகள் உள்ளிட்ட பெருமளவு ஹான் சீனர்கள் பூசியான், குவாங்டோங் போன்ற சீனப் பகுதிகளிலிருந்து தாய்வானுக்கு வந்தனர். குறுகிய காலம் இசுப்பானியர்கள் வடக்கில் ஒரு குடியேற்றத்தை அமைத்தனராயினும் 1642 ஆம் ஆண்டில் ஒல்லாந்தர் அவர்களைத் துரத்திவிட்டனர்.

1644 இல், சீனத் தலைநிலத்தின் கட்டுப்பாட்டை இழந்துவிட்ட மிங் வம்சத்தின் நம்பிக்கைக்கு உரியவரான கோசிங்கா என்பவர், 1662 இல் ஒல்லாந்தரைத் தோற்கடித்துத் தாய்வான் தீவில் ஒரு தளத்தை அமைத்துக்கொண்டார். அவரது படைகள் 1683 இல் சின் வம்சத்தினரிடம் தோல்வியுற்றன. அத்துடன், தாய்வானின் ஒரு பகுதி பெரும்பாலும் சின் பேரரசுடன் ஒன்றிணைக்கப்பட்டே இருந்தது. சீன - சப்பானியப் போரைத் தொடர்ந்து 1895 இல் சின் அரசு, பெங்குவுடன் சேர்த்து தாய்வான் தீவையும் உடன்படிக்கைப்படி சப்பானியப் பேரரசிடம் இழந்தது. தாய்வானில் அரிசி, சர்க்கரை என்பவற்றை உற்பத்தி செய்து சப்பானியப் பேரரசுக்கு அனுப்பினர். அத்துடன், இரண்டாம் உலகப் போரின்போது, தென்கிழக்காசிய நாடுகளையும், பசுபிக் பகுதிகளையும் கைப்பற்றுவதற்குத் தாய்வானை சப்பான் ஒரு தளமாகவும் பயன்படுத்தியது.

1945 இல், இரண்டாம் உலகப் போருக்குப் பின்னர் குவோமிந்தாங்கின் தலைமையிலான சீனக் குடியரசு தாய்வானைத் தனது கட்டுப்பாடுக்குள் வைத்திருந்தது. சீன உள்நாட்டுப் போரில் 1949 ஆம் ஆண்டு சீனத் தலைநிலத்தின் கட்டுப்பாடை இழந்த குவோமிந்தாங் தலைமையிலான சீனக் குடியரசு அரசாங்கம் தாய்வானுக்குப் பின்வாங்கியதுடன் சியாங் கை சேய்க் இராணுவச் சட்டத்தையும் நடைமுறைக்குக் கொண்டுவந்தார். குவோமிந்தாங், தாய்வானையும் தாய்வான் நீரிணைக்கு எதிர்புறம் இருந்த கின்மென், வுக்கியு, மாசுத்து ஆகிய தீவுகளையும், 1980களின் மக்களாட்சியை நோக்கிய சீர்திருத்தங்கள் வரை, ஒரு கட்சி அரசாக 40 ஆண்டுகள் ஆட்சி செய்தது. 1996 இல் நேரடியான சனாதிபதித் தேர்தல் அறிமுகமானது. போருக்குப் பிந்திய காலத்தில் தாய்வானில் விரைவான தொழில்மயமாக்கமும், பொருளாதார வளர்ச்சியும் ஏற்பட்டு "நான்கு ஆசியப் புலிகள்" எனப்படும் நான்கு நாடுகளுள் ஒன்றானது.

பிளீசுத்தோசீன் காலத்தில், கடல் மட்டம் இப்போது இருப்பதிலும் 140 மீட்டர்கள் தாழ்வாக இருந்ததால், தாய்வான் நீரிணையின் ஆழம் குறைந்த பகுதிகள் தலைநிலத்துக்கும் தாய்வானுக்கும் இடையில் ஒரு நிலப் பாலமாக அமைந்திருந்தது. இதன் ஊடாக விலங்குகள் இரண்டு பகுதிகளுக்கும் இடையில் போய்வந்தன. மனிதர் தாய்வானில் வாழ்ந்ததற்கான மிகப்பழைய சான்றுகளில், தாய்வானின் சுவோசென் மாவட்டத்தில் உள்ள சோக்கு, காங்சிலின் ஆகிய இடங்களில் கண்டெடுக்கப்பட்ட மூன்று மண்டையோட்டுத் துண்டுகளும், ஒரு கடைவாய்ப் பல்லும் அடங்குகின்றன. இவை 20,000 தொடக்கம் 30,000 வரையான ஆண்டுகள் பழமையானவை. பழமையான பொருட்களுள் பழங்கற்காலக் கற்கருவிகள் சாங்பின்னில் உள்ள நான்கு குகைகளில் கண்டுபிடிக்கப்பட்டன. இவை 15,000 தொடக்கம் 5,000 ஆண்டுகள் வரை பழமையானவை. இவை பூசியானில் உள்ள சமகாலக் களங்களை ஒத்தவை. இதே பண்பாடு தாய்வானின் தெற்கு முனையில் உள்ள எலுவன்பியிலும் காணப்பட்டுள்ளது. இது 5,000 ஆண்டுகளுக்கு முன்புவரை நிலைத்திருந்தது. ஹொலோசீன் காலத் தொடக்கத்தில் 10,000 ஆண்டுகளுக்கு முன்னர்கடல் மட்டம் உயர்ந்துதாய்வான் நீரிணையை உருவாக்கித் தாய்வானை ஆசியத் தலைநிலத்தில் இருந்து பிரித்துவிட்டது.


</doc>
<doc id="406160" url="https://ta.wikipedia.org/wiki?curid=406160" title="அந்தாலூசியா">
அந்தாலூசியா

அந்தாலூசியா ("Andalusia", ) எசுப்பானியாவின் 17 தன்னாட்சி சமூகங்களில் மக்கள்தொகையில் முதலாமிடம் வகிக்கும் தன்னாட்சி பகுதியாகும்; பரப்பளவில் காஸ்தில் மற்றும் வியோனை அடுத்து இரண்டாமிடத்தில் உள்ளது. இந்த தன்னாட்சிப் பகுதி எட்டு மாநிலங்களாக பிரிக்கப்பட்டுள்ளன: அல்மீரியா, காதிசு, கோர்டோபா, கிரானடா, உயெல்வா, ஹேன், மலாகா, செவில் இதன் தலைநகரம் செவீயா (எசுப்பானியம்: "Sevilla").

அந்தாலூசியா ஐபீரிய மூவலந்தீவின் தெற்கில் உள்ளது. எக்சுட்ரீமதுரா, காஸ்தில்-லா மஞ்சா தன்னாட்சி பகுதிகளுக்கு தெற்கிலும் முர்சியா தன்னாட்சி பகுதிக்கும் நடுநிலக்கடலுக்கும் மேற்கேயும் போர்த்துகல்லுக்கும் அத்திலாந்திக்குப் பெருங்கடலுக்கு கிழக்கிலும் நடுநிலக் கடல் மற்றும் ஜிப்ரால்ட்டர் நீரிணைக்கு வடக்கிலும் அமைந்துள்ளது. சிறிய பிரித்தானிய கடல் கடந்த ஆட்புலமான ஜிப்ரால்ட்டர் அந்தாலூசிய மாநிலம் காடிசுடன் ஜிப்ரால்ட்டர் நீரிணையின் கிழக்கு முனையுடன் நில எல்லையை பகிர்ந்து கொண்டுள்ளது.
அந்தாலூசியா என்ற தற்காலத்துப் பெயர் தங்கள் கட்டுப்பாட்டிலிருந்த ஐபீரிய மூவலந்தீவு முழுமையையுமே முஸ்லிம்கள் அழைத்த அரபு மொழி சொல்லான "அல்-அந்தாலுசு" (الأندلس) என்பதிலிருந்து வந்ததாகும். அந்தக் காலத்தில், வடக்கு ஐபீரிய மூவலந்தீவை கிறித்தவ அரசர்களும் தெற்கு ஐபீரிய மூவலந்தீவை முஸ்லிம்களும் ஆண்டுவந்தனர்.

கி.பி 711 இல் முசுலிம்கள் கிறித்தவர் கட்டுப்பாட்டிலிருந்த ஐபீரிய மூவலந்தீவை தாக்கினர்; 719 இல் முஸ்லிம்கள் வெற்றி பெற்று வடக்கு பிரனீசு மலைத்தொடர் மலைகளில் சிறுபகுதியைத் தவிர மூவலந்தீவு முழுமையுமே கைப்பற்றினர். தாங்கள் கைப்பற்றிய பகுதிகளுக்கு "அல்-அந்தாலுசு" (الأندلس) எனப் பெயர் சூட்டினர்.

வடக்கிலிருந்த கிறிஸ்தவர்கள் தொடர்ந்து ஏழு நூற்றாண்டுகளுக்கு முஸ்லிம்களுடன் போரிட்டு மெல்ல மெல்ல தெற்குப் பகுதிகளை கைப்பற்றி வந்தனர். இந்தப் போர்முறை "ரிகான்குவெஸ்டா" (Reconquista எசுப்பானியத்திலும் போர்த்துக்கேயத்திலும் "மீள்வெற்றி" எனப் பொருள்படும்) எனப்பட்டது. 1492இல் பெர்தினான்டு அரசரும் இசபெல்லா அரசியும் கிரனாதாவிலிருந்த கடைசிக் கோட்டையையும் கைப்பற்றினர். அதேயாண்டு எசுப்பானியாவிலிருந்து முசுலிம்களும் யூதர்களும் வெளியேற்றப்பட்டனர்.

அந்தாலூசிய மேலங்கிச் சின்னத்தில் எர்க்குலிசும் இரண்டு சிங்கங்களும் இரண்டு தூண்களுக்கு இடையில் இருப்பதுபோல சித்தரிக்கப்பட்டுள்ளது; இந்த இருதூண்கள் மரபுப்படி ஜிப்ரால்ட்டர் நீரிணையின் இரு தூண்களாகும். கீழேயுள்ள வாசகத்தில் "அந்தாலூசியா பார் சி, பார எசுப்பானியா யி லா யுமானிடாடு " ("அந்தாலூசியா தனக்காகவும், எசுப்பானியா மற்றும் மனிதத்தற்காகவும்") என எழுதப்பட்டுள்ளது. இரு தூண்களுக்கு மேலேயுள்ள வளைவில் அந்தாலூசியா கொடியின் வண்ணங்கள் தீட்டப்பட்டுள்ளன; இதில் இலத்தீனில் "டொமினேட்டர் ஹெர்குலஸ் ஃபண்டேட்டர்" என எழுதப்பட்டுள்ளது.

அந்தாலூசியாவின் அலுவல்முறையான கொடியில் மூன்று சமமான கிடை பட்டைகள், பச்சை,வெள்ளை,பச்சை என்ற வரிசையில் உள்ளன; அந்தாலூசிய மேலங்கிச் சின்னம் நடுப்பட்டையின் மையத்தில் உள்ளது. இக்கொடி 1918இல் மலாகா மாநிலத்தில் ரோண்டாவில் நடந்த அந்தாலூசிய தேசியவாதிகள் சந்திப்பில் முடிவு செய்யப்பட்டது.
அந்தாலூசிய பண்ணை "ஓசே டெல் காஸ்தில்லோ டியாசு" இசையமைத்துள்ளார்; இமற்கான பாடல்வரிகளை "பிளாசு இன்பாந்தே".எழுதியுள்ளார். இதற்கான இசை அறுவடையின் போது விவசாயிகள் பாடிவந்த "சான்டோ டியோசு" என்ற சமய நாட்டார் பாடலை ஒட்டி அமைந்தது.

அந்தாலூசிய தேசிய நாளாக, "டியா தெ அந்தாலூசியா" (அந்தாலூசியா நாள்), ஒவ்வொரு பெப்ரவரி 28 அன்றும் கொண்டாடப்படுகின்றது.

அந்தாலூசியா எசுப்பானியாவின் 17 தன்னாட்சிப் பகுதிகளில் ஒன்றாகும். is one of the 17 Spanish autonomous communities and is in the southwestern region of the ஐரோப்பிய ஒன்றியத்தின் தென்மேற்கு மண்டலத்தில் அமைந்துள்ளது. இதன் பரப்பளவு 87,597 சதுர கிமீ (33,821 ச மை), இது எசுப்பானியாவின் பரப்பளவில் 17.3 விழுக்காடு ஆகும்.

இதன் இயற்கை எல்லைகள்: தெற்கில், அத்திலாந்திக்குப் பெருங்கடலும் நடுநிலக் கடலும்; வடக்கில் சியர்ரா மொரெனா மலைத் தொடர்; மேற்கில் போர்த்துகல்; கிழக்கில் மூர்சியா வட்டாரம்.



</doc>
<doc id="406163" url="https://ta.wikipedia.org/wiki?curid=406163" title="ஒலிம்பிக் தேசிய பூங்கா">
ஒலிம்பிக் தேசிய பூங்கா

ஒலிம்பிக் தேசிய பூங்கா (Olympic National Park) ஒலிம்பிக் மூவலந்தீவில் வாஷிங்டன் ஐக்கிய அமெரிக்க மாநிலத்தில் அமைந்துள்ளது. இந்தப் பூங்கா நான்கு அடிப்படைப் பகுதிகளைக் கொண்டுள்ளது: அமைதிப் பெருங்கடல் கடற்கரை, ஆல்பைன் பகுதிகள், மேற்குப்புற மித வெப்ப மண்டல மழைக்காடுகள் மற்றும் வறண்ட கிழக்குப் பகுதியில் காணப்படும் காடுகள் ஆகியவையாகும். இந்தப் பூங்காவின் பரப்பிற்குள்ளேயே மூன்று வேறுபட்ட சூழல் மண்டலங்கள் காணப்படுகின்றன. அதாவது உப ஆல்பைன் காடுகள் மற்றும் காட்டுப்பூ சமவெளி, மித வெப்பமண்டலக் காடுகள், மற்றும் வறண்ட பசிபிக் கடற்கரை ஆகியவையாகும். இந்த மூன்று வெவ்வேறு சூழல் மண்டலங்களும் மாசற்ற, தூய்மையான சூழலையும், ஈடில்லா காட்சியழகையும் கோண்டுள்ளது.
அமெரிக்க குடியரசுத் தலைவர் தியொடார் ரூசவெல்ட் 1909 ஆம் ஆண்டு, மார்ச் 2 ஆம் நாளில் மவுண்ட் ஒலிம்பஸ் தேசிய நினைவுச்சின்னத்தை உருவாக்கினார்.1938 ஆம் ஆண்டு ஜூன் 29 ஆம் தேதி அமெரிக்க குடியரசுத் தலைவர் பிராங்க்ளின் ரூஸ்வெல்ட் இந்தப் பூங்காவை தேசியப் பூங்காவாக அறிவித்தார். இந்தப் பூங்காவானது, 1976 ஆம் ஆண்டில், யுனெஸ்கோவால் சர்வதேச உயிர்க்கோளக் காப்பகமாகவும், 1981 இல் உலக பாரம்பரியக் களமாகவும் அறிவிக்கப்பட்டது. 1988 ஆம் ஆண்டில் காங்கிரசால் இந்த வனப்பகுதியின் 95 விழுக்காடு பகுதியானது, அடர்ந்த வனப்பகுதியாக அறிவிக்கப்பட்டது.

பூங்காவின் கரையோரப் பகுதியானது ஒரு கரடுமுரடான, மணற்பாங்கான கடற்கரையுடன், அருகிலுள்ள காடுகளின் பகுதியைக் கொண்டுள்ளது. இப்பகுதியானது 60 மைல்கள் (97 கி.மீ) நீளத்தையும் சில மைல்கள் அகலத்தையும் கொண்டுள்ளது. இந்தப் பகுதியில் உள்ள இரண்டு ஆறுகளின் முகத்துவாரப் பகுதியில் உள்ளூர் சமூக மக்கள் வாழ்ந்து வருகின்றனர். ஓஹ் ஆற்றுப்பகுதியில் வாழும் ஓஹ் இன மக்கள் லா புஷ் என்ற நகரிலும் குயிலுயுட் ஆற்றின் முகத்துவாரத்தில் வாழும் மக்கள் குயிலுயுட் பகுதியிலும் வசிக்கின்றனர்.

கடற்கரையானது 10 மைல்கள் (16 கி.மீ ) முதல் 20 மைல்கள் (32 கி.மீ ) வரையிலான நீளமுள்ள, பிளவுபடாமல் காணப்படும் அடர் வனப்பகுதிகளைக் கொண்டுள்ளன. சில கடற்கரைகப் பகுதிகள் முதன்மையாக மணலை மட்டுமே கொண்டிருக்கும் போது, மற்ற சில பகுதிகள் அதிக கனமான பாறைகள் மற்றும் மிகப்பெரிய கூழாங்கற்களைக் கொண்டவையாகவும் உள்ளன. அடர்ந்து வளர்ந்த புதர்கள், வழுக்கும் நிலை, அலைகள் மற்றும் மிதமான மழைக்காடுகளின் காலநிலை ஆகியவை நடைப்பயணத்தைத் தடுப்பவையாக உள்ளன. கடற்கரைப் பகுதியானது ஒலிம்பிக்கின் உட்புறத்தை விட மிகவும் எளிதில் அணுகக்கூடியது; கடினமான நிலப்பரப்பு காரணமாக, வெகு சில முதுகில் பை சுமந்து செல்லும் துணிகரச் செயலில் ஈடுபடுவோர் மட்டுமே, சாதாரணமாக ஒரு நாளில் கடந்து செல்லும் தூரத்தைக் கடந்து பயணிக்கின்றனர். இந்தக் கடலோரப் பகுதியின் மிகவும் பிரபலமான ஓர் இடம் 9 மைல் (14 கிமீ) நீளமுள்ள ஓசெட் லூப் ஆகும். இந்த பகுதியின் பயன்பாட்டு அளவுகளை கட்டுப்படுத்த பதிவு மற்றும் இட ஒதுக்கீடு திட்டத்தை பூங்கா சேவை செய்கிறது.

ஒலிம்பிக் தேசிய பூங்காவின் மையப்பகுதியில் ஒலிம்பிக் மலைகள் உயர்ந்து காணப்படுகின்றன. இம்மலையின் பக்கங்கள் மற்றும் முகட்டு வரைகள் பனிப்பாறை களால் சூழப்பட்டுள்ளன. மலைகள் தானாகவே ஜுவான் டி ஃபுகோ தட்டு புறணிக் குமைதலுடன் தொடர்புடைய திரள் கடற்கரை முகடுகளால் ஆக்கப்பட்டவையாகும். மண்ணியல் கலவையானது எரிமலைப்பாறை மற்றும் பெருங்கடல் படிவுப்பாறை ஆகியவற்றின் ஆர்வமிகு கலவையாகும். இத்தொடரின் மேற்கத்திய பாதிப்பகுதி மவுண்ட் ஒலிம்பசால் (7965 அடி உயரம்) ஆதிக்கம் செலுத்தப்படுகிறது. மவுண்ட் ஒலிம்பஸ் அதிகளவில் பனிப்பொழிவைப் பெற்று எரிமலையல்லாத முகடுகளில் பனிப்பாறை நகர்வைக் கொண்டுள்ளது.


</doc>
<doc id="406174" url="https://ta.wikipedia.org/wiki?curid=406174" title="சென்னையின் வரலாற்று காலவரிசை">
சென்னையின் வரலாற்று காலவரிசை

சென்னையின் வரலாற்று காலவரிசை (Timeline of Chennai history) சென்னையின் வரலாற்று நிகழ்வுகளை காட்டும் கால வரிசை:











</doc>
<doc id="406180" url="https://ta.wikipedia.org/wiki?curid=406180" title="ஈராக்கின் வரலாறு">
ஈராக்கின் வரலாறு

உலக நாகரிக வரலாற்றில் ஈராக்கின் வரலாறு மிக முக்கியமானது. நவீன ஈராக் நாட்டின் ஆட்சிப் பகுதி 1920 ஆம் ஆண்டில் வரையறுக்கப்பட்டது. இது பண்டைய பபிலோனியாவோடு பொருந்தும் கீழ் மெசொப்பொத்தேமியாவை மையமாகக் கொண்டது. ஆனால், இதற்குள் மேல் மெசொப்பொத்தேமியா, சிரியப் பாலைவனம், அரேபியப் பாலைவனம் ஆகியவற்றின் பகுதிகளும் அடங்கியுள்ளன. இப்பகுதியின் வரலாறு உலகின் மிகப் பழைய எழுத்துமுறை, இலக்கியம், அறிவியல்கள், கணிதம், சட்டம், மெய்யியல்கள் போன்றவற்றை உள்ளடக்கியதாக அமைந்துள்ளது. இதனாலேயே இப்பகுதி பொதுவாக "நாகரிகத்தின் தொட்டில்" என அழைக்கப்படுகின்றது.

பரந்த வளம் பொருந்திய பிரதேசத்தின் ஒரு பகுதியாக, மெசொப்பொத்தேமியாவே புதிய கற்காலத்தில் மிகப் பழைய நாகரிகத் தோற்றத்தின் களமாக விளங்கியது. அத்துடன் இது பண்டைக்கால அண்மைக் கிழக்கின் குறிப்பிடத்தக்க அளவு பகுதியை உள்ளடக்கியதாக வெங்கலக்காலம், இரும்புக்காலம் (சுமேரியா, அக்காடியா, பபிலோனியா, அசிரியா) ஆகிய காலப்பகுதிகள் முழுவதும் இருந்தது. புதுப் பபிலோனியப் பேரரசு வீழ்ச்சியடைந்த பின்னர் மெசொப்பொத்தேமியா முதலில் பாரசீக ஆட்சியின் கீழும் பின்னர் கிரேக்க ஆட்சியின் கீழும் வந்தது. மூன்றாம் நூற்றாண்டில் மீண்டும் இப்பகுதி பாரசீகரின் (சசனிட்) கட்டுப்பாட்டுக்குள் வந்தபோது, முந்தியிருந்த மக்கள் அரேபியர்களினால் இடம்பெயர்க்கப்பட்டனர். இப்பகுதியின் அரபு மொழிப் பெயர் "அல்-இராக்" இக்காலப் பகுதியைச் சேர்ந்தது. 7 ஆம் நூற்றாண்டில் சசனிட் பேரரசு இசுலாமியப் படையெடுப்புக்களால் அழிக்கப்பட்டது. சசானிட் பேரரசின் இடத்தில் ரசீதுன் கலீபகம் உருவானது. 9 ஆம் நூற்றாண்டில் அப்பாசிட் கலீபகக் காலத்தில் பாக்தாத் இசுலாமியப் பொற்காலத்தின் மையமாக உருவானது. புவேகிட், செல்யுக் படையெடுப்புக்களால், 10 ஆம் நூற்றாண்டில் பாக்தாத்தின் விரைவான வளர்ச்சியில் தேக்கம் ஏற்பட்டது. ஆனாலும், 1258 இன் மங்கோலியரின் படையெடுப்பு வரை பாக்தாத் முக்கிய மையமாகவே விளங்கியது. இதன் பின்னர் ஈராக் துருக்கிய-மங்கோலிய இல்கானகத்தின் ஒரு மாகாணமாக ஆனதுடன், அதன் முக்கியத்துவம் குறைந்துவிட்டது. இல்க்கானகம் சிதைவடைந்த பின்னர், 16 ஆம் நூற்றாண்டில் ஓட்டோமான் பேரரசுக்குள் கொண்டுவரப்படும் வரை சலைரிட்டுகள், காரா கொயுன்லுக்கள் போன்றோரினால் ஆளப்பட்டது. இடையிடையே ஈரானிய சஃபாவிட், மம்லுக் ஆட்சிகளுக்கும் இப்பகுதி உட்பட்டது.

முதலாம் உலகப் போருடன் ஓட்டோமான் பேரரசின் ஆட்சி முற்றுப்பெற்றது. 1933 இல் ஈராக் இராச்சியம் உருவாக்கப்படும் வரை பிரித்தானியப் பேரரசே ஈராக்கை நிர்வாகம் செய்துவந்தது. 1958 இல் ஒரு சதிப் புரட்சியைத் தொடர்ந்து ஒரு குடியரசு உருவாக்கப்பட்டது. சதான் உசேன் 1979 முதல் 2003 வரை ஈராக்கை ஆட்சி செய்தார். இக்காலத்திலேயே ஈரான்-ஈராக் போரும், வளைகுடாப் போரும் இடம்பெற்றன. 2003 இன் ஐக்கிய அமெரிக்கா தலைமையிலான ஆக்கிரமிப்பின் முடிவில் சதாம் உசேன் பதவியில் இருந்து அகற்றப்பட்டார். 2011 இல் அமெரிக்க இராணுவம் ஈராக்கில் இருந்து திரும்பப் பெற்றுக்கொள்ளப்பட்ட பின்னர், நிலைமை மோசமானது. 2015 அளவில் ஈராக் நடைமுறையில் பிரிந்த ஒஉர் நாடாகவே இருந்தது. நடுப் பகுதியும் தெற்குப் பகுதியும் அரசாங்கக் கட்டுப்பாட்டுக்குள் இருக்க, வட மேற்கில் குர்திசுத்தான் பிரதேச அரசும், மேற்குப் பகுதியில் ஈராக்குக்கும் லேவன்டுக்குமான இசுலாமிய அரசும் கட்டுப்பாட்டைக் கொண்டுள்ளன.

1957 - 1961 காலப் பகுதியில், சானிதார் குகையில் கொலம்பியாப் பல்கலைக் கழகத்தைச் சேர்ந்த ரால்ஃப் சொலெக்கியும் அவரது குழுவினரும் ஆய்வு செய்தனர். அங்கே பல்வேறு வயதுகளையும், காப்பு நிலைமைகளையும், முழுமைத் தன்மைகளையும் கொண்ட 9 நியண்டர்தால் மனிதரின் எலும்புக் கூடுகள் கண்டுபிடிக்கப்பட்டன. இவை இற்றைக்கு 60,000 தொடக்கம் 80,000 ஆண்டுகளுக்கு முந்தியவை.


</doc>
<doc id="406182" url="https://ta.wikipedia.org/wiki?curid=406182" title="ஆண்ட்ரியூ கோகன்">
ஆண்ட்ரியூ கோகன்

இவர் தான் சென்னையை ஆண்ட ஆங்கிலேயரின் கிழக்கிந்திய கம்பெனியின் முதல் முகவர் ஆவார். சென்னை பீடா வெங்கட ராயா எனும் அரவிந்து வம்சத்தைச் சேர்ந்த கடைசி விஜயநகர மன்னனிடமிர்ந்து வாங்கப்பட்டது, அப்போது இவர் தான் மாசுலிபட்டினம் தொழிற்சாலையின் தலைமைப் பொறுப்பில் இருந்தார். அதன் பின்னர் சந்திரகிரி தலைமையிடமாகக்கொண்டு நிகழ்த்தப்பட்ட அந்த முயற்சியில் தலைமை பேச்சுவார்த்தையாளராகவும் இருந்தார்.

1637 ஆம் ஆண்டில், மாசுலிபட்டினம் சபையின் உறுப்பினருமான, அர்மகான் தொழிற்சாலை தலைவருமான பிரான்சிஸ் டே என்பவர், கோரமண்டல் கடற்கரை முதல் பாண்டிச்சேரி வரை ஆய்வு செய்ய ஒரு பயணத்தை மேற்கொண்டார். அந்த சமயம் கோரமண்டல் கடற்கரை சந்திரகிரியின் ராஜாவால் ஆளப்பட்டுக் கொண்டிருந்தது. புலிகட்டிலிருந்து சாந்தோம் வரையிலான கடற்கரை டமர்லா வெங்கடபதி நாயக் என்பவரால் ஆளப்பட்டுக் கொண்டிருந்தது. இவர் வந்தவாசியிலும், ஐயப்ப னாயக் எனும் இவரின் சகோதரர் பூந்தமல்லியிலும் தங்கியிருந்தனர்.

ஐயப்ப நாயர் என்பவர் தான் ஆங்கிலேயருக்கு ஜார்ஜடவுன் எனும் இடத்தினை பிரித்து வரையறை செய்ய கருத்துருக்களை சொன்னதாகக் கருதப்படுகிறது. கோகன் முன்மொழியப்பட்ட தளத்தை விசாரித்து, வர்த்தக வாய்ப்புகளை ஆய்வு செய்தார். அவரிடம் பிரான்சிஸ் டே கலந்துரையாடினார். இந்த பேச்சுவார்த்தையின் விளைவுகள் சாதகமாக இருந்தன. பிரான்சிஸ் டே இதனால் மதராசப்பட்டினம் எனும் கிராமத்தை இரண்டு வருட காலங்களுக்கு ஆங்கிலேயருக்கு தர சம்மதித்தார். 1639ல் மாசுலிப்பட்டினம் மற்றும் பன்டம்(ஜாவாவில்) எனும் இடங்களில் தொழிற்சாலை அமைப்பதற்கான ஒப்புதல் கிடைத்தவுடன், சென்னை மாகாணத்திற்கான தீர்வு தொடங்கியதும் நில ஒப்பந்தம் கையெழுத்தானது.

பிரான்சிஸ் டேவும், கோகனும் தான் செயின்ட் ஜார்ஜ் கோட்டையின் கட்டுமானத்திற்கு பொறுப்பு வகித்தவர்கள். 1640 மார்ச் 1 ம் தேதி தொழிற்சாலை மாளிகை கட்டப்பட்டது. அந்த கட்டிடத்தின் ஒரு பகுதி அந்த ஆண்டின் செயின்ட் ஜார்ஜ் தினத்தன்று (ஏப்ரல் 23ம் நாள்) கட்டிமுடிக்கப்பட்டு அதனைத் தொடர்ந்து அந்த கோட்டைக்கு "செயின்ட் ஜார்ஜ் கோட்டை" எனும் பெயரும் சூட்டப்பட்டது.

அங்கு கொத்தளங்கள் தான் முதலில் கட்டப்பட்டன. அதன் பின் படிப்படியாக நிதி ஒதுக்கப்பட்டு அதற்கு ஏற்ப திரைச் சுவர்கள் எழுப்பப்பட்டது. அந்த ஒட்டுமொத்த கோட்டை கட்டி முடிக்கப்பட பதினான்கு ஆண்டுகள் ஆகியிருக்கிறது. இறுதியாக 1653ம் ஆண்டு தான் அந்தப் பணி நிறைவடைந்து இருக்கிறது.

புனித ஜார்ஜ் கோட்டையின் கட்டுமானப் பணிகள் ஆரம்பிக்கப்பட்ட உடனேயே, பிரான்சிஸ் டே தனது தாய் நிறுவனத்திற்கு வெளியே தனிப்பட்ட முறையில் வர்த்தகம் மேற்கொண்டதாக எழுந்த குற்றச்சாட்டினால் 1641ல் அவர் இங்கிலாந்திற்கு சென்றார். 

அவர் இல்லாத சமயத்தில், கோகன் தான் சென்னையின் பொறுப்பாளராக நியமிக்கப்பட்டார், அதன் பின்னர் அவர் மூன்று ஆண்டுகளுக்கும் மேலாக பதவியில் இருந்தார். அதிகாரத்தில் இருந்த சமயத்தில் அவர் அரண்மனையை வலுப்படுத்தி, நகரத்தை வளமாக்கும் முயற்சியில் ஈடுபட்டார். ஆனால், அவர் கோட்டையின் மீது மிகுந்த செலவின விதிகளை விதித்தார். இதன் விளைவாக அவர் தனது பதவியை இராஜினாமா செய்தார். இதனால் ஏற்பட்ட வெறுப்பினால் இங்கிலாந்திற்கே மீண்டும் சென்று விட்டார். இந்த மாற்றங்களால் பிரான்சிஸ் டே தன்னை சென்னையின் பொறுப்பாளராக உருவகப்படுத்திக் கொண்டு சில காலம் வரை அவர் ஒரு சென்னையின் பொறுப்பாளராகவே செயல்பட்டார்.


</doc>
<doc id="406186" url="https://ta.wikipedia.org/wiki?curid=406186" title="ரபா-ஆறு">
ரபா-ஆறு

தி ரபா (ஜெர்மன்: ராப், ஹங்கேரியன்: ரப்பா; ஸ்லோவியன்: ரபா) தென்கிழக்கு ஆஸ்திரியா மற்றும் மேற்கு ஹங்கேரி ஆகிய இடங்களில் வழியே ஓடும் ஒரு நதியாகும் மற்றும் டானுபியின் வலது கிளை ஆகும். இதன் ஆதாரம் ஆஸ்திரியாவில் உள்ளது, ஹூபோடென்ஹோஹே ஹில்லின் கீழே ப்ருக் அர்ர் மர் சில கிலோமீட்டர் தொலைவில் உள்ளது.இது ஆஸ்திரிய மாநில ஸ்டைரியா மற்றும் பர்கன்லாண்ட், மற்றும் வாஸ் மற்றும் ஜிவோர்-மோஸன்-சொப்ரான் ஆகியவற்றின் ஹங்கேரிய மாவட்டங்கள் வழியாக பாய்கிறது. இது 298.2 கிமீ (185.3 மைல்) நீளம் கொண்டது. இதில் 100 கி.மீ ஆஸ்திரியாவில் உள்ளது. இது வடகிழக்கு ஹங்கேரியில் டான்யூப் (மொஸொனி-டூனா) கிளைரில் நகருக்குள் பாய்ந்து செல்கிறது.ராபாவிற்கு அருகே உள்ள நகரங்கள், க்ளீஸ்டோர்ஃப், ஃபெல்டாக் (இரண்டுமே ஆஸ்திரியாவில் உள்ளது), மற்றும் செண்டெங்கோட்ஹார்ட் மற்றும் கொர்மேண்ட் (ஹங்கேரி) ஆகியவை அடங்கும். ஆரம்பத்தில் செனோயோக்கிக் நதியின் ஓட்டம் எதிர் திசையில் இருந்தது. ஆனால் டெக்டோனிக் அப்லிஃப்ட் இந்த நதியின் ஓட்டத்தை மாற்றிவிட்டது.

ரப்பா பள்ளத்தாக்கில் (Sln. Porabje, Hung Vendvidék) வாழும் ரப்பா ஸ்லோவென்ஸ், ஹங்கேரியன் ஸ்லோவென்ஸின் மேற்கத்திய குழுவாகும்.ரபே பள்ளத்தாக்கு பிரேக்முர்ஜியின் பரந்த பகுதியில் ஒரு பகுதியாக உள்ளது.

Digitaler Atlas der Steiermark (Styria)

</doc>
<doc id="406190" url="https://ta.wikipedia.org/wiki?curid=406190" title="1931 சீன வெள்ளம்">
1931 சீன வெள்ளம்

1931 சீனா வெள்ளம் அல்லது 1931 யாங்சி-ஹுயேய் ஆற்று வெள்ளம் என்பது சீனா நாட்டில் 1931 ஆம் ஆண்டு பெருகிய உலகின் மிகவும் மோசமான வெள்ளமாகும். தொற்றுநோய் மற்றும் பஞ்சம் நீங்கலாக இந்த வெள்ளம் இருபதாம் நூற்றாண்டில் ஏற்பட்ட மிகவும் கொடுமையான ஒரு இயற்கைப் பேரழிவாகும் சுமார் 422,499 பேரிலிருந்து 3.7 மில்லியன் மற்றும் 4 மில்லியன் வரை பலியானதாகக் கணக்கிடப்பட்டுள்ளது.

1928 முதல் 1930 வரை வறட்சியில் சீனா இருந்தது. 1930 இன் பனிக்காலத்தில் அதிகமான பனிப்பொலிவுகள் மலைப்பகுதிகளில் படிந்தன. 1931 இன் தொடக்கத்தில் அப்பனிப்படலங்கள் உருகத் தொடங்கிய போது பலத்த பருவ மழையும் பொலியத் தொடங்கியது. தாழ்வான பகுதிகளில் பாதிவு ஏற்பட்டதால் மக்கள் வெளியேறத் தொடங்கினர். அதே ஆண்டின் கோடையில் வலிமையான ஒன்பது சூறாவளி ஜூலை மாதத்தை ஒட்டி ஏற்பட்டது. ஜூலையில் ஒரே மாத்தில் மழை பெய்ந்து யாங்சி ஆற்றின் அதிகபட்சமாக அளவை எட்டியது. வெள்ளம் சுமார் 180,000 கிமீ2 அளவிற்குப் பரவியது அன்ஹுயி மாகாணம், ஹுபேய் மாகாணம், ஹுனான் மாகாணம், சியாங்சு, செஜியாங் மாகாணம், ஜியாங்சி மாகாணம், ஹெய்நான் மற்றும் சாண்டோங் முதலிய மேற்கே சிச்சுவான் வரை பாதிப்புகள் அடைந்தன.

அரசு கணக்கீட்டின் படி 25 மில்லியன் மக்கள் வெள்ளத்தால் பாதிக்கப்பட்டனர். 53 மில்லியன் மக்கள் பாதிக்கப்பட்டதாக வரலாற்றாளர்கள் கூறிவருகிறார்கள். அதுபோல உயிரிழப்புகளும் மிக அதிகம். வெள்ளத்தின் முதல் சில மாதத்திலேயே சுமார் 150,000 பேர் வெள்ளத்தில் மூழ்கி இறந்ததாகவும் லட்சக் கணக்கானோர் பசியிலும் நோயாலும் இறந்ததாகவும் ஜான் லாசிங் பக் கூறினார். சமகால சீன வரலாற்றாளர் லி வெங்கை 422,499 பேர் இறந்ததாகக் கணித்தார். Contemporary government sources suggested that the figure may have been as high as two million. சில மேற்குலக செய்திகளின் அடிப்படையில் இறந்தோரின் எண்ணிக்கை 4.7 முதல் 4 மில்லியன் வரை ஆகும்.

வெள்ளத்தால் குடியுருப்புகளும் விவசாய நிலங்களும் பாதிக்கப்பட்டன. யாங்சி பள்ளத்தாக்கைச் சுற்றி 15% கோதுமை மற்றும் அரிசி பயிர்கள் சேதமாகின. பேரழிவால் அத்தியாவசியப் பொருளின் விலையும் அதிகரிக்கத் தொடங்கியது. சூழலியல் சேதத்துடன் பொருளாதாரப் பாதிப்பும் பஞ்சத்தை உருவாக்கியது. மக்கள் உணவின்றி மரப்பட்டைகளையும் காட்டுச்செடிகளையும் உண்டனர், சிலர் உயிர்வாழ்வதற்காகத் தங்கள் குழந்தைகளையே விற்கத் தொடங்கினர், தன்னின உயிருண்ணியாகவும் மாறத் தொடங்கினர். சுகாதாரமின்மையாலும், தொடர் இடப்பெயர்ச்சியாலும் தொற்று நோய்களான வாந்திபேதி, தட்டம்மை, மலேரியா, இரத்தக்கழிசல் போன்றவை அதிகமாகப் பரவின.

1931 இல் பெருக்கெடுத்த வெள்ளமானது குவோமின்டாங் அரசிற்கு முக்கிய சவாலாக இருந்தது. பேரிழப்புகள் வெளிப்படையாகத் தெரிந்தன, அரசு தேசிய வெள்ள நிவாரண ஆணையத்தை முக்கிய அரசியல்வாதியும், சங் கை செக்கின் மைத்துனருமான சொங் சூவென் தலைமையில் அமைத்தது. பிரபல நோயியல் நிபுணர் வூ லிண்டே, சுகாதார அமைச்சர் லூ ரூரிங், பொதுச் சுகாதாரப் பணியாளர் ஜான் கிராண்ட், நீரியல் நிபுணர் ஆலிவர் டூட் எனப் பல்வேறு சீன மற்றும் வெளிநாட்டு நிபுணர்களைக் கொண்டு இந்த ஆணையம் செயல்படத் தொடங்கியது. உலக நாடுகள் சங்கம் மூலம் உதவியும் பெற்றது. மேலும் பிரபல வானூர்தியாளர் சார்லஸ் லின்ட்பர்க் மற்றும் அவரது துணைவியார் அன்னே லின்ட்பர்க் இணைந்து வான்வழியாக வெள்ளப்பாதிப்புகளை அளவிட்டனர். சொங் சூவென் தலைமையில் ஆணையம் செயல்பட்டாலும் நாளடைவில் ஜான் ஹோப் சிம்சன் என்ற ஆங்கிலேய ஆதரவற்றோர் மீட்பாளாரிடம் ஒப்படைக்கப் பட்டது. நாடுகடந்த தென்கிழக்காசிய சீனர்களிடமிருந்தும், உலகம் முழுதிலிருந்தும் உதவிகள் வந்தன. ஐக்கிய அமெரிக்க எழுத்தாளர் பெர்ல் பக் நிதி திரட்டுவதற்காக சிறுகதைகளை எழுதினார். 1931 இல் ஜப்பானின் மஞ்சூரியா மீதான படையெடுப்பால் நிவாரணப்பணிகளில் தொய்வு ஏற்பட்டன. தொடர்ந்து அமெரிக்காவிடமிருந்து கோதுமை மற்றும் மாவை கடனாக இறக்குமதி செய்து கொண்டது. பேரழிவிலிருந்து மீண்டு வெள்ளப்பெருக்கிற்குத் தீர்வுகான அரசு ஹுயேய் ஆற்று பாதுகாப்பு ஆணையத்தை அமைத்தது. ஆனால் தொடர் நிதி பற்றாக்குறையாலும், இரண்டாம் சீன-சப்பானியப் போர் மூண்டதாலும், தொடர்ச்சியான சீன உள்நாட்டுப் போர்களாலும் சிறிய அணை மட்டுமே யாங்சி ஆற்றின் குறுக்கே கட்டமுடிந்தது.

1953 உள்நாட்டுப் போருக்குப் பின்னர் சீனப் பொதுவுடமைக் கட்சித் தலைவர் மா சே துங் யாங்சி ஆற்றின் மீது வெள்ளக்கட்டுப்பாட்டிற்கு மூன்று ஆழ்பள்ளத்தாக்கு அணை திட்டத்தை அமைத்தார். சீன வரலாற்றில் முக்கியத் திட்டங்களான சின் சி ஹுவாங்கின் சீனப் பெருஞ் சுவரையும் சூ யங் டியின் சீனப் பெரும் கால்வாயையும் விட இந்தத் திட்டம் முக்கியத்துவம் பெற்றது. விஞ்ஞானிகளும், அதிகாரிகளும் இத்திட்டத்தில் நம்பிக்கையின்றி சந்தேகம் எழுப்பினர். போதிய வளமின்மையாலும், சீன-சோவியத் சச்சரவுகளாலும், புதிய பொருளாதார முற்போக்குப் பாய்ச்சலாலும் மாவின் காலகட்டத்தில் இந்தத் திட்டம் திட்டமிடலைத் தாண்டி செல்லவில்லை. 1980 களில் இத்திட்டம் மீண்டும் செயல்பாட்டிற்கு வந்து 2012 இல் நீர் மினாற்றலில் இயக்கும் மூன்று ஆழ்பள்ளத்தாக்கு அணைகள் செயல்பாட்டிற்கு வந்தன. அந்த நேரத்தில் நிறுவய கொள்ளளவின் அடிப்படையில் இதுவே பெரிய மின் நிலையம் ஆகும்.


</doc>
<doc id="406192" url="https://ta.wikipedia.org/wiki?curid=406192" title="பூனம்பென் மாடம்">
பூனம்பென் மாடம்

ஜாம்நகர் தொகுதியின் பாராளுமன்ற உறுப்பினர் பூனம்பென் மாடம் ஆவார்.ஜாம்நகர் மாவட்டத்தில் காம்பாலியா என்ற பகுதியின் குஜராத் சட்டமன்ற உறுப்பினராக இருந்தார்.

அவரது தந்தை 1972-1990ல் காம்பாலியாவில் நான்கு முறை சுயேச்சை சட்டமன்ற உறுப்பினராக பதவி வகித்தவர். முன்னாள் ஜாம்நகர் காங்கிரஸ் நாடாளுமன்ற உறுப்பினர் விக்ரம் மாடம் தூரத்து மாமா ஆவார்.முன்னாள் பாதுகாப்பு அதிகாரியான பார்மிண்டர் மகஜன் அவர்களை இவர் திருமணம் செய்து கொண்டார். அவரது தாத்தா ராம்பாய் மாடம் கல்வி துறையில் ஆஹிர் சமுதாயப் பணியில் இருந்தார். அவர் 2009 ஆம் ஆண்டு வரை டெல்லியில் இருந்தார். பின்னர் அவர் கம்பம்பியாவில் குடியேறினார். அவரது பூர்வீகம் கல்யாண்பூர் ஆகும். அவரது தாத்தா ஜாம்நகரில் குடியேறினார்.

அவரது தூரத்து மாமா விக்ரம் மேடம் அரசியலில் பூனம் உயர்ந்த நிலையை அடைந்தது குறித்து மகிழ்ச்சியாக இல்லை. கும்பாலியா தொகுதியில் போட்டியிடும் வேட்பாளர்களில் ஒருவராக பூனம் மாடம் மற்றும் விக்ரம் மேடம் ஹெப்பாய் கர்மாருக்கான வேட்பாளராகப் போட்டியிட்டுக் கொண்டிருந்தார். குஜராத் சட்டமன்ற உறுப்பினராக பா.ஜ.க வேட்பாளராக இருந்தார்.

ஜாம்நகர் தொகுதியிலிருந்து பாரதிய ஜனதா கட்சி வேட்பாளராக அவர் 2014 தேர்தலில் போட்டியிட்டார். அவருக்கு மொத்தம் 484412 வாக்குகள் கிடைத்தன.


</doc>
<doc id="406201" url="https://ta.wikipedia.org/wiki?curid=406201" title="பாட்டன்பேர்க்கின் இளவரசி அலிஸ்">
பாட்டன்பேர்க்கின் இளவரசி அலிஸ்

பாட்டன்பேர்க்கின் இளவரசி அலிஸ் (விக்டோரியா அலிஸ் எலிசபெத் ஜூலியா மேரி; 25 பெப்ரவரி 1885 – 5 டிசம்பர் 1969)எடின்பரோ கோமகன், இளவரசர் பிலிப்ன் தாய் ஆவார். மற்றும் ஐக்கிய இராச்சியத்தின் இரண்டாம் எலிசபெத் மாமியார் அலிஸ் ஆவார்.

இவர் விக்டோரியாவின் கொள்ளு பேத்தி ஆவார். சிறுவயதில் இவர் இங்கிலாந்து, செர்மன் பேரரசு மற்றும் மத்திய தரைக்கடல் நாடுகள் ஆகியவற்றில் வளர்ந்தார். இவர் பிறவி செவிடால் பாதிக்கப்பட்டவர். கிரீஸ் மற்றும் டென்மார்க் இளவரசர் ஆண்ட்ரூவை 1903 ஆம் ஆண்டில் திருமணம் செய்துகொண்ட பிறகு அவர் கிரீஸ் மற்றும் டென்மார்க் இளவரசி ஆண்ட்ரூ என்ற பாணியை தம் பெயராக பயன்படுத்தினார்.1917 ல் கிரேக்க அரச குடும்பத்தின் பெரும்பகுதி அழியும் வரை அவர் கிரேக்கத்தில் வாழ்ந்து வந்தார். சில வருடங்கள் கழித்து கிரீஸ் திரும்பியபோது ​​அவருடைய கணவர் கிரேக்க-துருக்கிய போரில்(1919–1922) நாட்டின் தோல்விக்கு ஒரு காரணமாக குற்றம் சாட்டப்பட்டார்.1935 ஆம் ஆண்டில் கிரேக்க முடியாட்சியின் மறுமலர்ச்சியால் இக் குடும்பத்தினர் மீண்டும் வெளியேற்றபட்டனர்.1930ல் இவர் மனப்பித்தால் பாதிக்கப்பட்டார். பின் சுவிட்சர்லாந்தில் ஒரு மருத்துவரிடம் ஒப்படைக்கப்பட்டார்.அதன் பிறகு அவர் கணவனிடமிருந்து தனியாக வாழ்ந்தார். அவர் மன நோய் மீட்புக்குப் பிறகு மீதமிருக்கும் பெரும்பாலான ஆண்டுகள் கிரேக்கத்தில் நன்கொடை மற்றும் சேவைகளுக்காக தன் வாழ்நாளை அர்ப்பணித்தார். அவர் இரண்டாம் உலகப் போரின்போது ஏதென்ஸில் தங்கினார். யூத அகதிகளுக்கு தங்குமிடமாக இருந்தார். இதனால் இஸ்ரேல் ஹோலோகாஸ்ட் நினைவுக் கழகத்தின் யாத் வசிம் என்பவரால் "தேசங்களுக்கிடையில் நீதியுள்ளவர்" என அவர் அங்கீகரிக்கப்படுகிறார். போருக்குப் பின் கிரேக்கத்தில் தங்கினார். மார்த்தா மற்றும் மேரி என்ற கிறிஸ்தவ சகோதரி என்று அறியப்பட்ட கன்னியாஸ்திரிகளின் ஒரு செவிழியர் ஆணை ஒன்றை நிறுவினார். கிரீஸ் இரண்டாம் அரசின் வீழ்ச்சி மற்றும் கிரீஸ் இராணுவ ஆட்சி எழுச்சிக்கு பின்னர் 1967ல் அவர் லண்டனில் பக்கிங்ஹாம் அரண்மனையில் வாழ தனது மகன் மற்றும் மருமகளால் அழைக்கப்பட்டார். அங்கு அவர் இரண்டு ஆண்டுகளுக்கு பின்னர் இறந்தார். 1988 இல் ஜெருசலேத்தில் அவரது உடல் ஒலிவ மலையில் அடக்கம் செய்யப்பட்டது.

இரண்டாம் உலகப் போரின் போது ​​இளவரசி துக்கமாக இருந்தார் மருமகன் செர்மன் பக்கத்திலும் மகன் பிரிட்டிஷ் ராயல் கடற்படையிலும் இருந்ததே இதற்கு காரணம். அவரது உறவினர் இளவரசர் விக்டர் ஜு எர்பாக் ஷன்பெர்க் கிரேக்கத்தில் ஜேர்மனிய தூதராக ஏப்ரல் 1941 ல் அச்சு நாடுகளன் படைகளால் ஏதென்ஸ் ஆக்கிரமிக்கும் வரை இருந்தார். அவர் மற்றும் அவரது அண்ணி கிரீஸ் இளவரசி நிக்கோலஸ் (இளவரசி மெரினா டச்சஸ் ஆஃப் கென்ட்) போர் நடைபெற்ற காலத்தில் ஏதென்ஸில் வசித்து வந்தாரகள். அதே நேரத்தில் கிரேக்க அரச குடும்பத்தின் பெரும்பகுதி தென்னாப்பிரிக்காவிற்கு நாடுகடத்தப்பட்டது. ஏதென்ஸின் மையத்தில் அவரது சிறிய அடுக்கு மாடி வீடை அவரது மைத்துனரான ஜார்ஜ்ஸின் மூன்று அடுக்கு மாடி வீட்டிற்குள் விட்டு சென்றார். அவர் செஞ்சிலுவைக்காக பணிபுரிந்தார். பட்டினியிருந்த மக்களுக்காக சூப் சமையலறைகளை ஒழுங்கமைத்து மருத்துவ உதவியை பெற ஸ்வீடனுக்கு பறந்தார். அவரது சகோதரியான லூயிஸை சந்திப்பதாக சாக்குப்போக்கு சொல்லி மருத்துவப் பொருட்களை திரும்ப கொண்டு வந்தார்.அனாதை மற்றும் கைவிடப்பட்ட பிள்ளைகளுக்காக இரண்டு முகாம்களும் மற்றும் ஏழை அண்டை நாடுகளுக்காக பல செவிழியற் மையங்களையும் சுற்றுப்பகுதியில் அவர் ஏற்பாடு செய்தார். ஹெஸ்ஸின் இளவரசர் கிறிஸ்டோஃப் செர்மன் நாசி கட்சி மற்றும் ஜெர்மன் படையின் இன் உறுப்பினராகவும் இருந்தார். இவர் பெத்தனால், பாடன், மார்க்வேவ், பிரான்சில் காயமடைந்த பின்னர் 1940 ல் ஜேர்மன் இராணுவத்தில் இருந்து வெளியேறினார். "நான் உங்களுக்காக ஏதாவது செய்ய முடியுமா?" என ஒரு ஜேர்மன் அதிகாரி அவரை வினவ "நீங்கள் உங்கள் துருப்புக்களை என் நாட்டை விட்டு வெளியேற்ற செய்ய முடியும்" என்று பதிலளித்தார்.

1943 ல் இத்தாலிய சர்வாதிகாரி பெனிடோ முசோலினியின் வீழ்ச்சிக்குப் பின்னர் ஜேர்மன் இராணுவம் ஏதென்ஸை ஆக்கிரமித்தது. அங்கு சிறுபான்மை கிரேக்க யூதர்கள் அடைக்கலம் புகுந்தனர். பெரும்பான்மை 75,000 மொத்த மக்கள் தொகையில் சுமார் 60,000 பேரை நாஜி சித்திரவதை முகாம்களுக்கு அனுப்பப்பட்டனர், இதில் 2,000 பேர் இறந்தனர். இந்த காலகட்டத்தில் இளவரசி ஆண்ட்ரூ யூத விதவை ரேச்சல் கோஹன் மற்றும் அவரது ஐந்து குழந்தைகளை மறைத்து கெஸ்டப்போவைத் தவிர்ப்பதற்காகவும் இறப்பு முகாம்களுக்கு நாடு கடத்தப்படவும் முயன்றார். முன்னதாக, 1913 இல் ரேச்சல் கணவர் ஹமைமா கோஹன் கிரீஸ் அரசர் முதலாமா ஜார்ஜ்க்கு உதவினார். அதற்கு பதிலாக அரசர் ஜார்ஜ் அவருக்கு சில அதிகாயங்களை வழங்கினார். ஆண்டுகள் கழித்து நாஜியின் அச்சுறுத்தலின் போது ​​கோஹனின் மகன் இதை நினைவில் வைத்துக் கொண்டு இளவரசி நிக்கோலஸுடன் இளவரசி ஆண்ட்ரூவிடம் வேண்டுகோள் விடுத்தார். கிரேக்கத்தில் விட்டுச் சென்ற அரச குடும்பத்தில் எஞ்சிய இரண்டு உறுப்பினர்களில் ஒருவராக இருந்தார். அவர் சத்தியத்தை மதித்து கோஹன் குடும்பத்தை காப்பாற்றினார்.


 இஸ்ரேலின் "தேசங்களுக்கிடையில் நீதியுள்ளவர்" பட்டம் (1993)


</doc>
<doc id="406208" url="https://ta.wikipedia.org/wiki?curid=406208" title="பாறை எண்ணெய் சுத்திகரிப்பு ஆலை">
பாறை எண்ணெய் சுத்திகரிப்பு ஆலை

பாறை எண்ணெய் சுத்திகரிப்பு ஆலை ("Oil refinery or petroleum refinery") என்பது பாறை எண்ணெயானது பெட்ரொலியம் நாப்தா, பெட்ரோல், டீசல், நிலக்கீல் மூலம், மண்ணெண்ணெய், திரவ பெட்ரோலிய வாயு, எரிநெய் போன்ற பல பயனுள்ள பொருட்களாக மாற்றப்படும் தொழிலகச் செயல்முறை நிகழ்த்தப்படும் ஒரு ஆலையாகும். பெட்ரோல் வேதிப்பொருட்களை எதிலீன் மற்றும் புரொப்பிலீன் போன்றவை கச்சா எண்ணெயில் இருந்து சுத்திகரிக்கப்பட்ட நாப்தா போன்ற பொருட்களின் தேவை இல்லாமல், நேரடியாக கச்சா எண்ணெயை சிதைவுக்குட்படுத்துவதன் மூலம் தயாரிக்கப்படலாம்.

எண்ணெய் சுத்திகரிப்பு நிலையங்கள் பொதுவாக பெரிய, விரிவடைந்த தொழில்துறை வளாகங்களாகும். இங்கு, விரிவான குழாய்களானவை, காய்ச்சி வடிக்கும் நெடுங்கலன்கள் போன்ற பெருமளவிலான வேதியியல் செயலாக்க அலகுகளுக்கு இடையில் திரவங்களின் ஓட்டங்களைச் சுமந்து செல்லும். பல வழிகளில், எண்ணெய் சுத்திகரிப்பு நிலையங்கள் தொழில்நுட்பத்தின் பெரும்பகுதியைப் பயன்படுத்துகின்றன, மேலும் இரசாயன ஆலைகளின் வகைகளாக கருதப்படுகின்றன.

தொடக்க நிலை மூலப்பொருளான கச்சா எண்ணெய் பொதுவாக ஒரு எண்ணெய் உற்பத்தி ஆலையில் செயல்முறைக்குள்ளாக்கப்படுகிறது. எண்ணெய் சுத்திகரிப்பு ஆலைக்கு உள்வரும் கச்சா எண்ணெய் மூலப்பொருள் மற்றும் மொத்த திரவ பொருட்களின் சேமிப்பிற்காக எண்ணெய் சுத்திகரிப்பு நிலையத்திலோ அல்லது அருகிலோ எண்ணெய் சேமிப்புக் கிடங்கு ஒன்று அமைந்திருக்கும்.

பெட்ரோல் சுத்திகரிப்பு நிலையங்கள் மிகப்பெரிய தொழிற்சாலை வளாகங்களாக இருக்கின்றன, அவை பல்வேறு செயலாக்க அலகுகள் மற்றும் பயன்பாட்டு அலகுகள் மற்றும் சேமிப்புத் தொட்டிகள் போன்ற துணை வசதிகளை உள்ளடக்கியதாகும். ஒவ்வொரு சுத்திகரிப்பு நிறுவனம் அதன் தனித்துவமான ஏற்பாடு மற்றும் சுத்திகரிப்பு இடம், தேவைப்படும் தயாரிப்புகள் மற்றும் பொருளாதார நிலை ஆகியவற்றால் நிர்ணயிக்கப்படும் சுத்திகரிப்பு செயல்முறைகளை கொண்டுள்ளது.

எண்ணெய் சுத்திகரிப்பு என்பது பெட்ரோலியத் தொழில்துறையின் கீழ்நோக்கிய பயணத்தின் அத்தியாவசியமான ஒரு அங்கமாகக் கருதப்படுகிறது.

சில நவீன பெட்ரோலிய சுத்திகரிப்பு ஆலைகள் நாளொன்றுக்கு 800,000 முதல் 900,000 பீப்பாய்கள் (127,000 முதல் 143,000 கன மீட்டர்) அளவு கச்சா எண்ணெயைக் கையாள்கின்றன.

உலகில் எண்ணெய் மற்றும் எரிவாயு சஞ்சிகையின்படி, மொத்தம் 636 சுத்திகரிப்பு நிலையங்கள் டிசம்பர் 31, 2014 அன்றைய நிலையில் இயங்குவதாகவும் அவற்றில் 87.75 மில்லியன் பீப்பாய்கள் (13,951,000 கன மீட்டர்கள்) எண்ணெய் சுத்திகரிப்பு செய்யப்படுவதாகவும் தெரிவிக்கப்பட்டுள்ளது.

இந்தியாவில், குஜராத்தில் அமைந்திருக்கும் ரிலையன்ஸ் இண்டஸ்ட்ரீஸ் நிறுவனத்திற்கு சொந்தமான ஜாம்நகர் சுத்திகரிப்பு ஆலை மிகப்பெரிய எண்ணெய் சுத்திகரிப்பு நிறுவனம் ஆகும்.

சீனர்களே எண்ணெய் சுத்திகரிப்புச் செயல்முறையை அறிந்திருந்த முதல் நாகரிகக் குடிகளாவர். கி.மு. 512 மற்றும் கி.மு. 518 ஆம் ஆண்டுகளின் பிற்பகுதியில் வட வெய் வம்சத்தைச் சார்ந்த, சீன புவியியலாளர், எழுத்தாளர் மற்றும் அரசியல்வாதியான லியோ டாயாயுன் அவரது புகழ்பெற்ற படைப்பான " பண்டைய திரவவியல் மீதான தொடர் விளக்க உரை (Commentary on the Water Classic)" என்ற நூலில் கச்சா எண்ணெயை பல்வேறு  உயவு எண்ணெய்களாக சுத்திகரித்தல் செயல்முறையை அறிமுகப்படுத்தினார்.
முதலாம் நூற்றாண்டிலேய, சீனர்கள் எரிபொருள் சுத்திகரிப்பு ஆற்றலை உபயோகிப்பதற்கு அறிந்திருந்த மக்களில் முதலாமவராக இருந்தனர். இராணுவத்தில் ஆயுதமாகப் பயன்படுத்தப்பட்ட சுத்திகரிக்கப்பட்ட எண்ணெயைத் தயாரிப்பதற்காக கைஃபெங் நகரில் "ஃபியர்ஸ் ஆயில் பட்டறை" என்று அழைக்கப்படும் ஒரு பட்டறை வடக்கு சாங் வம்சத்தின் ஆட்சியின் போது நிறுவப்பட்டது.துருப்புகள் சுத்திகரிக்கப்பட்ட எண்ணெயை இரும்பு தகரக்குவளைகளில் நிரப்பி, எதிரி துருப்புக்களை நோக்கி அவற்றை வீசியெறிந்து, தீயை விளைவிப்பர் - இது தான் உலகின் முதல் நெருப்பு குண்டாகக் கருதப்படுகிறது. உலகின் ஆரம்பகால எண்ணெய் சுத்திகரிப்பு ஆலைகளில் ஒன்றான இந்த பட்டறைதான் சீனாவிற்கான எண்ணெயைப் பயன்படுத்தி இயங்கும் ஆயுதங்களை ஆயிரக்கணக்கான மக்களுக்கு வழங்கியது.


</doc>
<doc id="406213" url="https://ta.wikipedia.org/wiki?curid=406213" title="டசுக்கனி">
டசுக்கனி

டசுக்கனி ("Tuscany", ) மத்திய இத்தாலியிலுள்ள முதல்நிலை நிர்வாக அலகான "இத்தாலியின் மண்டலங்களில்" ஒன்றாகும். இதன் பரப்பளவு ஏறத்தாழ 23,000 ச.கிமீ (8,900 சதுர மைல்கள்); மக்கள்தொகை கிட்டத்தட்ட 3.8 மில்லியன் (2013). இதன் தலைநகரம் புளோரன்சு ("பிரென்செ").

டசுக்கனி இயற்கை காட்சிகள், இத்தாலிய மரபுகள், வரலாறு, கலைப் பாரம்பரியம், மீயுயர் பண்பாட்டில் தாக்கம் ஆகியவற்றிற்காக பெரிதும் அறியப்படுகின்றது. இது இத்தாலிய மறுமலர்ச்சியின் பிறப்பிடமாக கருதப்படுகின்றது. கலை, அறிவியல் வரலாற்றில் முதன்மையானவர்களின் தாயகமாக விளங்கியது. இப்பகுதியில் புகழ்பெற்ற அருங்காட்சியகங்களான உஃபீசி, பிட்டி அரண்மனை போன்றவை உள்ளன. டசுக்கனி வைன் தயாரிப்புகளும் (சியான்ந்தி, வினோ நோபைல் டி மொன்டெபுல்சானோ, மொரில்லினோ டி இசுக்கன்சானோ, புருனெல்லோ டி மொந்தல்சீனோ) புகழ்பெற்றவை. டசுக்கனியின் ஆழ்ந்த மொழி,பண்பாட்டு அடையாளத்தைக் கொண்டு சிலநேரங்களில் இது "நாட்டிற்குள் மற்றொரு நாடு" எனப்படுகின்றது.

வழமையாக இத்தாலியில் மிகவும் பரவலாக அறியப்படும் சுற்றுலாவிடமாகவும் விளங்குகின்றது. 2014இல் மிகுந்த சுற்றுலாப் பயணிகளை கவர்ந்த இடங்களாவன: புளோரன்சு, பீசா, மொந்தகத்தீனி டெர்மே, கஸ்டிக்லியோன் டெல்லா பெஸ்சையா, குரேஸ்ஸேட்டோ. கஸ்டிக்லியோன் டெல்லா பெஸ்சையா சிற்றூர் மிகவும் விரும்பப்பட்ட கடற்கரை சுற்றுலாவிடமாகும்; டசுக்கனியின் 40% சுற்றுலாப் பயணிகளின் வரவு கடற்கரை மகிழ்விடங்களுக்கே இருந்தது. இவற்றைத் தவிர சியன்னா, லூக்கா, சியான்ந்தி பகுதி, வெர்சிலியா, வால் டி'ஓர்சியா ஆகியவையும், குறிப்பாக பரவலர் விளையாட்டுகளுக்காக, பன்னாட்டுப் புகழ் பெற்றவை.

டசுக்கனியின் ஏழு இடங்கள் உலகப் பாரம்பரியக் களங்களாக அறிவிக்கப்பட்டுள்ளன: புளோரன்சின் வரலாற்று நகர மையம் (1982); பீசாவும் சாயும் கோபுரமுள்ள பேராலய சதுக்கம் (1987); சான் கிமிக்னானோவின் வரலாற்று நகர்மையம் (1990); சியன்னாவின் வரலாற்று மையம் (1995); பியென்சாவின் வரலாற்று மையம் (1996); வால் டி'ஓர்சியா (2004), மெடிசி வில்லாக்களும் பூங்காக்களும் (2013). டசுக்கனியில் 120க்கும் கூடுதலான பாதுகாக்கப்பட்ட இயற்கையகங்கள் உள்ளன. டசுக்கனியும் அதன் தலைநகர் புளோரன்சும் ஒவ்வொரு ஆண்டும் சராசரியாக 10 மில்லியன் சுற்றுலாப் பயணிகளின் வருகையைப் பெறுகிறது. 2012இல், 1.834 மில்லியன் பயணிகள் வந்த புளோரன்சு நகரம் உலகின் மிகவும் வருகை பெற்ற சுற்றுலாவிடங்களில் 89ஆவதாக இருந்தது.
டசுக்கனியைச் சுற்றியுள்ள மண்டலங்களாக வடக்கில் எமிலியா-ரோமாக்னா, வடமேற்கில் லிகுரியா, மேற்கில் டெர்ரினியன் கடல், கிழக்கில் உம்பிரியாவும் மார்க்கும், தென்கிழக்கில் லாசியோ உள்ளன. மூன்றில் இரண்டு பங்கு நிலப்பரப்பு மலைப்பாங்காகவும் நான்கில் ஒருபகுதி மலைகளாகவும் உள்ளது. மற்றவை ஆர்னோ ஆற்றின் பள்ளத்தாக்கில் சமவெளிகளாக உள்ளன.
டசுக்கனியின் வைன்கள் பரவலாக அறியப்பட்டவை. 120 இயற்கை உய்விடங்கள் உள்ளன. வேளாண்மையில் இங்குள்ள சியானினா மாடுகள் (குறிப்பாக அவற்றின் இறைச்சி "புளோரென்டினா") புகழ் பெற்றவை. ஆலிவ் எண்ணெய் தயாரிப்பும், குறிப்பாக லூக்காவிலிருந்து, முதன்மையானது.

சுற்றுலாப் பொருளாதாரமும் முதன்மையாக விளங்குகின்றது; "கலை நகரங்களான" புளோரன்சு, அரேசோ, லூக்கா, பீசா, சியன்னா, சான் கிமிக்னாடோ பல்லாயிரக்கணக்கான கலை இரசிகர்களை ஈர்க்கின்றன. தவிர கடலோர மகிழ்விடங்களும் எல்பாத் தீவுக் கடற்கரைகளும் கணிசமான வரவைப் பெறுகின்றன.

1980களிலும் 1990களிலும் இப்பகுதியில் வந்தேறிகளின் வருகை மிகக் கூடுதலாக இருந்தது. குறிப்பாக சீனாவிலிருந்தும் வட ஆபிரிக்காவிலிருந்தும் பலர் குடியேறினர். குறிப்பிடத்தக்க அளவில் பிரித்தானியரும் அமெரிக்கரும் குடி புகுந்துள்ளனர். 2006ஆம் ஆண்டில், இத்தாலிய தேசிய புள்ளியியல் கழகம் 215,490 வெளிநாட்டில் பிறந்த வந்தேறிகள் டக்சனியில் வசிப்பதாக மதிப்பிட்டுள்ளது. இது டசுக்கனியின் மக்கள்தொகையில் ஏறத்தாழ 5.9% ஆகும்.

டசுக்கனியில் 50,000 அல்லது கூடுதலாக மக்கள்தொகை உள்ள நகரங்கள்:



</doc>
<doc id="406219" url="https://ta.wikipedia.org/wiki?curid=406219" title="வெபர்">
வெபர்

இயற்பியலில் வெபர் அல்லது வேபர் என்பது காந்தப் பாயத்தை அளக்கப் பயன்படும் அனைத்துலக முறை அலகு. இதன் குறியீடு Wb. ஒரு சதுர மீட்டர் பரப்பளவில் ஒரு வெபர் ()வெப/மீ காந்தப்பாயம் இருந்தால் அது ஒரு தெசுலா காந்தப்பாய அடர்த்தி ஆகும். 

வெபர் என்னும் இந்தக் காந்தப்பாய அலகு இடாய்ச்சுலாந்தைச் சேர்ந்த இயற்பியலாளரான வில்லெம் எடுவர்டு வெபர் (1804–1891) என்பாரின் பெயரால் உருவாக்கப்பட்டது.

வெபர் என்பதை பாரடே தூண்டல் விதிகளின் அடிப்படையில் வரையறை செய்யலாம். ஒரு மின்கடத்தி வளையத்தின் ஊடே பாயும் காந்தப்பாயத்தின் அளவு மாறினால் அதனால் வளையத்தில் மின்னழுத்தப் புலம் தூண்டப்படும். ஒரு நொடியில் ஒரு வெபர் காந்தப்பாயம் ஒரு வளையத்தில் மாறினால் அந்த வளையத்தின் திறந்த மின்சுற்றில் மின்னியக்கவிசையால் மின்னழுத்த வேறுபாடாக ஒரு வோல்ட்டு மின்னழுத்தம் தூண்டப்படும். 

முறையான வரையறையில் படி, 
Weber (unit of magnetic flux) — The weber is the magnetic flux that, linking a circuit of one turn, would produce in it an electromotive force of 1 volt if it were reduced to zero at a uniform rate in 1 second.

இதன் தமிழாக்கம்: வெபர் (காந்தப் பாய அலகு) - வெபர் என்பது ஒரு சுற்றுடைய (one turn) மின்சுற்றாகிய ஒரு வளையத்தினூடாக இணைக்கப்படும் காந்தப் பாயம் சீராக ஒரு நொடியில் சுழியக் காந்தப்பாயமாக குறைந்து மின்னியக்க விசையால் ஒரு வோல்ட்டு மின்னழுத்தம் தூண்டப்பட்டால் அந்தக் காந்தப்பாயம் ஆகும். 

வெபர் என்னும் காந்தப்பாயம் பல்வேறு அலகுகளின் வழியாகவும் குறிக்கப்பெறும்:

இதில்
Wb = வெபர்,
<br>V = வோல்ட்டு,
<br>T = தெசுலா,
<br>J = சூல்,
<br>m = மீட்டர்,
<br>s = நொடி,
<br>A = ஆம்பியர்,
<br>H = என்றி,
<br>Mx = மாக்சுவல்.

இது வில்லெம் எடுவர்டு வெபர் என்பாரின் பெயரால் வழங்கும் அனைத்துலக முறை அலகுகளைச்சேர்ந்த அலகு ( SI unit). எல்லா எசு. ஐ (SI) அலகுகளைப் போலவும் ஒருவரின் பெயரால் வழகும் அலகுகளின் குறியீடு ஆங்கில எழுத்தில் முதலெழுத்து பெரிய எழுத்தாக இருக்கும், ஆனால் ஆங்கிலத்தில் அலகின் பெயரைக் குறிப்பிடும்பொழுது சிறிய எழுத்தில் எழுதப்படும். இவ்விதி தமிழில் வழங்கவியலாது. 

1861 இல் பிரித்தானிய அறிவியல் வளர்ச்சிக் குழுமம் (British Association for the Advancement of Science) ") வில்லியம் தாம்சன் (பிற்காலத்தில் இலார்டு கெல்வின்) என்பாரின் கீழ் மின் அலகுகளை அறிந்து அலச ஒரு குழு அமைத்தது பிப்பிரவரி 1902 ஆண்டு கைப்படியில் (manuscript), ஆலிவர் ஃகெவிசைடு(Oliver Heaviside), கியோவன்னி கியோர்கி (Giovanni Giorgi) ஆகியோர் தங்கள் கையெழுத்தில் எழுதிய குறிப்புகளுடன் முன்மொழிவுகள் இட்டனர். இவற்றுள் வெபர் உடபட காரண அடிப்படையிலான மின்காந்த அலகுகளைப் பரிந்துரைத்தனர்

அனைத்துலக மின்தொழினுட்ப ஆணையம் (International Electrotechnical Commission) 1909 இல் கலைச்சொற்கள் பற்றிய பணியைத் தொடங்கியது. 1911 இல் தொழினுட்பக்குழு -1 ஐ நிறுவியது. இதுவே ஆகப்பழைய குழு "to sanction the terms and definitions used in the different electrotechnical fields and to determine the equivalence of the terms used in the different languages." 

1930 இல், தொழினுட்பக்குழு-1 கீழ்க்காணுமாறு முடிவு செய்தது. காந்தப்புல அடர்த்தி (H) என்பது காந்தப்பாய அடர்த்தி என்பதில் இருந்து வேறானது. இவற்றுக்கான பெயர்களையும் தொடர்பான தொகுக்கப்பட்ட காந்தப்பாய அடர்த்தி (B) ஆகியவற்றின் பெயர்களையும் முடிவு செய்ய முன்வந்தது. , a.

1935 இல், தொழினுட்பக் குழு-1 செயல்முறைக்கு உகந்த காந்தப் பாய அலகாக வெபர் உட்பட பல மின் அலகுகளுக்குப் பெயர்கள் பரிந்துரைத்தது. செ.மீ-கிராம்-நொடி முறையாகிய CGS முறையில் பயன்படும் மாக்சுவல் அலகின் பெயரையும் பரிந்துரைத்தது

It was decided to extend the existing series of practical units into a complete comprehensive system of physical units, the recommendation being adopted in 1935 "that the system with four fundamental units proposed by Professor Giorgi be adopted subject to the fourth fundamental unit being eventually selected". This system was given the designation of "Giorgi system".

மேலும் இல் 1935, தொழினுட்பக்குழு (TC1) மின்னியல் காந்தவியல் பரும அளவுகளுக்கும் அலகுகளௌக்குமான பொறுப்பை புதிய தொழினுட்பக்குழு 24 (TC24)-க்கு மாற்றியது. இந்நகர்வு கடைசியில் கியோர்கி முறையை உலக அளவில் செயலேற்பு பெற வழிவகுத்தது.இது மின்காந்த அலகுகளை எம்.கே.எசு (MKS) என்னும் மீட்டர்-கிலோகிராம்-நொடி முறையுடன் ஒன்றச்செய்தது. இப்பொழுது இது அனைத்துலக முறை அலகுகள் (SI system (Système International d’unités) முறை என அறியப்படுகின்றது.


</doc>
<doc id="406220" url="https://ta.wikipedia.org/wiki?curid=406220" title="சோளிங்கர் போர்">
சோளிங்கர் போர்

சோளிங்கர் போர் என்பது 1781 செப்டம்பர் 27 அன்று சென்னையின் மேற்கில் 80 கி.மீ (50 மைல்கள்) தொலைவில் சோளிங்கரில் நடைப்பெற்ற ஒரு போராகும். இப்போர் ஐதர் அலியின் தலைமையிலான மைசூர் அரசு படைகளுக்கும், அயர் கூட் தலைமையிலான கிழக்கு இந்தியா நிறுவன படைகளுக்கும் இடையே நடைப்பெற்றது. ஐதர் அலியின் படைகள் கம்பெனி படைகளை எதிர்பாரதவிதத்தில் தாக்கின. இருந்தாலும் ஐதர் படைகள் கம்பெனி படைகளால் பெரும் உயிரிழப்புகளை சந்தித்து கர்நாடக பிரதேசத்தில் இருந்து வெளியேற்றப்பட்டது.


</doc>
<doc id="406223" url="https://ta.wikipedia.org/wiki?curid=406223" title="இராஜ்குமார் கடத்தல்">
இராஜ்குமார் கடத்தல்

கன்னடத் திரைத்துறையின் முன்னணி நட்சத்திர நடிகரான இராஜ்குமாரை சந்தணக் கடத்தல் வீரப்பன் 2000 சூலை 30 அன்று கடத்தினார். ராஜ்குமாரின் சொந்த ஊரான காஜனூர் என்ற ஊர் தமிழ்நாட்டின், ஈரோடு மாவட்டத்தில் உள்ளது, காஜனூரில் அவருக்கு சொந்தமான பண்ணை வீட்டுக்கு அவர் வந்திருந்தபோது ஆயுதந்தாங்கிய வீரப்பன் மற்றும் அவரது கூட்டாளிகளால் கடத்தப்பட்டார். வீரப்பனால் கடத்தப்பட்ட ராஜ்குமார் அவரது கட்டுப்பாட்டில் 108 நாட்கள் இருந்த நிலையில் 2000 நவம்பர் 15 அன்று வீரப்பனால் விடுவிக்கப்பட்டார். இந்தக் கடத்தல் நிகழ்வால், இந்திய மாநிலங்களான தமிழ்நாடு மற்றும் கருநாடக மாநிலங்களுக்கிடையிலான உறவை மேலும் சீரழித்ததுடன், இரு மாநிலங்களிலும் பதட்டமான சூழ்நிலையை உருவாக்கியது.

குறிப்பிட்ட சிலரைக் கடத்தி வைத்துக்கொண்டு தனது காரியங்களை சாதித்துக் கொள்வது வீரப்பனின் வழக்கமாக இருந்தது. 1997 ஆம் ஆண்டு கர்நாடகத்தின் கொல்லேகால் வட்டத்தில் உள்ள புருடோ காட்டுப்பகுதியின் மரபாலா என்ற இடத்தில் இருந்து வீரப்பனால் ஒன்பது வனத்துறை அதிகாரிகளை கடத்தப்பட்டனர். தனக்கு பொது மன்னிப்பு அளித்தால் அவர்களை விடுவிப்பதாக வீரப்பனால் கோரிக்கை விடப்பட்டது. ஆனால், வீரப்பனின் கோரிக்கைகளை யாரும் ஏற்கவில்லை எனக் கூறி 7 வாரங்களுக்குப் பின்னர் அவர்கள் விடுவிக்கப்பட்டனர்.

ராஜகுமாரின் மகனான ராகவேந்திரா ராஜ்குமார் கூறுகையில், வீரப்பனனைப் பிடிக்க அமைக்கப்பட்ட சிறப்பு அதிரடிப் படையானது (டி.ஆர்.எப்) அவரைக் கடத்துவதற்கு ஒரு ஆண்டுக்கு முன்னரே வீரப்பனால் கடத்த வாய்ப்பு உள்ளதாக அவரை எச்சரித்தது. ஆனால் இதை பொருட்படுத்தாத இராஜ்குமார், என்னிடம் வீரப்பன் பெறுவதற்கு "ஒரு சட்டையையும், வேட்டியையும்" தவிர வேறொன்றுமில்லை என்று நகைச்சுவையாகக் கூறினார்.

2000 சூலை 30 அன்று தமிழ்நாட்டில் கஜனூரில் உள்ள ராஜ்குமாரின் பண்ணை வீட்டை சுமார் 9.30 மணியளவில் வீரப்பன் தன்னுடன் வந்த 10 அல்லது 12 பேர் கொண்ட ஆயுத குழுவினருடன் தாக்கினார். ராஜ்குமார் 2000 சூலை 27 அன்று கஜானூரில் தான் புதியதாக கட்டிய வீட்டின் கிரகப்பிரவேசம் (ಗೃಹಪ್ರವೇ) என்னும் புதுமனை புகுவிழாவுக்காக வந்திருந்தார். வீரப்பனும் அவரது கூட்டாளிகளும் உள்ளே நுழைவதற்கு முன்புதான், ராஜ்குமார் இரவு உணவை முடித்திருந்தார். இராஜ்குமாரும் அவரது மனைவி பர்வதம்மா இராஜ்குமார் மற்றும் அவரது குடும்ப உறுப்பினர்கள் தொலைக்காட்சியைப் பார்த்துக்கொண்டிருந்த நிலையில் வீரப்பன் தன் கூட்டாளிகளுடன் உள்ளே நுழைந்து கன்னடத்தில் எங்களுக்கு ஐயா வேண்டும்!" என்று கூறி மழை பெய்துகொண்டிருந்த நிலையில் அவரை வீட்டிலிருந்து அழைத்துச் சென்றனர். வீட்டிற்கு வெளியே வந்த வீரப்பன் வீட்டிலுள்ள மற்றவர்களைப் பற்றி ராஜ்குமாரிடம் விசாரித்தார். இராஜ்குமாரிடம் தகவல்களைப் பெற்றபின்னர் மீண்டும் வீட்டினுள் சென்ற வீரப்பன் ராஜ்குமாரின் மருமகன் எஸ். ஏ. கோவிந்தராஜ், ஒரு உறவினரான நாகேஷ் மற்றும் ஒரு துணை இயக்குனரான நாகப்பா போன்றோரையும் உடன் அழைத்துச் சென்றார்.

இந்த கடத்தில் நிகழ்வு நடந்த நேரத்தில் கஜனூரில் உள்ள உராஜ்குமார் பண்ணை பண்ணை வீட்டில் இருந்து 55 கிலோ மீட்டர் தொலைவில் உள்ள திப்பம் பகுதியில் காவல்துறைத் தலைவர் எம். எல். பாலச்சந்திரன் மற்றும் சிறப்பு அதிரடிப்படைத் (எஸ்.எல்.எப்) தலைவர் அர்சவர்தன் ராஜு ஆகியோர் ஒரு ஆலோசனைக் கூட்டத்தில் இருந்தனர். திப்பத்தில் உள்ள ஒரு கோயிலுக்கு அவ்வப்போது வீரப்பன் வருவதாகவும் அப்போது அவரை அங்கே பிடிக்க ஒரு திட்டத்தை அந்நக் கூட்டத்தில் வகுத்துக்கொண்டிருந்தனர்.
இராஜ்குமாரை கடத்தும்போது வீரப்பன் கர்நாடக முதல்வரிடம் கொடுக்கச் சொல்லி ஒரு ஒலிநாடாவை இராஜ்குமாரின் மனைவி பர்வதம்மாவிடம் கொடுத்துவிட்டுச் சென்றார். அந்த ஒலிநாடாவில், இராஜ்குமாரை விடுவிக்க தான் விதிக்கும் நிபந்தனைகளை நிறைவேற்றினால் அவரை விடுவிப்பதாகவும், அதற்காக ஒரு தூதரை தன்னிடம் அனுப்பவேண்டுமென்று அதில் கூறியிருந்தார் வீரப்பன்.

அடுத்த இரு நாட்களில் இரு மாநில அரசுகளின் தூதுவராக நக்கீரன் இதழின் ஆசிரியர் கோபால், வீரப்பனைச் சந்திக்க வனப்பகுதிக்குள் சென்றார். நக்கீரன் கோபால் குழுவினர் மூலமாக 2000 ஆகத்து 5ஆம் நாளன்று வீரப்பனின் நிபந்தனைகள் அடங்கிய ஒலிநாடா வந்து சேர்ந்தது. அதில் வீரப்பனின் 10 நிபந்தனைகள் இடம்பெற்றன.

காவிரி நடுவர் மன்ற இடைக்கால உத்தரவின்படி தமிழகத்துக்கு 205 டிஎம்சி நீரைத் திறந்துவிட கர்நாடகம் ஒப்புக்கொள்ள வேண்டும். காவிரி கலவரத்தின்போது பாதிக்கப்பட்ட தமிழர்களுக்கு இழப்பீடு அளிக்க வேண்டும். பெங்களூரு திருவள்ளுவர் சிலையை உடனே திறக்க வேண்டும். அதிரடிப்படையால் பாதிக்கப்பட்டவர்களுக்கு இழப்பீடு வழங்க வேண்டும் என்பன உள்ளிட்ட நிபந்தனைகள் அதில் இடம்பெற்றிருந்தன. இந்தக் கோரிக்கைகளுக்கு தமிழக, கர்நாடக அரசுகளின் சார்பில் பதில் தயாரிக்கப்பட்டு அவை அறிவிக்கப்பட்டு, பதில்கள் நக்கீரன் கோபால் மூலமாக வீரப்பனுக்கு அனுப்பப்பட்டன. 

வனத்தில் கோபாலிடம் அளித்த பதிலில் வீரப்பன், அரசின் பதில் திருப்தி அளிக்கவில்லை என்று கூறிய வீரப்பன், மேலும் கூடுதல் நிபந்தனையாக 10ஆம் வகுப்பு வரை தமிழே பாடமொழியாக இருக்க வேண்டும், சின்னாம்பதி, வாச்சாத்தியில் வன்கொடுமைக்கு ஆளான பெண்களுக்கு தலா ரூ. 10 லட்சம் இழப்பீடு வழங்க வேண்டும் என இரண்டு புதிய நிபந்தனைகளையும் சேர்த்தார். இதற்கிடையில் நீதிமன்ற வழக்கு உள்ளிட்ட காரணங்களால், பேச்சுவார்த்தையில் முன்னேற்றம் ஏற்படவில்லை. இதற்கிடையே ராஜ்குமாருடன் கடத்தப்பட்ட அவரது உதவியாளர் நாகப்பா, வீரப்பனின் பிடியில் இருந்து 2000 செப்டம்பர் 28ஆம் நாள் தப்பித்து வந்தார்.

இதன்பிறகு இராஜ்குமாரை மீட்க பழ. நெடுமாறன், பேராசிரியர் கல்யாணி, கே. சுகுமாரன் ஆகியோர் கொண்ட குழுவினர் வனத்துக்குள் சென்றனர். ராஜ்குமாருடன் கடத்தப்பட்ட அவரது மைத்துனர் கோவிந்தராஜுக்கு உடல்நலக் குறைவு ஏற்பட்டதால், அவரை நெடுமாறன், நக்கீரன் கோபால் குழுவினருடன் வீரப்பன் அனுப்பி வைத்தார். 2000 நவம்பர் 14ஆம் நாள் நெடுமாறன் குழுவினர் மீண்டும் வனப்பகுதிக்குள் சென்றனர். அன்று இரவு வீரப்பனிடம் இருந்து ராஜ்குமாரை விடுவித்து அழைத்து வந்தனர். நவம்பர் 15ஆம் நாள் இராஜ்குமார் விடுவிக்கப்பட்டதாக அறிவிக்கப்பட்டது.
இந்த கடத்தல் தொடர்பாக தாளவாடி காவல்துறையினர் வழக்குப் பதிவு செய்தனர். பின்னர் இந்த வழக்கு கோவை சிபிசிஐடி பிரிவுக்கு மாற்றப்பட்டது. இந்த வழக்கில் வீரப்பன், அவருடைய நண்பர்கள் சேத்துக்குளி கோவிந்தன், சந்திரகவுடா, மல்லு, மாறன், கோவிந்தராஜ் என்கிற இனியன், அன்றில் என்கிற ஏழுமலை, செல்வம் என்கிற சத்தியா, அமிர்தலிங்கம், பசுவண்ணா, நாகராஜ், புட்டுசாமி, கல்மண்டிராமா, ரமேஷ் ஆகிய 14 பேரை எதிரிகளாக சேர்க்கப்பட்டு குற்றப்பத்திரிகை தாக்கல் செய்யப்பட்டது. இதில் வீரப்பன், சேத்துக்குளி கோவிந்தன், சந்திரகவுடா ஆகியோர் 2004ஆம் ஆண்டு நடத்தப்பட்ட பட்டுக்கூடு நடவடிக்கையில் கொல்லப்பட்டனர். மல்லு என்பவர் இறந்து விட்டார். ரமேஷ் என்பவர் தலைமறைவாக உள்ளார். 

18 ஆண்டுகளுக்கு மேல் வழக்கு நடைபெற்ற நிலையில் 2018 செப்டம்பர் 25 அன்று தீர்ப்பு வழங்கப்பட்டது. அதில் இந்த வழக்குக்கு உட்பட்ட பலர் விசாரிக்கப்படவில்லை என்றும், தமிழக கர்நாடக மாநில அரசுகள் வழக்குக்கான ஆதாரங்களை சமர்ப்பிப்பதில் அக்கறை காட்டவில்லை என்று குறிப்பிட்ட நீதிபதி, வழக்கில் குற்றம்சாட்டப் பட்டுள்ள ஒன்பது பேரையும் விடுதலை செய்வதாக தெரிவித்தார்.



</doc>
<doc id="406226" url="https://ta.wikipedia.org/wiki?curid=406226" title="சேரமான் பெருமாள் தொன்மக்கதைகள்">
சேரமான் பெருமாள் தொன்மக்கதைகள்

சேரமான் பெருமாள் தொன்மக் கதைகள் ("Cheraman Perumal myths") என்பன மர்மமாக மறைந்துபோன கேரளத்தை ஆண்ட சேரமான் பெருமாள் மரபின் கடைசி அரசனைப்பற்றி வழங்கி வரும் கதைகளாகும். இக்கதைகளுக்கான வரலாற்று ஆதாரங்கள் எதுவும் இல்லை.

சேரமான் பெருமாள் யார் என்பதே விவாததுக்குள்ளானதாக உள்ளது. மகோதயபுரத்தை ஆண்ட பிற்காலச் சேர அரசர்களில் முதலாவது அல்லது கடைசி அரசனாக இருக்கக்கூடும் என்ற கருத்து நிலவுகிறது. தமிழ்நாடு மற்றும் கேரளப் பகுதிகளின் வரலாற்றில் பல்வேறு சேரமான் பெருமாள்கள் குறித்த குறிப்புகள் காணப்படுவதால் இச்சேரமான் பெருமாள் உண்மையில் யார் என்பதை அடையாளம் காண்பது கடினமாக உள்ளது. இவன் ஆண்ட காலம் 12 ஆண்டுகள் (சில கதைகளில் 20 ஆண்டுகள்) என நம்பப்படுகிறது.

மக்களிடையே தாங்கள் உயர்ந்தவர்கள் என்பதை நிலைநாட்டும்வகையில், கேரள நம்பூதிரிகளால் சேரமான் பெருமாள் மரபுவழிக்கதைகள் உண்டாக்கப்பட்டதாகவும் நம்பப்படுகிறது. பிராமண மரபுவழிக் கதைகள் ஒன்றில், உள்ளூர் கிராமக் குழுவினர் திறமையாக செயல்படாமையால், ஆட்சி செய்வதற்காக கேரளத்துக்கு வெளியிலிருந்து அழைத்து வரப்பட்டவர்கள் சேர மரபினர் என்று கூறப்படுகிறது. மேலும் இந்த அரசர்கள் சேரமான் என்று அழைக்கப்பட்டனர்; அவர்களை உயர்ந்தவர்கள் என்று காட்டுவதற்காக, அவர்கள் பெயருடன் பெருமாள் (கடவுள்) என்ற பட்டமும் சேர்க்கப்பட்டது என்பது இக்கதையின் கூற்று. மேலும் சேரமான் பெருமாள் அரசர்கள் பன்னிருவர் என்றும் கூறுகிறது. ஆனால் கேரளோல்பத்தியின்படி, இவ்வரசர்களின் எண்ணிக்கை 20 ஆகும்.

கேரளத்தில் புத்தம் அதிகம் பரவியிருந்ததால், "பெருமாள்" என்பது புத்தர் என்பதன் ஒத்த பெயராக இருந்திருக்கவேண்டும் எனவும் ஒரு கருத்து நிலவுகிறது. பன்னிரு ஆழ்வார்களில் ஒருவரும் அரச துறவியுமான குலசேகர ஆழ்வாரின் பெயரிலிருந்து "பெருமாள்" என்ற பட்டப்பெயர் பெறப்பட்டிருக்கலாம் என்ற கருத்தும் உள்ளது. இராமரின் சிறந்த பக்தராக இருந்தவர் குலசேகர ஆழ்வார். இவருக்கு பெருமாள் என்ற பட்டப்பெயர் உண்டு. மேலும் இவரது இன்றைய சீடர்களும் இதே பட்டப்பெயரை பயன்படுத்துகின்றனர். மார்த்தாண்ட வர்மர் என்ற பெயருடன் "பத்மநாபதாசர்" என்ற பெயரையும் கொண்ட திருவிதாங்கூர் அரசர்களும் குலசேகராழ்வாரின் சீடர்களாவர்.

தனது ஆட்சியின் இறுதிகாலத்தில் சேரமான் பெருமாள் கடைசியாக எங்கு சென்று மறைந்தான் என்பது குறித்து பல்வேறு கருத்துகள் உள்ளன: 

ஆனால் இவற்றுக்கான சரியான ஆதாரங்கள் எதுவும் இல்லாததால் அவர் சென்று மறைந்த இடம் எதுவென்பது புதிராகவே உள்ளது

சேரமான் பெருமாளை பல்வேறு ஆட்களாக அடையாளப்படுத்தும் கதைகளும் உள்ளன:

சேரமான் பெருமாள் அல்லது தாஜிதீன் வாழ்க்கையை மையப்படுத்தி, சேரமான் கதாபாத்திரத்தில் நடிகர் மம்மூட்டி நடிக்கும் மலையாளத் திரைப்படம், இந்தியா மற்றும் கட்டார் கூட்டுத்தயாரிப்பாகத் தயாரிக்கப்படவுள்ளது.


</doc>
<doc id="406230" url="https://ta.wikipedia.org/wiki?curid=406230" title="எரியோடு இரயில் நிலையம்">
எரியோடு இரயில் நிலையம்

எரியோடு ரயில் நிலையம் (குறியீடு: EDU)  இந்தியா, தமிழ்நாட்டில்  உள்ள திண்டுக்கல் மாவட்டத்தில்  எரியோட்டில் அமைந்துள்ளது. இந்த நிலையம் மே 2013 இல் சேலம் சந்திப்பு-கரூர் சந்திப்பு  இடைப்பட்ட பகுதியில் புதியதாக உருவாக்கப்பட்டு இயங்கி வருகிறது. இந்த ரயில் நிலையம் இந்திய இரயில்வேயின் தெற்கு ரயில்வே மண்டலம் மூலம் இயக்கப்படுகிறது. மேலும் சேலம் ரயில்வே கோட்டத்தின் கீழ் வருகிறது.


</doc>
<doc id="406231" url="https://ta.wikipedia.org/wiki?curid=406231" title="வில்லியம் டென்னிசன்">
வில்லியம் டென்னிசன்

வில்லியம் டென்னிசன் (William Denison, இயற்பெயர்: William Thomas Denison) (3 மே 1804 – 19 சனவரி 1871) என்பவர் இங்கிலாந்து நாட்டவராவார். பன்முகத் திறன் கொண்டவரான இவர், தனது வாழ்நாளில் துணைநிலை ஆளுநராக வான் டீமனின் நிலம் என்ற ஆத்திரேலியத் தீவுக்கு 1847 முதல் 1855வரையும், அதன்பிறகு 1855 முதல் 1861வரை, நியூ சௌத் வேல்சுக்கு ஆளுநராகவும், இறுதியாக சென்னை மாகாணத்திற்கு, 1861 முதல் 1866 வரை ஆளுநராகவும் இருந்து திறம்பட பணியாற்றினார். இவரது தந்தையார் பெயர், சான் டென்னிசன் என்பதாகும். இவரது தந்தையின், இரண்டாம் மனவியான, சார்லோடே எசுட்டுவிக் (Charlotte Estwick) என்பவர், இவரது தாயார் ஆவார். இருவருக்கும் மூன்றாவது மகனாகப் பிறந்தார். இவ்லின் டென்னிசன், எட்வர்டு டென்னிசன், சியார்சு தென்னிசன் என்பவர், இவரது சகோதரா்கள் ஆவர். இவரது மனைவி பெயர் கரோலின். (Caroline Hornby)

பல்வேறு நாடுகளில் ஆங்கில அரசுக்காகப் பணியாற்றிய டென்னிசன், இந்தியாவிற்கு முதன்முதலில் வந்த போது, சென்னை மாகாணச் சூழ்நிலை, இந்திய வட மாகாண சூழ்நிலைகளை விட வேறுபட்டு காணப்பட்டன. ஆங்கில அரசின் போக்கும், இந்தியாவுக்கான புதிய நடைமுறைகளை வகுத்து செயற்படுத்தியது. இந்த புதிய சூழ்நிலைகளை, டென்னிசன் திறம்படவே கையாண்டதாக, வரலாற்று வல்லுனர்கள் கருதுகின்றனர். இங்கு இந்தியா என்பதனை, தற்போதுள்ள இந்தியாவும், பாக்கித்தான் நாடும், வங்காள தேசம் நாடும் இணைந்த பெரும் நிலப்பரப்பு என்பதை நினைவில் கொள்ள வேண்டும். அதுபோலவே, சென்னை மாகாணம் என்பது, தென்னிந்தியாவின் பெரும்பாலான பகுதிகளை உள்ளடக்கியிருந்தது. இன்றைய தமிழ்நாடு, கேரளத்தின் மலபார்ப் பகுதி, இலட்சத்தீவுகள், ஆந்திரப் பிரதேசத்தின் ஆந்திரா மற்றும் ராயலசீமை பகுதிகள், கர்நாடகத்தின் பெல்லாரி, தட்சிண கன்னடா, உடுப்பி பகுதிகள் ஆகியவை அடங்கியிருந்தன. பிரித்தானிய இந்தியாவின் மாகாணங்களில் சென்னையில் தான் படிப்பறிவு விகிதம் மிக அதிகமாக இருந்தது. இதனாலும், அவரது ஆளுமையின் செயற்பாட்டு திறன் ஓங்கியது.

ஐக்கிய இராச்சியத்தின் நாடாளுமன்றத்தால் 1861 இல், இந்திய கவுன்சில்கள் சட்டம், 1861 இயற்றப்பட்டது. அச்சட்டம் வழங்கிய அதிகாரங்களின் படி, உள்துறை, வருவாய், நிருவாகம், சட்டம், நிதி, பொதுப்பணிகள் போன்ற துறைகளில், கிடைத்த புதிய வாய்ப்புகளை பயன்படுத்தி, பல புதிய நடைமுறைகளை, சென்னை மாகாணத்தில் நடைமுறைப் படுத்தினார். இச்சட்டத்திற்கு முன், பிரித்தானிய இந்தியாவின் அரச பிரதிநிதி (வைஸ்ராய்)யும், மாகாண ஆளுனர்களும், நிருவாகக் குழுக்களுக்கு ஆலோசனை வழங்கும் அமைப்புகளாகவே இருந்தனர். இச்சட்டத்தால், அவர்களின் நடைமுறைகள் மாறி, குறிப்பிட்ட துறைகளுக்கு, அமைச்சர்களாக ஆனார்கள். இதனால் அவர்கள் அதிகராத்திற்கு உட்பட்ட இடங்களில் தேவைப்பட்ட சட்டமியற்றும் உரிமைகளயும் பெற்றனர். இதனால் சென்னை மாகாணமும் வெகுவாக முன்னேறி, ஆங்கிலேயர் ஆட்சி வலுவானது.

சிப்பாய்க் கிளர்ச்சிக்குப் (Indian Rebellion of 1857)பிறகு, சிப்பாய்களின் மனநிலைகளையும், ஆங்கில அரசில் அப்பொழுது நிலவிய குறைபாடுகளையும், நன்கு தெரிந்து கொண்ட டென்னிசன், அவற்றின் கூறுகளை ஆய்ந்து, சென்னை மாகாணத்தின் சிப்பாய் படை அமைப்பை மாற்றி அமைத்தார். இதனால் சிப்பாய் என அழைக்கப்பட்ட, ஆங்கிலப் படையின் சென்னை மாகாணப்படைவீரர்களிடம் இருந்த பாகுபாடுகளும், உட்பூசல்களும் வெகுவாக குறைந்தன. இச்செயலானது, அவரது நிர்வாகத்திறனில் வெகுவாக ஆங்கிலப் பேரரசினாலும், வரலாற்று அறிஞர்களாலும் போற்றப் படுகிறது.

1862 ஆம் ஆண்டு, சேது சமுத்திரத் திட்டத்தினை, புதிய முன்மொழிவுகளோடு வெளியிட்டார். அவ்வெளியீட்டிற்கு முன், பொறியாளரான டென்னிசன், 1860 ஆம் ஆண்டு இ்ந்திய கடற்படையைச் சார்ந்த, ஆங்கிலேயரான ஏ.டி.டெய்லரின் திட்டத்தையும், அதன் பிறகு, 1861 ஆம் ஆண்டு, டௌன்செண்டு (Townsend) முன்மொழிவுளையும் ஆய்ந்து, அவற்றை சென்னை மாகாணத்தின் வாழ்வியல் வளர்ச்சி காரணிகளோடு இணைத்தே வெளியிட்டார்.

வடமேற்கு மாநிலங்களிலிருந்து தேயிலை பயிரிடுவதில் நல்ல பயிற்சிபெற்ற தோட்ட வேலைக்காரர்களை, நீலகிரிக்கு அனுப்பித் தேயிலைப் பயிர்த் தொழில் வளர்ச்சியில், அக்கறைக் காட்டினர். அதோடு உயர்ந்த விதைகளைத் தருவித்தும் வழங்கினர். கி. பி. 1869 ஆம் ஆண்டு ஏறக்குறைய 300 ஏக்கர் நிலம் தேயிலைத் தோட்டங்களாக மாற்றப்பட்டிருந்தது. அவ்வாண்டு நடந்த பயிர்த் தொழில் கண்காட்சியில், 18 தோட்ட முதலாளிகள் தங்கள் தோட்டத்தில் விளைந்திருந்த தேயிலைகளைப் பார்வைக்கு வைத்திருந்தனர். மேலும், மலேரியாவுக்குரிய மருந்து கிடைக்கும் சின்கோனா("Cinchona pubescens") மர வளர்ச்சிக்கும் உதவினார்.

உயிரியல் வகைப்பாட்டில் ஒரு மீனுக்கும் ("Sahyadria denisonii" ), மேற்குத் தொடர்ச்சி மலைத்தொடர் களில் உள்ள நீலமலைத் தாவரத்திற்கும் ( "Impatiens denisonii")ஒரு ஆத்திரேலிய பாம்புக் குடும்பப் பேரினத்த்திற்கு "(Denisonia)" என பெயரிட்டுள்ளனர். 



</doc>
<doc id="406232" url="https://ta.wikipedia.org/wiki?curid=406232" title="வந்தியதேவன் சேனைத்தலைவன்">
வந்தியதேவன் சேனைத்தலைவன்

வல்லவரையன் வந்தியதேவன் சோழ அரசர்களான முதலாம் இராசராசன் மற்றும் முதலாம் இராசேந்திர சோழ மன்னர்களின் தலைமை தளபதியாக விளங்கினார். வட ஆற்காடு பகுதி சாமந்தாக்களின் தலைவனாக விளங்கினார். இவர் முதலாம் இராசராசனின் சகோதரி  குந்தவை  தேவியை திருமணம் புரிந்தார். இவரின் கட்டுப்பாட்டிலிருந்த பகுதி வல்லவரையர் நாடு என்றழைக்கப்பட்டது. வந்தியத்தேவனைப் பல்வேறு வரலாற்றுப் புதின ஆசிரியர்கள் பலமிக்க சேனைத்தலைவானகவே தம் புதினங்களில் விவரித்துள்ளனர். 

வந்திய தேவனின் தோற்றம் குறித்து பல்வேறு விவாதங்கள் இருப்பினும் பொன்னியின் செல்வன் ஆசிரியர் கல்கி. கிருஷ்ணமூர்த்தி அவர்கள் வந்தியத் தேவனை வாணர் குலத்தைச் சார்ந்த வீரன் எனவும், இவர்கள் பாணர் பேரரசு மகதை மண்டலத்தைச் சார்ந்தவர்கள் எனவும் தன் நாவல் பொன்னியின் செல்வனில் குறிப்பிடுகிறார்.

இரசராசனின் அக்காள் குந்தவை, வல்லவராயர் வந்தியத்தேவரை மணந்தாள். கல்வெட்டுகள் குந்தவையை, ஆழ்வார் பராந்தகன் குந்தவைப் பிராட்டியார் என்றும் பொன்மாளிகைத் துஞ்சின தேவரின் புதல்வி என்றும் குறிப்பிடுகின்றன. தன் தமக்கையிடத்தில் இராசராசன் பெருமதிப்பு வைத்திருந்தான் தான் எடுப்புவித்த தஞ்சை பெரிய கோயிலுக்கு, தன் தமக்கை கொடுத்தவற்றை நடு விமானத்தின் கல்மீது, தான் கொடுத்தவற்றைப் பற்றி வரைந்துள்ள இடத்திற்கு அருகே வரையச் செய்ததோடு, தன் மனைவிமார்களும் அதிகாரிகளும் கொடுத்தவற்றைச் சுற்றியுள்ள பிறைகளிலும், தூண்களிலும் பொறிக்கச் செய்தான். வந்தியத் தேவனது பெயர் தஞ்சை பெரிய கோவில் கல்வெட்டுகளில் காணப்படுகிறது,அவர்முதலாம் இராசராசனின் சகோதரி குந்தவை பிராட்டியார் அவர்களின் கணவர் என்று குறிப்படப்பட்டுளது.

வந்தியத்தேவனை கதைபாத்திரமாக கொண்டு வெளிவந்துள்ள நூல்கள்.

வேங்கையின் மைந்தன், அகிலன் எழுதிய புகழ்பெற்ற தமிழ் வரலாற்றுப் புதினமாகும். 1960 இல் கல்கி வார இதழில் தொடர்கதையாக வெளியிடப்பட்டது. தனி நூலாகவும் வெளியிடப்பட்டு 2007 வரை 18 பதிப்புக்களைக் கண்டுள்ளது. முதலாம் இராஜேந்திர சோழனின் ஆட்சிக் காலத்தை அடிப்படையாகக் கொண்டு இந்த வரலாற்றுப் புதினம் எழுதப்பட்டிருக்கிறது. இதில் வாணர் குல வீரன் வல்லவரையன் வந்தியத்தேவன் பற்றி சிறப்பாக விவரிக்கப்பட்டுள்ளது. சிவாஜி கணேசனால் நாடகமாக நடத்தப்பட்டுள்ளது. அகிலன் கண்ணனால் நாடக வடிவமாக்கப்பட்டுச் சென்னை அனைத்திந்திய வானொலி நிலையத்தாரால் தொடர்நாடகமாக ஒலிபரப்பப்பட்டுள்ளது.

இப்புதினம் முடிகொண்ட முடிவேந்தன், சோழபுரம் கண்டோன், கொடும்பாளூர்க் கோமான் என 3 பாகங்களாகப் பிரிக்கப்பட்டுள்ளது. அவை ஒவ்வொன்றும் முறையே 36, 41, 43 அத்தியாயங்களைக் கொண்டுள்ளன. 

1963 ஆம் ஆண்டு தமிழுக்கான சாகித்திய அகாதமி விருதை இந்நூல் பெற்றுள்ளது.

வேங்கையின் மைந்தன் புதினம் கற்பனையோடு கலந்து எழுதப்பட்ட வரலாற்றுப் புதினம் என்றாலும் அது நிகழும் காலக்கட்டத்தில் வாழ்ந்த வரலாற்றுக் கதாப்பாத்திரங்களைச் சுற்றிச் சுழல்வதாக அமைகிறது.

கதைமாந்தர்கள்

இப்புதினம் வரலாறு தழுவிய கற்பனைக் கதை என்பதால் இதில் வரும் மாந்தர்களில் சிலர் வரலாற்று நூல்களில் வாழ்பவர்கள். சிலர் இக்கதையில் மட்டுமே வாழ்பவர்கள். இப்புதினத்தில் உலா வரும் மாந்தர்கள் கீழே தரப்படுகின்றனர். இவர்கள் மட்டுமல்லாது மேலும் பல சிறுசிறு கதாபாத்திரங்களும் கொண்டு இக்கதை புனையப்பட்டுள்ளது.







வேங்கி நாட்டு இளவரசன்; வேங்கி நாட்டு மன்னன் விமலாதித்தன் மற்றும் அரசி குந்தவை (இராஜராஜசோழனின் மகள்) - இணையரின் மகன்; சோழ இளவரசி அம்மங்கா தேவியை மணந்தவன்.


















பொன்னியின் செல்வனை புதினத்தினை படித்து முடிக்கின்றபோது பல கேள்விகளை எழும், இந்தக் கேள்விகளுக்கு எல்லாம் வருங்கால எழுத்தாளர்கள் பல படைப்புகளைத் தருவார்கள் என்று கல்கி அவர்களே கூறினார். அந்த அடிப்படையில், பொன்னியின் செல்வன் கதாபாத்திரங்களையும், அதே இயல்புகளையும் வைத்து புதினத்தினை விக்கிரமன் படைத்துள்ளார்



http://www.goodreads.com/book/show/18368541-nandhipurathu-nayagi


</doc>
<doc id="406233" url="https://ta.wikipedia.org/wiki?curid=406233" title="நியூசிலாந்தின் வரலாறு">
நியூசிலாந்தின் வரலாறு

நியூசிலாந்தின் வரலாறு குறைந்தது 700 ஆண்டுகளுக்கு முந்தையது. கி.பி 1200-1300 காலகட்டத்தில் பொலினீசியர்கள் இங்கு குடியேறி தனித்துவமான மவுரி பண்பாட்டை நிலைநாட்டினர். நியூசிலாந்தைக் கண்டறிந்த முதல் ஐரோப்பிய தேடலாளர் டச்சு மாலுமி ஏபெல் டாஸ்மான் ஆவார்; இவர் திசம்பர் 13, 1642இல் இத்தீவைக் கண்டார்.உள்ளூர்வாசியல்லாதோரில் டச்சுக்காரர்களே இத்தீவின் கடலோரத்தை முதலில் ஆராய்ந்தவர்களாவர். தனது மூன்று கடற்பயணங்களில் முதற்பயணத்தின்போது அக்டோபர் 1769இல் நியூசிலாந்து வந்தடைந்த கப்பல்தலைவர் ஜேம்ஸ் குக், முழுவதுமாக நியூசிலாந்தைச் சுற்றிக் கப்பலோட்டி அதன் நிலப்படத்தை உருவாக்கிய முதல் ஐரோப்பிய கடலோடி ஆவார். 18ஆம் நூற்றாண்டின் பிற்பகுதியிலிருந்து அடிக்கடி பல தேடலாளர்களும் கடலோடிகளும் வணிகர்களும் சமயவியலாளர்களும் இந்நாட்டிற்கு வந்தவண்ணம் இருந்தனர். 1840இல் இங்கிருந்த மவுரித் தலைவர்களுடன் பிரித்தானிய அரசர் வைத்தாங்கி ஒப்பந்தம் கையெழுத்திட்டு நியூசிலாந்தை பிரித்தானியப் பேரரசு ஆட்சியின் கீழ் கொண்டுவந்தார்; மவுரிகளுக்கு பிரித்தானியக் குடிகளுக்கு இணையான உரிமைகள் வழங்கப்பட்டன. தொடர்ந்து அந்த நூற்றாண்டிலும் அடுத்த நூற்றாண்டின் முற்பகுதியிலும் மிக விரைவான பிரித்தானியக் குடியேற்றம் நிகழ்ந்தது. தொடர்ந்த போர்களும் ஐரோப்பிய பொருளியல், சட்ட அமைப்புகளும் பெரும்பாலான மவுரிகளிடமிருந்த நிலங்கள் பிரித்தானியர் பறிக்க (பகேகா நிலவுரிமை) துணை நின்றன. மவரிக்கள் மிகவும் ஏழ்மைநிலைக்குத் தள்ளப்பட்டனர். 

1890களிலிருந்து நியூசிலாந்து நாடாளுமன்றம் பல முன்னேற்ற முனைப்புக்களை முன்னெடுத்துள்ளது; பெண்களுக்கான வாக்குரிமை, முதியவர் ஓய்வூதியம் போன்றவை. பிரித்தானியப் பேரரசின் ஊக்கமிக்க அங்கமாக முதலாம் உலகப் போருக்கு 110,000 பேரை அனுப்பியது. போருக்குப் பின்னர் கைச்சாத்திட்ட வெர்சாய் உடன்பாட்டின்படி (1919), உலக நாடுகள் சங்கத்தில் இணைந்தது. தனக்கான தனியான வெளியுறவுக் கொள்கையைப் பின்பற்றலாயிற்று. இருப்பினும் நியூசிலாந்தின் பாதுகாப்பு பிரித்தானியர் கட்டுப்பாட்டில் இருந்தது. 

1939இல் இரண்டாம் உலகப் போர் மூண்டபோது பிரித்தானியப் பேரரசிற்காக நியூசிலாந்து வீரர்கள் போரிட்டனர்; கிட்டத்தட்ட 120,000 துருப்புகள் சென்றனர். 1930களிலிருந்து பொருளாதாரம் வெகுவாக கட்டுபடுத்தப்பட்டது; நியூசிலாந்து மக்கள்நல அரசாக மேம்பட்டது. மவுரி பண்பாடும் இக்காலகட்டத்தில் மறுமலர்ச்சி பெற்றது. 1950களிலிருந்து பெரிய நகரங்களுக்கு இவர்கள் பெருஎண்ணிக்கையில் குடிபெயர்ந்தனர். தொடர்ந்து மவுரி போராட்ட இயக்கங்களும் முன்னெடுக்கப்பட்டன. இந்தப் போராட்டங்களினால் இருபதாம் நூற்றாண்டின் பிற்பகுதியில் வைத்தாங்கி ஒப்பந்தம் ஏற்கப்பட்டு மவுரிகளுக்கு உரிய அங்கீகாரம் வழங்கப்பட்டது. 

1973 உலகளாவிய ஆற்றல் நெருக்கடியை அடுத்து நாட்டின் பொருளியல்நிலை பாதிக்கப்பட்டது. பிரித்தானியா ஐரோப்பிய பொருளியல் சமூகத்தில் இணைந்தபிறகு நியூசிலாந்தின் ஏற்றுமதிகள் இறங்குமுகமாயின. இவற்றைத் தொடர்ந்து பணவீக்கம் ஏற்பட்டது. 1984இல் நியூசிலாந்தின் தொழிலாளர் கட்சி ஆட்சிக்கு வந்தது. புதிய ஆட்சி பழைய தேசிய கட்சி ஆட்சியின் குறுக்கிடும் கொள்கைகளை மாற்றியமைத்து கட்டற்ற சந்தைமுறைக்கு மாறியது. இது இக்கொள்கையை அறிமுகப்படுத்திய நிதி அமைச்சர் ரோஜர் டக்ளசு பெயைக் கொண்டு "ரோஜரொனொமிக்சு" (அமெரிக்காவின் ரீகனோமிக்சு போல) என குறிப்பிடப்படுகின்றது. 1980களுக்குப் பிறகு நியூசிலாந்தின் வெளியுறவுக் கொள்கைகள் மேலும் தனித்து எடுக்கபடலாயிற்று. காட்டாக அணுக்கரு இல்லா வலயத்தை ஊக்குவிக்கும் கொள்கை.

நியூசிலாந்தில் முதலில் குடியேறியவர்கள் கிழக்குப் பொலினீசியாவிலிருந்து வந்த பொலினீசியர்களாவர். மரபணுவழி மற்றும் தொல்லியல் சான்றுகள் இவர்கள் தாய்வானிலிருந்து மெலனீசியா குடிபெயர்ந்து அங்கிருந்து கிழக்கில் பயணித்து சொசைட்டி தீவின் வழியே இங்கு வந்தடைந்தனர். இந்த செயற்பாடு 70 முதல் 265 ஆண்டுகள் எடுத்திருக்கலாம். இது கி.பி 1280இல் நடந்திருக்கலாம் எனக் கருதப்படுகின்றது. 

இவர்களின் வழித்தோன்றல்கள் மாவோரிகள் எனப்பட்டனர். இவர்கள் தங்களுக்கெனத் தனித்த பண்பாட்டை உருவாக்கிக் கொண்டிருந்தனர். நியூசிலாந்தின் கிழக்கே உள்ள மிகச்சிறிய தீவான சதாம் தீவுகளில் குடியேறியவர் மொரியோரி மக்கள் எனப்படுகின்றனர்; மொழிச்சான்றுகளின்படி இவர்கள் கிழக்கில் பயணித்த மாவோரிகளின் இனத்தைச் சேர்ந்தவர்களே எனக் கருதப்படுகின்றது.

இங்கு குடியேறியவர்கள் இங்கிருந்த 1500களில் அற்றுவிட்ட பறக்காத மோவாவை வேட்டையாடி வாழ்ந்துவந்தனர். பயிரிடப்படக் கூடிய பகுதிகளில் குடியேறியவர்கள் சேம்பு, வற்றாளைக் கிழங்குகளை வேளாண்மை செய்யத்தொடங்கினர். வேளாண்மைக்கு வாயப்பற்ற தெற்குத் தீவின் தென்பகுதியில் பெர்ன்ரூட் போன்ற வனத்தாவரங்கள் வளர்க்கப்பட்டன. போர்முறைகளும் முதன்மைப் பெறத் தொடங்கியது. இது இவர்களிடையே போட்டியும் பொறாமையும் வளர்ந்ததைக் குறிக்கிறது. அமைதிப் பெருங்கடலின் பிற பகுதிகளைப் போன்றே இங்கும் போர்முறையின் அங்கமாக தன்னின உயிருண்ணி இருந்தது.



</doc>
<doc id="406234" url="https://ta.wikipedia.org/wiki?curid=406234" title="கே. அண்ணாமலை">
கே. அண்ணாமலை

கே. அண்ணாமலை ஒர் இந்திய அரசியல்வாதியும், தமிழ்நாட்டின் முன்னாள் சட்டமன்ற உறுப்பினரும் ஆவாா். இவர் 2001 இல் நடந்த தோ்தலில் அண்ணா திராவிட முன்னேற்றக் கழக வேட்பாளராக, தென்காசி தொகுதியில் போட்டியிட்டுத் தமிழ்நாடு சட்டமன்றத்திற்குத் தோ்ந்தெடுக்கப்பட்டா்.


</doc>
<doc id="406235" url="https://ta.wikipedia.org/wiki?curid=406235" title="நிசாம்(தலைப்பு)">
நிசாம்(தலைப்பு)

Nizam ( யில்: نظام

/ "niẓām"பொருள், "அமைப்பாளர்" என்ற பொருளை தருகிறது) அதாவது,  ஹைதராபாத் பகுதி மற்றும் பிற இந்திய மாநிலங்களில். உள்ள பகுதிகளுக்கு இறையாண்மை வாய்ந்த பதவி ஆகும். இதன் ஆட்சியாளா்கள் முகலாயா்களின் கீழ் ஆட்சி புாிந்தனா். முகலாயா்களுக்கு பிறகு பிாிட்டிஷ்சாாின் ஆட்சியின் கீழும்  தொடா்ந்து ஆட்சி புாிந்தனா். 


</doc>
<doc id="406238" url="https://ta.wikipedia.org/wiki?curid=406238" title="இந்தோனேசியாவின் வரலாறு">
இந்தோனேசியாவின் வரலாறு

இந்தோனேசியாவின் வரலாறு, அதன் புவியியல் அமைவு, இயற்கை வளங்கள், தொடரான மக்கள் புலப்பெயர்வும் தொடர்புகளும், போர்களும் ஆக்கிரமிப்புக்களும், போன்றவற்றாலும்; வணிகம், பொருளாதாரம், அரசியல் என்பவற்றாலும் உருப்பெற்றது. இந்தோனேசியா 17,000 தொடக்கம் 18,000 வரையான தீவுகளை உள்ளடக்கிய ஒரு தீவுக்கூட்ட நாடு. தென்கிழக்காசியப் பகுதியில் உள்ள இந்நாடு நடுநிலக் கோட்டின் வழியே நீண்டு காணப்படுகின்றது. இத்தீவுகளுள் 8,844 தீவுகளுக்குப் பெயர்கள் உண்டு, 922 தீவுகளில் மட்டுமே நிரந்தரக் குடியிருப்புக்கள் உள்ளன. இந்தோனேசியா முக்கியமான கப்பல் போக்குவரத்துப் பாதையில் அமைந்துள்ளதால். தீவுகளுக்கு இடையிலான வணிகமும், பன்னாட்டு வணிகமும் வளர்ச்சியடைந்தன. இதனால் இந்தோனேசியாவின் வரலாற்றைத் தீர்மானிப்பதில் வணிகத்துக்குப் பெரும் பங்கு உண்டு. இந்தோனேசிய மக்கள் பல்வேறு புலப்பெயர்வுகளின் ஊடாக இப்பகுதியில் குடியேறியதால், இங்கே பல்வகைப்பட்ட பண்பாடுகளும், இனங்களும், மொழிகளும் காணப்படுகின்றன. தீவுக்கூட்டத்தின் நில அமைப்பும், தட்பவெப்ப நிலைகளும், வேளாண்மை, வணிகம் போன்றவற்றிலும் நாடுகளின் உருவாக்கத்திலும் செல்வாக்குச் செலுத்தின. இந்தோனேசியாவின் எல்லைகள் ஒல்லாந்தக் கிழக்கிந்தியக் கம்பனியின் 20 ஆம் நூற்றாண்டு எல்லைகளாகும்.

"சாவா மனிதன்" எனப் பரவலாக அறியப்படும் ஓமோ இரக்டசுவின் புதைபடிவ எச்சங்களும், அவனால் பயன்படுத்தப்பட்ட கருவிகளும், இந்தோனேசியத் தீவுகளில் 1.5 மில்லியன் ஆண்டுகளுக்கு முன்பே மனிதர்கள் வாழ்ந்ததைக் காட்டுகின்றன. இந்தோனேசியாவில் பெரும்பான்மையாக உள்ள ஆசுத்திரோனேசிய மக்கள் முதலில் தாய்வானில் இருந்து பொகாமு 2000 அளவில் இந்தோனேசியாவுக்கு வந்ததாக நம்பப்படுகின்றது. பொகா 7 ஆம் நூற்றாண்டளவில், பலம் பொருந்திய சிறீவிசய இராச்சியம் செழிப்புற்றிருந்தது. இதனூடாக இந்து, பௌத்த செல்வாக்குகள் இந்தோனேசியாவுக்குள் வந்தன. வேளாண்மை சார்ந்த, பௌத்தர்களான சைலேந்திர வம்சமும், இந்துக்களான மத்தாராம் வம்சமும் ஜாவாவின் உட்பகுதிகளில் செழித்திருந்து பின்னர் வீழ்ச்சியடைந்தன. முசுலிம் அல்லாத குறிப்பிடத்தக்க கடைசி இராச்சியம், 13 ஆம் நூற்றாண்டின் பிற்பகுதியில் இருந்த இந்து மசாபாகித் இராச்சியம் ஆகும். இதன் செல்வாக்கு இந்தோனேசியாவின் பெரும் பகுதியில் பரவி இருந்தது. சான்றுகளின்படி மிக முந்திய இசுலாமுக்கு மாறிய மக்கள் 13 ஆம் நூற்றாண்டில் வடக்கு சுமாத்திராவில் இருந்ததாகத் தெரிகிறது. இந்தோனேசியாவின் பிற பகுதிகளில் வாழ்ந்தோரும் படிப்படியாக இசுலாமுக்கு மாறினர். இதனால், 16 ஆம் நூற்றாண்டின் முடிவில், சவாவிலும் சுமாத்திராவிலும் இசுலாம் முதன்மை மதமாக மாறிவிட்டது. இங்கே இசுலாம் ஏற்கெனவே இருந்த பண்பாடு, மதம் ஆகியவற்றுடன் கலந்தே நிலவியது.

போர்த்துக்கேயர் 16 ஆம் நூற்ராண்டில் இந்தோனேசியாவுக்கு வந்தனர். மலுக்குவில் கிடைத்த பெறுமதியான வணிகப் பொருட்களான சாதிக்காய், கராம்பு, வால் மிளகு போன்றவற்றில் தனியுரிமையை உருவாக்குவதே அவர்களின் நோக்கமாக இருந்தது. 1602 இல் ஒல்லாந்தர், ஒல்லாந்தக் கிழக்கிந்தியக் கம்பனியை நிறுவினர். 1610 அளவில், அவர்கள் தென்கிழக்காசியப் பகுதியில் முதன்மை வல்லரசாக மாறினர். ஒல்லாந்தக் கிழக்கிந்தியக் கம்பனி நொடித்துப்போய் 1800 இல் கலைக்கப்பட்ட பின்னர், அதன் ஆட்சிப் பகுதிகள் நெதர்லாந்து அரசாங்கத்தில் நேரடிக் கட்டுப்பாட்டின் கீழ்க் கொண்டுவரப்பட்டன. 20 ஆம் நூற்றாண்டுத் தொடக்கத்தில் இப்பகுதியில் ஒல்லாந்தரின் ஆதிக்கம் தற்கால எல்லைகள் வரை விரிவடைந்தன. இரண்டாம் உலகப் போரின் 1942 - 1945 காலப்பகுதியில், சப்பான் இப்பகுதிகள் மீது படையெடுத்து அவற்ரைக் கைப்பற்றிக்கொண்டதுடன், ஒல்லாந்தர் ஆட்சி முடிந்தது. இது முன்னர் அடக்கப்பட்டிருந்த இந்தோனேசிய விடுதலை இயக்கத்தை ஊக்குவித்தது. 1945 ஆகத்தில் போரில் தோல்வியுற்ற சப்பான் சரணடைந்த இரண்டு நாட்களின் பின்னர், தேசியவாத தலைவரான சுகர்னோ நாட்டின் விடுதலையை அறிவித்து அதன் சனாதிபதியாகப் பதவியேற்றுக்கொண்டார். ஒல்லாந்தர் தமது ஆட்சியை மீண்டும் நிலைநாட்ட முயற்சி செய்தனர். இதனால் ஆயுதப் போராட்டம் வெடித்ததுடன் இராசதந்திரப் போராட்டமும் முன்னெடுக்கப்பட்டது. முடிவில், டிசம்பர் 1949 இல் நெதர்லாந்து முறைப்படி இந்தோனேசிய விடுதலையை ஏற்றுக்கொண்டது.

சாவா மனிதனின் புதைபடிவ எச்சங்கள் முதன் முதலாக ஒல்லாந்த உடற்கூற்று ஆய்வாளர் ஒருவரால், 1891 ஆம் ஆண்டில் கண்டுபிடிக்கப்பட்டது. 700,000 ஆண்டுகள் பழமையானது எனச் சொல்லப்பட்ட இவ்வெச்சங்களே உலகில் கண்டு பிடிக்கப்பட்ட மனித மூதாதையின் மிகப்பழைய எச்சமாக இருந்தது. தொடர்ந்து இதே வயதையுடைய ஓமோ இரக்டசு புதை படிவங்கள் 1930களில் சங்கிரானில் கண்டுபிடிக்கப்பட்டன. இதஏ காலப் பகுதியில் இங்கான்டோங் என்னும் இடத்தில் மேம்பட்ட கருவிகளுடன் புதை படிவங்கள் கண்டுபிடிக்கப்பட்டன. 2011 இல் இதன் காலம் 550,000 தொடக்கம் 143,000 வரை எனக் கணிக்கப்பட்டது. 1977 இல் இன்னொரு ஓமோ இரக்டசு மண்டையோட்டை சாம்புங்மாசனில் கண்டுபிடித்தனர்.


</doc>
<doc id="406241" url="https://ta.wikipedia.org/wiki?curid=406241" title="ஆற்றல் பானம்">
ஆற்றல் பானம்

ஆற்றல் பானம் (Energy drink)உடல் மற்றும் மனம் ஆகியவற்றைத் தூண்டக்கூடிய பொருட்களைக் கொண்டிருக்கும் ஒரு வகையான பானம் ஆகும். இது பொதுவாக காஃவீன் உட்பட, மன மற்றும் உடல் தூண்டுதலை அதிகப்படுத்துகிறது. ("ஆற்றல்" என சந்தைப்படுத்தப்படுகிறது, ஆனால் உணவு ஆற்றலில் இருந்து வேறுபட்டது) இந்த ஆற்றல் பானங்கள் கார்பனேற்றம் செய்யப்பட்டிருக்கலாம் அல்லது பல ஆற்றல் பானங்கள் சர்க்கரை அல்லது பிற இனிப்புகள், மூலிகைச் சாறுகள், டாரைன் மற்றும் அமினோ அமிலங்கள் ஆகியவற்றைக் கொண்டிருக்கலாம். அவை ஆற்றல் உற்பத்தி பொருட்கள் என்ற பெரிய வகைப்பாட்டின் துணைக்குழு ஆகும். இதில் இனிப்புத் துண்டுகள் மற்றும் கூழ்மங்கள் மற்றும் விளையாட்டுப் போட்டிகளில் இருந்து வேறுபடுகின்றன. இத்தகைய பொருட்கள் விளையாட்டு செயல்திறனை அதிகரிக்க உதவுவதாக விளம்பரம் செய்யப்படுகின்றன.இவ்வகை ஆற்றல் பான விற்பனையில் பல்வேறு வர்த்தகரீதியிலான நிறுவனங்கள் சந்தையில் உள்ளன.

காப்பி, தேநீர் மற்றும் இதர இயற்கையாகவே காஃவீனேற்றப்பட்ட பானங்கள் வழக்கமாக ஆற்றல் பானங்களாக கருதப்படுவதில்லை. சில ஆல்ககால் கலந்த பானங்களான பக்ஃபாஸ்ட் டானிக் பழரசம் போன்றவை காஃவீன் மற்றும் இதர கிளர்ச்சியூட்டும் பொருட்களைக் கொண்டிருக்கின்றன. மாயோ கிளினிக்கின் கூற்றுப்படி, பொதுவான ஆரோக்கியமான வயதுவந்தோர் 400 மில்லி காஃவீனை தினமும் சாப்பிடுவது பாதுகாப்பானது. இது ஐரோப்பிய உணவு பாதுகாப்பு ஆணையத்தின் ஒரு குழுவினரால் உறுதி செய்யப்பட்டுள்ளது. மேலும், அந்தக் குழுவானது, ஒரு நாளைக்கு 400 மி.கி. வரை காஃவீன் உட்கொள்ளல் வயதுவந்தோருக்கு பாதுகாப்பான அளவு என்றும் முடிவெடுத்து அறிவித்துள்ளது. ஐரோப்பிய உணவு பாதுகாப்பு ஆணையத்தின் கூற்றுப்படி இது 4 கோப்பை காபி (90 மி.கி ஒன்று) அல்லது 5 திட்ட அளவு குவளைகள் (250 மி.லி) ஆற்றல் பானம் (80 மி.கி.) ஒவ்வொருவருக்கும் சமமானதாகும்.

ஆற்றல் பானங்கள் காஃவீன் மற்றும் சர்க்கரை வழங்கும் விளைவுகளைக் கொண்டிருக்கின்றன. ஆனால், இத்தகைய ஆற்றல் பானங்களல் கலந்துள்ள மற்ற பொருட்களின் பல்வேறு வகைப்பாடுகள் ஏதாவது விளைவுகளைக் கொண்டுள்ளனவா என்பதற்கு சிறிதளவு ஆதாரங்கள் மட்டுமோ அல்லது ஆதாரங்கள் இல்லாத நிலையோ தான் காணப்படுகிறது. பெரும்பாலான ஆற்றல் பானங்களின் விளைவுகளான, கவன அதிகரிப்பு, எதிர்வினை வேகம் போன்ற புலனுணர்வு சார்ந்த செயல்திறன்களில் ஏற்படும் மாற்றம் முதன்மையாக அவற்றில் கலந்துள்ள காஃவீனின் காரணமாக ஏற்படுபவையாகும். எனினும், இதர ஆய்வுகள் இத்தகைய ஆற்றல் பானங்கனினால் ஏற்படும் செயல்பாடுகளிலான முன்னேற்றமானது அவற்றில் கலந்துள்ள அனைத்து உட்பொருட்களின் காரணமாக ஏற்படுபவை என்று ஏற்றிச் சொல்கின்றன. ஆற்றல் பானங்களின் விளம்பரங்கள் பொதுவாக தசை வலிமை மற்றும் நீடித்து நிலைக்கும் திறன் ஆகிவை அதிகரிப்பதாக உரைக்கின்றன. ஆனால், இந்த வகை முடிவுகளுக்கு எந்த வகை அறிவியல்பூர்வமான ஆதாரங்களும் அற்றவையாகும். ஆற்றல் பானங்களுடன் மதுப்பொருட்கள் இணைந்து பயன்படுத்தப்படும் போது, அதிகரிக்கப்பட்ட காய விகிதங்கள் போன்ற சில உடல் நலம் சார்ந்த அபாய விளைவுகளோடு தொடர்புபடுத்தப்பட்டுள்ளன, மேலும், அளவுக்கதிகமான மற்றும் திரும்பத்திரும்ப நுகரப்படும் போது மாரடைப்பு மற்றும் உளவியல் சார்ந்த சில பிரச்சனைகளுக்கு வழி வகுக்கக்கூடும்.

ஆற்றல் பானங்கள், காஃவீனின் சுகாதார நலன்கள் சார்ந்த நன்மைகளை வழங்குவதோடு அவை கொண்டுள்ள மற்ற பொருட்களின் நன்மைகளையும் வழங்குவதாக சந்தைப்படுத்தப்படுகின்றன. காஃவீன் கொண்டிருக்கும் ஆற்றல் பானங்கள் விழிப்புணர்வை மேம்படுத்துவதாக சுகாதார நிபுணர்கள் ஒப்புக்கொள்கிறார்கள். ஆல்ககால் பானங்கள் சேர்த்து ஆற்றல் பானங்கள் நுகர்வு பல கல்லூரி வளாகங்களில் ஒரு பொதுவான நிகழ்வு ஆகும். ஆல்கஹால் தொழிற்துறை சமீபத்தில் ஆல்கஹால் மற்றும் எரிசக்தி பானங்கள் சந்தைப்படுத்தல் ஒருங்கிணைப்புக்காக விமர்சிக்கப்பட்டது. கல்லூரி மாணவர்கள் ஆற்றல் பானங்களையும் மதுபானங்களையும் கலந்த கலவையைப் பயன்படுத்துவது, மாணவர்களிடையே மது சம்பந்தமான விளைவுகள் மற்றும் பல உடல்நல ஆபத்துக்களை ஏற்படுத்துபவையாக அமைந்து விடுகிறது.


</doc>
<doc id="406244" url="https://ta.wikipedia.org/wiki?curid=406244" title="எங்க வீட்டு மாப்பிள்ளை">
எங்க வீட்டு மாப்பிள்ளை

எங்க வீட்டு மாப்பிள்ளை என்பது கலர்ஸ் தமிழ் தொலைக்காட்சியில் திங்கள் முதல் வெள்ளி வரை இரவு 08.30 மணிக்கு ஒளிபரப்பாகும் ஒரு உண்மைநிலை நிகழ்ச்சி ஆகும். தமிழ் திரைப்பட நடிகர் ஆர்யா இந்நிகழ்ச்சியில் பங்கேற்கும் 16 பெண்களில் தனக்கு ஏற்ற வாழ்க்கைத் துணையைத் தேர்ந்தெடுத்துத் திருமணம் செய்து கொள்ள இருக்கிறார். இந்நிகழ்ச்சியை நடிகை சங்கீதா கிரிஷ் தொகுத்து வழங்குகிறார்.



</doc>
<doc id="406250" url="https://ta.wikipedia.org/wiki?curid=406250" title="இரண்டாம் கோபாலா">
இரண்டாம் கோபாலா

இரண்டாம் கோபாலா் (காலம் கி.பி.940–960 )   இந்திய  துணைக்கண்டத்தின்  வங்காள பகுதியின் பாலா வம்சத்தின் ஆட்சியாளரான இராஜ்ஜிய பாலாவின் வாாிசு ஆவாா்.  பாலா வம்சத்தின் எட்டாவது ஆட்சியாளரான இவா் 20 ஆண்டுகள் ஆட்சி புாிந்தாா். இவா் இரண்டாம் விக்கரம பாலாவை வென்றாா்.

இவரது ஆட்சியின் போது, திாிபுாியின் சந்தேலா்கள் மற்றும் காலசூாிகள் ஆகியோா் பகுதிகளில்  பிரதிகாரா்கள் ஆதிக்கம் செலுத்தினாா்கள். கம்போஜா பழங்குடி மக்கள் வடக்கு வங்காள பகுதியில் தங்களின் ஆதிக்கத்தை செலுத்தினாா்கள்.  கோபாலாவை தெற்கு பிகாா் மற்றும் மேற்கு வங்க பகுதிகளுக்கு ஒடுக்கினாா்கள்.     . 



</doc>
<doc id="406253" url="https://ta.wikipedia.org/wiki?curid=406253" title="சங்கடம் தீர்க்கும் சனீஸ்வரன்">
சங்கடம் தீர்க்கும் சனீஸ்வரன்

சங்கடம் தீர்க்கும் சனீஸ்வரன் அல்லது சனி என்பது கலர்ஸ் தொலைக்காட்சியில் நவம்பர் 7, 2016 முதல் மார்ச்சு 9, 2018 வரை ஒளிபரப்பாகி 346 அத்தியாங்களுடன் நிறைவு பெற்ற ஒரு இந்தி மொழி தொலைக்காட்சி தொடர் ஆகும். இந்த தொடர் சூன் 6, 2018 முதல் தமிழ் மொழியில் மொழிமாற்றம் செய்யப்பட்டு திங்கள் முதல் சனிக்கிழமை வரை இரவு 7 மணிக்கு ஒளிபரப்பாகி சனவரி 25, 2019 அன்று 179 ஆத்தியாங்களுடன் நிறைவு பெற்றது. 

இது இந்துக் கடவுள் சனீஸ்வரனின் வாழ்க்கைக் கதையை மையமாகக் கொண்டு எடுக்கப்பட்டுள்ளது.

தேவர்கள் மற்றும் அசுரர்கள் ஆகிய இருவருக்கும் இடையே பெரும் போர் நிகழ்ந்து கொண்டிருந்தது. அப்போது சிவபெருமான் அங்கு தோன்றி, கர்மங்களின் கடவுள் விரைவில் தோன்றவுள்ளதாகவும் அதுவரை போர் செய்வதை நிறுத்துமாறும் கூறுகிறார்.

இதற்கிடையில், சந்தியாதேவி, தன் கணவர் சூரியதேவனின் வெப்பத்தைத் தாங்க முடியாமல் வருந்துகிறார். ஆகவே அவர் தன் தந்தை விஸ்வகர்மாவிடம் சென்று தீர்வு கேட்கிறார். அதற்கு அவர் சந்தியாவிடம் கடுந்தவம் புரியுமாறு கூறுகிறார். சந்தியா, அங்கிருந்து ஒரு மருந்தைத் திருடிச் சென்று விடுகிறார். அதன் மூலம் அவர் தன் நிழலுக்கு உயிர் கொடுத்துவிட்டு தவம் செய்ய புறப்படுகிறார். 

சந்தியாவின் நிழல், சூரியதேவனின் மூலம் ஒரு குழந்தையைப் பெற்றெடுக்கிறார். ஆனால் அந்தக் குழந்தை ஒளியிழந்து காணப்பட்டதால் சூரியதேவன் அதைத் தன் புதல்வனாக ஏற்றுக் கொள்ள மறுத்துவிடுகிறார். மேலும் தன் கதிர்கள் பட்டால் அக்குழந்தை எரிந்து சாம்பலாகி விடும் என்று சபிக்கிறார். இதனால் சந்தியாவின் நிழல், சூரியலோகத்தில், சூரியனின் கதிர்கள் படாமல் இருக்கும் ஒரு வனத்தில் தன் குழந்தையை மறைத்து வைக்கிறார். அவர் அக்குழந்தைக்கு சனி என்று பெயர் சூட்டினார். 




</doc>
<doc id="406254" url="https://ta.wikipedia.org/wiki?curid=406254" title="மதிய உணவு">
மதிய உணவு

மதிய உணவு (ஆங்கிலத்தில் Lunch) என்பது பகல் பொழுதில் எடுத்துக் கொள்ளப்படும் உணவாகும். ஆங்கிலத்தில் லஞ்ச் என்பது லஞ்சோன் என்ற சொல்லிருந்து உருவானதாகும். காலை உணவிற்குப் பிறகு நடுப்பகல் வேளையில் எடுத்துக்கொள்ளப்படுவதால் ஒரு நாளின் இரண்டாவது உணவாகிறது. மதிய உணவின் நேரமும், அளவும், வகைகளும் உலகின் ஒவ்வொரு பகுதிகளுக்கேற்ப மாறுகிறது. தொடக்கத்தில் அவ்வப்போது எடுத்துவந்த நொறுக்குத்தீனி 20-ஆம் நூற்றாண்டு வாக்கில் முழுமையான உணவாக மாறியது. மதிய உணவு நடுப்பகல் வேளையில் எடுத்துக் கொள்வதால் பணியிடங்களில் ஊழியளர்களுக்கு உணவு இடைவேளை வழங்கப்படுகிறது. இந்த இடைவேளை ஒவ்வொரு நாட்டு பழக்கவழக்கங்களுக்கு ஏற்ப மாறுகிறது.

தொழிற்வளர்ச்சிக்குப் பின்னர் சீனாவிலும் தற்போதைய மதிய உணவுப் பழக்கம் தொடங்கியது. அரிசிச் சோறு, நூடுல்ஸ் மற்றும் சூடான உணவுக் கலவையை உணவகம் அல்லது இல்லத்தில் தயாரித்து உண்கிறார்கள்.

இந்தியத் துணைக்கண்டத்தில் வங்காளம் பகுதிகளில் எழு வகையான பதார்த்தமுடன் குழம்பு வகையான வங்க சாப்பாடு மதிய உணவாகிறது. வங்கப் பகுதி என்பது தற்கால வங்காளதேசமும், மேற்கு வங்காளமும் ஆகும். தேங்காய் பாலுடன் சமைத்த காய்கறிகள் கொண்ட சுக்தோ என்பது முதல் பதார்த்தமாமும். பின்னர் அரிசி, துவரைப் பருப்பு மற்றும் காய்கறிகள் இரண்டாம் பதார்த்தமாகிறது. மீன் குழம்புடன் அரிசிச் சோறு மூன்றாம் பதார்த்தமாகும். அடுத்து அரிசி மற்றும் கறிக்குழம்பு (பொதுவாக வெள்ளாடு அல்லது கோழிக்கறி) நான்காவது பதார்த்தமாகும். ஐந்தாவதாக இனிப்புகளான இரசகுல்லா, பன்டுயா, ராஜ்போக், சந்தீஷ் போன்றவையாகும். ஆறாவதாகப் பாயாசம் அல்லது இனிப்புத் தயிர் மற்றும் ஏழாவதாகத் தாம்பூலம் போன்ற வாய்ப் புத்துணர்ச்சி பண்டமும் உள்ளது.

தென்னிந்திய மதிய உணவுப் பழக்கத்தில் பெரும்பாலும் அரிசிச் சோறே முதன்மையானது. சோறு, சாம்பார், ரசம், காய்கறிகளால் செய்யப்பட்ட கூட்டு, அவியல், பொரியல், ஊறுகாய், பாயசம் மற்றும் அப்பளம் போன்றவை தமிழக மதிய உணவாகிறது. வட இந்திய மதிய சாப்பாட்டில் அரிசியுடன் கோதுமை ரொட்டியும் சேர்ந்திருக்கும்.

"அரசுத் திட்டங்கள்"
அரசுப் பள்ளி அரசு உதவிபெறும் பள்ளி, சிறப்புப்பயிற்சி மையம் மற்றும் அனைவருக்கும் கல்வித்திட்டன்கீழ் உதவிபெறும் மதராசா, மக்தாப்பு முதலியவற்றில் ஐந்தாம் வகுப்பு வரை உள்ள மாணவர்களின் ஊட்டச்சத்தை மேம்படுத்தவும், பள்ளிக்கல்வியை ஊக்குவிக்கவும் அதிகரிக்கவும் இந்தியாவில் மதிய உணவுத் திட்டம் செயல்படுத்தப்படுகிறது. தமிழகத்தில் இலவச மதிய உணவுத் திட்டம் மாநில அரசால் செயல்படுத்தப்படுகிறது. 

பிரேசில் நாட்டில் மதிய உணவை பகல் 11:30 முதல் 2 மணி வரை வாக்கில் எடுக்கிறார்கள்.}} பிரேசில் நாட்டினர் பெரும்பாலும் அரிசியுடன் பீன்ஸ், இறைச்சி, பழக்கலவை என்று பகுதிக்கு ஏற்றவாறு உணவுள்ளது. வடக்குப் பகுதிகளில் மக்கள் மீன், அரிசி, பீன்ஸுடன் ஃபரோடா உணவுகளையும் பொறித்த இளங்கோழியையும் உண்கிறார்கள். வாரயிறுதியில் சுர்ரஸ்கோ மற்றும் ஃபெஜொடா உண்கிறார்கள். பாகையா மாநிலத்தில் பாமாயிலில் செய்த மீன்னும் சாவோ பாவுலோ மாநிலத்தில் பார்பிக்யூ கலந்த இத்தாலியன், ஜப்பானிய உணவும் புகழ் பெற்றதாகும். பிரேசில் நாட்டினர் பாலாடைக்கட்டியுடன் ரொட்டியும் மரவள்ளிக்கிழங்கும் உணவாகக் கொள்கிறார்கள். பிரேசிலின் பழங்களான குபாகூ, முந்திரி பழமும் கொட்டையும், சீத்தாப்பழம், பேரி, கொடித்தோடை, பப்பாளி, ஜபுடிகாபா, காஜா மற்றும் இதர பழங்களையும், பிற நீருணவான அசாய் பனை, கௌரானா, குளிர்பானம், காபி, கேப்ரிகானா, பியர் மற்றும் இளநீர் போன்றவையும் எடுத்துக் கொள்கின்றனர்.



</doc>
<doc id="406256" url="https://ta.wikipedia.org/wiki?curid=406256" title="மூன்றாம் கோபாலா">
மூன்றாம் கோபாலா

மூன்றாம் கோபாலா்  இந்திய துணைக்கண்டம்,  வங்க பகுதியில் ஆட்சி புாிந்த அரசா் குமார பாலாவின் வாாிசு ஆவாா். மேலும் பாலா வம்சத்தின்  பதினேழாம் ஆட்சியாளரான இவா் மொத்தம்  4 ஆண்டுகள் ஆட்சி புாிந்தாா். இவா் மதன பாலாவை வென்றாா்.



</doc>
<doc id="406259" url="https://ta.wikipedia.org/wiki?curid=406259" title="நுகர்ச்சி மண்டலம்">
நுகர்ச்சி மண்டலம்

நுகர்ச்சி மண்டலம் அல்லது மோப்பசக்தி மண்டலம் (Olfactory system) என்பது நுகர்தலுக்கு பயன்படுகிறது. பாலுாட்டிகள் மற்றும் ஊர்வன விலங்குகள், முதன்மை மற்றும் துணை நுகர்ச்சி மண்டலத்தைக் கொண்டுள்ளது. முதன்மை நுகர்ச்சி மண்டலமானது, காற்றின் மூலம் பரவக் கூடிய பொருட்களையும், துணை நுகர்ச்சி மண்டலம் நீர்மத்தை அடிப்படையாக கொண்ட துாண்டுதல்களை அறியக்கூடியது.
மூக்கு மற்றும் நாக்கின் மூலம் நுகரக் கூடிய நுகர்ச்சி மண்டலங்கள் இரண்டும் சேர்த்து வேதியியல் உணர்வு மண்டலம் என்று அழைக்கப்படுகிறது. ஏனெனில், இவ்விரு மண்டலங்களும் சேர்ந்து தான் மூளைக்கு பொருட்களைப் பற்றிய தகவல்களை வேதியியல் பொதிவுகளாலாகப் பிரித்து அனுப்புகிறது. இதற்கு இடையீட்டுப் பண்பக மாற்றம் என்று பெயர்.
புற நுகர்ச்சி மண்டலம் என்பது மூக்கு துவாரம், எத்மாய்டு எலும்பு, மூக்கு குழி மற்றும் நுகர்ச்சி எபிதீலியம் (மூக்கு குழியுனுள் மெல்லிய படலமாக கோளையின் மேல் படர்ந்து காணப்படுவது) ஆகியவை சேர்ந்தது ஆகும். எபிதீலிய திசுவில், கோளைப் படலம், நுகர்ச்சி சுரப்பிகள், நுகர்ச்சி நரம்பு செல்கள் மற்றும் நுகர்ச்சி நரம்புகளில் உள்ள நரம்பு இழைகள் போன்றவைகள் எபிதீலிய திசுவில் முதன்மையாக காணப்படுகிறது. 
மணம் சார்ந்த மூலக்கூறுகளை மூக்கினாலோ அல்லது தொண்டை வழியாகவோ நுகரும் போது, புறநுகர்ச்சி மண்டலம் வழியாக அல்லது மூக்கு குழி வழியாக மூக்கு துவாரத்தினுள் செல்கிறது. மெல்லும் போது அல்லது முழுங்கும் போது நாக்கானது காற்றை மூக்கு குழிக்குள் தள்ளுகிறது. மூக்கு குழியினுள், படர்ந்துள்ள கோளை படலமானது மணம் சார்ந்த மூலக்கூறுகளைக் கரைத்து விடுகிறது. கோளைப் படலமானது நுகர்ச்சி எபிதீலிய திசுவினால் ஆனது. இது கோளை சவ்வினால் மூடப்பட்டுள்ளது, இவற்றில் சேகாிக்கப்பட்ட கோளை மற்றும் நுகர்ச்சி சுரப்பிகள் காணப்படுகின்றன. இது வளர்சிதை மாற்ற நொதிகளைச் சுரக்கின்றன. 
எபிதீலியத்திலுள்ள நுகர்ச்சி நரம்பு செல்களில் வாங்கி செல்கள் காணப்படுகின்றன. இவை மணம் சார்ந்த மூலக்கூறுகளைகைக் கண்டுபிடித்து அவற்றைக் கரைத்து அது சார்ந்த தகவல்களை மூளைக்கு அனுப்புகிறது. இந்த நிகழ்விற்கு இடையீட்டுப் பண்பக மாற்றம் என்று பெயர். 
நுகர்ச்சி நரம்பு செல்களில் புரதத்தால் ஆக்கப்பட்ட குறு இழைகள் காணப்படுகின்றன. இவை மணத்திற்கான மூலக்கூறுகளுடன் இணைந்து வாங்கி செல்கள் வழியாக நுகர்ச்சி நரம்பு இழைகளுக்கு மின் பதிலியைக் பரவ விடுகிறது. இவை பின்னால் அமைந்துள்ள மூக்கு குழிக்குள் செல்கிறது. 
நுகர்ச்சி நரம்பு மற்றும் நரம்பு இழைகள் மணம் பற்றிய தகவலை கடத்துகின்றன. இத்தகவலானது, புற நுகர்ச்சி மண்டலத்திலிருந்து மூளையிலுள்ள நடு நுகர்ச்சி மண்டலத்திற்கு கடத்துகிறது. இங்கு எத்தனாய்டு எலும்பிலுள்ள சல்லடைக் கண் தட்டானது மணத்தை எபிதீலியத்திலிருந்து பிரித்தறிகிறது. நுகர்ச்சி நரம்பு இழைகள் எபிதீலியத்திலிருந்து உருவாகி சல்லடைக் கண் தட்டின் வழியாக எபிதீலியமானது நுகர்ச்சி கூம்பான மூளையிலுள்ள உணர்ச்சியைக் கட்டுப்படுத்தக் கூடிய அமைப்போடு இணைக்கப்படுகிறது. 
முக்கிய நுகர்ச்சி கூம்பானது அதிர்வை ஈரிதழி மற்றும் கொத்து செல்லுக்கு அனுப்புகிறது. இவை மணத்தின் அடர்த்தியை மற்றும் நேரத்தை பொருத்து கணிக்கிறது. இதில் சில நரம்பு கூட்ட செல்கள் எாிந்து விடுகின்றன. இதற்கு நேரக் குறியீடு என்று பெயர். இச்செல்களும் மணத்திற்குறிய வேறுபாட்டை அறிந்து கொள்வதுடன் அவற்றிற்கு இடையேயான ஒற்றுமையையும் தொிந்து கொள்கிறது. இதன் மூலம் வேறு ஒரு சமயத்தில் மணத்தை சாியாக புரிந்து கொள்கிறது. ஈரிதழி மற்றும் கொத்து செல்களுக்கு இடையே வேறுபாடு காணப்படுகிறது. அவை, ஈரிதழி செல்கள் அருகாமை செல்களில் குறைந்த எரிதல் தன்மையும், கொத்து செல்கள் அதிக எரிதல் தன்மையும் கொண்டது மற்றும் தடுக்க முடியாததாகவும் அமைந்து விடுகிறது. 
கொளுக்கி வீட்டினில் நுகர்ச்சி கார்ட்டெக்ஸ் காணப்படுகின்றது, இதில் பொிபார்ம் கார்ட்டெக்ஸ், அமைடைல்லா, நுகர்ச்சி கழலை மற்றும் பாராகிப்போகாம்பஸ் முடிச்சி காணப்படுகிறது.
நுகர்ச்சி கழலை இணைக்கக் கூடிய பகுதிகளாவன, அமைடைல்லா, தலாமஸ், கைப்போதலாமஸ், கிப்போதலாமஸ், மூளைத் தண்டு, செவித்திறன் கார்டெக்ஸ் மற்றும் நுகர்ச்சி மண்டலம் ஆகும். ஆக மொத்தம் 27 உள்ளீடுகள் மற்றும் 20 வெளியீடுகளளயும் கொண்டது. மொத்தத்தில் இவை இயற்கையான மணத்திற்கான குறியீடை உருவாக்குகிறது குறு இழைகளின் குறுக்கீடு இல்லாமல். மற்றும் மணத்திலிருந்து செயலுாக்கத்தையும் கொண்டு வருகிறது. மேற்கூறிய அனைத்துமே செவி மற்றும் நுகர்ச்சி உணர்வுக்கான சவாலாகவே உள்ளது. மேலும் நேர்மறையான குறியீடுகளை கடத்தி உணர்வு கருவியாக செயல்படுகிறது.
அமைடைல்லா (நுகர்ச்சி மண்டலத்தில்) படி முறையானது பிரமோன், அலோமோன் மற்றும் கைரோமோன் (ஒரே சிற்றினம், கலப்பின சிற்றினம் மற்றும் கலப்பின சிற்றினத்தில் கடுமையானதாக மற்றும் உணர்வியானது நன்மையடையக் கூடியது) ஆகும். இது பெருமூளை வளரும் படிமுறையின் போது இரண்டாம் பட்சமாக கருதப்படுகிறது, இதை மனிதர்களிடம் காணமுடியாது. ஆல்மோன் என்பது தாவரங்களில் இருந்து பெறக் கூடிய விஷத்தன்மை உள்ள வேதியல் பொருளாகும் மேலும், இயற்கையான தாவரங்களுக்கான மருந்தாகவும் மலர்களுக்கான வாசனை தரக் மூலப் பொருளாகும். இந்த படிமுறைளானது துணை உறுப்புக்களிலிருந்து மறைமுகமாக நுகர்ச்சி கூம்பிற்கு வருகிறது. The main olfactory bulb's pulses in the amygdala are used to pair odors to names and recognize odor to odor differences.
ஸ்டிாியா டெர்மினாலிசிஸ்ல் குறிப்பிடத்தக்க படுக்கை வசமான உட்கரு உள்ளது, இவை தகவல்களை அமைடைல்லா மற்றும் கைப்போதலாமசுக்கிடையே பரிமாறுகிறது அதே போல கைப்போதலாமசுக்கும் பிட்யுட்டரி சுரப்பிக்கிடையேயும் நடக்கிறது. படுக்கை வசமான உட்கருவானது பொதுவாக பாலுறவிற்கும் வளர்ச்சி சமநிலையின்மைக்கும் காரணமாக அமைகிறது. மேலும் தடுப்புப் பகுதியை இணைப்பதற்கு பயன்படுவதோடு முறையான பாலுறவிற்கு பயன்படுகிறது.

ஈரிதழ் துடிப்பானது கைப்போதலாமசின் செயல்பாடான உணவு உண்ணுதலின் கூட்டவோ குறைகவோ முடியும். அதே போன்று நுகர்ச்சி கூம்பின் துடிப்பானது இனப்பெருக்கத்தை முறைப்படுத்துகிறது மற்றும் மணம் சார்ந்த மூளையின் கட்டளையில்லாமல் இயக்கத்தையும் சாியாக செய்கிறது. 

பொதுவாக நுகர்ச்சி மண்டலம் வேலை செய்யாததால் ஏற்படும் விளைவுகளானது: முதுமை, வைரசால் ஏற்படக் கூடிய காய்ச்சல், விசத்தன்மையுள்ள வேதிப்பொருட்கள் திறந்து வைத்தல், கடுமையான தலை வலி மற்றும் நரம்பு சம்பத்தப்பட்ட நோய்கள் ஆகிய நோய்கள் ஏற்படுகிறது. 
நுகர்ச்சித்திறன் குறைபாட்டிற்கு மிக முக்கிய காரணம் வயது. திடகாத்திறமான வயதானவர்களுக்கு கூட நுகர்ச்சி குறைபாடு ஏற்படும். புகைப்பழக்கம் உடையவர்களுக்கும் நுகர்ச்சித்திறன் குறைபாட்டு அதிகமாக இருக்கும்.


</doc>
<doc id="406264" url="https://ta.wikipedia.org/wiki?curid=406264" title="அருணாச்சல பிரதேசம் சட்டசபை தேர்தல், 2014">
அருணாச்சல பிரதேசம் சட்டசபை தேர்தல், 2014

2014 அருணாச்சல பிரதேச சட்டமன்றத் தேர்தல் , 2014 ஏப்ரல் 9 ம் தேதி நடைபெற்றதுடன், பாராளுமன்றத் தேர்தல் 2014 உடன் நடைபெற்றது. வாக்குகள் 16 மே 2014 அன்று கணக்கிடப்பட்டன. இந்தத் தேர்தலானது அருணாச்சல பிரதேச மாநிலத்தில் சட்டமன்றத்தின் அனைத்து 60 இடங்களுக்கும்  நடைபெற்றது

இந்திய தேசிய காங்கிரஸ் 60 தொகுதிகளில் 42 தொகுதிகளை வென்றது , பா.ஜ.க 11 இடங்களை வென்றது.


</doc>
<doc id="406266" url="https://ta.wikipedia.org/wiki?curid=406266" title="நாயபாலா்">
நாயபாலா்

நாயபாலா் (ஆட்சிகாலம் 1038-1055) பெயர் பாலா வம்சத்தின் பதினோராம் ஆட்சியாளர் ஆவாா்.  இவா் இந்திய துணைக்கண்டத்தின் கிழக்கு பகுதியில் முக்கியமாக, வங்காளம் மற்றும் பீஹார் பகுதிகளில் ஆட்சி புாிந்தாா். இவரது மகன் முதலாம் மஹிபாலன், நீண்ட போராட்டத்திற்குப் பிறகு கலச்சூரி ராஜா கர்ணனை தோற்கடித்தார்.  பின்னா்  புத்த அறிஞா் ஆடிஷாவின் சமாதான பேச்சின் மூலம் அமைதி உடன்படிக்கையில் கையெழுத்திட்டனா்..



</doc>
<doc id="406271" url="https://ta.wikipedia.org/wiki?curid=406271" title="இரண்டாம் மகிபாலா">
இரண்டாம் மகிபாலா

இரண்டாம் மகிபாலா: இவா் மூன்றாம் விக்கிரம பாலா அரசாின்  வாரிசு  ஆவாா்். இந்திய துணைக்கண்டத்தின் வங்காள பகுதியின் ஆட்சியாளா் ஆவாா். பாலா வம்சத்தின் 13 வது அரசரான இவா் 5 ஆண்டுகள் ஆட்சி புாிந்தாா். மற்றும் பதின்மூன்றாம் ஆட்சியாளர் Pala வரி எழுமிச்சை 5 ஆண்டுகள்.   இவரை இரண்டாம் சுரபாலா வெற்றி  கொண்டாா்.



</doc>
<doc id="406274" url="https://ta.wikipedia.org/wiki?curid=406274" title="இரண்டாம் சுராபாலா">
இரண்டாம் சுராபாலா

இரண்டாம் சுரபாலா (ஆட்சி காலம் 1075-1077)  இந்திய துணைக்கண்டத்தின்  கிழக்கு பகுதியில் பாலா வம்சத்தின் ஆட்சியாளா் ஆவாா். இவா் பாலா மன்னன் இரண்டாம் மகிபாலாின் வாாிசு ஆவாா். இவா்  பாலா வம்சத்தின பதினான்காம் ஆட்சியாளராக ஏழு ஆண்டுகள் ஆட்சி புாிந்தாா். இவா் இராம பாலரால்  தோற்கடிக்கப்பட்டாா்..



</doc>
<doc id="406275" url="https://ta.wikipedia.org/wiki?curid=406275" title="பிளாண்டர்சு">
பிளாண்டர்சு

பிளாண்டர்சு ("Flanders", , , ) இடச்சு மொழி-பேசும் பெல்ஜியத்தின் வடபகுதியாகும். பண்பாடு, மொழி, அரசியல், வரலாற்றினபடி பல்வேறு வரையறைகள் உள்ளன. இது பெல்ஜியத்தின் மூன்று (பிளம்மிய,பிரான்சிய,இடாய்ச்சு) சமூகங்களில் ஒன்றாகும். இப்பகுதி நபர்கள் "பிளெமிங்" எனப்படுகின்றனர்; இப்பகுதியைக் குறிக்கும் உருச்சொல் ஃபிளம்மியர் ஆகும். பிளாண்டர்சின் அலுவல்முறைத் தலைநகரம் பிரசெல்சு ஆகும்; இருப்பினும் பிரசெல்சுக்குத் தனியான மண்டல அரசு உள்ளது. பிளாண்டர்சின் அரசு பிளம்மியர் வாழ்க்கை குறித்த, பண்பாடு, கல்வி போன்ற, விவகாரங்களை மட்டுமே பிரசெல்சில் மேற்பார்வையிடுகிறது.

பரப்பளவைப் பொருத்து இது பெல்ஜியத்தின் மிகப்பெரும் பகுதியில்லாவிடினும் மிகுந்த மக்கள்தொகை கொண்ட பகுதியாக, பெல்ஜியத்தின் 11,491,346 பேரில் 7,876,873 பேர் (68.5%) (பிரசெல்சு நகரின் இடச்சு பேசும் பிளெமியப் பகுதிகளை உள்ளிட) இங்கு வசிக்கின்றனர். 

இடைக்காலத்தில் "ஃபிளாண்டர்சு கவுன்ட்டி" என்பது கிபி 900இல் டோவர் நீரிணையிலிருந்து செல்ட் ஆறு கயவாய் வரை இருந்த பகுதியாகும்; இது மேலும் விரிவாக்கப்பட்டது. இந்த கவுண்ட்டி தற்போதைய பெல்ஜியத்தில் உள்ள கிழக்கு பிளாண்டர்சையும் மேற்கு பிளாண்டர்சையும் ஒன்றுசேர்த்தப் பகுதியுடன் அடுத்துள்ள பிரான்சு, நெதர்லாந்து பகுதிகளும் இணைந்தது. பழைய நிலப்பகுதி வரையறை இன்னமும் பொருந்தும் என்றாலும் பிளாண்டர்சு என்ற சொல் 19ஆம், 20ஆம் நூற்றாண்டுகளில் இடச்சு பேசும் மியூசே ஆறு வரையான அனைத்துப் பகுதிகளையுமே குறிக்கப் பயன்படுத்தப்படலாயிற்று. தவிரவும் பிளெமிசக் கலை என்பது இடச்சு பேசும் மக்களின் கலை என்பதாகப் புரிந்துகொள்ளப்படுகிறது. 20ஆம் நூற்றாண்டில் மேற்கொள்ளப்பட்ட நிர்வாகச் சீர்திருத்தற்கப்பால் பெல்ஜிய நாட்டினுள் உள்ள பிளாண்டர்சு பகுதி இரண்டு அரசியல் அமைப்புகளாக வரையறுக்கப்பட்டன.: "பிளெமிச சமூகம்" (), "பிளெமிச மண்டலம்" (). இவை இரண்டும் இணைக்கப்பட்டன, இருப்பினும் புவியியல்படி பிளெமிச சமூகம் பிரசெல்சை உள்ளடக்கும், பிளெமிச மண்டலம் உள்ளடக்காது.
எந்த வரையறையானாலும், பிளாண்டர்சு ஐரோப்பிய வரலாற்றில் முதன்மையாக இருந்துள்ளது. நடுக்காலத்தின் பிற்பகுதியில் கென்ட், புர்ஜெசு, ஆண்ட்வெர்ப், பிரசெல்சு போன்ற நகரங்கள் ஐரோப்பாவின் மிகவும் செல்வச்செழிப்புள்ள நகரியமாக்கப்பட்டவையாக விளங்கின. அடுத்துள்ள பகுதிகளிலிருந்த கம்பளியை நெய்து துணித் தயாரித்தன; உள்நாட்டுத் தேவைகளுக்கு மட்டுமன்றி ஏற்றுமதியும் செய்தன. இதனால் மிகவும் உயர்தர பண்பாடு உருவானது; கலை, கட்டிடக்கலை ஆகியவற்றில் இத்தாலிக்கு இணையான மேம்பாட்டை எட்டியிருந்தது. 19ஆம் நூற்றாண்டின் தொழிற்புரட்சி மையங்களில் ஒன்றாக பெல்ஜியம் விளங்கியது. இதற்கு முன்பே பிளாண்டர்சை பிரான்சியம் பேசிய வல்லோனியா கைப்பற்றியது. 20ஆம் நூற்றாண்டின் பிற்பகுதியில் பிளாண்டர்சின் பொருளியல் விரைவாக வளர்ந்தது. இன்றைய நாளில் பிளாண்டர்சு குறிப்பிடத்தகளவில் தெற்கத்தியப் பகுதிகளை விட செல்வச் செழிப்புடன் உள்ளது. பொதுவாகவும் ஐரோப்பா மற்றும் உலகின் செல்வமிக்க பகுதிகளில் ஒன்றாக விளங்குகின்றது.

புவியியல்படி, பிளாண்டர்சு பொதுவாக சமவெளியாகும். வடக்கு கடலை ஒட்டி சிறியக் கடலோரம் உள்ளது. பிளாண்டர்சின் பெரும்பகுதி பயிரிட்டு வேளாண்மை செய்யத் தகுந்தது. அடர்ந்த மக்கள்தொகை உடைய இதன் மக்களடர்த்தி சதுர கி.மீக்கு 500 பேராக (சதுர மைலுக்கு 1200 பேர்) உள்ளது. மேற்கில் பிரான்சுடனும் வடக்கிலும் கிழக்கிலும் நெதர்லாந்துடனும் தெற்கில் வல்லோனியாவுடனும் எல்லைகளைப் பகிர்ந்துள்ளது. அலுவல்முறையாக இருமொழியுடைய பிரசெல்சு பிளாண்டர்சு பகுதிக்குள் அடைபட்டுள்ளது. கிழக்கில் வல்லோனியாவிற்கும் நெதர்லாந்திற்கும் இடையே அடைபட்டுள்ள வோரேனும் வடக்கே உள்ள பார்லே-எர்டோகும் (இதன் 22 பகுதிகளை நெதர்லாந்து சூழ்ந்துள்ளது) இதன் வெளிப்புறப் பகுதிகளாகும். 


</doc>
<doc id="406279" url="https://ta.wikipedia.org/wiki?curid=406279" title="மகிபாலா">
மகிபாலா

மகிபாலா அல்லது முதலாம் மகிபாலன் (கி.பி.988-1038)  பாலா வம்சத்தின்  குறிப்பிடதக்க  அரசா் ஆவாா். இவா் 8-12  ஆம் நுற்றாண்டுகளில் இந்திய துணைக்கண்டத்தின் கிழக்கு பகுதிகளில் பெரும் பகுதியை ஆட்சி புாிந்தாா். இவா் இரண்டாம் விக்ரம  பாலாின் மகன்  மற்றும்  வாாிசு  ஆவாா்.  மகாபாலரின் ஆட்சி காலத்தில்  வாரணாசி வரை எல்லைகள் விரிவுபடுத்தப்பட்டதால் பால சாம்ராஜ்ஜியத்திற்கான செல்வாக்கு மீண்டும் எழுச்சி கண்டது.  இவருடைய  ஆட்சிக் காலத்தில் சோழ மன்னன் முதாலம்  இராஜேந்திர சோழனின் வடக்கு படையெடுப்பை தற்காலிகமாக தடுத்து நிறுத்தினாா். மகிபாலாரை அவரது மகன் நாயா பாலர் வென்றாா்.


</doc>
<doc id="406281" url="https://ta.wikipedia.org/wiki?curid=406281" title="குமார பாலர் (பால அரசர்)">
குமார பாலர் (பால அரசர்)

குமார பாலர் என்பவர் இந்தியத் துணைக்கண்டத்தின் வங்க பகுதியை ஆட்சி புாிந்த பால வம்ச மன்னா் இராம பாலருக்குப் பிறகு ஆட்சிக்குவந்த அவரது வாரீசு ஆவாா். பால வம்சத்தின் 16வது ஆட்சியாளரான இவா் மொத்தம் 10 ஆண்டுகள் ஆட்சி புாிந்தாா். இவரது ஆட்சிக் காலத்தில் காமரூபத்தின் ஆளுநரான திம்மையதேவ இவருக்கு எதிராக கலகம் செய்தாா். முடிவில் அவரை பதவியில் இருந்து நீக்கிவிட்டு வைதியதேவாவை நியமித்தாா். இவருக்கு பின் மூன்றாம் கோபாலா ஆட்சிக்கு வந்தாா்.



</doc>
<doc id="406283" url="https://ta.wikipedia.org/wiki?curid=406283" title="கம்போடியாவின் வரலாறு">
கம்போடியாவின் வரலாறு

தென்கிழக்காசியத் தலைநிலத்தில் அமைந்துள்ள நாடான கம்போடியாவின் வரலாறு, குறைந்தது கிமு ஐந்தாவது ஆயிரவாண்டுக் காலப்பகுதியில் இருந்து தொடங்குகிறது எனலாம். இன்று கம்போடியா என அழைக்கப்படும் பகுதியின் அரசியல் கட்டமைப்புக் குறித்த விபரமான பதிவுகள் முதன் முதலாகச் சீன மூலங்களில் காணப்படுகின்றன. இப்பதிவுகள், 1 திடக்கம் 6 ஆம் நூற்றாண்டு வரையான காலப்பகுதியில், இந்தோசீனத் தீவக்குறையின் தெற்குப் பகுதியை உள்ளடக்கியிருந்த புனான் என்னும் பகுதி தொடர்பானவை. கீழ் மேக்கொங் என்னுமிடத்தை மையமாகக் கொண்ட புனான், மிகப்பழைய பிரதேச இந்துப் பண்பாட்டைக் கொண்டதாக இருந்துள்ளது. இது மேற்கில் இருந்த வணிகப் பங்காளிகளுடனான நீண்டகாலச் சமூக-பொருளாதாரத் தொடர்புகளை எடுத்துக்காட்டுகின்றது. 6 ஆம் நூற்றாண்டளவில், சீன மூலங்களில் சென்லா என அழைக்கப்படும் ஒரு நாகரிகம், புனானுக்குப் பதிலீடாக உருவானது. இது முன்னரிலும் பெரியதும் இந்தோசீனத்தின் ஏற்றத்தாழ்வான அமைப்புக்கொண்ட கூடிதலான நிலப்பகுதிகளை உள்ளடக்கியதாகவும் இருந்ததுடன், ஒன்றுக்கு மேற்பட்ட அதிகார மையங்களைக் கொண்டதாகவும் காணப்பட்டது. 

கெமர் பேரரசு 9 ஆம் நூற்றாண்டின் தொடக்கத்தில் நிறுவப்பட்டது. இரண்டாம் சயவர்மன் இதை நிறுவினார். இதன் பலம் வாய்ந்த அரசர்கள் இந்து தேவராச மரபைப் பின்பற்றிச் செந்நெறிக்காலக் கெமர் நாகரிகத்தின் மீது 11 ஆம் நூற்றாண்டு வரை ஆட்சி செலுத்தினர். மாகாண மூலத்தைக் கொண்ட ஒரு புதிய வம்சம், புத்த மதத்தை அறிமுகப்படுத்தியது. இது அரச மதம் சார்ந்த தொடர்ச்சி இன்மையையும், பொதுவான வீழ்ச்சியையும் ஏற்படுத்தியதாகச் சில அறிஞர்கள் கூறுகின்றனர். அரசர்களின் காலவரிசை 14 ஆம் நூற்றாண்டில் முற்றுப்பெறுகின்றது. நிர்வாகம், வேளாண்மை, கட்டிடக்கலை, நீரியல், நகரத் திட்டமிடல், கலைகள் போன்ற துறைகளில் ஏற்பட்ட சாதனைகள், இந்த நாகரிகத்தின் ஆக்கத்திறன், முன்னேற்றம் ஆகியவற்றுக்குச் சான்றாக உள்ளன. தென்கிழக்காசியப் பண்பாட்டு மரபில் இது ஒரு அடிப்படை ஆகும்.

மேற்படி வீழ்ச்சியுடன் கூடிய மாறுநிலைக் காலம் ஏறத்தாழ 100 ஆண்டுகள் நீடித்தது. இதன் பின்னர் கம்போடிய வரலாற்றின் நடுக்காலம் அல்லது கம்போடியாவின் இருண்ட காலம் என அழைக்கப்படும் காலம் 15 ஆம் நூற்றாண்டின் நடுப்பகுதியில் தொடங்கியது. இந்து மதம் சார்ந்த நம்பிக்கைகள் கைவிடப்பட்டுவிட்டாலும், பழைய தலைநகரில் இருந்த இந்துமதக் கட்டிட அமைப்புக்கள் தொடர்ந்தும் முக்கிய ஆன்மீக மையங்களாக இருந்து வந்தன. எனினும் 15 ஆம் நூற்ராண்டின் நடுப் பகுதியில் இருந்து செறிவு கூடிய பகுதிகளில் வாழ்ந்த மக்கள் கிழக்கு நோக்கி இடம் பெயர்ந்து மேக்கொங், தோன்லே சப் ஆகிய ஆறுகள் இணையும் பகுதியில் உள்ள சக்தோமுக், லோங்வெக், ஒவுடோங் ஆகிய பகுதிகளில் குடியேறினர். 

16 ஆம் நூற்றாண்டின் வளத்துக்கு முக்கிய காரணம் கடல்சார் வணிகம் ஆகும். ஆனால், இதன் விளைவாக, முசுலிம்களான மலாய்கள், சாம்கள் ஆகியோரும்; கிறித்தவ ஐரோப்பிய முயற்சியாளரும், மதம் பரப்புவோரும் அரசாங்க அலுவல்களில் தலையிட்டுக் குழப்பங்களை விளைவித்தனர். செல்வமும், உறுதியான பொருளாதாரமும் ஒருபுறமும்; குழம்பிய பண்பாடு, விட்டுக்கொடுக்கும் ஆட்சியாளர்கள் ஒருபுறமுமாக உள்ள ஒரு நிலையே லோங்வெக் காலம் முழுதும் காணப்பட்டது.

15 ஆம் நூற்றாண்டை அண்டி கெமரின் முன்னைய அயலவரான, மேற்கில் வாழ்ந்த மொன் மக்களையும், கிழக்கில் வாழ்ந்த சாம் மக்களையும் படிப்படியாகப் பின்தள்ளி அவர்களது இடங்களை முறையே தாய் மக்களும், வியட்நாமிய மக்களும் பிடித்துக்கொண்டனர்.


</doc>
<doc id="406285" url="https://ta.wikipedia.org/wiki?curid=406285" title="அனில் ரத்தோட்">
அனில் ரத்தோட்

மகாராஷ்டிரா மாநிலத்தின் அனில் ரத்தோட் (மராத்தி: अनिल राठोड) மகாராஷ்டிரா மாவட்டத்தில் அஹ்மநான்நகர்  இருந்து சிவ சேனா கட்சியின் அரசியல்வாதியாக உள்ளார். மகாராஷ்டிராவின் அஹமத்நகர் மாவட்டத்தின்  விதான சபா சட்டமன்றத்தில் இருந்து மகாராஷ்டிரா சட்டசபை உறுப்பினராக இருந்தார். 1990 முதல் 2014 வரை மகாராஷ்டிரா சட்டமன்றத்தில் 5 முறை தொடர்ச்சியாக தேர்ந்தெடுக்கப்பட்டார்.



</doc>
<doc id="406287" url="https://ta.wikipedia.org/wiki?curid=406287" title="மதன பாலர்">
மதன பாலர்

மதன பாலர் (ஆட்சி காலம் கி.பி.1144 - 1162 ) என்வர் இந்தியத் துணைக்கட்டத்தின் வங்க பகுதியை ஆட்சி புாிந்த பாலப் பேரரசின்  அரசர் ஆவார். இவர்  மூன்றாம் கோபாலாவுக்கு அடுத்து ஆட்சிக்கு வந்தவராவார்.  மேலும் இவர்  பாலப் பேரரசின் 18 ஆவது மற்றும்  கடைசி மன்னராக கருதப்படுகிறாா். இவா் மொத்தம் 18 ஆண்டுகள் ஆட்சி  புாிந்தாா். இவருக்கு பின் கோவிந்த பாலர் ஆட்சிக்கு வந்ததாக கருதப்படுகிறது. இருந்தாலும் இவரின் மரபு கேள்விக்குறியாதாக உள்ளது.


</doc>
<doc id="406288" url="https://ta.wikipedia.org/wiki?curid=406288" title="தினகரன் தாக்குதல் வழக்கு">
தினகரன் தாக்குதல் வழக்கு

தினகரன் தாக்குதல் வழக்கு ("Dinakaran" attack case) என்பது தினகரன் நாளிதழின் மதுரை அலுவலகத்தின் மீது 2007 மே 9 அன்று நடத்தப்பட்ட பெட்ரோல் குண்டு தாக்குதலைக் குறிப்பதாகும். இந்த தாக்குதலால்  ஏற்பட்ட தீ விபத்தில் தினகரன் நாளிதழின் மூன்று ஊழியர்கள் இறந்தனர்.  திராவிட முன்னேற்றக் கழகத் தலைவரான மு. கருணாநிதியின் அரசியல் வாரிசாக மக்கள் யாரை விரும்புகிறார்கள் என்று  தினகரன் நாளிதழ் வெளியிட்ட கருத்துக்கணிப்புக்கு எதிர்வினையாக இந்தத் தாக்குதல் நடந்தது. இதையடுத்து இப்பகுதியில் வன்முறை தலைவிரித்தாடியது, பத்திரிகை அலுவலகத்திற்கு தீ வைக்கப்பட்டது. இதனால் பத்திரிக்கையின், கணிணி வடிவமைப்புப் பிரிவில் பணியாற்றிய இரண்டு ஊழியர்கள் மற்றும் தனியார் பாதுகாப்புக் காவலர் ஒருவர் என மூவர் இறந்தனர். விசாரணை நடத்தியநடுவண் புலனாய்வுச் செயலக (சிபிஐ) அதிகாரிகள், 17 பேர் மீது குற்றம்சாட்டி வழக்கு தொடர்ந்தனர். ஆனால் குற்றம் சாட்டப்பட்ட அத்தனை பேரையும் மாவட்ட நீதிமன்றம்  விடுதலைச் செய்தது.  தாக்குதல் நடத்தியதால் ஏற்பட்ட சர்ச்சையினால், மாறன் சகோதரர்களுக்கும் திமுகவுக்கும் இடையில் பிளவு ஏற்பட்டது, அதன் விளைவாக தொலைத்தொடர்பு மற்றும் தகவல் தொழில்நுட்பத் துறை அமைச்சராக மத்திய அமைச்சரவையில் இருந்த தயாநிதி மாறன் பதவி விலகினார்.  

திமுக தலைவரான மு. கருணாநிதியின் மகன்களான மு. க. ஸ்டாலின் மற்றும் மு. க. அழகிரி ஆகியோர்  கருணாநிதியின் அடுத்த அரசியல் வாரிசு தொடர்பாக தொடர்ச்சியான பனிப்போரில் ஈடுபட்டு வந்தனர். இந்நிலையில் 2007 ஆண்டு மே மாதத்தில் ஏ. சி. நீல்சன் நிறுவனம் நடத்திய தொடர் கருத்துக் கணிப்புகளின் முடிவுகளை தினகரன் செய்தித்தாள் வெளியிட்ட போது, அது சர்ச்சையை ஏற்படுத்தியது. அதில் தி. மு. க. தலைவரின் வாரிசாக மக்கள் யாரை விரும்புகிறார்கள் என்ற கருத்துக் கணிப்பை வெளியிட்டது, அதில் ஸ்டாலினை   70% பேர் ஆதரிப்பதாகவும், அழகிரிக்கு வெறும்  2% ஆதரவு உள்ளதாகவும்  (அடுத்து 2% பேரின் ஆதரவு கருணாநிதியின் மகள் கனிமொழிபெற்றார்)  என வெளியிட்டது. இந்த நாளிதழ் சன் குழுமத்தைச் சேர்ந்தது. இக்குழுமத்தின் உரிமையாளரான கலாநிதி மாறன், கருணாநிதியின் மருமகனான முரசொலி மாறனின் மகனும், தி.மு.க. அரசியில்வாதியுமான தயாநிதி மாறனின் அண்ணனும் ஆவார்.

இந்தக் கருத்துக் கணிப்பை வெளியிட்டதையடுத்து 2007, மே 9 அன்று அழகிரியின் ஆதரவாளர்கள் தமிழ்நாட்டின் தென் மாவட்டங்களில் குறிப்பாக   கமுதி, திண்டுக்கல், திருநெல்வேலி, விருதுநகர் , தூத்துக்குடி மற்றும் தேனி மாவட்டத்தின் பல பகுதிகளில் ஆர்ப்பாட்டத்தில் ஈடுபட்டனர். மதுரையில், அவரின் ஆதரவாளர்கள் தினகரன் செய்தித்தாள்களின் பிரதிகளை எரித்து, மாறன் சகோதரர்களுக்கு எதிரான கோஷங்களை எழுப்பினர். மேலும் அவர்கள் சாலை மறியல் ஆர்ப்பாட்டத்தை நடத்தி, கற்களை வீசி, ஏழு பேருந்துகளுக்கு தீ வைத்தனர். மதுரை காவல் துணைக் கண்காணிப்பாளரின் கீழ் கலவரத் தடுப்புக் காவலர்களின் ஒரு குழுவானது, ஊடக குழுமத்தின் அலுவலகங்களுக்கு வெளியே பாதுகாப்பப் பணியில் ஈடுபட்டனர். சன் குழுமத்தைச் சார்ந்த தினகரன், சன் தொலைக்காட்சி மற்றும் தமிழ் முரசு ஆகியவற்றின் அலுவலகங்கள் மீது அங்கு கூடிய குழு ஒன்று காவல் துறையினரின் முன்னிலையில், கற்களை வீசியது. மேலும் அவர்கள் பெட்ரோல் குண்டுகளையும் வீசி கட்டிடத்திற்கு தீ வைத்தனர், இதன் விளைவாக இரண்டு ஊழியர்கள் மற்றும் தனியார் பாதுகாப்பு காவலர் உட்பட மூவர் மூச்சுத்திணறல் காரணமாக இறந்தனர்.

இதன்பிறகு பத்திரிகை ஊழியர்கள், சென்னை மதுரை நெடுஞ்சாலையில் மறியலில் ஈடுபட்டு, இந்த நிகழ்வுக்கு காரணமான அழகிரியை கைது செய்யாமல், காவல்துறையினர் கலவரக்காரர்களுக்கு ஆதரவாக செயல்படாமல் இருந்ததுதாக குற்றம் சாட்டினர்.
இந்த குற்றம் தொடர்பாக திமுக தொண்டர் அணி அமைப்பாளர் அட்டாக் பாண்டி உள்ளிட்ட 17 பேர் மீதும் காவல்துறையினர் வழக்குப் பதிவு செய்தனர். ஆனால் இந்த வழக்கை சிபிஐ வசம் ஒப்படைக்க வேண்டும் என்று கோரிக்கை எழுந்தது. அதனால் அப்போதைய திமுக அரசு பின்னர் சிபிஐயிடம் வழக்கை ஒப்படைத்தது. விசாரணை நடத்தியநடுவண் புலனாய்வுச் செயலக (சிபிஐ) அதிகாரிகள், 17 பேர் மீது குற்றம்சாட்டி வழக்கு தொடர்ந்தனர். ஆனால் குற்றம் சாட்டப்பட்ட அத்தனை பேரையும் மாவட்ட நீதிமன்றம்  விடுதலை செய்தது. 

ஆனால் இந்த வழக்கில் மேல்முறையீடு செய்யாமல் அரசுத் தரப்பு இருந்ததால், கடும் கண்டனங்கள் எழவே, 2010 ஆம் ஆண்டு 118 நாள் தாமதத்திற்குப் பின்னர் மதுரை உயர்நீதிமன்றக் கிளையில் சிபிஐ மேல் முறையீடு செய்தது.


</doc>
<doc id="406289" url="https://ta.wikipedia.org/wiki?curid=406289" title="லெவ் வைகாட்ஸ்கி">
லெவ் வைகாட்ஸ்கி

லெவ் செமையோனோவிச் வைகாட்ஸ்கி (Lev Semyonovich Vygotsky) (); (நவம்பர் 17 – சூன் 11, 1934) சோவியத் நாட்டைச் சார்ந்த உளவியலாளர் ஆவார். இவர் மனித கலாச்சார மற்றும் உயிரிய - சமூக வளர்ச்சி (பொதுவாக கலாச்சார-வரலாற்று உளவியல் என அழைக்கப்படுவது) என்ற முடிக்கப்படாத கோட்பாட்டின் நிறுவனரும் மற்றும் மாமனிதனின் உளவியல் என்ற உணர்வு நிலை தொடர்பான கருத்தியலின் முன்னணி ஆதரவாளரும் வைகாட்ஸ்கி குழுவின் தலைவரும் ஆவார்.

வைகோட்ஸ்கியின் முக்கியப் பணியானது அபிவிருத்தி உளவியல் பிரிவில் இருந்தது. மேலும், சமூக உளவியல் சூழலில், தனிப்பட்ட மனித உறவுகள் மற்றும் செயல்களால் மனித உளவியல் வளர்ச்சியானது மேம்பட்டது என்பதை உணர்ந்திருந்தார். "உயர் நிலை உளவியல் செயல்பாடுகளை" உருவாக்கும் ஒரு கோட்பாட்டை அவர் முன்வைத்தார். அவரது வாழ்வின் தொடக்க கால எந்திரவியல் மற்றும் குறைப்புவாத கருவிசார் உளவியல் காலத்தில் (1920 கள்) அவர் மனித உளவியல் வளர்ச்சியானது, மனித உழைப்பு மற்றும் தொழில் துறையில் கருவிகளின் பயன்பாட்டிற்குச் சமானமான வெளிப்பாடுகளால் வளர்த்தெடுக்கப்படுவதாக வாதிட்டார். பின்னர், அவரது தொழில் வாழ்வின் "முழுதளாவியக்" கால கட்டத்தில் (1930 களின் முதல் அரைப்பகுதி), செருமானிய அமெரிக்க முழுக்காட்சி உளவியலாளர்களின் முறையான சிந்தனைப் போக்கினால் வெகுவாகத் தாக்கத்திற்குள்ளாகினார்.  இந்தக் காலகட்டத்தில்தான் அவர் கர்ட் லெவினின் "தளக் கோட்பாட்டினால்"—தாக்கத்திற்குள்ளாகி "புதிய அறிவை உருவாக்குவதற்கான இடம்" என்ற கோட்பாட்டை அறிமுகப் படுத்தினார். பின்னர் இந்தக் கோட்பாடு கற்பித்தல் படிநிலை வளர்ச்சி மாதிரியின் வளர்ச்சியில் மிகுந்த பயனளிப்பதாக இருந்தது. மேலும் அவர் இளங்குழந்தைகளின் விளையாட்டினை அவர்களின் வழி நடத்தும் செயல்பாடாக அடையாளம் கண்டார். விளையாட்டானது பள்ளி முன் பருவத்தினரின் மனவெழுச்சி, இயற்றி நிலை, அறிவுசார்ந்த வளர்ச்சியின் முதன்மையான மூலமாக இருப்பதைப் புரிந்து கொண்டார். இருப்பினும், மரியா மாண்ட்டிசோரி அம்மையார் இவரது பிறப்பிற்கு முன்னதாகவே இதே கருத்தை வெளியிட்டுள்ளார். அவரது வாழ்நாளில், வைகாட்ஸ்கியின் கருத்துக்கள் சோவியத் ஒன்றியத்திலேயே சர்ச்சைக்குள்ளாயின. 1920 களின் மத்தியில் வைகாட்ஸ்கி மேற்கில் அறிமுகப்படுத்தப்பட்டார், அங்கு 1980 களின் முற்பகுதி வரை அவர் அறியப்படாதவராக இருந்தார். கல்வியாளர்களிடையே ஜீன் பியாஜேயின் (1896-1980) இன் அபிவிருத்தி உளவியலின் செல்வாக்கு சரியத் தொடங்கி, அதற்கு மாறாக, "புதிய அறிவு உருவாவதற்கான இடம்" என்ற வைகாட்ஸ்கியின் கருத்து மேம்பாட்டு மற்றும் கல்வி உளவியல் புதிய தத்துவங்களின் வளர்ச்சிக்கு முக்கிய மையமாக ஆனது. 2002 ஆம் ஆண்டில் வெளியிடப்பட்ட பொது உளவியல் பார்வை என்ற இதழால் நடத்தப்பட்ட ஆய்வில், 20 ஆம் நூற்றாண்டின் மிகச்சிறந்த 100 உளவியலாளர்களின் பட்டியலில் பாவ்லவ் மற்றும் அலெக்சாண்டர் லூரியா ஆகியோருக்கு அடுத்தபடியாக 83 வது நிலையப் பிடித்த மூன்றாவது மற்றும் இறுதி உருசிய உளவியலாளராக இவர் இருக்கிறார்.

21 ஆம் நூற்றாண்டின் முற்பகுதியில், வைகாட்ஸ்கியின் பிரபலமான அறிவுசார் கருத்துக்கள் அறிஞர்களால் மறுமதிப்பீட்டிற்குட்படுத்தப்பட்டது. (சில சமயங்களில் "வைகோட்ஸ்கியைச் சுற்றியுள்ள ஆளுமைச் சித்தாந்தம்" எனப்படுகிறது) இந்தப் பணியானது "வைகாட்ஸ்கியின் ஆய்வியலில் திருத்தப்பட்ட புரட்சி" எனக் குறிப்பிடப்படுகிறது..


</doc>
<doc id="406291" url="https://ta.wikipedia.org/wiki?curid=406291" title="சிவாஜிரா மோஜே">
சிவாஜிரா மோஜே

சிவாஜிரா மோஜே ஒரு இந்திய அரசியல்வாதி.மகாராஷ்டிர சட்டமன்ற உறுப்பினரானஇந்திய தேசிய காங்கிரஸின் உறுப்பினராக  கெலாபுர் -ஆர்னி, யவத்மால் தேர்ந்தெடுக்கப்பட்டார்..

அவர் தற்போது நவம்பர் 2009 முதல் மகாராஷ்டிரா அமைச்சரவையில் சமூக நீதி அமைச்சராக உள்ளார்.

மகாராஷ்டிர மாநில சட்டப்பேரவை உறுப்பினராக 1980, 1985 மற்றும் 1999 ஆம் ஆண்டு இந்திய தேசிய காங்கிரஸ் வேட்பாளராகவும் 1995 ல் சுதந்திரமாகவும் தேர்ந்தெடுக்கப்பட்டார். 


</doc>
<doc id="406295" url="https://ta.wikipedia.org/wiki?curid=406295" title="வில்லியம் மெக்கின்லி">
வில்லியம் மெக்கின்லி

வில்லியம் கேம்பல் ("William McKinley", சனவரி 29, 1843 – செப்டம்பர் 14, 1901) ஐக்கிய அமெரிக்காவின் 25-வது அரசுத் தலைவராக 1897 மார்ச் 4 முதல் 1901 செப்டம்பரில் படுகொலை செய்யப்படும் வரை பதவியில் இருந்தவர். இவர் எசுப்பானிய அமெரிக்கப் போரில் நாட்டை வெற்றிக்கு அழைத்துச் சென்றவர். அமெரிக்கத் தொழில்துறையை ஊக்குவிப்பதற்காக பாதுகாப்பு வரியை அறிமுகப்படுத்தினார்.

அமெரிக்க உள்நாட்டுப் போர்க் காலங்களில் பதவியில் இருந்த கடைசி அமெரிக்க அரசுத் தலைவர் மெக்கின்லி ஆவார். போர் ஆரம்பிக்கும் போது இவர் இராணுவ வீரராக இராணுவத்தில் சேர்க்கப்பட்டார். இராணுவத் தளபதியாகப் போரை முடித்தார். போரின் பின்னர் ஒகையோவில் கேன்டன் நகரில் குடியேறி, சட்டவறிஞராகப் பணியாற்றினார். அங்கு ஈடா சாக்ஸ்டனைத் திருமணம் புரிந்தார். 1876 இல், அமெரிக்க சட்டமன்றத்திற்குத் தேர்ந்தெடுக்கப்பட்டார். பாதுகாப்பு வரிக்கான குடியரசுக் கட்சியின் பிரசாரகராக இவர் இருந்தார். இவ்வரி நாட்டுக்கு செழிப்பைக் கொண்டு வரும் என இவர் உறுதி அளித்தார். 1890 இல் இவரது மெக்கின்லி வரி பெரும் சர்ச்சையை நாட்டில் கிழப்பியது; சனநாயகக் கட்சியின் எதிர்ப்புடன் இது 1890 இல் சனநாயகக் கட்சி பெரும் வெற்றி பெற்றது. 1891, 1893 இல் ஒகையோவின் ஆளுநராகத் தேர்ந்தெடுக்கப்பட்டார். 1896 அரசுத்தலைவர் தேர்தலில் பொருளாதார மந்தநிலை காணப்பட்ட போதிலும் இவர் குடியரசுக் கட்சியின் வேட்பாளராகத் தேர்ந்தெடுக்கப்பட்டார். அதிக வரியின் மூலம் நாடு செழிப்புறும் என இவர் வலியுறுத்தினார். தேர்தலில் சனநாயகக் கட்சி வேட்பாளர் வில்லியம் பிறையனைத் தோற்கடித்தார்.

மெக்கின்லியின் பதவிக் காலத்தில், பொருளாதாரம் தீவிர வளர்ச்சி அடைந்தது. உற்பத்தியாளர்கள் மற்றும் தொழிற்சாலை தொழிலாளர்களை வெளிநாட்டுப் போட்டிகளில் இருந்து பாதுகாக்க 1897 இல் டிங்க்லி வரியை அறிமுகப்படுத்தினார். கிளர்ச்சியில் ஈடுபட்ட கியூபாவிற்கு குழப்பம் ஏதுமின்றி எசுப்பானியாவிடம் இருந்து விடுதலையைப் பெற்றுக் கொடுக்க முடியும் என நம்பினார். ஆனாலும் பேச்சுவார்த்தை தோல்வியடைந்த போது, எசுப்பானிய அமெரிக்கப் போரை 1898 இல் ஆரம்பித்தார். அமெரிக்கா இப்போரில் உறுதியானதும் எளிதனதுமான வெற்றியைப் பெற்றது. அமைதி உடன்பாட்டின் ஒரு பகுதியாக எசுப்பானியா தனது முக்கிய வெளிநாட்டுக் குடியேற்றங்களான புவேர்ட்டோ ரிக்கோ, குவாம், பிலிப்பீன்சு ஆகியவற்றை அமெரிக்காவுக்குத் தந்தது. கியூபாவிற்கு விடுதலை உறுதியளிக்கப்பட்டது. ஆனால் அக்காலத்தில் அது அமெரிக்க இராணுவத்தின் கட்டுப்பாட்டில் இருந்தது. 1898 இல் அவாய் குடியரசை அமெரிக்கா தன்னுடன் இணைத்து, அமெரிக்கப் பிராந்தியமாக்கியது.

மெக்கின்லி 1900 இல் நடந்த அரசுத்தலைவர் தேர்தலில் மீண்டும் பிறையனைத் தோற்கடித்தார். இத்தேர்தலில் பேரரசுவாதம், பாதுகாப்புவாதம், மற்றும் சுயாதீன வெள்ளி ஆகியவை பேசு பொருள்களாக இருந்தன. மெக்கின்லி 1901 செப்டம்பர் 6 இல் போலந்து அமெரிக்க வம்சாவழியைச் சேர்ந்த லியோன் சொல்கோசு என்ற வன்முறையாளனால் சுட்டுக் காயப்படுத்தப்பட்டார். மெக்கின்லி எட்டு நாட்கள் கழித்து இறந்தார். இவருக்குப் பின்னர் துணைத் தலைவராக இருந்த தியொடோர் ரோசவெல்ட் அரசுத்தலைவரானார். அமெரிக்காவின் இடையீட்டுவாதம், மற்றும் வணிக சார்பு உணர்வு போன்றவற்றைக் கருத்தில் கொள்ளும் போது, மெக்கின்லியின் ஆட்சி சராசரிக்கும் அதிகமாகவே மதிக்கப்பட்டது.

வில்லியம் மெக்கின்லி 1843 இல் ஒகையோ மாநிலத்தில் நைல் எனும் இடத்தில் வில்லியம் மெக்கின்லி, நான்சி மெக்கின்லி ஆகியோருக்கு ஏழாவது குழந்தையாகப் பிறந்தார். மெக்கின்லியின் குடும்பம் ஆங்கிலேய, இசுக்கொட்டிய-ஐரிய வம்சாவழியைச் சேர்ந்தது. 18-ஆம் நூறாண்டில் பென்சில்வேனியாவில் குடிபுகுந்தவர்கள். 

பிள்ளைகளின் படிப்பைக் கருத்தில் கொண்டு 1852 இல் இவரது குடும்பம் ஒகையோவின் போலந்துய் நகரில் குடியேறினர். 1859 இல் போலந்து மடப்பள்ளியில் படித்து, பின்னர் பென்சில்வேனியா அலிகேனி கல்லூரியில் இணைந்தார். அலிகேனியில் ஓராண்டு மட்டுமே படித்தார், 1860 இல் சுகவீனம் காரணமாக விடு திரும்பினார். குடும்பத்தின் நிதி நிலைமை மோசமாகவே, மெக்கின்லியால் தொடர்ந்து படிக்க முடியவில்லை. ஆரம்பத்தில் அஞ்சல் அலுவலகத்தில் பணி புரிந்தார். பின்னர் பாடசாலை ஒன்றில் ஆசிரியராகப் பணியாற்றினார்.


நூல்கள்


</doc>
<doc id="406306" url="https://ta.wikipedia.org/wiki?curid=406306" title="மகுடஞ்சாவாடி தொடருந்து நிலையம்">
மகுடஞ்சாவாடி தொடருந்து நிலையம்

மகுடஞ்சாவாடி தொடருந்து நிலையம் (Madudanchavadi railway station) என்பது வீரபாண்டி சாலை தொடர்வண்டி நிலையம் மற்றும் மாவேலிப்பாளையம் ஆகியவற்றுக்கு இடையில் உள்ள தொடருந்து நிலையமாகும.


</doc>
<doc id="406312" url="https://ta.wikipedia.org/wiki?curid=406312" title="ஏற்றுமதி">
ஏற்றுமதி

ஏற்றுமதி நாடு என்பது ஒரு நாட்டில் மற்றொரு நாட்டிற்கு உற்பத்தி செய்யப்படும் பொருட்களையோ அல்லது சேவைகளையோ அனுப்புவதாகும். அத்தகைய பொருட்கள் மற்றும் சேவைகளின் விற்பனையாளர் ஒரு ஏற்றுமதியாளராக குறிப்பிடப்படுகிறார்; வெளிநாட்டு வாங்குபவர் ஒரு இறக்குமதியாளராக குறிப்பிடப்படுகிறார்.

பொருட்களின் ஏற்றுமதிக்கு சுங்க அதிகாரிகளின் ஈடுபாடு தேவைப்படுகிறது. ஒரு ஏற்றுமதி இறக்குமதி என்பது ஒரு இறக்குமதி ஆகும்.

பல உற்பத்தி நிறுவனங்கள் தங்கள் உலகளாவிய விரிவாக்கத்தை ஏற்றுமதியாளர்களாக ஆரம்பித்தனர், பின்னர் ஒரு வெளிநாட்டு சந்தைக்கு சேவை செய்வதற்கு மற்றொரு முறை மாறியது.

ஒரு தயாரிப்பு அல்லது நல்ல அல்லது தகவலை ஏற்றுமதி செய்வதற்கான முறைகள் அஞ்சல், கை விநியோகித்தல், வான்வழி கப்பல், கப்பல் மூலம் கப்பல், இணைய தளத்தை பதிவேற்றுவது அல்லது இணைய தளத்திலிருந்து பதிவிறக்குதல் ஆகியவை அடங்கும். மின்னஞ்சல்கள், மின்னஞ்சல் இணைப்பு, தொலைநகல் அல்லது தொலைபேசி உரையாடலில் அனுப்பப்படும் தகவல்களின் விநியோகம் ஆகியவை ஏற்றுமதிகளில் அடங்கும்.

வெளிநாட்டு போட்டிகளில் இருந்து உள்நாட்டு உற்பத்திகளை பாதுகாக்கும் அல்லது குறிப்பிட்ட உள்நாட்டு உற்பத்தியின் ஏற்றுமதிகளை செயற்கையாக தூண்டுகின்ற அரசாங்க சட்டங்கள், விதிமுறைகள், கொள்கைகள் அல்லது நடைமுறைகள் ஆகியவை வர்த்தக தடைகளாகும். தடைசெய்யப்பட்ட வணிக நடைமுறைகள் சில நேரங்களில் இதே போன்ற விளைவைக் கொண்டிருக்கும்போது, ​​அவர்கள் வழக்கமாக வர்த்தக தடைகள் என கருதப்படுவதில்லை. மிகவும் பொதுவான வெளிநாட்டு வர்த்தக தடைகள், அரசாங்கம் விதித்துள்ள நடவடிக்கைகள், கொள்கைகள் மற்றும் சேவைகளின் சர்வதேச பரிமாற்றத்தை கட்டுப்படுத்துதல், தடுத்தல் அல்லது தடுக்கிறது.

சர்வதேச உடன்பாடுகள் வர்த்தகத்தை மட்டுப்படுத்தி, குறிப்பிட்ட வகையான பொருட்கள் மற்றும் தகவல்களின் பரிமாற்றம், எ.கா. வெகுஜன அழிவு ஆயுதங்கள், மேம்பட்ட தொலைத்தொடர்புகள், ஆயுதங்கள் மற்றும் சித்திரவதை மற்றும் சில கலை மற்றும் தொல்பொருள் கலைப்பொருட்கள் தொடர்பான பொருட்கள். உதாரணத்திற்கு:


ஒரு கட்டணமானது ஒரு குறிப்பிட்ட நல் அல்லது பொருட்களின் தொகுப்பு அல்லது ஒரு நாட்டிற்கு இறக்குமதி செய்யப்படும் அல்லது இறக்குமதி செய்யப்படும் வர்த்தகத்திற்கு ஒரு பொருளாதார தடையை உருவாக்கும் ஒரு வரி.
ஒரு நாட்டின் உள்நாட்டு உற்பத்தியானது வீழ்ச்சியடைந்து, வெளிநாட்டு போட்டியாளர்களிடமிருந்து இறக்குமதிகள் உயரும் போது, ​​பொதுவாக உத்திகள் பயன்படுத்தப்படுகின்றன, குறிப்பாக நாட்டின் உள்நாட்டு உற்பத்தி திறனைத் தக்கவைத்துக்கொள்வதற்கான மூலோபாயக் காரணங்கள் உள்ளன.
சில தவறிய தொழில்கள் மானியங்கள் போன்ற ஒரு விளைவைப் பாதுகாக்கும்; சுத்திகரிப்பு பொருட்கள் விரைவாகவும், மலிவானதாகவும், மேலும் திறமையாகவும் பொருட்களை உற்பத்தி செய்ய ஊக்கத்தொகைகளை குறைக்கிறது. ஒரு கட்டணத்திற்கான மூன்றாவது காரணம் குவிப்பதற்கான சிக்கலைக் குறிக்கும். ஒரு நாடு நாட்டிலுள்ள உள்நாட்டு சந்தையில் உள்ளதை விட மிக அதிகமான அளவு பொருட்களை உற்பத்தி செய்து, மற்ற நாடுகளில் "மிகக் குறைவான" விலையில் பொருட்களை குவிப்பதைக் குறிக்கிறது. உற்பத்தியாளரை எந்த விலையுயர்ந்த லாபத்திற்கும், அல்லது ஒரு இழப்புக்குமான விலையில், உற்பத்தியாளரை விலைக்கு விற்கிறார். ஒரு கட்டணத்தின் நோக்கம் மற்றும் எதிர்பார்த்த விளைவுகளை இறக்குமதிகளுக்கு பதிலாக உள்நாட்டு பொருட்களிலும் சேவைகளிலும் செலவழிக்க ஊக்குவிப்பது ஆகும்.

கட்டணங்கள் நாடுகளுக்கு இடையே பதட்டத்தை ஏற்படுத்தலாம். 2002 இல் அமெரிக்காவின் எஃகு கட்டணமும், இறக்குமதி செய்யப்பட்ட கார் பாகங்கள் மீது சீனா 14% கட்டணமும் வைத்திருந்தபோது எடுத்துக்காட்டுகள் அடங்கும். இத்தகைய கட்டணங்களை பொதுவாக உலக வணிக அமைப்பு (WTO) உடன் புகார் அளிக்கின்றன. அது தோல்வியுற்றால், நாட்டைத் தாண்டி வேறு நாட்டிற்கு எதிராக பதிலடி கொடுக்கலாம், கட்டணத்தை அகற்ற அழுத்தம் அதிகரிக்கலாம்.


நிறுவனத்தின் சிறப்பு சொத்துகள், சர்வதேச அனுபவங்கள் மற்றும் அதன் மதிப்பு சங்கிலியின் தொடர்புகளுக்குள்ளான குறைந்த விலை அல்லது வேறுபட்ட தயாரிப்புகளை உருவாக்குவதற்கான திறமை ஆகும். ஒரு குறிப்பிட்ட சந்தையின் இடம் சார்ந்த நன்மைகள் சந்தையின் சாத்தியக்கூறு மற்றும் முதலீட்டு அபாயங்களின் கலவையாகும். சர்வதேசமயமாக்கல் நன்மைகள் கம்பெனிக்குள் ஒரு முக்கிய திறனை தக்கவைத்துக்கொள்வதுடன், உரிமம், அவுட்சோர்ஸ், அல்லது விற்காமல் மதிப்புச் சங்கிலியைத் தவிர்த்துவிடுகின்றன.

தேர்ந்தெடுக்கப்பட்ட மாதிரியைப் பொறுத்தவரையில், குறைந்த அளவு உரிமையுடைய நிறுவனங்கள், வெளிநாட்டு சந்தைகளில் நுழைய முடியாது. நிறுவனம் மற்றும் அதன் தயாரிப்புகள் உரிமை நன்மை மற்றும் உள்மயமாக்கல் அனுகூலத்தை பெற்றிருந்தால், அவை ஏற்றுமதி போன்ற குறைந்த அபாய முறைகள் மூலம் நுழைகின்றன. வெளிநாட்டு முதலீடுகள் போன்ற சர்வதேச விரிவாக்கத்தின் மற்ற முறைகள் விட ஏற்றுமதிக்கு குறைந்த அளவு முதலீட்டு தேவைப்படுகிறது. சர்வதேச வணிகத்தின் பிற முறைகள் இருந்தபோதிலும், ஏற்றுமதிகளின் குறைந்த ஆபத்து பொதுவாக விற்பனையில் குறைந்த விலையில் விற்பனைக்கு வழிவகுக்கிறது. வேறுவிதமாக கூறினால், ஏற்றுமதி விற்பனை மீதான வழக்கமான வருவாய் மிகப்பெரியதாக இருக்காது, ஆனால் ஆபத்து இல்லை. ஏற்றுமதி மேலாளர்கள் செயல்பாட்டு கட்டுப்பாட்டுடன் செயல்பட அனுமதிக்கின்றன, ஆனால் அவற்றை மார்க்கெட்டிங் கட்டுப்பாட்டுடன் செயல்படுத்த விருப்பம் இல்லை. ஒரு ஏற்றுமதியாளர் வழக்கமாக இறுதி நுகர்வோரிடமிருந்து இதுவரை வசிக்கின்றார், மேலும் சந்தைப்படுத்தல் நடவடிக்கைகளை நிர்வகிக்க பல்வேறு இடைத்தரகர்களை அடிக்கடி அழைக்கிறார். சென்ற செப்டம்பர் மாதத்தில், நாட்டின் ஏற்றுமதி, 11.64 சதவீதம் உயர்ந்து, 25.83 பில்லியன் டாலராகவும், முந்தைய ஆண்டு இதே மாதத்தில், 23.14 பில்லியன் டாலராகவும் இருந்தது.

ஏற்றுமதிக்கு பல குறைபாடுகள் உள்ளன:


250 க்கும் குறைவான பணியாளர்களுடன் சிறிய மற்றும் நடுத்தர நிறுவனங்கள் (SMEs), வெளிநாட்டுச் சந்தைகளுக்கு விற்கப்படும் பொருட்கள் மற்றும் சேவைகள் ஆகியவை உள்நாட்டுச் சந்தைக்கு சேவை செய்வதைவிட கடினமாக இருக்கலாம். வர்த்தக கட்டுப்பாடுகள், கலாச்சார வேறுபாடுகள், வெவ்வேறு மொழிகள் மற்றும் அந்நிய செலாவணி சூழ்நிலைகள், அதே போல் வளங்கள் மற்றும் ஊழியர்களின் சிரமம் ஆகியவற்றைப் பற்றிய அறிவு இல்லாமை, ஏற்றுமதிக்கான ஒரு தொகுதி போல் செயல்படுகிறது. உண்மையில், சில SME க்கள் ஏற்றுமதி செய்யப்படுகின்றன, ஆனால் அவர்களில் கிட்டத்தட்ட மூன்றில் இரண்டு பங்கு மட்டுமே ஒரு வெளிநாட்டு சந்தைக்கு விற்கப்படுகிறது.

உந்துதல் காரணிகள் "நிறுவன நடவடிக்கைகளைத் தொடங்குவதற்கும், அபிவிருத்தி செய்வதற்கும் நிறுவனத்தின் முடிவுகளைத் தூண்டும் காரணிகள்" ஆகும். இலக்கியத்தில், ஏற்றுமதி தடைகளை நான்கு பெரிய பிரிவுகளாக பிரிக்கலாம்: ஊக்குவிப்பு, தகவல், செயல்பாட்டு / வள அடிப்படையிலான மற்றும் அறிவு. கூடுதலாக, ஏற்றுமதி உந்துதல்கள் ஐந்து பரிமாணங்களாக பிரிக்கப்படுகின்றன; எதிர்வினை, மார்க்கெட்டிங், ஏற்றுமதி, தொழில்நுட்ப, வெளி. ஏற்றுமதியாளர்கள் அல்லாத ஏற்றுமதியாளர்களை விட ஏற்றுமதியாளர்களுக்கு ஊக்கத்தொகை அதிகரிப்பதாக ஆராய்ச்சி காட்டுகிறது.



</doc>
<doc id="406314" url="https://ta.wikipedia.org/wiki?curid=406314" title="ஈரானின் வரலாறு">
ஈரானின் வரலாறு

பாரசீகம் என்றும் அழைக்கப்படும் ஈரானின் வரலாறு பெரிய ஈரான் எனச் சில சமயங்களில் அறியப்படும் பெரிய பகுதி ஒன்றுடன் பிணைக்கப்பட்டுள்ளது. பெரிய ஈரான் என்பது, மேற்கில் அனத்தோலியா, பொசுபோரசு, எகிப்து ஆகியவற்றில் இருந்து பண்டைக்கால இந்திய எல்லை வரையும்; கிழக்கில் சிர் டார்யாவும்; வடக்கில் காக்கேசியா, யூரேசியப் புல்வெளி என்பவற்றில் இருந்து தெற்கில் உள்ள பாரசீகக் குடா, ஓமான் குடா வரையும் உள்ள பகுதிகள் உள்ளடங்குகின்றன. 

கிமு 7000 ஆண்டுக் காலப்பகுதிவரை பின்னோக்கிச் செல்லும் வரலாற்றுக் களங்களையும், நகரக் குடியேற்றங்களையும் தன்னகத்தே கொண்டு, உலகின் மிகப்பழைய தொடர்ச்சியான நாகரிகத்தின் இருப்பிடங்களுள் ஒன்றாக ஈரான் விளங்குகின்றது. ஈரானின் தென்மேற்கு, மேற்கு ஆகிய பகுதிகள், தொடக்க வெங்கலக் காலத்தில் இருந்து எலத்தோடும், பின்னர் காசைட்டுகள், மன்னாயீன்கள், குட்டியன்கள் ஆகியோருடனும் பண்டைய அண்மைக் கிழக்கின் பங்காளிகளாக இருந்தன. கியோர்க் வில்கெம் ஃபிரீட்ரிச் ஏகெல் என்பார், பாரசீக மக்கள் உலகின் "முதல் வரலாற்று மக்கள்" எனக் குறிப்பிட்டுள்ளார். மீட்கள், ஈரானை ஒரு நாடாக ஒன்றிணைத்துப் பின்னர் கிமு 625 இல் பேரரசாக ஆக்கினர். சைரசுவால் நிறுவப்பட்ட அக்கிமெனிட் பேரரசே (கிமு 550 - 300) முதல் பாரசீகப் பேரரசு ஆகும். இது பால்கன் முதல் வட ஆப்பிரிக்கா வரையும் உள்ள பகுதிகளையும், நடு ஆசியாவையும் அதன் அதிகார மையமான பேர்சிசுவில் (பேர்செபோலிசு) இருந்து ஆட்சி செய்தது. இதன் ஆட்சிப் பகுதி மூன்று கண்டங்களில் பரவியிருந்தது. இதுவரை இருந்தவற்றுள் மிகப்பெரிய பேரரசும் உலகின் முதற் பேரரசும் இதுவே. முதல் பாரசீகப் பேரரசே உலகின் 40% மக்களை ஒன்றிணைத்த ஒரே நாகரிகம் ஆகும். கீமு 480 இல் 112.4 மில்லியனாக இருந்த உலக மக்கள் தொகையில் 49.4 மில்லியன் மக்கள் பாரசீகப் பேரரசுக்குள் அடங்கியிருந்தனர். இப்பேரரசைத் தொடர்ந்து செலூசிட், பார்த்திய, சசானியப் பேரரசுகள் ஒன்றன் பின் ஒன்றாக 1000 ஆண்டுகள் ஈரானை ஆட்சி செய்ததுடன், ஈரானை மீண்டும் ஒரு முன்னணி வல்லரசாக ஆக்கின. ஈரானின் முக்கிய போட்டியாளர்களாக உரோமப் பேரரசும், பின்னர் பைசண்டியப் பேரரசும் இருந்தன. பெருமளவிலான ஈரானிய மக்களின் உள்நோக்கிய வருகையைத் தொடர்ந்து இரும்புக் காலத்தில் பாரசீகப் பேரரசு உருவானது. இம்மக்கள் மீட்சு, ஆக்கிமெனிட், பார்த்திய, சசானியப் பேரரசுகளை உருவாக்கினர்.

பாரசீகத்தை முசுலிம்கள் கைப்பற்றியதுடன், சசானியப் பேரரசு முடிவுக்கு வந்தது. இது ஈரானின் வரலாற்றில் ஒரு திருப்புமுனை ஆகும். ஈரானின் இசுலாம்மயப்படுத்தல் 8 ஆம் நூற்றாண்டு தொடக்கம் 10 ஆம் நூற்றாண்டு வரை இடம்பெற்றது. இது ஈரானிலும் அதைச் சார்ந்திருந்த பிற இடங்களிலும் சோரோவாசுட்டிரியனியம் வீழ்ச்சியடைந்தது. எனினும் முன்னைய பாரசீக நாகரிகத்தின் சாதனைகள் எதையும் ஈரான் இழக்கவில்லை. இவை பெருமளவுக்கு இசுலாமிய சமூகத்தாலும், நாகரிகத்தாலும் உள்வாங்கப்பட்டுவிட்டன. 

தொடக்கப் பண்பாடுகளினதும், பேரரசுகளினதும் நீண்ட வரலாற்றைக் கொண்ட ஈரான், நடுக் காலத்தின் பிற்பகுதியிலும், நவீன காலத்தின் முற்பகுதியிலும் பெரும் பாதிப்புக்களுக்கு உள்ளானது. நாடோடிப் பழங்குடிகள் பல தடவைகள் நாட்டைக் கைப்பற்றி அதன் தலைவர்கள் நாட்டின் ஆட்சியாளர்கள் ஆனார்கள். இது நாட்டை எதிர்மறையாகப் பாதித்தது. 1501 இல், சபாவிட் வம்சத்தின் கீழ், ஈரான் மீண்டும் ஒன்றாக்கப்பட்டது. இது சியா இசுலாமை ஈரானின் அரச மதமாக ஆக்கியது. இது இசுலாமிய வரலாற்றில் ஒரு முக்கிய திருப்பமாக அமைந்தது.


</doc>
<doc id="406317" url="https://ta.wikipedia.org/wiki?curid=406317" title="காளி நதி">
காளி நதி

காளி நதி அல்லது கால்நதி என்பது இந்தியாவின் கர்நாடகா மாநிலத்தில் உள்ள காரார், உத்தர கன்னடா மாவட்டத்தின் வழியாக ஒரு நதி ஓடுகிறது. உத்தர கன்னடா மாவட்டத்தில் உள்ள ஒரு சிறிய கிராமமான டிகிக்கு அருகே இந்த நதி ஓடுகிறது. இந்த நதி உத்தரப்பிரதேச மாநிலத்தில் 4 லட்சம் மக்களுக்கு உயிர் வாழ்கிறது மற்றும் கார்வார் கரையோரத்தில் உள்ள மீனவர்கள் உட்பட பல்லாயிரக்கணக்கான மக்களின் வாழ்வாதாரத்தை ஆதரிக்கிறது. மின்சாரம் உற்பத்திக்காக இந்த ஆற்றின் குறுக்கே பல அணைக்கட்டுகள் கட்டப்பட்டுள்ளன. காளி ஆற்றின் குறுக்கே கட்டப்பட்டுள்ள முக்கிய அணைகளில் ஒன்றான கணேஷ்குடியிலுள்ள சுபா அணை உள்ளது. அரேபிய கடலில் சேரும் முன்பு நதி 184 கிலோமீட்டர் தூரத்தில் உள்ளது.

சதாசிவ்கட் கோட்டை தற்போது கடலோர நெடுஞ்சாலை காளி நதி பாலம், ஆற்றின் சங்கம் மற்றும் அரேபிய கடலுக்கு மேலே கட்டப்பட்டுள்ள ஒரு பிரபலமான சுற்றுலாத்தலமாகும்.

தேசிய நெடுஞ்சாலை NH 17 காளி ஆற்றின் மீது கட்டப்பட்ட காளிப் பாலம் தொடர்கிறது. சாலை, கோவாவிலிருந்து கோவாவை இணைப்பதற்கு சதாசிவ்கட் கிரானைட் ராக் குன்றுகளை பிரித்து வருகிறது.
காளி நதி ஜியாதா தாலுகாவின் குசவாளி கிராமத்திற்கு அருகே 15 ° 14'56 "N 074 ° 17'58" மின், 2011 கணக்கெடுப்பு கிராமம் குறியீடு = 602664, மேற்குத் தொடர்ச்சி மலைகளில் மற்றும் கிழக்கு நோக்கி சுபா அணை நீர்த்தேக்கத்தில் பாய்ந்து வருகிறது, அங்கு அது இடது (வடக்கு) பாந்தரி ஆற்றில் இணைந்திருக்கிறது. கண்டாவிற்கு அருகிலுள்ள சுபா அணையின் காளி வெளியேறுவது, கிழக்கு நோக்கி தானேயேலி நோக்கி செல்கிறது. தண்டேலிக்கு தெற்கே கடந்து, காளி நதி போம்மணியி ரிசர்வெயில் தென்கிழக்காக பாய்ந்து, அணைக்கு வெளியே சென்று வலது மற்றும் தெற்கில் (தெற்கில்) மற்றும் கெம்டாலின் கிராமங்களுக்கிடையே இடது (வடக்கில்) போம்மணியினை நோக்கி ஓடுகிறது. பாமநல்லியின் கிராமத்திற்கு தெற்கே மாறி, 15 ° 05'21 "N 074 ° 43'57" E இடது (மேற்கு) இடத்திலிருந்து தட்டிஹல்லா ஆற்றில் இணைக்கப்பட்டுள்ளது. கட்டுப்படுத்தி மற்றும் சுரங்கப்பாதை உள்ளது பகவதி. அந்த சமயத்தில் காளி மேற்கு நோக்கி சென்று சாகோஸ் பாயின் கீழ் சத்தோடி நீர்வீழ்ச்சியில் முடிவடைகிறது. காளி பின்னர் வலது (வடக்கில்) 15 ° 03'52 "N 074 ° 36'17" மின்முனையிலிருந்து கனெரி ஆற்றின் மூலம் இணைக்கப்படுகிறது, தென்-தென்மேற்கு கோடசல்லி ரிசர்வாயர் நோக்கி செல்கிறது. அந்த நீர்த்தேவை விட்டு, காளி நதி மேற்கு நோக்கி ஓடுகிறது மற்றும் வலது (வடக்கில்) இருந்து Vuki ஹாலே இணைகிறது. அது தெற்கே காத்ரா ரிசர்வாயர் வழியாக எங்கு செல்கிறது, அது கடா அணைக்கு அடியில் தாணா ஹாலுடன் இணைகிறது. காத்ராவிலிருந்து, காளி நகரத்திற்கு அருகே அரேபிய கடலில் சேருவதற்கு காரிலேண்ட் வழியாக மேற்கு நோக்கி செல்கிறது. இந்த ஆற்று முற்றிலும் வடக்கு கன்னட மாவட்டத்தின் வழியாக செல்கிறது.

ஆலைக்கு நேரடியாக ஆலைகளில் விநியோகிக்கப்படாத கழிவுப்பொருட்களும், சுபா அணைப்பகுதிகளில் சட்டவிரோத மணல் சுரங்கங்களும் ஆற்றின் சுற்றுச்சூழலுக்கு கடுமையான காயங்களை ஏற்படுத்தின. சட்டவிரோத மணல் சுரங்கத்தில் இருந்து மாசுபாட்டை கட்டுப்படுத்தும் அரசாங்க மூலோபாயம் ஒரு தூய்மையான நதி உற்பத்தி செய்யப்பட்டுள்ளது. ஒரு பாப்பர்மில் இருந்து வெளியீடுகள் அன்ஷி தண்டேலி புலிகள் சரணாலயத்தில் முதலைகளை ஈர்த்தன. இரசாயன மற்றும் பெட்ரோலியம் நிறுவனங்கள் அதன் மழைக்காலத்திற்கு அருகே பனிக்கட்டிகள் உட்பட பாதரசம், களிமண்டலத்தில் சேதமடைந்துள்ளன.





</doc>
<doc id="406319" url="https://ta.wikipedia.org/wiki?curid=406319" title="இலால்குடி இரயில் நிலையம்">
இலால்குடி இரயில் நிலையம்

இலால்குடி இரயில் நிலையம் (Lalgudi Railway Station) தமிழ்நாட்டில் திருச்சிராப்பள்ளி மாவட்டத்தில் அமைந்துள்ள ஒரு சிறு இரயில் நிலையம் ஆகும். இதன் குறியீடு (LLI) ஆகும். இந்த இரயில் நிலையமானது இலால்குடி நகரத்திற்கு பொிதும் துணையாக உள்ளது. இந்த இரயில் நிலையத்தில் மூன்று பயணிகள் நடைமேடை உள்ளது. இந்த நடை மேடைக்கு மேற்கூரைகள் இல்லை. மேலும் பல அடிப்படை கட்டமைப்பு வசதியான நீா், கழிவறை போன்றவை குறிப்பிடும்படி இல்லை.


</doc>
<doc id="406324" url="https://ta.wikipedia.org/wiki?curid=406324" title="ஜம்பை சிற்றூர்">
ஜம்பை சிற்றூர்

ஜம்பை (Jambai) என்பது தமிழ்நாட்டின் விழுப்புரம் மாவட்டத்தின், திருக்கோயிலூர் வட்டத்தில் உள்ள ஒரு சிற்றூர் ஆகும் இந்த ஊரின் பரப்பளவு 1 km ஆகும். இந்த ஊரில் உள்ள பெரும்பாலான மக்கள் வேளாண்மை மற்றும் கைத்தறி தொழிலில் ஈடுபட்டு வருகின்றனர். 2011 ஆண்டைய மக்கள் கணக்கெடுப்பின்படி இந்த ஊரில் 2,000 பேர் வாழ்கின்றனர்.

ஜம்பை என்ற பெயரானது இந்த ஊரில் உள்ள சோழர்கால கோயிலான ஜம்புநாதேசுவரர் என்ற சிவன் கோயில் பெயரில் இருந்து வந்ததிருக்கலாம். இந்தக் கோயிலில் உள்ள முதலாம் பராந்தக சோழன் காலத்திய கல்வெட்டில் இந்த ஊர் அக்காலத்தில் வள்ளியூர் என்று அழைக்கப்பட்டது தெரியவருகிறது. எனவே, "ஜம்பை" என்ற பெயரானது இந்த ஊருக்கு பிற்காலத்தில் வந்த பெயராக இருக்கலாம்.

ஜம்பை ஊரானது தென்பெண்ணை ஆற்றின் வடக்கு கரையில் அமைந்துள்ளது. இது திருக்கோயிலூருக்கு வடமேற்கில் 19 கி.மீ (12 மைல்) தொலைவிலும், திருவண்ணாமலைக்கு தெற்கில் 25 கி.மீ (16 மைல்) தொலைவிலும் உள்ளது.

ஜம்பை சிற்றூரானது 1000 ஆண்டுகளுக்கு முற்பட்ட பழமையும் பாரம்பரியம் உள்ள ஊராகும். ஜம்பையில் சைவம், சைனம், பௌத்தம், சாக்தம் ஆகிய சமயங்கள் செழித்திருந்தன. நெல்வயல்களின் நடுவில் கோட்டைப் பகுதியில் இருந்த கி.பி. 10 ஆம் நூற்றாண்டைச் சேர்ந்த அழகிய புத்தர் கற்சிலையானது 2006 ஆம் ஆண்டு திருடப்பட்டது. ஊரில் இரண்டு சிவன் கோயில்களும், ஒரு சப்தமதர் கோவிலும், மலைமீது ஒரு அய்யனார் கோயில் மற்றும் கிராமத்தின் வட கிழக்கு மூலையில் மற்றொரு அய்யனார் கோயில் போன்றவை உள்ளன. பள்ளிசந்தலுக்குச் செல்லும் வழியில் ஒரு குன்றில் சைன தீர்த்தங்கரரின் நிவாரண சிற்பம் காணப்படுகிறது. இந்த சிற்றூருக்கு சிறப்பு சேர்ப்பவை இங்குள்ள ஜம்புநாதேசுவரர் கோயில் என்ற சிவன் கோயில் மற்றும் ஜம்பை மலையில் உள்ள கி.மு முதலாம் நூற்றாண்டைச் சேர்ந் தமிழ்ப் பிராமி கல்வெட்டுகள், சைனத் துறவிகள் வசிப்பிடம், குகைகள், சமணப் படுக்கைகள் போன்றவை ஆகும்.

இக்கோயில் தமிழில் தான்தோன்றீஸ்வரர் கோயில் என்று அழைக்கப்படுகிறது. இந்த சிவன் கோயிலானது 10 ஆம் நூற்றாண்டில் சோழர்களால் கட்டப்பட்டது. கோவில் சுவர்களில் சோழர்களின் தமிழ் வட்டெழுத்துக் கல்வெட்டுகள் நிறைந்துள்ளன. இந்தப் பகுதியானது 10 ஆம் நூற்றாண்டின் நடுவில் இராஷ்டிரகூடர்களின் ஆட்சியின்கீழ் வந்துள்ளது. இப்பகுதியில் உள்ள முருகன். ஜோஸ்டதேவி, காலபைரவர், துர்கை போன்ற சிலைகள் இராட்டிரக்கூடக் கலைப் படைப்புகளாகும். இந்த பழமையான கோயில் மிகவும் சேதமடைந்ததுள்ளதால், ஜம்பாயின் உள்ளூர் மக்களால் புனரமைக்கப்பட்டுவருகிறது.
கிராமத்தின் வடகிழக்கில் ஜம்பைமலை என்ற இரு பாறைக் குன்றுகள் அமைந்துள்ளன. இந்த இரண்டிற்கும் நடுவில் இருக்கும் சிறிய நிலப்பரப்பில்,பெருங்கற்காலத்தைச் சேர்ந்த மக்கள் வாழ்ந்தற்கான சான்றுகள் காணப்படுகின்றன. இரண்டு குன்றுகளில் தெற்கில் காணப்படும் குன்றிற்கு, தாசிமடம் என்று பெயர். இங்கு கி மு ஒன்றாம் நூற்றாண்டைச் சேர்ந்த தமிழ் பிராமி கல்வெட்டு கண்டறியப்பட்டது. இந்தக் கல்வெட்டு (). என படிக்கப்பட்டுள்ளது. இதன் பொருள் ஸத்திய புத்திரன் அதியன் நெடுமான் அஞ்சி என்பவர் தானமாகக் கொடுத்தே பாளி என்பதாகும். இந்தக் கல்வெட்டானது சிறியதாக ஒற்றைவரியில் இருந்தாலும், தென்னிந்திய வரலாற்றின் பல்வேறு அம்சங்களில் ஒளியைப் பாய்ச்சக்கூடியதாக உள்ளது. அசோகனின் கி.மு. மூன்றாம் நூற்றாண்டு கல்வெட்டொன்றில், சேர, சோழ, பாண்டியர்களுடன் "சதிய புத்தோ" எனக் குறிப்பிடப்பட்டுள்ள அரசகுலம் எது என்பது குறித்து நிலவிய விவாதங்களுக்கும் முற்றுப்புள்ளி வைப்பதாக அமைந்ததுள்ளது இதன் சிறப்பு ஆகும். இந்த குகைக்கு எதிரில் இருக்கும் வேரொரு குகையில் நான்கு சமணர் படுக்கைகள் காணப்படுவதானது, இப்பகுதி சைன சமய மையமாக இருந்ததை உறுதிப்படுத்துகின்றது. மலையின் மேற்கில் 10 ஆம் நூற்றாண்டைச் சேர்ந்த இராஷ்ட்ரகூடர் கலைப்படைப்பான ஜேஷ்ட தேவி (மூதேவி என்ற பெயரும் உண்டு) சிலையும், அருகில் இராஷ்ட்ரகூடர் மன்னன் கன்னரத் தேவன் என்னும் மூன்றாம் கிருஷ்ணனின் தமிழ் கல்வெட்டும் காணப்படுகிறது. இந்தக் கல்வெட்டுக்கு தெற்கே பாசனப் பயன்பாட்டுக்காக ஒரு ஏரி கட்டப்பட்டுள்ளது.




</doc>
<doc id="406326" url="https://ta.wikipedia.org/wiki?curid=406326" title="இரவு உணவு">
இரவு உணவு

இரவு உணவு அல்லது விருந்து (ஆங்கிலம்:Dinner) என்பது பொதுவாக இரவு நேரத்தில் எடுத்துக் கொள்ளப்படும் உணவைக் குறிக்கும். மேற்கு நாடுகளில் வரலாற்றுப்படி டின்னர் என்பது பகலிலோ அல்லது மாலைப்பொழுதிலோ எடுத்துக் கொள்ளும் உணவையும் குறித்துள்ளது. இன்னும் சில மேற்கு நாடுகளில் சிறப்பான பகல் உணவையோ மாலை உணவையோ "டின்னர்" என்றே அழைக்கிறார்கள் . "டின்னர்" என்பது ஒவ்வொரு நாடுகளுக்கேற்ப பழக்கவழக்கங்களுக்கேற்ப அளவும், முறைகளும் மாறுகிறது. மருத்துவர்களின் அலோசனைப்படி இரவு உணவு என்பது எளிதில் செரிக்கக்கூடிய வகையிலும் நல்ல தூக்கம் வரும் வகையிலும் இருக்கவேண்டுமாம். சாக்லெட், காரமான உணவு, காபி, மதுபானம், கொழுப்புள்ள உணவுகள், சோடா, சிவப்பிறைச்சி போன்றவற்றைத் தவிர்க்கப் பரிந்துரை செய்கிறார்கள். 

வரலாற்றில் டின்னர் என்பது ஐரோப்பாவில் பகல் உணவிற்கு இரண்டல்லது மூன்று மணி நேரம் தாமதமான உணவிற்குப் பெயராக பதினெட்டாம் நூற்றாண்டு வாக்கி, முதலாம் பிரஞ்சு பேரரசு காலம்வரை இருந்துள்ளது. 1700களில் மாலை உணவிற்கே டின்னர் என்று பெயரிட்டு வழங்கினர். தற்காலத்தில் மேற்கத்திய கலாச்சாரத்தில் மாலை உணவே டின்னர் என்ற பெயரில் வழங்கப்படுகிறது. உணவு வேளையை காலை உணவு, மதிய உணவு, தேநீர், இரவு உணவு எனப் பிரிக்கின்றனர். மத்திய ஆங்கிலேயே பகுதிகள், வட இங்கிலாந்து, மத்திய ஸ்காட்லாந்து போன்ற இடங்களில் பகல் உணவையே டின்னர் என்றழைக்கின்றனர். இரவில் எடுத்துக் கொள்ளும் உணவு சப்பர் என்றழைக்கின்றனர் ஒரு ஆய்வின்படி ஐக்கிய ராஜ்ஜியத்தில் மாலை 7:47 மணியே சராசரி இரவு உணவு நேரம் எனக் கணக்கிடப்பட்டுள்ளது. அமெரிக்க போன்ற நாடுகளில் சப்பர் என்றாலும் டின்னர் என்றாலும் மாலை உணவாகவே குறிக்கப் பயன்ப்டுத்துகிறார்கள்

பொதுவாக ஒரு நாளின் கடைசி உணவாக இருந்தாலும் கிருஸ்துமஸ் விருந்து, நன்றி தெரிவித்தல் நாள் விருந்து, ஞாயிறு அல்லது விடுமுறைநாள் விருந்து போன்றவை சிறப்பு விருந்துகளாக அழைக்கப்படுகின்றன.

இரவு விருந்துகளில் மக்கள் பகட்டாக உடையணிந்து விரும்பிய உணவுப் பதார்த்தங்களை உருசிபார்த்தவாறே கூடிப்பேசி மகிழ்வார்கள். இந்த வகை விருந்தில் மூன்று வகைப் பதார்த்தங்களுள்ளன. ஆப்டைசர் எனப்படும் சூப்போ, அல்லது பழரசமோ கொண்ட இன்சுவை நீர் முதலிலும், பிரதான பதார்த்தம் அதன் பின்னரும், இறுதியில் டிசர்ட் எனப்படும் இனிப்புவகையுடன் விருந்து நிறைவுபெறும்.

பண்டைய ரோமப் பேரரசில் இரவு விருந்து என்பது முக்கிய நிகழ்வாக நடந்து, அரசக்குடும்பமும், அரசவை உறுப்பினரும் சந்தித்து உறவாடும் பொழுதாகயிருந்தது. ரோம மக்கள் பெரும்பாலும் லிகுமென் எனப்படும் ஒருவகை மீன் குருமாவை பெரும்பாலும் இரவு உணவில் பரிமாறுவார்கள்.

இலண்டன் பெருநகரங்களில் நடக்கும் இரவு விருந்திற்கு அச்சிட்ட அழைப்பிதழ்களுடன் முறையான கொண்டாட்டமாக நடக்கிறது. அப்போது பலவகையான பதார்த்தங்களும் பல்வேறு உணவு முறைகளும் பரிமாறப்பட்டு, சிலவேளையில் பாடலும், கவிதைகள் மொழிதலும் நிகழும்.

சைவ, அசைவ வகையான குழம்புகளும், பலவகையான பிரியாணிகளும், கோதுமை அல்லது மைதா ரொட்டிகளும் இரவு உணவாகப் பெரும்பாலும் எடுத்துக் கொள்ளப்படுகிறது. செட்டிநாடு மீன் பொரியல், கலுட்டி கெபாப், தம் ஆலூ லக்நவி, கீமா பிரியாணி, தம் பன்னீர் காலி மிர்ச், சாகி முட்டை குழம்பு, மலபார் இறால் குழம்பு, தால் மக்கனி, மக்காலி கொப்தா போன்றவை மிகவும் விரும்பக்கூடிய இரவு உணவாகக் கூறப்படுகிறது. தமிழகத்தில் இரவு உணவாக இட்லி, தோசை வகைகள், புரோட்டா, சப்பாத்தி போன்றவை பிரதானமாக உட்கொள்ளப்படுகிறது.




</doc>
<doc id="406331" url="https://ta.wikipedia.org/wiki?curid=406331" title="ஆன்டாங் அணை">
ஆன்டாங் அணை

ஆன்டாங் அணை நாக்தோங் ஆற்றின் மீது அமைந்த ஒரு அணைக்கட்டு அணையாகும்.இது தென்கொரியாவில் உள்ள ஜியாங்செங்பக்- டூ மாகாணத்தில் ஆன்டாங்கிற்கு கிழக்கே 4 கிமீ (2 மைல்) அமைந்துள்ளது.அணை கட்டப்பட்டதின் நோக்கம் வெள்ள கட்டுப்பாட்டு, நீர் வழங்கல் மற்றும் நீர்மின் உற்பத்தி சக்தியாகும். அணையின் கட்டுமானம் 1971 ஆம் ஆண்டில் தொடங்கியது மற்றும் 1976 ஆம் ஆண்டில் முடிக்கப்பட்டது.83 மீ (272 அடி) உயரமான பாறை நிரப்பு, மத்திய களிமண் அணை 1,248,000,000 m3 (1,011,770 ஏக்கர் அடி) நீரைத் தேக்கி வைக்கிறது. மற்றும் 80 மெகாவாட் மின்சாரம்-சேமிப்பு மின் நிலையத்திற்கு நீர் வழங்குகிறது. ஆற்றல் நிலையத்திற்கான குறைந்த நீர்த்தேக்கம் 20 மீ (66 அடி) உயரமும், 238 மீ (781 அடி) நீளமான தடுப்புச்சுவர் கொண்டுள்ளது.


</doc>
<doc id="406332" url="https://ta.wikipedia.org/wiki?curid=406332" title="இந்திய 10 பைசா நாணயம்">
இந்திய 10 பைசா நாணயம்

இந்திய 10 பைசா நாணயம் இந்திய ரூபாயின் முன்னாள் பெயராகும்.  1 ரூபாயின் 1/10 பாகம் தான் 10ம் பைசாவாகும்.முதன்முதலில் 10 பைசா எஃகு நாணயம் 1988 இல் அறிமுகப்படுத்தப்பட்டது.


</doc>
<doc id="406340" url="https://ta.wikipedia.org/wiki?curid=406340" title="மல்லூர் தொடர்வண்டி நிலையம்">
மல்லூர் தொடர்வண்டி நிலையம்

மல்லூர் ரயில் நிலையம் (Code: MALR)   இந்தியாவின் தமிழ்நாட்டில் சேலம் மாவட்டத்தில் அமைந்துள்ளது. சேலம் மற்றும் கரூா் சந்திப்புகளுக்கு இடையில் அமைந்துள்ளது. இது மே மாதம் 2013 ஆம் ஆண்டு முதல் பயன்பாட்டில் இருந்து வருகிறது. இது இந்திய இரயில்வே துறை, தெற்கு இரயில்வே மண்டலம் மற்றும் சேலம் கோட்டத்தின் கீழ் இயங்கி வருகிறது.


</doc>
<doc id="406345" url="https://ta.wikipedia.org/wiki?curid=406345" title="லட்டிவாடி இரயில் நிலையம்">
லட்டிவாடி இரயில் நிலையம்

லட்டிவாடி இரயில் நிலையம் (Code: LDVD) 
என்பது இந்தியாவின், தமிழ்நாட்டில் நாமக்கல் மாவட்டத்தில் அமைந்துள்ள ஒரு இரயில் நிலையம் ஆகும். இது கரூர் - சேலம் சந்திப்புக்கு இடையில் புதியதாக 2013 மே மாதம் முதல் செயல்படத் தொடங்கயது. இது இந்திய இரயில்வே துறையின், தெற்கு இயில்வே மண்டலத்தில் சேலம் கோட்டத்தின் கீழ் செயல்பட்டு வந்தது. ஒரு நாளில் குறைந்தபட்சம் 25 பயணிகளாவது ஒரு இரயில் நிலையத்திலிருந்து பயணிக்க வேண்டும் என்ற விதியை நிறைவு செய்யாததால் இந்த இரயில்நிலையம் பிப்ரவரி 19, 2018 முதல் மூடப்பட்டது 


</doc>
<doc id="406348" url="https://ta.wikipedia.org/wiki?curid=406348" title="கேத்தி இரயில் நிலையம்">
கேத்தி இரயில் நிலையம்

கேத்தி இரயில் நிலையம் தமிழ்நாட்டின் நீலகிாி மாவட்ட மலைத்தொடாில் அமைந்துள்ளது. உலகப் புராதன சின்னமாகவும், ஊட்டியின் புகழ் பெற்ற இரயில் நிலையமாகவும் திகழ்கிறது. தென்னக இரயில்வே மண்டலத்தின் கீழ் சேலம்  இரயில்வே பிாிவின் மூலம் பாரமாிக்கப்பட்டு வருகிறது. இதன் குறியீடு KXT ஆகும்.


</doc>
<doc id="406352" url="https://ta.wikipedia.org/wiki?curid=406352" title="கர்ட் லெவின்">
கர்ட் லெவின்

கர்ட் லெவின் (Kurt Lewin) (செப்டம்பர் 9, 1890 – பிப்ரவரி 12, 1947) ஒரு ஜெர்மானிய-அமெரிக்க உளவியலாளர் ஆவார். இவர் அமெரிக்க ஐக்கிய நாடுகளில் சமூக, நிறுவன மற்றும் பயன்பாட்டு உளவியலின் முன்னோடிகளில் ஒருவராவார். ( "lə-VEEN") அவரது பிறந்த நாட்டில் இருந்து வெளியேற்றப்பட்ட லெவின், தனக்கென ஒரு புதிய வாழ்வை உருவாக்கியிருந்தார். அவர் தன்னையும் தனது பங்களிப்புகளையும் மூன்று பகுப்பாய்வுகளுக்குள் வரையறுத்துக் கொண்டார்: பயன்பாட்டு ஆராய்ச்சி, செயல் ஆராய்ச்சி மற்றும் குழு தொடர்பு ஆகியவை அவர் தேர்ந்தெடுத்த பகுதிகளாகும். இவற்றில் தகவல் தொடர்புத் துறையில் அவரது பிரதானமான கொடைகள் இருந்தன எனலாம்.

லெவின் பெரும்பாலும் "சமூக உளவியல் பிரிவின் நிறுவனர்" என்று அங்கீகரிக்கப்படுகிறார். இவர் தான் முதன் முதலில் குழு இயக்கவியல் மற்றும் நிறுவன மேம்பாடு குறித்த ஆய்வுகளை மேற்கொண்டவராவார். 2002 ஆம் ஆண்டில் பொது உளவியல் பார்வை இதழால் மேற்கொள்ளப்பட்ட ஆய்வொன்றில் கர்ட் லெவின் மிகவும் அதிகமாகக் குறிப்பிடப்பட்ட 20 ஆம் நூற்றாண்டு உளவியலாளர்களின் வரிசையில் 18 ஆம் இடத்தைப் பெற்றுள்ளார் என்பது குறிப்பிடத்தக்கது.

1890 ஆம் ஆண்டில், ஒரு யூதக் குடும்பத்தில் பிரஷ்யா (தற்போதைய போலந்து) நாட்டில் போஸ்னான் மாகாணத்தில் மோக்லினோ கவுண்டியில், மோக்லினோவில் பிறந்தார். அவர் பிறந்த ஊரானது 5000 மக்கள் தொகையைக் கோண்ட ஒரு சிறிய கிராமம் ஆகும். அந்த மக்கள் தொகையில் ஏறத்தாழ 150 பேர் மட்டுமே யூதர்கள் ஆவர். லெவின் தனது வீட்டிலிருந்து பழமைவாதக் கோட்பாடு மிக்க யூதக் கல்வியடையப் பெற்றார். அவர் ஒரு எளிய நடுத்தரக் குடும்பத்தில் பிறந்த நான்கு குழந்தைகளில் ஒருவராகப் பிறந்தார். அவருடைய தந்தை ஒரு சிறிய மளிகைக்கடையை வைத்திருந்தார். அவரது குடும்பமானது கடை இருந்த அடுக்ககத்தின் மேல் தளத்தில் வசித்து வந்தனர். அவரது தந்தையார் லியோபோல்ட் தனது சகோதரர் மாக்சுடன் இணைந்து ஒரு பண்ணைத் தோட்டத்தை வைத்திருந்தார். இருப்பினும், அந்தத் தோட்டமானது சட்டப்படியாக ஒரு கிறித்தவருக்குச் சொந்தமானதாக இருந்தது. ஏனெனில், அந்தக் கிராமத்தில் யூதர்கள் பண்ணைகளைச் சொந்தமாகக் கொண்டிருக்க முடியாத நிலை இருந்தது.
லெவினின் குடும்பம் 1905 ஆம் ஆண்டு பெர்லினுக்கு லெவின் மற்றும் அவரது சகோதரர்கள் சிறந்த கல்வியைப் பெறுகின்ற நோக்கத்திற்காக இடம் பெயர்ந்தனர். 1905 ஆம் ஆண்டிலிந்து 1908 வரை, லெவின் கைசேரியன் அகஸ்டா உடற்பயிற்சிக் கூடத்தில் பயின்றார். அங்கு, அவர் பழமையான மானிடவியல் சார்ந்த கல்வியைப் பெற்றார். 1909 ஆம் ஆண்டில், அவர் ப்ரீபர்க் பல்கலைக் கழகத்தில் மருத்துவம் படிப்தற்காக நுழைந்தார். ஆனால், உயிரியலைப் படிப்பதற்காக அவர் முனிச் பல்கலைக்கழகத்திற்கு மாறினார். அவர் அந்தக் காலகட்டத்தில் சமூகவியல் இயக்கங்களிலும், பெண்கள் உரிமைகள் தொடர்பான இயக்கங்களிம் ஈடுபாட்டுடன் பங்கேற்றார். ஏப்ரல் 1910 இல், அவர் இராயல் பிரெடெரிக்-வில்கெம்ஸ் பல்கலைக்கழகத்தில் இன்னும் மருத்துவ மாணவராக இருந்தார். 1911 ஈஸ்டர் பருவத்தின் போது, அவரது ஆர்வம் மெய்யியலை நோக்கித் திரும்பியது. 1911 ஆம் ஆண்டின் கோடைகாலத்தின் போது, அவரது பெரும்பான்மையான படிப்புகள் உளவியல் சார்ந்ததாக இருந்தது. பெர்லின் பல்கலைக்கழகத்தில் இருந்த போது அவர் கார்ல் ஸ்டம்புடன் இணைந்து 14 பயிற்சி வகுப்புகளில் சேர்ந்திருந்தார்.


</doc>
<doc id="406353" url="https://ta.wikipedia.org/wiki?curid=406353" title="கொரியாவின் வரலாறு">
கொரியாவின் வரலாறு

கொரியாவின் வரலாறு என்னும் இக்கட்டுரை 1945 க்கு முன்னர் இன்றைய வட கொரியாவும் தென் கொரியாவும் ஒன்றாக இருந்தவரையான வரலாற்றைக் கூறுகின்றது. கொரியத் தீவக்குறையில், கீழ் பழையகற்காலம் ஏறத்தாழ அரை மில்லியன் ஆண்டுகளுக்கு முன்னர் தொடங்கியது. மிக முந்தியதாக அறியப்பட்ட கொரிய மட்பாண்டம் கிமு 8000 ஆண்டுக்குரியது. புதிய கற்காலம் கிமு 6000 ஆண்டுக்குப் பின்னரும் வெங்கலக் காலம் கிமு 800 அளவிலும் தொடங்கியது. இரும்புக் காலத்தின் தொடக்கம் அண்ணளவாக கிமு 400 ஆகும். 

மூன்று இராச்சியங்கள் தொடர்பான தொன்மம் சார்ந்த கதைகளின் தொகுப்பான "சம்குக் யுசா" காணப்படும் கதைகளின்படி கொஜோசியன் இராச்சியம் வடக்குக் கொரியாவிலும் மஞ்சூரியாவிலும் கிமு 2333 இல் நிறுவப்பட்டது. கிஜா ஜோசியன் கிமு 12 ஆம் நூற்றாண்டில் நிறுவப்பட்டதாகச் சொல்லப்படுகிறது. ஆனால், இதன் இருப்பும், வகிபாகமும் தற்காலத்தில் சர்ச்சைக்கு உரியதாக உள்ளது. கோஜோசியன் தொடர்பான எழுத்துமூல வரலாற்று ஆவணங்களைக் கிமு 7 ஆம் நூற்றாண்டில் இருந்து காணமுடிகின்றது. சின் அரசு தெற்குக் கொரியாவில் கிமு மூன்றாம் நூற்றாண்டில் உருவானது. கிமு 2 ஆம் நூற்றாண்டில், கிஜா ஜோசியனுக்குப் பதிலாக விமான் ஜோசியன் உருவானது. அது அந்த நூற்றாண்டின் இறுதியில், ஹான் சீனாவிடம் வீழ்ச்சியடைந்தது. இதனால் கொஜோசியனும் வீழ்ச்சியடைந்து. தொடர்ந்து இப்பகுதியில் எப்போதும் பூசல் பிணக்குகளில் ஈடுபட்டிருந்த அரசுகள் உருவாகின. இது பிந்திய இரும்புக் காலத்தை உள்ளடக்கிய முன்-மூன்று இராச்சியக் காலம் ஆகும். 

முதலாம் நூற்றாண்டில் இருந்து, கொகுர்யா, பெக்சே, சில்லா ஆகிய அரசுகள், "கொரியாவின் மூன்று இராச்சியங்க"ளாக (கிமு 57 - கிபி 668) தீவக்குறையையும், மஞ்சூரியாவையும் கட்டுப்பாட்டுக்குள் கொண்டுவந்தன. 576 இல் மூன்று இராச்சியங்களையும் சில்லா இராச்சியம் ஒன்றிணைத்தது. 698 இல் தே ஜோ யோங் (Dae Jo-yeong), பழைய கோகுர்யா இருந்த பகுதியில் பால்கே இராச்சியத்தை நிறுவினார். இது வடக்கு தெற்கு நாடுகள் காலத்துக்கு வழிசமைத்தது. 9 ஆம் நூற்றாண்டில் சில்லா, பிந்திய மூன்று இராச்சியங்களாகப் (892 - 932) பிரிந்தது. இவை பின்னர் வாங் கோனின் கோர்யா வம்சத்தால் ஒன்றிணைக்கப்பட்டது. இதற்கிடையில், லியாவோ வம்சத்தின் படையெடுப்பைத் தொடர்ந்து பால்கே வீழ்ச்சியடைந்தது. முடிக்குரிய இளவரசர் கோர்யாவுக்குத் தப்பி ஓடினார். முடிக்குரிய இளவரசரை வரவேற்ற வாங் கோன் அவரை அரச குடும்பத்துக்குள் உள்வாங்கியதன் மூலம் கோகுர்யாவில் இருந்து உருவான இரண்டு நாடுகளையும் ஒன்றாக்கினார். கோர்யா காலத்தில், சட்டங்கள் தொகுக்கப்பட்டு ஒரு குடிசார் சேவை முறைமையும் அறிமுகப்படுத்தப்பட்டது. பௌத்தச் செல்வாக்குக்கு உட்பட்ட பண்பாடு செழிப்படைந்தது. ஆனாலும் 13 ஆம் நூற்றாண்டில் கோர்யாவின் மீது படையெடுத்த மங்கோலியர்கள் அதைக் கைப்பற்றி 14 ஆம் நூற்றாண்டின் நடுப்பகுதி வரை ஆட்சிசெய்தனர். 

1388 இல், சதிப் புரட்சி மூலம் கோர்யா வம்சத்தைப் பதவியில் இருந்து இறக்கிய தளபதி யி சியோங் கியே, 1392 இல், யோசியன் வம்சத்தை (1392 - 1910) நிறுவினார். அரசர் செயோங் (1418–1450) பெருமளவு நிர்வாக, சமூக, அறிவியல், பொருளாதாரச் சீர்திருத்தங்களை நடைமுறைக்குக் கொண்டுவந்தார். வம்சத்தி தொடக்க ஆண்டுகளில் இவர் அரச அதிகாரத்தை உறுதிப்படுத்தினார். கொரிய எழுத்து முறையான அங்குல் என்பதை உருவாக்கியவரும் இவரே. 


</doc>
<doc id="406354" url="https://ta.wikipedia.org/wiki?curid=406354" title="சோடியம் சிலிக்கேட்டு">
சோடியம் சிலிக்கேட்டு

சோடியம் சிலிக்கேட்டு என்ற வேதிச்சேர்மத்தின் சூத்திரம் அல்லது ·, இதற்கு இதே போன்று, சோடியம் மெட்டாசிலிகேட்டு , சோடியம் ஆர்த்தோ சிலிகேட்டு , மற்றும் சோடியம் பைரோசிலிகேட்டு  உள்ளன.இவற்றின் எதிர்மின் அயனிகள் பெரும்பாலும் பலபடிகளாக உள்ளன. இச் சேர்மங்கள் பொதுவாக நிறமற்ற ஊடுருவும் திண்மங்கள் அல்லது வெள்ளை பொடிகளாக உள்ளன. மேலும் நீரில் கரையக்கூடிய பல்வேறு அளவுகளில் கரைகின்றன.

இக்கலைவகள் அனைத்தும் சோடியம் சிலிக்கேட்டு என்ற பொதுவான பெயரைக் கொண்டுள்ளன. பொதுவாக மெட்டா சிலிக்கேட்டு தண்ணீர் கண்ணாடி, அல்லது திரவ கண்ணாடி என்று அழைக்கப்படுகிறது.  சீமைக்காரை, செயற்படாத தீ பாதுகாப்பு, நெசவுத்தொழில் மற்றும் மரம் அறுவைத் தொழில், அனல் தாங்கும் மண்பாண்டப்பொருட்கள் உற்பத்தி,  பசைகள், மற்றும்  சிலிக்கா களி  முதலிய பல்வேறு பொருட்களை உற்பத்தி செய்வதற்கு பயன்படுகிறது. வணிக தயாரிப்புகளில் நீர்க்கரைசலாகவோ அல்லது திண்மமாகவோ பெறப்படுகின்றன. இரும்பு கலந்த மாசுக்கள் கலந்துள்ளதால் பெரும்பாலும் பச்சை அல்லது நீலமாக காணப்படுகின்றன. 

1500 களில் ஐரோப்பிய இரசவாதிகளால் கரையக்கூடிய சிலிகேட்டுகள், கார உலோகங்களில் (சோடியம் அல்லது பொட்டாசியம்) இருந்து கண்டறியப்பட்டது. 

"நீர் கண்ணாடி" மற்றும் "கரையக்கூடிய கண்ணாடி" என்ற வார்த்தைகள்  லியோபோல்ட் உல்ப் 1846 இல், Émile Kopp , 1857 இல், மற்றும் 1887இல் ஹெர்மன் கிராசர் இவர்களால் பயன்படுத்தப்பட்டுள்ளது.

சோடியம் சிலிகேட்டுகள் நிறமற்ற கண்ணாடி அல்லது படிக திடப்பொருள், அல்லது வெள்ளை பொடிகளாக உள்ளன. இவை நீரில்  மிக எளிதில் கரைந்து நீர்காரங்களைத் தருகின்றன.

நடுநிலை மற்றும் நீர்க்காரங்களில் சோடியம் சிலிக்கேட்டுகள் நிலையாக உள்ளன.. அமில கரைசல்களில், சிலிக்கேட்டு அயனிகள் ஐதரசன் அயனிகளுடன் வினைபுரிந்து சிலிசிக் அமிலங்களைத் தருகின்றன. இது நீரேற்றமடைந்த சிலிக்கான் டை ஆக்சைடு ஜெல் ஆக சிதைவடைகின்றன. இதனை நீருடன் வெப்பப்படுத்தும் போது கடின கசியும் பொருள் கிடைக்கின்றது. இது சிலிக்கா ஜெல் என்று அழைக்கப்படுகிறது.இது ஒரு ஈரமுறிஞ்சி ஆக பரவலாகப் பயன்படுத்தப்படுகிறது.

சிலிக்கா (பொதுவாக குவார்ட்ஸ் மணல்), சோடியம் ஐதராக்சைடு தண்ணீர் இக்கலவைகளை சூடான நீராவி உள்ள ஒரு அணு உலையில் செலுத்தி சோடியம் சிலிகேட்டுகள் உற்பத்தி செய்யப்படுகின்றன.ஒட்டுமொத்த எதிர்வினை

சிலிக்கா (அதன் உருகும் புள்ளி 1713 °C) ஐ உருகிய சோடியம் கார்பனேட்டில் கரைத்து சோடியம் சிலிக்கேட்டுகள் பெறப்படுகின்றன.(சோடியம் கார்பனேட்டு 851°C  ல் சிதைவடைந்து உருகுகிறது.)

சோடியம் சல்பேட் (உருகும் புள்ளி 884 °C) மற்றும் கார்பனில் இருந்து பெறப்படுகிறது. இங்கு கார்பன் ஒரு ஒடுக்கும் காரணியாக உள்ளது.

1990 ஆம் ஆண்டில், 4 மில்லியன் டன் கார மெட்டல் சிலிக்கேட்டுகள் தயாரிக்கப்பட்டன.

முக்கியமாக  சோடியம் சிலிக்கேட்டுகள்  சவர்க்காரம், காகிதம், நீர் சிகிச்சை, மற்றும் கட்டுமான பொருட்களில் பயன்படுகின்றன.

சோடியம் சிலிக்கேட்டு கரைசல்கள் பெருமளவில்   சீமைக்காரையாக  காகித அட்டை தயாரிப்பில் பயன்படுகிறது.

ஆழ்துளை கிணறுகளில் துளையிடவும் மற்றும் ஆழ்துளை கிணறுகளின் சுவர்களில் ஏற்படும் சரிவினை தவிர்க்கவும் சோடியம் சிலிக்கேட்டுகள்  பெருமளவில் துளையிடும் திரவமாகப் பயன்படுகின்றது.

சவர்க்காரங்களில் துணைப்பொருளாகப் பயன்படுகின்றது. சோடியம் டைசிலிக்கேட்டு அணைவு, சோடியம் டைசிலிக்கேட்டாக மாற்றப்படுகிறது. சோப்புத் துகள்களில் சிலிக்கேட்டுகளை மேற்பூச்சு செய்வதன் மூலம் அது கடினத்தன்மையைப் பெறுகிறது.

நீர்க்கண்ணாடி, தாவரங்களில் கழிவுநீர் சிகிச்சைகளில் திரிதல் காரணியாக பயன்படுகின்றது.

மக்னீசியம் சிலிகேட்டு உடன் சேர்ந்து சோடியம் சிலிக்கேட்டு , மப்ளர் பழுது மற்றும் பொருத்தி பசையாகப் பயன்படுத்தப்படுகிறது. இதனை நிரீல் கரைக்கும் பொழுது சோடியம் சிலிக்கேட்டு மற்றும் மெக்னீசியம் சிலிக்கேட்டு இரண்டும் ஒரு கெட்டியான பசையாக மாறி பயன்படுத்த எளிதானதாக மாறுகிறது.  



</doc>
<doc id="406360" url="https://ta.wikipedia.org/wiki?curid=406360" title="கிரிமியா மூவலந்தீவு">
கிரிமியா மூவலந்தீவு

கிரிமியா மூவலந்தீவு அல்லது கிரிமியா ("Crimea") கிழக்கு ஐரோப்பாவில் கருங்கடல் வடக்குக் கடலோரத்தில் அமைந்துள்ள மூவலந்தீவு. இதன் மூன்றுபுறமும் கருங்கடலும் வடகிழக்கில் சிறிய அசோவ் கடலும் சூழ்ந்துள்ளன. இது உக்ரைனின் கேர்சன் ஓப்லாஸ்த்தின் தெற்கே அமைந்துள்ளது. கேர்சனுடன் பெரேகோப் குறுநிலத்தால் இணைந்துள்ளது. மேற்கிலுள்ள உருசிய மண்டலமான கூபனிலிருந்து கெர்ச் நீரிணையால் பிரிக்கப்பட்டுள்ளது. தற்போது இந்த நீரிணையில் கிரைமியன் பாலம் கட்டப்பட்டு இணைக்கப்பட்டுள்ளது. அராபத் இசுபிட் வடகிழக்கில் உள்ளது. இந்த குறுகிய நிலப்பகுதி அசோவ் கடலிலிருந்து சிவாஷ் எனப்படும் கடற்கரைக் காயல்களின் அமைப்பைப் பிரிக்கிறது. கருங்கடலுக்கு அப்பால் மேற்கே உருமேனியாவும் தெற்கில் துருக்கியும் உள்ளன.

கிரிமியா (அல்லது தொன்மைக் காலத்தில் தாரிக் மூவலந்தீவு) வரலாற்றில் செவ்வியல் உலகிற்கும் பான்டிக்-காசுபியன் புல்வெளிகளுக்குமான எல்லையில் அமைந்துள்ளது. இதன் தெற்கு விளிம்புகள் கிரேக்கர்களாலும் பெர்சியர்களாலும், உரோமானியர்களாலும் பைசாண்டின் பேரரசாலும் கிரிமியன் கோத்தியர்களும் செனோவாக்களாலும் உதுமானியப் பேரரசாலும் குடிமைப்படுத்தப்பட்டிருந்தன. அதே காலங்களில் மூவலந்தீவின் உட்புறங்கள் புல்வெளி நாடோடிகளாலும் சிம்மேரியர், சிதியர்கள், சர்மாதியர், கோத்தியர், ஆலன்கள், பல்கர்கள், ஹன்சு, கசார்கள், கிப்சாக்கியர், மங்கோலியர் மற்றும் தங்க நாடோடிக் கூட்டத்தால் ஆக்கிரமிக்கப்பட்டிருந்தன. கிரிமியா, அடுத்தப் பகுதிகளுடன் கிரிமிய கான் மரபால் 15ஆம் நூற்றாண்டிலிருந்து 18ஆம் நூற்றாண்டு வரை இணைக்கப்பட்டிருந்தது. 

1783இல் உருசிய-துருக்கியப் போரை தொடர்ந்து கிரிமியா உருசியப் பேரரசின் அங்கமாயிற்று. உருசியப் புரட்சியைத் தொடர்ந்து 1917இல் தன்னாட்சிக் குடியரசாக சோவியத் ஒன்றியத்தின் உருசிய சோவியத் சோசலிச குடியரசின் அங்கமாக இருந்தது. இரண்டாம் உலகப்போரின்போது, கிரிமியாவின் நிலை கீழிறக்கப்பட்டு கிரிமியன் ஓப்லாஸ்த்து ஆகியது. பின்னர் 1954இல் நிக்கிட்டா குருசேவ் காலத்தில் இது உக்ரைன் சோவியத் சோசலிச குடியரசிற்கு மாற்றப்பட்டது. 

சோவியத் ஒன்றியம் கலைக்கப்பட்டபோது, 1991இல் உக்ரைன் விடுதலை பெற்ற தனிநாடாகியது. கிரிமிய மூவலந்தீவின் பெரும்பகுதியும் கிரிமியா தன்னாட்சிக் குடியரசானது. செவஸ்டொபோல் நகரம் மட்டும் சிறப்புநிலையுடன் உக்ரைனுடன் இருந்தது. 1997இல் உருசியா தனது கடற்படையின் கப்பல்களை கருங்கடலில் வைத்திருக்க அனுமதிக்கப்பட்டது. உக்ரைன் கடற்படையின் தலைமையகமும் உருசியன் கடற்படையின் கருங்கடல் பிரிவின் தலைமையகமும் செவெஸ்டொபோலில் வைத்திருக்கவும் அனுமதிக்கப்பட்டது. இந்த குத்தகையை உக்ரைன் 1010இல் நீட்டித்து இதற்கு மாற்றாக மலிவு விலையில் இயற்கை எரிவளியைப் பெற்றது.

மார்ச் 2014இல் உக்ரைனியப் புரட்சிக்குப் பின்னர் உருசியா உக்ரைனில் உருசிய ஆதரவாளர்களுக்கு உதவியாக படைகளை அனுப்பி உக்ரைனைக் கைப்பற்றியது. 2014இல் நடத்தப்பெற்ற உருசியாவுடனான "மீளிணைப்பிற்கான" பொது வாக்கெடுப்பில் பெரும்பாலான கிரிமியர்கள் உருசியாவுடன் இணைய விரும்பினர். இந்தப் பொது வாக்கெடுப்பை உக்ரானிய அரசியலமைப்பு நீதிமன்றம் சட்டவிரோதமானதாக அறிவித்தது. 

உருசியா கிரிமியாவை சேர்த்துக்கொண்டு கிரிமியா குடியரசை உருவாக்கியது. கூட்டரசு நகரான செவஸ்டொபோலை உருசியாவின் கூட்டாட்சி அமைப்புகளில் ஒன்றாக்கியது. உருசியாவும் பத்து ஐ.நா. நாடுகளும் கிரிமியாவை உருசியக் கூட்டமைப்பின் அங்கமாக ஏற்றக்கொண்டபோதும் உக்ரைன் தொடர்ந்து கிரிமியாவை தனது நாட்டின் அங்கமாகவே கருதுகிறது. பெரும்பாலான வெளிநாட்டு அரசுகளும் ஐக்கிய நாடுகள் பொதுச் சபையின் தீர்மானம் 68/262உம் உக்ரைனை ஆதரிக்கின்றன.
கருங்கடலின் வடக்குக் கடலோரமாகவும் அசோவ் கடலின் மேற்கிலும் 27,000 கிமீ (10,425 சது மை) பரப்பில் கிரிமியா அமைந்துள்ளது. இதன் ஒரே நில எல்லை வடக்கில் உக்ரைனுடன் உள்ளது. 

கிரிமியா மூவலந்தீவிற்கும் உக்ரைன் பெருநிலப்பகுதிக்குமான இயற்கையான எல்லை சிவேஷ் அல்லது "அழுகிய கடல்" எனப்படும் ஆழமற்ற கடற்காயல்களின் பெரும் தொகுப்பால் அமைந்துள்ளது. இந்த மூவலந்தீவு கேர்சன் ஓப்லாஸ்த்துக்கு எனிசெஸ்க் ரையோனால் இணைக்கப்பட்டுள்ளது. ஐரோப்பிய பெருநிலப்பகுதிக்கு பெரெகோப் குறுநிலத்தால் ("[Isthmus of Perekop") இணைக்கப்பட்டுள்ளது. இந்த நிலப்பகுதி 5-7 கி.மீ (3.1–4.3 மைல்) அகலமேயுள்ளது; குறுகிய சொங்கார், எனுசெஸ்க் நீரிணைகள் மீதும் பாலங்கள் கட்டப்பட்டுள்ளன. அராபத் ஸ்பிட்டின் வடக்குப் பகுதி கேர்சன் ஓப்லாத்தின் நிர்வாகத்தில் உள்ளது. மூவலந்தீவின் கிழக்கு முனை கெர்ச்சு மூவலந்தீவாகும். இது உருசிய பெருநிலத்தின் தமன் மூவலந்தீவிலிருந்து கெர்ச்சு நீரிணையால் பிரிபட்டுள்ளது. இந்த நீரிணைதான் கருங்கடலையும் அசோவ் கடலையும் இணைக்கிறது. இந்த நீரிணையின் அகலம் 3–13 கிமீ (1.9–8.1 மைல்) ஆகும்.

புவியியலின்படி, இந்த மூவலந்தீவை மூன்று வலயங்களாகப் பிரிக்கலாம்: இசுடெப்பி புல்வெளிகள், மலைகள், தென்கடலோரம்


</doc>
<doc id="406362" url="https://ta.wikipedia.org/wiki?curid=406362" title="கிரிமியா குடியரசு">
கிரிமியா குடியரசு

கிரிமியா குடியரசு ( "Republic of Crimea", கிரிமியத் தத்தார்: Къырым Джумхуриети, "Qırım Cumhuriyeti"; உருசியா: Республика Крым, "Respublika Krym") உருசிய கூட்டரசு அங்கம். இது கருங்கடலின் கிரிமியா மூவலந்தீவில் உள்ளது. இது உக்ரைனின் தென்கிழக்கிலும் தெற்கு உருசியாவின் மேற்கிலும் உள்ளது. இதன் தலைநகரம் சிம்ஃபெரோப்போல். கிரிமியாவின் நாடாளுமன்றம் 2014இல் யூரோமைதான் வெற்றிக்குப் பிறகு விடுதலை அறிவித்து உருசியாவுடன் இணைந்தது.


</doc>
<doc id="406371" url="https://ta.wikipedia.org/wiki?curid=406371" title="குறட்டை பறவை">
குறட்டை பறவை

குறட்டை பறவை காணான்கோழி வகையை சார்ந்தது.செலிபஸ் காணான்கோழி அல்லது ப்ளாடென்ஸ் காணான்கோழி என்றும் அழைக்கப்படும் சிறிய காணான்கோழி வகை ஆகும் (அராமைடோப்ஸ் பிளேடனி).இந்த இனங்கள் இந்தோனேசியாவிற்குள்ளேயே காணப்படுகின்றன. சுலவேசி மற்றும் அருகிலுள்ள புட்டோனின் ஈரமான பகுதிகளில் அடர்ந்த காடுகளில் இது காணப்படுகிறது. இது சாம்பல் நிற அடிபகுதி, வெள்ளை நிற தாடை பகுதி, பழுப்பு நிற இறக்கைகள் மற்றும் பின் கழுத்து பகுதி அடர் நிறமாகவும் இருக்கும். பாலியல் வேறுபாட்டில் பெண் பறவை பிரகாசமான கழுத்து இணைப்பு மற்றும் வித்தியாசமான வண்ண கருவிழி கொண்டுள்ளது. பொதுவாக இப்பறவை இர்ர்ர் என ஒலியை எழுப்பும் இதனால் இந்த பறவைக்கு குறட்டை பறவை என பெயர் வழங்களாயிற்று.
பறவையின் வகைபாடு


</doc>
<doc id="406378" url="https://ta.wikipedia.org/wiki?curid=406378" title="தனாஜி சீதரம் அஹெய்ர்">
தனாஜி சீதரம் அஹெய்ர்

தனாஜி சீதரம் அஹெய்ர் (4 மே 1953 இல் பிறந்தார் ) இவா் 13 வது மகாராஷ்டிரா சட்டப் பேரவையின் உறுப்பினராக இருந்துள்ளாா். இவா் சாகிாி சட்டமன்ற தொகுதியிலிருந்து தோ்ந்தெடுக்கப்பட்டாா். இவா் இந்திய தேசிய காங்கிரஸ் கட்சியை சாா்ந்தவா்.. இதற்கு முன்னா் 2004 இல் சாகிாி தொகுதியிலிருந்து தோ்ந்தெடுக்கப்பட்டாா். 12 வது லோக் சபாவிற்கு  துலே (ST) தாெகுதியிலிருந்து தாோ்ந்தெடுக்கப்பட்டாா்..


</doc>
<doc id="406382" url="https://ta.wikipedia.org/wiki?curid=406382" title="குல்சர் அகமது">
குல்சர் அகமது

குல்சர் அகமது ("Gulsher Ahmad", 3 ஆகஸ்ட் 1921 – 20 மே 2002) என்பவர் இந்திய தேசிய காங்கிரஸின் தலைவராக இருந்துள்ளாா். இவா் இங்கிலாந்தில் பாரிஸ்டர்  பட்டம் பெற்றவர். மேலும் இவர் மத்தியப் பிரதேசம் சட்டமன்ற சபாநாயராக தாெ்ந்தெடுக்கப்பட்டாவர். சத்னா தாெகுதியிலிருந்து சட்டமன்ற மற்றும் பாராளுமன்ற உறுப்பினராக தாெ்ந்தெடுக்கப்பட்டாா். 1993 இல் ஹிமாச்சல்பிரதேச ஆளுநராக இருந்துள்ளாா்.  இவா் மத்தியப் பிரதேச மாநிலத்தை சாா்ந்தவா். இவர் மாநில சட்டசபைக்கு அமர்பாத்தானில் இருந்து போட்டியிட்டார். அவர் சத்னாவில் 2002 இல் இறந்தாா். 

இவரது மகன் சையது அகமது சட்டமன்ற உறுப்பினராகவும், அமைச்சராகவும்  (நிதி மற்றும் வணிக வரி) இருந்தவா்.

குல்சார் அகமது அவரது மகனுக்கு தாே்தலில் பிரச்சாரம்  செய்ததாக, தா்ேதல் ஆணையத்தில் குற்றம் சாட்டப்பட்டாா். இதனால் இவர் வகித்து வந்த ஆளுநா் பதவியை இராஜநாமா செய்தாா்.


</doc>
<doc id="406386" url="https://ta.wikipedia.org/wiki?curid=406386" title="சலுக்கி">
சலுக்கி

சலுக்கி (Saluki; Persian Greyhound; Tazi) என்பது அரேபிய வேட்டை நாய் ஆகும். இதன் தாயகமாக வட ஆப்பிரிக்கா கருதப்படுகிறது. குறிப்பாக மொராக்கோ, லிபியா, அல்ஜீரியா நாடுகளைச் சொல்லலாம். இது பழம்பெருமை மிக்க நாயாகும். ஏனெனில், அரேபிய நாகரிகத்தின் தொட்டில் (Fertile Crescent) காலத்திலேயே, இதனை வளர்த்து உள்ளதற்குச் சான்றுகள் உள்ளன. அரபு நாடுகளில் இன்றளவும் இதனை வேட்டையாடும் விளையாட்டிற்கு பயன்படுத்துகின்றனர். பல நாடுகளில் நாய்களுக்கான ஓட்டப் பந்தயத்திற்கு பயன்படுத்துகின்றனர். அமெரிக்க ஐக்கிய நாடுகளிலும், ஐரோப்பாவிலும், இது சிறந்த நட்பு விலங்காகப் பேணப்படுகிறது. இருப்பினும் உலகில் சில நாடுகளின் விலங்குக் காட்சிச்சாலைகளில், இவைப் பேணப்படுகின்றன. எடுத்துக்காட்டாக, பகுரைன் நாட்டிலுள்ள அல் அரீன் வனவிலங்கு பூங்காவினைக் கூறலாம்.

இந்த நாயினம், எதிரியைப் பார்த்தவுடன் (sighthound) வேட்டையாடும் குணம் கொண்டவை ஆகும். அவ்வாறு வேகமாகத் துரத்திப் பிடிக்கும் போது, விரட்டப்படும் இலக்கைக் கொன்று விடும். பயிற்சி கொடுக்கப் பட்டிருந்தால், பிடித்து விடும். இதன் நெஞ்சுப் பகுதி தனித்துவமாக அகன்று காணப்படும். பாலைவன வெப்பத்திலும், களைப்படையாமல் ஓடும் உடல் திறன் மிக்கதாக உள்ளது. அதற்கு ஏற்ப இதன் கால்களும் நீண்டு காணப்படும்.இவை நான்கைந்து வண்ணங்களில் இயற்கையாகவே உள்ளன. பெர்சியா என்று அழைக்கப்படும், தற்போதுள்ள ஈரானின் பழங்குடி மக்கள்(nomadic tribes) வேட்டையாட, இந்த நாயினத்தைப் பயன்படுத்தினர். அவ்வேட்டையில் மான், முயல், நரி, குள்ள நரி ஆகியவை அடங்கியிருந்தன. இவைகள் மென்மையான நடைமுறைகளால் மட்டுமே பழக்க முடியும். துன்புறுத்தியோ, பயமுறுத்தியோ பழக்க முடியாது. இவற்றின் முடி பள பளப்பாக இருக்கும். மற்ற வேட்டைநாய்களோடு ஒப்பிடும் போது, முடிஉதிர்வு மிகக் குறைவாகவே இருக்கிறது. ஐரோப்பிய நாடுகளில் வசிக்கும் இந்த இனமானது, பாலைவனங்களில் இருக்கும் நாய்களை விட சற்று பருத்தே காணப்படுகிறது. எங்கு வளர்ந்தாலும், அது தன்னை வளர்க்கும் / பேணும் நபருக்கு மிகவும் நன்றி உடையதாக இருக்கின்றன. மேற்கத்திய நாடுகளில் இரண்டாம் உலகப்போருக்குப் பின்தான் இவை அதிகம் வளர்க்க படலாயிற்று. எவ்வாறு என்றால், போருக்கு சென்ற ஆப்பிரக்கப் படைவீரர்கள், ஆப்பிரிக்காவின் உட்பகுதியில் இருந்து, ஐரோப்பாவிற்கு கொண்டு வந்தனர். 1935 ஆம் ஆண்டுக்கு பிறகு, மேற்கத்திய நாயினங்களுக்கான கூட்டமைப்பு இதனை ஏற்றது. அமெரிக்காவுக்கு 1973களில் வந்தாலும், 1995களில் தான், அந்நாட்டின் விலங்குகள் அமைப்பு இந்த இனத்தை ஏற்றது.

வேட்டையாடும் நாய்களிலே இந்த இனம் மிகவேகமாக ஓடும் உடற்திறனைப் பெற்றுள்ளன. 1996 ஆம் ஆண்டு மணிக்கு 68 கிலோ மீட்டர் ஓடி கின்னஸ் உலக சாதனைகள் செய்தது. இதன் அகன்ற கால்கள் ஓடும் போது, அதன் உடல் எடையை எளிதாகத் தவிர்த்து மிக வேகமாக ஓட உறுதுணையாக விளங்குகின்றன. இதன் உடலும் வலுவாக இருப்பதால், எளிதில் களைப்படையாமல் ஓடும் திறன் பெற்றுள்ளது. வேட்டைத்திறன் மிக்கதாக இருந்தாலும், இது முரட்டுதனமாக நடந்து கொள்வதில்லை. நாமும் அதனிடம் முரட்டுதனாமாக நடந்து கொள்வதை, இந்நாய்கள் விரும்புவத்தில்லை. வீட்டில் வளர்க்கும் போது, இதனுடன் உறவாடி கொண்டு இருப்பதையே இது விரும்புகிறது. வீட்டில் உள்ள ஒருவரிடம் மட்டுமே மிகவும் நெருக்கமாகப் பழகும். சிறு குழந்தைகளிடம் பழகுவதில்லை. ஓரளவு வளர்ந்த குழந்தைகளிடம் மட்டுமே, ஓரளவு பழகும் தன்மையானது. தனிமையை அதிகம் விரும்பாது. வளர்ப்பு விலங்காக இருக்கும் போது, கவனியாமல் பல நாட்கள் இருக்க முடியாது. புதியவர்களிடம் பழகவே பழகாது. அவர்களை சந்தேகமாவே பார்க்கும். தான் சிறுவயதில் இருந்து பழகியவர்களிடம் மட்டுமே வரவேற்கும். எனவே, இதனை சிறந்து பாதுகாவலனாகக் கொள்ளலாம். வாரம் ஓரிரு முறை முழுமையாக பராமரிக்க வேண்டும். குறைந்த செலவில் இதனைப் பேணலாம். ஆனால், இதனை பழக்குவது மிகவும் கடினமான பணியாகும். ஏனெனில், இதனை பழகுவதற்கு அதீத பொறுமையும், காலமும் தேவைப் படுகிறது.

+Goodman, Gail (1995). The Saluqi: Coursing Hound of the East. Midbar, Inc. 


</doc>
<doc id="406388" url="https://ta.wikipedia.org/wiki?curid=406388" title="ஜவித் அலி (அரசியல்வாதி)">
ஜவித் அலி (அரசியல்வாதி)

"ஜாவித் அலி  கான் இந்தியாவின் உத்திர பிரதேசத்தின் சாம்பல்  பகுதியின் முன்னாள் எஸ். பி. கட்சியின் அரசியல்வாதி  ஆவா். "

குன்வா் ஜாவித் அலி /ஜாவித் அலி கான் (1935 இல் பிறந்தாா்) என்பவா் இந்தியாவின் உத்திரப் பிரதேச மாநிலத்தின் சதாபாத் என்ற பகுதியிலிருந்து வந்த  இந்திய தேசிய காங்கிரஸிசை சாா்ந்த அரசியல்வாதி ஆவாா். 

இவா் சதாபாத் நவாப் குடுப்பத்தில் குடும்பத்தில் பிறந்தவா்.  இவரது தந்தைஅஷ்ரப் அலி கான் ஆவாா். மேலும் நீண்ட காலம் சதாபாத் சட்டமன்ற தாெகுதியில் அரசியல்வாதியாக இருந்தாா். இவா்  சுதந்திரத்திற்கு முன்பு1939 இருந்து, 1969 வரை இருந்தாா்..

ஜாவித் அலி  இந்திய தேசிய காங்கிரஸ் கட்சி வேட்பாளர் சதாபாத் தாெகுதியில் நிறுத்தப்பட்டு உத்திர பிரதேச சட்டசபைக்கு 1980 இல் தாெ்ந்தெடுக்கப்பட்டாா். மேலும் அமைச்சராகவும்  பணியாற்றினார். 1999 இல், நடந்த தேர்தலில் காங்கிரஸ் வேட்பாளராக இருந்து ஜல்சாா் நிறுத்தப்பட்டாா். ஆனால் வெற்றி பெறவில்லை.


</doc>
<doc id="406390" url="https://ta.wikipedia.org/wiki?curid=406390" title="ஆலூரி சுபாஷ் சந்திர போஸ்">
ஆலூரி சுபாஷ் சந்திர போஸ்

ஆலூரி சுபாஷ் சந்திர போஸ் ஒரு இந்திய அரசியல்வாதி மற்றும் ஒரு பாராளுமன்ற உறுப்பினர் ஆவாா்., 6 வது மற்றும் 7 வது லோக் சபாவிற்கு ஆந்திரப் பிரதேச நரச புரம் (லாேக் சபா தாெகுதி) தாெகுதியிலிருந்து தாெ்ந்தெடுக்கப்பட்டாா்..


</doc>
<doc id="406391" url="https://ta.wikipedia.org/wiki?curid=406391" title="நைசீரிய உள்நாட்டுப் போர்">
நைசீரிய உள்நாட்டுப் போர்

பயாபிரா போர் எனப் பொதுவாக அறியப்பட்ட நைசீரிய உள்நாட்டுப் போர் (6 யூலை 1967 – 15 சனவரி 1970) நைசீரிய அரசாங்கத்துக்கும், பிரிவினை கோரிய பயாபிரா மாநிலத்துக்குமிடையில் இடம்பெற்ற போர் ஆகும். பயாபிரா, இக்போ மக்களின் தேசிய உணர்வுகளைப் பிரதிநிதித்துவப்படுத்தியது. இக்போ மக்களின் தலைவர்கள், வடக்கு ஆதிக்கம் கொண்ட நைசீரிய அரசாங்கத்துடன் ஒத்தி இருக்க முடியாது எனக் கருதினர். 1960க்கும் 1963க்கும் இடைப்பட்ட காலத்தில் நிகழ்ந்த பிரித்தானியரின் வெளியேற்றத்துக்கு முன்னர் உருவான அரசியல், இன, பண்பாட்டு, மத நெருக்கடிகளே முரண்பாடு உருவாகக் காரணமாக இருந்தன. இராணுவப் புரட்சியும், எதிர்ப் புரட்சியும், தொடர்ந்து வடக்கு நைசீரிய இக்போ மக்கள் மீதான அடக்குமுறைகளுமே 1966 இன் போருக்கான உடனடிக் காரணங்கள். நைகர் வடிநிலப் பகுதியில் இருந்த இலாபந்தரும் எண்ணெய் உற்பத்திமீதான கட்டுப்பாடு குறித்த விடயமும் ஒரு முக்கிய பங்களிப்புச் செய்தது.

ஒரு ஆண்டுக்குள் மத்திய அரசாங்கப் படைகள் பயாபிராவைச் சூழ்ந்து கரையோர எண்ணெய் வசதிகளையும், ஹார்கோர்ட் துறைமுகத்தையும் கைப்பற்றின. தொடர்ந்துவந்த வெற்றி தோல்வியற்ற நிலையில் விதிக்கப்பட்ட பொருளாதாரத் தடையினால், கடும் பஞ்சம் ஏற்பட்டது, இரண்டரை ஆண்டுகள் நடைபெற்ற போரில், 100,000 படைத்துறையினர் இழப்பு ஏற்பட்டதுடன், 500,000 தொடக்கம் 2 மில்லியன் வரையான பொதுமக்களும் பட்டினியால் இறந்தனர். 1968 இன் நடுப் பகுதியில் போசாக்குக் குறைவாலும் பசியாலும் பாதிக்கப்பட்ட பயாபிராச் சிறுவர்களின் படங்கள் மேற்கத்திய ஊடகங்களை நிரப்பின. பசியால் வாடும் பயாபிரா மக்களின் அவலநிலை சர்ச்சைகளை உருவாக்கியதுடன், அங்கே பெருமளவு நிதி சேகரிப்பதற்கும் இயலக்கூடிய நிலைமையை ஏற்படுத்தியது. பிரித்தானியாவும், சோவியத் ஒன்றியமும் நைசீரிய அரசாங்கத்தின் முக்கிய ஆதரவாளர்களாக இருந்தனர். பிரான்சு, இசுரேல், வேறும் சில நாடுகள் பயாபிடாவுக்கு ஆதரவாக இருந்தன. பிரான்சும், இசுரேலும் இரண்டு தரப்பினருக்குமே ஆயுதங்களை வழங்கினர்.

பிரித்தானியக் குடியேற்றவாத அரசு நைசீரியாவின் தெற்கு, வடக்குப் பகுதிகளை 1914 ஆம் ஆண்டில் இணைத்ததை இந்த உள்நாட்டுப் போருடன் தொடர்புபடுத்தலாம். இவ்விரு பகுதிகளும் ஒன்றுக்கொன்று அருகில் இருந்ததை மட்டும் கருத்தில் கொண்டு நிர்வாக வசதி கருதி இணைப்பை மேற்கொண்டனர். இரண்டு பகுதிக்கும் இடையில் உள்ள பெரிய பண்பாடு, மதம் சார்ந்த வேறுபாடுகளை அவர்கள் கவனத்தில் கொள்ளவில்லை. இணைப்புக்குப் பின்னர், கிழக்கு நைசீரியாவில் (இப்போது தெற்கு நைசீரியா) எண்னெய் கண்டுபிடிக்கப்பட்டது. இதனால் கிடைக்கும் செல்வத்துக்கான போட்டி இவ்விடங்களைத் தத்தமது கட்டுப்பாட்டுக்குள் கொண்டுவருவதற்கான போராட்டமாக உருவெடுத்தது. தெற்கு நைசீரியா வடக்கைப்போல் ஒற்றுமையாக இல்லாததால், இந்த அதிகாரப் போட்டியில் பாதகமான நிலையில் இருந்தது. யூலை 1966 இல் வடக்கு இராணுவ அதிகாரிகள் முதல் புரட்சுயில் தமது சொந்த அரசியல் தலைவர்களை இலக்கு வைத்ததற்காகக் கிழக்குப் பகுதியினர் மீது பழிவாங்குவதற்காக எதிர்ப் புரட்சி ஒன்றை நிகழ்த்தினர். லெப்டினன்ட் கர்னல் யக்குபு கோவன் அரசின் தலைவரானார். இவரது ஆட்சிக் காலத்தில், வடக்கில் கிழக்குப் பகுதியினரைக் கொல்வது தொடர்ந்தது. பல எதிர் நடவடிக்கைகளும் இடம்பெற்றன. இது பின்னர் பயாபிராப் போராக வெடித்தது.

1960 இல் நைசீரியா பிரித்தானியரிடம் இருந்து விடுதலை பெற்றபோது, அதன் மொத்த மக்கள்தொகை 60 மில்லியன். இதில் 300க்கும் அதிகமான வேறுபட்ட பண்பாட்டு, இனக் குழுக்கள் அடங்கியிருந்தன. 50 ஆண்டுகளுக்கு முன்னர் பிரித்தானியா பல நூறு இனக்குழுக்கள் வாழ்ந்த ஒரு பகுதியை மேற்கு ஆப்பிரிக்காவில் இருந்து பிரித்து எடுத்து அவற்றை ஒன்றாக்கி நைசீரியா எனப் பெயரிட்டனர். நைசீரியாவில் வாழ்ந்தோரில் மூன்று முக்கியமான குழுக்கள் இருந்தன. நாட்டின் தென்கிழக்குப் பகுதியில் 60-70% இக்போக்கள் வாழ்ந்தனர். வடக்குப் பகுதியில், அவுசா-புலானி இனத்தவர் அப்பகுதி மக்கள்தொகையில் 65%. தென்மேற்குப் பகுதியில் 75% யொரூபா மக்கள். இவ்வினத்தவர் ஒவ்வொருவருக்கும் தனித்தனியான தாயகங்கள் இருந்தாலும், 1960களில் எல்லா இனத்தவரும் முழு நாட்டிலும் பரந்து வாழத் தொடங்கினர். முக்கிய நகரங்களில் மூன்று இனத்தவருமே குறிப்பிடத்தக்க எண்ணிக்கையில் காணப்பட்டனர். 1967 இல் போர் தொடங்கியபோது இன்னும் 5,000 இக்போக்கள் நாட்டின் தலைநகர் லாகோசில் இருந்தனர்.


</doc>
<doc id="406393" url="https://ta.wikipedia.org/wiki?curid=406393" title="கிரீன்லாந்து கடல்">
கிரீன்லாந்து கடல்

கிரீன்லாந்து கடல் (The Greenland Sea) கிரீன்லாந்தை மேற்கிலும், சுவல்பார்டு தீவுக்கூட்டத்தை கிழக்கிலும் பிராம் நீரிணை மற்றும் ஆர்க்டிக் பெருங்கடலை வடக்கிலும் நார்வேஜியன் கடல் மற்றும் ஐசுலாந்தைத் தெற்கிலும் கொண்ட ஒரு நீர்ப்பரப்பாகும். பொதுவாக கிரீன்லாந்து கடலானது ஆர்க்டிக் பெருங்கடலின் பகுதியாக வரையறுக்கப்படுகிறது. சில நேரங்களில் அத்திலாந்திக்குக்குப் பெருங்கடலின் பகுதி எனவும் கூறப்படுகிறது. இருப்பினும், ஆர்க்டிக் பெருங்கடல் பற்றிய வரையறைகள் துல்லியமற்றவையாகவோ அல்லது மனம் போன போக்கிலோ உள்ளன. பொதுவாக, ஆர்க்டிக் பெருங்கடலானது, கிரீன்லாந்துக் கடலைத் தவிர்த்ததாகும்.  கடலியல் படிப்புகளில் கிரீன்லாந்து கடலானது நோர்வேஜியன் கடலுடன் சேர்ந்த நோர்டிக் கடலின் ஒரு பகுதியாக கருதப்படுகிறது. ஆர்க்டிக் மற்றும் அட்லாண்டிக் கடல்களுக்கு இடையிலான முக்கிய இணைப்பு நோர்டிக் கடல்களாக உள்ளன. உவர்நீர் சுழற்சியானது சாத்தியமான நேரத்தில் தடுக்கப்படுவது பெரும் முக்கியத்துவம் வாய்ந்ததாக இருக்கலாம். அட்லாண்டிக் பெருங்கடலில் ஆர்க்டிக் பெருங்கடல் மற்றும் நோர்டிக் கடல்கள் பெரும்பாலும் தொகுப்பாக "ஆர்க்டிக் மத்தியதரைக்கடல்" என அழைக்கப்படுகின்றன.
இந்தக் கடலானது, வழக்கமான வடதிசைக் காற்றுகளுடனும், எப்பொழுதாவது 0°C(32 °F) அளவிற்கு மேலாக உயரும் வெப்பநிலை என்றமையும் ஆர்க்டிக் காலநலையக் கொண்டுள்ளது. இந்தக கடல் முன்னதாக <nowiki>ஓடென் பனி நாக்கு</nowiki>  பகுதியைக் கொண்டிருந்தது. இந்தப் பகுதியானது 72–74°N தீர்க்க ரேகைக்கு அருகாமையில் காணப்படும் கிழக்கு கிரீன்லாந்து பனி விளிம்பு வரையிலும் விரவிக்கிடந்தது, இந்தப் பகுதியே ஆர்க்டிக்கில் பனிப்பாறைகளை உருவாக்கக்கூடிய முதன்மைப் பகுதியாகும். மேற்கு பனிப்பாறைகள் கிரீன்லாந்து கடலில், ஐசுலாந்திற்கு வடக்காகவும், கிரீன்லாந்து மற்றும் ஜான் மேயன் தீவு ஆகியவற்றிற்கு இடையிலும் குளிர்காலத்தில் உருவாகிறது. இந்தப் பகுதியே யாழ் போன்ற தோற்றமுடைய கடல் நாய் மற்றும் முக்காடிட்ட வகை கடல் நாய் ஆகியவற்றின் இனப்பெருக்கத்திற்கான முதன்மைப் பகுதியாகும். இந்தப் பகுதியே கடல் நாய் வேட்டைக்கு 200 ஆண்டுகளுக்கும் மேலாக பயன்படுத்தப்பட்டு வரும் பகுதியுமாகும்.

சர்வதேச நீர்ப்பரப்பு நிறுவனமானது கிரீன்லாந்தின் கடல் எல்லைகளைப் பின் வருமாறு வரையறை செய்கிறது. 

"வடக்கில்" இசுபிட்ஸ்பெர்ஜெனின் இறுதி வடமுனை மற்றும் சுவல்பர்டு இவற்றைச் சேர்க்கும் கோடு முதல் கிரீன்லாந்தின் இறுதி வடமுனை வரை.

"கிழக்கில்."  மேற்கு இசுபிட்ஸ்பெர்ஜெனின் மேற்கு கடற்கரை.

"தென் கிழக்கில்." மேற்கு இசுபிட்ஸ்பெர்ஜெனின் தென்முனை மற்றும் ஜான் மேயன் தீவின் வடமுனை ஆகியவற்றைச் சேர்க்கும் கோடு மற்றும் இத்தீவின் மேற்கு கடற்கரையின் தென்முனை வரை கீழாக, அங்கிருந்து கெர்ரிட்டின் அதிகிழக்கு எல்லை வரையிலான ஒரு கோடு (67°05′N, 13°30′W) [ ] ஐசுலாந்து.

"தென்மேற்கில்" ஸ்ட்ராவ்ம்னெஸ் (ஐசுலாந்தின் வடமேற்கு எல்லை) இலிருந்து கிரீன்லாந்தில் நான்சேன் முனைக்கு வரையப்படும் கோடு ()

"மேற்கில்."  கிரீன்லாந்தின் நான்சேன் முனை மற்றும வடமேற்கு முனை இவற்றிற்கு இடையே உள்ள கிழக்கு மற்றும் வடகிழக்கு கடற்கரை

இந்தக் கடலானது பல்லாயிரம் ஆண்டுகளாக அறியப்பட்டிருந்தாலும் millennia, முதல் அறிவியல்பூர்வமான ஆய்வுகள் 1876 முதல் 1878 வரையிலான காலத்தில் தான் நார்வேஜிய் வடக்கு அத்திலாந்திக்கு ஆய்வுப்பயணத்தின் போது மேற்கொள்ளப்பட்டதாகும். அப்போதிருந்து, பல நாடுகள், பெரும்பாலும் நார்வே, ஐசுலாந்து மற்றும் ரஷ்யா ஆகியவை இந்தப் பகுதிக்கு ஆய்வுப் பயணங்கள் நடத்தியுள்ளன. கிரீன்லாந்தின் சிக்கலான நீர் சுழற்சி அமைப்பைப் பற்றி 1909 ஆம் ஆண்டில் ஃப்ரிட்ஜாஃப் நான்சேன் என்பவரால் குறிப்பிடப்பட்டுள்ளது.


</doc>
<doc id="406397" url="https://ta.wikipedia.org/wiki?curid=406397" title="பட்டயம்">
பட்டயம்

பட்டயம் (ஆங்கிலம்: Diploma) என்பது கல்லூரி அல்லது பல்கலைக்கழகம் போன்ற கல்வி நிலையங்களில் குறிப்பிட்ட துறையில் கற்றுத் தேர்ச்சி பெற்றதற்கு வழங்கப்படும் சான்றிதழாகும். இந்தப் பட்டயமானது உயர் கல்வி, இளநிலைப் படிப்பு, முதுநிலைப் படிப்பு போன்ற வெவ்வேறு படிப்புகளுக்கும் வழங்கப்படுகிறது. வரலாற்றுப்படி டிப்ளமா என்ற பட்டயம் என்பது ஒரு அலுவல் ஆவணத்தைக் குறிக்கிறது. டிப்ளமெடிக், டிப்ளமெட், டிப்ளமெசி போன்ற சொற்கள் இதன் இனச்சொற்களே. 

இலத்தீன் மொழியில் டிப்ளமா என்ற சொல்லானது சான்றளித்தல் அல்லது சான்றுகூறுதல் என்ற பொருளில் வருவதால் ஒரு தேர்ச்சியடைதல் என்பதற்குச் சான்றாக அளிக்கப்பட்ட ஆவணத்தை டிப்ளமா என்று அழைக்கும் வழக்கம் வந்தது. பட்டப்படிப்பிற்கான சான்றிதழாகவும் இந்த ஆவணம் ஆஸ்திரேலியா போன்ற நாடுகளில் குறிக்கிறது. நோபல் பரிசு பெற்றொருக்கு வழங்கப்படும் சான்றிதழையும் பட்டயம் என்றே அழைக்கின்றனர். வரலாற்று மூலங்களின்படி மன்னர் தானமாகவோ குத்தகைக்கு வழங்கிய நிலப்பட்டாவை பட்டயம் என்றே குறிக்கப்படுகிறது.

ஆஸ்திரேலியாவில், மூன்று வகையான பட்டயப் படிப்புகளை ஆஸ்திரேலிய தகுதிக் கட்டமைப்பு அமைப்பு அங்கீகரித்துள்ளது. ஆஸ்திரேலிய தகுதிக் கட்டமைப்பு வழங்கும் முதல்வகைப் "பட்டயம்" என்பது 12 முதல் 18 மாதம் முழு நேரப் படிப்பிற்கு வழங்கப்படுகிறது இது முதலாண்டு இளநிலைப் பட்டப்படிப்பிற்கு இணையானதாகும். "மேல்நிலை பட்டயம்" என்ற இரண்டாவது வகை என்பது ஆஸ்திரேலிய நாட்டு துணைப் பட்டப் படிப்பிற்கு இணையானதாகும். "பட்டதாரிப் பட்டயம்" என்ற மூன்றாம் வகையானது ஒரு பட்டப்படிப்பை முடித்த பின்னர் கற்றுக் கொள்ளும் பயிற்சியாகும். ஆசிரியர் பணியிடங்களுக்கு இவ்வகை பட்டயம் தேவைப்படுகிறது.

கனடாவில் மாகாணங்களுக்கு ஏற்பவும் கல்லூரி பல்கலைக்கழகத்திற்கு ஏற்பவும் பட்டயப் படிப்பு மாறுகிறது. கலை மற்றும் தொழிற்நுட்பம் கற்பிக்கும் கல்லூரிகளில் பட்டயப்படிப்பும், பல்கலைக்கழகங்களில் பட்டப்படிப்பும் வழங்கப்படுகிறது.

ஜெர்மனி நாட்டு கல்விமுறையைப் பின்பற்றும் ஜெர்மனி, யுக்ரேன், செர்பியா மற்றும் குரோவாசியா நாடுகளில் இளநிலைப் பட்டம் மற்றும் முதுநிலைப் பட்டம் போல தகுதரம் நிறைந்த 3.5 ஆண்டு படிப்பாகவே உள்ளது.

இந்தியாவில் முறைசார் கல்வித்துறை மற்றும் முறைசாரா கல்வித்துறை என இருவகையான பட்டயப் படிப்புகள் உள்ளன. முறைசார் கல்வித்துறையில் அரசு அங்கீகாரம் பெற்ற கல்லூரி அல்லது பல்கலைக்கழகத்தின் மூலம் பட்டயத்தைப் பெறலாம். முறைசாரா கல்வித்துறையில் தனியார் நிறுவனங்கள், அரசு சார்பற்ற அமைப்பு போன்ற மாற்று கல்வி நிலையங்களின் மூலம் பயிற்சி பெற்று பட்டயத்தைப் பெறலாம்.

பட்டயப்படிப்பு என்பது பத்தாவது மேல்நிலைக் கல்வி முடித்தவுடன் சேர்ந்துகொள்ளமுடியும். இயந்திரப் பொறியியல், குடிசார் பொறியியல், மின்னணுப் பொறியியல், தகவல்தொடர்புப் பொறியியல், கடல்சார் பொறியியல் போன்ற தொழிற்கல்விப் பிரிவுகளிலும் சமையற்கலை, விடுதிநிர்வாகம் போன்ற பல்வேறு பட்டயப்படிப்புகள் மூன்றாண்டு பயிற்சியாக உள்ளன. பட்டயப்படிப்பு முடித்து, பொறியியல் கல்வியில் நேரடியாக இரண்டாம் ஆண்டில் சேர்ந்து கொள்ளலாம். 

பாக்கித்தான் நாட்டில் பொதுவாகத் தொழிற்படிப்புகளான பொறியியல், செவிலிப் பணி, மின்னணுப் பொறியியல், மின்பொறியியல் மற்றும் குடிசார் பொறியியல் போன்றவற்றிற்கு பட்டயப் படிப்பு வழங்கப்படுகிறது. பட்டயம் பெற்றவர்கள் துணைப் பொறியாளர் என்ற நிலையில் பார்க்கப்படுவார்கள். முதுநிலை பட்டயப்படிப்பு என்பது இளநிலைப் பட்டத்திற்கு இணையானதாகும்.

அமெரிக்காவில் பொதுவாகப் பட்டயச் சான்றிதழ் என்பது உயர்நிலைப் பள்ளியோ அல்லது பட்டப்படிப்போ முடித்த பிறகு வழங்கப்படுகிறது. சிலவேளைகளில் வேறுநாட்டுக் கல்விநிலையங்களில் சேரும் இந்நாட்டு மாணவர்களுக்கு குழப்பம் நிலவலாம்.



</doc>
<doc id="406404" url="https://ta.wikipedia.org/wiki?curid=406404" title="துளசிமாறன்">
துளசிமாறன்

துளசிமாறன் யேர்மனியை பிறப்பிடமாகவும், வதிவிடமாகவும் கொண்ட ஈழத்துக் குத்துச் சண்டை வீரர்.

இவரது பெற்றோர்களான நளினி, தருமலிங்கம் தம்பதிகள் ஈழத்தில், பருத்தித்துறை, புலோலி மேற்கைப் பிறப்பிடமாகக் கொண்டவர்கள். இவருக்கு குறிஞ்சிமாறன் என்றொரு சகோதரனும், பவித்திரா என்றொரு சகோதரியும் உள்ளார்கள். குறிஞ்சிமாறனும் குத்துச்சண்டையில் ஆர்வம் கொண்டவர்.

இவர் 125க்கு மேலான குத்துச்சண்டைப் போட்டிகளில் பங்குபற்றியுள்ளர். ஆறு முறைகள் நிடர்சாக்சன்(Nidersachsen) மாநிலத்தில் சம்பியனாகவும், யேர்மனிய நாட்டில் Bundesliga குத்துச்சண்டைப் போட்டியில் யேர்மனியின் சம்பியனாகவும் வந்துள்ளார். 2016 இல் கோடை ஒலிம்பிக் போட்டியில் கட்டார் நாட்டுக்காக விளையாடியுள்ளார். இவர் தொடர்ந்து நான்கு தடவைகள் குத்துச்சண்டையில் வென்றிருக்கிறார் என்பது குறிப்பிடத்துக்கது. இவர் போட்டிகளின் போது தளராது விளையாடுவதால் இவருக்கு Tiger என்ற பட்டப்பெயரும் இருக்கிறது. இவர் 26.05.2018 அன்று யேர்மனியில் நடைபெற்ற குத்துச்சண்டையில் போட்டியாளரான KARIMLI யை ஆறு சுற்றுக்கள் மோதி வெற்றி பெற்றுள்ளார்.


</doc>
<doc id="406408" url="https://ta.wikipedia.org/wiki?curid=406408" title="உயிரிலிவழிப்பிறப்பு">
உயிரிலிவழிப்பிறப்பு

உயிரிலிவழிப்பிறப்பு அல்லது உயிர் வழித் தோற்றம் (Abiogenesis) என்பது இயற்கையான ஒரு செயல்முறையாகும். உயிரானது, உயிரற்ற பொருட்களிலிருந்து தான் தோன்றுகிறது, அப்பொருட்கள் எளிய கரிம கூட்டுப்பொருட்களாகும். உயிரற்ற பொருட்களிலிருந்து உயிரினங்கள் உருவாதல் என்பது ஒரு எளிய நிகழ்வு அல்ல, இது படிப்படியாக நடக்கக்கூடிய, சிக்கலான, உயிரினங்களைத் தோற்றுவிக்கக் கூடிய நிகழ்வாகும்.
மூலக்கூறு உயிரியல், தொல்லுயிாியல், விண்வெளி உயிரியல், உயிர் வேதியியல், ஆகிய பாடங்களைப் படிப்பதன் மூலம் உயிரிலிவழிப்பிறப்பினைப் பற்றி அறிந்து கொள்ளலாம். மேலும் வேதிவினையின் மூலம் எவ்வாறு உயிரினங்கள் தோன்றின என்பது பற்றிய நோக்கங்களையும் அறிந்து கொள்ளலாம். உயிரிலிவழிப்பிறப்பு பற்றிய படிப்பதை, தற்போதுள்ள அணுகுமுறைகள் புவியியல், வேதியியல் மற்றும் உயிரியலியல் துறைகளின் மூலம் செய்து பார்க்கப்பட்டு எவ்வாறு உயிர் உருவாக்கப்பட்டன என்பது பற்றியும், அப்போதுள்ள காலத்தில் தற்போதுள்ள புவி எவ்வாறு வேறுபடுகின்றது என்பது பற்றியும் அறியப்பட்டது. இந்நிகழ்வை வேதியியலில் உள்ள கார்பன் மற்றும் நீர் மூலக்கூறுகளின் அடிப்படையில் நான்கு முக்கிய வேதிப்பொருட்களான கொழுப்பு (கொழுப்பிலான செல் சுவர்), மாவுச்சத்து (சர்க்கரை, செல்லுலோஸ்), அமினோ அமிலம் (புரத வளர்சிதை மாற்றம்) மற்றும் நியூக்கிளிக் அமிலம் (டி.என்.ஏ மற்றும் ஆர்.என்.ஏ தானே பிரிதல்) ஆகியவற்றைக் கொண்டது. எந்த உயிரிலிவழிப்பிறப்பு பற்றிய கொள்கையாக இருந்தாலும் கண்டிப்பாக மேற்கூறிய மூலக்கூறுகளைப் பற்றி விவாதிக்காமல் இருக்க முடியாது. நிறைய அணுகுமுறைகள் உயிரிலிவழிப்பிறப்பு பற்றிய கண்டுபிடிப்புகளை நிகழ்த்தியுள்ளது, அதில் எவ்வாறு மூலக்கூறுகள் தானே பிரிகின்றன அல்லது அதனுடைய பாகமானது எவ்வாறு ஏற்கனவே உள்ள பொருட்களிலிருந்து தோன்றியது என்பதைப் பற்றியும் விவாதிக்கின்றது. பொதுவாக தற்போதய புவியானது ஆர்.என்.ஏ யுகத்திலிருந்து இறங்கி வந்ததாகக் கருதப்படுகிறது. இருந்த போதிலும், ஆர்.என்.ஏ வை அடிப்படையாகக் கொண்ட வாழ்க்கை என்றும் ஆனால் அதுவே முதல் உயிரியாக இருக்காது, அது ஏற்கனவே உள்ள உயிரியிலிருந்து வந்திருக்கும் என்றும் சொல்லப்படுகிறது.
பழைய முல்லர்-யூரே போன்ற சோதனைகளின் ஆராய்ச்சிகளானது அமினோ அமிலத்தைப் பற்றி விளக்குவதாகவே உள்ளது. உயிரினங்களில் காணப்படுகின்ற வேதிப்பொருளான புரதம், கனிம பொருட்களிலிருந்து உருவாக்கப்படுகின்ற செயல், சில கட்டுப்பாட்டின் அடிப்படையில் தானே பிரிதல் நிகழ்த்தப்பட்டதாக உத்தேசக்கருத்தாக பழைய புவி உருவானதைப்பற்றி கூறப்படுகிறது. மேற்கூறிய வேதிவினைகளானது வெளிப்புறத்திலிருந்து வேறு சில சக்திகளின் துாண்டுதலால் நிகழக்கூடியதாக சொல்லப்படுகிறது அவை ஒளி மற்றும் கதிர்வீச்சாகும். 
வேறு அணுகுமுறைகள் ("வளர்சிதை மாற்றம்-முதல்" கருதுகோள்) தானே பிரிதலின் மூலம் பழைய புவியானது உருவாவதில் வேதிஊக்கிகள் வேதிவினைகளில் செயல்படும் விதத்தையும் புரிந்து கொள்ள முடிகிறது. சிக்கலான காிம மூலக்கூறுகள் சூரிய மண்டலத்திலும் மற்றும் அண்டத்துக்கு அப்பாற்பட்ட விண்மீன்களுக்கிடையேயுள்ள வான்வெளியிலும் காணப்படுகின்றது. மேலும் இந்த மூலக்கூறுகள் தான் உயிரினங்கள் புவியில் தோன்ற காரணமான முதல் பொருளாக கூறப்படுகிறது. 
உலகம் தோன்றி 10 முதல் 17 மில்லியன் ஆண்டுகள் ஆனபோது தான் உயிரினங்களே தோன்ற ஆரம்பித்ததாக கூறப்படுகிறது. உயிர்வேதியலானது குறைந்த காலத்தில் ஏற்ப்பட்ட பெரு வெடிப்பின் தோன்றியதாக கருதப்படுகிறது.

பேன்ஸ்பெர்மியா கருதுகோள்ளானது நுண்ணுயிரிகள் பழைய புவியில் வான்வெளியிலிருந்த துாசுகளிலிருந்து உருவானதாகக் கருதப்படுகிறது. குறுஎரிமீன் சிறுகோள் மற்றும் சிறிய சூரிய மண்டல உறுப்புகள் ஆகியவை இந்த பிரபஞ்சம் முழுவதும் பரவிக் காணப்படுகின்றன. பேன்ஸ்பெர்மியா கருதுகோள்ளானது உயிரினத்தோற்றமானது புவிக்கு வெளியில் தான் தோன்றியிருக்கிறது என்று கூறப்படுகிறது. ஆனால் எங்கிருந்து தோன்றியது என்று கூறவில்லை. 

</doc>
<doc id="406415" url="https://ta.wikipedia.org/wiki?curid=406415" title="முதலை மீன்">
முதலை மீன்

முதலை மீன் (உயிரியல்:Atractosteus spatula, ஆங்கிலம்: Alligator gar) என்ற மீன் இனமானது, வட அமெரிக்கா மீன்களிலேயே, மிகப்பெரியதென அறிவிக்கப் பட்டுள்ளது. இம்முதலை மீன் பல்லாண்டுகளாக இருக்கும் மிகப் பழமையான மீன் இனமாக புவியில் வாழ்கிறது. பரந்த உப்புநிலை மாற்றத்திற்கிசைவான மீன் இனமானது, வாழும் தொல்லுயிர் எச்சம்ஆகும். இது கடல்வாழ் உயிரினங்களின் வகைப்பாட்டியல் படி அக்டினோட்டெரிகீயை என்று அழைக்கப்படும் நடுத்துடுப்பு மீன் கீழ்வகுப்பைச் சார்ந்தது ஆகும். இதன் தொல்லுயிர் எச்சச் சுவடுகள், முன்கிரிடேசியசு (Cretaceous) காலத்திலேயே உள்ளதாகத் தெரிவிக்கிறது. அதாவது 10கோடி ஆண்டுகளுக்கு முன்னமேயே இருந்தது. இந்த இனமே, இந்த உயிரியல் வகுப்பில் மிகப்பெரிய இனமாகத் திகழ்கிறது.

இவ்வகை மீன் இனங்கள், அமெரிக்க ஐக்கிய நாடுகளின் தென்பகுதி முழுவதும் உள்ள அமெரிக்க மாநிலங்களிலும், மெக்சிகோ வளைகுடாவிலும் பரந்து காணப்படுகின்றன. இது பலதரப்பட்ட நீர்நிலைகளிலும் வாழும் இயல்புடையன என்பதால், உப்புகளின் அளவு வேறுபட்டு இருக்கும் இடங்களிலும், புதர் நிறைந்துள்ள நீர் நிலைகளிலும், நன்னீர் பகுதிகளிலும் ஏரிகளிலும் நன்கு வாழ்கின்றன. அமெரிக்க நாடுகளில் 50 ஆண்டுகளுக்கும் மேலாக இவை தொந்தரவு தரும் ஆபத்து மீனினமாகத் தடைசெய்யப்படு, அவைகளை நீர்நிலைகளில் இருந்து அகற்றும் பணியை அரசே செய்தது. 1980 களுக்குப் பிறகு, இது குறித்த சூழியல் விழிப்புணர்வால், இம்மீன் இனத்திற்கு சட்டப் பாதுகாப்பு தந்துள்ளனர்.

ஏனெனில், இவற்றின் உருவவியல் கூறுகள் தொல்லுயிர்களின் உடற்கூறுகளை அதிகம் பெற்று இருக்கிறது. எடுத்துக்காட்டாக, இதன் குடலில் சிலந்தி வலைப்போன்ற தடுப்பிதழ்கள் உள்ளன. இத்தடுப்பிதழ், சுறாவின் செரிமான மண்டலத்தில் பொதுவாகக் காணப்படுகின்றன. நீரில் உள்ள காற்றையும், நிலத்தில் உள்ள காற்றினையும் இதன் நுரையீரல் மண்டபம் பயன் படுத்திக் கொள்கிறது. 

இதன் ஒட்டு மொத்த வடிவம் நீர்மூழ்கிக் குண்டு போன்று இருக்கும். இதன் செதில்கள், மற்ற மீன்களைப் போல அல்லாமல், எலும்புகள் போல (ganoid scales)காணப்படுகிறது. மேற்புற நிறமானது பழுப்பாகத் தொடங்கி, அடிப்பகுதி வரவர மஞ்சளாகவும், சாம்பல் நிறமாகவும் அமைந்து உள்ளது. அவற்றின் மேற்புற பற்கள் இரு வரிசையாக, சுறாவில் இருப்பது போல இருக்கிறது. அதனால் தனது இறையை நன்கு கவ்விக் கொள்ளப் பயனாகிறது. நீர்பறவைகளையும், சிறிய பாலூட்டிகளையும் இது விரும்பு உண்ணும் இயல்பு உடையதாக உள்ளன. இதற்காக இவை நீரின் மேற்பரப்புக்கு வந்து ஒளிந்து பிடிக்கும் திறனைப் பெற்றுள்ளன.

இதன் ஆங்கிலப் பெயரானது, அமெரிக்க முதலை (Alligator mississippiensis)யை ஒத்துள்ளது. அம்முதலைக்கு நீண்ட மூக்குப்பகுதியும், அதன் கூர்மையான பற்கள் அமைப்புமே ஆகும். துண்டு துண்டாகக் கிடைக்கும் நெடிய அறிவியல் ஆதாரங்களின் படி, இவ்வகை மீன்கள், 10 அடிகள் நீளம் வரையிலும், எடையானது வரையிலும் இருப்பதாகக் காட்டுகிறது. இருந்தபோதிலும் 2011 ஆம் ஆண்டு, பிடிக்கப்பட்ட முதலைமீன் நீளமும், எடையும் கொண்டதாக இருந்தது. மேலும், அம்மீனின் சுற்றளவு இருந்தது. இந்த மீன் இனங்களிடம், வெண்மைத் தோல் நோய் (albinism) காணப்படுவது உறுதி செய்யப் பட்டுள்ளது. 

இதன் எண்ணிக்கைக் குறைந்து வருவதாகக் கண்டறியப்பட்டுள்ளதால், அமெரிக்கா, மெக்சிகோ நாடுகளில் இதனைப் பிடிக்கும் அளவிற்கு சட்டங்கள் உள்ளன. இவற்றில் உடற் கழிவுகள் குறைவாக இருப்பதால், இலாபம் தரும் மீன் விற்பனையாளர், இவற்றினை பிடிப்பதில் ஆர்வம் காட்டுகின்றனர். இவற்றின் வயிறுகளை ஆய்ந்த போது, மீன் பிடி சிறு கருவிகளும், படகுகளின் பாகங்களும், நீர்பறைவைகளும் இருப்பதை கண்டறிந்துள்ளனர். இவற்றின் நோய் எதிர்ப்பு திறன் அதிகமாக உள்ளதாலும், புது வாழிடங்களை இது ஏற்றுக் கொண்டு வளர்வதாலும், இதனை அருங்காட்சியகங்களிலும், ஆவலுடன் வளர்த்து வருகின்றனர்.



</doc>
<doc id="406418" url="https://ta.wikipedia.org/wiki?curid=406418" title="சிங்ளேர் லுயிஸ்">
சிங்ளேர் லுயிஸ்

குட்டன்பேர்க் திட்டத்தில் இவரது படைப்புக்கள்

நோபல் பரிசு அதிகாரப்பூர்வ தளத்தில் இவரது வாழ்க்கை குறிப்பு


</doc>
<doc id="406419" url="https://ta.wikipedia.org/wiki?curid=406419" title="தயோல்">
தயோல்

கரிம வேதியியலில்  thiol தயோல் (, ) ஒரு கரிமகந்தகச் சேர்மம். இதில் கார்பன்- பிணைப்புகளால் பிணைக்கப்பட்ட கந்தகஐதரைல் தொகுதியில் (ஆர்–எஸ். எச்) (இங்கு, ஆர் அல்கைல் தொகுதி  அல்லது பிற கரிம பதிலிகளைக் குறிக்கிறது). தயோலில்  உள்ள கந்தகம்  மதுசாரம் (ஆல்ககால்) ஒத்துள்ளது.(ஆல்ககாலில் உள்ள ஐதராக்சில் தொகுதியில் உள்ள ஆக்சிஜன் இருக்கும் இடத்தில் கந்தகம் உள்ளது. கிரேக்க மொழியில்"தயோன்" + "ஆல்ககால்," இவற்றின் முதல் வார்த்தை  இருந்து தயோல்  என்ற வார்த்தை பெறப்பட்டுள்ளது. கிரேக்கம் θεῖον ("theion") = "கந்தகம்". –எஸ். எச் உள்ள வினைபடு தொகுதியாக "தயோல்" தொகுதி அல்லது "கந்தகஐதராக்சில்" தொகுதி குறிக்கப்படுகிறது.

பல தயோல்கள் அடர்த்தியான வாசனை உடையவை. பூண்டு அல்லது அழுகிய முட்டைகளின் வாசனையைக் கொண்டுள்ளன. தயோல்கள், இயற்கை எரிவாயுவைக் (இது தூய வடிவில் மணமற்றதாக உள்ளது) கண்டறிய பயன்படுகிறது. தயோல்கள் சில நேரங்களில் மெர்காப்டன்கள் என குறிப்பிடப்படுகிறது . மெர்காப்டன் என்ற வார்த்தை 1832  இல் வில்லியம் கிறிஸ்டோபர் செய்சி என்பவரால் அறிமுகப்படுத்தப்பட்டது.தயோலேட் தொகுதிகள் , மெர்குரி சேர்மங்களுடன் வலுவான பிணைப்பினால் பிணைக்கப்பட்டுள்ளது. லத்தீன் மொழியில் "mercurium captāns" (மெர்குரியைக் கைப்பற்றுதல்) என்ற வார்த்தையில் இருந்து மெர்காப்படன் என்ற வார்த்தை பெறப்பட்டுள்ளது.

தயோல் மற்றும் ஆல்ககால் இரண்டும் ஒத்தவையாக உள்ளன. ஏனெனில் ஆக்சிசனை விட கந்தகம் பெரிய தனிமம். இங்கு, C–S பிணைப்பு நீளங்கள், பொதுவாக சுமார் 180 பைக்கோ மீட்டர்.  C–O பிணைப்பு நீளம் சுமார் 40 பைக்கோ மீட்டர். C–S–H தொகுதி, 90° கோணத்தில் உள்ளன. அதேசமயம்  C-O-H தொகுதி விரிந்து காணப்படுகிறது. திட அல்லது திரவ நிலைகளில் தயோல்கள் தனது தொகுதிகளில் வலு குறைந்த ஹைட்ரஜன் பிணைப்பு பெற்றுள்ளன.

O-H பிணைப்புடன் ஒப்பிடுகையில் S-H  பிணைப்பு வலு குறைந்த பிணைப்பை பெற்றுள்ளது. ஏனனெனில், இதற்கு பிணைப்பின் பிரிகை ஆற்றலே காரணமாகும்(BDE).  CHS-H,  ன் BDE 366 kj/mol ஆக உள்ள போது CHO-H ன், BDE 440 kj/mol ஆக உள்ளது.

கந்தகம் மற்றும் ஐதரசனின் மின்னெதிர்தன்மையில் உள்ள சிறிய வேறுபாடு காரணமாக S–H பிணைப்பு முனைவுத்தன்மை உடையதாக உள்ளது. இதற்கு மாறாக, ஐதராக்சில் தொகுதியில் உள்ள O-H பிணைப்புகள் அதிகளவு முனைவுத்தன்மையைப் பெற்றுள்ளன.  மேலும், ஆல்ககாலை விட குறைந்த அளவு இருமுனைத்திருப்புத்திறனைப் பெற்றுள்ளன.

அல்கைல்தயோல்களுக்குப் பெயரிட பல வழிகள் உள்ளன .


ஆல்ககாலில் உள்ள O-H பிணைப்புடன் ஒப்பிடும் போது தயோலில் உள்ள S-H பிணைப்பு வலு குறைந்ததாகவே உள்ளது. CHX-H, பிணைப்பின் என்தால்பி மதிப்பு 365.7 (+/-2.1) இங்கு X = S. மேலும்  X = O எனும் போது என்தால்பி மதிப்பு 440.2 (+/-3) கிலோ கலோரி/மோல் ஆக உள்ளது .

ஐதரசன் சல்பைடை, மெத்தனால் உடன் வினைபுரியச் செய்து தொழில்துறையில் மீத்தேன்தயோல் தயாரிக்கப்படுகிறது. இதுவே, தொழில்முறை தொகுப்பு முறையாக உள்ளது.

இத்தகைய வினைகள் ஒரு அமில் வினைவேக மாற்றி முன்னிலையில் நடைபெறுகிறது. மற்றொரு வழிமுறையில் அல்கீனுடன் ஐதரசன் சல்பைடை சேர்த்து தயோல்கள் பெறப்படுகின்றன. இவ்வினைகள் பொதுவாக அமில வினைவேக மாற்றி அல்லது புறஊதா ஒளிக்கதிரின் முன்னிலையில் நடைபெறுகிறது. சோடியம் ஐதரசன் சல்பைடு மற்றும் பொருத்தமான கரிம ஆலைடுகளை பயன்படுத்தி ஆலைடுகள் இடம்மாற்றம் செய்யப்படுகிறது.

சோடியம் ஐதரோசல்பைடை அல்கைல் ஏற்றம் செய்யும் முறை  மற்றொரு இன்றியமையாத முறையாகும். 

குளோரோ அசிட்டிக்காடியில் இருந்து தயோகிளைக்காலிக் காடி தயாரிக்கஇந்த முறை பயன்படுத்தப்படுகிறது 

வேதியியலில் ஆல்ககால் மற்றும் தயோல்கள் ஒத்ததாக காணப்படுகிறன. தயோல் - தயோ ஈதர், தயோ அசிட்டால் மற்றும் தயோஎசுத்தர் இவற்றைத் தருகின்றன. ஆல்ககால் - ஈதர், அசிட்டால் மற்றும் எசுத்தர்களைத் தருகின்றன. ஆனால் வினைபுரியும் தன்மையில் ஆல்ககால் மற்றும் தயோல்கள் வேறுபட்டுக் காணப்படுகின்றன. ஆல்ககாலை விட தயோல்கள் எளிதாக ஆக்சிசனேற்றம் அடைகின்றன. ஆல்காக்சைடை விட தயோலேட்டுகள் மிகவும் வலுவான கருக்கவர் காரணியாக உள்ளது.

தயோல்கள், அதன் இணை காரங்களுடன் உடனடியாக அல்கைல் ஏற்றமடைந்து தயோஈதர்களைத் தருகின்றன.

S-அரைலேற்ற முறை மூலம் தயோபினால்கள் தயாரிக்கப்படுகின்றன. அல்லது கந்தகஐதரல் எதிரயனி (SH) மூலம் அரைல் டையசோனியம் சேர்மத்தில் உள்ள டையசோனியம் தொகுதி விடுவிக்கப்பட்டு தயோபினால் பெறப்படுகிறது.:

ஆல்ககால் உடன் ஒப்பிடும் போது தயோல்கள் அதிகளவு அமில்த்தன்மை உடையவை. தயோலின் இணைகாரம் தயோலேட்டுகள் என்று அழைக்கப்படுகின்றன. பியுட்டேன்தயோலின் p"K" 10.5 vs 15-பியுட்டனால். தயோபீனாலின் p"K" 6 vs 10 பீனால். பென்டாபுளுரோதயோபீனால் என்பது அதிகளவு அமிலத்தன்மை உடைய தயோல். இதன் pKa மதிப்பு 2.68. இதனால், காரஉலோக ஐதராக்சைடு உடன் தயோல்களை வினைபுரியச் செய்து தயோலேட்டுகள் பெறப்படுகின்றன.
தயோல்கள், குறிப்பாக காரத்தின் முன்னிலையில் அயோடினை சேர்க்கும் பொழுது எளிதாக ஆக்சிசனேற்றம் அடைந்து  கரிம டைசல்பைடுகளைத் (R–S–S–R) தருகின்றன.

சோடியம் ஐப்போகுளோரைடு அல்லது  ஹைட்ரஜன் பெராக்சைடு போன்ற வலுவான வினைபொருட்களை சேர்க்கும் போது ஆக்சிசனேற்றம் அடைந்து கந்தக அமிலங்கள் (RSOH) கிடைக்கின்றன.

தயோல்-டைசல்பைடு, தயோல் மூலம் பரிமாற்றம் செய்யப்படுகிறது.


</doc>
<doc id="406424" url="https://ta.wikipedia.org/wiki?curid=406424" title="அலைக்கடத்தி">
அலைக்கடத்தி

அலைக்கடத்தி என்பது பொதுவாக ஒலியலைகள், மின்காந்த அலைகள், ஒளியலைகள் போன்றவற்றை அதிகம் சிதைவில்லாமல், ஆற்றல் சிதறல் இல்லாமல் ஒரு திசையிலோ இருதிசைகளிலோ செலுத்தவல்ல அமைப்பு ஆகும். இப்படியான அலைகளைக் கடத்தும் அமைப்பு இல்லாமல் இருந்தால் அலைகள் முத்திரட்சியான (முப்பரிமாண) வெளியில் பரவும்பொழுது அலையின் வலு அல்லது வீச்சு தலைகீழ் இருமடி விதிப்படி விரைவாக ஆற்றலும் அலையின் வீச்சும் குறையும். 

ஒவ்வொரு வகையான அலைக்கும் ஏற்றபடி பல்வேறு அலைக்கடத்திகள் உள்ளன. முதலின் தோன்றியதும் பரவலாக அறிந்ததும் ஆகிய அலைக்கடத்திகள் வானொலி மின்காந்த அலைகளையும் குறிப்பாக நுண்ணலைகளையும் (மைக்குரோவேவ்) கடத்தவல்ல மாழையால் (உலோகத்தால்) ஆன, பெரும்பாலும் செவ்வக குறுக்குவெட்டு வடிவம் கொண்ட குழாய் போன்றவைகளே ஆகும்.

அலைக்கடத்தியின் வடிவ அமைப்பு அதன் செயற்பாட்டைப் பொருத்ததாகும். தட்டை அலைக்கடத்திகள் ()Slab waveguides) ஆற்றலை ஒற்றைத் திரட்சியில் (பரிமாணமம்) இடுக்கி வைத்திருப்பவை. நார் அல்லது குழாய் போன்றவை இருதிரட்சி வெளியில் அலைகளை செலுத்தவல்லன. அலைகளின் அதிர்வெண்ணைப் பொருத்து அலைக்கடத்தியின் வடிவம் அமையும். அதிக அதிர்வெண்ணைக்கொண்ட ஒளியைக் கடத்தும் ஒளிநார்கள் ஒளியைவிட மிகவும்குறைந்த அதிர்வெண்கள் கொண்ட நுண்ணலைகளை (மைக்குரோவேவ்) கடத்தா. 
அலைகள் திறந்த வெளியில் எல்லாத் திசைகளிலும் பரவும். இவ்வலைகளை உருண்டையில் மேற்பரப்பு போன்ற வளைந்த அலைவடிவங்களாக பரவும். இந்த அலைகளின் ஆற்றல் செல்லும் திறன் பரவப்பரவ குறையும். புறப்படும் இடத்தில் இருந்து "R" என்னும் தொலைவு சென்றவுடன் அதன் திறன் "R" அளவு குறைந்துவிடும். இப்படி தலைகீழ் இருமடி விதிப்படி குறையும். ஆனால் அலைக்கடத்தியானது கருத்தளவில் ஆற்றல் திறன் குறையாமல் ஒருதிசையில் அலையைக் கடத்தக்கூடியது. அலைக்கடத்திக் குழாயின் உள்ளே அலைகள் குழாயின் மாழைச் சுவரில் பட்டு எதிர்ந்து (ஒளி எதிரொளிப்பதைப்போல எதிர்ந்து), ஆற்றல் இழக்காமல் முன்னே ஒரு திடையில் நகரவல்லது. 
பிற்காலத்தில் எதிர்மின்னியைக் கண்டுபிடித்த சே. சே. தாம்சன் (J. J. Thomson) என்பார் 1893 இல் அலைகளை ஒரு குழாய் போன்ற வடிவில் எதிரச்செய்து முன்னே ஒரு திசையில் நகரச்செய்ய முடியும் என்னும் கருத்தை முன்மொழிந்தார். 1894 இல் ஆலிவர் இலாட்சு (Oliver Lodge) என்பார் முதன்முதலாக செய்து காட்டினார். 1897 இல் முதன்முதலாக இலார்டு இராலே (Lord Rayleigh) என்பார் மாழையால ஆனல் உருளைக் குழாய் வழியாக மின்காந்த அலைகள் நகர்வதை கணித அலசல் செய்தார்
ஒலி அலைகளுக்கு இலார்டு இராலே அலை நகர்மை நிலை அமைப்பு பற்றிய முழு கணித அலசலுடன் புதுமையான படைப்பொன்றைச் செய்தார். இதன் தலைப்பு “The Theory of Sound”. . செகதீசு சந்திரபோசு மில்லிமீட்டர் அலைநீளம் கொண்ட மின்காந்த அலைகளை அலைக்கடத்திகள் கொண்டு இந்தியாவில் கொல்கத்தாவில் ஆய்வுகள் நிகழ்த்தி அவற்றை இங்கிலாந்தில் இலண்டனில் உள்ள வேந்தியக் கழகம் (Royal Institution) என்னும் ஆய்வு மன்றத்தில் 1897 இல் நேரில் விளக்கிக் காட்டினார். researched millimetre wavelengths using waveguides, and in 1897 described to the Royal Institution in London his research carried out in Kolkata.




</doc>
<doc id="406425" url="https://ta.wikipedia.org/wiki?curid=406425" title="இச்னோ வொய்ட்">
இச்னோ வொய்ட்

இச்னோ வொய்ட் என்பது பத்தொன்பதாம் நூற்றாண்டின் செருமன் நாட்டின் விசித்திரக் கதையாகும். இப்போது இது மேற்குலகம் முழுவதும் பரவலாக அறியப்பட்ட கதையாகும். கிரிம் சகோதரர்கள் 1812ஆம் ஆண்டு கிரிம்சின் விசித்திரக் கதைகள் என்ற பெயரில் முதன் முதல் பதிப்பித்தனர். விசித்திரக் கதை மாய கண்ணாடி, நச்சு ஆப்பிள், கண்ணாடி சவப்பெட்டி, கெட்ட ராணி, ஏழு சித்திரக் குள்ளர்கள் போன்றவற்றை 
உள்ளடக்கியது. ஏழு சித்திரக் குள்ளர்களுக்கும் தனி பெயர்கள் 1912ஆம் ஆண்டு நியூயார்க் நகரின் பிராட்வே தெருவில் நடந்த இச்னோ வொய்ட்டும் ஏழு சித்திரக் குள்ளர்களும் என்னும் நாடகத்தில் கொடுக்கப்பட்டது. இவர்களுக்கு வேறு பெயர் 1937இல் வெளிவந்த வால்ட் டிசுனியின் "Snow White and the Seven Dwarfs" என்ற திரைப்படத்தில் கொடுக்கப்பட்டது. கிரிம்மின் இக்கதை பொதுவாக இச்டோ வொய்ட் என்று குறிப்பிடப்படும், இதை கிரிம்மின் சகோதரர்களின் இச்னோ வொய்ட்டும் சிவப்பு ரோசாவும் என்ற கதையுடன் குழப்பிக்கொள்ளக்கூடாது.

கதையின் ஆரம்பத்தில் திறந்திருந்த காலதர் அருகில் ஊசியின் துணைகொண்டு துணியை தைத்துக்கொண்டு உள்ளார். அப்போது ஊசியானது குத்தியதில் 
3 சொட்டு இரத்தம் வெளியில் அப்போது பெய்த பனியில் விழுகிறது. ராணி எனக்கு இந்த பனியின் நிறத்தை ஒத்த வெண்மை நிறமும் இரத்த நிறத்தில்
சிவந்த உதடுகளையும் கருமையான கூந்தலையும் கொண்ட பெண் பிறக்கவேண்டுமென தனக்குள் கூறிக்கொள்கிறார். சிறிது காலத்துக்கு பின் குழந்தை 
பெற்றார் அக்குழந்தை வெண்மை நிறத்தொடும் சிவப்பு உதடோடும் கருமையா முடியோடும் இவரின் எண்ணப்படியே இருந்தது, அதற்கு இச்னோ 
வொய்ட் என்று பெயரிட்டார்கள் சிறிது காலத்திலேயே ராணி இறந்துவிட்டார்.

ஓர் ஆண்டு கழித்து இச்னோ வொய்ட்டின் தந்தை அழகான பெண்னை மறு மணம் புரிந்துகொண்டார். இப்புதிய ராணி கெட்ட எண்ணம் உடையவராகவும் 
தன் தோற்றத்தில் பெருமை கொண்டவராகவும் இருந்தார். அவர் ஓர் மாயக்கண்ணாடி வைத்திருந்தார். அடிக்கடி அதனிடம் என் கையிலுள்ள 
மாயக்கண்ணாடியே இவ்வுலகில் யார் அழகானவர் என்று கேட்பார் அதுவும் நீங்கள் தான் உலகிலேயே அழகானவர் என்று கூறும். அப்பதிலை கேட்டு 
இன்புருவார். அப்போது இச்னோ வொய்ட் வளர்ந்து கொண்டிருந்தார், ஒவ்வொரு நாளும் அவர் அழகும் அதிகமாகி கொண்டிருந்தது. அவர் ராணியை 
விட அழகு மிக்கவராக மாறியிருந்தார். அப்படியான பின் ஒரு நாள் ராணி தன் மாயக்கண்ணாடியிடம் உலகில் யார் அழகானவர் என கேட்க 
அக்கண்ணாடி இச்னோ வொய்ட் தான் உலகிலேயே அழகானவர் என கூறியது.

இது ராணிக்கு அதிர்ச்சியை தந்தது. இதனால் இச்னோ வொய்ட் மீது ராணிக்கு பொறாமை வளர்ந்தது, ஒரு கட்டத்தில் வெறுப்பு உச்ச கட்டத்தை 
அடைந்து ராணி சில கொலைகாரர்களை அழைத்து இச்னோ வொய்ட்டை அடர்ந்த காட்டின் உள்பகுதிக்கு கூட்டிச் சென்று அங்க்கு அவளை கொன்று 
விடுமாறு கூறினார்.கொலை செய்ததுக்கு சாட்சியாக இச்னோ வொய்ட்டின் நுரையீரலையும், கல்லீரலையும் கொண்டு வந்து காட்ட சொல்கிறார். அடர்ந்த
காட்டுக்குள் இச்னோ வொய்ட்டை கொலைகாரர்கள் கூட்டி செல்கிறார்கள். வொய்ட்டின் தலையை வெட்ட கத்தியை தூக்கிய பின் அவரால் 
கொலைசெய்ய மனமில்லாமல் போகிறது, அப்போது ராணியின் திட்டத்தை வொயிட் அறிந்து கொலைகாரர்களிடம் கண்ணீர் விட்டு கெஞ்சுகிறார்.
தன்னை கொல்லாமல் விட்டுவிட்டால் தான் காட்டுக்குள் ஓடிவிடுவதாகவும் நாட்டு பக்கமே வரப்போவதில்லை என்றும் சொல்கிறார். தயக்கத்துடன் 
கொலைகாரர்கள் அவரை கொல்லாமல் தப்பிச்செல்ல விட்டு விடுகின்றனர். அவரின் நநுரையீரலக்கும், கல்லீரலக்கும் பதிலாக காட்டு விலங்கின் 
நுரையீரலையும், கல்லீரலையும் கொண்டு செல்கின்றனர்.

காட்டினுள் அலைந்து திரியும் அவர் ஏழு விசித்திரக் குள்ளர்களின் சிறிய குடிசையை காண்கிறார். வீட்டில் யாரும் இல்லாததால் அவர் அங்கிருந்த சிறிய
உணவை தின்றுவிட்டு சிறிது நீரையும் வைனையும் அருந்திவிட்டு ஏழு படுக்கைகளில் தனக்கு வசதியாக உள்ள படுக்கையில் உறங்கினார். குள்ளர்கள் 
வீடு திரும்பியதும் யாரோ நுழைந்துள்ளார்கள் என்பதை பொருட்கள் அவர்கள் வைத்த மாதிரி இல்லாமல் கலைந்து உள்ளதை வைத்து கண்டறிகிறார்கள். யார் நுழைந்திருப்பார்கள் என்று அவர்களுக்குள் பேசிக்கொண்டிருக்கும் போது இச்னோ வொயிட் தூங்குவதை கண்டறிகிறார்கள். வொயிட் எழுந்ததும் 
அவர்களிடம் என்ன தனக்கு நேர்ந்தது என்று கூறுகிறாள். குள்ளர்கள் இவள் மீது பரிதாபப்பட்டு தங்களுக்கு வீட்டுவேலைகள் செய்ய ஒப்புக்கொண்டதால்
குடிசையில் தங்க அனுமதிக்கிறார்கள். அவர்கள் மலைக்கு செல்லும் போது வொயிட் தனியாக உள்ள போது எச்சரிக்கையாக இருக்கும் படி 
கூறுகிறார்கள்.


</doc>
<doc id="406434" url="https://ta.wikipedia.org/wiki?curid=406434" title="கடற்கரை மேலாண்மை">
கடற்கரை மேலாண்மை

கடற்கரை மேலாண்மை "(Coastal management)" என்பது வெள்ளப் பெருக்கு, அரிமானம் ஆகியவற்றில் இருந்தான தற்காப்பு நடவடிக்கைகளும் நுட்பங்களும் ஆகும். இந்நுட்பங்கள் கரை அரிமானத்தை நிறுத்தி நிலத்தை மீட்கிறது.

புவி நிலப் பரப்பில் கடற்கரை வட்டாரங்கள் 15% அளவுப் பரப்பில் அமைகின்றன. ஆனால் அவை 40% அளவு உலக மக்கள்தொகைக்கு உணவு அளிக்கின்றன. ஏறத்தாழ 1.2 பில்லியன் மக்க்கள் கடலில் இருந்து 100 கிமீ தொலைவுக்குள்ளேயேk வாழ்கின்றனர். இவர்களது சராசரி அடர்த்தி உலகச் சராசரி மக்கள் அடர்த்தியை விட மூன்று மடங்காகும். நான்கில் மூன்று பங்கு உலகின் மக்கள் தொகை 2025 இல் கடற்கரைப் பகுதிகளில் வாழ்வர் என்பதால்லிந்தச் சிறிய பகுதி மாந்தச் செயல்பாடுகள் கடற்கரைகள் மீது பெருந்தாக்கத்தை விளைவிக்கும். இப்பகுதிகளில் செழிப்பான வளங்கள் செறிந்துள்ளதால் ஏராளமான பொருள்களையும் சேவைகளையும் தரவல்லதாக அமைவதால் இவையே வளணிக, தொழிலகச் செயல்பாடுகளின் மையங்களாக விளங்குகின்றன.

ஐரோப்பிய ஒன்றியத்தில் அரைமடங்கு மக்கள்தொகையினர் கடற்கரையில் இருந்து 50 கிமீ தொலைவுக்குள்ளாகவே வாழ்கின்றனர். கடற்கரை வளங்கள் பெரும்பகுதி ஒன்றியத்தின் பொருள் வளத்தை உருவாக்குகின்றன. மீன்பிடித்தல், கப்பல் கட்டுதலும் வணிகமும், சுற்றுலா ஆகியவற்றைச் சார்ந்த தொழிலகங்கள் ஆகியன ஐரோப்பவின் 89,000 கிமீ கடற்கரைப் பகுதிக்குப் போட்டி போடுகின்றன. கடற்கரைப் பகுதிகள் ஐரோப்பாவின் மிகவும் விலைமிக்க இயற்கை வாழ்விடங்களாக விளங்குகிறது.

கடல்மட்ட உயர்வு வேகமாக முடுக்கப்படுவதால், கடல்மட்ட உயர்வுப் பாதுகாப்பு 21 ஆம் நூற்றாண்டில் முதன்மை வாய்ந்த பணியாகிவிடும். கடல்மட்ட உயர்வு மாற்றங்கள் கடற்கரைக்கும் கடற்கரைச் சூழலுக்கும் பேரழிவை உருவாக்கும். அலைகளாலும் ஓதங்களாலும் கடர்கரை படிவுகள் குலைக்கப்படுகின்றன.

துறைமுகம் சார்ந்த கடற்கரைப் பொறியியல் கடல்போக்குவரத்து தொடங்கியதும் கி.மு 3500 இலேயே தொடங்கிவிட்டது. துறைமுக மேற்றளங்கள், அலைமுறிகள் போன்ற துறைமுக வேலைகள் கையாலேயே மிகப் பேரளவில் கட்டப்பட்டன.

பண்டைய துறைமுகப் பணி எச்சங்கள் பல இடங்களில் இன்றும் காணப்படுகின்றன. பெரும்பாலான துறைமுகப் பணிகள் உரோமப் பேரரசின் வீழ்ச்சிக்குப் பிறகு மறைந்துவிட்டன.
பெரும்பாலான துறைமுக முயற்சிகள் துறைமுக்க் கட்டமைப்புகளை உருவாக்குவதிலேயே அமைந்தன. காயல்களின் நிறுவல் மட்டுமே துறைமுகம் சாராத பணியாகும். கடற்கரைப் பாதுகாப்பு இங்லகிலாந்திலும் நெதர்லாந்திலும் கி.பி ஆறாம் நூற்றாண்டு வாக்கிலோ அல்லது சற்றே அதற்கு முன்போ தோன்றியுள்ளது. நடுவண் தரைக்கடல் நீரோட்டங்களையும் காற்றுவீச்சின் போக்குகளையும் காற்று-அலை ஊடாட்டங்களையும் விளைவுகளையும் பண்டைய மக்கள் அறிந்திருந்தனர்.

உரோமர்கள் துறைமுக வடிவமைப்பில் பல் புதுமைகளைப் புகுத்தியுள்ளனர்ரவர்கள் நீரடியில் சுவர்கள் கட்டியுள்ளனர்; தின்ம அலைமுறிகளை கட்டியெழுப்பியுள்ளனர். மணல்படிவைத் தடுக்க அலைத்தெறிப்பு நிகழ்வைச் சில இடங்களில் பயன்படுத்தியுள்ளனர்.அலைகள் முதன்மை அலைமுறிவுப் பகுதிக்கு வருமுன்பே அலைகளை முறிக்க நீர்ப்ப்ரப்பளவு உயர அலைமுறிகளைக் கட்டியுள்ளனர். நெதர்லாந்தில் வெல்சன் துறைமுகத்தைப் பேண முதன்முதலாகத் தூர்வாரியுள்ளனர். திண்மக் குத்துச்சுவர்களுக்கு மாற்றாக திறந்த குத்தூண் கடல்மேடைகளைக் கட்டி வண்டல்படிவுச் சிக்கலைத் தீர்த்துள்ளனர்.

கடல் தாக்குதலால் மக்கள் பல கடற்கரை நகரங்களையும் துறைமுகங்களையும் துறந்து வெளியேறினர். பிற துறைமுகங்கள் இயற்கையான வண்டல்படிவாலும், கடல்நீர் கரியில் இருந்து முன்னேறியதாலும் பின்னேறியதாலும் அழிந்தன. வெனிசு நகரக் காயல் பகுதி மக்கள்தொகை குறைவாக இருந்து தொடர்ந்து முன்னேற்றமும் வளர்ச்சியும் கன்டுவந்த பகுதியாகு. இங்குக் கடர்கரைப் பாதுகாப்புப் பணிகள் படிமலர்ந்த வரலாற்றைக் குறிப்பிடும் எழுத்து வாயிலான ஆவணங்கள் கிடைக்கின்றன.

மறுமலர்ச்சிக்குப் பிறகு, துறைமுகம் கட்டும் உரோம அணுகுமுறையை தவிர வேறு குரிப்பிடும்படியான மேம்பாடேதும் நிகழவில்லை. பிறகு, 19 ஆம் நூற்றாண்டின் தொடக்கத்தில் நீராவிப் பொறி வழக்கில் வந்ததும், புது நிலங்களுக்கும் வணிகத் தடங்களுக்குமான தேடல் தொடங்கியதும், பிரித்தானியப் பேரரசு பல குடியேற்ற நாடுகளில் விரிவுற்றதும், வேறு காரணங்களாலும் கடல் வணிகத்திலும் துறைமுகப் பணிகளிலும் புதிய ஆர்வம் மேலிட்டது.




</doc>
<doc id="406439" url="https://ta.wikipedia.org/wiki?curid=406439" title="1988 அட்லாண்டிக் சூறாவளி பருவம்">
1988 அட்லாண்டிக் சூறாவளி பருவம்

1988 ஆம் ஆண்டின் அட்லாண்டிக் சூறாவளி பருவம் ஒரு மிதமான செயல்திறன் பருவமாக இருந்தது. அது பல சேதங்களை ஏற்படுத்தியதாகவும் கொடியதாகவும் இருந்து என நிரூபிக்கப்பட்டது. மேலும் 15 தாழ்வழுத்த மண்டல சூறாவளிகளாக உருவாகி நேரடியாக நிலபரப்பை தாக்கியது.இந்த பருவம் அதிகாரப்பூர்வமாக ஜூன் மாதம் 1 ஆம் நாள் 1988 ஆம் ஆண்டில் தொடங்கி நவம்பர் மாதம் 30 ஆம் நாள் 1988 ஆம் ஆண்டு வரை நீடித்தது. மே 30 ஆம் நாள் அன்று கரீபியன் கடலில் வெப்பமண்டல தாழ்வழுத்தம் ஏற்பட்டதால் இது உருவானது.ஜூன் முதல் நவம்பர் வரை தேதிகளில் வெப்ப மண்டல தாழ்வழுத்ததால் சூறாவளிகள் அட்லாண்டிக் நிலப்பகுதியில் ஒவ்வொரு வருடமும் வழக்கமாக உருவாகும்.


</doc>
<doc id="406440" url="https://ta.wikipedia.org/wiki?curid=406440" title="புனித லாரன்சு வளைகுடா">
புனித லாரன்சு வளைகுடா

புனித லாரன்சு வளைகுடா(The Gulf of Saint Lawrence (French: "Golfe du Saint-Laurent") அமெரிக்கப் பேரேரிகளின் நீரை புனித லாரன்சு ஆற்றின் வழியாக அத்திலாந்திக்கு பெருங்கடலுடன் கலக்கின்ற வளைகுடாவாக இருக்கிறது. இந்த வளைகுடாவானது பகுதி மூடப்பட்ட பகுதியாக உள்ளது. இந்த வளைகுடா பகுதியானது 226000 சதுர கிலோமீட்டர்  (87000 சதுர மைல்கள்) பரப்பளவை உடையதாகவும் மற்றும் 34500 கன கிலோமீட்டர்கள் (8300 கன மைல்கள்) நீரைக் கொண்டதாகவும் இதன் விளைவாக சராசரியாக 152 மீட்டர் (499 அடி) ஆழமுடையதாகவும் உள்ளது.

புனித லாரன்சு வளைகுடாவானது வடக்கில் லாப்ரடார் மூவலந்தீவு மற்றும் கியூபெக் கிழக்கில் புனித பியரி நியூ பவுண்ட்லாந்திலும், தெற்கில் நோவா ஸ்காேசியா மூவலந்தீவு மற்றும் கேப பிரேடன் தீவு மற்றும் மேற்கில் காஸ்பே மூவலந்தீவு, நியூ பிருன்ஸ்விக் மற்றும் கியூபெக் ஆகியவற்றால் சூழப்பட்டுள்ளது. புனித லாரன்சு வளைகுடாவைப் பொறுத்த வரை, ஆண்டிகோஸ்டி தீவு, பி.இ.ஐ (PEI), மேக்டேலன் தீவுகள், கேப் பிரேடன் தீவு, புனித பியரி தீவு, மற்றும் மிக்யுலான்-லாங்லேடு தீவு ஆகிய குறிப்பிடத்தக்க தீவுகள் உள்ளன.

கனடாவின் பாதிக்கும் மேற்பட்ட மாகாணங்கள் இந்த வளைகுடாவுடன் இணைந்துள்ளன: நியூ பிருன்ஸ்விக், நோவா ஸ்கோசியா, இளவரசர் எட்வர்டு தீவு, (நியூ பவுண்ட்லாந்து மற்றும் லாப்ரடார்), மற்றும் கியூபெக்.

புனித லாரன்சு ஆற்றையும் தவிர, குறிப்பிடத்தக்க நதிகள் இந்த புனித லாரன்சு வளைகுடாவில் கடலுடன் சங்கமிக்கின்றன. அவற்றில் மிராமிச்சி ஆறு, நாடாஸ்குவான் ஆறு, ரோமைன் ஆறு, ரெஸ்டிகெளச் ஆறு, மார்கரி ஆறு, மற்றும் அம்பெர் ஆறு ஆகியவை அடங்கும்.

இந்த வளைகுடாவானது சாலியர் குடா, ஃபார்ச்சூன் குடா, மிராமிச்சி குடா, புனித ஜார்ஜ் குடா,(நோவா ஸ்கோசியா),புனித ஜார்ஜ் குடா (நியூபவுண்ட்லாந்து மற்றும் லாப்ரடார்), தீவுகளின் குடா, மற்றும் நார்தம்பெர்லாந்து நீரிணை ஆகியவற்றையும் உள்ளடக்கியது.

இந்த வளைகுடாவானது அத்திலாந்திக்கு பெருங்கடலில் பின்வரும் வழிகள் வாயிலாக இணைகிறது:



1955 ஆம் ஆண்டில் நீரிணையின் குறுக்காக கேன்சோ காஸ்வே கட்டப்பட்டதன காரணமாக அதற்குப் பிறகு புனித லாரன்சு வளைகுடா மற்றும் அத்திலாந்திக்குப் பெருங்கடல் இவற்றுக்கிடையே நீர் பரிமாற்றம் தடுக்கப்பட்டுள்ளது.

இந்த வளைகுடாவானது, பல நூறு ஆண்டுகளாக இதன் கரையோரம் வாழ்ந்த மக்களுக்கும், அருகமை மாகாணங்களுக்கும் மீன்பிடித் தளமாகவும், நீர் வழிப் போக்குவரத்துப் பாதையாகவும் பயன்பட்டு வந்துள்ள சரித்திர முக்கியத்துவம் வாய்ந்த இடமாக உள்ளது. இந்த வளைகுடாப் பகுதியின் முதல் ஆவணப்படுத்தப்பட்ட ஐரோப்பியர் ஒருவரின் கடற்பயணமானது, பிரஞ்சு ஆராய்ச்சியாளர், ஜாக் கார்டியரால் 1534 ஆம் ஆண்டில் எழுதப்பட்ட நூலாகும். கார்டியர் புனித லாரன்சு ஆற்றின் கரையோரத்தை கனடியர்களின் நாடு என்று குறிப்பிடுகிறார். கனடா என்ற வார்த்தை மரபு வழி மக்களின் கிராமம் அல்லது குடியிருப்பு என்ற பொருளைத் தருகிறது. அதே காலகட்டத்தில், பாஸ்க் இன மக்கள் இங்கு அடிக்கடி திமிங்கல வேட்டை மற்றும் இங்கிருந்த முதல் தேசத்தின் மக்களான நவீன கனடிய அத்திலாந்திக்கு மற்றும் கியூபெக் மாகாண மக்களுடன் வியாபாரம் செய்தல் ஆகிய நோக்கங்களுக்காக வந்து சென்றுள்ளனர். அவர்கள் தங்களின் வருகையினை மற்றோர் உணர்ந்து கொள்ளும் விதமாக பல பகுதிகளில் (கப்பல் தளங்கள், உலைகள், புதைகுழிகள் போன்றவை) தங்கள் எச்சத்தை விட்டுச்சென்றுள்ளனர்.


</doc>
<doc id="406442" url="https://ta.wikipedia.org/wiki?curid=406442" title="செஞ்சி வெங்கட்ரமணசாமி கோவில்">
செஞ்சி வெங்கட்ரமணசாமி கோவில்

16ம் நூற்றாண்டில் கட்டப்பட்ட செஞ்சியிலுள்ள மிகப்பெரிய கோவிலாகும். செஞ்சி கோட்டையில் அமந்துள்ள இது, முத்தையாலு நாயக்கர் காலத்தில் கட்டப்ப்பெற்றதாகும்(1540 - 1550 CE) அவரால் வெங்கடேஸ்வரருக்கு அர்ப்பணிக்கப்பட்டது.

செஞ்சிக் கோட்டையில் கோயில்களும். குளங்களும். மேடைப் பகுதிகளும் மற்றும் கல்யாண மகால். நாட்டிய சாலை, தர்பார் மண்டபம், மசூதி ஆகிய கட்டடப் பகுதிகளும் அமைந்துள்ளன.
கோட்டைப் பகுதியில் அரங்கநாதார் கோயில், வேணுகோபாலசாமி கோவில், வெங்கடரமணசாமி கோவில், பட்டாபி இராமசாமி கோவில் ஆகிய கோயில்கள் அமைந்துள்ளன. இவற்றில் பிரதானமானது வெங்கடரமணசாமி கோவில்ஆகும் 

கீழ்க்கோட்டையில் சிதைந்த நிலையில் இக்கோவில் காணப்படுகிறது. இக்கோவில் முத்தையாலு நாயக்கன் காலத்தில் கட்டப்பெற்றதாகும். பிரெஞ்சுக்காரர்கள் ஆட்சியின் போது, டூப்ளக்ஸ் Governor Dupleix. சிலையின் பீடத்தை அமைப்பதற்காக இக்கோயிலிலிருந்து உயர்ந்த ஒற்றைத் தூண்களை பாண்டிச்சேரிக்கு எடுத்துச் சென்றுள்ளனர் என்பது தெரிகிறது. இக்கோயிலிருந்து எடுத்துச் செல்லப்பட்ட கருங்கற்களைக் கொண்டு மேல் சித்தாமூரிலுள்ள தேர்முட்டு கட்டப்பெற்றுள்ளது. கி.பி.1860ல் சென்னை மாகாணப் பணியில் பணிபுரிந்த ஸ்ரீ பாலய்யா என்ற சமண சமயத்தைச் சார்ந்த அலுவலர் செஞ்சியிலிருந்து கருங்கல் துண்டுகளை மேல்சித்தா மூருக்கு எடுத்துச் சென்றுள்ளார். இவற்றுள் கருங்கல் யானை முக்கியமானதாகும். இது தற்பொழுது மேல்சித்தாமூரிலுள்ள தேர்முட்டின் கீழ் வைக்கப்பட்டுள்ளது. வெங்கடரமணசாமி கோவில் இராமாயணக் காட்சிகளை சித்தரிக்கின்ற சிற்பங்களும், விஷ்ணுவின் அவதாரங்களும், புராணக் காட்சிகளும் புடைச் சிற்ப வரிசையில் நுழைவாயிலின் இரண்டு பக்கங்களிலும் வடிக்கப்பட்டுள்ளன. தேவர்களும் அசுரர்களும் சேர்ந்து பாற்கடலைக் கடையும் காட்சியும் சிற்பங்களாக வடிக்கப்பட்டுள்ளன.
இந்த கோவில் நன்கு திட்டமிடப்பட்ட ஒரு பெரியகோவிலின் கட்டிட அமைப்பாகும்.இராமாயண காட்சிகள்,விஷ்ணு அவதாரம் மற்றும் சதுர மந்தனின் புராணங்களை சித்தரிக்கும் வண்ணம் நுழைவாயிலின் இரு பக்கமும் பிரமாண்டமான் சிற்பங்கள் காணப்படுகிறது,மேற்கு புறம் ஆணைகுளம் கணப்படுகிறது இது யானை குளிப்பாட்ட பயன்பாட்டில் இருந்து வந்துள்ளது.மேலும் சர்க்கரைகுளம்,செட்டிகுளம் அமந்துள்ளது இவை செஞ்சியின் நீர்த் தேவைகளுக்காக அணைக்ட்டுகளுடன் கிருஷ்ணப்ப நாயக்கர் காலத்தில் கட்டப்பெற்றதாகும்.கோவிலுக்கு கிழக்கே கல்யாணமகால் என்ற் ஒரு கட்டிட புதையல் உள்ளது, மெக்கன்சி கையெழுத்து பிரதிகளின்படி கிருஷ்ணப்ப நாயக்கர் காலத்தில் கட்டப்பட்டதாகும் அவர் துப்பாக்கி கிருஷ்ணப்ப நாயக்கர் ஆவார்.விஜய நகரபாணியில் கட்டப்பட்ட கவர்ச்சிகரமான நினைவுச்சின்னம்,சதுர வடிவகோபுரங்களுடன் கூடிய 8 சதுர மீட்டர் அறை உள்ளது.இதில் உள்ள அறைகள் பெண்களுக்கும் அரசர்களுக்கும்,ஆளுநர்களுக்கும் ஒதுக்கப்பட்ட்ருந்தது ,இதற்கு குடிநீர் சர்க்கரைகுளத்திலிருந்து சுடுமண் குழாய் மூலம் எடுத்து வரப்பட்டது.
17ம் நூற்றாண்டு ராம் செட்டி அல்லது மராட்டிய ஆட்சியின் கீழ் 18ம் நூற்றாண்டு ராம ஷெட்டி அவர்களால் கட்டபட்டிருக்க வேண்டும்.
சர்க்கரைக்குளம் நிர்மல நாயக்கனால் நிர்மாணிக்கப்பட்டது,வராக நதிக்கு செல்லும் பாதையில் வெங்கடரமணசாமி கோவில்அருகில் வராக நதிக்கரையில் சர்க்கரை பெருமள் கோவில் ஒன்றையும் கட்டினார். தேசிங்கு இராஜாவின் உடல் சர்க்கரை குளத்தின் அருகே தகனம் செய்யப்பட்டது இதன் அருகில் இயற்கையாகவே ஒரு பெரிய கருங்கல் பாறை உள்ளது.

இராஜகிரியின் உச்சியில் அரங்கநாதர் கோவில் உள்ளது. கோவில் உண்ணாழியில் அரங்கநாதர் உருவம் ஏதும் இல்லை. இக்கோயில் விஜயநகர மன்னர்கள் காலத்தில் கட்டப் பெற்றதாகும். இங்கு ஒரு மண்டபமும் உள்ளது.
உட்க்கோட்டையின் மேற்குப்பக்க நுழைவாயிலின் அருகில் வேணுகோபாலசாமி கோயில் உள்ளது. இக்கோயிலில் ஒரு பலகைக் கல்லில் சிற்பங்கள் வடிக்கப்பெற்றுள்ளன. இங்கு குழல் ஊதும் கிருஷ்ணன், ருக்மணி, சத்திய பாமாவுடன் இரண்டு பெண் உருவங்களும் புடைச் சிற்ப வாpசையில் வடிக்கப் பெற்றுள்ளன. 
இந்தக் கோயிலைப் பற்றி கி.பி.1599ல் செஞ்சிக்கு வந்த தந்தை பிமெந்தா என்ற ஜேசுயித் பயணி தன்னுடைய குறிப்பில் குறிப்பிடுகின்றார்.

இக்கோயிலும் வெங்கடரமணசாமி கோயிலைப் போன்று. கட்டடக் கலையில் சிறப்புற்று விளங்குகிறது. இதிலுள்ள 12 தூண்களுடன் கூடிய மண்டபம் சிறப்புடையதாகும். கி.பி.1858இல் தென்னாற்க்காடு மாவட்ட ஆட்சியர் இந்த மண்டபத் தூண்களைச் சென்னைக்கு எடுத்துச் சென்று ஜெனரல் நெயில் என்பவருடைய சிலைக்கு அடிப்பீடம் அமைப்பதற்குப் பயன்படுத்திக் கொள்ளும்படி ஆணையிட்டுள்ளார் என்று தெரிகிறது.

http://dspace.wbpublibnet.gov.in:8080/jspui/bitstream/10689/12483/24/Vol5_Chapter17-19_1104-1160p.pdf 
<br>


</doc>
<doc id="406445" url="https://ta.wikipedia.org/wiki?curid=406445" title="கோபாலபுரம் (சென்னை)">
கோபாலபுரம் (சென்னை)

தமிழ்நாட்டில்  சென்னையில் அமைந்துள்ள கோபாலபுரம், இந்தியாவின் பிரதான குடியிருப்பு மற்றும் வர்த்தக இடமாகும்.

கோபாலபுரத்தின் புவியியல் ஒருங்கிணைப்பு 13 ° 2 '50 "வடக்கு மற்றும் 80 ° 15' 28" கிழக்கே உள்ளது. நுங்கம்பாக்கம், ராயப்பேட்டை, மைலாப்பூர், தேனாம்பேட்டை ஆகியவை அருகிலுள்ள இடங்களாகும். நுங்கம்பாக்கத்திற்கு கிழக்கே ஒரு கிலோமீட்டர் தொலைவில் அமைந்துள்ளது. சென்னை சர்வதேச விமான நிலையம் கோபாலபுரத்தில் இருந்து 17 கிமீ தொலைவில் உள்ளது. சென்னை சென்ட்ரல் ரயில் நிலையம் 3 கிமீ வடமேற்கில் உள்ளது. இது டாக்டர் ராதாகிருஷ்ணன் சாலைக்கும் அண்ணா சாலைக்கும் இடையே அமைந்துள்ளது 

அவ்வை சண்முகம் சாலை கோபாலபுரம் வழியாக செல்கிறது. அந்தப் பாதையின் வடக்கு  பகுதி வடக்கு கோபாலபுரம் என்றும் தெற்கு பகுதி தென் கோபாலபுரம் என்றும் அழைக்கப்படுகிறது. கோபாலபுரம் சென்னை மத்திய மக்களவை தொகுதியில் உள்ளது. 

கோபாலபுரத்தில் உள்ள பல பள்ளிகள் சென்னையில் சிறந்த பள்ளிகளாக கருதப்படுகிறதன. கோபாலபுரத்தில் உள்ள கல்வி நிறுவனங்கள் பின்வருமாறு:



ஸ்டெல்லா மேரிஸ் கல்லூரி

டாக்டர் அகர்வால் கண் மருத்துவமனை
டாக்டர் மோஹனின் நீரிழிவு மையம்
டாக்டர் முத்து சேதுபதி மருத்துவமனை 

ஈஸ்வரி வாடகை நூலகம், சென்னை நகரத்தில் பழமையானது.


SPI சினிமாஸ், பிரபலமாக 'சத்யம் சினிமாஸ்' என அறியப்படுகிறது.


</doc>
<doc id="406447" url="https://ta.wikipedia.org/wiki?curid=406447" title="ஒளியுணர் இருமுனையம்">
ஒளியுணர் இருமுனையம்

ஒளியுணர் இருமுனையம் ("photodiode") என்பது ஒளியை மின்னோட்டமாக மாற்றவல்ல ஒரு குறைகடத்திக் கருவி. குறைகடத்தியால் ஆன இக்கருவியின் மீது ஒளி படும்பொழுது, ஒளியின் ஒளியன்களின் (photon) ஆற்றலால் குறைகடத்தியில் கட்டுண்ட அணுக்களுக்கிடையே ஆன பிணைப்புகள் விடுபட்டு மின்மத் துகள்கள் உருவாகின்றன. இந்த மின் துகள்கள் எதிர்மின்னிகளும், நேர்மின்மம் கொண்ட புரைமின்னிகளும் ஆகும். இந்த எதிர்மின்னிகளும் புரைமின்னிகளும் நகரக்கூடியவை. இவை நகர்மின்மங்கள். ஒளியுணர் இருமுனையத்தில் பொருத்தப்படும் மின்னழுத்த வேறுபாட்டால், ஒளியால் விடுபட்ட இந்த மின்மங்கள் நகர்ந்து மின்னோட்டம் உருவாகின்றது. அதிக ஒளி இருந்தால், அதிகமான மின்மங்கள் விடுபட்டு ஓடும். அதிக மின்னோட்டம் ஏற்படும்.

ஒளியுணர் இருமுனையம் என்பது கதிரொளி மின்கலம் போன்றதே. ஆனால் அதிகப் பரப்பளவில் அமைந்து கதிரொளி மின்கலம் போல் மின்னாற்றலாக வடித்துத் திரட்டும் கருவியன்று. ஒளியின் அளவுக்கு ஏற்ப மின்னோட்டம் தரும் ஓர் ஆற்றல் மாற்றியாக, தரவு ஏற்றிய ஒளியலைகளில் இருந்து மின்னலைகளில் உள்ள தரவாக மாற்றப்பயன்படுபவை. மேலும். கண்ணால் பார்க்கக்கூடிய ஒளியாக (கட்புல ஒளி) மட்டுமல்லாமல், நம் கண்ணுக்குப் புலப்படாத புற ஊதாக் கதிர்கள், அகச்சிவப்புக் கதிர்கள், X-கதிர் (புதிர்க்கதிர் அல்லது ஊடுகதிர்) ஆகியவற்றுக்கும் உணரியாகவும் செயல்படும் சிறப்புக்கருவிகள் உள்ளன. கட்புலனாகும் ஒளியும் மின்காந்த அலைதான், ஊடுகதிரும் (அதிக அதிர்வெண் கொண்ட மிகச்சிறிய அலைநீளம் கொண்ட) மின்காந்த அலைதான்.

ஒளியுணர் இருமுனையம் செய்யப் பயன்படும் முக்கியமான பொருளே அதன் பண்புகளை உறுதி செய்யும். உணரவேண்டிய ஒளியின் அலைநீளத்துக்கு ஏற்ற குறைகடத்திப் பொருள் முதலில் தேவை. குறைகடத்தியின் மீது படும் ஒளியானது அணுக்களுக்கு இடையே இருக்கும் பகிர்பிணைப்பை அறுத்து மின்மத்தை (ஏதிர்மின்னி, புரைமின்னி) விடுவிக்கக்கூடியதாக இருக்கவேண்டும். குறைகடத்தியின் ஆற்றல் இடைவெளி என்பது இதனைக் காட்டும் ஒரு பண்பு. இந்த ஆற்றல் இடைவெளியைத் தாண்டக்கூடிய ஆற்றலுடைய ஒளியாக இருந்தால் மட்டுமே மின்னோட்டம் நிகழும். 

ஒளியுணர் இருமுனையக் கருவியைச் செய்யப் பயன்படும் பரவலாகக் காணக்கூடிய குறைகடத்திகள் சில கீழே கொடுக்கப்பட்டுள்ளன

ஒளியுணர் இருமுனையத்தின் முக்கிய செயற்பாட்டுக் கூறுகள்:





ஒளிபெருக்கிகளுடன் ("photomultipliers") ஒப்பிட்டால் கிட்டும் நன்மைகள் :


ஒளிபெருக்கிகளுடன் ஒப்பிட்டால் காணப்படும் குறைபாடுகள்:




</doc>
<doc id="406457" url="https://ta.wikipedia.org/wiki?curid=406457" title="இரகுநாத கிழவன்">
இரகுநாத கிழவன்

மதுரை சொக்கநாத நாயக்குருக்கு இவர் உதவியாக இருந்ததால் இவருக்கு பர இராஜகேசரி' அதாவது அயல் நாட்டு அரசர்களுக்கு சிங்கம் என்ற அவர் பட்டத்தை வழங்கினார். மதுரை ஆட்சிகுட்பட்ட அறந்தாங்கி, பிறான்மலை, திருமயம் போன்ற பகுதிகளை தன் நாட்டுடன் இணைத்தார். இவர் கிறித்துவ மிஷினரிகளின் நடவடிக்கைகளை எதித்தார். மதுரை நாயக்கர்களின் கட்டுப்பாட்டில் இருந்து கிருஷ்ண சேதுபதி மறவ நாட்டை விடுவித்தார். இராணி மங்கம்மாளின் படைகளைத் தோற்கடித்தப் பின்னர், இவர் 1707 ஆம் ஆண்டு தன்னாட்சி கொண்டதாக மறவ நாட்டை அறிவித்தார். இவர் தனது தலைநகரை புகலூர் நகரத்திலிருந்து இராமநாதபுரத்திற்கு மாற்றினார். கிழவன் சேதுபதி நல்கோட்டால் பாளையம் என்ற (பின்னர் சிவகங்கை ) புதிய பாளையத்தை நிறுவியதோடு உதய தேவரை அதன் ஆளுநராக நியமித்தார். இவர் திருவாடானை, காளையார் கோவில் ஆகிய கோயில்களுக்கு கிராமங்களை தானமாக வழங்கினார். இது செப்பேடுகள்" மூலம் அறியப்படுகிறது. தலை நகரான இராமநாதபுரத்தில் ஒரு கோட்டையைக் கட்டினார், வைகை ஆற்றின் குறுக்கே ஒரு அணை கட்டினார்.
இவர் கள்ளர் குலத்து பெண் ஒருவரை காதலித்து பின்னர் அவரை திருமணம் புரிந்தார், பின்னர் தன் மனைவியின் சகோதரரை புதுக்கோட்டையின் தொண்டைமானாக அறிவித்தார். இரகுநாத தொண்டைமான் அவரை முன்னாள் தொண்டைமான் பல்லவராய தொண்டைமானுக்கு பதிலாக மாற்றினார், பின்னர் இரகுநாத தொண்டைமான் புதுக்கோட்டையில் தொண்டைமான் வம்சத்தை உருவாக்க முயன்றார்.
சேதுபதி மன்னர்கள் ஆணைகளை முதலில் ஓலையில் எழுதி அதன் பிறகே செப்பேட்டில் பொறித்தனர். பல செப்பேடுகளில் ஓலையில் எழுதியது யார் செப்பேட்டில் எழுத்துக்களைப் பொறித்தது யார் என்று மிகவும் தெளிவாகக் கூறப்படுகிறது. ஓலையில் எழுதியவர்கள் பெரும்பாலும் இராயசம் அல்லது கணக்குப்பிள்ளைகளாக இருக்கின்றனர். செப்பேட்டில் பொறித்தவர்கள் ஆசாரிகள் அல்லது சிற்பிகளாக இருக்கின்றனார்.
பல செப்பேடுகளில் தல மரபுக்கு ஏற்ப அழகிய வரைகோட்டு ஓவியங்கள் உள்ளன. சில செப்பேடுகளில் கோடிட்டு எழுதப்பட்டுள்ளன. பெரும்பான்மையான செப்பேடுகளில் இருபுறமும் எழுதப்பட்டுள்ளன.
சுந்தரபாண்டியன் பட்டணம் செப்பேடு புதுக்கோட்டைச் செப்பேடு, இராசசிங்கமங்கலம் செப்பேடு போன்றவைகள் இரகுநாத கிழவன்சேதுபதி வாழ்க்கையினை தெளிவாக விளக்குகிறது. அவரது கோவில் கொடை,ஆட்சி முறை போன்றவற்றை அறியலாம்.
இருக்கும் இடம்: அரசு அருங்காட்சியகம், எழும்பூர் சென்னை.
அரசர் : சேதுபதி இரகுநாத தேவர்
காலம் :06-01-1684
பிற்காலப் பாண்டிய மன்னர்களில் ஒருவரான சுந்தரபாண்டியன் பெயரில் இவ்வூர் அமைந்துள்ளது. சேதுநாட்டின் வட பகுதியில் கடற்கரையில் உள்ள ஊர். இப்பொழுது இராமநாதபுரம் மாவட்டம், திருவாடானை வட்டத்தில் அமைந்துள்ளது.
சேதுபதி அரசரால் சுந்தரபாண்டியன் பட்டணத்தில் உள்ள அக்கிரகாரம், மடம், ஏகாம்பரநாதர் கோயில் பூசை ஆகியவற்றிற்காக எட்டுக் கிராமங்களைக் கொடையாக அளிக்கப்பட்ட செய்தி செப்பேட்டில் பொறிக்கப்பட்டுள்ளது. அவை சுந்தரபாண்டியன் பட்டணம், கொந்தளன் கோட்டை, பொன்னுக்கு மீண்டான். சிறுகவயல், கரிசல்குளம், எட்டிசேரி, மருங்கூர், உடையநாத சமுத்திரம் என்பன. அவ்வூர்கள் அஞ்சு கோட்டைப்பற்றில் இருந்தன. புல்லூர், மருதூர் என்ற இரு ஊர்கள் அக்கிரகாரத்திற்கு வழங்கப்பட்டன. இரு ஊர்களுக்கும் விரிவாக எல்லைகள் கூறப்பட்டுள்ளன.
இருக்கும் இடம்:மதுரை மாவட்ட நீதிமன்றம்
அரசர் :இரகுநாத சேதுபதி காத்த தேவர்
காலம் :18-05-1684
அளவு :26.5 செ.மீ. ஒ 21.5 செ.மீ.
இச்செப்பேட்டின் மூலப்படி கிடைக்கவில்லை. எழுத்துக்கள் சரியாக எழுதப்பெறவில்லை என்று இதன் பதிப்பாசரியர் கூறியுள்ளார்.
இரகுநாத சேதுபதி 18-05-1684 அன்று அமாவாசைப் புண்ணிய நாளன்று தென்னாலை நாட்டில் வளுவாப்பிரி விசுவேசுவரருக்கும் அகிலாண்ட ஈசுவரி அம்மனுக்கும் காளையார் கோயில் சீமையில் தென்னாலை நாட்டில் அரிசிலையாற்றுப் பாய்ச்சலில் புதுக்கோட்டை, கள்ளிகுடி. எடையன் வயல் ஆகிய மூன்று கிராமங்களைக் கொடையாகக் கொடுத்ததை இச்செப்பேடு கூறுகிறது.
புதுக்கோட்டையின் எல்லை: கிழக்கு எல்லை கள்ளன்குடிக் கண்மாய், தெற்கு எல்லை கோங்கிவயல் கண்மாய் தென்கரை மேற்கு எல்லை ஈகரை ஆங்கல் வடக்கு எல்லை திருமணக் குளக்கால்.
கள்ளிக்குடி எல்லை: கிழக்கு எல்லை: திருமணக் கண்மாய் காஞ்சிரயடிப் பொட்டல் தெற்கு எல்லை கொரேம்பல்: மேற்கு எல்லை புதுக்கோட்டைப்புரவு: வடக்கு எல்லை திருமணக் குளக்கால்.
இச்செப்பேட்டு வாசகம் எழுதியவர் தர்மராசப் பிள்ளை மகன் இராயசம் சொக்குப் பிள்ளை. அந்நகல்படி செப்பேட்டு வாசகம் பொறித்தவர் உத்தரகோசமங்கையிலிருக்கும் வீரனாசாரி மகன் அதிவீரனாசாரி என்பவராவார்.
இருக்கும் இடம்:தமிழ்நாடு அரசு தொல்பொருள் ஆய்வுத்துறை அருங்காட்சியகம், இராமநாதபுரம்.
அரசர் :இரகுநாத தேவார்
காலம் :02-01-1688
அளவு :23 செ.மீ. ஒ 13 செ.மீ.
இச்செப்பேட்டில் உள்ள துளையில்லாத அழகிய கைப்பிடியில் பீடமொன்றில் திhpசூலம் வரையப்பட்டுள்ளது. அதன்கீழ் உமங்கலக் குறியுள்ளது. இரண்டாம் பக்கத்தில் சேதுபதி என்று தெலுங்கில் எழுதப்பட்டுள்ளது.
கிழவன் சேதுபதி என்னும் ரகுநாத தேவர் இராசசிங்க மங்கலம் என்னும் இராசசிங்க மங்கலத்தில் சிலுக வயல் என்னும் பகுதியை இராமேசுவரம் இராமநாதசுவாமிக்குக் கொடையாக அளித்தார். இராச சிங்க மங்கலம் குளப்பாசனத்தில் வடக்கு எல்லை புல்லமடை, மேற்கு எல்லை குளம், கிழக்கு எல்லை நாலுமடை இவற்றிற்குட்பட்ட நிலம் எவ்வளவு உண்டோ அவ்வளவையும் அளித்தார் இக்கொடை நிலத்திற்கு நீர்பாயும் மடைகளுக்கு இராமநாதமடை என்று பெயர் வைத்திருப்பது சிறப்புமிக்கதாகும்.
இந்நிலத்திற்கு இப்போது உள்ள பள்வரி பலவரி செம்புவாரி களஞ்சியவரி, வண்டிக்கிடாய், கொட்டிய எருது போன்ற வரிகளையும், எதிரிகாலத்தில் உண்டாகும் வரிகளையும் அளிக்கத் தேவையில்லை என்று ஆணை பிறப்பிக்கப்பட்டுள்ளது.
இக்கொடை இராமேசுவரம் கோயில் காரியக்காரர் இராமநாத பண்டாரம் அவர்கள் வசம் அளிக்கப்பட்டது. இந்நிலத்தின் வருவாயிலிருந்து இராமேசுவரம் இராமநாத சுவாமிக்கு அபிடேகம் செய்ய வேண்டும் என்று கூறப்பட்டுள்ளது.


</doc>
<doc id="406458" url="https://ta.wikipedia.org/wiki?curid=406458" title="1987 அட்லாண்டிக் சூறாவளி பருவம்">
1987 அட்லாண்டிக் சூறாவளி பருவம்

இந்த கடற்ச்சீற்ற பருவம் அதிகாரப்பூர்வமாக ஜூன் மாதம் 1 ஆம் நாள் 1987 ஆம் ஆண்டு அன்று தொடங்கி நவம்பர் மாதம் 30 ஆம் நாள் 1987 ஆண்டு வரை நீடித்தது. மே மாதம் 24 ஆம் நாள் 1987 ஆம் ஆண்டு அன்று மத்திய பஹாமா நாடுகளுக்கு கிழக்கே 400 மைல் (640 கிமீ) வெப்ப மண்டல தாழ்வழுத்த மையம் ஏற்பட்டது. இந்த பருவத்தில் ஒரு குறைந்த சராசரி சூறாவளி பருவமாக இது இருந்தது.
ஜூன் முதல் நவம்பர் வரை தேதிகளில் வெப்ப மண்டல தாழ்வழுத்ததால் சூறாவளிகள் அட்லாண்டிக் நிலப்பகுதியில் ஒவ்வொரு வருடமும் வழக்கமாக உருவாகும். வெப்பமண்டல புயல் நிலையை அடைவதற்கான முதல் சூறாவளி என்பது இது ஒரு பெயரிடப்படாத வெப்பமண்டல புயலாகும். இது ஆகஸ்ட் மாதம் 9 ஆம் நாள் 1987 ஆம் ஆண்டு அன்று கிட்டத்தட்ட ஒரு மாதத்திற்குப் பின்னர் வழக்கத்திற்கு மாறாக உருவாகியது.


</doc>
<doc id="406461" url="https://ta.wikipedia.org/wiki?curid=406461" title="முகந்த் லால் அகர்வால்">
முகந்த் லால் அகர்வால்

முகந்த் லால் அகர்வால்(பிறப்பு 16 ஜனவாி 1902 - இறப்பு தொியவில்லை) என்பவர் 1952இல் நடந்த முதலாவது மக்களவை தோ்தலில் இந்திய தேசிய காங்கிரஸ் கட்சி சாா்பில் பிாிபிட் தாெகுதி]]யிலிருந்து பாராளுமன்ற உறுப்பினராக]] தாெ்ந்தெடுக்கப்பட்டவர் ஆவார். இவருைடைய தந்தை கன்னாய் லால் பிலிபிட் அந்த நகரில் சமூக செயற்பாட்டாளாராக செயல்பட்டவர் ஆவார்.

முகந்த் லால் அகா்வால் பள்ளி படிப்பையும், இடைநிலை கல்வியையும் பிாிபிட் நகாிலுள்ள அரசு பள்ளியில் பயின்றாா். தற்போது இந்த பள்ளி டிரம்பன்ட் ஆண்கள் இடைநிலை பள்ளியாய் அறியப்படுகிறது. இவா் பி.எஸ்.சி பரேலி கல்லூரிலும், எல்.எல் பி படிப்பை ஆக்ரா கல்லூரிலும் பயின்றாா். இவர் ராம் ராக்கி தேவி என்ற பெண்ணை 1917 இல் மணந்தாா். இவர்களுக்கு இரு மகன்கள் உண்டு.

அகர்வால் பிலிபிட் வழக்கறிஞராகவும், மாவட்ட ஊரக வளா்ச்சி கூட்டைமப்பின் தலைவராகவும் இரிந்தார். மேலும் ராமா இடைநிலை கல்லூரி நிர்வாகக் குழுவின் தலைவராகவும் 1938-40 களில் இருந்தாா்.

இவர் இந்திய தேசிய காங்கிரஸ் (INC) இயக்கத்தில் இருந்தார். அதன் போராட்டங்களில் கலந்து காெண்டு 1941 மற்றும் 1942-43 களில் பல முறை சிறை சென்றார். மேலும் இவா் இந்தியாவின் பிரிட்டிஷ் ஆட்சி காலகட்டத்தில் .உத்தரப் பிரதேச சட்டசபைக்கு 1941-46 தோ்ந்தெடுக்கப்பட்டாா். 

இவா் 1952 இல் நடந்த முதல் பொது தேர்தலில், அகர்வால் பிலிபிட் தொகுதியிலிருந்து பாராளுமன்ற உறுப்பினராக தொ்ந்தெடுக்கப்பட்டாா். காங்கிரஸ் கட்சி வேட்பாளரான இவர் 43.11% வாக்குகளும் அவரை எதிா்த்து போட்டியிட்ட சோசலிச கட்சி வேட்பாளா் 22.58% வாக்குகளும் பெற்றனர். 


</doc>
<doc id="406465" url="https://ta.wikipedia.org/wiki?curid=406465" title="பதமாக்கி அமிலம்(டானிக் அமிலம்)">
பதமாக்கி அமிலம்(டானிக் அமிலம்)

டானிக் அமிலம் என்பது தனினின் ஒரு குறிப்பிட்ட வடிவமே ஆகும். இது குறைந்த அமிலத்தன்மை (காடித்தன்மை எண் 10) உடையது. இதன் வடிவமைப்பில் கணக்கற்ற பீனால்  தொகுதிகளை பெற்றிருப்பதே இதற்கு காரணமாகும். இதன் மூலக்கூற்று வாய்பாடு CHO ஆகும். இது டெக்காஅல்லைல் குளுக்கோசை ஒத்துள்ளது.

டானிக் அமிலத்தின் ஒது குறிப்பிட்ட வகையே டானின் (தாவர பாலிபினால்). தனின் மற்றும் டானிக் அமிலம் என்ற இரண்டு சொற்களும்  சில நேரங்களில் (தவறாக) மாற்றிப் பயன்படுத்தப்படுகின்றன.  குறிப்பாக பச்சைத் தேநீர், கருப்புத் தேநீர் ஆகியவை தொடர்பான பயன்பாடுகளில் இந்தக் குழப்பம் பெரிய அளவில் உள்ளது. இந்த இரண்டிலுமே தனின் உள்ளது. ஆனால், டானிக் அமிலம் இல்லை.
குவார்சிடானிக் அமிலம், டானின்  அமிலத்தின் இரண்டு வடிவங்களில் ஒரு வடிவமே.  இது  ஓக் பட்டை மற்றும் இலைகளில்  இருந்து பெறப்படுகிறது. மற்றொரு வடிவம் கலோடானிக் அமிலம்  என்று அழைக்கப்படுகிறது. இது ஓக் வேர்முடிச்சுகளில் இருந்து பெறப்படுகிறது.

குவார்சிடானிக் அமிலம் குவர்சிட்ரனில் உள்ளது. இதிலிருந்து மஞ்சள் நிற சாயம் பெறப்படுகிறது. வட அமெரிக்காவின் பழங்குடி காடுகளில் உள்ள கிழக்கு கருப்ப ஓக் (<nowiki>"Quercus velutina"</nowiki>),  மரப்பட்டைகளில் இருந்து இது பெறப்படுகிறது.இது படிகவடிவமற்ற, மஞ்சள் கலந்த செம்பழுப்பு நிறத்தைக் கொண்டுள்ளது.

1838 ல், சான் சாகோப் பெர்சிலியசு(Jöns Jacob Berzelius) மார்பினை கரைப்பதற்கு குவார்சிடானேட்டு பயன்படுகிறது என்று எழுதியுள்ளார்.

1912 இல ஆலன் என்பவரால் வெளியிடப்பட்ட "Commercial Organic Analysis", என்பதில் இதன் மூலக்கூறு வாய்ப்பாடு CHOஎன்று குறிப்பிடப்பட்டுள்ளது.

பிற ஆசிரியர்கள் CHO, மற்றும்  CHO என்ற மூலக்கூறு வாய்ப்பாட்டைக் கொடுத்துள்ளனர்.

லோவ் கூற்றுப்படி, இரண்டு வடிவங்களும் சில கொள்கைக்கு உட்படுகின்றன. ஒன்று நீரில் கரையக்கூடியது. இதன் மூலக்கூறு வாய்ப்பாடு CHOமற்றொன்று அரிதாக நீரில் கரையக்கூடியது. இதன் மூலக்கூறு வாய்பபாடு CHO. இரண்டு வடிவங்களும் நீர் மூலக்கூறினை இழந்து கருவாலி மரத்தின் சிவப்பு நிறத்தைப் பெறுகின்றன. இதன மூலக்கூறு வாய்ப்பாடு CHO.

அதில் உலகின் பல பகுதிகளில், போன்ற பயன்படுத்தும் அனுமதிக்கப்படும். உள்ள அமெரிக்கா, tannic அமிலம் உள்ளது, பொதுவாக பாதுகாப்பான அங்கீகரிக்கப்பட மூலம் உணவு மற்றும் மருந்து நிர்வாகம்.

மருத்துவத்தில் பயன்பாடு

19 ஆம் நுாற்றாண்டிற்கு முன்னரும் மற்றும் 20 ஆம் நுாற்றாண்டின் ஆரம்பத்திலும் சிடிரைசின், நச்சுக் காளான் மற்றும் ஊன்ஊசி நஞ்சாதல் போன்ற நச்சுத்தன்மை வாய்ந்தவைகளின் நச்சுத்தன்மையை நீக்க மக்னீசியத்துடன் இணைந்து டானிக் அமிலம் பயன்படுத்தப்பட்டுள்ளது.
1920 ஆம் நுாற்றாண்டுகளில் கடுமையான தீக்காயங்களுக்கு மருந்தாக டானிக் அமிலம் அறிமுகப்படுத்ப்பட்டது. இதனால் இறப்பு விகிதம் வெகுவாக குறைக்கப்பட்டது.

முதலாம் உலகப்போரின் போது ஏற்பட்ட தீக்காயங்கள், எரிகுண்டுகளால் ஏற்பட்ட காயங்கள், கடுகுவாயு இவைகளால் ஏற்பட்ட பாதிப்புகளுக்கு சிகிச்சை செய்வதற்கு டானிக் அமிலம் பரிந்துரைக்கப்பட்டது. போருக்குப் பின்னர் நவீன வளர்ச்சியின் காரணமாக இம்முறை கைவிடப்பட்டது.


</doc>
<doc id="406466" url="https://ta.wikipedia.org/wiki?curid=406466" title="212 (எண்)">
212 (எண்)

212 என்ற இயல் எண் ஆனது 213 க்கு முந்திய எண் மற்றும் 211 க்கு அடுத்த எண் 




</doc>
<doc id="406469" url="https://ta.wikipedia.org/wiki?curid=406469" title="தாஜின்டர் பால் சிங் பாக்கா">
தாஜின்டர் பால் சிங் பாக்கா

தாஜின்டர் பால் சிங் பாக்கா: இவா்  டெல்லி பாரதிய ஜனதா கட்சியின்  (பாஜக) பேச்சாளா். அவர் மேலும் ஸ்தாபக உறுப்பினராக டெல்லியில் உள்ள பகத் சிங் கிரந்தி சேனாவின் தேசியவாத வலதுசாரி அமைப்பின் நிறுவனர் மற்றும்  உறுப்பினர்.


</doc>
<doc id="406472" url="https://ta.wikipedia.org/wiki?curid=406472" title="ஃபதேஹ் பகதூர் சிங்">
ஃபதேஹ் பகதூர் சிங்

ஃபதே பகதூர் சிங் ஒரு இந்திய அரசியல்வாதி ஆவா். இவா் கோரக்பூர் மாவட்டத்தின் காம்பியர்கஞ்ச் சட்டமன்ற தொகுதியிலிருந்து ஆறு முறை சட்டமன்ற உறுப்பினராக தோ்ந்தெடுக்கப்பட்டாா். இவா் உத்திர பிரதேசத்தின் 17 வது விதன் சபாவிற்கு இடைக்கால சபாநாயகராக தோ்ந்தெடுக்கப்பட்டாா்.


</doc>
<doc id="406481" url="https://ta.wikipedia.org/wiki?curid=406481" title="2017 அட்லாண்டிக் சூறாவளி பருவம்">
2017 அட்லாண்டிக் சூறாவளி பருவம்

2017 அட்லாண்டிக் சூறாவளி பருவம் ஒரு மிகையான மற்றும் பேரழிவுகரமான சூறாவளி பருவமாக இருந்தது. குறைந்தபட்சம் $ 282.16 பில்லியன் (அமெரிக்க டாலர்) சேதத்திற்குள்ளாக்கியது. முந்தைய பதிவு அதிகபட்ச அழிவை உண்டாகிய - 2005 அட்லாண்டிக் சூறாவளி பருவமதை விட மிக அதிகமான அழிவை ஏற்படுத்தியது.


</doc>
<doc id="406486" url="https://ta.wikipedia.org/wiki?curid=406486" title="இவான் சோகோலோவ் (சதுரங்க வீரர்)">
இவான் சோகோலோவ் (சதுரங்க வீரர்)

இவான் சோக்கோலொவ் ("Ivan Sokolov", "Иван Соколов", பிறப்பு: 13 சூன் 1968) ஒரு இடச்சு சதுரங்க கிராண்ட்மாஸ்டர் ஆவார். சோக்கோலொவ் 1988 யுகோசுலாவிய சதுரங்க வாகையாளராகவும், 1995, 1998 இடச்சு வாகையாளராகவும் வெற்றி பெற்றார்.

கிராண்ட்மாஸ்டர் பட்டத்தைப் பெறுவதற்கு முன்னர் இவர் 1985 இல் பன்னாட்டு சதுரங்கக் கூட்டமைப்பு மாஸ்டராகவும், 1986 இல் பன்னாட்டு மாஸ்டராகவும் தகுதி பெற்றார். 1987, 1993 இல் சோக்கோலொவ் வித்மார் நினைவுப் பரிசை வென்றார்.

2000 ஆம் ஆண்டில் 1வது ஐரோப்பிய விரைவு சதுரங்க வாகையாளர் போட்டியில் அலெக்சி திரேயெவ், சூராப் அசுமார்பாராசுவிலி ஆகியோரை வென்று வாகை சூடினார்.



</doc>
<doc id="406487" url="https://ta.wikipedia.org/wiki?curid=406487" title="சிரியாவின் வரலாறு">
சிரியாவின் வரலாறு

சிரியாவின் வரலாறு, தற்போதைய சிரிய அரபுக் குடியரசு, சிரியப் பிரதேசம் ஆகியவற்றில் நிகழ்ந்த நிகழ்வுகளை உள்ளடக்குகின்றது. தற்போதைய சிரிய அரபுக் குடியரசு, பொகாமு 10 ஆம் நூற்றாண்டில் ஒன்றிணைக்கப்பட்ட புது அசிரியப் பேரரசின் கீழிருந்த ஆட்சிப் பகுதிகளை உள்ளடக்குகின்றது. புது அசிரியப் பேரரசின் தலைநகரம் அசுர். இப்பெயரில் இருந்தே சிரியா என்னும் பெயர் ஏற்பட்டிருக்கலாம் எனச் சொல்லப்படுகின்றது. 

இந்த ஆட்சிப் பகுதி பின்னர் பல ஆட்சியாளர்களால் கைப்பற்றப்பட்டதுடன், பல்வேறுபட்ட மக்களும் இங்கே குடியேறினர். 1919க்குப் பின்னர் சிரியா, பிரான்சின் கட்டுப்பாட்டுக்குள் வந்தது. 1925 இல் சிரியாவில் பிரான்சுக்கு எதிரான புரட்சி வெடித்தது ஆனாலும் 1927 இல் அது அடக்கப்பட்டது. 1936 இல் சிரியாவும், பிரான்சும் சுதந்திரத்துக்கான உடன்படிக்கை ஒன்றைச் செய்துகொண்டன. இதன் மூலம் பிரான்சு சிரியாவின் விடுதலையைக் கொள்கையளவில் ஏற்றுக்கொண்டாலும் பிரான்சு தனது இராணுவத்தைத் தொடர்ந்து அங்கே வைத்திருந்தது. 1941 இல் சிரியா மீண்டும் விடுதலை அறிவிப்பை வெளியிட்டது. எனினும் 1944 சனவரியிலேயே சிரியா ஒரு சுதந்திரக் குடியரசாக ஏற்றுக்கொள்ளப்பட்டது. ஆனாலும் சிரியாவில் இருந்து பிரெஞ்சுப் படைகளை விலக்கிக்கொள்வது மிக மெதுவாகவே இடம்பெற்றது. இது தொடர்பில் பெரும் எதிர்ப்புக்கள் ஏற்பட்டன. இறுதியாக 1946 ஏப்ரலில் பிரான்சு சிரியாவை விட்டு முழுமையாக வெளியேறியது. 

1958 பெப்ரவரி 21 ஆம் தேதி பொது வாக்கெடுப்பின் மூலம் இரு நாட்டு மக்களினதும் ஆணையுடன் எகிப்தும், சிரியாவும் இணைந்து ஐக்கிய அரபுக் குடியரசு என்னும் ஒரு நாட்டை உருவாக்கின. 1961 இல் இது மீண்டும் பிரிக்கப்பட்டு சிரியா தனியான சுதந்திர நாடானது. 1963 இல் இருந்து சிரிய அரபுக் குடியரசு பாத் கட்சியினால் ஆலப்படு வருகிறது. 1970 இலிருந்து இக்கட்சி அசாத் குடும்பத்தினரின் கட்டுப்பாட்டில் உள்ளது. தபோது இடம்பெறும் உள்நாட்டுப் போரினால், சிரியா பல்வேறு பகுதிகளாகத் துண்டாடப்பட்டுப் பல்வேறு போட்டிக் குழுக்களின் கட்டுப்பாட்டின் கீழ் உள்ளது.

சிரியாவில் கண்டுபிடிக்கப்பட்ட, மனிதர் வாழ்ந்ததற்கான மிகப் பழைய சான்றுகள் பழைய கற்காலத்துக்கு உரியவை (பொகாமு 800,000). 1993 ஆகத்து 23 இல் ஒரு சப்பான் - சிரிய அகழ்வாய்வுக் குழு, பழைய கற்கால மனிதனின் புதைபடிவ எச்சங்களை, டமாசுக்கசுவில் இருந்து 400 கிலோமீட்டர் வடக்கில் உள்ள டெடெரியாக் குகையில் கண்டுபிடித்தது. இப்பெரும் குகையில் கண்டுபிடிக்கப்பட்ட எலும்புகள் ஒரு நியன்டர்தால் குழந்தையுடையது. இக்குழந்தைக்கு இரண்டு வயது இருக்கலாம் என மதிப்பிடப்பட்டுள்ளது. இக்குழந்தை நடுப் பழைய கற்காலத்தைச் (200,000 தொடக்கம் 40,000 ஆண்டுகள் வரையான காலம்) சேர்ந்தது. பல நியன்டர்தால் எலும்புகள் ஏற்கெனவே கண்டுபிடிக்கப்பட்டிருப்பினும், அது முன்னர் புதைக்கப்பட்ட நிலையில் கிட்டத்தட்ட முழுமையாகக் கிடைத்த குழந்தை ஒன்றின் எலும்புக்கூடு இதுவே.

உலகின் மிகப் பழைய நாகரிகங்களுள் சிரிய நாகரிகமும் ஒன்று எனத் தொல்லியலாளர்கள் எடுத்துக்காட்டி உள்ளனர். ஏறத்தாழ பொகாமு 10,000 இலிருந்தே இது புதியகற்காலப் பண்பாட்டின் மையமாக இருந்துள்ளது. வேளாண்மையும், விலங்கு வளர்ப்பும் உலகில் முதன் முதலாக இப்பகுதியிலேயே தொடங்கினன. செவ்வக வடிவான வீடுகள் முரேபெட் நாகரிகத்தில் இருந்துள்ளன. தொடக்கப் புதியகற்காலத்தில் மக்கள், கல், சிப்சம், சுட்ட சுண்ணாம்பு போன்றவற்றாலான பாத்திரங்களைப் பயன்படுத்தியுள்ளனர். அனத்தோலியாவில் இருந்து வந்த எரிமலைக் கண்ணாடிக் கருவிகள் முற்காலத்தில் இருந்த வணிகத் தொடர்புகளுக்குச் சான்றாக உள்ளன. அமூக்கர், இமார் ஆகிய நகரங்கள் புதியகற்காலத்திலும், வெங்கலக் காலத்திலும் செழித்திருந்தன.

வடக்கு சிரியாவில் இட்லிப்புக்கு அண்மையில் உள்ள எப்லாவின் அழிபாடுகள் 1975 இல் கண்டுபிடிக்கப்பட்டு அகழப்பட்டது. எப்லா, பொகாமு கிமு 3000 அளவில் நிறுவப்பட்ட கிழக்கு செமிட்டிக் பேசும் ஒரு நகர நாடு எனத் தெரிகிறது. இதன் உச்சத்தில், ஏறத்தாழ பொகாமு 2500 இலிருந்து 2000 வரை, இது வடக்கில் அனதோலியா, கிழக்கில் மெசொப்பொத்தேமியா, தெற்கில் டமாஸ்கஸ் ஆகியவற்றைக் கொண்ட ஒரு பகுதி இதன் கட்டுப்பாட்டுக்குள் இருந்திருக்கக்கூடும்.



</doc>
<doc id="406488" url="https://ta.wikipedia.org/wiki?curid=406488" title="பைனான்சியல் டைம்ஸ்">
பைனான்சியல் டைம்ஸ்

தி பைனான்சியல் டைம்ஸ் (ஆங்கிலம்: The Financial Times) என்பது வணிகம் மற்றும் பொருளாதாரச் செய்திகளை வெளியிடும் சர்வதேச ஆங்கில நாளிதழ் ஆகும். 1888 இல் ஜெம்ஸ் ஸரிடன் மற்றும் ஹோரடோ பாட்டம்லே என்பவர்களால் தொடங்கப்பட்டு, 1884 இல் தொடங்கப்பட்ட "பைனாசியல் நியூஸ்" என்கிற ஒத்த வகைப் போட்டிப் பத்திரிக்கையுடன் இணைக்கப்பட்டது. 2011 நவம்பரில், பி.டபிள்யூ.சி கணிப்பின்படி தி பைனான்சியல் டைம்ஸ் இதழானது சராசரியாக ஒரு நாளைக்கு 2.2 மில்லியன் மக்களால் உலகமுழுதும் வாசிக்கப்படுகிறது. FT.com தளத்தில் பதிவு செய்த பயனர்கள் 4.5 மில்லியனும் இணையச் சந்தாதாரர்கள் 910,000 பேரும் உள்ளனர் சீனாவில் மட்டும் 1.7 மில்லியன் பதிவுபெற்ற பயனர்கள் உள்ளனர். உலகமுழுதும் பைனாசியல் டைம்ஸ் நாளிதழானது ஒருநாளைக்கு 234,193 பிரதிகள் (அதில் 88000 பிரதிகள் ஐக்கிய இராஜ்யம்) 2014 ஜனவரி கணக்கின்படி விநியோகம் செய்யப்படுகிறது. 2014 பிப்ரவரி இல் உலகம் முழுக்க மொத்த விற்பனை 224,000 பிரதிகளாக இருந்தது. 2013 அக்டோபர் இல் அச்சு விற்பனையும், இணைய விற்பனையும் மொத்தமாக 629,000 பிரதிகளாக, 125 ஆண்டு வரலாற்றில் அதிக விநியோகம் இருந்தது. 2016 டிசம்பர் மாதத்தில் அச்சு இதழ் விற்பனையானது 193,211 பிரதிகள் என்று பத்து சதவிகிததிற்கும் கீழே குறைந்தது.

2015 ஜூலை 23 இல் தி நிக்கி என்ற நிறுவனம் பியர்சன் நிறுவனத்திடமிருந்து £844m ($1.32 பில்லியன்) மதிப்பிற்கு பைனான்சியல் டைம்ஸ் இதழை விலைக்கு வாங்கியது. On 30 November 2015 Nikkei completed the acquisition.

ஆரம்பத்தில் "லண்டன் பைனான்சியல் கைடு" என்ற பெயரில் 1888 ஜனவரி 10 இல் தொடங்கப்பட்டு, அதே ஆண்டில் பிப்ரவரி 13 இல் தற்போதைய பெயரான "பைனான்சியல் டைம்ஸ்" எனப் பெயர் மாற்றப்பட்டது. நான்கு பக்கம் கொண்ட பத்திரிக்கையாக முதலீட்டாளர்கள், நிதியாளர்களுக்குத் துணையாக வெளிவந்தது. லண்டன் மாநகர நிதிசார் மக்களே இதன் இலக்கு வாசகர்களாகும். "பைனான்சியல் நியூஸ்" என்ற ஒரேவொரு போட்டி பத்திரிக்கை மட்டுமே இருந்தது. 1893 ஜனவரி 2 ஆம் நாள் முதல் சால்மன் இளஞ்சிவப்பு வண்ணக் காகிதத்தில் அச்சாகி, தனது போட்டிப் பத்திரிக்கையைவிட வேறுபடுத்திக் காட்டியது. 57 ஆண்டுகால போட்டிக்குப் பின்னர் பிரன்டன் பிராக்கென் மூலம் "பைனான்சியல் டைம்ஸ்" மற்றும் "பைனான்சியல் நியூஸ்" பத்திரிக்கையும் 1945 இல் இணைந்து ஆறுபக்க நாளிதழாக வெளிவந்தன.

பியர்சன் நிறுவனம் 1957 இல் இப்பத்திரிக்கையை வாங்கினார். கால செல்லச் செல்ல வாசகர்களும், பக்க அளவும், செய்தியாழமும் அதிகரிக்கத் தொடங்கியது. உலகமயமாதலை நோக்கி உலகின் பல நகரங்களில் இதன் செய்தியாளர்களைக் கொண்டு உலகப் பொருளாதாரத்தை நோக்கி செய்திகளை அளிக்க முனைந்தது. வணிக மொழியான ஆங்கிலத்தில் இருப்பதால் 1970களில் எல்லை கடந்த வணிகம் மற்றும் முதலீட்டு ஓட்டத்தால் சர்வதேச விரிவாக்கத்தைச் செய்தது. 1979 ஜனவரி ஒன்றில் ஐக்கிய இராஜ்யத்தைத் தாண்டி பிராங்க்பர்டில் முதல் ஐரோப்பியக் கண்டப் பதிப்பை வெளியிட்டது. அதன் பின்னர் சர்வதேச செய்திகள் அதிகம் கொண்டு 22 நகரங்களில் அமெரிக்கா, ஆசியா, ஐரோப்பியக்கண்டம், மத்திய கிழக்கு என ஐந்து சர்வதேசப் பதிப்புகளுடன் வெளிவரத் தொடங்கியது.

ஐரோப்பியப் பதிப்பானது ஐரோக்கியக் கண்டம் மற்றும் ஆப்பிரிக்காவில் விநியோகிக்கப்பட்டது. இது திங்கள் முதல் சனிவரை ஐந்து மையங்களிலிருந்து ஐரோப்பிய ஒன்றியம், ஐரோ ஐரோப்பிய கூட்டாண்மை பற்றி செய்திகளை அளித்தது.

1994 இல் ஆடம்பர வாழ்க்கை முறைக்கான இதழாக "ஹவ் டூ ஸ்பென்ட் இட்" என்ற இதழைத் தொடங்கியது. 2009 இல் தனி இணையத்தளமாகவும் இந்த இதழ் வெளியிடப்பட்டது.

1995 மே 13 இல் FT.com என்ற தனது முதல் இணையச் செய்தித் தளத்தை உருவாக்கி இணையவுலகில் நுழைந்தது. உலகச் செய்திகளையும் வழங்கிய இணையத்தளம் 1995 மே 13 முதல் சந்தை நிலவரத்தையும் வெளியிடத் தொடங்கியது. விளம்பர வருவாயைக் கொண்டு இயங்கியதால் இணைய விளம்பரச் சந்தையை ஐக்கிய இராஜ்யத்தில் 1990களில் இதன் மூலம் உருவாக்கியது. 1997 முதல் 2000 வரை பல மாற்றங்களையும் மாறுதல்களையும் கொண்டு யுக்திகளை மாற்றி வந்தது. 2002 இல் இணையச் சந்தா வசதியையும் அறிமுகம் செய்தது. இத்தகைய தனிநபர் சந்தாக்கள் மூலம் வெற்றிகரமாக இயங்கிவரும் ஒருசில ஐக்கிய இராஜ்யப் பத்திரிக்கைகளில் இதுவும் ஒன்றாகும்.
இவ்விதழ் கட்டற்ற சந்தைமுறை மற்றும் உலகமயமாதல் சித்தாந்தத்தை ஊக்குவிக்கிறது. 1980களில் மார்கரெட் தாட்சர் மற்றும் ரானல்ட் ரேகனின் நிதிக் கொள்கையை ஆதரித்தது. நீல் கின்னோக் தலைமையிலான தொழிற்கட்சியை 1992 ஐக்கிய இராஜ்யப் பொதுத் தேர்தலில் ஆதரித்தது.

ஐரோப்பிய ஒன்றியச் சூழலில் பொதுப் பொருளாதாரச் சந்தையை மிதமாக ஆதரித்து, சந்தையில் அரசியல் தலையீட்டை எதிர்க்கும் நிலையைக் கொண்டுள்ளது. ஈராக் போரை கடுமையாக எதிர்த்தது.

2008 இன் ஐக்கிய அமெரிக்கக் குடியரசுத் தலைவர் தேர்தலில் பராக் ஒபாமா வைத்த பாதுகாப்புவாதம் முதலிய கொள்கையினால் ஆதரித்தது. The "FT" favoured Obama again in 2012.

2010 ஐக்கிய இராஜ்ய பொதுத் தேர்தலில் லிபரல் டெமக்கிராட்சு கட்சியின் குடிசார் சுதந்திரம் மற்றும் அரசியல் சீர்திருத்த நிலைப்பாட்டை வரவேற்றது, உலகப் பொருளாதார நெருக்கடியின் போது அப்போதைய தொழிற்கட்சியின் தலைவர் கோர்டன் பிரவுனின் எதிர்வினையையும் பாராட்டியது, கன்சர்வேட்டிவ் கட்சியின் ஐரோப்பிய ஒன்றிய ஆதரவுவாதத்தையும் வரவேற்றது. 2017 பொதுத் தேர்தலில் கன்சர்வேட்டிவ் கட்சியையே ஆதரித்தது.


</doc>
<doc id="406489" url="https://ta.wikipedia.org/wiki?curid=406489" title="லுபோலகாரி நீர்வீழ்ச்சி">
லுபோலகாரி நீர்வீழ்ச்சி

காங்கோ குடியரசு  ஆட்சிக்கு உட்பட்ட பிரேசில் நாட்டிலிருந்து 80 கி.மீ தூரத்தில் லுபோலகாரி நீர்வீழ்ச்சி அமைந்துள்ளது. (பிரெஞ்சு: Chutes de Loufoulakari),கொங்கோ குடியரசு ஆனது லுபோலகாரஆறு, காங்கோ ஆறும் கூடும் இடத்தில் அமைந்துள்ளது.  


</doc>
<doc id="406491" url="https://ta.wikipedia.org/wiki?curid=406491" title="சோழபாண்டியபுரம்">
சோழபாண்டியபுரம்

சோழபாண்டியபுரம் அல்லது சோழவண்டிபுரம் அல்லது சோழபாண்டிபுரம் இந்தியாவில்  தமிழ்நாட்டில் விழுப்புரம் மாவட்டத்தில் திருக்கோவிலூர் தாலுக்காவில் அமைந்துள்ளது, இங்கு  வாழும் மக்களின் அடிப்படை வாழ்வாதர தொழில் விவசாயம் ஆகும்.2011 ஆம் ஆண்டு இந்திய மக்கள் தொகை கணக்கெடுப்பின்படி இக்கிராம மக்கள் தொகை 1000 ஆகும்.
சோழபாண்டியபுரமானது திருக்கோவிலூருக்கு தென்மேற்காக 12 கிலோ மீட்டர் அதாவது 7.5 மைல் தொலைவில் அமைந்துள்ளது,உளுந்தூர்பேட்டைக்கு வடமேற்கில் 16 கிலோ மீட்டர் தொலைவில் அதாவது 9.9 மைல் தொலைவில் அமந்துள்ளது.
திருக்கோவிலூர் பேருந்து நிலையத்திலிருந்து நகரப் பேருந்துகள் (டவுன் பஸ்கள்) எண்:5,20 ரிஷிவந்தியத்திற்க்கு சோழபாண்டியபுரம் வழியாக செல்கிறது இதில் செல்லலாம்,இல்லையெனின் ஜீ.அரியூர் கூட்டுச் சாலையிருந்து கள்ளக்குறிச்சி செல்லும் பேருந்தில் சோழவண்டிபுரம் செல்லலாம் தற்பொழுது (ஷேர் ஆட்டோக்கள்) பகிர்ந்து செல்லும் தானியங்கிகள் இயங்குகின்றன அதில் செல்லல்லாம்.

இக்கிராமமானது 1000 ஆண்டுகள் பாரம்பரிய பெருமை கொண்டது,இது கி.பி 10 ம் நூற்றண்டிலிருந்து சமண மத மையமாக விளங்கி வருகிறது.
இவ்வூரின் வடக்கேயுள்ள மலை ஆண்டிமலை எனப்படுகிறது. இம்மலையின் கிழக்கில் செங்குத்தான இடத்தில் சிறிய படிக்கட்டுக்களும் வெட்டப்பட்டுள்ளன. இம்மலையில் இரண்டு பாறைகள் பெரிய இடைவெளியுடன் மேற்பகுதியில் ஒட்டியவாறு அமைந்து ஒரு பெரிய குகை போன்று உள்ளது. இதன் உட்பகுதியில் வடக்குப் பாறையில் கோமடீஸ்வரர்சிற்பமும், தெற்குப் பாறையில் பார்சுவநாதர் சிற்பமும் அழகுற வடிக்கப்பட்டிருக்கின்றன. தருமதேவி சிற்பம் காணப்படுகிறது. இவற்றையடுத்துள்ள மலையின் தென் கிழக்காகவுள்ள குண்டுபாறையில் மகாவீரர; சிற்பம் செதுக்கப்பட்டுள்ளது.

இக்குகையில் கோமடீஸ்வர் என்னும் பாகுபலியின் புடைப்புச் சிற்பம் சுமார் 8 அடி உயரத்தில் செதுக்கப்பட்டுள்ளது. நின்ற நிலையில் வடிக்கப்பட்ட இச்சிற்ப உருவத்திற்கு கீழ்ப்புறம் அவரின் வலது, இடது ஆகிய இரு பக்கங்களிலும் முறையே இரண்ட பாம்புகளும் காணப்படுகின்றன. அமைதியான முகத்தோற்றத்துடன் சற்று புன்முறுவல் பூத்தவண்ணம், அவரது காலிலிருந்து கைவரை கொடிகள் பின்னியிருக்க தடித்த உடலமைப்பினைப் பெற்று அணியா அழகராய் கோமடீஸ்வர் காட்சியளிக்கிறார்.
கோமடீஸ்வரர் சிற்பத்திற்கு எதிர்திசையில் பார்சுவநாதனர் சிற்பம் செதுக்கப்பட்டுள்ளது. மேற்புறம் ஐந்துதலை பாம்பு தலை விரித்து ஆடுவது போன்று உள்ளது. இச்சிற்பத்தின் கீழ் இக்குகைக்கோயிலை அமைத்தவரின் கல்வெட்டு காணப்படுகிறது.
இக்குகையில உள்ள தருமதேவி இயக்கியின் சிற்பம் அழகும் கலைநயமும் வாய்ந்தது. இயற்கை எழில் வடிவாய் நிறகும் இத்தேவியின் வலதுகரம் அருகில் நிற்கும் பணிப்பெண்ணின் தலையைத் தொட்டவாறும், இடது கரம் தோளுக்கு அருகில் ஒரு கிளியும் உள்ளது. இயக்கியின் வலது பக்கத்தில் கழுகு மரத்தின் வடிவமும் இவளது காலுக்கு அடியில் நிமிர்ந்து நிற்கும் சிங்கத்தின் உருவமும் சிறப்புற படைக்கப்பட்டுள்ளன. இவ்வூர் மக்கள் இவ்வியக்கியினைக் காளியம்மன் என்று அழைத்து வழிபடுகின்றனர். தற்பொழுது இவ்வூரில் சமணர்கள் ஒருவர் கூட இல்லை என்பது வியப்பிற்குரியது.
இம்மலையின் மேற்கு மூலையில் உள்ள மற்றொரு குகையில் [மகாவீரர்]] சிற்பம் அமர்ந்த நிலையில் தியான கோலத்தில் பத்மாசனத்தில் இரண்டு கைகளையும் ஒன்றின் மீது ஒன்று வைத்து மேல் நோக்கியுள்ளது. இவரது வலது மற்றும் இடதுபுறம் இரு சாமரம் வீசுவோர் காட்டப்பட்டுள்ளனர். தலையின் பின்புறம் அரைவட்ட பிரபையும், அதன் மேல் முக்குடையும் காட்டப்பட்டுள்ளன. மேற்கண்ட சிற்பங்கள் யாவும் கி.பி. 10-ஆம் நூற்றாண்டில் உருவாக்கப்பட்டவையாகும்.­

ஆண்டிமலை பஞ்சபாண்டவர் மலை என்று அழைக்கப்படுகிறது, இம்மலையில்தான் சமண சிற்பங்களும் சமணப் படுக்கைகளும் காணப்படுகின்றன. இயற்கையாக அமைந்த குகையின் உட்புறமாக 6 இடங்களில் மொத்தம் 25 படுக்கைகள் உள்ளன. இவற்றில் சில முற்றுப்பெற்றும் சில முற்றுப் பெறாமலும் உள்ளன. இக்குகையின் வடக்கில் அமைந்த கற்படுக்கைகளின் மேல் விதானத்தில் சுதை பூசி அதன் மீது ஓவியங்கள் பல தீட்டப்டிபற்றிருக்கின்றன. இவ்வோவியங்கள் பெரும்பாலும் அழிந்து தற்போது அதன் எச்சங்களை மட்டுமே காண முடிகின்றது. ஒரு பெரிய இருக்கை ஒன்றும் உள்ளது. இப்படுக்கைகள் அமைந்த குன்றைச் சுற்றிலும் செங்கற் சுவர்கள் இருந்து அழிந்ததற்கான சுவடுகள் காணப்படுகின்றன.



</doc>
<doc id="406492" url="https://ta.wikipedia.org/wiki?curid=406492" title="2012 தருமபுரி வன்முறை">
2012 தருமபுரி வன்முறை

தருமபுரி வன்முறை அல்லது தருமபுரி கலவரம் என்பது 2012 நவம்பர் 7 அன்று தமிழ்நாட்டின் தருமபுரி மாவட்டம் நத்தம், பழைய கொண்டாம்பட்டி, புதிய கொண்டாம்பட்டி, அண்ணாநகர் போன்ற ஊர்களில் உள்ள தலித் குடியிருப்புகளில் 200க்கும் மேற்பட்ட வீடுகளை எரித்த நிகழ்வைக் குறிக்கிறது. செல்லன் கொட்டாயைச் சேர்ந்த ஒரு  வன்னிய பெண்ணும், அருகில் உள்ள நத்தம் தலித் குடியிருப்பைச் சேர்ந்த தலித் இளைஞனும் காதலித்தத் திருமணம் செய்துகொண்டனர். இத்திருமணத்தை எதிர்த்த வன்னியர் சமுதாயத்தைச் சேர்ந்த உள்ளூர் தலைவர்கள், நவம்பர் 7  அன்று நாயக்கன் கொட்டாயில் கூட்டம் நடத்தி, காலனியைச் சேர்ந்த பெரியவர்களிடம் அப்பெண்ணை அவரது பெற்றோரிடம் அனுப்பிவைக்க வேண்டுமென வற்புறுத்தினர். அந்தப் பெண் தன் கணவரின் வீட்டில் தங்க முடிவுச் செய்தார். இதை அடுத்து, இந்தத் திருமணத்தால் மனமுடைந்த  அவரது தந்தை தூக்கிட்டுத் தற்கொலை செய்துகொண்டார். அவர் தற்கொலை செய்து கொண்டதால் ஆத்திரமடைந்த வன்னியர்களைக் கொண்ட 1500க்கும் மேற்பட்ட கும்பல் நத்தம் காலனி, அண்ணா நகர், கொண்டாம்பட்டி பகுதிகளைச் சேர்ந்த ஆதிதிராவிடர்களின் 200க்கும் மேற்பட்ட வீடுகள், வீட்டுப் பொருட்கள், வாகனங்கள் போன்றவற்றை சேதப்படுத்தியதுடன், தீயிட்டும் கொளுத்தியது. இதனால் இலட்சக்கணக்கான ரூபாய் மதிப்புள்ள சொத்துக்கள் மற்றும் பணம் நாசமானது.  நான்கு மணிநேரம் நீடித்த இந்த கும்பலின் சூறையாடல் காவல்துறையினரால் 90 பேர் கைது செய்யப்பட்டபிறகு கட்டுப்பாட்டுக்கு வந்தது. பாதுகாப்புக்காக 1,000க்கு மேற்பட்ட காவலர்கள் கூடுதலாகப் பயன்படுத்தப்பட்டனர்.

இந்த நிகழ்வானது பாட்டாளி மக்கள் கட்சியின் நிறுவனத் தலைவரான ச. இராமதாசும், அவரது கட்சியாலும் திட்டமிட்டு நிகழ்த்தப்பட்டதாக பலர் குற்றஞ்சாட்டினர், பல தலித்துகள் வேறு விதமாகவும் நம்புகிறார்கள். இந்த நிகழ்வுக்கும் பா.ம.க.க்கும் தொடர்பில்லை, இது வன்னியர் மற்றும் தலித் ஆகிய இரு சாதியினருக்கு இடையில் ஏற்பட்ட மோதலே என்றது.

பாதிக்கப்பட்ட பலர் காவல்துறை மற்றும் மாவட்ட நிர்வாகத்தின் செயலற்றத் தன்மையே இந்த இழப்புகளுக்குக் காரணம் என குற்றம் சாட்டினர். இந்த வன்முறையில் ஈடுபட அருகில் உள்ள 22 கிராமங்களில் இருந்து ஒரே சாதியைச் சேர்ந்த கும்பல் திட்டமிட்டு திரட்டப்பட்டது. 300க்கும் மேற்பட்ட காவலர்கள் இருந்த போதிலும், அவர்களால் வன்முறைக் கூட்டத்தை கட்டுப்படுத்த முடியவில்லை, ஏனெனில் சேர்க்கப்பட்ட கும்பலானது பாதுகாப்புப் பணியில் இருந்த காவலர்களை விட எட்டு மடங்கு அதிகமாக இருந்தனர். இளைஞனின் சாதியைச் சேர்ந்தவராக  காவல் துணை ஆய்வாளர் என நம்பப்படுகிறது. அந்தப் பகுதியில் அமைதி காக்கும் பொறுப்பில் இருந்த காவலர்கள் பணியிடமாற்றம் செய்யப்பட்டனர் அல்லது இடைநீக்கம் செய்யப்பட்டனர்.

வட தமிழ்நாட்டில் கணிசமாக வாழும் வன்னியர்களின் மக்கள் தொகையானது 12-13 விழுக்காடு என மதிப்பிடப்பட்டுள்ளது, அதே சமயம் ஆதிதிராவிடர்கள் (தலித்) 11.5 விழுக்காடாக உள்ளனர். ஒரு காலத்தில் இப்பகுதியில் நக்சல்வாதம் ஓங்கி இருந்தது. அக்காலகட்டத்தில் இங்கு தீண்டாமை பாகுபாடு போன்றவற்றிற்கு எதிரான நிலைப்பாடு பெருமளவு நிலவியது. நக்சலியம் வீழ்ச்சியுற்றப் பிறகு, இப்பகுதி மக்கள் சாதி அடையாளம் மற்றும் அதிகாரத்தின் வாக்குறுதிகளால் ஈர்க்கப்பட்டனர். இதனால் தலித்துகள் ஒடுக்குமுறை குழுக்களால் பாதிக்கப்படக்கூடிய ஒரு காலக்கட்டத்தை சந்தித்தனர் மற்றும் வன்னியர்கள் சாதிப்பெருமிதம் ஊட்டப்பட்டவர்களாக மாறினர். எனவே, வன்னியர்கள் மற்றும் தலித்துகளுக்கு இடையே தொடர்ந்து மோதல்கள் ஏற்பட்டன. 2012 ஏப்ரலில் மாமல்லபுரத்தில் நடந்த வன்னியர் இளைஞர் பெருவிழாவில் பாட்டாளி மக்கள் கட்சியின் சட்டமன்ற ஊறுப்பினரான, செ. குரு வன்னிய இன பெண்களை கலப்பு திருமணம் செய்பவர்களை வெட்டவேண்டும் என்றார்.


</doc>
<doc id="406493" url="https://ta.wikipedia.org/wiki?curid=406493" title="கூனல் முதுகுத் திமிங்கலம்">
கூனல் முதுகுத் திமிங்கலம்

கூனல் முதுகுத் திமிங்கலம் (உயிரியல்: "Megaptera novaeangliae", ஆங்கிலம்:humpback whale) என்பது கடலில் வாழும் பலீன் திமிங்கிலங்களில் அடங்கும், ஒரு இனமாகும், முதுகுத் துடுப்படைய திமிங்கில வகைகளில் இது பெரியது ஆகும். நமது பூமியில் இவற்றின் எண்ணிக்கை 80,000 என கணக்கிடப் பட்டுள்ளது. அவற்றில் 18,000–20,000 கூனல் முதுகுத் திமிங்கலங்கள், வட பசிபிக் பெருங்கடல் முழுமையிலும், ஏறத்தாழ 12,000 திமிங்கலங்கள் வட வட அட்லாண்டிக் பெருங்கடல் பகுதிகளிலும், 50,000 திமிங்கலங்கள் தெற்கு அரைக்கோளம் பகுதிகளிலும் காணப்படுகின்றன. இதற்கு முன் இதன் எண்ணிக்கை 125,000 இருந்ததெனவும், தற்போது குறைந்துள்ளதையும் நாம் கவனத்தில் கொள்ள வேண்டும். எனவே, இந்த உயிரினத்தினை பாதுகாக்கும் வழிமுறைகளை, மேற்கத்திய நாடுகள் பின்பற்றத் தொடங்கிய உள்ளன.

இவ்வகைத் திமிங்கலங்களின் வாழ்நாள் ஏறத்தாழ நூறு ஆண்டுகள் ஆகும். நூறு ஆண்டுகளையும் கடந்து வாழும் இம்மீனினங்கள் இருப்பதாக, இது குறித்த ஆராய்ச்சி அறிஞர்கள் கூறுகின்றனர். பொதுவாகத் திமிங்கலங்களின் பற்களின் அமைவைக் கொண்டு இரு வகையாகப் பிரிக்கலாம். பற்கள் உள்ளவை. பற்கள் இல்லாதவை. பற்கள் இல்லாதவை பலீன் வகைத் திமிலங்கள் எனலாம். 'பலீன்' என்பதை தமிழில் 'சிம்பு' எனலாம். அதாவது குட்டியாக இருக்கும் போது, அவற்றின் பற்கள் விழுந்து விடும். இன்னும் சொல்லப் போனால், அது கருவறையிலேயே தன் பற்களை இழந்து விடுகின்றன. அதன்பிறகு தோன்றும் பற்களானது எலும்புகளற்று, உறுதியான தசைகளால், தலை வாரும் சீப்பின் சிம்புகள் போல, தொங்கும். இந்த வாய் சிம்புகள், இரை பிடித்தலில் பயனாகிறது. எப்படி என்றால், பெருமளவு நீரை வாயில் இழுக்கும் போது, அதனுள் இருக்கும் இதன் இரைகளை, வடிகட்ட இது பயனாகிறது.

நன்கு வளர்ந்த இத்திமிங்கலமானது நீளம் உடையதாக இருக்கும். இதன் அதிக அளவு எடையானது இருக்கும். இதன் உடலானது தனித்துவ வேறுபாட்டுடன் இருக்கிறது. இவ்வுயிரியன் முதுகுப்புற துடுப்பானது நீளமாக இருக்கும். தலையின் வடிவமானது, பெரிய குமிழி போன்று இருக்கும். இது நீந்தும் முறையும், அப்பொழுது அது மூச்சு விடும் முறையும் மிகவும் நேர்த்தியாகவும், அழகாகவும் அமைந்து, அதனால் இது பலராலும் கவரப் படுகிறது. இதன் தலைப்பகுதியும், வால் பகுதியும் உடலின் நடுப்பகுதியை விட குறுகியே காணப்படும். இதனால் இது நீரை கிழித்துக் கொண்டு தடையில்லாமல் நீந்தும் திறனைப் பெறுகின்றன. பாலூட்டிகளின் உடலில் தோல்முடிகள் இருக்கும். ஆனால், திமிங்கலங்கள் தோல்முடிகளை குட்டியிலேயே இழுந்து விடுகின்றன. அவற்றிற்கு பதில், கெட்டியான கொழுப்புப் படலம் உருவாகிறது. இதன் மூளை நன்கு வளர்ந்து இருந்தாலும், நீருக்கு மேலே இது அதிக தொலைவைக் காண இயலாது.

இதன் மூச்சுத் துளைகள், தலையின் மேற்புறம் இருப்பதால், உணவு உண்ணும் போது, அது தடையாக இருப்பதில்லை. ஏனெனில், இதன் மூச்சுக் குழாய்கள் அத்துளைகளுக்கும் பின்னால் அமைந்துள்ளன. ஏறத்தாழ 20 நிமிடங்களுக்கு ஒரு முறை நீரின் மேற்பரப்புக்கு இது வரும் இயல்பானது. அப்பொழுது அதன் நெஞ்சுக்கூட்டின் நீர் அழுத்தம் குறைவாக ஆவதால், அது மூச்சு விட தடுமாறுகிறது. அதனால் அது தன் மார்பு மீது நீர் அழுத்தத்தை உருவாக்கிக் கொள்ள துள்ளி நீரில் விழும், உடற்செயலியல் நுட்பத்தைக் கையாள்கிறது. அச்சப் பட்டால், இவை கடலின் ஆழத்திற்கு சென்று, இரண்டு மணி நேரம் கூட மேலே வராமல் தங்கி விடும் திறனை உடையதாக விளங்குகிறது. இந்தத் திமிங்கலத்தின் குடலில் இருந்து எடுக்கப்படும் ஆம்பர் என்ற நறுமணப் பொருள் விலை மிக்கது ஆகும். மேலும், இதன் உடலில் இருந்து எடுக்கப்படும் எண்ணெயானது, சோப்பு, மெழுகுவர்த்தி செய்யப் பயனாகிறது.

ஒவ்வொரு வருடமும், இனப்பெருக்கத்திற்காக, பெருங்கடல்கள் வழியாகவும், பிற கடல்கள் வழியாகவும் இவை இடம் பெயரும் வழக்கத்தினை மேற்கொள்கின்றன. அப்பொழுது இதன் கூட்டமானது, வருடந்தோறும் தொலைவினை நீந்தி கடக்கின்றன. துருவப் பகுதியில் உள்ள நீரின் சிறுமீன்களையும், கிரில் போன்றவைகளையும் உண்டு பருக்கின்றன. இனப்பெருக்கத்திற்காக வெப்ப வலயம், மித வெப்ப வலயம் இருக்கும் பகுதிகளில் அவை குட்டிகள் போட்டு, இனப்பெருக்கத்தினை வரை, அவை உண்ணாமல் நோன்பு இருக்கின்றன. ஆனால் தனது உடலில் சேமித்து வைத்துள்ள கொழுப்புகளைக் கொஞ்சம் கொஞ்சமாக செமித்து, தனது உடலுக்குத் தேவையான ஆற்றலைப் பெறுகின்றன. இக்கொழுப்பை உணவாக மாற்றிக் கொள்ளும் திறன் வியப்புக்குரிய உடற்றொலியல் சிறப்புச் செயலாகும்

ஆணின கூனல் முதுகு திமிங்கலம், மிகவும் சிக்கல்கள் மிகுந்த ஒலியலைகளை உருவாக்குகின்றன. அந்த ஒலி எழுப்பும் காலமானது, 10 நிமிடங்கள் முதல் 20 நிமிடங்கள் வரை இருக்கும். இப்படியாக சிறிது இடைவெளி விட்டு விட்டு மணி கணக்கில் பாட்டொலி எழுப்பிக் கொண்டு இருக்கும். இ்ந்த ஒலிகளின் முக்கிய நோக்கம், இலக்கு யாதெனில் அதற்குரிய பெண் இனத்தோடு கலவி செய்து, இனப்பெருக்கத்தை செய்வதற்கே ஆகும். கூனல் முதுகுத் திமிங்கலம் என்று ஒருவகைத் திமிங்கலம் (Hump-back Whale) இருக்கிறது. அது பலவிதமாகக் கூவும். பலநூறு மைல்களுக்கு அப்பால் ஆழ்கடலை ஊடுருவி, இந்தக் கூவல் செல்லும்.தூரத்தில் உள்ள சம்பந்தப்பட்ட மற்றொரு திமிங்கலம், பதில் ஒலியலைகளை எழுப்பி விடுக்கும். இதனை சோனாரா (sonarWhale Song) என்னும் கருவியின் மூலம் கேட்கமுடிகிறது. திமிங்கலக் கூவலை திமிங்கல இசை என்று அழைப்பார்கள்.


</doc>
<doc id="406496" url="https://ta.wikipedia.org/wiki?curid=406496" title="1780 அட்லாண்டிக் சூறாவளி பருவம்">
1780 அட்லாண்டிக் சூறாவளி பருவம்

1780 ஆம் ஆண்டின் அட்லாண்டிக் சூறாவளி பருவமானது கோடைகாலத்தில் 1780 ஆம் ஆண்டில் உருவானது. 1780 ஆம் ஆண்டு அட்லாண்டிக் சூறாவளி பருவம் அசாதாரணமாக அழிவுகரமாக இருந்தது. மேலும் இது 28,000 இறப்புகளுடன் பதிவுசெய்யப்பட்ட வரலாற்றில் மிக மோசமான அட்லாண்டிக் சூறாவளி பருவ காலமாக இருந்தது.நான்கு வெவ்வேறு சூறாவளிகளும் ஜூன் மாதம் முதல் அக்டோபர் மாதம் வரையில் தாக்கியது இவைகள் ஒவ்வொன்றும் குறைந்தது 1,000 இறப்புக்களை ஏற்படுத்தின. இது பெருஞ்சூறாவளி 1780 என அழைக்கப்படுகிறது.


</doc>
<doc id="406497" url="https://ta.wikipedia.org/wiki?curid=406497" title="சில்குர், இரங்கா ரெட்டி மாவட்டம்">
சில்குர், இரங்கா ரெட்டி மாவட்டம்

 இந்தியாவில் அமைந்துள்ள தெலுங்கானாவிற்கு உட்பட்ட ரங்கா ரெட்டி மாவட்டத்தில் சில்குர் அல்லது சில்கூர் [1என்ற கிராம பஞ்சாயத்து உள்ளது. இப் பஞ்சாயத்து  மோய்சாபாத் மண்டலத்தின் கீழ் இயங்குகிறது.  இங்கு பிரபலமான சில்கூர் பாலாஜி கோயில் மற்றும் மிருகவாணி தேசிய பூங்கா அமைந்துள்ளது..


</doc>
<doc id="406498" url="https://ta.wikipedia.org/wiki?curid=406498" title="சில்கூர், இரங்கா ரெட்டி மாவட்டம்">
சில்கூர், இரங்கா ரெட்டி மாவட்டம்

 இந்தியாவில் அமைந்துள்ள தெலுங்கானாவிற்கு உட்பட்ட இரங்கா ரெட்டி மாவட்டத்தில் சில்குர் அல்லது சில்கூர் [1என்ற கிராம பஞ்சாயத்து உள்ளது. இப் பஞ்சாயத்து  மோய்சாபாத் மண்டலத்தின் கீழ் இயங்குகிறது.  இங்கு பிரபலமான சில்கூர் பாலாஜி கோயில் மற்றும் மிருகவாணி தேசிய பூங்கா அமைந்துள்ளது..


</doc>
<doc id="406501" url="https://ta.wikipedia.org/wiki?curid=406501" title="அட்லாண்டிக் சூறாவளி பருவங்கள்">
அட்லாண்டிக் சூறாவளி பருவங்கள்

அட்லாண்டிக் பெருங்கடலில் வெப்ப மண்டல தாழ்வழுத்தம் காரணமாக உருவாகும் புயல் சின்னம் வழுபெற்று இடி காற்றுடன் உருவாகும் சூராவளி வீசும் காலங்கள் அட்லாண்டிக் சூறாவளி பருவங்கள் ஆகும். இது ஒவ்வொரு ஆண்டும் மே மாதம் முதல் நவம்பர் மாதம் வரை நிகழும் ஒரு பருவ நிலை ஆகும். இது வட அட்லாண்டிக் பெருங்கடலில் உள்ள நாடுகளை பாதிக்கிறது.இதனால் பெருத்த பொருள் சேதமும் சில உயி சேதமும் ஏற்படுகிறது.அட்லாண்டிக் புயற்பருவம் என்பது பொதுவாக ஒவ்வொரு ஆண்டும் அட்லாண்டிக் பெருங்கடலில் சூறாவளி உருவாகும் காலத்தைக் குறிக்கும். அட்லாண்டிக் மற்றும் வட பசிபிக் பகுதியில் உள்ள வெப்ப மண்டலப் புயல்கள் அனைத்தும் சூறாவளி, வெப்பமண்டல புயல்கள் அல்லது வெப்ப மண்டல அழுத்தங்கள் என்று அழைக்கப்படுகின்றன. இப்பகுதியில் புயல் ஏற்படும் போது அது நேரடியாக அமெரிக்க மற்றும் கரீபிய நாடுகளைப் பாதிக்கின்றன. இப்புயல்கள் குறித்து முன்னறிவிப்பு மற்றும் எச்சரிக்கையளித்தல், அவற்றை அளவிடுதல் உள்ளிட்ட பணிகள் 19-ம் நூற்றாண்டின் மையப்பகுதியில் இருந்து மேற்கொள்ளப்பட்டுவருகின்றன. தற்போதைய நிலையில் ஜுன் முதல் தேதியில் இருந்து நவம்பர் 15-ம் தேதி வரை அட்லாண்டிக் புயற்பருவம் நீடிக்கிறது. இப்புயல்கள் பற்றிய முன்னெச்சரிக்கை அளிக்கும் நடவடிக்கைகளை அமெரிக்க அரசின் நேரடிக் கட்டுப்பாட்டில் உள்ள என்.ஓ.ஏ.ஏ. எனப்படும் தேசிய கடல் மற்றும் தட்பவெப்பநிலை நிர்வாக அமைப்பு மேற்கொண்டுவருகிறது.


</doc>
<doc id="406503" url="https://ta.wikipedia.org/wiki?curid=406503" title="சிக்ரிக்சோஃபொசான்">
சிக்ரிக்சோஃபொசான்

 நார்வே நாட்டில் ஹொர்டலேண்ட் கவுண்டியில் உள்ள உல்லென்சுவாங்கின் நகராட்சியில் சிக்ரிக்சோஃபொசான்  என்ற நீர் வீழ்ச்சி அமைந்துள்ளது. இந்த நீர்வீழ்ச்சி லோப்த்ஸ் கிராமத்தின் தென்கிழக்காக 3.5 கிலோமீட்டர் (2.2 மைல்) தொலைவில் அமைந்துள்ளது.அதன் மொத்த உயரம் 455 மீட்டர் (1,493 அடி), மேலும் இந்த மிகப்பெரிய ஒற்றை வீழ்ச்சி 260 மீட்டர் (850 அடி) உயரமானதாகும்.  


</doc>
<doc id="406506" url="https://ta.wikipedia.org/wiki?curid=406506" title="ஆரோன் பெயின்ஸ்டின்">
ஆரோன் பெயின்ஸ்டின்

ஆரோன் பெயின்ஸ்டின் (fl. 1903–1910) ஒர் எஸ்தோனிய சதுரங்க மஸ்டர் ஆவார்.

பெயின்ஸ்டின் முதல் உலகப் போருக்கு முன் ரெவலில் (இப்போது தாலின், எஸ்தோனியா)  வாழ்ந்த போது அங்கு பல போட்டிகளில் விளையாடினார். 1903 ஆம் ஆண்டில் முன்றாம் இடத்தையும்(சோஹன் வென்றார்), 1904 ஆம் ஆண்டில் 7-8ஆம் இடத்தை  சிலருடன் இனைந்து பிடித்தார்(பெர்ஹார்ட் கிரிகோரி வென்றார்). 1903 ஆம் ஆண்டில் மூன்றாவது இடத்தையும், 1905 ஆம் ஆண்டில் சோஹனுடன் முதல் இடத்தையும் பிடித்தார். மேலும் 1909 ஆம் ஆண்டில் கம்வெல்ஸ்கிக்கு பின்னால், 2 -3 வது இடத்தையும் , [1]  1910 இல்  அதிகாரப்பூர்வமற்ற எஸ்தோனிய சதுரங்க சாம்பியன்ஷிப்பையும் வென்றார். [2] 


</doc>
<doc id="406509" url="https://ta.wikipedia.org/wiki?curid=406509" title="ஆஸ்போர்ன் ரெனால்ட்ஸ்">
ஆஸ்போர்ன் ரெனால்ட்ஸ்

ஆஸ்போர்ன் ரெனால்ட்ஸ் 23 ஆகஸ்ட் 1842  இல் பிறந்தார். இவர் அயர்லாந்து  நாட்டில் பெல்ஃபாஸ்ட் நகரில் பிறந்தார்.  இவர் 1912 ஆம் ஆண்டு  21 பிப்ரவரி 21 இல்  தனது  69 வது வயதில் இறந்தார் அயர்லாந்தின் தேசிய ஐக்கிய ராஜ்யத்தின் குடியுரிமை பெற்றிருந்தார். குயின்ஸ் கல்லூரி மற்றும் மான்செஸ்டர் விக்டோரியா பல்கலைக்கழகத்திலும் பயின்றார்.1888 இல் ராயல் பதக்கம் பெற்றார். 

ஆஸ்போர்ன் ரேய்னால்ட்ஸ் FRS (23 ஆகஸ்ட் 1842 - 21 பிப்ரவரி 1912) திரவ இயக்கவியல் பற்றிய புதிய கண்டுபிடிப்பை நிகழ்த்தினார். ஆவார். தனித்தனியாக, திடப்பொருட்களின் மற்றும் திரவங்கள் இடையே வெப்பப் பரிமாற்றத்தைப் பற்றிய அவரதுஆய்வு மிகவும் பயனுள்ளதாக அமைந்தது. இவ்வாய்வு  கொதிகலன் மற்றும் மின்தேக்கி வடிவமைப்புகளில் முன்னேற்றங்களைக் கொண்டுவந்தது. இவர் மான்செஸ்டர் பல்கலைக்கழகத்தில் தனது முழு வாழ்க்கையையும் கழித்தார்.

ஆஸ்போர்ன் ரெனால்ட்ஸ்ன் தந்தை பள்ளி தலைமை இவருக்கு  ஆசிரியராகவும், வழிகாட்டியாகவும் விளங்கினார். கணித ஆர்வலராகவும்இருந்தார். விவசாய உபகரணங்களுக்கான முன்னேற்றங்களுக்கானப் பல காப்புரிமைகளைப் பெற்றார்.  ஆஸ்போர்ன் ரெனால்ட்ஸ் இயக்கவியல் ஆய்வு புரிய விரும்புவதாகக் கூறினார். இவரது  இளமைப் பருவத்தில், பல்கலைக்கழகத்தில் சேர்வதற்கு முன் இவர் ஸ்டோனி ஸ்ட்ராட்போர்டில் நன்கு அறியப்பட்ட கப்பல் கட்டுப்பாட்டு நிறுவனமான எட்வர்ட் ஹேய்ஸ் என்ற பட்டறையில்  பணியாற்றினார். இப்பணி இவரது திரவ இயக்கவியல் முயற்சிக்குத் தூண்டுகோலாக அமைந்தது.

ஆஸ்போர்ன் ரெனால்ட்ஸ் குயின்ஸ் கல்லூரி, கேம்பிரிட்ஜ் கல்லூரியில் படித்து 1867 ஆம் ஆண்டில் பட்டம் பெற்றார். கேம்பிரிட்ஜில் கணிதத்தைப் படிப்பதற்காக அவர் தேர்வு செய்யப்பட்டார்.  ஏனெனில் அவருடைய 1868 இல் பேராசிரியருக்கான விண்ணப்பத்தில் அவர் கூறிய கருத்துகளே ஆகும். இவர் விண்ணப்பத்தில்   கணிதம் பற்றிய அறிவை அவசியம் என்று நான் கண்டறிந்தேன் என்ரும் அதற்கானக் காரணங்களையும் கூறியிருந்தார். கேம்பிரிட்ஜ் பல்கலைக் கழகத்தின் பட்டப்படிப்பை முடித்தவுடன் உடனடியாக ஒரு பொறியியல் நிறுவனத்தில் பணி நியமனம் பெற்றார். மேலும் 1868 ஆம் ஆண்டில் அவர் மான்செஸ்டரில் ஓவன்ஸ் கல்லூரியில் பொறியியல் பேராசிரியராக நியமிக்கப்பட்டார். ரெனால்ட்ஸ் இறுதியாக விக்டோரியா பல்கலைக்கழகத்தின் ஓவியக் கல்லூரியில் ஓய்வு பெற்றார்.  1877 ஆம் ஆண்டில் ராயல் சொசைட்டி உறுப்பினராக தேர்ந்தெடுக்கப்பட்டார் மற்றும் 1888 இல் ராயல் பதக்கம் வழங்கினார். அவர் 1905 இல் ஓய்வு பெற்றார் மற்றும் 21 பெப்ரவரி 21 ஆம் தேதி இயற்கை எய்தினார்.

இவரது திரவ இயக்கவியல் பற்றிய ஆய்வு மிகவும் புகழ் வாய்ந்தது. 1883 ஆம் ஆண்டில் ரைனோல்ட்ஸ் ஒரு கிளாசிக் பரிசோதனையில் கொந்தளிப்பான ஓட்டத்தை மாற்றுவதை நிரூபித்தார், இதில் அவர் பல்வேறு ஓட்ட விகிதங்களின் கீழ் தண்ணீர் ஓட்டத்தின்தன்மையைப்  பரிசோதித்தார். ஒரு பெரிய குழாயின் ஓட்டத்திற்குள் நுழைந்த ஒரு சிறிய ஜெட் சாய்தளத்தைப் பயன்படுத்தி இவ்வாய்வைச் செய்தார்.

பாய்ம இயக்கவியலில் பரிணாமப் பகுப்பாய்வை மேற்கொள்ளும்போது ரெனால்ட்ஸ் எண் பயன்படுத்தப்படுகிறது. அவ்வாறு பயன்படுத்தி வெவ்வேறு சோதனை நிகழ்வுகளில் காணும் இயக்க நிலை ஒற்றுமைகளை வரையறுக்கலாம். இவ்வெண்ணைப் பயன்படுத்தி வெவ்வேறு வகை பாய்ம ஓட்டங்களை வகைப்படுத்தி சிறப்பியல்புகளை தெரிந்து கொள்ளலாம். எடுத்துக் காட்டாக வரிச்சீர் ஓட்டம், வரியற்ற சீர் ஓட்டம் ஆகியன்வற்றில் பயன்படுத்தப்படுகிரது. வரிச்சீர் ஓட்டம் குறைந்த ரெனால்ட்ஸ் எண் அளவுகளில் ஏற்ப்படுகிறது. மேலும் அப்போது பாய்ம விசைகள் ஆட்சி செலுத்துகின்றன. திரவத்தின் இயக்கம் வழுவழுப்பான, நிரந்தரமான வகையில் காணலாம். வரிசீரற்ற ஓட்டம் அதிக ரெனால்ட்ஸ் எண் அளவுகளில் ஏற்படுகிறது. பாய்ம ஓட்டம் நிலைம விசைகளால் ஆளப்படுகிறன.<ref group="Reynolds, Osborne (1883). "An experimental investigation of the circumstances which determine whether the motion of water shall be direct or sinuous, and of the law of resistance in parallel channels". Philosophical Transactions of the Royal Society. 174 (0): 935–982. doi:10.1098/rstl.1883.0029. JSTOR 109431.">Reynolds, Osborne (1883). "An experimental investigation of the circumstances which determine whether the motion of water shall be direct or sinuous, and of the law of resistance in parallel channels". "Philosophical Transactions of the Royal Society". 174 (0): 935–982. doi:10.1098/rstl.1883.0029. JSTOR 109431.</ref>

திசைவேகம் குறைவாக இருக்கும்போது, ​​சாயப்பட்ட அடுக்கு முழு குழாயின் முழு நீளத்தின் ஊடாக தனித்துவமாக இருக்கும். வேகத்தை அதிகரித்தபோது, ​​ஒரு குறிப்பிட்ட புள்ளியில் அடுக்கு உடைந்து, திரவத்தின் குறுக்குவெட்டு முழுவதும் பரவும். இது பரவும் புள்ளி, லேமினாரில் இருந்து கொந்தளிப்பு ஓட்டம் வரை மாறுபடும் புள்ளியாக இருந்தது.

திரவ இயக்கவியலுக்கான ரேய்னால்ட்ஸ் பங்களிப்பு கப்பல் வடிவமைப்பாளர்களிடம் ("கடற்படை கட்டடங்களுக்கான") வரவேற்ப்பைப் பெற்றது. கப்பலின்  ஒரு சிறிய அளவிலான மாதிரியை உருவாக்கி, முழு அளவிலான கப்பலைப் பொறுத்தவரை பயனுள்ள முன்னறிவிக்கும் தரவைப் பெற்றுள்ளது.


</doc>
<doc id="406510" url="https://ta.wikipedia.org/wiki?curid=406510" title="துலாப்பலி">
துலாப்பலி

 மெதெல் மாவட்டத்தில் துலாப்பலி என்ற  கிராமம் அமைந்துள்ளது. இக் கிராமம் குதுபுல்லூர் மண்டலத்திற்கு கீழ் இயங்குகிறது.

நகரின் பல்வேறு பகுதிகளுக்கு ஏ.டி.எஸ்.ஆர்.டி.சி மூலம் பேருந்துகள்,   இயக்கப்படுகின்றன. செகந்திராபாத்தில் இருந்து பஹதுர்பள்ளி வரை 227 பேருந்துகள் இயக்கப்படுகின்றன.


</doc>
<doc id="406511" url="https://ta.wikipedia.org/wiki?curid=406511" title="அஷோக்நாத் பானர்ஜி">
அஷோக்நாத் பானர்ஜி

அஷோக்நாத் பானர்ஜி ஒரு இந்திய அரசியல்வாதி ஆவாா். இவா் 16 ஏப்ரல் 1983 முதல் 25 பிப்ரவாி 1988 வரை கருநாடக மாநிலத்தின் ஆளுநராக இருந்தாா்..இந்திய நிா்வாக பணியில் பணிப்புாிந்தவா்.



</doc>
<doc id="406513" url="https://ta.wikipedia.org/wiki?curid=406513" title="ஹரி ஆனந்த் பராரி">
ஹரி ஆனந்த் பராரி

ஹரி ஆனந்த்பராாி (பிறப்பு 1929) ஒரு இந்திய புலனாய்வு துறையில் பணிபுாிந்தாா். பின்பு அரியானா மாநில ஆளுநராக பிப்ரவாி 1989 முதல் பிப்ரவாி 1990 வரை இருந்தாா்..



</doc>
<doc id="406519" url="https://ta.wikipedia.org/wiki?curid=406519" title="முபாராஸி நீர்வீழ்ச்சி">
முபாராஸி நீர்வீழ்ச்சி

இடம்: முத்தாசா மாவட்டம், ஜிம்பாப்வே

 ஜிம்பாப்வேவில் அதிக உயரமான நீர்வீழ்ச்சி முபாராஸி நீர்வீழ்ச்சி ஆகும்.  இந் நீர்வீழ்ச்சி 772 மீட்டர் (2,533 அடி)ஆகும்.  மேலும் இந் நீர்வீழ்ச்சி ஆப்பிரிக்காவில் இரண்டாவது மிக உயர்ந்த இடத்திலும், உலகிலேயே 6 வது மிக உயர்ந்த இடத்திலும் அமைந்துள்ளது.


</doc>
<doc id="406520" url="https://ta.wikipedia.org/wiki?curid=406520" title="மங்கலப்பட்டி">
மங்கலப்பட்டி

மங்கலப்பட்டி (ஆங்கிலம்:Mangalapatti),இந்தியாவின் தமிழ்நாடு மாநிலத்தில் அமைந்துள்ள திருப்பூர் மாவட்டம் காங்கேயம் தாலுக்காவில் உள்ளது.

இந்தியா மக்கள்தொகை கணக்கெடுப்பு 2011 இன் படி இங்கு 1,734 ஆண்களும் 1,778 பெண்களும் உள்ளனர். 0-6 வயதிற்குட்பட்ட குழந்தைகளின் மக்கள் தொகை 294 ஆகும், இது மொத்த மக்கள் தொகையில் 8.37% ஆகும். பெண் பாலின விகிதம் 996 என்ற தமிழ்நாடு மாநில சராசரியை விட 1025 என்ற விகிதத்தில் உள்ளது. மேலும், மங்களபட்டி நகரில் உள்ள குழந்தை பாலின விகிதம் 900 என்ற தமிழ்நாடு மாநில சராசரியை விட 1100 ஆக உள்ளது. மங்களபட்டி மக்களின் சராசரி எழுத்தறிவு விகிதம் 67.65% ஆகும். மங்களபட்டி, ஆண் எழுத்தறிவு 76.85% மற்றும் பெண் எழுத்தறிவு விகிதம் 58.62% ஆகும்.



</doc>
<doc id="406521" url="https://ta.wikipedia.org/wiki?curid=406521" title="ஹாரி கோல்கார்ட்">
ஹாரி கோல்கார்ட்

ஹாரி எம். கோல்கார்ட் புகழ்பெற்ற  சண்டைப் பயிற்சியாளர் சார்லஸ் ப்லோண்டினின் மேலாளராக இருந்தார். இவர் நையாகரா நீர்வீழ்ச்சியை  முதன்முதலில் கடந்து மற்றொரு நபர்  பிளாக்பின் மூலம், ஆகஸ்ட் 17, 1859 அன்று, ப்ளூண்டினில் இருந்தார். பிளாக்பின் சிகாகோவிலிருந்து வந்தவர்.


</doc>
<doc id="406522" url="https://ta.wikipedia.org/wiki?curid=406522" title="மோனிகர் சத்திரம்">
மோனிகர் சத்திரம்

மோனிகர் சத்திரம் (Monegar Choultry) என்பது தமிழகத்தின் சென்னையில் இருந்த ஒரு சத்திரம் ஆகும். இது சென்னை நகரில் முதல் ஒழுங்கமைக்கப்பட்ட தொண்டு கட்டமைப்பு ஆகும்.

18 ஆம் நூற்றாண்டில், பிரித்தானியர் மற்றும் மைசூர் நவாப்பான ஐதர் அலி மற்றும் திப்புசுல்தான் ஆகியோருக்கு இடையே ஓயாத போர்கள் நடந்தன. இந்தப் போர்களின் விளைவாக பலர் சொத்துக்களையும், உயிர்களையும் இழந்தனர். இதன் விளைவாக இறுதியில் சென்னையில் ஒரு பஞ்சமும் தோன்றியது. 1782 இல் மணியக்காரர் என்று அழைக்கப்பட்ட அந்தக் கிராமத்தின் தலைவர் ராயபுரத்திலிருந்த தன்னுடைய தோட்டத்தில் போரில் காயமடைந்தவர்களுக்கு கஞ்சி வழங்குவதற்காக ஒரு சத்திரத்தை நிர்மாணித்துள்ளார். போர் முடிவடைந்த பின்னர் இந்த சத்திரமானது நோயாளிகளும், ஏழைகளும், அனாதைகளும் தங்கும் உறைவிடம் ஆயிற்று.  1782 ஆம் ஆண்டு மைசூர் போர் நடந்த சமயத்தில் பிளாக் டவுன் என்று அழைக்கப்பட்ட அந்தப் பகுதியில் இருந்த கட்டிடங்கள் அனைத்தையும் கிழக்கிந்திய நிர்வாகம் இடித்துத் தள்ளியது. ஆனால், அந்தச் சமயத்தில் இந்தக் கட்டிடத்துக்கு மட்டும் அரசாங்கம் விதிவிலக்கு அளித்தது. 1807 ஆம் ஆண்டில், அதிகமான மக்கள் இந்த சத்திரத்துக்கு வந்தபோது அரசாங்கம் கணிசமான நன்கொடை அளித்தது. ஆற்காடு நவாப்பும் இதற்கு ஒரு பெரிய தொகையை நன்கொடையாக அளித்தார்.

1799 இல் ஜான் அண்டர்வுட் எனும் மருத்துவர் அந்தச் சத்திரத்துக்குள் கிழக்கிந்திய கம்பெனியுடன் இணைந்து ஒரு மருத்துவமனையைத் தொடங்கினார். அது அப்போது கஞ்சித்தொட்டி மருத்துவமனை என்று மக்களால் அறியப்பட்டது. 1801 ஆம் ஆண்டில், மருத்துவமனையானது 'நேட்டிவ் ஹாஸ்பிடல் அண்ட் புவர் ஃபண்ட்' சத்திரத்துடன் இணைக்கப்பட்டது. புனித மேரி தேவாலயத்தின் 'நோயாளிகள் மற்றும் ஏழைகளுக்கு' தொண்டு செய்த பஞ்ச நிவாரணக் குழுவால் இந்த கட்டிடம் வாடகைக்கு எடுத்துக் கொள்ளப்பட்டது. 1808 ஆம் ஆண்டு அந்தச் சத்திரத்தின் நிர்வாகத்தையும் மருத்துவமனையின் நிர்வாகத்தையும் சென்னை அரசு ஏற்று நடத்தத் தொடங்கியது. 1910 ஆம் ஆண்டு சத்திரத்தின் நிலமும், அந்த மருத்துவமனையும் அரசுடைமையாக்கப்பட்டது, அதன் பிறகு மருத்தவமனையின் பெயர் ராயபுரம் மருத்துவமனை என்றானது. பின்னர் இந்த சத்திரம் 1910 ஆண்டிலேயே அருகில் இருந்த வெங்கடகிரி ராஜாவினுடைய சத்திரத்துக்கு இடம் மாற்றப்பட்டு கூடுதல் அறைகள் கட்டப்பட்டன. 

1933 இல் ஜார்ஜ் பிரெட்ரிக் ஸ்டான்லி என்பவர் சென்னை மாகாணத்தின் ஆளுநராக இருந்தார். 1933 இல் ராயபுரம் மருத்துவமனையில் முதன் முதலாக ஐந்து வருட மருத்துவ படிப்பு (டிப்ளமா இன் மெடிக்கல் & சர்ஜரி) அவரால் தொடங்கிவைக்கப்பட்டது. அதன் பிறகு அந்த மருத்துவமனையின் பெயர் ஸ்டான்லி மருத்துவமனையாக 1936 சூலை 2 ஆம் தேதி மாற்றப்பட்டது. பின்னர் அதுவே இசுடான்லி மருத்துவக் கல்லூரியாக ஆனது.

துவக்கத்தில், இந்த சத்திரத்துக்கு தனியாக பெயரொன்றும் கொண்டிருக்கவில்லை. சத்திரத்தைத் துவக்கிய மணியக்காரர் (கிராமத் தலைவர்) என்பது ஆங்கிலேயர்களால் மோனிகர் என்று உச்சரிக்கப்பட்டதால் அது மோனிகர் சத்திரம் என்று அப்போது அழைக்கப்பட்டது.

இன்றும் இந்த சத்திரம் இயங்கி ஏழைகளுக்கும் முதியோர்களுக்கும் உறைவிடமாகத் திகழ்கிறது. இந்தச் சத்திரத்தின் நிர்வாகக் குழுவின் தலைமைப் பொறுப்பு இன்று மாவட்ட ஆட்சியாளரிடம் உள்ளது. இங்கு பெரிய பாளையத்து அம்மனுக்கு கட்டப்பட்ட ஒரு பழமையான கோயிலானது ஓரு பழமையான மரத்தின் அடியில் உள்ளது.

இந்தச் சத்திரத்தில் இருப்பவர்கள் இறந்தபின், அவர்களின் உடல் அவர்களின் உறவினர்வசம் ஒப்படைக்கப்படாது. அந்த உடல் ஸ்டான்லி மருத்துவமனையின் உடலமைப்பியல் துறைவசம் ஆராய்ச்சிக்காக ஒப்படைக்கப்படும் வழக்கம் இன்றும் தொடர்கிறது.


</doc>
<doc id="406525" url="https://ta.wikipedia.org/wiki?curid=406525" title="பெடபெரடா பருவா">
பெடபெரடா பருவா

பெடபெரடா பருவா (14 ஜூலை 1928):  இவா் ஒரு இந்திய அரசியல்வாதி  ஆவாா். இவா் பாராளுமன்றத்தின் கீழ் அவையான மக்களவைக்கு  அஸ்ஸாம் மாநில கலியபுா் தொகுதியிலிருந்து இந்திய தேசிய காங்கிரஸ் கட்சியின் சாா்பாக 1967, 1971 மற்றும் 1977 போன்ற ஆண்டுகளில்  தோ்ந்தெடுப்பப்பட்டாா். மேலும் மத்திய அரசின் சட்ட ம், நீதி மற்றும் கம்பெனி விவகாரம் துறை துணை அமைச்சராகவம் பணியாற்றினாா்.


</doc>
<doc id="406526" url="https://ta.wikipedia.org/wiki?curid=406526" title="ஏ.இ.டி. பரோ">
ஏ.இ.டி. பரோ

ஏ.இ.டி. பரோ (அலகாபாத் மாா்ச் 1, 1908) இவா் ஒரு இந்திய அரசியல்வாதி  ஆவாா். மேலும் முதலாவது மக்களவைக்கு ஆங்கிலோ இந்தியன் உறுப்பினராக நியமிக்கப்பட்டாா். தனது பள்ளிப் படிப்பை கெல்வின் பள்ளியிலும் மற்றும் ஆண்கள் உயா்நிலைப் பள்ளியிலும் பயின்றாா். அயா்லாந்தில் உள்ள மா்ரீ மலைத்தொடாில் உள்ள கோரா காளி  சேல்ஸ்ஸ்போர்ட் பயிற்சி கல்லூரியிலும், டிரினிட்டி கல்லூரியிலும் மற்றும் டப்ளின் பல்கலைக்கழகத்திலும் பயின்றாா். 

இவா் இந்திய  பாராளுமன்ற மக்களவைக்கு ஆங்கில இந்தியன் உறுப்பினராக 2 வது, 3 வது, 4 வது, 5 வது, 6 வது, 7 வது முறையாக நியமிக்கப்பட்டாா்.


</doc>
<doc id="406528" url="https://ta.wikipedia.org/wiki?curid=406528" title="வளர்பிறை">
வளர்பிறை

சூரியன் சந்திரன் பூமி ஆகியவை கிட்டதட்ட நேர்கோடாய் அமைவது அமாவாசை (conjunction ). அதற்கடுத்த நாட்களில் சூரியனில் இருந்து கிட்டத்தட்ட 12 டிகிரிக்கு மேல் விலகிய நிலையில் முதல் பிறை ( crescent )(هلال) மெல்லிய கீற்றாக சூரியன் மறைந்ததும் மேற்கு வானில் தெரியும். அடுத்த்டுத்த் நட்களில் சூரியனில் இருந்து சந்திரனின் விலகல் கோணம் அதிகரிக்கும்போது அது உருவில் வளரும். ஏழாம் நாள் கோணவிலகல் கிட்டத்தட்ட 90 டிகிரி இருக்கும் நிலயில் சூரியன் மறையும் வேளையில் சந்திரன் தல்லைக்கு மேல் பாதியாக காட்சியளிக்கும். இவ்வாறு கோணதூரம் (Angular distance ) அதிகரித்து 14ஆம் நாள் கிட்டத்தட்ட 180 டிகிரீ விலகிய நிலையில் சூரிய மேஎற்கூ வானில் மறையும்போது சந்திரன் கிழக்கு வானில் முழு நிலவாய் ( full moon بدر ) தோன்றும். சந்திரனின் முதல் பிறையில் இருந்து 14ஆம் நாள் வரை வளர் பிறையாகும். (waxing moon). 14ஆம் நாளுக்கு பின் சூரிய சந்திர கோணவித்தியாசம் குறைய ஆரம்பிக்கிறது. சந்திரன் தேய் பிறையாக(waning moon) மாறுகிறது. முஸ்லிம்கள் முதல் பிறை தெரிந்ததும் மாதத்தை துவங்குகின்றனர்.

</doc>
<doc id="406530" url="https://ta.wikipedia.org/wiki?curid=406530" title="முழு நிலவரைபடம்">
முழு நிலவரைபடம்

ஒரு  முழு நிலவரைபடம் என்பது அதன் சுற்றியுள்ள பகுதிகளில் அமைந்துள்ள மற்றொரு வரைபடத்தின் எல்லைகளை வரையறுக்கிறது.இவ் வரைபடம் பொதுவாக புவியியல் பகுதிகளை மட்டுமே உணர்த்தும். குறிப்பிடத்தக்க விவரங்களை உணர்த்துவது இல்லை.


</doc>
<doc id="406531" url="https://ta.wikipedia.org/wiki?curid=406531" title="நடுமேற்கு ஐக்கிய அமெரிக்கா">
நடுமேற்கு ஐக்கிய அமெரிக்கா

நடு மேற்கு ஐக்கிய அமெரிக்கா ("Midwestern United States" அல்லது Midwest) அமெரிக்க ஐக்கிய நாட்டின் வடக்கு நடுவில் உள்ள மாநிலங்களைக் குறிப்பதாகும். இதில் உள்ளடங்கிய மாநிலங்களாவன: இலினொய், அயோவா, கேன்சஸ், மிசூரி, வடக்கு, மெற்கு டகோட்டா, நெப்ராஸ்கா, விசுகான்சின், மிச்சிகன், ஒகையோ, இந்தியானா, மினசோட்டா. 

"நடு மேற்கு" என்ற பயன்பாடு 19ஆம் நூற்றாண்டின் பிற்பகுதியிலிருந்து பரவலாக உள்ளது. இதற்குள்ள மற்ற பெயர்களான "வட மேற்கு", "பழைய வடமேற்கு", "நடு-அமெரிக்கா", "தி ஹார்ட்லாந்து" தற்போது அவ்வளவாகப் புழக்கத்தில் இல்லை. சமூகவியலாளர்கள் அடிக்கடி "மிட்வெஸ்ட்" என்ற இச்சொல்லை பொதுவான சித்தரிப்பாக நாடு முழுமைக்கும் பயன்படுத்துகின்றனர்.

நடு மேற்கு அமெரிக்காவின் நிலப்பகுதி மலைகளும் மடுக்களுமாக கருதப்படுகின்றது. சில இடங்கள் சமவெளியாக இருப்பினும் பெரும்பாலான பகுதிகள் மலைப்பாங்கானவை. காட்டாக, கிழக்கு நடுமேற்கில் ஆப்பலேச்சிய மலைத்தொடர் அருகே, அமெரிக்கப் பேரேரிகள் வடிநிலம், விசுகான்சினின் வடபகுதி, மிச்சிகனின் மேல் மூவலந்தீவு மற்றும் தென்பகுதி தவிர்த்த கீழ் மூவலந்தீவு, மின்னசோட்டா, இந்தியானாவின் பகுதிகள் போன்றவை சமவெளிகளாக இல்லை. மேல் மிசிசிப்பி பள்ளத்தாக்கின் வடக்குப் புறம் காற்றில்லா வலயம் எனப்படுகின்றது; கரடுமுரடான மலைகளை நடுவே கொண்டுள்ளது. விசுகான்சினின் மேற்கு முழுமையும் இந்தப் பள்ளத்தாக்கு நிறைந்துள்ளது. வடகிழக்கு ஐயோவா, தென்கிழக்கு மின்னசோட்டா, வடமேற்கு இல்லினாய் ஆகியவற்றின் சிறிய பகுதிகளும் இந்த வலயத்தில் வருகின்றன. விசுகான்சினின் ஓகூச் மலைகளில் காற்றில்லா வலயத்தின் உச்சிச் சிகரங்கள் அமைந்துள்ளன. தவிர, ஓசார்க் மலைத்தொடரின் வடக்குப் பகுதி தெற்கு மிசௌரியில் உள்ளது. மிசிசிப்பி ஆற்றின் மேற்கில் உள்ள மாநிலங்களில் பிரெய்ரி புல்வெளிகள் காணப்படுகின்றன. மேற்கு நடுமேற்கில் விழும் மழையின் அளவு கிழக்கை விட குறைவாக இருக்கிறது. இது பல்வேறு வகையான புல்வெளிகளை உருவாக்குகிறது. நடுமேற்கின் பெரும்பாலான பகுதிகளை தற்போது "நகரிய பகுதிகள்" என்றோ "வேளாண் பகுதிகள்" என்றோ வகைப்படுத்தலாம். வடக்கு மின்னசோட்டா, மிச்சிகன், விசுகான்சின், மற்றும் ஒகையோ ஆறு பள்ளத்தாக்கு ஆகியன நன்கு முன்னேறவில்லை.

இப்பகுதியில் உள்ள மிகப் பெரிய நகரம் சிகாகோ ஆகும். அடுத்ததாக டிட்ராயிட், இண்டியானாபொலிஸ் உள்ளன. இப்பகுதியிலுள்ள பிற முதன்மையான நகரங்கள்: மினியாப்பொலிஸ்-செயின்ட். பால், கிளீவ்லாந்து, செயின்ட் லூயிஸ், கேன்சஸ் நகரம், மில்வாக்கி, சின்சினாட்டி, கொலம்பஸ், டி மொயின், மேடிசன்.

நடுமேற்கு அமெரிக்கர்கள் திறந்தமனதுடைய, நட்புள்ள, கள்ளங் கபடமற்றவர்களாக கருதப்படுகின்றனர். சிலநேரங்களில் ஒரேபோன்ற, பிடிவாதமான பண்பாடற்றவர்களாகவும் சித்தரிக்கப்படுகின்றனர். இப்பகுதியின் பண்பாட்டில் சமய நம்பிக்கைகளும் வேளாண் மதிப்புகளும் பெரும் பங்கு வகிக்கின்றன. நடு மேற்கு இன்றைய காலத்தில் சீர்திருத்தத் திருச்சபையினரும் கால்வினரும் கலந்து வாழும் ஓர் சமூகம். 

19 முதல் 29% வரையான நடுமேற்கத்தியர்கள் கத்தோலிக்கர்கள். ஓகியோ, இந்தியானா, மிச்சிகனில் 14%உம், மிசௌரியில் 22%உம் மின்னசோட்டாவில் 5%உம் திருமுழுக்கு சபையினர். விசுகான்சினிலும் மின்னசோட்டாவிலும் உள்ளவர்களில் 22-24% லூதரனியம் பின்பற்றுவோர். யூதர்களும் இசுலாமியரும் 1% அல்லது குறைவானவர்கள். சிகாகோ, கிளீவ்லாந்து போன்ற நகரங்களில் யூதர்களும் இசுலாமியரும் 1 %க்கு கூடுதலாக உள்ளனர். நடுமேற்கில் உள்ளவர்களில் 16% பேருக்கு சமயம் எதுவும் இல்லை.

நடு மேற்கு அரசியல் பிளவுபட்டுள்ளது. பல தாராளமான கொள்கைகளையும் சில கடுமையான பழமைவாதத்தையும் கொண்டுள்ளன. பேரேரிகள் பகுதியில், நகரங்கள் கூடுதலாக உள்ளமையால், மிகவும் தாராளமான பகுதியாக விளங்குகிறது. இருப்பினும், ஊரக பெரும் சமவெளி மாநிலங்கள் மிகவும் பழமைவாதிகள். 

தெற்கிலிருந்து 20ஆம் நூற்றாண்டு ஆபிரிக்க அமெரிக்கர் குடிபெயர்வால் பெரிய நகரங்களில் ஆபிரிக்க அமெரிக்கர்கள் வாழ்கின்றனர். இருப்பினும் இங்குள்ள ஆபிரிக்க அமெரிக்கரை விட தெற்கத்திய ஐக்கிய அமெரிக்காவில் மிகக் கூடுதலானவர்கள் வசிக்கின்றனர். தொழிற்றுறை, பண்பாடு கூறுகள் இணைந்து புதுவகையான இசைவடிவம் 20ஆம் நூற்றாண்டில் உருவாகியுள்ளது. ஜாஸ், புளூஸ், ராக் அண்டு ரோல் உள்ளடங்கிய இவ்விசையில் டிட்ராயிட்டின் டெக்னோ இசையும் சிகாகோவின் புளூசும் அவுசு இசையையும் தனித்துவமானவை. 

நடு மேற்கின் மக்கள்தொகை 65,971,974, ஆகும். இது ஐக்கிய அமெரிக்காவின் மொத்த மக்கள்தொகையில் 22.2% ஆகும்.



</doc>
<doc id="406532" url="https://ta.wikipedia.org/wiki?curid=406532" title="கிரிந்திர குமார் பாருவா">
கிரிந்திர குமார் பாருவா

கிாிந்திர குமார் பருவா  ஒரு அசாம் மாநிலத்தை சாா்ந்த இந்திய அரசியல்வாதி ஆவாா். இவா் அசாம் சட்டசபைக்கு  பா்ஹம்புா்  தொகுதியிலிருந்து  1985-90 களில் தாே்ந்தெடுக்கப்பட்டாா்.  பின்னா்  நொவ்கோங் சதர்  தொகுதியிலிருந்து  2011 இல் வெற்றி  பெற்றாா். ஆனால்  இந்திய தேசிய காங்கிரஸ் வேட்பாளர் துர்லபக் சாமுயோ  தோல்வியடைந்தாா்..


</doc>
<doc id="406535" url="https://ta.wikipedia.org/wiki?curid=406535" title="சித்னல் ஷண்முகப்பா பஸப்பா">
சித்னல் ஷண்முகப்பா பஸப்பா

சித்னல் ஷண்முகப்பா பஸப்பா (பிறந்த 6 ஏப்ரல் 1936)  பெல்காம் மாவட்டத்தில் (கர்நாடகா) உள்ள சாம்பகோன் பகுதியை சாா்ந்தவா். இவா் இந்தியாவின் மகாராஷ்டிரா மாநிலத்திலிள்ள பெல்காம் தொகுதியிலிருந்து 7 வது மக்களவைக்கு உறுப்பினராக தோ்ந்தெடுக்கப்பட்டாா்.

இவா் 8-வது, 9 வது மற்றும் 10 வது லோக் சபாவிற்கு பெல்காம் (லோக் சபா தொகுதி) தேர்ந்தெடுக்கப்பட்டார்.


</doc>
<doc id="406536" url="https://ta.wikipedia.org/wiki?curid=406536" title="நிஷா மொஹோடா">
நிஷா மொஹோடா

நிஷா மொஹோடா (பிறப்பு: அக்டோபர் 13, 1980, ஹிங்காகாட் )[1]  சர்வதேச மாஸ்டர் (IM) மற்றும் பெண் கிராண்ட்மாஸ்டர் (WGM) ஆகிய FIDE பட்டங்களை பெற்ற ஒரு இந்திய செஸ் வீரர் ஆவார். இவர்,மேற்கு வங்க மாநிலத்தின் முதல் பெண் கிராண்ட்மாஸ்டர்.1995ஆம் ஆண்டு ஏப்ரலில் 14 வயது, 6 மாதங்கள் மற்றும் 13 நாட்களில் பெண் சர்வதேச மாஸ்டர் (WIM) என்ற பட்டத்தை மிக இளவயதில் பெற்றார். 1996ஆம் ஆண்டு டிசம்பரில் இந்தியாவின் பிரதம மந்திரி எச்.டி. தேவ் கவுடா, இப்பட்டத்தை பெற்றதற்காக நிஷாமொஹோடாவிற்க்கு ரொக்கப் பரிசு வழங்கினார். நிஷாவின் பெண் சர்வதேச மாஸ்டர் என்ற இச்சாதனை 1999ஆம் ஆண்டு  கொனேரு ஹம்பியால் முறியடிக்கப்பட்டது. ​​

2001 மற்றும் 2008 ஆம் ஆண்டுகளில் மகளிர் உலக செஸ் சாம்பியன்ஷிப்பில் நிஷா போட்டியிட்டார். 2005 ஆம் ஆண்டில் நிஷா மொஹொடா மகளிர் இந்திய செஸ் சாம்பியன்ஷிப்பை வென்றார். [2] 

2004, 2008 மற்றும் 2010 ஆம் ஆண்டுகளில் மகளிர் ஒலிம்பிக் சதுரங்க சாம்பியன்ஷிப், 2013ல் மகளிர் உலக குழு சதுரங்க  சாம்பியன்ஷிப்,  2003, 2005, 2008, 2009, [3] மற்றும் 2010ல் ஆசிய விளையாட்டுப் போட்டிகள் ஆகியவற்றில்  இந்திய தேசிய அணி சார்பாக நிஷா மொஹோடா போட்டியிட்டார். 

பிரிட்டிஷ் கிராண்ட் மாஸ்டர் நைகல் ஷார்டின்  கருத்துக்களுக்கு மறுப்புத் தெரிவிக்கும் வகையில், மொஹோட்டா பெண்கள் சம உரிமை சார்பாகவும், சதுரங்க விளையாட்டில் பெண்கள் எதிர்கொள்ளும் சவால்களின் சார்பாகவும் பேசியுள்ளார். [4] [5] 


</doc>
