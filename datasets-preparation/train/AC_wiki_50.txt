<doc id="190477" url="https://ta.wikipedia.org/wiki?curid=190477" title="சுருளி ராஜன்">
சுருளி ராஜன்

சுருளி ராஜன் (ஆங்கிலம்: Suruli Rajan) தமிழ்த் திரைப்பட நகைச்சுவை நடிகர். இவருக்கு 1981-82 ஆண்டிற்கான தமிழக அரசின் சிறந்த நகைச்சுவை நடிகருக்கான விருது வழங்கப்பட்டுள்ளது.

நடிகர் சுருளி ராஜன் தேனி மாவட்டம் பெரியகுளத்தில் 1938ம் ஆண்டு பிறந்தார். இவரின் இயற்பெயர் சங்கரலிங்கம் ஆகும். சுருளி அருவியருகே இருந்த இவரது குலதெய்வம் சுருளி வேலப்பரின் பெயர் இவருக்கு இடப்பட்டது. இவரின் தந்தையார் பெயர் பொன்னையாப்பிள்ளை. இவர் அவ்வூரில் உள்ள விவசாயப் பண்ணையில் கணக்குப்பிள்ளையாக வேலை செய்தார். இவரின் தந்தையாரின் இறப்பிற்குப்பின் மதுரையில் தனது சகோதரர் வீட்டில் இருந்து சிறு தொழிற்சாலையில் வேலை கற்றுக்கொண்டு இருந்தார்.

மதுரையில் வேலைபார்த்துக்கொண்டே தன்னார்வ நாடகங்களில் நடித்தார். ஆகையால் 1959ம் ஆண்டு திரைப்படத்தில் நடிக்கும் ஆசையில் சென்னைக்கு வந்தார். முதலில் கலைஞரின் காகிதப்பூ என்ற நாடகத்தில் தேர்தல் நிதிக்காக நடித்தார். பின்னர் தயாரிப்பாளர் ஜோசப்பின் சிட்டாடல் திரைப்படக்கழகத்தால் எடுக்கப்பட்ட "இரவும் பகலும்" (1965) என்ற திரைப்படத்தில் நடித்தார், அப்போதே "காதல் படுத்தும்பாடு" என்ற படத்திலும் நடித்தார். 1970ல் திருமலை தென்குமரி, 1971ல் "ஆதிபராசக்தி" என்ற படத்தில் சென்னை மீனவர் பேச்சுப்பேசி அனைவரையும் தன் பக்கம் திருப்பினார். 1970ம் ஆண்டுகளில் புகழின் உச்சத்தில் இருந்தார். ம. எ. காஜா வின் "மாந்தோப்புக்கிளியே" என்ற படத்தின் மூலம் புகழ் பெற்ற தமிழ் திரைப்பட நகைச்சுவை நடிகரானார்.

ஒளி பிறந்தது, மனிதரில் இத்தனை நிறங்களா, முரட்டுக்காளை, ஹிட்லர் உமாநாத், பாலாபிசேகம், ஆறிலிருந்து அறுபது வரை, தாய் மீது சத்தியம், பொல்லாதவன், நான் போட்ட சவால் போன்ற பல படங்களில் நடித்துள்ளார்.

இவருக்கு 1981-82ம் ஆண்டுக்கான சிறந்த சிரிப்பு நடிகர் பட்டத்தை தமிழக அரசு வழங்கி சிறப்பித்தது.

சிரிப்பு நடிகர் சுருளி ராஜன் தனது புகழின் உச்சியில் இருந்த 1980ம் ஆண்டு 42 வயதில் மரணமடைந்தார்.



</doc>
<doc id="190478" url="https://ta.wikipedia.org/wiki?curid=190478" title="நாட்டின் தோல்வி சுட்டெண்">
நாட்டின் தோல்வி சுட்டெண்

2005 ஆம் ஆண்டில் இருந்து அமெரிக்காவின் சமாதனத்திற்கான நிதி என்ற அமைப்பும் வெளிநாட்டுக் கொள்கை (Foreign Policy) பத்திரிக்கையும் இணைந்து 12 அம்சங்களை அடிப்படையாக கொண்ட தோல்வி சுட்டெண் என்னும் எண்ணை வெளியிடுகின்றன. 

அந்த 12 அம்சங்களாவன



நாட்டின் தோல்வி சுட்டெண் அடிப்படையில் முதல் 20 நாடுகள் பின்வருமாறு. முன்னைய ஆண்டு நாட்டின் தோல்வி சுட்டெண் மாற்றங்களும் குறிப்பிடப்பட்டுள்ளது.



</doc>
<doc id="190488" url="https://ta.wikipedia.org/wiki?curid=190488" title="இலங்கை நீலச் செவ்வலகன்">
இலங்கை நீலச் செவ்வலகன்

இலங்கை நீலச் செவ்வலகன் அல்லது இலங்கைச் செவ்வலகன் ("Sri Lanka Blue Magpie" / "Ceylon Magpie"; "Urocissa ornata") என்பது இலங்கையின் மலைக் காடுகளில் வாழும் "கோர்விடே" குடும்பப் பறவை. 

நீலச் செவ்வலகன் 1980 மற்றும் 1990 களில் பயன்பட்ட இலங்கை 10 சத முத்திரையில் பொறிக்கப்பட்டிருந்தது.


</doc>
<doc id="190492" url="https://ta.wikipedia.org/wiki?curid=190492" title="வீரமாலை">
வீரமாலை

வீரமாலை என்னும் நூலைப் புதுக்கோட்டை மாவட்டம் ராங்கியம் என்னும் ஊரிலுள்ள கோயில் கல்வெட்டு குறிப்பிடுகிறது. இந்த நூலை இயற்றியவர் பாண்டி கவிராயர். இந்த நூலைப் பாடியதற்காக நாயக்க மன்னரின் ஆட்சி அலுவலர் தீத்தாரியப்பப்பிள்ளை என்பவரும், இராசிமங்கலம் என்னும் ஊர் மக்களும் புலவர் பாண்டி கவிராயருக்கு நிலம் வழங்கிச் சிறப்பித்தனர் என்று கல்வெட்டு குறிப்பிடுகிறது. 

வீரவெட்சிமாலை என்னும் சிற்றிலக்கிய வகையாக இது இருக்கலாம். வீரப்பிரதாபர் என்னும் பெயர் பெற்ற கிருஷ்ணதேவராயன் அல்லது புலவர் காலத்து அரசன் கிருஷ்ணதேவராயனின் தம்பி அச்சுத தேவ ராயன் வெற்றிகளைக் கூறுவதாக இந்த நூல் அமைந்திருக்கலாம்.

இது வீரவெண்பாமாலை என்னும் நூல் போல் மன்னனைப் போற்றி எழுதப்பட்ட நூல். 


</doc>
<doc id="190495" url="https://ta.wikipedia.org/wiki?curid=190495" title="பூநாரை">
பூநாரை

பூநாரை ("Flamingos" / Flamingoes) அல்லது செங்கால் நாரை என்பது நாரை வகைப் பறவையாகும். கரையோரப் பறவையாகிய இது போனிகொப்டிரிடே அல்லது செங்கால்நாரைக் குடும்பத்தைச் சேர்ந்த ஒரேயொரு போனிகொப்டிரசு இனமாகும். நான்கு பூநாரை இனங்கள் அமெரிக்காவிலும் இரண்டு பழைய உலகிலும் உள்ளன. இதன் அலகு அகலமாகவும், வளைந்தும் காணப்படும். நீண்ட முடியற்ற சிவந்த கால்கள் இதற்கு இருக்கும் அலகு வெள்ளையில் ஆரம்பித்து கறுப்பில் முடியும். சகதி நிறைந்த நீர்நிலைகளில் உணவு தேடும். மிதவை உயிரினங்கள், சிறிய மீன்கள், புழு, பூச்சிகளை அலகால் எடுத்து, வடிகட்டும். பிறகு உணவை விழுங்கிவிடும். இதன் ஆங்கிலப் பெயரான "பிளமிங்கோ" இலத்தீன் மொழியிலிருந்து வந்தது.


</doc>
<doc id="190499" url="https://ta.wikipedia.org/wiki?curid=190499" title="தீத்தாரியப்பப்பிள்ளை">
தீத்தாரியப்பப்பிள்ளை

தீத்தாரியப்பப்பிள்ளை என்பவர் விஜயநகரப் பேரரசின் மன்னனாக விளங்கிய அச்சுத தேவ ராயனின் பிரதிநிதியாக விளங்கித் தமிழ்நாட்டுப் பகுதிகளை ஆண்டுவந்த வெங்காள நாயக்கர் காலத்தில் ஆட்சி அலுவலராக விளங்கியவர். வீரமாலை என்னும் தமிழ்நூல் பாடியதற்காக அந்த நூலைப் பாடிய புலவர் பாண்டி கவிராசருக்கு இறையிலியாக நிலம் வழங்கியவர். 

காஞ்சிபுரத்தில் வாழ்ந்தவர். தொண்டை மண்டலத்து நரசிங்கபுரத்தில் தம் அரசர் அச்சுதராயர் புண்ணியமாக லட்சுமி நரசிம்மன் கோயில் கட்டுவித்தவர். 


</doc>
<doc id="190500" url="https://ta.wikipedia.org/wiki?curid=190500" title="காரீய அங்கி">
காரீய அங்கி

காரீய அங்கி ( ) என்பது கதிரியல் துறையில் பணியாற்றும் மருத்துவர், தொழில் நுட்பனர், செவிலியர், நோயாளியின் உடன் உதவிக்கு வந்துள்ள நபர் என்று பலரும் கதிர்படம் எடுக்கும் போது நோயாளின் அருகில் இருக்கநேர்ந்தால், பாதுகாப்பிற்காக அணியப்படுவது ஆகும். காரீய அங்கியினை அணிந்து கொள்ளவது அவர்களுக்கு கதிர் வீச்சிலிருந்து பாதுகாப்பினைக் கொடுக்கும். ரப்பருடன் காரீயம் கலந்து சிறப்பாக ஆக்கப்பட்டது இந்த அங்கி. இதில் 0.25 மி.மீ.கன அளவிற்கு காரீயம் உள்ளது. நோயாளியின் உடலிலிருந்து வெளிப்படும் சிதறிய கதிர்களை தடுத்து நிறுத்த இது உதவும். கதிர்மருத்துவத்தின் போது வெளிப்படும் ஆற்றல்மிக்கக் கதிர்களைத் தடுக்க இது பயன்படாது. நீண்ட நாட்கள் பயன்பட, அங்கியினைக் கவனமாகக் கையாள வேண்டும். அதனைக் கண்டபடி மடக்கக் கூடாது.பயன்பாட்டிற்குப் பின் ஒழுங்காக தொங்க விட வேண்டும். துறையிலுள்ள ஒளிர்திரையில் அவ்வப்போது அங்கியில் கீறல் உள்ளதா என கண்காணிக்க வேண்டும்.


</doc>
<doc id="190505" url="https://ta.wikipedia.org/wiki?curid=190505" title="அமெரிக்க பொன் கூம்பலகுச் சில்லை">
அமெரிக்க பொன் கூம்பலகுச் சில்லை

அமெரிக்க பொன் கூம்பலகுச் சில்லை ("American Goldfinch", "Carduelis tristis") என்பது சிறிய "பின்ச்" குடும்பத்தைச் சேர்ந்த தென் அமெரிக்கப் பறவை. வலசை போகும் இப்பறவை இனப்பெருக்க காலத்தில் அல்பேட்டாவிலிருந்து வட கரோலினாவுக்கும், குளிர் காலங்களில் கனடா எல்லையிலிருந்து மெக்சிக்கோவுக்கும் வலசை போகின்றன.



</doc>
<doc id="190506" url="https://ta.wikipedia.org/wiki?curid=190506" title="எம்பார்">
எம்பார்

வைணவ பெரியோர்களில் மிக்கப்புகழுடைய எம்பார் என்பவர் திருப்பெரும்பூதூரின் அருகில் உள்ள மழலைமங்கலத்தில் (தற்போதைய மதுரமங்கலம்) கிபி 1026 ஆம் ஆண்டு தை மாதம் புனர்பூசம் நட்சத்திரத்தில் கமலநயன பட்டர் என்பவருக்கும் ஸ்ரீதேவி அம்மாள் என்பவருக்கும் மகனாக பிறந்தார். ஸ்ரீதேவி அம்மாள் வைணவ மகாசாரியனாகிய இராமானுசருக்கு சிற்றன்னையாவார். தாய் மாமனான திருமலை நம்பி இவருக்கு இட்ட பெயர் கோவிந்தபட்டர். திருப்புட்குழியில் தன் அண்ணனாகிய இராமானுசருடன் யாதவ பிரகாசரிடம் கல்வி பயின்றார். பின்னாளில் எம்பார் என வைணவர்களால் புகழப்பெற்றவர் இவரே. 

யாதவ பிரகாசரிடம் கல்வி பயின்றபோது குருவின் கருத்துக்களோடு இராமானுசருக்கு பலமுறை கருத்துவேறுபாடு ஏற்பட்டதன் விளைவு குருவுக்கு எதிரியானார். அதன் தொடர்ச்சியாக யாதவ பிரகாசர் தன் சீடர்குழாமோடு இராமானுசரை கொலைபுரியும் திட்டத்தோடு கங்கை யாத்திரை மேற்கொண்டபோது அக்குழுவில் இருந்த கோவிந்தபட்டரால் உண்மை அறியப்பட்டு இராமானுசர் காப்பற்றப்பட்டார். பின்னர் கங்கை கரையில் நீராடுகையில் கோவிந்தப்பட்டரின் கையில் சிவலிங்கம் எதிர்படவே அதனை திருக்காளத்தி (தற்போதைய காளஹஸ்தி) தலத்தில் நிலைப்பெற செய்தார். இச்சம்பவத்தால் "உளங்கைக் கொணர்ந்த நாயனார்" என சைவர்களால் அழைக்கப்பட்டார்.

பெரிய திருமலை நம்பிகள் மூலம் வைணவத்திற்கு திரும்பிய இவர், இராமானுசர் திருமலைக்கு வரும்வரை நம்பிகளுக்கு சீடராயிருந்தார். இராமாயணம் பயில்வதற்காக இரண்டாம் முறை திருமலைக்கு வந்த இராமானுசருக்கு திருமலை நம்பிகளின் பரிசாக கோவிந்தபட்டர் உடன் அனுப்பட்டார். அப்போதிருந்து தன் இறுதிமூச்சுவரை எம்பெருமானாருக்காகவே தன்னைப் பணித்துக்கொண்டார்.

இவரின் குண நலத்தால் "எம்பெருமானார்" என்ற இராமானுசரின் பெயரையே அடியார்கள் இவருக்கு இட்ட போதும், ஆச்சாரியன் மீது கொண்ட அளவுக்கடந்த பக்தியினால் ஏற்பட்ட அடக்கத்தின்பால் எம்பார் என தன் பெயரை சுருக்கிக்கொண்டார். 








</doc>
<doc id="190527" url="https://ta.wikipedia.org/wiki?curid=190527" title="குவிவுச் சார்பு">
குவிவுச் சார்பு

கணிதத்தில் ஒரு இடைவெளியின் மீது வரையறுக்கப்பட்ட மெய்மதிப்புச் சார்பு formula_1 குவிவுச் சார்பு ("Convex function") எனில் அச்சார்பின் வரைபடத்தின் மேலமையும் ஏதேனும் இரு புள்ளிகளை இணைக்கும் கோட்டுத்துண்டு முழுவதுமாக அவ்வரைபடத்தின் மேற்பகுதியில் அமையும். அதாவது ஒரு சார்பின் வெளிவரைபடம் குவிவுக் கணமாக இருக்குமானால் அச்சார்பு ஒரு குவிவுச் சார்பாக இருக்கும். எடுத்துக்காட்டாக, இருபடிச் சார்பு formula_2 அடுக்குக்குறிச் சார்பு formula_3 ("x" ஏதேனுமொரு மெய்யெண்) இரண்டும் குவிவுச் சார்புகள்.
ஒரு திசையன் வெளியிலமைந்த குவிவுக் கணம் "X" இன் மீது வரையறுக்கப்பட்ட மெய்மதிப்புச் சார்பு கீழ்க்காணுமாறு இருப்பின் குவிவுச் சார்பு என வரையறுக்கப்படும். 

formula_4 formula_5 என்பவை "X" இன் இரு புள்ளிகள்; formula_6 எனில்:

−"f" திட்டமாகக் குவிவுச் சார்பாக இருப்பின் "f" திட்டமாகக் குழிவுச் சார்பு ஆக இருக்கும்.

ஒரு மெய்யெண் இடைவெளியில் வரையறுக்கப்பட்ட ஒருமாறியிலமைந்த சார்பு "f" .

(formula_12-மேலுள்ள படத்தில் பர்ப்பிள் வண்ணக் கோட்டின் சாய்வு மற்றும் formula_12, formula_14 சமச்சீரானது.) 

formula_15 இல், (formula_16 நிலையாகக் கொள்ள) அல்லது formula_16 இல், (formula_15 நிலையாகக் கொள்ள) formula_12 ஓரியல்பாகக் குறையாச் சார்பாக இருந்தால், இருந்தால் மட்டுமே, "f" ஒரு குவிவுச் சார்பாகும்.

"C" இல் உள்ள அனைத்து formula_15 மற்றும் formula_16 களுக்கும்,
எனில் "C" இடைவெளியில், "f" நடுப்புள்ளிக் குவிவு எனப்படும்

ஒரு இடைவெளியின் மீது வரையறுக்கப்பட்ட வகையிடத்தக்கச் சார்பின் வகைக்கெழு அந்த இடைவெளியில் ஓரியல்பாகக் குறையும் சார்பாக இருந்தால், இருந்தால் மட்டுமே, அச்சார்பு குவிவுச் சார்பாக இருக்கும். ஒரு சார்பு வகையிடத்தக்கதாகவும், குவிவுச் சார்பாகவும் இருந்தால் அச்சார்பு தொடர்ச்சியாக வகையிடத்தக்கது. 

ஒருமாறியிலமைந்த தொடர்ச்சியாக வகையிடத்தக்கச் சார்புக்கு, அதன் வளைவரையின் மீதுள்ள அனைத்துப் புள்ளிகளிடத்தும் வரையப்படும் தொடுகோடுகள் அனைத்திற்கும் மேற்புறமாக அச்சார்பின் வரைபடம் இருந்தால், இருந்தால் மட்டுமே, அச்சார்பு அந்த இடைவெளியில் குவிவுச் சார்பாகும்: 
(இடைவெளியிலுள்ள அனைத்து "x" மற்றும் "y" க்கும் இது பொருந்த வேண்டும்.) குறிப்பாக, "f" '("c") = 0, எனில் "c" ஆனது "f"("x") இன் மீச்சிறு சிறுமப்புள்ளியாக இருக்கும்.

ஒருமாறியிலமைந்த இருமுறை வகையிடத்தக்கச் சார்பின் இரண்டாம் வகைக்கெழு எதிர் மதிப்பாக இருந்தால், இருந்தால் மட்டுமே, ஒரு இடைவெளியில் அச்சார்பு, குவிவுச் சார்பாகும். தரப்பட்ட சார்பு குவிவுச் சார்பா இல்லையா என்று சோதித்துப் பார்ப்பதற்கு இந்த முடிவு உதவும். 

இடைவெளியிலுள்ள எல்லாப் புள்ளிகளிலும் இரண்டாம் வகைக்கெழு நேர்மதிப்பாக இருப்பின் அவ்விடைவெளியில் சார்பு திட்டமாகக் குவிவுச் சார்பாகும். ஆனால் இதன் மறுதலை உண்மையாகாது.

எடுத்துக்காட்டாக, "f"("x") = "x" சார்பின் இரண்டாம் வகைக்கெழு:

ஒரு குவிவுச் சார்பின் இடஞ்சார்ந்த சிறுமம், அதன் மீச்சிறு சிறுமமாக இருக்கும். திட்டமாகக் குவிவுச் சார்புக்கு அதிகபட்சமாக ஒரு மீச்சிறு சிறுமம் மட்டுமே இருக்கும்.

"f" ஒரு குவிவுச் சார்பு; "f" இன் ஆட்களத்தின் மதிப்புகளை ஏற்கும் சமவாய்ப்பு மாறி "X" எனில்: 


எடுத்துக்காட்டாக, formula_34 ஒரு குவிவுச் சார்பு எனில் formula_35 சார்பும் குவிவுச் சார்பாகும். இங்கு formula_36 குவிவுச் சார்பாகவும் ஓரியல்பாகக் கூடும் சார்பாகவும் உள்ளது.
formula_44 சார்பும் formula_45 இல் குவிவுச் சார்பாக அமையும். 

"f" இன் ஆட்களத்திலுள்ள அனைத்து "x","y" மற்றும் கீழ்க்காணும் முடிவு உண்மையாக இருந்தால் சார்பு "f" ஒரு சீரான குவிவுச் சார்பாக இருக்கும்.

இங்கு "f" இன் மட்டு formula_47 ஆனது ஒரு கூடும் சார்பு மற்றும் அதன் மதிப்பு   "x" =0 இல் பூச்சியமாகும்.





</doc>
<doc id="190530" url="https://ta.wikipedia.org/wiki?curid=190530" title="மொராதாபாத் மாவட்டம்">
மொராதாபாத் மாவட்டம்

மொரதாபாத் மாவட்டம் என்பது இந்தியாவின் மாநிலமான உத்தரப் பிரதேசத்தில் உள்ள 75 மாவட்டங்களில் ஒன்று. இது மொரதாபாத் கோட்டத்திற்கு உட்பட்டது. 

இந்த நகரம், ஷாஜகான் என்ற இசுலாமிய அரசரின் மகன் முரத் என்பவரால் 1600 ஆம் ஆண்டில் நிறுவப்பட்டது. இவரின் நினைவாக இப்பெயர் சூட்டப்பட்டது. இது தேசியத் தலைநகரான தில்லியில் இருந்து தொலைவில் உள்ளது. இங்கு தயாரிக்கப்படும் உலோகக் கலவைப் பொருட்கள் அதிகளவில் ஏற்றுமதியாகின்றன.
இதன் பரப்பளவு 3493 கி.மீ ஆகும். முக்கியமான தொழிற்சாலைகள் பலவும் இங்குள்ளன. இம்மாவட்டத்தில் 46 % முஸ்லிம்கள் ஆவர். இந்தியாவின் சிறுபான்மையினர் மாவட்டங்களில் இதுவும் ஒன்றாக அறியப்பட்டுள்ளது. 

இந்த மாவட்டத்தை காண்ட் சட்டமன்றத் தொகுதி, டாகுர்துவாரா சட்டமன்றத் தொகுதி, முராதாபாத் ஊரகம் சட்டமன்றத் தொகுதி, முராதாபாத் நகரம் சட்டமன்றத் தொகுதி, குந்தர்க்கி சட்டமன்றத் தொகுதி, பிலாரி சட்டமன்றத் தொகுதி, சந்தவுசி சட்டமன்றத் தொகுதி, அசுமோலி சட்டமன்றத் தொகுதி, சம்பல் சட்டமன்றத் தொகுதி ஆகிய சட்டமன்றத் தொகுதிகளாகப் பிரித்துள்ளனர். இந்த சட்டமன்றத் தொகுதிகள் மொராதாபாத், சம்பல் ஆகிய மக்களவைத் தொகுதிகளில் அடங்குகின்றன.


</doc>
<doc id="190531" url="https://ta.wikipedia.org/wiki?curid=190531" title="மூவண்ண கூம்பலகுச் சில்லை">
மூவண்ண கூம்பலகுச் சில்லை

மூவண்ண கூம்பலகுச் சில்லை ("Tricoloured Parrotfinch", "Erythrura tricolor") என்பது இந்தோனேசியா மற்றும் கிழக்கு தீமோர் ஆகிய இடங்களில் காணப்படும் "பின்ச்" இனப் பறவையாகும். இது 20,000 முதல் 50,000 km² வரையான பரப்பில் காணப்படுகின்றது. 


</doc>
<doc id="190532" url="https://ta.wikipedia.org/wiki?curid=190532" title="பிஜி கூம்பலகுச் சில்லை">
பிஜி கூம்பலகுச் சில்லை

பிஜி கூம்பலகுச் சில்லை ("Fiji Parrotfinch", "Erythrura pealii") என்பது பிஜியில் காணப்படும் "பின்ச்" இனப் பறவை. இப் பறவை சிறியதாகவும், பிரதானமாக பச்சை நிறமும், தலையும் வாலும் சிவப்பாகவும், கரும் சாம்பல் நிற சொண்டும் கொண்டும் காணப்படும்.


</doc>
<doc id="190533" url="https://ta.wikipedia.org/wiki?curid=190533" title="தமிழ்நாட்டுத் தமிழர் பட்டியல்">
தமிழ்நாட்டுத் தமிழர் பட்டியல்

இந்திய விடுதலை இயக்கம், கல்வி, கலை, இலக்கியம், இயல், இசை, நாடகம், அரசியல், ஆன்மிகம், சமயம், பொதுத் தொண்டு, திரைப்படத்துறை, பேச்சாற்றல், அறிவியல், மகளிர் முன்னேற்றம், விளையாட்டு, அரசுத்துறைகள் மற்றும் பிற துறைகளில் புகழ்பெற்ற தமிழ்நாட்டினர் குறித்த பட்டியல் இது. 


























</doc>
<doc id="190534" url="https://ta.wikipedia.org/wiki?curid=190534" title="சந்தனத்தேவன் கதை">
சந்தனத்தேவன் கதை

சந்தனத் தேவன் கதை அல்லது சந்தனத் தேவன் கூத்து என்பது நாட்டார் கதைப்பாடல்களில் ஒன்றாகும். 


சந்தனத் தேவன் என்பவர் சந்தப்பவசத்தால் கொள்ளைக்காரனாகிறார். அவர் வெள்ளையம்மாள் என்பவரின் கணவனை கொல்கிறார். இதனால் கோபம் கொண்ட வெள்ளையம்மாள் சந்தனத் தேவனுக்கு கொடிய நோயான ராஜபிளவை ஏற்பட சாபமிடுகிறார்.

அந்நோயால் அவதியுற்ற சந்தனத் தேவன் நீதிமன்றத்தில் சரணடைந்து சிறை செல்கிறார். அங்கு நோயின் கொடுமை தாளாமல் தற்கொலை செய்து கொள்கிறார்.


</doc>
<doc id="190538" url="https://ta.wikipedia.org/wiki?curid=190538" title="கொலைச் சிந்து">
கொலைச் சிந்து

கொலைச் சிந்து என்பது நாட்டாறியல் கதைப் பாடல்களில் ஒரு வகையாகும். இந்த கதைப் பாடல் வகையில் தொடர் கொலைகளும், தற்கொலை நிகழ்வுகள் குறிப்பிடப்படுகின்றன. இது கொலைப்பாட்டு, படுகொலைப் பாட்டு என்றும் அழைக்கப்படுகிறது

செய்திதாள் போன்ற ஊடகங்கள் பரவலாகாத காலத்தில் சிந்து பாடல்கள் மூலம் செய்திகள் பரப்ப பட்டன. நாட்டுப்புறங்களில் கொலைச் செய்யப்பட்டு இறந்தவர்களைப் பற்றி மக்களுக்கு தெரியப்படுத்த இந்த கொலைச் சிந்தை பாடியதாக நாட்டுப்புறவியல் துறைத்தலைவர் முனைவர் சி.சுந்தரேசன் தெரிவிக்கின்றார். கொலைகளைப் பற்றிய செய்திகளோடு அவை நிகழக் காரணமாக இருந்தவைகளைப் பற்றியும் தெரிவிக்கின்றன. இதன் காரணமாக மக்கள் மீண்டும் கொலை மற்றும் தற்கொலைகளிலிருந்து காக்கப்படுவார்கள். 

ஆங்கிலேயர் பாரதத்தினை ஆட்சி செய்த பொழுது கல்வியறிவற்று மக்கள் இருந்தனர். அதனால் தற்கொலைகளும், கொலைகளும் வெகுவாக அம்மக்களை பாதித்த காரணத்தினால் இவ்வகையான "கொலைச் சிந்து" கதைப்பாடல்கள் உருவாகியிருக்கலாம் என்று அறிஞர்கள் கூறுகின்றர். 

கொலை சிந்து பாடல்கள் குடும்ப நலத்திட்டம், மாமியார் மருமகள் சிக்கல், பொருந்தா மணம், பொருளாசை, ஒற்றுமை, இரக்கம் ஆகியனவற்றை பாடுபொருளாக கொண்டு பாடப்படுகின்றன.

கொலைச்சிந்துகளை திரைப்படங்களாகவும் நாடகமாகவும் எடுத்துள்ளனர். ஆளவந்தார் கொலை வழக்கு நாடகமாக தொலைக்காட்சியில் ஒளிபரப்பானது.

கொலைச் சிந்து பாடல்களை குஜிலி என சிறு நூல்களாக வெளியிட்டனர். இந்த நூல்களை எழுதுவோர் குஜிலி எழுத்தாளர் என அழைக்கப்பட்டனர். தமிழகம், கேரளா மாநிலங்களில் கொலைச் சிந்து புகழ்பெற்றதாக இருந்தது.


</doc>
<doc id="190544" url="https://ta.wikipedia.org/wiki?curid=190544" title="சித்தையன் கொலைச்சிந்து">
சித்தையன் கொலைச்சிந்து

சித்தையன் கொலைச்சிந்து என்பது நாட்டாறியல் கதைப்பாடல்களில் ஒருவகையான கொலைச்சிந்து வகையைச் சேர்ந்தது. இக்கதைப் பாடல் சித்தையன் என்பவர் தன்னுடைய தந்தையையும், மனைவியையும் கொலை செய்து விட்டு தற்கொலை செய்து கொண்ட நிகழ்வினை விவரிக்கின்றது. இந்த சிந்து அக்கால தமிழகத்தில் பிரபலமானதாக இருந்துள்ளது.


கன்னியப்ப முதலியாரின் மகனான சித்தையன் என்பவர் பாலம்மாள் என்பவரை மணம் செய்துகொள்கிறார். சித்தையான் வெளியூர் சென்ற தினத்தில் கன்னியப்ப முதலியார் மறுமகள் பாலம்மாள் மீது மோகம் கொண்டு அனுக பார்க்கின்றார். பாலம்மாள் மறுத்துவிடுகிறார். இதனால் கோபம் கொண்ட கன்னியப்ப முதலியார் பாலம்மாள் மீது தகாத குற்றங்களைச் சாட்டி சித்தையனுக்கு கடிதம் எழுதுகிறார்.

அக்கடிதத்தினைப் படித்த சித்தையன் பாலம்மாளை கொலை செய்துவிடுகிறார். அதன்பிறகு சித்தையன் கனவில் வந்த பாலம்மாள் தனக்கு நிகழ்ந்ததை எடுத்துரைக்கின்றார். அதனால் தவறு தன்னுடைய தந்தை மீது இருப்பதை உணர்ந்த சித்தையன் தந்தையை கொலை செய்துவிட்டு தானும் தற்கொலை செய்து கொள்கிறார்.



</doc>
<doc id="190545" url="https://ta.wikipedia.org/wiki?curid=190545" title="தென் கர்தினால்">
தென் கர்தினால்

தென் கர்தினால் ("Northern Cardinal", "Cardinalis cardinalis") என்பது "கர்தினாலிஸ்" இன தென் அமெரிக்கப் பறவை. இது பேச்சு வழக்கில் சிவப்புக்குருவி என அழைக்கப்படும். இப்பறவை கனடா, கிழக்கு ஐக்கிய அமெரிக்கா, மெக்சிக்கோ ஆகிய இடங்களில் காணப்படுகின்றது. இதனை தோட்டங்கள், காடுகள், புல்நிலங்கள், சதுப்பு நிலங்கள் ஆகிய இடங்களில் காணலாம்.


</doc>
<doc id="190548" url="https://ta.wikipedia.org/wiki?curid=190548" title="கர்தினால் (பறவை)">
கர்தினால் (பறவை)

கர்தினால் ("Cardinals") என்பது தென் அமெரிக்கா மற்றும் வட அமெரிக்காவில் காணப்படும் "கர்டினாலிடே" குடும்ப பசெரின்
பறவையாகும். 



</doc>
<doc id="190549" url="https://ta.wikipedia.org/wiki?curid=190549" title="தோட்டுக்காரி அம்மன் கதை">
தோட்டுக்காரி அம்மன் கதை

தோட்டுக்காரி அம்மன் கதை என்பது நாட்டாரியல் கதைப்பாடலில் ஒன்றாகும். இக்கதைப் பாடல் தோட்டுக்காரி என்பவர் தனக்காக நடைபெற்ற போரில் இறந்தோரைக் கண்டு மனம் வெறுத்து தற்கொலை செய்து கொண்ட நிகழ்வை விவரித்துள்ளது.

கோனாண்டி ராசன் - தோட்டுக்காரின் தந்தை
தோட்டுக்காரி
கொந்தனப்பராசன் - குமரப்பன் தந்தை
குமரப்பன்


</doc>
<doc id="190552" url="https://ta.wikipedia.org/wiki?curid=190552" title="வீரவெண்பாமாலை">
வீரவெண்பாமாலை

வீரவெண்பாமாலை என்னும் நூலைப் பற்றித் தென்காசிக் கோயில் சாசனங்கள் குறிப்பிடுகின்றன. 'குலசேகரப் பாண்டியன் நெல்வேலிப் பெருமாள்' எனப் போற்றப்பபட்ட நெல்வேலி மாறன் வீரச் செயல்களை இந்த நூல் போற்றிப் பாடுகிறது. 


</doc>
<doc id="190561" url="https://ta.wikipedia.org/wiki?curid=190561" title="மெசியா">
மெசியா

மெசியா ("Messiah") என்னும் பெயர் ஒரு மக்கள் குழுவினருக்கு விடுதலை அளிப்பவர், மீட்பு வழங்குபவர் என்னும் பொருள் தருகின்ற சொல் ஆகும். இது குறிப்பாக, யூதம், கிறித்தவம், இசுலாம் ஆகிய ஆபிரகாமிய சமயங்கள் சார்ந்த கருத்துருவகம் ஆகும்.

பழைய ஏற்பாடு என்று கிறித்தவர்களால் அழைக்கப்படுகின்ற நூல் தொகுதியான எபிரேய விவிலியத்தில் "மெசியா" அல்லது "மஷியா" ("mashiach") என்று வரும் சொல் எண்ணெயால் திருப்பொழிவு (அபிசேகம்) செய்யப்பெறுகின்ற அரசன், பெரிய குரு போன்றோரைக் குறிக்கும் (காண்க: விடுதலைப் பயணம் 30:22-25).

மெசியா என்னும் கருத்துருவகம் யூத சமயத்துக்கு மட்டுமே உரியதன்று. எபிரேய விவிலியமே, பெர்சிய மன்னனான சைரசு என்பவரை "மெசியா" என்று அழைக்கிறது. ஏனென்றால் யூத சமயத்தைச் சாராதவராக இருந்தாலும் சைரசு மன்னன் யூதர்களின் கோவிலை மறுபடியும் கட்டி எழுப்ப ஆணையிட்டு, இசுரயேல் மக்களுக்கு ஆதரவு காட்டினார்.

யூதர்களின் மெசியா என்பவர் தாவீது அரசனின் வழித்தோன்றலாக வருவார் என்றும், கடவுளிடமிருந்து திருப்பொழிவு பெறுவார் என்றும், இசுரயேலின் பன்னிரு குலங்களையும் அரசாள்வார் என்றும், அமைதி நிலவுகின்ற ஒரு புதிய உலகைத் தோற்றுவிப்பார் என்றும் யூதர்கள் நம்பினர்.

மெசியா என்னும் எபிரேயச் சொல் () கிரேக்க மொழியில், செப்துவசிந்தா விவிலிய மொழிபெயர்ப்பில் "கிறிஸ்தோஸ்" ("Khristós" = Χριστός) என்று மாறியது. அதற்கும் "திருப்பொழிவு பெற்றவர்" என்பதே பொருள்.

"கிறிஸ்தோஸ்" என்னும் பெயரே இயேசு கிறிஸ்து என்னும் பெயரில் நாசரேத்து இயேசுவுக்குச் சிறப்புப் பெயராக அமைந்தது. அப்பெயரிலிருந்தே "கிறித்தவம்", "கிறித்தவர்" போன்ற சொற்கள் தோன்றின.

பழைய ஏற்பாட்டில் உள்ள இறைவாக்குகளும் முன்னறிவிப்புகளும் இயேசு கிறித்துவையே மெசியாவாகக் குறிக்கின்றன என்று கிறித்தவர்கள் நம்புகிறார்கள்.

இசுலாமிய மரபுப்படி, இயேசு மரியாவின் மகனாகப் பிறந்தவர்; இசுரயேலருக்கு இறைவாக்கினராகவும் மெசியாகவாகவும் அனுப்பப்பட்டவர். அவர் இறுதி நாள்களில் மீண்டும் இவ்வுலகிற்குத் திரும்புவார்; "வழிகாட்டப்பட்டவர்" (மாதி [மாக்தி] Mahdi) என்பவரோடு இணைந்துகொண்டு "போலி மெசியா"வை எதிர்த்து முறியடிப்பார்.

அரமேய மொழியில் "meshiha" எனவும், எபிரேய மொழியில் Māšîăḥ எனவும் உள்ள சொல் கிரேக்க மொழியில் அதிலிருந்து இலத்தீனிலும் "Messias" என வடிவம் பெற்றது. இச்சொல்லின் பொருள் "(கடவுளால்) எண்ணெய் பூசப்பெற்றவர்", "திருப்பொழிவு பெற்றவர்" "அபிசேகம் பெற்றவர்" என்பது ஆகும்.

செப்துவசிந்தா என்னும் விவிலிய கிரேக்க மொழிபெயர்ப்பு எபிரேய விவிலியத்தில் 39 முறை வருகின்ற மெசியா என்னும் சொல்லை ("") "கிறிஸ்தோஸ்" Χριστός ("Khristós") என்று மொழிபெயர்க்கிறது. கிரேக்க புதிய ஏற்பாடு இரு முறை Μεσσίας, "Messias" என்று குறிக்கிறது (காண்க: யோவான் 1:41; 4:25).

"கிறிஸ்தோஸ்" என்னும் கிரேக்க சொல்லின் பொருளும் "எண்ணெய் பூசப்பெற்றவர்" என்பதே. அதிலிருந்தே "கிறிஸ்து" என்னும் சிறப்புப் பெயர் இயேசுவைக் குறிக்கும் பெயராக உருப்பெற்றது.

மெசியா என்னும் சொல் அரபி மொழியில் "Masīḥ" என்று வரும். தற்கால அரபி மொழியில் மெசியா என்னும் பெயர் இயேசுவின் சிறப்புப் பெயர்களுள் ஒன்றாகப் பயன்படுத்தப்படுகிறது. அரபு கிறித்தவர்களும் முசுலிம்களும் "Masīḥ" என்னும் சொல்லால் இயேசுவைக் குறிப்பிடுகிறார்கள். "மெசியாவாகிய இயேசு" என்பதை அவர்கள் "Yasūʿ al-Masih" (يسوع المسيح ) என்று எழுதுகிறார்கள். "Masīḥ" என்னும் சொல்லின் நேரடிப் பொருள் "திருப்பொழிவு பெற்றவர்" என்பதாகும்.

ஓர் ஆள்மீதோ பொருள்மீதோ எண்ணெய் தேய்த்து/வார்த்து முழுகுதல் "மொஷியா" என்னும் எபிரேயச் சொல்லில் அடங்கியிருக்கும் பொருள் ஆகும். இதையே அபிசேகம் செய்தல் என்றும் கூறுவர் (காண்க: 1 சாமுவேல் 10:1-2). எபிரேய விவிலியத்தில் எண்ணெய் வார்த்து திருப்பொழிவு செய்யும் செயல்பாடு பல இடங்களில் குறிப்பிடப்படுகிறது. அச்செயல்பாட்டில் கீழ்வருவன அடங்கும்: அரசன் திருப்பொழிவு செய்யப்படுதல் (1 அரசர் 1:39), யூத குருக்கள் திருப்பொழிவு பெறுதல் (2 லேவியர் 4:3), இறைவாக்கினர் திருப்பொழிவு பெறுதல் (எசாயா 61:1); யூத கோவிலும் கோவில் கலன்களும் திருப்பொழிவு பெறுதல் (விடுதலைப் பயணம் 40:9-11), புளிப்பற்ற அப்பம் திருப்பொழிவு பெறல் (எண்ணிக்கை 6:15), யூதரல்லாத ஒரு மன்னன் திருப்பொழிவு பெறுதல்.

இறுதிக் காலம் பற்றிய யூத இறையியலில், மெசியா என்பவர் வருங்காலத்தில் தாவீதின் குலமரபிலிருந்து பிறப்பார் என்றும், அவர் திரு எண்ணெயால் பூசப்பட்டு அரசராகத் திருப்பொழிவு பெற்று, கடவுளின் அரசில் ஆட்சி செய்வார் என்றும், மெசியா காலத்தில் யூத மக்களை ஆள்வார் என்றும் உள்ளது. யூத சிந்தனையில், மெசியா என்பவர் கடவுளுக்கு நிகரானவரோ கடவுளின் மகனோ அல்ல. எதிர்காலத்தில் மெசியா வருவார் என்பது யூத சமயத்தின் ஓர் அடிப்படை நம்பிக்கை ஆகும்.

யூத சமயத்தின் ஒரு பிரிவான கபாலா ("Kabbalah") போதனைப்படி, வரவிருக்கும் மெசியாவின் காலத்தில் அமைதியும் சுதந்திரமும் நிலவும். தாவீதின் மகனான மெசியாவுக்கு முன் யோசேப்பின் மகனான மெசியா வருவார். அவர் தம் உயிரையே பலியாகத் தந்து இசுரயேல் மக்கள் அனைவரையும் ஒன்றுசேர்த்து, அவர்களை தாவீதின் மகனான மெசியாவின் வருகைக்குத் தயார் செய்வார்.

மெசியா என்னும் எபிரேயச் சொல்லின் நேரடி கிரேக்க மொழிபெயர்ப்பு "கிறிஸ்தோஸ்" ("khristos" (χριστος)), அதன் ஆங்கில வடிவம் "Christ". கிறித்தவர்கள் இயேசுவை "கிறிஸ்து/கிறித்து" என்றும் மெசியா என்றும் அழைப்பார்கள். மெசியா பற்றி எபிரேய விவிலியத்தில் கூறப்பட்ட இறைவாக்குகள் இயேசுவின் வாழ்க்கையில் நிறைவேறின என்றும், இயேசுவே விவிலியத்தில் முன்னறிவிக்கப்பட்ட மெசியா ஆவார் என்பதும் கிறித்தவர்களின் நம்பிக்கை. மெசியாவாக வந்த இயேசு தமது பணி, சாவு, உயிர்த்தெழுதல் வழியாக உலகத்தை மீட்டு அதன் மீட்பரும் இரட்சகரும் ஆனார் எனவும், அதே இயேசு மீண்டும் அரசராகவும் ஆண்டவராகவும் வருவார் எனவும் கிறித்தவர்கள் நம்புகின்றனர்.

மிகப்பெரும்பான்மையான கிறித்தவ சபைகள் இயேசுவைக் கடவுளின் மகனாகவும், மனுவுருவெடுத்த இறை வார்த்தையாகவும் ஏற்று வழிபடுகின்றன. இயேசுவை மெசியாவாகவும் ஏற்கின்றன. ஆனால் யூத சமயமும் இசுலாமும் இயேசுவைக் கடவுளின் மகனாக ஏற்பதில்லை.

திருக்குரான் போதனைப்படி, மரியாவின் மகனான இயேசு (அரபி: "Isa ibn Maryam") மெசியாவாகவும் இறைவாக்கினராகவும் யூத மக்களுக்கு அனுப்பப்பட்டார் (குரான் 3:45). இயேசு விண்ணகத்தில் உயிரோடு இருக்கிறார் என்றும் அவர் உலகிற்குத் திரும்பவும் வந்து போலி மெசியாவை முறியடிப்பார் என்றும் கூறப்படுகிறது. போலி மெசியாவை முறியடித்தபின் இயேசு முசுலிம்களின் தலைவர் ஆவார். அவர் இசுலாமிய குழுமத்தை ("உம்மா") ஒன்று சேர்த்து, அல்லாவை வழிபடும் சமூகமாக ஒன்றிணைப்பார். அவ்வாறு நிகழும்போது, கிறித்தவர்களும் யூதர்களும் இயேசுவைக் குறித்து நம்புகின்றவை தவறு என்று தெரியவரும். இவ்வாறு திருக்குரானில் உள்ளது. இக்கருத்தைக் கிறித்தவர்களும் யூதர்களும் ஏற்பதில்லை.

இசுலாமிய போதனை தொடர்பான ஹதீஸ் இலக்கியத்தின்படி, மரியாவின் மகனான இயேசு மீண்டும் வருவார். அவ்வாறு வரும்போது தான் இயேசு உண்மையாகவே உயிர்நீப்பார். ஏனென்றால், சிலுவையில் இயேசு இறக்கவில்லை. அவர் இறந்ததாகப் பிறர்தான் நினைத்துக்கொண்டார்கள். மாறாக, இயேசுவை அல்லா தம்மிடம் எடுத்துக்கொண்டார்.

19ஆம் நூற்றாண்டில் எழுந்த இசுலாமிய சீர்திருத்த இயக்கமாகிய அகமதியா கொள்கைப்படி, மெசியா என்பதும் "மாக்தி" என்பதும் ஒரே ஆள் தான்.

மாக்தி என்பவர் "கடவுளால் வழிநடத்தப்படுபவர்" ஆவார். பிறருக்குத் துன்பம் இழைப்பதற்கு மாறாக, தானே துன்பத்தை ஏற்பதே மெசியாவின் பண்பு. இப்பண்பு இயேசுவிடமும் மிர்சா குலாம் அகமத்-இடமும் துலங்கியது.

இறுதிக்காலத்தில் மெசியா வருவார் என்று கிறித்தவர்கள் நம்புவதும், மாக்தி இறுதிக்காலத்தில் வருவார் என்று முசுலிம்கள் நம்புவதும் ஒரே ஆள் குறித்தே என்பது அகமதியர் கருத்து.

"இயேசுவைத் தவிர வேறு மாக்தி இல்லை" போன்ற பல ஹதீஸ்களை அகமதியர் சான்றாகக் காட்டுகின்றனர்.

இறுதிக் காலத்தில் வரும் மெசியா அகமதியா இயக்கத்தை நிறுவிய மிர்சா குலாம் அகமது என்று அகமதியா இயக்கத்தினரின் நம்புகின்றனர்.

கல்கி (அவதாரம்)
மைத்திரேயர்
மிர்சா குலாம் அகமது



</doc>
<doc id="190562" url="https://ta.wikipedia.org/wiki?curid=190562" title="பஞ்ச வண்ணக்கிளி">
பஞ்ச வண்ணக்கிளி

பஞ்ச வண்ணக்கிளி அல்லது ஐவண்ணக்கிளி அல்லது பஞ்ச வர்ணக்கிளி ("Macaws") என்பது நீண்ட வால் கொண்ட, பல வண்ணங்கள் கொண்ட பெருங்கிளி. பஞ்ச வண்ணக்கிளி தாயகமாக மெக்சிக்கோ, மத்திய அமெரிக்கா, தென் அமெரிக்கா ஆகிய இடங்களைக் கொண்டது. பல இனங்கள் காடுகளில் குறிப்பாக மழைக்காடுகளில் வசிக்கின்றன. ஏனையவை கானகங்களில் அல்லது புல்நிலம் போன்ற இடங்களில் வசிக்கின்றன.


</doc>
<doc id="190574" url="https://ta.wikipedia.org/wiki?curid=190574" title="நிட்சேப நதி">
நிட்சேப நதி

நிட்சேபம் என்ற சம்ஸ்கிருதச் சொல்லுக்கு பொதிந்து வைக்கப்பட்டுள்ள செல்வம் என்று பொருள். இந்த ஆறு மேற்குத் தொடர்ச்சி மலைகளில் உற்பத்தி ஆகி ,பிற துணை ஆறுகளுடன் கலந்து வைப்பாறு எனப்பெயர் பெற்று திருநெல்வேலி ,விருதுநகர் , தூத்துக்குடி மாவட்டங்களைக் கடந்து வங்காள விரிகுடாக் கடலில் கலக்கிறது. கேரளத்தின் பம்பை ஆற்றில் இருந்து நீரைத் திருப்பிவிட்டால் வைப்பாற்றின் நீர்வளம் அதிகரிக்கும் எனும் கருத்து முன்வைக்கப் படுகிறது. பம்பை ஆற்றின் நீர்வளம் குறைவு எனவே இந்த ஆறுகள் இணைப்புத் திட்டத்தை நிறைவேற்ற முடியாது என்று கேரள அரசு நடுவணரசிடம் தெரிவித்து விட்டது. நிட்சேப நதியில் காந்தியின் அஸ்தி கரிவலம் வந்த நல்லூரில் கரைக்கப்பட்டது. அதன் நினைவாக ஆண்டுதோறும் சர்வோதய மேளா நடைபெறுகிறது.

</doc>
<doc id="190585" url="https://ta.wikipedia.org/wiki?curid=190585" title="வீரபாண்டியன் குடைமங்கலம்">
வீரபாண்டியன் குடைமங்கலம்

வீரபாண்டியன் குடைமங்கலம் என்னும் நூல் காசிக்கலியன் கவிராயர் என்பவரால் எழுதப்பட்ட நூல் என்பதைத் தென்காசி விஸ்வநாதர் கோயில் கோபுர வாயில் நிலையில் பொறிக்கப்பட்டுள்ள கல்வெட்டு குறிப்பிடும் நூல் ஆகும். 


</doc>
<doc id="190586" url="https://ta.wikipedia.org/wiki?curid=190586" title="வீரபாண்டியன் நாண்மங்கலம்">
வீரபாண்டியன் நாண்மங்கலம்

வீரபாண்டியன் நாண்மங்கலம் (வீரபாண்டியன் நாள்மங்கலம்) என்னும் நூல் காசிக்கலியன் கவிராயர் என்பவரால் எழுதப்பட்ட நூல் என்பதைத் தென்காசி விஸ்வநாதர் கோயில் கோபுர வாயில் நிலையில் பொறிக்கப்பட்டுள்ள கல்வெட்டு குறிப்பிடும் நூல் ஆகும். 


</doc>
<doc id="190588" url="https://ta.wikipedia.org/wiki?curid=190588" title="வீரபாண்டியன் வாண்மங்கலம்">
வீரபாண்டியன் வாண்மங்கலம்

வீரபாண்டியன் வாண்மங்கலம் (வீரபாண்டியன் வாள்மங்கலம்) என்னும் நூல் காசிக்கலியன் கவிராயர் என்பவரால் எழுதப்பட்ட நூல் என்பதைத் தென்காசி விஸ்வநாதர் கோயில் கோபுர வாயில் நிலையில் பொறிக்கப்பட்டுள்ள கல்வெட்டு குறிப்பிடும் நூல் ஆகும். 
பற்றலர் மண் கொள்ளும் பணிந்தார்க்கு அரசு அளிக்கும்
கொற்றம் உயர்க்கும் அறம் கூருமே - விற்றடந்தோள் 
வில்லவனை வென்று கொண்ட வீரமாறன் செழியன் 
வல்லம் எறிந்தான் ஏந்து வாள். 


</doc>
<doc id="190589" url="https://ta.wikipedia.org/wiki?curid=190589" title="காசிக்கலியன் கவிராயர்">
காசிக்கலியன் கவிராயர்

காசிக்கலியன் கவிராயர் என்பவர் காசியைச் சேர்ந்த ஒரு புலவர் ஆவார். இப் புலவரைப் பற்றியும், அவர் இயற்றிய நூல்களைப் பற்றியும் தென்காசி விஸ்வநாதர் கோயில் கோபுர வாயில் நிலையில் பொறிக்கப்பட்டுள்ள கல்வெட்டு குறிப்பிடுகின்றது. வீரபாண்டியன் குடைமங்கலம், வீரபாண்டியன் நாண்மங்கலம், வீரபாண்டியன் வாண்மங்கலம் என்னும் நூல்கள் இப் புலவரால் இயற்றப்பட்டவை.

கலியன் கவிராயன் வீரமாறனுக்கு நாள்-மங்கலம், குடை-மங்கலம், வாள்-மங்கலம் ஆகிய சிற்றிலக்கிய நூல்கள் பாடிய செய்தியை இப்போதுள்ள புதுக்கோட்டைச் சாசனம் குறிப்பிடுகிறது.


</doc>
<doc id="190598" url="https://ta.wikipedia.org/wiki?curid=190598" title="ஊட்டி தாவரவியல் பூங்கா">
ஊட்டி தாவரவியல் பூங்கா

ஊட்டி தாவரவியல் பூங்கா ("Ooty Botanical Gardens") தமிழ்நாடு மாநிலத்தில் நீலகிரி மாவட்டத்தில் உதகமண்டலம் என்னும் ஊட்டியில் அமைந்துள்ளது. இப்பூங்கா 1847 ஆம் ஆண்டு உருவாக்கப்பட்டது. இது 22 எக்டேர் பரப்பில் பல பிரிவுகளாக அமைந்துள்ளது. இதன் அருகில் தொட்டபெட்டா சிகரம் 2,623 மீட்டர்கள் உயரத்தில் அமைந்துள்ளது. ஆனால் ஊட்டி தாவரவியல் பூங்காவின் உயரம் கடல் மட்டத்திலிருந்து 2,250 முதல் 2,500 மீட்டர்கள் வரை இருக்கும். இப்பூங்காவை தமிழ்நாடு தோட்டக்கலை வளர்ச்சி முகமையால் பராமரிக்கப்படுகிறது. இங்கு வருடத்திற்க்கு 140 செ,மீ மழை பெய்யும். இங்கு கூடிய வெப்பநிலை 28 °C ஆகவும் குறைந்த வெப்பநிலை 0 °C ஆகவும் காணப்படுகின்றது.

1848 ம் ஆண்டு அரசு தோட்டக்கலை உதகமண்டலத்தில் கட்டிடக்கலை வல்லுநர் கிரஹாம் மக்கில்வோர் என்பவரால் ஆரம்பிக்கப்பட்டது. இதற்க்கு முன்னறே 1840 ம் ஆண்டிலேயே இதற்க்கான விதையை Tweedale என்பவர் தூவினார். ஐரோப்பிய மக்களுக்காக 3 ரூபாய் சந்தாவில் மாதம் முழுவதும் காய்கறி கொடுக்க அப்போதையா ஐரோப்பியர்கள் முடிவு செய்தனர். அப்போது கணிசமான அளவு காய்கறிகள் உற்ப்பத்தி செய்யப்பட்டு வந்தது. அப்போது ஐரோப்பிய 2 ஆவது படையை சேர்ந்த மொலினெக்சு என்பவரே இப்பகுதியை நிர்வகித்துவந்தார். கொஞ்ச நாட்கள் காய்கறிகள் இலவசமாக அவர்களுக்கு வழங்கப்பட்டுவந்தது, ஆனால் இத்திட்டத்தை தொடர்ந்து நடைமுறைப்படுத்த முடியவில்லை. இதற்க்காக 1847ல் பலரிடமும் நிதி திரட்டப்பட்டது.
இந்தியாவில் அப்போதைய காலகட்டத்தில் தோட்டக்கலை துறை என்பது அரிதாகவே இருந்தது, மற்றும் இத்தோட்டத்திற்க்கான விதைகள், கன்றுகள் பக்கத்து காட்டில் மட்டுமே கிடைத்தது. அதனால் விதைகளை பொது இடத்தில் விற்ப்பனை செய்ய ஒரு இடம் ஒதுக்கப்பட்டது. அவ்விடத்தின் பெயர் Lushingto என்பதாகும்(தற்ப்போது எபிரோன் பள்ளி Hebron School). இது ராஜ் பவன் அருகில் அமைந்துள்ளது. அப்போதய அரசிடம் அங்கு வேலை செய்பவர்களின் சம்பளத்திற்க்காக உதவி கோரப்பட்டது. 1848 இல் திரு. டபிள்யூ. ஜீ. மக்கில்வோர் இத்தோட்டத்தைச் செம்மைப்படுத்தினார், இதற்க்கு 10 ஆண்டுகள் பிடித்தன. அவர் இலண்டனில் அமைந்துள்ள கிழக்கு இந்தியா கம்பனிக்கு 1848 இன் இறுதியில் ஒரு அறிக்கையைச் சமர்ப்பித்தார்.

இப்பூங்காவில் சீனவகையான பொன்சாய் மரங்கள், மூலிகைச்செடிகள், அழகான புதர்கள், பன்னம்(Ferns)என்று அழைக்கப்படும் ஒரு வகையான வெளிநாட்டு செடிகள் போன்ற ஆயிரக்கணக்கான செடிகொடிகளும், மரங்களும் உள்ளன. இதன் மையப்பகுதியில் 20 மில்லியன் ஆண்டிகள் பழமையான மரம் ஒன்றும் உள்ளது. 
அடுக்கடுக்காக பூக்கும் தாவரங்கள், அல்லிகள் நிறைந்த குளம், இத்தாலியப்பாணியில் அமைந்த பன்னம் படுக்கைகள ஆகியன இங்கு வரும் சுற்றுலா பயணிகளின் கண்களுக்கு விருந்தாக அமைந்துள்ளது.

"ஊட்டி தாவரவியல் பூங்கா" ஆறு பிரிவுகளாக பிரிக்கப்பட்டுள்ளது. கீழ்தள தோட்டம், மேல்தள அழகான நீருற்றுப்பகுதி, புதிய தோட்டம், இத்தாலியன் தோட்டம், அருமையான செடிகோடிகளை வளர்க்கும் கண்ணாடி வீடு, மற்றும் செடி வளர்ப்பகம் என பிரிக்கப்பட்டுள்ளது.

கீழ் தோட்டத்தில் "kikiyu" என்ற புல்வெளி பச்சைப்பசேல் என்று காட்சி கொடுக்கிறது. பன்னம் வகைகள் மட்டும் 127 வகையான செடிகள் இங்கு இடது பக்கத்தில் ராஜ்பவன் செல்லும் வழியில் அமைந்துள்ள இது பல ஆண்டு வரலாற்றைக்கொண்டுள்ளது. இந்திய நாட்டின் வரைபடத்தைக்குறிக்கும் வகையில் பல தாவரங்களைக்கொண்டு அமைக்கப்பட்ட காட்சி பிரசித்திபெற்றது.
மற்றும் Hymnosporum flavum, Cordylline australlis, Cedrus deodara, Cupressus funebrils, Araucaria bidwillii, Cupressus macrocarpa, Cryptomeria japonica, maculate யூக்கலிப்டஸ், citriodora தைலம் (மரம்), Salix babylonica, Salix ஹெடேரோஃபைலா, போடோகார்பஸ் taxifolia, Dracena lanuginosa, Pinus patula, ரோடோடென்ரான் போன்ற தாவர இனங்களும், boreum, Quercus மாண்டனா, Quercus cerris, Quercus செரட்டா, Quercus grilffithi, Quercus illex, மாக்னோலியா க்ரேண்டிப்லோரா போன்ற புல்வெளி இனங்களும் காணப்படுகிறது.

இத்தோட்டம் சமீபகாலத்தில் தான் உறுவாக்கப்பட்டது. இத்தோட்டத்தில் பிறை வடிவ குளம் ஒன்று உள்ளது. ஹைப்ரிட் டீ ரோஸ் என்ற ரோஜா செடிகள் 300 வகையானவையும், உயர்ந்த ப்லோரிபண்டா மற்றும் போலியன்தாஸ் போன்ற செடிகளும் அமைந்துள்ளது. இப்பகுதியில் சரிவான அமைப்பில் பூ செடிகள் அமைக்கப்பட்டுள்ளன. தமிழ்நாடு அரசு சின்னங்கள் கம்பளம் விரித்தார்போல் உள்ள இடங்களில் அமைக்கப்பட்டுள்ளது. மற்றும் நீர்வாழ் தாவரங்களின் வகைகளும் உள்ளது. 
அத்தகைய Taxodium mucronatum, பைரிஸ் ovalifolia, Juniperus வெர்ஜினியானா, யூக்கலிப்டஸ் eugenoides, Pinus wallichiana, Photinia lindleyana, Pinus canaariensils, ஜிங்கோ பிலோபா, Araucaria cunninghammi மற்றும் Cupressus lawsoniana போன்ற முக்கியமான மரஇனங்கள் அனைத்து பகுதிகளிலும் நடப்படுகிறது.

இப்பகுதி முதல் உலக போரில் பிடிபட்ட இத்தாலிய கைதிகளால் உருவாக்கப்பட்டது. இவர்கள் உதகமண்டலத்தில் ராணுவக்கட்டுப்பாட்டில் இருந்தவர்கள் ஆவர். Asters, ageratum, பிசின், begonia, petunia, பான்சி, phlox, சூரிய காந்தி இன செடி மற்றும் சால்வியா, delphinium என்ற ஒரு வகை தோட்ட செடி, டாக்லியா போன்ற பூக்களும் இந்த தோட்டத்தில் காணப்படுகிறது.
நீர்வாழ் தாவரங்களை உள் அடக்கிய பிறைவடிவ லில்லி குளம் ஒன்று இங்கு உள்ளது.தோட்டத்தில் இந்த பகுதியில் வளர்ந்து மர இனங்கள் Prunus cerasoides, Saurauja nepaulensis, Grevillea hilliana, Aesculus punduana, Pinus sabineana, Cupressus torulosa, Syncarpia glomulifera, Pinus roxburghii, மற்றும் Albizzia julibrissin ஆகியன.

இங்கு 1912ம் ஆண்டில் செடிகொடிகளை வளர்க்கும் அருமையான கண்ணாடிவீடு கட்டப்பட்டது. இங்கு Cineraria, Schizanthus, Calceolaria, பால்ஸம் என்ற ஒருவகை செடி, Gloxinia, begonia, Coleus, தோட்ட செடி வகை, கிரிஸான்தமம், Primulas, Tydea, Achemenes போன்ற வருடமுழுதும் பூத்துக்குலுங்கும் செடியும் மற்றும் perennials போன்றவையும் கிழக்கு நோக்கிய முகத்துடன் காட்சி அளிக்கிறது.

1908 முதல் நீலகிரி மலை புகைவண்டி உதகை வரை பயணம் செய்ய வசதியாக அமைந்துள்ளது. இந்த புகைவண்டிக்கு 2004ம் ஆண்டு அக்டோபர் மாதம் 15ம் தேதி பாரம்பரிய அந்தஸ்து வழங்கப்பட்டுள்ளது.



</doc>
<doc id="190618" url="https://ta.wikipedia.org/wiki?curid=190618" title="ஒட்டுதல்">
ஒட்டுதல்

விவசாயத்தில் அதிக விளைச்சலைப் பெறுவதற்காக இரு தாவரத் தண்டுப்பகுதிகளை இணைத்து புதிய தாவரமாக வளர்க்கப்படுவதே ஒட்டுதல் எனப்படும். குறைவான விளைச்சலை உண்டாக்கும் தாவரத்தின் தண்டு வெட்டப்பட்டு அதனுடன் அதிக விளைச்சலைத் தரும் தாவரத்திலிருந்து எடுக்கப்பட்ட கிளை அல்லது அரும்பு ஒட்டப்படும். 

சிறந்த வேர்த் தொகுதியைக் கொண்ட தாவரமே ஒட்டுக்கட்டையாகப் பயன்படும். அதன்மீது அரும்பு காணப்படும் தண்டு ஒட்டப்படும். இதன் போது இரு தாவரப் பகுதிகளினதும் காள், உரியம் இணைய ஒரு வாரத்திற்கு மேல் காலம் தேவைப்படும். மேலே ஒட்டப்படும் தாவரம் ஒட்டுக்கட்டையை விட அதிக விளைச்சலைத் தரும் போது மாத்திரமே இம்முறை பயனுள்ளதாக அமையும். இம்முறை சரியானதாக அமைய இரு பகுதிகளின் கேம்பியப் பகுதிகள் இணைந்திருக்க வேண்டும். இரு பகுதிகளும் ஒரே இனம் அல்லது சாதியைச் சேர்ந்திருத்தல் அவசியமானதாகும்.


</doc>
<doc id="190621" url="https://ta.wikipedia.org/wiki?curid=190621" title="வேணாட்டடிகள் திருவிசைப்பா">
வேணாட்டடிகள் திருவிசைப்பா

ஒன்பதாம் திருமுறையில் இடம்பெற்றுள்ள வேணாட்டடிகள் திருவிசைப்பா பத்து விருத்தப் பாடல்கள்ளைக் கொண்டது. இது தோன்றிய காலம் 10 ஆம் நூற்றாண்டு. தில்லையில் எழுந்தருளியுள்ள சிவபெருமானைப் போற்றிப் பாடப்பட்ட பாடல்கள் இவை.


</doc>
<doc id="190623" url="https://ta.wikipedia.org/wiki?curid=190623" title="வேப்பூர் ஊராட்சி ஒன்றியம்">
வேப்பூர் ஊராட்சி ஒன்றியம்

வேப்பூர் ஊராட்சி ஒன்றியம் என்பது இந்திய நாட்டில் தமிழ்நாடு மாநிலத்தில் பெரம்பலூர் மாவட்டத்தில் அமைந்துள்ள நான்கு ஊராட்சி ஒன்றியங்களில் இதுவும் ஒன்றாகும். 
வேப்பூர் ஊராட்சி ஒன்றியம் முப்பத்தி மூன்று ஊராட்சி மன்றங்களைக் கொண்டுள்ளது. இந்த ஊராட்சி ஒன்றியத்தின் வட்டார வளர்ச்சி அலுவலகம் வேப்பூரில் இயங்குகிறது.

2011ஆம் ஆண்டு மக்கட்தொகை கணக்கெடுப்பின் படி, வேப்பூர் ஊராட்சி ஒன்றியத்தின் மொத்த மக்கள் தொகை 1,36,247 ஆகும். அதில் பட்டியல் இன மக்கள் தொகை 50,877 ஆக உள்ளது. மேலும் பட்டியல் பழங்குடி மக்கள் தொகை 212 ஆக உள்ளது. 

வேப்பூர் ஊராட்சி ஒன்றியத்தில் உள்ள 33 ஊராட்சி மன்றங்களின் விவரம்;


 


</doc>
<doc id="190624" url="https://ta.wikipedia.org/wiki?curid=190624" title="வேணுவனப் புராணம்">
வேணுவனப் புராணம்

வேணுவனம் என்பது திருநெல்வேலியைக் குறிக்கும் பெயர்களில் ஒன்று. 16 ஆம் நூற்றாண்டில் வாழ்ந்த நிரம்ப அழகிய தேசிகர் பாடிய நூல் வேணுவனப் புராணம். 

நிரம்ப அழகிய தேசிகர் பாடிய வேணுவனப் புராணத்தில் உள்ளவை. 

நெல்லையப்பரைப் போற்றும் பாடல்
நெல்லைநாதர் திருமேனியைத் தொட்டுச் சிவபூசை செய்யும் சிவ மறையோரை வணங்குதல்
பாண்டியனின் நெல்லை


</doc>
<doc id="190628" url="https://ta.wikipedia.org/wiki?curid=190628" title="நந்திதா (நடிகை)">
நந்திதா (நடிகை)

நந்திதா (ஆங்கிலம்:Nandita) என்பவர் ஓர் தமிழ், கன்னடத் திரைப்பட நடிகை. அட்டகத்தி என்ற திரைப்படத்தின் மூலம், தமிழ்த் திரையுலகிற்கு அறிமுகமானார். "எதிர்நீச்சல்" திரைப்படத்தின் மூலம் பிரபலமானார். . நந்தா லவ்சு நந்தினி என்ற திரைப்படத்தின் வழியாக கன்னடத் திரையுலகிற்கு அறிமுகமானார்.



</doc>
<doc id="190629" url="https://ta.wikipedia.org/wiki?curid=190629" title="அரிகரன்">
அரிகரன்

ஹரிஹரன் அல்லது அரிகரன் என்பது பின்வருவனவற்றுள் ஒன்றாக இருக்கலாம்:




</doc>
<doc id="190630" url="https://ta.wikipedia.org/wiki?curid=190630" title="கேம்பிரிச்சு ஆங்கில மொழி மதிப்பீடு">
கேம்பிரிச்சு ஆங்கில மொழி மதிப்பீடு

கேம்பிரிச்சுப் பல்கலைக்கழக இ.எஸ்.ஓ.எல். தேர்வு அல்லது கேம்பிரிச்சு ஆங்கில மொழி மதிப்பீடு ("Cambridge English Language Assessment") என்பது ஆங்கில மொழியை தாய் மொழியாக பெற்றிராமல் பேசுபவர்களுக்கும், ஆங்கில கற்பித்தல் தரத்திற்காகவும் ஆங்கில மொழியில் தேர்வு வழங்கும் ஓர் இலாப நோக்கற்ற மதிப்பீடாகும்.

கேம்பிரிச்சு ஆங்கில மொழி மதிப்பீடு முன்பு கேம்பிரிச்சு இ.எஸ்.ஓ.எல். (Cambridge ESOL) என அறியப்பட்டது. இ.எஸ்.ஓ.எல். ("ESOL") என்பதன் அர்த்தம் "ஏனைய மொழிகளைப் பேசுபவர்களுக்காக ஆங்கிலம்" (""English for Speakers of Other Languages"") என்பதாகும்.

கேம்பிரிச்சு ஆங்கிலத் தேர்வினை ஒவ்வொரு வருடமும் 130 நாடுகளில் இருந்கு நான்கு மில்லியனுக்கு மேற்பட்டவர்கள் எழுதுகின்றனர். இத் தேர்வுகள் பொது ஆங்கிலம், வணிப ஆங்கிலம், கல்வி நோக்கத்திற்கான ஆங்கிலம், இளம் பயிலுனர்களுக்கான ஆங்கிலம் ஆகிய வகைகளில் அமைகின்றன.






</doc>
<doc id="190653" url="https://ta.wikipedia.org/wiki?curid=190653" title="உத்தேச புற்றுநோய் தோன்றும் வீதம்">
உத்தேச புற்றுநோய் தோன்றும் வீதம்

உத்தேச புற்றுநோய் தோன்றும் வீதம் என்பது ஒரு குறிப்பிட்ட ஆண்டில் ஒரு குறிப்பிட்ட இடத்தில் (நகரம் அல்லது மாநிலம் அல்லது நாடு) வசிக்கும் மக்களின் மொத்த எண்ணிக்கையையும் அவர்களில் புற்றுநோய் கண்டறியப்பட்ட புதிய நோயாளிகளின் எண்ணிக்கையையும் கொண்டு ("crude cancer incidence rate") கணக்கிடப்படுகிறது.

உத்தேச புற்றுநோய் தோன்றும் வீதம் = 

ஓர் ஆண்டின் நடுவில் ஒரே இடத்தில் வாழும் 100,000 லட்சம் பேரில் எத்தனைப் பேருக்கு அக்குறிப்பிட்ட வருடத்தில் இந்நோய் தோன்றுகிறது எனக் கணக்கிடுவதற்காக, புற்றுநோயால் பாதிக்கப்பட்டவர்களின் எண்ணிக்கையை மொத்த மக்கள் தொகையால் வகுக்கக் கிடைக்கும் ஈவுத்தொகை (மேலே உள்ள சமன்பாட்டிலிருந்து பெறப்பட்டது) 100,000 என்ற எண்ணால் பெருக்கப்படுகிறது. 

எடுத்துக்காட்டிற்காக:

சென்னையின் மக்கள் தொகை 75,00000 (75 லட்சம்) என்றும் (ஆண்டு நடுவில்) இவர்களில் 5745 புதிய புற்று நோயாளிகள் பதிவாகினர் என்றும் கொண்டால் உத்தேச புற்றுநோய் வீதம் (உ.பு.தோ.வீ ):

அதாவது லட்சம் பேரில் 77.5 பேருக்குப் புற்றுநோய் வர வாய்ப்பு உள்ளது.

இதுபோல் ஆண், பெண் என்றும் வயது வாரியாகவும் கணக்கிடலாம்.



</doc>
<doc id="190654" url="https://ta.wikipedia.org/wiki?curid=190654" title="ஜனனகருவி மாலை">
ஜனனகருவி மாலை

ஜனனகருவி மாலை என்னும் நூல் இப்போது இல்லை. எனினும் இதன் பாடல்கள் இரண்டு உரையூல் ஒன்றில் மேற்கோளாகத் தரப்பட்டுள்ளன. நம் உடலை இந்த நூல் 'ஜனனகருவி' எனக் குறிப்பிடுகிறது. உடலுக்கு ஐம்பூத விகாரத்தால் வரும் அவத்தைகள் இதில் கூறப்பட்டுள்ளன. 
உரைநூலில் கிடைத்துள்ள இரண்டு பாடல்களும் பொருள் நோக்கில் சொற்பிரிப்பு செய்யப்பட்டு இங்குத் தரப்பட்டுள்ளன. 

1

அன்னை நுகர்ந்ததன் சாரம் பொழுது மூன்றில் 
பின் இரதத்து உற்ற மலம் மயிரும் தோலும்
துன்னி இடும் மேதை மலப் பித்தம் மேதையினில்
மன்னும் மலம் பீளை சுக்கிலத்தை மச்சை

2

நிலம் முதல் ஐந்தும் உடலில் பப்பத்தாக
குலவு இளமை வளர்ச்சி எழில் மேதை வலி ஐந்தும்
நலிய வரும் பின்னை ஐம்பான் யாண்டு அளவில் தாது
கலை உணர்ந்தோர் இஃது அறிந்து ஞான யோகம்


</doc>
<doc id="190660" url="https://ta.wikipedia.org/wiki?curid=190660" title="ஸ்ரீவைஷ்ணவ சமயசார நிஷ்கர்ஷம்">
ஸ்ரீவைஷ்ணவ சமயசார நிஷ்கர்ஷம்

ஸ்ரீவைஷ்ணவ சமயசார நிஷ்கர்ஷம் என்னும் உரைநடை நூல் பிள்ளை லோகஞ்சீயரால் எழும்பபட்டது. இதன் காலம் 16 ஆம் நூற்றாண்டு. டெம்மி தாள்-அளவில் 600 பக்கங்களைக் கொண்ட மிக விரிவான நூல். மணிப்பிரவாள நடையில் எழுதப்பட்டுள்ளது. 200 சொற்கள் கொண்ட இதன் ஒரு பக்கத்தில் 28 சொற்கள் மட்டுமே தமிழ்ச்சொற்களாக உள்ளன. 14% தமிழ்ச்சொல். 86% வடமொழிச் சொற்கள். கிரந்த எழுத்துக்களுடன் கூடிய பதிப்பு இது. 


</doc>
<doc id="190663" url="https://ta.wikipedia.org/wiki?curid=190663" title="சுதேசி அறிவியல் இயக்கம் (குன்றக்குடி)">
சுதேசி அறிவியல் இயக்கம் (குன்றக்குடி)

சுதேசி அறிவியல் இயக்கம் என்பது அறிவியலை மாணவர்களிடமும் எடுத்துச் செல்வதை நோக்கமாக் கொண்டு தமிழ்நாட்டில் இயங்கும் ஒர் அமைப்பு ஆகும். இந்த அமைப்பு 1984 ஆம் ஆண்டு குன்றக்குடி அடிகளரால் தொடங்கப்பட்டது. இது "அறிக அறிவியல்" என்ற ஒரு இதழை வெளியிடுகிறது.


</doc>
<doc id="190665" url="https://ta.wikipedia.org/wiki?curid=190665" title="தமிழ்நாட்டினர்">
தமிழ்நாட்டினர்

இந்திய விடுதலை இயக்கம், கல்வி, கலை, இலக்கியம், இயல், இசை, நாடகம், அரசியல், ஆன்மிகம், சமயம், பொதுத் தொண்டு, திரைப்படத்துறை, பேச்சாற்றல், அறிவியல், மகளிர் முன்னேற்றம், விளையாட்டு, அரசுத்துறைகள் மற்றும் பிற துறைகளில் புகழ்பெற்ற தமிழ்நாட்டினர் குறித்த பட்டியல் இது. 


























</doc>
<doc id="190669" url="https://ta.wikipedia.org/wiki?curid=190669" title="யாழ்ப்பாணம் இந்துக் கல்லூரியின் சிறுவர் செயற்பாட்டுக் கழகம்">
யாழ்ப்பாணம் இந்துக் கல்லூரியின் சிறுவர் செயற்பாட்டுக் கழகம்

சிறுவர் செயற்பாட்டுக் கழகம் யாழ் இந்துக்கல்லூரியில் இயங்கிவரும் கழகங்களில் ஒன்றாகும். இது இக்கல்லூரியின் மாணவர்களின் நன்மை கருதி பல செயற்பாடுகளை செய்து வருகிறது.

இக் கழகம் 2000ம் ஆண்டு ஒக்டோபர் 1ம் திகதி அன்று சிறுவர் உள மேம்பாடு கருதி அதிபர் ஏ. சிறிகுமரன் (1996 - 2005) காலத்தில் அல்பிரட் ஜெனீவா என்பவரால் உருவாக்கப்பட்டது. பொறுப்பாசிரியராக திருமதி. சா . அருந்தவபாலன் இருந்தார். இக்கழகத்தின் செயற்பாடாக வலயமட்ட பொதுஅறிவுப் பரீட்சை இவரது காலத்தில் ஆரம்பிக்கப்பட்டது. நா. கு . மகிழ்ச்சிகரன் 2012 இலிருந்து பொறுப்பாசிரியராக உள்ளார். 2009 ஆம் ஆண்டு இக்கழகத்தின் 10வது ஆண்டு இதழ் “கனிவு“ வெளியிடப்பட்டது. 2011ல் “சங்கமம்“ இறுவட்டு பாடல்கள் வெளியிடப்பட்டது. 2012ல் ”கண்ணீர் பூக்கள்” எனும் கவிதை இக் கழக அநுசரணையில் வெளியானது. 2013ம் ஆண்டில் இக்கழகத்தின் முகப்புத்தகம் (facebook) மற்றும் ருவிற்றர் (twitter) கணக்குகள் உத்தியோகபூர்வமாக ஆரம்பிக்கப்பட்டன.

யாழ்ப்பாணம் இந்துக் கல்லூரியின் சிறந்த கழகமாக 2009ம் ஆண்டு இக் கழகம் தெரிவு செய்யப்பட்டது. 2013ல் பாடசாலை குமாரசுவாமி பூங்கா, சிரமதான நடவடிக்கை மூலம் துப்பரவு செய்யப்பட்டது. 2013ல் கழக அங்கத்தவர்களுக்கு தனிப்பட்ட சீருடை உருவாக்கப்பட்டுள்ளது. 2013ல் யாழ்ப்பாணம் இந்துக் கல்லூரியின் நூலகத்துக்கு புத்தகங்கள் சேகரித்து வழங்கப்பட்டது. இதைவிட வருடாந்தம் இப் பாடசாலை தவிர 5 பாடசாலைகளில் பொதுஅறிவுப் பரீட்சை மற்றும் கவிதை, கட்டுரை, பேச்சு, குறுநாடகம், சித்திரம் போன்ற போட்டிகளும் நடாத்தி பரிசு வழங்கி வருவதும் குறிப்பிடத் தக்கது. இவை வருடாந்த சிறுவர் தின நிகழ்வின் போது வழங்கப்படுகின்றன.
முகநூல் பக்கம்
முகநூல் பக்கம்
டுவிட்டர் பக்கம் 
சிறுவர் செயற்பாட்டுக் கழகம்-blogger


</doc>
<doc id="190670" url="https://ta.wikipedia.org/wiki?curid=190670" title="நிலைச் சார்பு">
நிலைச் சார்பு

வெப்ப இயக்கவியலில் ஒரு நிலையில் இருக்கும் ஓர் அமைப்பு அந்நிலைக்கு எவ்வழியாக வந்து சேர்ந்தது என்பது பற்றிப் பொருட்டின்றி, அமைப்பின் நிகழ் நிலையை மட்டுமே கொண்டு நிர்ணயிக்கப்படும் ஒரு பண்பு, நிலைச் சார்பு அல்லது நிலையின் சார்பு (State Function or Functions of State) என்று வழங்கப்படும். நிலைச் சார்பு ஒரு அமைப்பின் சமன்பாட்டு நிலையை விவரிக்கிறது. 

எடுத்துக்காட்டாக, ஒரு வெப்ப இயக்கவியல் அமைப்பின் சமன்பாட்டு நிலையை விவரிப்பதால் உள்ளாற்றல், வெப்ப அடக்கம், சிதறம் என்பவை எல்லாம் நிலைச் சார்புகளாகும். 

வெப்ப இயக்கவியலில் நிலைச் சார்புகளாகக் கருதப்படுபவை:





</doc>
<doc id="190683" url="https://ta.wikipedia.org/wiki?curid=190683" title="தமிழ்நாடு தோட்டக்கலை வளர்ச்சி முகமை">
தமிழ்நாடு தோட்டக்கலை வளர்ச்சி முகமை

தமிழ்நாடு தோட்டக்கலை வளர்ச்சி முகமை (TANHODA-Tamil Nadu Horticulture Development Agency) ஆனது பெரிய அளவில் இந்திய அரசின் நிதிஉதவியுடன் வேளாண்மையை மேம்படுத்துவதற்காக தமிழ்நாடு அரசால் ஆரம்பிக்கப்பட்ட ஒரு முகமை ஆகும்.

தமிழ்நாடு சங்கங்களின் பதிவுச் சட்டம் 1975 இன்படி, இம்முகமை ஒரு சங்கமாக பதிவு செய்யப்பட்டது. இவ்வமைப்பு, அரசாணை எண்-91 (வேளாண்மை)-27.03.2000 இன் கீழ், நடுவண் அரசின் பெரியளவிலான நிதியுதவியுடன் 18.06.2004 அன்று வேளாண்மையின் மேம்பாட்டுக்காகத் தொடங்கப்பட்டது. 

தேசிய தோட்டக்கலை மிசன், சொட்டு நீர்ப்பாசனம், துல்லிய வேளாண்மை, தேசிய மூங்கில் மிசன் போன்ற திட்டங்களைச் செயல்படுத்தும் சிறப்பு அமைப்பாக இம்முகமை செயல்படுகிறது.

தமிழ்நாடு மாநில விவசாய விற்பனை வாரியம் (Tamil Nadu state agricultural Marketing Board) வேளாண்மையின் பல பிரிவுகளில் பயனுள்ள நூல்களை வெளியிட்டது. 



</doc>
<doc id="190684" url="https://ta.wikipedia.org/wiki?curid=190684" title="ஜெயந்தி நாகராஜன்">
ஜெயந்தி நாகராஜன்

ஜெயந்தி நாகராஜன் (பிறந்த தேதி: மார்ச் 25 1954) என்பவர் ஒரு தமிழக எழுத்தாளர். தமிழில் முதுகலைப் பட்டம் மற்றும் ஆய்வியல் நிறைஞர் பட்டம் பெற்ற இவர் தற்போது மதுரை காமராசர் பல்கலைக்கழகத்தில் “வள்ளியப்பா படைப்புக்களில் வாழ்வியல் அறங்கள்” எனும் தலைப்பில் முனைவர் பட்ட ஆய்வை மேற்கொண்டிருக்கிறார். மதுரை செந்தமிழ்க் கல்லூரியில் உதவிப் பேராசிரியராகப் பணியாற்றி ஓய்வு பெற்றிருக்கும் இவர் பல்வேறு அச்சிதழ்களில் கதை, கவிதை, நேர்காணல்கள் போன்றவற்றை எழுதியிருக்கிறார். 

இவர் சென்னை திருவல்லிக்கேணியில் சாரதா, சதாசிவன் ஆகியோருக்குப் பிறந்தார்.

இவர் கதை, கவிதை, நாடகம், வாழ்க்கை வரலாறு போன்ற தலைப்புகளில் சுமார் 40 நூல்களை எழுதியிருக்கிறார்.

இவர் தன்னுடைய படைப்புகளுக்காக வரலாற்று எழுத்துச் செம்மல்,எழுத்துச்சுடர் என்கிற சிறப்புப்பட்டங்களையும் பெற்றுள்ளார்.

போன்ற விருதுகளையும் பெற்றிருக்கிறார்.


</doc>
<doc id="190685" url="https://ta.wikipedia.org/wiki?curid=190685" title="முதுகுத் தண்டுவட துளையிடுதல்">
முதுகுத் தண்டுவட துளையிடுதல்

முதுகுத் தண்டுவட துளையிடுதல் (Lumbar puncture) நோயறிதலுக்காகவும் நோய் சிகிச்சைக்காகவும் செய்யப்படும் ஒரு மருத்துவ செயல்முறை. தண்டுவடத்தில் ஊசியின் மூலம் துளையிட்டு உள்ளிருக்கும் மூளைத் தண்டுவட நீரை எடுத்து அதிலிருக்கும் வேதிப்பொருட்கள் நுண்கிருமி உயிர் அணுக்கள் ஆகியவற்றை ஆராய்ந்து அறிய இந்தத் தண்டுவட துளையிடுதல் செயல் முறை பயன்படுகிறது. இந்நீர் அதிகரித்தால் மண்டையக அழுத்தம் (intracranial pressure) ஏற்படும். அவ்வழுத்தத்தைக் குறைப்பதற்காகவும் (சிகிச்சை) இச்செயல் முறை பயன்படுகிறது. இடுப்புப் பகுதியில் அறுவை சிகிச்சை செய்வதற்கு முன் அதனை மரத்துப் போகச் செய்யும் மருந்துகளை ஏற்றுவதற்காகவும் இச்செயல்முறை பயன்படுகிறது.

இத்தண்டுவட நீரில் ஆராய்வதன் மூலம் மத்திய நரம்பு மண்டலத்தைப் பாதிக்கும் மூளைத்தொற்று. மூளை வீக்கம் காயம் மூளை புற்று போன்றவற்றை அறியலாம். மூளைக் காய்ச்சல் நோயறிய முதன்மையாக பயன்படும் செயல்முறை இது. காரணி அறிய முடியா காய்ச்சலால் அவதிப்படும் குழந்தைகளுக்கு பெரும்பாலும் இதனை மருத்துவர்கள் செய்வர். மூளையின் உறையில் இரத்தக் கசிவு, அதிக நீர் சுரப்பு (hydrocephalus), தான்தோன்று மண்டையக இரத்த அழுத்தம் போன்ற பல நோய்களை கண்டறிய இச்செயல் முறை பயன்படுகிறது. தண்டுவட நீரிலிருக்கும் புற்றுக்கான அணுக்களைக் கொண்டு எவ்வகையான புற்று என்பதனையும் அறியலாம். 

தண்டுவட ஊசி மூலம் அறுவை சிகிச்சைக்கான மரத்துப் போகும் மருந்து செலுத்துவதைப் போலவே புற்றுநோய்க்கான கீமோதெரபியும் செலுத்துகிறார்கள்.

சில நோய்களுக்கும் அறிகுறிகளுக்கும் இச்செயல்முறையை மருத்துவர்கள் மேற்கொள்ள மாட்டார்கள். 


முதலில் நோயாளியை இடம் அல்லது வலப்பக்கமாக ஒருக்களித்து படுக்க வைக்கவேண்டும். கழுத்தை முன்பக்கமாக வளைக்க வேண்டும். பின் முழங்காலை மடித்தவாறு நெஞ்சு பகுதி்க்கு கொண்டு வரவேண்டும். அப்பொழுதுதான் முதுகுத்தண்டுவட எழும்புகளுக்கிடையே இடைவெளி கிடைக்கும். வயிற்றிலிருக்கும் கருவைப்போல வளைய வேண்டும். படுக்க முடியாத நோயாளிகள் உட்காரவைத்து முன்புறம் குனியவைத்து தோள்பட்டையை மற்றும் தலையை முன்புறம் வளைக்க வேண்டும். நோயாளியின் முதுகு மயிர் நீக்கம் செய்யப்பட்டு சுத்தம் செய்யப்பட்டிருக்க வேண்டும். அதில் இப்பொழுது அதில் மருத்துவர் மீண்டும் தொற்று நீக்கம் செய்து துளையிடும் பகுதியை விரல்களால் உணர்ந்து அதனைச்சுற்றி தோலுக்கடியில் மரத்துப்போக ஊசியின் மூலம் மருந்து செலுத்துவார். பின்பு தண்டுவடத்திற்கான ஊசியை தண்டுவடத்திற்குள் செலுத்துவார். அதாவது இடுப்பு எலும்பில் L3/L4, அல்லது L4/L5 பகுதியில் ஊசியை செலுத்துவர். ஊசி டுரா உறையைத் தாண்டி அரக்ணாய்டு உறையைத் தாண்ட வேண்டும். அதற்குப்பின் இருக்கும் வெளி உபஅரக்ணாய்டு வெளி ஆகும். இப்பொழுது ஊசிக்குள் இருக்கும் கம்பியை வெளியே எடுப்பார்கள். இப்பொழுது வரும் திரவத்தை தொற்று நீக்கிய கண்ணாடி குழாயில் சேகரிப்பார்கள். அழுத்தத்தைக் கணக்கிட அழுத்தமானி உபயோகித்துக் கண்டறிவார்கள். பிறகு ஊசிக்குள் மீண்டும் கம்பியை செலுத்தி ஊசியை வெளியே எடுப்பார்கள். எடுத்த வேகத்தில் குத்திய இடத்தில் அழுத்தம் கொடுத்து மருந்து இட்டு ஒட்டுவார்கள். பிறகு நோயாளி கட்டாயம் 6 மணி நேரத்திற்குப் படுத்திருக்க வேண்டும். நடக்கக் கூடாது. நரம்பியல் பிரச்சினைக்கான அறிகுறி ஏதாவது இருக்கிறதா என்று கண்காணிக்க வேண்டும். வாந்தி மயக்கம் தலைவலி கண் மங்கல் போன்றவை இருக்கிறதா என்று கண்காணித்தல் அவசியம். திரவ அழுத்தம் கணக்கிடப்படும்பொழுது நோயாளியை தளர்வாக ஆசுவாசப்படுத்திக் கொள்ளச் சொல்ல வேண்டும். இல்லையேல் திரவ அழுத்தத்தில் மாற்றப் பிழை உண்டாகும்.

இச்செயல்முறைக்குப் பின் தலைவலி குமட்டல் போன்றவை ஏற்படலாம். சிரை வழித் திரவம். வலி நீக்கி போன்றவைகளால் சரி செய்வர். நடக்காமல் 6 மணி நேரம் மல்லாந்த நிலையில் படுத்திருத்தலிலேயே பல பிரச்சினைகள் வராமல் பார்த்துக் கொள்ளலாம்.



</doc>
<doc id="190692" url="https://ta.wikipedia.org/wiki?curid=190692" title="உதம் சிங்">
உதம் சிங்

உதம்சிங் ("Udham Singh" 26 டிசம்பர் 1899 – 31 ஜூலை 1940) ஒரு இந்திய புரட்சியாளர். ஜலியான்வாலாபாக் படுகொலை நிகழ்த்திய மைக்கேல் ஓ டையரை 1940 ஆம் ஆண்டு மார்ச் மாதம் சுட்டுக் கொன்றவர்.

ஜலியான்வாலாபாக் படுகொலைக்குக் காரணமான துணை ஆளுநர் மைக்கேல் ஓ டையர் என்பவரை நிகழ்ச்சி நடந்து 21 ஆண்டுகளுக்குப் பின்னர் சுட்டுக்கொன்றவரர் உதம் சிங் ஆவார். இவர் 1889- ஆம் ஆண்டு டிசம்பர் 26- ஆம் நாள் பஞ்சாப் மாநிலத்தில் சங்க்ரூர் மாவட்டத்தில் சுனாம் கிராமத்தில் பிறந்தவர். பெற்றோர் இவரின் இளம் வயதிலேயே இறந்துவிட்டனர். பின்னர் ஆதரவற்றோர் இல்லத்தில் சேர்க்கப்பட்டார். அதுவரை அவரது பெயர் ஷேர்சிங். அங்குதான் உதம் சிங் என்று பெயர் மாற்றப்பட்டது. 1918 இல் மெற்றிக்குலேஷன் தேர்வில் தேர்ச்சி பெற்றார்.

1919 ஆம் ஆண்டு ஏப்ரல் 13- ஆம் நாள் ஜலியான்வாலாபாக் படுகொலை நடந்த அன்று உதம் சிங்கும் அவரது ஆசிரம நண்பர்களும் கூட்டத்திற்கு தண்ணீர் வழங்கும் பணியைச் செய்தனர். ஆயிரக்கணக்கான மக்கள் கலைந்து செல்லவும் வழியில்லாமல் நடத்தப்பட்ட படுகொலை அவரைக் கடுமையாகப் பாதித்துவிட்டது. அவர் இச்சம்பவத்திற்குப் பழிவாங்க பொற்கோவிலில் சபதம் பூண்டார்.

அவர் பல்வேறு பெயர்களுடன் பல்வேறு நாடுகளுக்குப் பயணம் செய்தார். 1920 இல் ஆப்பிரிக்காவிற்கும் 1921 இல் நைரோபிக்கும் சென்றுவிட்டு 1924 இல் இந்தியா திரும்பினார். ஐக்கிய அமெரிக்காவுக்குச் சென்றார். சோஹன்சிங் வாக்னா, கர்த்தார்சிங் சாரபா, லாலா ஹர்தயாள், ராஷ்பிஹாரி போஷ் போன்றோரால் உருவாக்கப்பட்ட கதர் கட்சியில் இணைந்தார். கதர் கட்சி வெளிநாடுவாழ் இந்தியர்களால் இந்திய விடுதலைப் போராட்டத்திற்கு உதவுவதற்காக உருவாக்கப்பட்டது. அமெரிக்காவில் மூன்றாண்டுகள் தங்கி இந்திய விடுதலைப் போராட்டத்திற்குப் பாடுபட்டார். 1927 இல் பகத் சிங் அழைத்ததால் இந்தியா திரும்பினார். 1927 இலேயே அனுமதியின்றி ஆயுதங்களை வைத்திருந்ததற்காகவும் கதர் கட்சி பிரசுரங்கள் வைத்திருந்ததற்காகவும் கைது செய்யப்பட்டு கடுங்காவல் தண்டனை பெற்றார். 1931 இல் விடுதலை ஆனார்.

மூன்றாண்டுகள் மைக்கேல் ஓ டையரைக் கொலை செய்யும் திட்டத்துடன் புரட்சி நடவடிக்கைகளில் ஈடுபட்டார். 1933- ல் காஷ்மீர் சென்று ஜெர்மனிக்குத் தப்பிவிட்டார். அவர் இத்தாலி, பிரன்ஸ், சுவிட்சர்லாந்து, ஆஸ்திரியா வழியாக 1934- ல் லண்டனை அடைந்தார். மைக்கேல் ஓ டையரைக் கொல்ல சந்தர்ப்பம் எதிர்பார்த்துக் காத்திருந்தார். 1940- ஆம் ஆண்டு மார்ச் 13 அன்று ஜாலியன் வாலாபாக் படுகொலை நடந்து 21 ஆண்டுகள் கழித்து அந்த சந்தர்ப்பம் கிடைத்தது. கேக்ஸ்டன் ஹால் என்ற இடத்தில் கிழக்கிந்திய சங்கம், மத்திய ஆசிய சங்கம் இவற்றின் கூட்டம் நடந்தது. மைக்கேல் ஓ டையர் ஒரு பேச்சாளர். சிங் ஒரு புத்தகத்தில் ரிவால்வர் மாதிரியே வெட்டி அதனுள் ரிவால்வரை வைத்து எடுத்துச் சென்றார். சுவரின் அருகில் நின்றார். கூட்ட முடிவில் டையர் மேடையை நோக்கிச் செல்லும் போது இருமுறை சுட்டார். டையர் உடனே இறந்துவிட்டார். மீண்டும் சுட்டதில் ஜெட்லாந்து, லூயிஸ்டேன், லார்டு லாமிங்க்டன் ஆகியோர் காயமுற்றனர். சிங் தப்பிக்க முயற்சி செய்யவில்லை.

ஸ்காட்லாந்துயார்டு அருங்காட்சியகத்தில் அவரது கத்தி, ஆயுதம், டைரி, துப்பாக்கிக்குண்டுகள் ஆகியவை வைக்கப்பட்டுள்ளன. ஆளுநர் டையரின் கொலை இந்தியாவில் பெரும் விளைவுகளை ஏற்படுத்தியது. மக்கள் மைக்கேல் ஓ டையரின் கொடும் செயலை மறக்கவில்லை . வழக்கம் போல் காந்திஜி அவரது செயலைக் கண்டித்தார். ஆனால் வரலாற்று ஆய்வாளர்கள் 1942- ல் நடைபெற்ற வெள்ளையனே வெளியேறு போராட்டத்திற்கு உத்தம் சிங்கால் ஏற்பட்ட உணர்ச்சி மிகவும் உதவியது என்று கூறுகின்றனர். 

நேதாஜி சிங்கின் செயலை வரவேற்றார். R.C. ஜாகர்வாரா தனது "CONSTITUTIONAL HISTORY OF INDIA AND NATIONAL MOVEMENT" என்ற நூலில் சிங்கின் தீரச்செயல் இந்திய சுதந்திரத்திற்குப் புத்துணர்வு ஊட்டியது என்று எழுதியுள்ளார். இந்திய அரசாங்கத்தின் இரகசிய குறிப்பு ஆளுநர் டையரின் கொலை மக்களுக்கு மிகுந்த திருப்தியை அளித்தது என்று கூறுகிறது. உலகம் முழுவதும் செய்தித்தாள்கள் ஜாலியன் வாலாபாக் படுகொலையை நினைவுகூர்ந்து மைக்கேல் ஓ டையர்தான் இதற்குப் பொறுப்பாளி என்று எழுதின. டைம்ஸ் ஆஃப் லண்டன் என்ற பத்திரிக்கை உத்தம்சிங் சுதந்திரப் போராட்ட வீரர் என்றும் அவரது செயல் ஒடுக்கப்பட்ட இந்தியரின் உணர்ச்சி வெளிப்பாடு என்றும் எழுதியது.

1940- ஆம் ஆண்டு ஜாலியன் வாலாபாக் படுகொலை 21- ஆவது நினைவு காங்கிரஸ் கூட்டத்தில் உத்தம் சிங் மிகவும் போற்றப்பட்டார். பஞ்சாப் காங்கிரஸ் டையருக்கு அஞ்சலி செலுத்தவும் உத்தம் சிங் செயலைக் கண்டிக்கவும் மறுத்துவிட்டது. அக்காலத்தில் ரோம் நகரில் அதிகம் வெளியான பெர்கெரெட் (BERGERET) என்ற பத்திரிக்கை சிங்கின் செயலை தீரச்செயல் என்று பாராட்டியது . ஜெர்மனி வானொலி ஒடுக்கப்பட்ட மக்கள் குண்டுகளால் பேசிவிட்டனர் என்றும் இந்தியர்கள் யானையைப்போல எதிரிகளை மன்னிக்கவே மாட்டார்கள் என்றும் 20 ஆண்டுகள் கழித்தும் அவர்கள் பழிதீர்த்துவிட்டார்கள் என்றும் கூறியது. பெர்லின் பத்திரிக்கை உத்தம் சிங் இந்திய சுதந்திரத்தின் வழிகாட்டி என்று கூறியது. இந்துசுத்தான் சோசலிசக் குடியரசு அமைப்பு பகத் சிங் மற்றும் உத்தம் சிங்கின் செயல் குறித்த காந்திஜியின் விமர்சனத்தைக் கண்டித்தது

உத்தம் சிங் சிறையில் 42 நாள் உண்ணாவிரதம் இருந்தார். அவர் கட்டாயப்படுத்தி உணவு உண்ண வைக்கப்பட்டார். அவர் நீதிமன்றத்தில் "நான் அவரைப் பழிவாங்க எண்ணியிருந்தேன். அவர் அதற்குப் பொருத்தமானவர்தான்" என்று கூறினார். 1940- ஆம் ஆண்டு ஜூலை 31 அன்று அவர் பென்டோன்வில் சிறைச்சாலையில் அவர் தூக்கிலிடப்பட்டார். அன்று மதியமே அவரது உடல் சிறைச்சாலை வளாகத்திலேயே அடக்கம் செய்யப்பட்டது.

நேருஜி 1962-ல் சிங்கின் செயலைப் பாராட்டி அவர் போன்றவர்களால்தான் இந்தியா சுதந்திரம் அடைந்தது என்று கூறினார். 1974- ல் சாதுசிங் திண்ட் என்ற சுல்தான்பூர் லோதி வேண்டுகோளுக்கிணங்கி இந்திய அரசு கேட்டுக்கொண்டதால் பிரிட்டிஷ் அரசு உத்தம் சிங்கின் சவப்பெட்டியை அனுப்ப சம்மதித்தது. சாதுசிங் திண்ட் சென்று உத்தம் சிங்கின் சவப்பெட்டியை வாங்கிவந்தார். அதனை காங்கிரஸ் தலைவர் சங்கர் தயாள் சர்மா, பஞ்சாப் முதல்வர் ஜெயில் சிங் ஆகியோர் பெற்றுக்கொண்டனர். பிரதமர் இந்திரா காந்தி மலர்வளையம் வைத்து அஞ்சலி செலுத்தினார். அவரது சொந்த கிராமமான சுனாம் கிராமத்தில் அவரது உடல் எரியூட்டப்பெற்று சட்லஜ் நதியில் அஸ்தி கரைக்கப்பட்டது.


</doc>
<doc id="190711" url="https://ta.wikipedia.org/wiki?curid=190711" title="வெளிநாட்டு மொழியாக ஆங்கிலத் தேர்வு">
வெளிநாட்டு மொழியாக ஆங்கிலத் தேர்வு

டொஃபல் ("TOEFL" ) அல்லது முன்பு அறியப்பட்ட வெளிநாட்டு மொழியாக ஆங்கிலத் தேர்வு ("Test Of English as a Foreign Language") என்பது கல்விசார் இடங்களில் ஒரு நபரின் ஆங்கில மொழிப் பயன்பாட்டையும் புரிந்து கொள்ளுதலையும் அறிந்து கொள்வதற்கான தேர்வு ஆகும். இத்தேர்வு கல்வித் தேர்ச்சி சேவையினால் ("Educational Testing Service - ETS") வடிவமைக்கப்பட்டு நிர்வகிக்கப்படுகின்றது. இது ஐக்கிய அமெரிக்க பல்கலைக்கழகங்களில் கல்வி பயில விரும்பும் ஆங்கில மொழியினை தாய் மொழியாகக் கொண்டிராதவர்களுக்கு ஆங்கில மொழித் திறமையை உறுதிப்படுத்தி சிக்கல்களை வெளிக்கொணர விரிவாக்கப்பட்டது. பின்னர் இது ஆங்கில மொழியினை தாய் மொழியாகக் கொண்டிராதவர்களுக்கு கல்லூரி மற்றும் பல்கலைக் கழகங்களின் அனுமதிக்கான நிபந்தனையாகியது. மேலும் பல நிறுவனங்கள் மற்றும் புலமைப் பரிசில் போன்றவற்றிற்கு இது தேவையான தேர்வாகக் காணப்படலாம். டொஃபல் கணிப்பெண்கள் இரண்டு வருடங்களுக்கு செல்லுபடியாகும். அதன்பின் அவை செல்லுபடியற்றுப் போகும்.

டொஃபல் மற்றும் ஐஈஎல்டிஎஸ் பதிப்பெண்கள் தொடர்பு



</doc>
<doc id="190714" url="https://ta.wikipedia.org/wiki?curid=190714" title="வெப்ப இயக்கவியல் சமநிலை">
வெப்ப இயக்கவியல் சமநிலை

வெப்ப இயக்கவியலில் ஒரு வெப்ப இயக்கவியல் அமைப்பு வெப்பச் சமநிலை, பொறிமுறைச் சமநிலை, கதிரியக்கச் சமநிலை மற்றும் வேதியியற் சமநிலையில் இருக்குமானால், அது வெப்ப இயக்கவியல் சமநிலையில் (Thermodynamic equilibrium) இருக்கிறது எனலாம். சமநிலை அல்லது சமன்நிலை ஒரு சமன்பட்ட நிலையைக் குறிக்கிறது. அப்படியொரு வெப்ப இயக்கவியல் சமன்நிலையில் அவ்வமைப்பில் எந்தவொரு பொருள் அல்லது ஆற்றல் பாய்வும் இராது; நிலை மாற்றங்களோ, சமனற்ற நிலையோ எதுவும் இராது. வெப்ப இயக்கவியல் சமநிலையில் இருக்கும் ஓர் அமைப்பு, தன் சுற்றுப்புறத்தில் இருந்து தனிமைப்படுத்தப்படும்போது அதில் எந்தவொரு மாற்றமும் நிகழாது.


</doc>
<doc id="190727" url="https://ta.wikipedia.org/wiki?curid=190727" title="பாலமேடு ஜல்லிக்கட்டு">
பாலமேடு ஜல்லிக்கட்டு

மதுரை மாவட்டத்தில் உள்ள பாலமேடு என்னும் ஊரில் ஆண்டுதோறும் பொங்கல் நிகழ்ச்சியைக் கொண்டாடும் பொருட்டு நடத்தப்படும் தமிழர்களின் வீர விளையாட்டுகளில் ஜல்லிக்கட்டும் ஒன்று ஆகும். இவ்வூரில் நடக்கும் இவ் விளையாட்டைக் காண பல ஊர்களிலிருந்து ஏராளமான பொதுமக்களும், வெளி நாட்டு பயணிகளும் வந்து கூடுவது ஆண்டுதோறும் வழக்கம். இதனை ஏறுதழுவல் என்றும் அழைப்பர். 500 ஆண்டுகளுக்கு முன்பே இந்த வீர விளையாட்டு இருந்தற்கான சான்றுகள் கிடைத்துள்ளன. 

மாடுபிடிக்கும் வீரர்களுக்குச் சமீபகாலமாக சீருடைகள் கட்டாயப்படுத்தப்பட்டுள்ளது. 2013 ஆம் ஆண்டு இங்கு நடந்த ஜல்லிக்கட்டில் மஞ்சள் நிறத்தில் மேலாடையும், நீல நிறத்தில் கால் சட்டையும் சீருடையாக இருந்தது. சீருடை அணிந்து வீரர்கள் மக்களின் ஆரவாரத்திற்க்கிடையே தடுப்பினுள் தயாராக இருப்பார்கள். "வாடிவாசல்" என்று அழைக்கப்படும் பகுதியிலிருந்து காளைகள் விரட்டிவிடப்படும். அதன் கொம்புகள் நேர்த்தியாக சீவப்பட்டு அதன் மேல் நாணயங்கள் கட்டப்பட்ட பொதி ஒன்றையும் கொம்பில் சுமந்து ஆக்ரோசமாக விரைந்து வரும். அக்காளைகளின் திமிலை வீரர்கள் லாவகமாக பிடித்து அடக்குவார்கள்.

மாட்டை அடக்கும் வீரர்களுக்கு பெண்களை திருமணம் செய்து வைத்ததாக வரலாறு கூறினாலும், தற்போது தங்க நாணயங்களோடு மிதிவண்டிகள், மிக்சிகள், கைபேசிகள், பாத்திரங்கள், வயர் பின்னப்பட்ட கட்டில்கள், அலமாரிகள் போன்றவையும் பரிசாக கொடுக்கப்படுகிறது.

இங்கு வரும் காளைகள் இந்த ஊரிலிருந்து மட்டுமின்றி மதுரை மாவட்டம், திருச்சிராப்பள்ளி மாவட்டம், புதுக்கோட்டை மாவட்டம், தேனி மாவட்டம், விருதுநகர் மாவட்டம் போன்ற மாவட்டங்களில் உள்ள ஊர்களிலிருந்தும் வந்து போட்டியில் கலந்து கொள்வது வழக்கமாக உள்ளது.



</doc>
<doc id="190735" url="https://ta.wikipedia.org/wiki?curid=190735" title="ஐக்கிய அமெரிக்க வரலாறு">
ஐக்கிய அமெரிக்க வரலாறு

ஐக்கிய அமெரிக்க வரலாறு என்பது பொதுவாக கொலம்பசின் 1492 அமெரிக்கப் பயணத்துடனோ அல்லது தொல்குடி மக்களின் முன்வரலாற்றுடனோ கற்பிக்கப்படுகிறது. அண்மைக்காலங்களில் பிந்தைய முறைமை பன்னாட்டுப் பல்கலைக்கழகங்களில் வழமையாகி வருகிறது.

தற்போது ஐக்கிய அமெரிக்கா என அறியப்படும் நிலப்பகுதிகளில் ஐரோப்பிய குடியேற்றவாதிகள் வருவதற்கு முன்னமேயே உள்நாட்டுத் தொல்குடியினர் வாழ்ந்து வந்தனர். 1600க்குப் பிறகு ஐரோப்பிய குடியேற்றங்கள் உருவாகத் தொடங்கின. 1770களில் பதின்மூன்று பிரித்தானியக் குடியேற்றங்களில் இரண்டரை மில்லியன் மக்கள் வாழ்ந்திருந்தனர். அவர்கள் வளமாகவும் தங்களுக்கான தனிப்பட்ட அரசியல் மற்றும் சட்ட முறைமைகளைக் கொண்டிருந்தனர். பிரித்தானிய நாடாளுமன்றம் இந்தக் குடியேற்றங்கள் மீது தனது அதிகாரத்தை நிலைநாட்டி புதிய வரிகளை விதித்தது. தங்களுக்கு சார்பாண்மை இல்லாத பிரித்தானிய நாடாளுமன்றத்தின் இச்செய்கை சட்டவிரோதமானது என இதனை அமெரிக்கர்கள் எதிர்த்தனர். சிறுசிறு கிளர்ச்சிகள் பெரிதாகி ஏப்ரல் 1775இல் முழுமையானப் போராக உருவானது. சூலை 4, 1776இல் இக்குடியேற்றங்கள் தங்களை பெரிய பிரித்தானிய அரசிடமிருந்து விடுதலை பெற்ற தனிநாடாக அறிவித்தன; தாமஸ் ஜெஃவ்வர்சன் இயற்றிய அரசியலைப்புச் சட்டத்தின்படி அமெரிக்க ஐக்கிய இராச்சியம் உருவானது.

பெரிதளவில் பிரான்சின் இராணுவ, நிதி உதவியுடன் தளபதி சியார்ச் வாசிங்டன் தலைமையிலும் நாட்டுப்பற்றாளர்கள் புரட்சிப் போரில் வென்று 1783இல் அமைதி நிலவியது. இந்தப் போரின்போதும் இதற்குப் பிறகும் 13 மாநிலங்களும் ஓர் வலிவற்ற கூட்டரசின் கீழ் ஒன்றுபட்டிருந்தன. இந்த கூட்டாட்சி அமைப்பு சரிவராத நிலையில் 1789இல் புதிய அரசியலமைப்பு ஏற்றுக்கொள்ளப்பட்டது; இதுவே ஐக்கிய அமெரிக்காவின் கூட்டரசுக்கான அடிப்படையாக அமைந்துள்ளது. பின்னதாக உரிமைகள் சட்டத்திலும் இடம் பெற்றது. நாட்டின் முதல் குடியரசுத் தலைவராக வாசிங்டனும் அலெக்சாண்டர் ஆமில்டன் அவரது முதன்மை நிதி ஆலோசகராகவும் ஓர் வலுவான தேசிய அரசு உருவானது. இரு தேசியக் கட்சிகள் ஆமில்டன் கருதுகோள்களை ஆதரித்தும் எதிர்த்தும் உருவாயின. தாமஸ் ஜெஃவ்வர்சன் குடியரசுத் தலைவராக பதவியேற்ற பின்னர் பிரான்சிடமிருந்து லூசியானாவை வாங்கி அமெரிக்க ஆட்சிப் பகுதியை இருமடங்காக விரிவாக்கினார். பிரித்தானியாவுடன் இரண்டாவதும் கடைசியுமான போர் 1812இல் நிகழ்ந்தது. இதன் விளைவாக மேற்கத்திய குடியேற்றங்கள் மீது உள்நாட்டுத் தொல்குடியினர் (அமெரிக்க இந்தியர்) தொடுத்த தாக்குதல்களுக்கு ஐரோப்பிய ஆதரவு முடிவுற்றது.

ஜெஃவ்வர்சன் மற்றும் ஜாக்சனின் அரசியல் கொள்கைகளால் நாடு விரிவாக்கப்பட்டது; லூசியானா வாங்கல் மூலமாகவும் பிறவழிகளாலும் கலிபோர்னியா, ஓரேகான் வரையும் பரவியது. சிறு விவசாயிகள் மற்றும் அடிமை முதலாளிகளின் அரசாக விளங்கிய இந்த அரசுகள் அவர்களுக்கு விலைமலிவான நிலத்தைப் பெற முயன்றன. ஐரோப்பிய பண்பாடும் வன்முறையும் வெறுக்கப்பட்டன. இந்த விரிவாக்கத்தை விக் கட்சி எதிர்த்தது. அவர்கள் நிலப்பரப்பு விரிவாக்கலை விட பொருளியலை வலுப்படுத்தி சமூகத்தை நவீனமயமாக்க விரும்பினர். 1804 வாக்கில் மேசன்-டிக்சன் கோட்டிற்கு வடக்கே இருந்த அனைத்து மாநிலங்களிலும் அடிமைத்தனம் ஒழிக்கப்பட்டது; ஆனால் தெற்கத்திய மாநிலங்களில் அடிமைத்தனம் தழைத்தோங்கியது.

1820க்குப் பிறகு, அடிமைத்தனம் குறித்த பிரச்சினை பல்வேறு உடன்பாடுகளால் தள்ளிப் போடப்பட்டு வந்தது. 1850களின் மத்தியில் அமெரிக்கக் குடியரசுக் கட்சியில் புதிய தலைவர்கள் உருவாகி வடக்கில் செல்வாக்குப் பெறலாயினர். இவர்கள் அடிமைத்தன விரிவாக்கலை முடிவிற்கு கொண்டுவருவதாக உறுதிமொழி கொடுத்தனர். 1860ஆம் ஆண்டு குடியரசுத் தலைவர் தேர்தலில் இத்தகையக் குடியரசுக் கட்சித் தலைவர் ஆபிரகாம் லிங்கன் வெற்றி பெற்றார்.இது உடனடியாக அடிமைத்தனத்தை பேணிய 11 மாநிலங்களும் பிரிந்து 1861இல் கூட்டமைப்பு உருவாக்க காரணமாக அமைந்தது. இதனையடுத்த அமெரிக்க உள்நாட்டுப் போர் (1861-1865) அமெரிக்க வரலாற்றில் ஓர் முதன்மை அங்கமாக விளங்குகிறது. குருதிதோய்ந்த நான்காண்டுப் போருக்குப் பின்னர் குடியரசுத் தலைவர் லிங்கனின் தலைமையிலும் தளபதி யுலிசீஸ் கிராண்ட் கீழும் ஒன்றியம் எனப்பட்ட வடக்கு மாநிலங்கள் ராபர்ட் ஈ. லீ தலைமையேற்ற தெற்கத்திய மாநிலங்களின் படையை தோற்கடித்தது. அடிமைத்தனம் அழிக்கப்பட்டது. அமெரிக்க மறுசீரமைப்பு ஆண்டுகளில் (1863–77), ஐக்கிய அமெரிக்காவில் அடிமைத்தனம் அழிக்கப்பட்டதுடன் விடுதலை பெற்றவர்களுக்கு வாக்குரிமையும் வழங்கப்பட்டது. தேசிய அரசு வலுவடைந்தது. ஐக்கிய அமெரிக்க அரசியலமைப்பின் பதினான்காவது திருத்தத்தின்படி தனிநபர் உரிமைகளைக் காத்திடும் கடமை ஐயமற தேசிய அரசுக்கு கிடைத்தது. 1890களிலிருந்து 1960கள் வரை ஜிம் குரோ அமைப்பின்படி கறுப்பினத்தவர் தனிமைப்படுத்தப் பட்டனர். இருபதாம் நூற்றாண்டின் பிற்பகுதிவரை தெற்கு மாநிலங்கள் வறுமையில் ஆழ்ந்திருக்க வடக்கும் மேற்கும் தழைத்தோங்கின. 1945 வரை தெற்கின் தனிநபர் வருமானம் தேசிய சராசரியில் பாதியிலும் குறைவாக இருந்தது.
இருபதாம் நூற்றாண்டின் துவக்கத்தில் அமெரிக்கா உலகின் முதன்மையான தொழில்மயமான நாடாக விளங்கியது. வடக்கில் புதியதாக தோன்றிய தொழில்முனைவர்களாலும் ஐரோப்பாவிலிருந்து வந்தடைந்த பல்லாயிரக்கணக்கான வந்தேறிகளாலும் இது சாத்தியப்பட்டது. தேசிய இருப்புப்பாதை பிணையம் கட்டமைக்கப்பட்டதன் விளைவாக வடகிழக்கிலும் மத்திய மேற்கிலும் பெருமளவிலான சுரங்கங்களும் தொழிற்சாலைகளும் உருவாகின. ஊழல், திறனின்மை மற்றும் வழமையான அரசியலுக்கு எதிரான வெறுப்பு 1890களிலிருந்து 1920கள் வரை முற்போக்கு இயக்கங்களுக்கு தூண்டுதலாக அமைந்தது. இந்தக் காலத்தில் பெண்களுக்கு வாக்குரிமை, மதுவிலக்கு ஆகியன செயலாக்கத்திற்கு வந்தன. துவக்கத்தில் முதலாம் உலகப் போரில் நடுநிலையாக இருந்தாலும் 1917இல் அமெரிக்கா செருமனி மீது போர் தொடுத்தது. அடுத்த ஆண்டு நேசநாட்டு வெற்றிக்கு நிதி வழங்கியது. மிகவும் வளமான 1920களுக்குப் பின்னதாக நிகழ்ந்த 1929 வால் வீதி வீழ்ச்சி பத்தாண்டுகளுக்கு நீடித்த பெரும் தொய்விற்கு வித்திட்டது. குடியரசுத் தலைவரான மக்களாட்சிக் கட்சியின் பிராங்க்ளின் ரூசவெல்ட் தற்கால அமெரிக்க தாராளமயத்தை வரையறுக்கும் பல நிவாரண, மீட்பு மற்றும் சீராக்கத் திட்டங்களை மேற்கொண்டார். திசம்பர் 7, 1941இல் சப்பானியர்கள் பேர்ள் துறைமுகத்தைத் தாக்கிய பின்னர் ஐக்கிய அமெரிக்கா இரண்டாம் உலகப் போரில் நேசநாடுகளுடன் இணைந்து போரிட்டது; சப்பானியப் பேரரசின் மீது புதியதாக கண்டுபிடித்திருந்த அணு குண்டுகளை வெடித்து ஐரோப்பாவில் நாட்சி ஜெர்மனியின் வீழ்ச்சிக்கு உதவியது. 

இரண்டாம் உலகப் போருக்குப் பின்னர் ஐக்கிய அமெரிக்காவும் சோவியத் ஒன்றியமும் எதிரெதிரான இரு அதிகார மையங்களாக விளங்கின. இருவருக்கும் இடையே நடந்த பனிப்போரினால், ஆயுதப் போட்டியும் விண்வெளிப் போட்டியும் நடந்தன. இந்தக் காலகட்டத்தில் அமெரிக்க வெளியுறவுக் கொள்கை பொதுவுடமைப் பரவலை தடுக்கும் முகமாகவே இருந்தது. கொரியாவிலும் வியத்நாமிலும் இதற்காகவே போரில் ஈடுபட்டது. சோவியத் ஒன்றியம் கலைக்கப்பட்ட பின்னர் பனிப்போர் முடிவடைந்து ஐக்கிய அமெரிக்க தனிப்பெரும் வல்லரசானது. 21ஆம் நூற்றாண்டின் துவக்கத்தில் பன்னாட்டு சண்டைகள் மத்திய கிழக்கு நாடுகளை ஒட்டியே எழுந்தன. செப்டம்பர் 11, 2001 தாக்குதல்கள் மற்றும் எதிர்வினையாக பயங்கரவாதத்திற்கு எதிரான போர் முக்கிய வரலாற்று நிகழ்வுகளாக அமைந்தன.





</doc>
<doc id="190757" url="https://ta.wikipedia.org/wiki?curid=190757" title="பாச்சர்முறை">
பாச்சர்முறை

பாஸ்டுரைசேசன் ("pasteurization") என்பது இதமான வெப்பத்தின் மூலம் உணவுப் பொருட்களை, குறிப்பாக திரவ நிலையில் உள்ள பொருட்களை பதப்படுத்தப் பயன்படும் முறை ஆகும். இந்த முறையானது கிருமி நீக்க முறையில் இருந்து முற்றிலும் மாறுபடுகிறது. இந்த முறையின் முக்கிய நோக்கம் உணவில் உள்ள அணைத்து நுண்ணுயிரிகளையும் அழிப்பது இல்லை. நோய் உண்டாக காரணமாக உள்ள கிருமிகளையும் உணவு பொருள் கெட்டுப்போக காரணமாக உள்ள நுண்ணுயிரிகளையும் அழிப்பதே ஆகும். பொதுவாக கிருமி நீக்கம் செய்ய அதிக வெப்பத்தினை 121.1 C பயன்படுத்துவர். ஆனால் பெரும்பான்மையான உணவு பொருட்களில் இந்த வெப்பத்தை பயன்படுத்தும் பொழுது அதன் சுவையும் தன்மையும் மாறிவிடும். பாஸ்டுரைசேசன் முறையானது பிரான்ஸ் நாட்டை சார்ந்த லூயிஸ் பாஸ்டர் என்பவரால் 1864 இல் அறிமுகப்படுத்தப்பட்டது. இவரது காலக் கட்டத்தில் பிரான்ஸ் நாட்டில் உள்ள திராட்சை ரசம் தயாரிக்கும் ஆலைகளில் நுண்ணுயிரிகளால் அதிகம் அதன் அழிக்கப்பட்டு அதன் தரம் குறைந்து கொண்டிருந்தது. லூயிஸ் பாஸ்டர் தனது நீண்ட ஆராய்ச்சியின் விளைவாக திராட்சை ரசத்தினை பதப்படுதுவதற்கான வெப்ப நிலையை கண்டறிந்தார். (50 C-60 C). இந்த வெப்ப நிலையில் பெரும்பான்மையான நோய் ஏற்படுத்தக்கூடிய நுண்ணுயிரிகளும், திராட்சை ரசத்தினை கெட்டுப்போக செய்த நுண்ணுயிரிகளும் அழிக்கப்பட்டிருப்பதை கண்டறிந்தார். தற்பொழுது இந்த முறையினைப் பயன்படுத்தி பால், பாலாடைக்கட்டி, வெண்ணெய், பழரசங்கள், பீர் போன்ற பல வகையான உணவுப் பொருட்கள் பதப்படுத்தப்படுகின்றன.


</doc>
<doc id="190758" url="https://ta.wikipedia.org/wiki?curid=190758" title="பஞ்சாயத்துகள் (பட்டியலிடப்பட்ட பகுதிகளின் விரிவாக்கம்) சட்டம் 1996">
பஞ்சாயத்துகள் (பட்டியலிடப்பட்ட பகுதிகளின் விரிவாக்கம்) சட்டம் 1996

பஞ்சாயத்துகள் (பட்டியலிடப்பட்ட பகுதிகளின் விரிவாக்கம்) சட்டம் 1996 என்பது இந்திய அரசியலமைப்பின் 1992, 73 வது திருத்தச் சட்டத்திற்கு உட்படாத பட்டியலிடப்பட்ட பகுதிகளுக்காக இந்திய அரசாங்கத்தால் இயற்றப்பட்ட சட்டமாகும். இச்சட்டம் கிராம சபை தங்கள் இயற்கை வளங்களை நிர்வகிக்கும் அதிகாரத்தை வழங்குவதற்காக 1996-ம் ஆண்டு டிசம்பர் 24-ம் நாள் சட்டமாக்கப்பட்டது. இச்சட்டம் இந்திய அரசியலமைப்பின் பகுதி 11-ல் சொல்லப்பட்டுள்ள பட்டியலிடப்பட்ட பகுதிகளின் பஞ்சாயத்துகளுடன் தொடர்புடைய வரைமுறைகளுக்கு நீட்சியாக உள்ளது.


</doc>
<doc id="190764" url="https://ta.wikipedia.org/wiki?curid=190764" title="ஆலிவரும் நண்பர்களும்">
ஆலிவரும் நண்பர்களும்

ஆலிவரும் நண்பர்களும் ("Oliver & Company") 1988ம் ஆண்டு வெளியான ஒரு அமெரிக்க அசைபடம். வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம் நவம்பர் 18, 1988ல் வெளியானது.



</doc>
<doc id="190770" url="https://ta.wikipedia.org/wiki?curid=190770" title="பொறிமுறைச் சமநிலை">
பொறிமுறைச் சமநிலை

ஓர் அமைப்பின் உள்ளே அல்லது அந்த அமைப்பிற்கும் அதன் சூழலுக்கும் இடையே சமனற்ற விசைகள் ஏதும் இல்லாதிருந்தால் அவ்வமைப்பு பொறிமுறைச் சமநிலையில் ("mechanical equilibrium") இருக்கிறது எனலாம். அதே போல அவ்வமைப்பின் உள்ளே எல்லா இடங்களிலும் அழுத்தம் சமமாக இருக்கும்போதும், அவ்வமைப்பிற்கும் சூழலுக்கும் இடையேவும் அழுத்தம் ஒன்றாக இருக்கும்போதும் அங்கு பொறிமுறைச் சமநிலை இருக்கும். இரண்டு அமைப்புகளின் இடையே அழுத்தம் ஒன்றாக இருந்தால் அவையிரண்டும் பொறிமுறைச் சமநிலையில் இருக்கின்றன என்று கூறலாம்.


</doc>
<doc id="190772" url="https://ta.wikipedia.org/wiki?curid=190772" title="யூரோப்பியம்">
யூரோப்பியம்

யூரோப்பியம் அல்லது ஐரோப்பியம் ("Europium") தனிம அட்டவணையில் Eu என்னும் குறியீடு கொண்ட ஒரு வேதியியல் தனிமம். இதன் அணுவெண் 63. இத் தனிமத்தின் அணுக்கருவினுள் 89 நொதுமிகள் உள்ளன. இத்தனிமத்தின் பெயர் ஐரோப்பாவைப் பின்பற்றி வைக்கப்பட்டது.

யூரோப்பியம் அரிதில் கிடைக்கும் கனிமங்களிலேயே மிகுந்த வேதியியல் வினைபற்றும் தன்மை உடையது. எளிதாக காற்றில் ஆக்ஸைடாகின்றது. நீருடன் வேதியியல் வினையுறும்பொழுது இது கால்சியத்துடன் ஒத்துள்ளது. விரைந்து ஆக்ஸிஜனுடன் இணைவதால், தனி மாழையாகத் திண்மமாக எண்ணெய்க்குள் வைத்து இருந்து தந்தாலும் பளபளப்பில்லாமல் மங்கியே காணப்படுகின்றது. யூரோப்பியம், காற்றில் 150 °C முதல் 180 °C வெப்பநிலையில் தீப்பற்றுகின்றது. இது ஈயம் போல கெட்டியாகவும், எளிதில் தட்டி கொட்டி தகடாக்கும் தன்மை உடைய பொருள்.

வணிகக் கோணத்தில் ஒரு சில பயன்பாடுகளே கொண்டுள்ளது லேசர்களில் (சீரொளி மிகைப்பிகளில்) புறவூட்டுப் பொருளாகப் பயன்படுகின்றது. டௌன் சிக்கல்குறைபாடு போன்ற மரபணுக் குறைபாடுகளுக்கான சோதனைகளில் இம்மாழை பயன்படுகின்றது. நொதுமிகளை (நியூட்ரான்களை)ப் பற்றிக்கொள்வதால் அணுநிலையங்களில் பயன் பெறுகின்றது. தொலைக்காட்சிகளில் உள்ள எதிர்மின்னிக் குழல் திரைகளில் சிவப்பு நிறம் தரும் ஒளிரியாக யூரோப்பியம் ஆக்ஸைடு (EuO) பயன்படுகின்றது. இதே போல புளோரசண்ட் விளக்குகளிலும் பயன்படுகின்றது. மூன்று இயைனி (trivalent) யூரோப்பியம் சிவப்பு ஒளிரியையும், ஈரியைனி (divalent) யூரோப்பியம் நீல நிற ஒளிரியையும் தருகின்றது. இந்த இரு நிறங்களுடன் மஞ்சள்/பச்சை நிற டெர்பியம் ஒளிரியும் சேர்ந்து மூன்று நிற விளக்குகளைக் கொண்ட ஒளி அமைப்புகள் விலை மலிவுடன் அமைக்க வழி வகுக்கின்றது. மருந்து உற்பத்தியில் உயிரியமூலக்கூறுகள் பற்றிய வினைகளைத் தேர்வு செய்ய யூரோப்பியம் பயன்படுகின்றது. கள்ள யூரோ பணத்தாள்கள் செய்வதைத் தடுக்கும் முகமாக ஒளிரிகளள் பதிக்கப் பயன்படுகின்றது

யூரோப்பியம் முதன் முதலாக பால் எம்மீல் லெக்காக் டி புவாபௌட்ரான் (Paul Émile Lecoq de Boisbaudran]] என்பவரால் 1890ல் கண்டுபிடிக்கப்பட்டது. சமாரியம்-கடோலினியச் சேர்க்கைப் பொருள்களை ஆய்வு செய்யும் பொழுது அவ்விரு பொருட்களையும் சேரா ஓர் ஒளிமாலைக் கோடுகளைக் கண்டறிந்து யூரோப்பியம் இருப்பதை உணர்ந்தனர். எனினும் யூரோப்பியத்தை 1896ல் கண்டுபிடித்ததாக பிரெஞ்சு வேதியியலாளர் யூஜீன் அனட்டோல் டிமார்சே (Eugène-Anatole Demarçay]) அவர்களைக் கூறுவர். இவர் பின்னாளில் 1901ல் யுரோப்பியத்தைத் தனியாகப் பிரித்தெடுத்தார்.

இயற்கையாகக் கிடைக்கும் யுரோப்பியம் Eu மற்றும் Eu ஆகிய இரண்டு ஓரிடத்தான்களைக் (ஐசோடோப்புகளைக்) கொண்டுள்ளன, இவற்றில் Eu பெருமளவு காணப்படுகின்றன (52.2%). Eu நிலையான ஓரிடத்தானாகும், அதேவேளையில் Eu அல்ஃபா சிதைவுக்கு நிலையற்றதாக இருப்பது தற்போது கண்டுபிடிக்கப்பட்டுள்ளது, இதன் அரைவாழ்வுக் காலம் ஆகும், அதாவது, ஒவ்வொரு கிலோகிராம் இயற்கை யுரோப்பியத்திலும் இரு நிமிடங்களுக்கு ஒரு ஆல்ஃபா தேய்வு இடம்பெறுகிறது. இயற்கைக் கதிரியக்க ஓரிடத்தான் Eu ஐத் தவிர, 35 செயற்கைக் கதிரியக்க ஓரிடத்தான்கள் விரித்துரைக்கப்பட்டுள்ளன, இவற்றில் Eu மிகவும் நிலையானது. இதன் அரைவாழ்வு 36.9 ஆண்டுகள், Eu இன் அரைவாழ்வு 13.516 ஆண்டுகள், Eu இன் அரைவாழ்வு 8.593 ஆண்டுகள். ஏனையவற்றின் அரைவாழ்வுகள் 4.7612 ஆண்டுகளுக்கும் குறைவானவை, இவற்றில் பெரும்பாலானவற்றின் அரைவாழ்வுகள் 12.2 செக்கன்களுக்கும் குறைவானவை.

Eu ஐ விட இலகுவான ஓரிடத்தான்களின் முக்கியமான கதிரியக்கம் இலத்திரன் பிடிப்பு மூலமும், பாரமான ஓரிடத்தான்களின் முக்கிய கதிரியக்கம் பீட்டா சிதைவு மூலமும் இடம்பெறுகின்றது.

கதிரியக்கம் இல்லாத அணுநிறை 151, 153 கொண்ட இரு ஓரிடத்தான்களை வெப்ப நியூத்திரன்களால் தாக்கும் போது அணுநிறை 152 (47.77%), 154 (52.23%) கொண்ட இரு கதிரியக்க ஓரிடத்தான்கள் கிடைக்கின்றன.

அதிக ஒப்புக் கதிரியக்கமுடைய Eu, Eu பெறுவது சாத்தியமானதே. மேலும் அணுநிறை 155 கொண்ட ஒரு ஓரிடத்தானும் கிடைக்கிறது. அது மிகக் குறைவாகவே உள்ளது. Eu, Eu இரண்டையும் தனித்தனியாகப் பிரிப்பது கடினமானதும் அதிக செலவாகக் கூடியதுமாக இருக்கிறது. E (26%) β துகளை உமிழ்ந்து Gd ஆக மாற்றமடைகிறது. மீதமுள்ள Eu இலத்திரன் பிடிப்பு முறையில் Sm ஆக மாற்றமடைகிறது. Eu, β வை வெளியிட்டு Gd ஆக மாறும் போது பல γ கதிர்கள் வெளிப்படுகின்றன. அவைகளின் ஆற்றல்
0.122 முதல் 1.005 MeV வரையாகும்.

Eu இன் அரைவாழ்வுக் காலம் 12.7 ஆண்டுகள், Eu இன் அரைவாழ்வு காலம் 16 ஆண்டுகள் ஆகும், சாதகமான இப்பண்புகளால் அவை தொழில்துறையில் பயனாகின்றன.

இதன் நச்சுத்தன்மை முழுவதுமாக இன்னும் ஆய்வு செய்யப்படவில்லை. மற்ற எடை மிகுந்த மாழைகளைக்காட்டிலும் அதிக நச்சுத்தன்மை கொண்டுள்ளதென்று கொள்ளுவதற்கான் முன்குறிபாடுகள் ஏதும் இல்லை. இம்மாழையின் துகள்கள் தீப்பற்றும் வாய்ப்புள்ளது. உயிர் உடலியக்கத்தில் ஏதும் குறிப்பிட்ட பயன்பாடுகள் உள்ளனவா என்று இன்னமும் தெரியவில்லை.

யூரோப்பியம் விற்பனைக்குக் கிடைப்பதால் ஆய்வகங்களில் சிறப்பாகச் செய்யத்தேவை இல்லை.




</doc>
<doc id="190774" url="https://ta.wikipedia.org/wiki?curid=190774" title="முன்குறித்தல் (கிறித்தவம்)">
முன்குறித்தல் (கிறித்தவம்)

முன்குறித்தல் ("Predestination") என்பது கிறித்தவப் பிரிவுகளுள் ஒன்றாகிய கால்வினியம் ("Calvinism") இவ்வுலகின்மீது கடவுள் எவ்வாறு ஆட்சி செலுத்துகிறார் என்பது குறித்து வழங்குகின்ற போதனையைக் குறிக்கும். "அனைத்து நிகழ்வுகளையும் கடவுள் சுதந்திரமாக, மாறாவிதத்தில் நிர்ணயித்தார்" என்று கால்வினிய போதனை கூறுகிறது.

"முன்குறித்தல்" என்பதன் இரண்டாவது பொருள் மனிதரின் மீட்பைச் சார்ந்தது ஆகும். கால்வினியக் கொள்கைப்படி, கடவுள் தம் அருளால் மீட்படைவோர் சிலர் என்றும், எஞ்சியோர் தம் பாவங்களின் பொருட்டு (பிறப்புப் பாவம் உட்பட) முடிவில்லா தண்டனைக்கு உள்ளாவர் என்றும் முன்கூட்டியே நிர்ணயித்துள்ளார். மீட்புக்காக முன்குறிக்கப்பட்டோர் "நிபந்தனையற்ற தேர்வு" பெற்றவர்கள்; தண்டனைக்கு என்று முன்குறிக்கப்பட்டோர் கண்டனத்துக்கு உள்ளாவர். ஏற்கெனவே மீட்புக்கென முன்குறிக்கப்பட்டோர் உரிய காலத்தில் கடவுள்மீது நம்பிக்கை கொள்ள (மறுபிறப்பு அடைய) அழைக்கப்படுகிறார்கள். இவ்வாறு கால்வினியம் போதிக்கிறது. 

பெல்ஜிய அறிக்கை ("Belgic Confession") என்னும் சமயக் கொள்கை ஏடு (1561) "முன்குறித்தல்" பற்றி இவ்வாறு கூறுகிறது:

"நமது முதல் பெற்றோர் செய்த பாவத்தின் விளைவாக ஆதாமின் வழிவந்தவர்கள் அழிவையும் இழப்பையும் அடைந்தனர் என்றும், கடவுள் தம் இயல்பாகிய இரக்கத்தையும் நீதியையும் வெளிப்படுத்தினார் என்றும் நம்பி ஏற்கிறோம். கடவுளின் இரக்கம் வெளிப்படுவது எவ்வாறெனில், அவர் தமது நித்திய, மாறாத திட்டத்தாலும், நன்மைத்தனத்தாலும் நம் ஆண்டவராகிய இயேசு கிறித்துவில் தாம் முன்குறித்தவர்களை, அவர்கள்தம் செயல்களைக் கருதாது, தாமாகவே அழிவிலிருந்து விடுவித்து மீட்டார். கடவுளின் நீதி வெளிப்படுவது எவ்வாறெனில், கடவுள் அழிவுக்கும் இழப்புக்கும் தம்மைக் கையளித்தவர்களை அவ்வாறே விட்டுவிடுகிறார்." (எண் 16).
வெஸ்ட்மின்ஸ்டர் விசுவாச அறிக்கை ("Westminster Confession of Faith") என்னும் சமயக் கொள்கை ஏடு (1643) "முன்குறித்தல்" பற்றி இவ்வாறு குறிப்பிடுகிறது:

"கடவுள் நித்திய காலத்திலிருந்தே தமது ஞானம் நிறைந்த புனிதமான திட்டத்திற்கு ஏற்ப அனைத்து நிகழ்வுகளையும் சுதந்திரமாக, மாறாவிதத்தில் நிர்ணயித்தார். இருப்பினும், கடவுள் பாவத்தைத் தோற்றுவிக்கிறார் என்றாகாது. படைப்புகளின் உள்ளத்தைப் பணியவைக்கும் வன்முறையும் அவரிடமிருந்து வருவதில்லை. இரண்டாம் நிலை காரணிகளின் சுதந்திரமோ சூழமைத் தன்மையோ நீக்கப்படுவதுமில்லை, மாறாக அவை நிலைநிறுத்தப்படுகின்றன."

"கடவுளின் திட்டத்துக்கு ஏற்ப, கடவுளின் மாட்சி வெளிப்படும் பொருட்டு, சில மனிதரும் வானதூதரும் நித்திய வாழ்வு பெற முன்குறித்து வைக்கப்படுகின்றனர். பிறரோ நித்திய சாவுக்கு முன்குறிக்கப்படுகின்றனர்."

"தேர்ந்தெடுக்கப்பட்டவர்கள் மட்டுமே மாட்சிமை பெற முன்குறிக்கப்படுகின்றனர். அவர்கள் கிறித்துவில் விசுவாசம் கொண்டு, தூய ஆவியின் செயல்பாட்டினால் கடவுளுக்கு ஏற்புடையவர்கள் ஆக்கப்பட்டு, தத்தெடுக்கப்பட்டு, தூயவராக்கப்பட்டு, அவரது வல்லமையால் பாதுகாக்கப்பட்டு, விசுவாசத்தால் மீட்புப் பெறுகின்றனர். இவ்வாறு தேர்ந்தெடுக்கப்பட்டவர்களைத் தவிர வேறு யாரும் கிறித்துவால் மீட்கப்படுவதில்லை"
(அதிகாரம் 3).

கால்வின் போதித்த முன்குறித்தல் கொள்கை சில வேளைகளில் "இரட்டை முன்குறித்தல்" என்னும் பெயராலும் அழைக்கப்படுகிறது. 

இக்கருத்துப்படி, கடவுள் ஒவ்வொரு மனிதனின் இறுதி கதியும் எவ்வாறு அமையும் என்பதை முன்கூட்டியே முன்குறித்துள்ளார். இயேசு கிறித்து வழியாக சிலரைத் தேர்ந்தெடுத்து அவர்களுக்கு நிலை வாழ்வை வழங்க அவர் முடிவுசெய்துள்ளார். எஞ்சியோர் புரிந்த பாவத்தின் காரணமாக அவர்கள் முடிவில்லா தண்டனைக்கு ஆளாகுமாறு கடவுள் முடிவு செய்துள்ளார்.

இக்கொள்கையை கால்வின் எழுதிய "கிறித்தவ சமயக் கொள்கைகள்" ("Instutues of the Christian Religion") என்னும் நூலில் காணலாம். அந்நூலின் மூன்றாம் பிரிவின் 21ஆம் அதிகாரத்தின் தலைப்பு இவ்வாறு உள்ளது: "சிலருக்கு மீட்பு வழங்கவும் பிறரை அழிவுக்கு உள்ளாக்கவும் முன்குறித்து, கடவுள் வகுத்த திட்டம்." 

ஒருங்கிணைந்த கிறித்தவம் ("Christian Universalist") என்னும் பிரிவினர் கால்வினிய முன்குறித்தல் கொள்கை விமர்சிக்கின்றனர். கடவுளின் மாட்சிமிகு மறைபொருளை முன்குறித்தல் கொள்கை இழிவுபடுத்துகிறது என்று அவர்கள் கருதுகின்றனர். அனைத்தையும் அறிகின்ற, அனைத்தையும் ஆக்க வல்ல, அனைவர் மட்டிலும் அன்புகாட்டுகின்ற படைப்புக் கடவுள், உலக மனிதர் அனைவரையும் மீட்க வல்லவர், உறுதியாக மீட்பார் என்பது அவர்கள் கொள்கை. அக்கொள்கைப்படி, கடவுள் படைப்பின் மீது எல்லையற்ற அன்புடையவர் ஆதலால் எந்த ஓர் ஆன்மாவையும் அவர் அழிய விடமாட்டார். மாறாக அனைவருக்கும் மீட்பு வழங்குவார். கடவுளின் எல்லைமிகு அன்புக்கும் இயேசு கிறித்துவின் சிலுவைப் பலிக்கும் உட்படாத நரகமோ சாத்தானோ பாவமோ இருக்கமுடியாது என்பது அவர்களது வாதம். அனைவரையும் மீட்பதுதான் கடவுளின் திட்டம் என்றால் கடவுள் அத்திட்டத்தை நிறைவேற்றியே தீருவார். 

இதற்கு கால்வினியர் கீழ்வருமாறு பதில் அளிக்கின்றனர்: கடவுள் எல்லாம் வல்லவர், தாம் மீட்க எண்ணுகின்ற அனைவரையும் மீட்பவர், அவரது திட்டத்தின்படி அழிந்து போகக் குறித்தவர்களை அழிவுக்கு உள்ளாக்குபவர். நடைமுறையில் பார்க்கும்போது எல்லா மனிதர்களும் மீட்படைவர் என்று கூற முடியாது என்றே விவிலியம் கூறுகிறது. ஏனென்றால் கடவுள் நீதியுடையவர். கடவுள் தம் திட்டப்படி, விருப்பப்படி இரக்கத்தையும் அருளையும் வழங்குகின்றார் (உரோமையர் 8); அனைவர் மட்டிலும் நீதியோடு நடந்துகொள்கின்றார். எனவே, பாவம் செய்தவர்கள் தண்டனை பெறுவர். இவ்வாறு கால்வினியர் கூறுகின்றனர்.

மேலும் அவர்கள் கருத்துப்படி, விவிலியமே சிலர் தான் மீட்புப் பெறுவர் என்று கூறுகிறது (மத்தேயு 7:13). வாழ்க்கையில் பல வழிகள் இருந்தாலும் இயேசு ஒருவரே மீட்புக்கு வழி (யோவான் 14:6). இவ்வாறு கால்வினியர் விவிலிய போதனையை விளக்கி, முன்குறித்தல் கொள்கையை நியாயப்படுத்துகின்றனர்.

கத்தோலிக்க திருச்சபை கால்வினின் "முன்குறித்தல்" கொள்கையை ஏற்பதில்லை. மாறாக, கடவுளின் திட்டம் பற்றியும் கடவுளின் பராமரிப்புப் பற்றியும் கத்தோலிக்க திருச்சபை போதிக்கிறது.

கத்தோலிக்க திருச்சபையின் மறைக்கல்விநூல், எண் 600 கீழ்வருமாறு கூறுகிறது:
காலத்தின் எல்லா நொடிகளும் கடவுளுக்கு நேர் அறிவாக உள்ளன. எனவே, கடவுள் நித்தியத்திலிருந்தே தமது "முன்குறித்தல்" திட்டத்தை உருவாக்கும்போது, அத்திட்டத்தில் கடவுள் ஒவ்வொரு மனிதரும் தம் சுதந்திரத்தைப் பயன்படுத்தி கடவுளின் அருளுக்குப் பதில்மொழி வழங்கும் வகையையும் உள்ளடக்குகின்றார்: 'இந்நகரில் உம்மால் அருள்பொழிவு பெற்ற உமது தூய ஊழியராகிய இயேசுவுக்கு எதிராக ஏரோதும் பொந்தியு பிலாத்தும் பிற இனத்தவரோடும் இஸ்ரயேல் மக்களோடும் ஒன்றுதிரண்டனர். உமது கைவன்மையும் உமது திட்டமும் முன்குறித்த அனைத்தையும் அவர்கள் செய்து முடித்தனர்' (திருத்தூதர் பணிகள் 4:27-28; ஒப்பிடுக திருப்பாடல்கள் 2:1-2). தமது மீட்புத் திட்டத்தைச் செயல்படுத்துவதற்காக, கடவுள் அவர்களுடைய குருட்டுத்தன்மையிலிருந்து எழுந்த செயல்களை அனுமதித்தார். (ஒப்பிடுக மத்தேயு 26:54; யோவான் 18:36; 19:11; திருத்தூதர் பணிகள் 3:17-18)

மேலும், கத்தோலிக்க திருச்சபையின் மறைக்கல்விநூல், எண் 1037 கீழ்வருமாறு கூறுகிறது: 
யாரையும் நரகத்துக்குப் போவதற்காகக் கடவுள் முன்குறித்து வைப்பதில்லை; இதற்கு, சாவான பாவத்தின் வழி கடவுளிடமிருந்து வேண்டுமென்றே அகன்று செல்லுகை நிகழ்ந்திருக்க வேண்டும், இறுதிவரை அவ்வாறே தொடர்ந்திருக்க வேண்டும். நற்கருணைக் கொண்டாட்டத்தின் போதும், இறைநம்பிக்கையுடையோர் அன்றாடம் நிகழ்த்தும் இறைவேண்டல்களிலும் திருச்சபை கடவுளின் இரக்கத்தை இறைஞ்சி வேண்டுகிறது; அக்கடவுளோ, 'யாரும் அழிந்து போகாமல், எல்லாரும் மனம் மாற வேண்டுமென விரும்புகிறார்' (1 பேதுரு 3:9)

கால்வினின் முன்குறிப்புக் கொள்கையை ஏற்காதவர்கள் கீழ்வரும் காரணங்களைக் காட்டுகிறார்கள்:


இதற்கு கால்வினியர் கீழ்வருமாறு பதில் இறுக்கின்றனர்: கால்வினின் முன்குறிப்புக் கொள்கையில் மனித சுதந்திரமும் பொறுப்புணர்வும் மறுக்கப்படுவதில்லை. இருந்தாலும், மனிதனின் உள்ளம் பாவத்தின் தளையில் கட்டுண்டு இருப்பதால் அது தன்னுடைய உண்மையான சுதந்திரத்தைச் செயல்படுத்த இயலா நிலையில் உள்ளது. பாவத்தளைக்கு உட்பட்டிருப்பதால் மனிதர் தாமாகவே முடிவுசெய்து கடவுளிடத்தில் நம்பிக்கை வைக்க இயலாது. ஏனென்றால் பாவம் கடவுளுக்கு நேர் முரணானது. தாமாகவே முடிவுசெய்து கடவுளிடத்தில் நம்பிக்கை வைப்பது என்பது "மனித செயல்"; மனித செயலால் கடவுளின் மீட்பைப் பெற இயலாது. கடவுளின் அருளால் மட்டுமே மீட்பை அடைய முடியும். ஆக, கடவுள் முதலில் மனிதரை அவர்களுடைய பாவத்தளையிலிருந்து விடுதலை செய்ய வேண்டும்; அதன் பின் புதுப்பிறப்பு அடைந்து, மனித இதயமானது நன்மையைத் தேர்ந்தெடுக்க வேண்டும். இவ்வாறு மனிதர் கடவுளோ 'ஒத்துழைக்கின்றனர்' என்று கூறுவதைவிட, கடவுளால் விடுவிக்கப்பட்டு, கடவுளின் அருளால் ஈர்க்கப்பட்டு நன்மையான செயல்களைச் செய்கிறார் என்பதே சரி. - இவ்வாறு கால்வினியர்கள் பதிலளிக்கின்றனர்.




</doc>
<doc id="190783" url="https://ta.wikipedia.org/wiki?curid=190783" title="பதின்மூன்று குடியேற்றங்கள்">
பதின்மூன்று குடியேற்றங்கள்

பதின்மூன்று குடியேற்றங்கள் ("Thirteen Colonies") எனப்படுபவை வட அமெரிக்காவின் அத்திலாதிக்குக் கரையோரம் நிறுவப்பட்டிருந்த பிரித்தானியக் குடியேற்றங்கள் ஆகும். முதல் குடியேற்றம் 1607வில் வர்ஜீனியாவிலும் கடைசி குடியேற்றம் 1733இல் ஜோர்ஜியாவிலும் நிறுவப்பட்டது. 1754ஆம் ஆண்டு நடத்தப்பட்ட அல்பனி காங்கிரசில் இந்த மாநிலங்கள் ஒருங்கிணைந்து கூடிய உரிமைகளைக் கோரின; மேலும் 1776இல் தனியான கண்டத்து நாடாளுமன்றத்தை உருவாக்கி பெரிய பிரித்தானியாவிலிருந்து விடுதலை கோரின. புதிய இறைமையுள்ள நாடாக, அமெரிக்க ஐக்கிய இராச்சியங்கள் எனப் பெயர் சூட்டிக்கொண்டன.

பதின்மூன்று குடியேற்றங்களாவன: 

ஒவ்வொரு குடியேற்றமும் தனக்கானத் தனி அரசமைப்பைக் கொண்டிருந்தன. இவர்கள் பெரும்பாலும் தங்கள் நிலத்திற்குரிமையுள்ள விவசாயிகளாக இருந்தனர். நகராட்சி மற்றும் மாகாண அரசினை தேர்ந்தெடுக்கும் வாக்குரிமை பெற்றவர்களாக இருந்தனர்.உள்ளூர் நீதிமன்றங்களில் சான்றாயர்களாகப் பொறுப்பேற்றனர். சில குடியேற்றங்களில், குறிப்பாக வர்ஜீனியா, கரோலினாக்கள், ஜோர்ஜியாவில் குறிப்பிடத்தக்க அளவில் ஆபிரிக்க அடிமைகள் இருந்தனர். 1760களிலும் 1770களிலும் நடந்த வரிகளுக்கு எதிரான கிளர்ச்சிகளைத் தொடர்ந்து இந்த மாகாணங்கள் அரசியலில் ஐக்கியப்பட்டு பிரித்தானிய அரசுக்கெதிராக ஒருங்கிணைந்து 1775-1783இல் புரட்சிப் போரில் ஈடுபட்டனர். 1776இல் தங்கள் விடுதலையை அறிவித்ததுடன் 1783இல் பாரிசு உடன்பாட்டில் கையெழுத்திட்டு அதனை உறுதிபடுத்தினர்.


</doc>
<doc id="190784" url="https://ta.wikipedia.org/wiki?curid=190784" title="கிறித்தவ மரபு புனைவு">
கிறித்தவ மரபு புனைவு

கிறித்தவ மரபு புனைவு ("Christian Mythology") என்பது கிறித்தவ சமயத்தோடு தொடர்புடைய புனைவுகளைக் குறிக்கும்.

ஆங்கிலத்தில் "myth" என அழைக்கப்படுவது கிரேக்கச் சொல்லாகிய μύθος ("muthos") என்பதிலிருந்து பிறக்கிறது. பண்டைய கிரேக்க நாட்டில் அச்சொல்லுக்கு "கதை", "புனைவு", "வரைவு", "உரை" போன்ற பொருள்கள் உண்டு. கிறித்தவம் பரவிய காலத்தில் "muthos" என்னும் சொல் "கட்டுக்கதை", "புராணக் கதை", "கற்பனைக் கதை" என்னும் பொருள் பெறலாயிற்று.தொடக்க காலக் கிறித்தவர்கள் தமது வரலாறுகளைப் பிற சமய, குறிப்பாகப் பேகனிய வரலாற்றுக் கதைகளிலிருந்து மாறுபட்டவையாகக் காட்டி, அப்பிற கதைகளைக் கட்டுக்கதைகளாகக் கருதினார்கள்

கிறித்தவ வரலாறுகளை "மரபு புனைவுகள்" என அழைப்பது சரியா என்பது பற்றி கிறித்தவ அறிஞர்களிடையே கருத்து ஒற்றுமை இல்லை. ஜோர்ஜ் ஏவ்ரி ("George Every") என்பவர் கூறுகிறார்: "விவிலியத்தில் மரபு புனைவுகள் உள்ளன என்று பெரும்பான்மையான கத்தோலிக்கரும் புரட்டஸ்தாந்து சபையினரும் ஏற்றுக்கொள்வர்." மரபு புனைவுகளுக்கு எடுத்துக்காட்டாக, ஏவ்ரி கீழ்வரும் எடுத்துக்காட்டுகளைக் காட்டுகிறார்: விவிலியத்தின் தொடக்க நூலின் முதல் இரண்டு அதிகாரங்கள் விவரிக்கின்ற படைப்பு பற்றிய உரையை "மரபு புனைவு" என்று கருதலாம். அதுபோலவே ஏதேன் தோட்டத்தில் ஆதாம் ஏவா பாம்பினால் சோதிக்கப்படலும் ஆகும்.நவீன கால கிறித்தவ எழுத்தாளர் பலர் (எடுத்துக்காட்டாக, சி.எஸ். லூயிஸ் - C.S. Lewis) கிறித்தவத்தின் சில கூறுகளை, குறிப்பாக இயேசு கிறித்துவின் வரலாற்றை "மரபு புனைவு" ("myth") எனலாம் என்கின்றனர். ஆனால், அந்த மரபு புனைவு "உண்மை" என்பதையும் சி.எஸ். லூயிஸ் சுட்டிக்காட்டுகிறார். 

ஆனால் வேறு சில கிறித்தவ ஆசிரியர்கள், கிறித்தவ வரலாறுகளை "மரபு புனைவு" என்று அடையாளம் காட்டுவது தவறு என்கின்றனர். மரபு புனைவு என்பது பலகடவுளர் நம்பிக்கையிலிருந்து பிறந்தது என்பதே இதற்கு முக்கிய காரணம்.இது மரபு புனைவு வரலாற்றுத் தன்மை கொண்டதல்ல என்று காட்டுகிறது.மரபு புனைவு என்ன என்பதும் சர்ச்சைக்கு உட்பட்டிருக்கிறது. 

கிறித்தவத்தில் மரபு புனைவு உள்ளதா, கிறித்தவம் வழங்குகின்ற செய்தியையே மரபு புனைவு எனக் கருதலாமா என்பது பற்றி எழுகின்ற சர்ச்சையில் இரு அடிப்படை நிலைப்பாடுகள் உள்ளன.

1) மரபு புனைவு என்பதை வெறுமனே "கற்பனைக் கதை", "கட்டுக்கதை" என்னும் பொருளில் கொண்டால் கிறித்தவம் மரபு புனைவு அல்ல என்றே கூற வேண்டும். 

2) மரபு புனைவு என்னும் சொல்லுக்கு "வரலாற்றின் அடிப்படையிலான இறை-மனித உறவுக்குக் குறியீடுகள் வழியாக விளக்கம் வழங்கும் உரைமுறை" என்று பொருள் கொடுப்பதாக இருந்தால் கிறித்தவத்தை மரபு புனைவு என்று அழைப்பது பொருத்தமே. 

இவ்வாறு மரபு புனைவின் பொருளை வேறுபடுத்திப் பகுப்பாய்வு செய்யும் அறிஞர்களுள் ஒருவர் ஏவ்ரி டல்லஸ் என்பவர். அவர் கருத்துப்படி, மரபு புனைவு என்பதை அதன் ஆழ்பொருளில் பார்ப்பதாக இருந்தால், அது குறியீடுகளின் வழியாக மனிதரின் உள்ளத்திலும் இதயத்திலும் ஆழமான இறை உணர்வுகளை எழுப்பி, அவர்களைச் சமய ஈடுபாட்டின் நெறியிலும் அறநெறியிலும் பிடிப்புடையவர்களாக்கும் பண்புடையது.

பெர்னார்ட் மெகின் ("Bernard McGinn") என்னும் இறையியலார் கூற்றுப்படி, மரபு புனைவு வகையான உரைப் போக்குகள் பழைய ஏற்பாடு முழுவதிலும் காணக் கிடக்கின்றன. அங்கே அப்புனைவுகள் தொடக்க காலத்தில் நன்மைக்கும் தீமைக்கும் இடையே நிகழும் போராட்டத்தைக் கதையாகக் கூறுகின்றன. மரபு புனைவுகளை வரலாற்று அடிப்படையில் விளக்கி உரைப்பது எபிரேய விவிலியத்தின் ஒரு பண்பாகும். இதற்கு எடுத்துக்காட்டாக, மெகின் பழைய ஏற்பாட்டு நூலாகிய தானியேல் நூலில் வருகின்ற காட்சிகளைக் காட்டுகின்றார். எருசலேமின் இரண்டாம் கோவில் காலத்திய யூதர்கள் பாபிலோனியர், மேதியர், பாரசீகர், கிரேக்கர் ஆகியோரின் ஆட்சியின் கீழ் அனுபவித்தவற்றைப் பிற்காலத்திற்கு ஏற்றி உரைத்து, கிரேக்க அரசை ஓர் அரக்க விலங்குக்கு ஒப்பிட்டுக் காட்டுவது மேற்கு ஆசியாவில் நிலவிய ஓர் மரபு புனைவை ஒட்டி அமைந்துள்ளது. அந்த மரபு புனைவில் ஒழுங்கற்ற நிலையை உருவாக்கும் ஓர் அரக்கப்பாம்பு வருகிறது.

வரலாற்றை மரபு புனைவாக மாற்றும் செயலும் எபிரேய விவிலியத்தில் நிகழ்ந்துள்ளது என்று மிர்ட்சா எலியட் ("Mircea Eliade") என்னும் அறிஞர் கூறுகிறார். எடுத்துக்காட்டாக, நெபுகத்னேசர் மன்னனை அரக்கப்பாம்பு போலச் சித்தரிக்கும் பகுதியில் வீரன் ஒருவன் அரக்கப்பாம்பைக் கொல்லும் கதையான மரபு புனைவு வரலாற்று நபருக்கு ஏற்றி உரைக்கப்படுகிறது (காண்க: எரேமியா 51:34)

விவிலியத்திற்குப் புறம்பே நிலவிய மரபு புனைவுகளின் கூறுகள் பல விவிலிய வரலாற்றில் நுழைந்தன என்று நீல் ஃபோர்சித் ("Neil Forsyth"), ஜான் எல். மக்கென்சி ("John L. McKenzie") போன்ற கத்தோலிக்க விவிலிய அறிஞர் கூறுகின்றனர்.
கத்தோலிக்க மொழிபெயர்ப்பான "புதிய அமெரிக்க விவிலியம்" ("New American Bible"), தொடக்க நூல் 6:1-4இல் வருகின்ற கதை பற்றிக் குறிப்பிடும்போது, அதாவது இவ்வுலகில் "அரக்கர்கள்" (பழங்காலப் பெருவீரர்கள்) தோன்றியது எவ்வாறு என்பதைக் குறிப்பிடும்போது, அக்கதையின் சில அம்சங்கள் பண்டைக்கால மரபு புனைவுகளிலிருந்து எடுக்கப்பட்டன என்று கூறுகின்றது. "தெய்வப் புதல்வர்கள்" என்னும் பெயர் மரபு புனைவுகளில் விண்ணக தெய்வங்கள் என்று வருகின்றன.

அதே விவிலிய மொழிபெயர்ப்பு விவிலியத்தின் திருப்பாடல்கள் நூலில் பாடல் 93க்கு அளிக்கும் விளக்கத்தில், கடவுள் பூமியை நிரப்பிவிட்ட பெருவெள்ளத்தின் இரைச்சலையும் அலைகடலின் வல்லமையையும் அடக்கி, தன் அதிகாரத்தின் கீழ் கொணர்ந்து, மனித இனம் பூவுலகில், உலர்தரையில் உறைவிடம் கொள்ள வழிவகுத்தார் என்பதில் பண்டைக்கால மரபு புனைவு காணப்படுகிறது என்று கூறுகிறது. இங்கே கடல் வலிமை மிக்க ஆளாகவும், கடவுள் கடல் அரக்கனை எதிர்க்கும் வல்லமை மிக்க வீரராகவும் உருவகிக்கப்படுகின்றனர். 

விவிலியத்தில் வருகின்ற லிவியத்தான் என்னும் கடல் அரக்க விலங்கு, கானான் நாட்டு மக்களிடையே நிலவிய மரபு புனைவிலிருந்து பெறப்பட்டது என்று விவிலிய அறிஞர் கருத்துத் தெரிவிக்கின்றனர். அங்கே லிவியத்தான் ஏழு தலை கொண்ட அரக்க விலங்காக விவரிக்கப்படுகிறது. ஒழுங்கின்மைக்கு உருவகமான அலைகடலைக் கடவுள் தமது வலிமைமிகு குரலால் அடக்கி, தம் ஆளுகைக்குள் கொணர்ந்து ஒழுங்கை நிலைநாட்டுகின்றார் (காண்க: திருப்பாடல்கள் 93:3). 

இன்னொரு அறிஞர் கருத்துப்படி, எசாயா 14:12இல் "வைகறைப் புதல்வனாகிய விடிவெள்ளியே! வானத்திலிருந்து நீ வீழ்ந்தாயே!" என வரும் கூற்று லூசிபெர் ("Lucifer") என்னும் வானதூதன் கடவுளை எதிர்த்ததால் வானத்திலிருந்து வீழ்ச்சியுற்றான் என்னும் புனைவை உள்ளடக்கியிருக்கிறது. இப்புனைவு யூத சமய இலக்கியங்களிலும் உள்ளது. இது கானானியரிடையே நிலவிய ஒரு புனைவை எதிரொலிக்கிறது. அப்புனைவில் அத்தார் என்பவன் பாகால் தெய்வத்தின் அரியணையைக் கைப்பற்ற சூழ்ச்சி செய்ததற்குத் தண்டனையாக பாதாளத்தில் தள்ளப்பட்டதாக உள்ளது.

எபிரேய விவிலியத்தில் தொடக்க நூலின் முதல் இரு அதிகாரங்கள் கடவுள் எவ்வாறு உலகைப் படைத்தார் என்பதைக் கதைபோல் எடுத்துக் கூறுகின்றன. அனைத்திற்கும் தலைவரான ஒரே கடவுள் அமைதியாக, ஒழுங்கான முறையில் ஒவ்வொன்றாக உலகையும் உலகப் பொருள்களையும் மனிதரையும் படைப்பது அங்கே கூறப்படுகிறது. இந்த விவிலியப் புனைவு அக்கால மேற்கு ஆசிய கலாச்சாரங்கள் நடுவே நிலவிய படைப்புப் புனைவுகளுக்கு மாற்றாகவும், அவற்றை விமரிசித்தும் உருவாக்கப்பட்டதாக அறிஞர் கருதுகின்றனர். எனுமா ஏலிஷ் ("Enuma Elish") என்னும் பிற கலாச்சார படைப்புப் புனைவில் பூமியும் அதில் வாழும் மனிதர்களும் முன் திட்டம் இன்றி, ஏதோ தேவைக்கு ஏற்ப படைக்கப்பட்டதாக உள்ளது. ஆனால் விவிலியத்திலோ கடவுள் முன் கூட்டியே திட்டமிட்டு, முழு ஈடுபாட்டோடு உலகையும் உலகில் வாழ் மனிதர்களையும் உருவாக்குகின்றார். 

பிற கலாச்சாரங்களில் காணப்படும் படைப்புப் புனைவு பரபரப்பான விதத்தில், தெய்வங்களின் மனம் போன போக்கில், சடங்குமுறை போல, நாடகப் பாணியில் அமைந்திருந்தன. ஆனால் விவிலிய ஆசிரியரோ அம்முறையைப் பின்பற்றாமல், கடவுள் உலகைப் படைத்த விதத்தை நன்முறையில் ஒழுங்குபடுத்தி அமைக்கிறார்; கம்பீரமான நடையைப் பயன்படுத்துகிறார்; தொடர் வரிசையாக அமைக்கிறார்; வெறும் கற்பனையான அம்சங்களைப் பெரும்பாலும் தவிர்க்கின்றார். பிற கலாச்சாரங்களில் காணப்படும் படைப்புப் புனைவுகளில் சூரியனும் சந்திரனும் பெயர்சொல்லிக் குறிப்பிடப்படுகின்றன; ஆட்சி செலுத்துகின்றன. ஆனால் விவிலியம் தருகின்ற படைப்புப் புனைவிலோ (தொடக்க நூல் முதல் அதிகாரம்) சூரியனும் சந்திரனும் நான்காம் நாளில் தான் படைக்கப்படுகின்றன; அவற்றிற்குப் பெயர் தரப்படவில்லை; அவை வெறுமனே பகலையும் இரவையும் காலங்களையும் குறிப்பதாகக் கூறப்படுகிறது. விவிலியத்தில் வரும் படைப்பு வரலாற்றில் மரபு புனைவு அம்சங்கள் வேண்டுமென்றே ஒதுக்கப்படுகின்றன. எனவே விவிலியத்தில் காணும் படைப்பு வரலாற்றை "மரபு புனைவுக் கூறுகள் நீக்கப்பட்ட புனைவு" எனக் கூறலாம் என்று சில அறிஞர் கருத்துத் தெரிவித்துள்ளனர். இவ்வாறு விவிலிய பாடத்தின் தனித்தன்மை தெரிகிறது.ஜான் எல். மக்கென்சி என்னும் விவிலிய அறிஞரும் இக்கருத்தை ஆதரிக்கின்றார்.இது மரபு புனைவு என்பதின் ஆழ்ந்த விளக்கம் என்று கூறலாம். 

புதிய ஏற்பாட்டில் கூறப்படுகின்ற இயேசுவின் வாழ்வின் சில நிகழ்ச்சிகளில் மரபு புனைவு கருத்துக்கள் அடங்கியிருப்பதாக சில அறிஞர்கள் கருதுகின்றனர். பாதாளத்தில் இறங்குதல் என்னும் கருத்தும், நாயகனின் பயணம் என்னும் மரபு புனைவு கருத்தும், பிறந்து வளர்ந்து இறக்கும் கடவுள் என்னும் கருத்துப் புனைவும் பொதுவான மரபு புனைவாக உலக கலாச்சாரங்களில் காணப்படுவதுபோல இயேசுவின் வாழ்வு-இறப்பு-உயிர்த்தெழுதலில் காணப்படுவதாக அவர்கள் கூறுகிறார்கள்.

இன்னும் சில அறிஞர் கருத்துப்படி, புதிய ஏற்பாட்டின் கடைசி நூலாகிய திருவெளிப்பாட்டில் பழைய மரபு புனைவு கருத்துகள் பல உள்ளன. அந்நூலில் 12:1-6 பகுதியில் கருவுற்ற ஒரு பெண் வானகத்தில் தோன்றுகிறார்; அவரை ஒரு பெரிய அரக்கப் பாம்பு அச்சுறுத்துகிறது. இந்த மரபு புனைவு அம்சங்கள் உலகின் பல நாடுகளில் நிலவுகின்ற மரபு புனைவுகளில் காணப்படுகின்றன. அதாவது, ஒரு மீட்பரைத் தன் உதரத்தில் கருவுற்றிருந்த ஒரு பெண் தெய்வத்தை ஒரு இராட்சதன் அழிக்கத் தேடுகின்றான். அதிசயமான விதத்தில் அப்பெண்ணும் குழந்தையும் காப்பாற்றப்படுகின்றனர். அக்குழந்தை இராட்சதனைக் கொன்று வெற்றிகொள்கிறது. இந்த விளக்கத்தை கத்தோலிக்க விவிலிய மொழிபெயர்ப்பின் குறிப்பில் உள்ளது.திருவெளிப்பாடு நூலில் (அதிகாரம் 13) வருகின்ற இரு விலங்குகள், பண்டைய மரபு புனைவுகளான லிவியத்தான் (யோபு 11), பெகிமோத்து (யோபு 40:15-24) ஆகியவற்றின் பின்னணியில் எழுந்த புனைவு எனத் தெரிகிறது.

புதிய ஏற்பாட்டின் திருமுகங்கள் சிலவற்றில் "myths" (கிரேக்கம்: "muthoi") என்னும் சொல் வருகிறது. அதைத் தமிழ் விவிலியம் "புனைகதைகள்" என அழைக்கிறது (காண்க: 1 திமொத்தேயு 4:7; 2 திமொத்தேயு 4:4; தீத்து 1:14; 2 பேதுரு 1:16). இப்புனைகதைகள் பெரும்பாலும் ஞானக் கொள்கை என்று அழைக்கப்படும் ஒரு மெய்யியல் கொள்கையின் கருத்துகளைக் குறிப்பவை ஆகும். 

"சிபிலிய முன்னறிவிப்புகள்" ("Sybillian Oracles") என்னும் ஏடுகளில் அடங்கிய ஒரு புனைவுப்படி, கிறித்தவர்களைக் கொடுமைப்படுத்திய உரோமை மன்னன் நீரோ பிற்காலத்தில் ஒருநாள் மீண்டும் "எதிர் கிறித்துவாக" வருவான். இது புனைவுமொழியில் அமைந்த பிற்கால இடைச் செருகலாக இருக்கலாம் என்பது அறிஞர் கருத்து.

மிர்ட்சா எலியட் என்பவர் கருத்துப்படி, நடுக்காலத்தில் மரபு புனைவுகள் பல எழுந்தன. ஒவ்வொரு குழுவும் தனக்கென்று புனைவுகளை உருவாக்கிக் கொண்டது. ஒரு குறிப்பிட்ட தொழில் செய்த குழு தான் தோன்றியது எவ்வாறு என்பதை விளக்க ஒரு மரபு புனைவை உருவாக்கிக்கொண்டது. அது அத்தொழிலில் ஈடுபடுவோருக்கு ஒரு முன்மாதிரியாக விளங்கியது. எடுத்துக்காட்டாக, போர்வீரர் குழுக்கள் தமக்கு முன்மாதிரியாக "லான்சலட்" ("Lancelot") "பார்சிபல்("Parsifal") போன்ற வீரர்கள் பற்றிய கதைப் புனைவுகளைத் தமது வீர செயல்களுக்கு முன்மாதிரியாகக் கொண்டனர். 

நடுக்காலத்தில் நாடோடிக் கவிஞர்கள் பலர் தோன்றினர். அவர்கள் "காதல் புனைவு"களை உருவாக்கி, அவற்றிற்கு இசை அமைத்துப் பாடினர். அப்புனைவுகளில் கிறித்தவ அம்சங்களும் இணைக்கப்பட்டன. 

நடுக்கால மரபு புனைவுளை ஆய்ந்தவர்களுள் ஒருவரான ஜோர்ஜ் எவ்ரி தமது "கிறித்தவ மரபு புனைவு" என்னும் நூலில் அவை பற்றிக் கூறுகிறார். இயேசுவின் அன்னையான மரியா, பிற புனிதர்கள் ஆகியோரின் வரலாற்றை எழுதும்போதும் மரபு புனைவுகள் அவற்றில் இடம்பெற்றன. எடுத்துக்காட்டாக, மரியாவின் பிறப்பு, மரியா சூசையை மணத்தல் ஆகிய நிகழ்ச்சிகளைக் கூறலாம். 

ஒரு மரபு புனைவுப்படி, மரியாவின் பாட்டியான அன்னா கருத்தரிக்க இயலாதிருந்தார். அன்னாவின் உருக்கமான வேண்டுதல் இறைவனை எட்டியது. வானதூதர் ஒருவர் அன்னாவிடம் வந்து, அவர் கவலைப்பட வேண்டியதில்லை என்றும், உலகம் முழுவதும் உயர்த்திப் போற்றவிருக்கின்ற ஒரு குழந்தை ("மரியா") அவருக்குப் பிறக்கும் என்றும் கூறிச்சென்றார். மரியா தம் இளமைப்பருவத்தில் கடின ஒறுத்தல் முயற்சிகளைக் கடைப்பிடித்தார்; வானதூதர்கள் அவருக்குத் தோன்றி அப்பத்தை உணவாகக் கொடுத்தனர். திருமுழுக்கு யோவானின் தந்தையான செக்கரியா என்பவருக்கு ஒரு வானதூதர் தோன்றி, அந்நாட்டுப் பகுதியில் மனைவியை இழந்து வாழ்ந்த அனைத்து ஆண்களையும் ஒருங்கே கூட்டிவரச் சொல்கிறார். அனைத்து ஆண்களும் கூடி வந்த இடத்தில் ஒரு அதிசய நிகழ்ச்சி நடக்கிறது. அங்கு வந்த யோசேப்பு கையில் பிடித்திருந்த கோல் தளிர்விட்டு, பூப்பூக்கிறது. இன்னொரு கதைப்படி, யோசேப்பின் கைக்கோலிலிருந்து ஒரு புறா வெளிப்படுகிறது.இந்த நிகழ்ச்சி வீரமாமுனிவர் இயற்றிய தேம்பாவணி காப்பியத்திலும் காணக்கிடப்பது குறிப்பிடத்தக்கது. 

நடுக்காலத்தில் தோன்றிய கிறித்தவ மரபு புனைவுகள் சில வேளைகளில் பேகனிய புனைவுகளிலிருந்தும் கடவுளர் மற்றும் வீரர்களின் வரலாறுகளிலிருந்தும் பெற்ற பல அம்சங்களை உள்ளடக்கியிருக்கின்றன. 

எடுத்துக்காட்டாக, புனித ஜோர்ஜியார் பற்றி கூறப்படுகின்ற புனைவைக் காட்டலாம். அப்புனைவிலும் அதுபோன்ற பிற புனிதர் பற்றிய புனைவுகளிலும் புனிதர்கள் அரக்கப் பாம்பை அழிக்கும் செய்தியைக் காணலாம். இச்செய்தி அதற்கும் முற்பட்ட காலத்தைச் சார்ந்த வேறு மரபு புனைவுளின் செய்தியை உள்ளடக்கியிருக்கின்றது. எடுத்துக்காட்டாக, உலகைப் படைத்துக் காக்கும் கடவுள் உலகத்தின் ஒழுங்கை குலைத்து அழிவுகொணர முயற்சி செய்கின்ற ஆதிகால ஒழுங்கின்மைக்கு எதிராகப் போராடி அதை அழிக்கின்றார். 

நடுக்காலத்தில் எழுந்த புனைவுகளான ஆர்தர் அரசர் மற்றும் "புனித கிண்ணம்" ("Holy Grail") போன்றவற்றில் கெல்டிக் கலாச்சாரத்தைச் சார்ந்த ஆவியுலக அம்சங்களோடு சிறிது கிறித்தவப் பூச்சும் கலந்துள்ளதாக மிர்ட்சா எலியட் என்னும் அறிஞர் கூறுகின்றார். 

மறுமலர்ச்சிக்காலத்தில் புனித மரபை மரபு புனைவுகளிலிருந்து வேறுபடுத்திக் காணும் போக்கு வளர்ந்தது. புனிதர்கள் பற்றிய அதிசய புனைவுகள், புனிதர்களின் மீபொருள்கள், சிலுவை போன்ற புனித பொருள்கள் பற்றி விமர்சிக்கும் பார்வை எழுந்தது. மரபு புனைவு என்றாலே "கட்டுக்கதை" என்னும் கருத்து மேலோங்கலாயிற்று. 

கிறித்தவ புனைவுகளையும் கிறித்தவம் சேராத புனைவுகளையும் விரிவுபடுத்தி பல இலக்கியப் படைப்புகள் தோன்றின. எடுத்துக்காட்டாக ஆதி மனிதரின் படைப்பும் வீழ்ச்சியும் என்பதைக் குறிப்பிடலாம். இவற்றைப் படைத்த ஆசிரியர்கள் கிறித்தவ சமயத்தின் மட்டில் மதிப்பு காட்டினார்கள். அதே நேரத்தில் கடவுள், மனிதன், உலகம் பற்றிய வேறு கருத்துகளையும் சேர்த்துக்கொண்டார்கள். எடுத்துக்காட்டாக, ஜான் மில்டன் எழுதிய "இழந்த இன்பவனம்" ("Paradise Lost") என்னும் காப்பியத்தைக் குறிப்பிடலாம். 

சி.எஸ். லூயிஸ் ("C.S. Lewis"), ஜே.ஆர்.ஆர். டோல்க்கியன் ("J.R.R. Tolkien") போன்ற கதையாசிரியர்கள் கிறித்தவ கருப்பொருள்களை உள்ளடக்கிய புனைவுகளை 20ஆம் நூற்றாண்டில் உருவாக்கினர். சி.எஸ். லூயிஸ் எழுதிய "நார்னியா குறிப்பேடுகள்" ("The Chronicles of Narnia") என்னும் நூல் உலகில் தீமைக்கும் நன்மைக்கும் இடையே நிகழும் போராட்டம், பாவ மன்னிப்பு, கடவுள் மனிதர் மீது இரக்கமுற்று தம்மையே மனித இனத்தின் நீடிய நலனுக்காகப் பலியாக்குதல், சாவுக்குப் பின் வாழ்வு, இறுதிக்காலத்தில் நன்மை வெற்றிகொள்ளுதல் போன்ற கிறித்தவக் கருத்துக்களை இந்த கதைத் தொடர் கொண்டுள்ளது.

ஜே.ஆர்.ஆர். டோல்க்கியன் என்னும் கதையாசிரியர் எழுதிய கதை நூலின் பெயர் "கணையாழிகளின் நாயகன்" ("The Lord of the Rings") என்பதாகும். மூன்று நூல்களாக வெளியான இக்கதையில் தீமை பற்றியும் அதிலிருந்து விடுதலை பெறுவது பற்றியும், சாவு, சாகாமை, உயிர்த்தெழுதல், மன்னிப்பு, பலி போன்ற பிற கிறித்தவ கருப்பொருள்கள் பற்றியும் அவர் கற்பனை உலகுப் பாணியில் எடுத்துக்கூறுகிறார். "எங்களை சோதனையில் விழ விடாதேயும், தீமையிலிருந்து எங்களை இரட்சித்தருளும்" என்று இயேசு கற்பித்த இறைவேண்டலில் வரும் மன்றாட்டைக் கண்முன் கொண்டு இப்புதினத் தொடரை எழுதியதாக டோல்க்கியனே கூறியுள்ளார்.

கிறித்தவ மரபு புனைவுகளில் மலை, உலகு மையம், போராட்டம், பாதாளத்தில் இறங்குதல், இறக்கும் கடவுள், வெள்ளப் பெருக்கு, சமய நம்பிக்கைக்கு அடித்தளம் இடுதல், வீரன், இன்பவனம், பலி போன்ற பல கூறுகள் வருவதை ஆய்வாளர்கள் சுட்டிக்காட்டியுள்ளனர்.

கடவுள் தம்மை மக்களுக்கு வெளிப்படுத்தும் இடமாக மலை உள்ளது. மலையில் ஏறிச் செல்வது ஒரு புனித பயணத்தைக் குறிக்கிறது. அங்கு கறைகள் கழுவப்பட்டு, அறிவும் ஞானமும் வழங்கப்பட்டு, புனித நிலை அனுபவம் ஏற்படுகிறது. மோசே சீனாய் மலையில் ஏறிச்சென்று கடவுளனுபவம் பெற்று, பத்துக் கட்டளைகளைப் பெற்று மக்களுக்கு அளித்தார். இயேசு மலைக்கு ஏறிச் சென்று தந்தைக் கடவுளோடு உரையாடலில் இரவுகளைக் கழித்தார். இயேசு மலைமீது அமர்ந்து மக்களுக்கு அறிவுரை வழங்கினார். இயேசு மலைமீது ஏறிச்சென்று தம் சீடர்கள் முன்னிலையில் தோற்றம் மாறினார். இவ்வாறு பல நிகழ்வுகளில் மரபு புனைவு சார்ந்த மலை, கடவுளின் உடனிருப்பைக் காட்டும் கூறாக வருகிறது.

சில மரபு புனைவுகளில் "உலகு மையம்" ("Axis Mundi") என்னும் கருத்துருவகம் உலகப் படைப்பு நிகழும் புனித இடமாக வருவதுண்டு. இந்த மையம் ஒரு மரமாக, மலையாக, தூணாக உருவகிக்கப்பட்டு, உலகின் அச்சாணியாக அமையும். இந்திய மரபில் மேரு மலை உள்ளது போல யூத-கிறித்தவ மரபில் சீயோன் மலை உலகு மையமாகக் கருதப்படுகிறது. அங்கு கடவுளின் படைப்புச் செயல் நிகழ்ந்தது. இயேசு உயிர்நீத்த சிலுவை நாட்டப்பட்ட கொல்கதா மலை உலக மையமாகக் கிறித்தவ புனைவுகளில் காணப்படுகிறது. அங்கு புதிய படைப்புச் செயல் நிகழ்ந்தது. மனிதரை பாவத்திலிருந்து மீட்டதால் இயேசு புதிய படைப்புக்கு அடித்தளம் இட்டார்.

மேலும், கிழக்கு கிறித்தவ மரபின்படி, இயேசு உயிர்நீத்த கொல்கதா என்பது உலகு மைய மலையின் உச்சி என்பதாகும். அங்குதான் முதல் மனிதன் ஆதாம் படைக்கப்பட்டான்; இறந்து அடக்கம் செய்யப்பட்டான். இயேசு சிலுவையில் தொங்கியபோது அவரது உடலிலிருந்து வடிந்த இரத்தம் ஆதாமின் மண்டையோட்டின் மேல் விழுந்து அவனுக்கு மீட்பு அளித்தது. இயேசுவை சிலுவையில் தொங்குபவராகக் காட்டும் கலைப்படைப்புகளில் அச்சிலுவையின் கீழே ஆதாமின் மண்டையோட்டைச் சித்தரிப்பது மரபாக உள்ளது. 

"போராட்ட மரபு புனைவு" ("Combat myth") என்னும் உரை வகை பல கலாச்சாரங்களில் காணப்படுகிறது. கடவுள் அல்லது ஒரு குறிப்பிட்ட தெய்வம் தீமை இழைக்க எண்ணுகின்ற ஒரு அரக்க விலங்கை அடக்கி அதன்மேல் வெற்றிகொள்வதாக இப்புனைவு அமைகிறது. இத்தகைய பண்டைய மரபு புனைவு ஒன்றே "எனுமா எலிஷ்" ("Emuma Elish") என்பது ஆகும்.விவிலியத்தில் குறிப்பிடப்படுகின்ற லிவியத்தான் ("Leviathan") (காண்க: யோபு 3:8; 41:1; திருப்பாடல்கள் 74:14; 104:26; எசாயா 27:1), மற்றிம் இரகாபு ("Rahab") (காண்க: யோபு 9:13; 26:12; திருப்பாடல்கள் 89:10; எசாயா 30:7; 51:9) என்னும் கொடிய அரக்க கடல் விலங்குகள் பற்றிய செய்திகள் பிற கலச்சார மரபு புனைவுகளிலிருந்து பெறப்பட்டவை என்பது அறிஞர் கருத்து.தீமையின் ஒட்டுமொத்த உருவான சாத்தான் நன்மையே உருவான கடவுளை எதிர்த்துப் போராடும் மரபு புனைவு "போராட்டம்" என்னும் புனைவு குறியீட்டிலிருந்து பிறந்ததாகலாம். மேலும், திருவெளிப்பாடு நூல், 12ஆம் அதிகாரத்தில் பெண்ணுக்கும் அரக்கப் பாம்புக்கும் இடையே நிகழும் மோதல் "போராட்டம்" என்னும் புனைவு குறியீட்டை எதிரொலிப்பதாகக் கொள்ளலாம்.

கிறித்தவ மரபுப்படி, இயேசு தாம் சிலுவையில் உயிர்துறந்தபின் பாதாளத்தில் இறங்கி, அங்கிருந்த இறந்தோரின் ஆன்மாக்களுக்கு விடுதலை வழங்கினார். இந்த வரலாறு நிக்கதேம் நற்செய்தி என்னும் பண்டைய நூலில் உள்ளது. இந்நூல் விவிலியத் திருமுறை நூல் தொகுப்பைச் சேர்ந்ததல்ல என்றாலும் அதில் வருகின்ற செய்தி 1 பேதுரு 3:18-22 பகுதியின் விளக்கமாகக் கூட இருக்கலாம். "கிறித்து காவலில் இருந்த ஆவிகளிடம் போய்த் தம் செய்தியை அறிவித்தார்" (1 பேதுரு 3:19) என்பதை அந்நூல் விளக்குவதாகக் கொள்ளலாம். மரபு புனைவுகளில் வீரன் ஒருவன் பாதாளத்தில் இறங்குவது ஒரு பாணியாக உள்ளது. அதுவே இயேசுவுக்கும் பொருத்தி உரைக்கப்பட்டது என்று டேவிட் லீமிங் ("David Leeming") என்பவர் கருதுகிறார்.

பல கலாச்சாரங்களின் மரபு புனைவுகளில் ஒரு கடவுள் இறப்பதும் அதன் பின் உயிர்பெற்று எழுவதும் ஒரு பாணியாக உள்ளது. இது "இறக்கும் கடவுள்" என்னும் பாணியாக விளக்கப்படுகிறது.ஜேம்சு ஜோர்ஜ் ஃப்ரேசர் ("James George Frazer") என்னும் அறிஞர் இறக்கும் கடவுள் என்னும் பாணி உலக கலாச்சாரங்களின் மரபு புனைவுகளில் எவ்வாறு வெளிப்படுகிறது என்பதை விரிவாக ஆய்ந்துள்ளார். இறக்கும் கடவுளை நிலத்தின் வளமையோடு இணைத்துப் பார்ப்பதுண்டு.ஃப்ரேசர் மற்றும் பிற அறிஞர்கள் இயேசு கிறித்துவின் வரலாற்றை "இறக்கும் கடவுளின்" மரபு புனைவோடு இணைத்துக் காண்கின்றனர்.அவற்றிற்கிடையே ஒப்புமை உள்ளதாக அவர்கள் கருதுகின்றனர்.இயேசுவும் தமது சாவின் வழியாக ஆன்மிக முறையிலான வளமையைக் கொணர்கிறார். 

2006இல், நற்கருணைப் பெருவிழாவின் போது ஆற்றிய மறையுரையில் திருத்தந்தை பதினாறாம் பெனடிக்ட் இயேசுவின் உயிர்த்தெழுதல் நிகழ்ச்சிக்கும், பண்டைய கலாச்சாரங்களின் மரபு புனைவுகளில் காணப்படுகின்ற "இறக்கும், உயிர்த்தெழும் கடவுள்களுக்கும்" இடையே ஒப்புமை உள்ளதைக் குறிப்பிட்டார். அவர் கூறியது: "இந்த மரபு புனைவுகளில் மனித ஆன்மா, ஒருவிதத்தில், மனிதனும் கடவுளுமான இயேசுவை நோக்கி ஈர்க்கப்படுவதைக் காண்கின்றோம். இயேசு இகழப்பட்டவராய் சிலுவையில் உயிர்துறந்தாலும், தம் சாவின் வழியாக மனிதர் அனைவருக்கும் வாழ்வின் வழியைத் திறந்துவைத்தார்".

பல கலாச்சாரங்களில் வெள்ளப் பெருக்கு பற்றிய மரபு புனைவுகள் உள்ளன. உலகில் நிலவும் தீமைகளைக் களைந்து, உலகத்தை நீரால் கழுவித் தூய்மையாக்குகின்ற செயலை அப்புனைவுகள் சித்தரிக்கின்றன. இத்தகைய புனைவுகள் உலகின் எல்லாப் பெருநிலப் பகுதிகளிலும் காணக்கிடக்கின்றன. ஒரு எடுத்துக்காட்டு, விவிலியத்தில் வருகின்ற நோவா காலத்தில் நிகழ்ந்ததாகக் கூறப்படுகின்ற வெள்ளப் பெருக்கு ஆகும். அக்கதையை தொடக்க நூல் அதிகாரங்கள் 6-10இல் காணலாம்.பிற கலாச்சாரங்களில் உள்ள வெள்ளப் பெருக்குப் புனைவு போன்றே விவிலியப் புனைவும் தீய உலகுக்கு முற்றுப்புள்ளி வைத்து, ஒரு புதிய யுகத்தைத் தோற்றுவிப்பதோடு மக்களுக்கு புதியதொரு வாய்ப்பையும் நல்கும் வகையில் ஆக்கப்பட்டுள்ளது. 

சாண்ட்ரா ஃப்ராங்கியேல் என்னும் அறிஞர் கருத்துப்படி, இயேசுவின் வாழ்வு, போதனை, சாவு ஆகியவை கிறித்தவ சமயத்தின் நம்பிக்கைத் தொகுப்புக்கு அடித்தளம் இடுகின்ற "புனைவாக" அமைகின்றது. பிற சமயங்களில் காணப்படுகின்ற "படைப்பு மரபு புனைவுளுக்கும்" கிறித்தவ சமய நம்பிக்கைக்கு அடித்தளம் இடும் புனைவுக்கும் இடையே அமைப்பு முறையான ஒற்றுமை உள்ளது எனலாம். ஏனென்றால், அத்தகைய புனைவுகளை மீண்டும் மீண்டும் நினைவுகூர்ந்து, சமய நம்பிக்கையை ஆழப்படுத்தும் செயல் தொடர்ந்து நிகழ்கின்றது. மேலும், சமய நம்பிக்கைக்கு அடித்தளம் இடுவதோடு, இயேசுவின் வாழ்வு, போதனை, சாவு ஆகியவற்றை உள்ளடக்கிய "புனைவு" கிறித்தவ சமயத்தைக் கடைப்பிடிப்போரின் வாழ்க்கையையும் உளப் பாங்கினையும் நிர்ணயிக்கிறது. 

சமய நம்பிக்கைக்கு அடித்தளம் இடுவதாக இத்தகைய புனைவுகளை நாம் பார்ப்பதாக இருந்தால், அவற்றின் பொருளை விரிவாக்கும்போது, அங்கே "வானத்தில் நிகழும் போராட்டம்", "மனிதனின் வீழ்ச்சி" போன்றவற்றையும் உள்ளடக்கலாம். கீழ்ப்படியாமையின் விளைவாக மனித குலத்தைப் பெரும் இடர்ப்பாடு கவ்விக்கொண்டதாகக் காட்டுவது பல கலாச்சாரங்களில் உள்ளது.

மரபு புனைவுகளில் வரும் வீரர்களின் பிறப்பு பல கலாச்சாரங்களில் ஒரு குறிப்பிட்ட பாணியில் அமைகின்றன என்று ஓட்டோ ராங்க் ("Otto Rank") என்னும் அறிஞர் கூறுகின்றார். இயேசு கிறித்துவின் பிறப்பு பற்றிய "புனைவு" இத்தகைய புனைவுகளின் கூறுகளை மிகச் சிறப்பாக உள்ளடக்கியிருக்கிறது என்று ஓட்டோ ராங்க் கூறுகின்றார். 

மிர்ட்சா எலியட் என்னும் அறிஞர் கருத்துப்படி, மரபு புனைவுகளில் வரும் வீரர்கள் அரக்கப் பாம்பைக் கொன்று மக்களைக் காப்பாற்றும் செயல் புரிவது பரவலான ஒன்று ஆகும். இவ்வாறு அரக்கப் பாம்பைக் கொல்லுகின்ற கருத்துருவகம், மிகப் பண்டைக் காலத்திலிருந்தே வருகின்ற கருத்தாகிய தெய்வீக வீரன் உலகத் தொடக்கத்தில் தீமையின் உருவான அரக்கப் பாம்பை அழிப்பதின் அடிப்படையில் அமைகிறது. இக்கருத்துருவகத்திற்கு சிறப்பான எடுத்துக்காட்டாக புனித ஜோர்ஜ் என்பவர், ஓர் இளவரசியையும் அவளுடைய நாட்டு மக்களையும் பெரும் தீங்கிலிருந்து காப்பாற்றும் வண்ணம் அரக்கப் பாம்பை அழித்துவிடுவதாக வருகின்ற "புனைவு" உள்ளது. 

புனைவுகளில் வரும் வீரன் அரக்கப் பாம்பைக் கொன்று வெற்றிவாகை சூடுகின்ற கருத்துருவகம் மோசே, இயேசு, ஆர்தர் மன்னன் புனைவுகளில் வெவ்வேறு வகைகளில் வருவதைக் கவனிக்கலாம். வீரன் தனது சாவுக்குப் பின் உயிர்பெற்றெழுதல் பண்டைய வீரன் பற்றிய மரபு புனைவின் ஒரு பகுதியாகும் என்று லீமிங் என்னும் அறிஞர் கூறுகின்றார். இவ்வாறு உயிர்பெற்றெழுகின்ற வீர்ன் தனது மக்களுக்கு "உணவாக" மாறுவதும் அப்புனைவுகளில் உண்டு. இயேசு தம் சீடர்களிடம், "வாழ்வு தரும் உணவு நானே. என்னிடம் வருபவருக்குப் பசியே இராது; என்னிடம் நம்பிக்கை கொண்டிருப்பவருக்கு என்றுமே தாகம் இராது" என்று கூறினார் (யோவான் 6:35).

இயேசு வரலாற்றின் புனைவுக்கும் பிற கிறித்தவ வீரர் புனைவுகளுக்கும் இடையே ஒற்றுமையும் வேற்றுமையும் இருப்பதை லீமிங் சுட்டிக்காட்டுகிறார். புனித ஜோர்ஜ் போன்ற வீரர் புனைவுகளில் கிறித்தவத்துக்கு முற்பட்ட வீரர் புனைவு அம்சங்கள் காணப்படுவதை அவர் எடுத்துக் கூறுகிரார். அங்கே இராணுவப் பண்பு மேலோங்குகிறது.

சமயம் சார்ந்த பல மரபு புனைவுகளில், தொடக்க காலத்தில் மனிதர் இன்ப வனத்தில் வாழ்ந்ததாகப் புனைந்துரைப்பது வழக்கம். அந்த இன்ப வனத்தில் அனுபவித்த மகிழ்ச்சியை மனிதர் இழந்து போவதும் பல புனைவுகளில் வருகிறது. விவிலியத்தின் தொடக்கத்தில் முதல் மனிதர் இன்ப வனத்தில் மகிழ்ந்திருந்த செய்தி உள்ளது (தொடக்க நூல் அதிகாரங்கள் 1-3). இது மரபு புனைவுவுகளில் வரும் கருத்துருவகத்தைப் பிரதிபலிக்கிறது.

பலி என்பது சமய மரபுகளில் பரவலாகக் காணப்படும் ஒன்று. அது மரபு புனைவுகளாக சித்தரிக்கப்படுவது வழக்கம். விவிலியத்தில் ஆபிரகாம் தமது ஒரே மகனான ஈசாக்கு என்பவரைக் கடவுளுக்குப் பலி செலுத்த முன்வந்தது கூறப்படுகிறது (தொடக்க நூல் 22:1-14). இயேசு உலக மக்களின் மீட்புக்காகத் தம்மையே பலியாக ஒப்புக்கொடுத்தார் ((மாற்கு 15:21-32). வெண்டி டோனிகர் என்னும் அறிஞர் இயேசுவின் சாவு ஒரு "மீபுனைவு" ("meta-myth") என்கிறார். அதாவது, ஏற்கெனவே நிலவிய ஒரு மரபு புனைவு ஒன்றில் தாம் பங்கேற்று ஒரு புதிய "புனைவை" உருவாக்குவதை இயேசு அறிந்திருந்தார். பகைமையின் காரணமாக அவர் பலியாக்கப்பட்டாலும், அவர் தொடக்கமும் ஏற்பும் காட்டப்படுகின்ற ஒரு புதிய புனைவில் பங்கேற்று, அன்பின் வெளிப்பாடாகத் தம்மைப் பலியாக்குகின்ற கடவுளாக அப்புனைவில் வருகின்றார் எனக் கூறலாம்.

அறிஞர் மிர்ட்சா எலியட் என்பவர் கருத்துப்படி, பல புராதன சமூகங்களில் காலம் பற்றிய புரிதல் சுழற்சி முறையில் அமைந்தது ஆகும். அதாவது மரபு புனைவுகளில் கூறப்படும் நிகழ்ச்சிகள் ஒரு குறிப்பிட்ட காலத்தில் மீண்டும் நிகழ்வதாகவும், அந்நிகழ்ச்சி தொடர்ந்து ஒரு சக்கரச் சுழற்சி போல் நடப்பதாகவும் அவர்கள் புரிந்தனர். இப்புரிதல் "cyclic sense of time" என அழைக்கப்படுகிறது.இத்தகைய காலச் சுழற்சி மூலம் அந்தப் புராதன சமூகங்கள் தமது ஆதிகால நிலைக்கு மீண்டும் மீண்டும் திரும்பிச் செல்லும் நிலை உருவாக்கப்பட்டது. இதை "முடிவுறா திரும்புகை" ("eternal return") என்று கூறுவர் கிறித்தவத்திலும் இத்தகைய காலச் சுழற்சி உள்ளது என எலியட் கூறுகிறார். அதாவது, இயேசு கிறித்துவின் வாழ்க்கை, அவர் புரிந்த செயல்கள், அவரது சாவு ஆகியவை காலத்தில் மீண்டும் மீண்டும் அடையாள முறையில் நிகழ்வதாக கிறித்தவர் அந்நிகழ்வுகளை நினைவுகூர்ந்து கொண்டாடுகின்றனர். இத்தகைய காலச் சுழற்சி முறை கிறித்தவத்தில் உள்ளதால் அதில் ஒரு மரபு புனைவு அம்சம் உள்ளது என்று எலியட் கூறுவார். 

அதே நேரத்தில், யூத-கிறித்தவ சிந்தனை ஒரு புதிய முறையையும் புகுத்தியுள்ளது. அது மிகவும் சிறப்பான ஒன்று. அதாவது, யூத-கிறித்தவ சிந்தனை நேர்கோடாகச் செல்லும் காலக் கணிப்பு முறையைப் புகுத்தியது. இதை "linear sense of time" என்பர். இதையே "வரலாற்றுக் காலக் கணிப்பு" ("historical time") எனவும் கூறலாம். கிறித்தவத்திப் பொறுத்தமட்டில், காலம் என்பது சுழற்சியாக மீண்டும் மீண்டும் வரும் காலம் அல்ல, மாறாக நேர்கோடாக முன்னேறிச் செல்லும் காலம் ஆகும். கடந்த காலம் மீண்டும் திரும்புவதில்லை; "முடிவுறா திரும்புகை"யும் இல்லை. 

கிறித்தவம் மனித வரலாற்றில் காலம் பற்றிய ஒரு புதுப் பார்வையைக் கொணர்ந்தது. வரலாறு என்பது பழைய நிகழ்வுகள் மீண்டும் மீண்டும் நடப்பது அன்று, புதிய காலம் தொடர்ந்து வருவதைக் குறிக்கும். எனவே கிறித்தவ மரபு புனைவின்படி, காலம் என்பது ஒரு குறிப்பிட்ட தொடக்கத்திலிருந்து தோன்றுகிறது; படைப்பு என்பது காலத்தில் நிகழ்ந்தது. காலத்தின் நடு நிகழ்வாக இயேசு கிறித்துவின் வாழ்வு, சாவு, உயிர்த்தெழுதல் அமைந்தது, காலம் தனது நிறைவை நோக்கி முன்னேறிச் செல்கின்றது.

ஹைன்ரிக் சிம்மர் ("Heinrich Zimmer") என்னும் அறிஞரும் மேற்கூறிய கருத்தை வலியுறுத்துகிறார். காலம் பற்றிய "நேர்கோடு" பார்வை கிறித்தவத்தில் எழுவதற்கு காலம் மற்றும் வரலாறு பற்றி புனித அகுஸ்தீன் வழங்கிய கருத்துகள் அடிப்படையாக அமைந்தன என்று சிம்மர் கூறுகிறார். மேலும் சிம்மர் கருத்துப்படி, சுழல் முறையில் காலத்தைப் புரிந்துகொள்ளும் பார்வை இந்து சமய மரபு புனைவுகளில் உள்ளது.

வரலாற்றுக் காலத்தில் நடந்த நிகழ்வுகளை மரபு புனைவு முறையில் புனித நிலைக்கு உயர்த்துகின்ற பாணி யூதத்திலும் கிறித்தவத்திலும் உள்ளது என்றும், அது இச்சமயங்களின் தனிப் பாங்கு என்றும் நீல் ஃபோர்சித் ("Neil Forsyth") என்னும் அறிஞர் கூறியுள்ளார்.

கார்ல் மிட்சாம் ("Carl Mitcham") என்பவர் கருத்துப்படி, நவீன உலகத்தில் அறிவியல் மற்றும் தொழில்நுட்பம் வளர்ச்சியடைவதற்கு சாதகமான சூழலை உருவாக்குவதில் கிறித்தவப் பார்வை பெரிதும் துணை நின்றுள்ளது. நிறைவுக் காலத்தில் மீட்பும் விடுதலையும் நிகழும் என்றும் அதை நோக்கி மனித வரலாறு முன்னேறிச் செல்கின்றது என்றும் கிறித்தவம் காலத்தைப் புரிந்துகொள்வதில் அடிப்படையில் அறிவியல் முன்னேற்றத்துக்கு வழிபிறந்தது.கிறித்தவ மரபு புனைவை எடுத்து, அதை புனித நிலையிலிருந்து உலகு நிலைக்குக் கொண்டுவந்து, அறிவொளி இயக்கம் ("Enlightenment") வளர்ச்சி மற்றும் முன்னேற்றம் பற்றிய கருத்துருவகத்தை உருவாக்கிக் கொண்டது என்று ஹேடன் உவைட் ("Hayden White") விவரிக்கிறார். அறவியல் மற்றும் அறிவியல் வளர்ச்சி நவீன உலகில் நிகழ்வதற்கு அடிப்படையாக இருந்தது மனித மீட்பு மற்றும் விடுதலை பற்றி கிறித்தவம் வழங்கிய மரபு புனைவு காரணமாயிற்று என்பது ரைன்ஹோட் நீபுர் ("Reinhold Niebuhr") என்பவர் கருத்து.

நடுக்காலத்தில் யோவாக்கிம் தா ஃபியோரே ("Joachim of Fiore") (1135-1202) என்னும் இறையியலார், விரைவிலேயே உலகம் அனைத்தும் புதுப்பிக்கப்படப் போகிறது என்றொரு கருத்தை முன்வைத்தார். அக்கருத்தின் தாக்கத்தைப் பிற்கால மெய்யியலார் லெஸ்ஸிங் ("Lessing"), ஃபிக்டே ("Fichte"), ஹேகெல் ("Hegel"), ஷெல்லிங் ("Schelling") ஆகியோரின் படைப்புகளிலும், உருசிய எழுத்தாளர்களின் படைப்புகளிலும் காணலாம் என்று மிர்ட்சே எலியட் கூறுகின்றார். 

மார்க்சியம் முன்வைக்கின்ற கருத்தியலின் அடிப்படை "யூத-கிறித்தவ மெசியா கருத்தே" என்று மிர்ட்சே எலியட் கூறுகின்றார். மேற்கு ஆசியா, மத்தியதரைக் கடல் பகுதிகளில் தோன்றிய மரபு புனைவு, இறுதிக் காலத்தில் "நேர்மையாளர்கள்", "திருப்பொழிவு பெற்றோர்", "கபடமற்றோர்", "குற்றமற்றோர்" தாம் அநீதியாக அனுபவித்த துன்பங்களின் வாயிலாக உலகம் முழுவதிலும் ஒரு மாபெரும் மாற்றத்தைக் கொணர்வார்கள் என்னும் கருத்தை எடுத்துரைத்தது. அக்கருத்தையே அதன் சமயப் பின்னணியிலிருந்து பெயர்த்து, உலக வளர்ச்சி என்னும் பின்னணியில் கார்ல் மார்க்ஸ் பொதுவுடைமைத் தத்துவத்தின் மையமாக எடுத்துரைத்தார். "பாட்டாளி மக்கள்" இந்த உலக மாற்றத்திற்கு வழிவகுப்பார்கள் என்பது மார்க்சின் கருத்து. மிர்ட்சே எலியட் கருத்துப்படி, மார்க்சின் இக்கருத்து யூத-கிறித்தவ மரபு புனைவிலிருந்து பிறக்கிறது.
வில் ஹெர்பெர்க் ("Will Herberg") என்பவர், தாம் எழுதிய "சோசியலிசத்தில் காணப்படுகின்ற கிறித்தவ மரபு புனைவு" என்னும் கட்டுரையில் சோசியலிசம் (சமூகவுடைமை) தனது கருத்தியலைப் பெறுவது கிறித்தவ மரபு புனைவு மேற்கத்திய சிந்தனையில் ஏற்படுத்திய தாக்கத்தின் விளைவாகவே என்று கூறுகிறார்.

யூத-கிறித்தவ மெசியா கோட்பாட்டின் தாக்கம் 20ஆம் நூற்றாண்டு ஏகாதிபத்திய அரசுக் கோட்பாடுகளில் வெளிப்பட்டது என்று கூறி, அதற்கு எடுத்துக்காட்டாக சோவியத் ஏகாதிபத்திய அமைப்பைக் காட்டுகிறார் லீமிங் என்னும் அறிஞர்.

ஹூக் பைப்பர் ("Hugh Pyper") என்பவரின் கருத்துப்படி, ஐரோப்பாவில் குறிப்பாக புரட்டஸ்தாந்து நாடுகளிலும் சிறிய நாடுகளிலும் தேசியவாத சிந்தனைகள் எழுந்ததற்கு விவிலியத்தில் கருத்தியல் மற்றும் இன அடிப்படையில் ஒரு மக்களுக்கு விடுதலையும் நாட்டுரிமையும் வழங்கப்படுகின்ற மரபு புனைவின் தாக்கமும் ஒரு காரணம் ஆகும். 



</doc>
<doc id="190795" url="https://ta.wikipedia.org/wiki?curid=190795" title="எரிக்கோ">
எரிக்கோ

எரிக்கோ ("Jericho", ; ; ) என்பது யோர்தான் நதிக்கு அண்மையில் அமைந்துள்ள ஓர் நகரம். 2007 இல் இதன் மக்கள் தொகை 18,346 ஆக இருந்தது இந்நகர் 1948 முதல் 1967 வரை யோர்தான் வசமிருந்தது. 1967 இல் இருந்து இசுரேயலின் இருந்து வருகின்றது. 1994 முதல் இதன் நிர்வாகப் பொறுப்பு பாலஸ்தீன அதிகார சபையிடம் ஒப்படைக்கப்பட்டது. இந்நகர் உலகிலுள்ள தொடர்ச்சியான மனித இருப்புக்கு உள்ளாகி நகரங்களில் ஒன்று.


</doc>
<doc id="190796" url="https://ta.wikipedia.org/wiki?curid=190796" title="இன்கிரெடின்">
இன்கிரெடின்

இன்கிரெடின்கள் (Incretins) என்பவை இரையக குடலிய இயக்குநீர் தொகுதிகளுள் ஒன்றாகும். இவை, உணவு உட்கொண்ட பிறகு அதிகமாகும் லாங்கரான் திட்டுகளின் (கணைய இயக்குநீர் சுரப்பிப் பகுதி) பீட்டா செல்களிலிருந்து வெளியிடப்படும் இன்சுலின் அளவுகளை, இரத்த குளுக்கோசு அளவுகள் உயர்வதற்கு முன்னரே உயர்த்துகின்றன. இன்கிரெடின்கள், இரைப்பையிலிருந்து உட்கொண்ட உணவு காலியாவதைத் தடுத்து நம் உணவிலுள்ள ஊட்டச்சத்துக்கள் குருதிப் பாய்மத்திற்குள் உறிஞ்சும் வீதத்தைக் குறைகின்றன. இதனால், நாம் உண்ணும் உணவின் அளவு நேரடியாகக் குறைக்கப்படலாம். இன்கிரெடின்கள், எதிர்ப்பார்ப்புகளுக்கிணங்க, லாங்கரான் திட்டுகளின் ஆல்ஃபா செல்களிலிருந்து குளூக்கொகான் வெளியிடப்படுவதைத் தடுக்கின்றன. இரையகத் தடுப்புப் பல்புரதக்கூறு [gastric inhibitory polypeptide (GIP)], குளூக்கோகான்-போன்ற புரதக்கூறு-1 [glucagon-like peptide-1 (GLP-1)] ஆகிய இரண்டும் முதன்மையான இன்கிரெடின் மூலக்கூறுகளாகும். இவை இரண்டும், இருபுரதக்கூற்று புரதக்கூறுசிதைப்பி-4 [dipeptidyl peptidase-4 (DPP-4)] நொதியத்தால் வேகமாக செயலிழக்கம் செய்யப்படுகின்றது.


</doc>
<doc id="190805" url="https://ta.wikipedia.org/wiki?curid=190805" title="திருவெண்ணெய்நல்லூர் கிருபாபுரீசுவரர் கோயில்">
திருவெண்ணெய்நல்லூர் கிருபாபுரீசுவரர் கோயில்

திருவெண்ணெய்நல்லூர் கிருபாபுரீசுவரர் கோயில் தமிழ்நாடு விழுப்புரம் மாவட்டத்திலுள்ள திருவெண்ணெய்நல்லூர் எனும் ஊரில் அமைந்துள்ள, தேவாரப் பாடல் பெற்ற தலங்களில் நடுநாட்டு தலங்களில் சுந்தரரால் பாடல் பெற்ற சிவாலயமாகும்.

விழுப்புரத்திலிருந்து திருச்சிராப்பள்ளிக்குச் செல்லும் இருப்புப்பாதையில், திருவெண்ணெய்நல்லூர் ரோடு தொடர் வண்டி நிலையத்திலிருந்து ஏழு கி.மீ. தொலைவில் அமைந்துள்ளது.

இக்கோயிலுள்ள மூலவர் கிருபாபுரீசுவரர் என்றும் தடுத்தாட்கொண்டநாதர் என்றும் அழைக்கப்படுகிறார். இறைவி மங்களாம்பிகை எனப்படுகிறார். 
இங்குள்ள இறைவர், முதலாம் இராசராச கல்வெட்டில், திருவெண்ணெய்நல்லூர்த் திருவருட்டுறை ஆள்வார் என்றும், இரண்டாம் இராசாதிராச முதலானோர் கல்வெட்டுக்களில் திருவெண்ணெய் நல்லூர் ஆட்கொண்டதேவர் என்றும், தடுத்தாட்கொண்ட தேவர் என்றும் அழைக்கப் பெறுகிறார்.

இக்கோயிலின் தல மரம் மூங்கில் ஆகும். இவ்வூரிலுள்ள கோயிலுக்குத் திருவருட்டுறை என்று பெயர். சுந்தரமூர்த்தி நாயனார், புத்தூர் சடங்கவியாருடைய மகளாரைத் திருமணஞ் செய்தருளும் போது, இறைவர், முன் கயிலாயத்தில் அருளியபடி வயது முதிர்ந்த அந்தணராய்த் தோன்றித் தடுத்தாட்கொண்டருளிய இடம். அப்புத்தூர் இது பொழுது மணம் தவிர்ந்தபுத்தூர் என்று வழங்கப்படுகின்றது. சைவசமய சந்தனாசாரியராகிய மெய்கண்டதேவர் எழுந்தருளியிருந்த தலமும் இது. இம் மெய்கண்ட தேவருக்கு அருள் செய்த மூர்த்தி பொல்லாப் பிள்ளையார் ஆவர். இக்கோயிலின் தீர்த்தம் பெண்ணையாறு ஆகும்.


</doc>
<doc id="190807" url="https://ta.wikipedia.org/wiki?curid=190807" title="ரம்லா">
ரம்லா

ரம்லா ("Ramallah", ) என்பது (ஆரமேயத்தில் "உயரமான இடம்" அல்லது "மலை" எனவும் அரபில் "அல்லா" எனவும், "கடவுளின் உயரம்" என அர்த்தமுடையது) வட எருசலேமிலிருந்து 10 கி.மீ. (6 மைல்) தொலைவில் மத்திய மேற்குக் கரையில் அமைந்துள்ள ஓர் நகரம். இது பாலஸ்தீனின் நிர்வாக தலைநகராகச் செயற்படுகின்றது. இதன் சனத்தொகை 27,092 ஆகும்..


</doc>
<doc id="190809" url="https://ta.wikipedia.org/wiki?curid=190809" title="காசா">
காசா

காசா அல்லது காசா நகர் ("Gaza", ) என்பது காசாகரையில் அமைந்துள்ள ஒரு நகரம் ஆகும். இதன் மக்கள்தொகை 515,556. பாலத்தீனத்தின் பெரிய நகரம் இதுவாகும். கி.மு. 15ம் நூற்றாண்டிலிருந்து இங்கு மக்கள் வாழத் தொடங்கினர்.


</doc>
<doc id="190812" url="https://ta.wikipedia.org/wiki?curid=190812" title="அறகண்டநல்லூர் அதுல்யநாதேஸ்வரர் கோயில்">
அறகண்டநல்லூர் அதுல்யநாதேஸ்வரர் கோயில்

அறகண்டநல்லூர் அதுல்யநாதேஸ்வரர் கோயில் சம்பந்தர், திருநாவுக்கரசர் ஆகியோரால் தேவாரம் பாடல் பெற்ற சிவத்தலமாகும். இது தேவாரப் பாடல் பெற்ற தலங்களில் நடுநாட்டு தலங்களில் ஒன்றாகும். 

இச்சிவாலயம் தமிழ்நாடு விழுப்புரம் மாவட்டத்திலுள்ள அறகண்டநல்லூர் எனும் ஊரில் அமைந்துள்ளது.

இச்சிவாலயத்தின் மூலவர் அதுல்யநாதேஸ்வரர், தாயார் அழகிய பொன்னழகி.

அருள்மிகு அதுல்யநாதேஸ்வரர் திருக்கோயில் - தினமலர் கோயில்கள் தளம்


</doc>
<doc id="190813" url="https://ta.wikipedia.org/wiki?curid=190813" title="இரையகத் தடுப்புப் பல்புரதக்கூறு">
இரையகத் தடுப்புப் பல்புரதக்கூறு

இரையகத் தடுப்புப் பல்புரதக்கூறு [Gastric inhibitory polypeptide (GIP), என்னும் இயக்குநீரானது செக்கிரெடின் குடும்பத்தைச் சேர்ந்ததாகும்.

இரையகத் தடுப்புப் பல்புரதக்கூறு, குளூக்கோகான்-போன்ற புரதக்கூறு-1 ஆகியவை இரையக குடலிய இயக்குநீர் தொகுதிகளுள் ஒன்றான இன்கிரெடின்கள் வகையைச் சேர்ந்தவைகளாகும். இது, 42 அமினோ அமிலங்களைக் கொண்டப் புரதக்கூறாகும்.


</doc>
<doc id="190816" url="https://ta.wikipedia.org/wiki?curid=190816" title="மயிலம்">
மயிலம்

மயிலம் ஊராட்சி ஒன்றியம் என்பது 30 செப்டம்பர், 1993 ஆம் ஆண்டு கடலூர் மாவட்டத்திலிருந்து பிரிந்த விழுப்புரம் மாவட்டத்தில் உள்ள ஒரு ஊராட்சி ஒன்றியம் ஆகும். இது 47 பஞ்சாயத்து கிராமங்களை உள்ளடக்கியுள்ளது. இதன் பகுதியான மயிலம் நகர் மாவட்டத்தலைநகர் விழுப்புரத்திலிருந்து 28 கிமீ தூரத்திலும், திண்டிவனத்திலிருந்து 12 கிமீ தூரத்திலும்,புதுச்சேரியிலிருந்து 33 கிமீ தூரத்திலும், நெல்லிக்குப்பத்திலிருந்து 45 கிமீ தூரத்திலும் அமைந்துள்ளது. இதன் அருகில் உள்ள புகைவண்டி நிலையம் மயிலம் புகைவண்டி நிலையம் ஆகும். 

இங்கு புகழ்ப்பெற்ற முருகன் கோயில் ஒன்று உள்ளது. இக்கோயிலானது மலை மீது அமைந்துள்ளது.



</doc>
<doc id="190820" url="https://ta.wikipedia.org/wiki?curid=190820" title="ஈயான்குலம் இசக்கியம்மன் கோயில்">
ஈயான்குலம் இசக்கியம்மன் கோயில்

முக்கடலும் முத்தமிடும் கன்னியாகுமரி மாவட்டத்தில் 108 திவ்யதேசத்தில் ஒன்றான திருவட்டார் ஆதிகேசவ பெருமாள் ஆலயத்திற்கு அருகில் ஆற்றூர் புலிபுனம் சாலையில். தாமிரபரணியின் கிளை நதியான பருத்திவாய்காலுக்கும் ஈயான்குளத்துக்கும் எதிரில் தொழிச்சல் பகுதியில் அமைந்துள்ளது அருள்மிகு ஈயான்குளம் இசக்கி அம்மன் கோவில்.

இந்திரனிடம் பாரதத்தின் தொன்பகுதியில் நடக்கும் அநீதியை அழிக்க இயக்கி, இயக்கன், ரக்ஷ்சன், ரக்ஷ்சி என பல பெயர்களில் தொடர்ந்து அவதாரம் எடுதுகொண்டிருப்போன் என்ற ஆதிபராசக்தி( தகவல்: தேவி பகவதம்). இப்பகுதியில் பல ஆண்டுகளாக பொது மக்களுக்கு அருள்புரிந்து வந்த அம்மன். பெண்கள் வெற்றிலை வைத்து வேண்டினால் அவசர தேவைகளுக்கு பொன்னாபரணம் தந்து உதவியதாகவும், திருவட்டர் ஆதிகேசவ பெருமாள் ஆலயதிற்கு போகும் பாதையில் அம்மனுகு தனது பரிவாரத்தோடு படயல் வைத்து வேண்டி செல்வதாவும் செவிவழி செய்தி கூறுகிறது. காலரா போன்ற உயிற்கொல்லி நோய்கள் வந்த போது அம்மனே இப்பகுதி மக்களை கத்ததாக முதியோர்கள் கூறுகிறார்கள்.

இப்பகுதி மக்களோடு இரண்டற கலந்த அம்மனுக்கு பழைய ஆலயத்துக்கு அருகில் அரைகோடி ரூபாய் செலவில் 34 அடி உயர கோபுரத்தோடு புதிய கோவில் நிறுவப்பட்டு அம்மன் அருளால் 06/04/2012 ம் நாள் மடாதிபதிகள் ஆன்மிக தலைவர்கள் இலட்சகணக்கன பக்தகோடிகள் முன்னிலையில் கும்பாபிஷேகம் நடந்தது.

பிள்ளைவரம் கிடைக்கும் இத்திருதலத்தில் வந்து வேண்டினால் எல்லாவிதமான தோசமும் தீரும் என்பது பக்தர்களின் அசைகமுடியாத நம்பிக்கை.

ஆறு மற்றும் குளத்தை தன் எதிரோ கொண்டுள்ள அபூர்வமான இத்தலத்தில் அரசமரத்தோடு ஆலமரம் இணைந்திருப்பதும் புனிதமாக கருதப்படுகிறது. இத்தலத்தில் ஒரோ கோபுரத்தில் செண்பகவல்லி,நீலகோசி என்ற இரு திருநாமத்தில் இரு தோவியராய் இசக்கி அம்மன் அருள்புரிவது மற்றுமோர் சிறப்பு ஆகும்.

பூஜை நோரம்:

தினமும் மாலை : 7.00 மணி 

சிறப்பு பூஜை காலை : 7.00 மணி (அஷ்தம்,ஆயில்யம்,பெளர்ணமி மற்றும் விஷேச நாள்கள்)

திருவிழா : பன்குணி மாத அஷ்தம் நட்சதிரதய் மையமாக வைத்து ஏழு நாட்கள்.

</doc>
<doc id="190833" url="https://ta.wikipedia.org/wiki?curid=190833" title="அல்டோஸ்டீரோன்">
அல்டோஸ்டீரோன்

அல்டோஸ்டீரோன் (Aldosterone) என்னும் இஸ்டீராய்டு இயக்குநீர் கனிமக் கார்ட்டிக்காய்டுக் குடும்பத்தைச் சேர்ந்ததாகும். இது, அண்ணீரகச் சுரப்பியிலுள்ள அட்ரீனல் புறணியின் வெளிப்புறப் பகுதியிலிருந்து உருவாகிறது. அல்டோஸ்டீரோன் முதன்மையாக சிறுநீரகத்தியின் சேய்மையிலுள்ள நுண்குழல்கள், சேகரிக்கும் நாளங்கள் ஆகியவற்றின் மீது செயலாற்றியும், சிறுநீரகங்களில் அயனிகளையும், நீரையும் வேகமாக மீளுறிஞ்சுவதைத் தூண்டுவதன் மூலமாகவும், சோடியம் அயனிகளைப் பாதுகாத்தும், பொட்டாசியம் அயனிகளைச் சுரந்தும், அதிகமாக நீரைத் தக்கவைத்துக் கொண்டும், இரத்த அழுத்தத்தை அதிகரித்தும், இரத்த அழுத்தத்தைக் கட்டுப்பாட்டில் வைப்பதில் முக்கியமானப் பங்காற்றுகிறது. கட்டுப்பாடற்ற நிலையில் நோயைத் தூண்டக்கூடிய அல்டோஸ்டீரோன் இதயக்குழலிய, சிறுநீரக நோய்கள் உருவாவதிலும், விருத்தியடைவதிலும் பங்கேற்கிறது. இதயச் சுரப்பான இதயியச் சோடியச்சிறுநீர்மைப் புரதக்கூறு செயற்பாட்டிற்கு எதிராக அல்டோஸ்டீரோன் செயல்படுகின்றது.


</doc>
<doc id="190839" url="https://ta.wikipedia.org/wiki?curid=190839" title="கணையப் பல்புரதக்கூறு">
கணையப் பல்புரதக்கூறு

கணையப் பல்புரதக்கூறு "(Pancreatic polypeptide, (PP)") என்னும் புரதக்கூறு முதன்மையாக கணையத்தின் தலைப் பகுதியிலுள்ள கணையப் பல்புரதக்கூறு சுரப்பு செல்களிலிருந்து ("PP cell") சுரக்கப்படுகிறது. முப்பத்தியாறு அமினோ அமிலங்களைக் கொண்ட இப்பல்புரதக்கூற்றின் மூலக்கூறு எடை அண்ணளவாக 4200 டால்டன்களாகும்.

கணையத்தின் வெளிச்சுரப்பு, உட்சுரப்புகளை சுயக்கட்டுப்பாட்டில் வைத்திருப்பதே கணையப் பல்புரதக்கூற்றின் பணியாகும். இரையக குடலியச் சுரப்புகள், கல்லீரல் கிளைக்கோசன் அளவுகள் ஆகியவற்றின் மீதும் இதன் தாக்கங்கள் உண்டு.


</doc>
<doc id="190845" url="https://ta.wikipedia.org/wiki?curid=190845" title="ஜார்ஜ் டாண்ட்சிக்">
ஜார்ஜ் டாண்ட்சிக்

ஜார்ஜ் பெர்னார்டு டாண்ட்சிக் என்பவர் ஓர் அமெரிக்க கணிதவியலாளர். கணிப் பொறியியல், புள்ளியியல் ஆகிய துறைகளில் பெருமளவில் பங்களித்துள்ளார். இவர் ஸ்டான்போர்டு பல்கலைக்கழகத்தில் கணிப் பொறியியல் துறையில் பேராசிரியராகப் பணியாற்றியவர்..


</doc>
<doc id="190851" url="https://ta.wikipedia.org/wiki?curid=190851" title="கைஃபா">
கைஃபா

கைஃபா அல்லது ஹைஃபா ("Haifa", ; ) என்பது தென் இசுரேலின் பெரும் நகரும், 291,000 க்கு மேற்பட்ட சனத்தொகையினைக் கொண்டு இசுரேலின் மூன்றாவது பெரிய நகராகவும் உள்ளது. இவ்விடம் பாகாய் உலக நிலையத்தின் தாயகமாகவும் யுனெஸ்கோவின் உலக பாரம்பரியக் களமாகவும் திகழ்கிறது.


</doc>
<doc id="190855" url="https://ta.wikipedia.org/wiki?curid=190855" title="நகரும் தானியங்கி">
நகரும் தானியங்கி

நகரும் தானியங்கி (Mobile robot) என்பது கொடுக்கப்பட்ட ஒரு சுற்றுப்புற சூழலில் இயங்கும் வகையில் வடிவமைக்கப்பட்ட ஒரு தானியங்கி இயந்திரம் ஆகும். நகரும் தானியங்கி புறச் சூழலில் எதனுடனும் இணைக்கப்படாமல் தன்னிச்சையாக நகரும் தன்மை பெற்றிருக்க வேண்டும். மாறாக தொழிற்துறை தானியங்கிகள் போன்று இவை எந்த இடத்திலும் நிலையான இணைப்பை பெற்றிருக்க கூடாது. நகரும் தானியங்கிகள் தற்போதைய தானியங்கி ஆராய்ச்சியில் ஒரு முக்கிய பகுதியாக முக்கிய பல்கலைக்கழகங்களில் உள்ளது. நகரும் தானியங்கிகள் தொழில் துறை, இராணுவம் மற்றும் பாதுகாப்பு பயன்பாடுகளில் அதிகமாக பயன்படுத்தப்படுகின்றது. நுகர்வோர் பயன்பாடுகளான சுத்தப்படுத்துதல் மற்றும் தோட்ட வேலைகளிலும் இவை முக்கிய பங்கு வகிக்கின்றது.

அவை பயணிக்கும் சுற்றுபுறத்தைப் பொறுத்த வகைகள்:
அவை நகரும் முறையை பொறுத்த வகைப்பாடு :

தானியங்கி வழிசெலுத்ததில் பல வகைகள் உள்ளன, அவை:

தொலைகட்டுப்பாட்டு கருவி மூலம் ஒரு இயக்குபவரின் கட்டுப்பாட்டில் இயங்குகிறது. கட்டுப்பாட்டு சாதனம் தானியங்கியில் நேரடியாக சொருகப்பட்டோ அல்லது கம்பியில்லா இணைப்புடனுமோ இருக்கலாம்.

ஒரு பாதுகாக்கப்பட்ட தொலைகட்டுப்பாட்டுக் கருவியானது தொலைகட்டுபாட்டு வகையை சேர்ந்தது ஆகும். எனினும் இதில் தடைகள் மற்றும் ஆபத்துகளில் இருந்து தற்காத்துக்கொள்ள சிறப்பு உணர்வு அமைப்புகள் பொருத்தப்பட்டிருக்கும்

இது ஒரு எளிய மற்றும் அதிகமாக பயன்பாட்டில் உள்ள நகரும் தானியங்கி ஆகும். இது குறிப்பிட ஒரு பாதையை பின்பற்றுமாறு வடிவமைக்கப்பட்டிருக்கும். இந்த பாதையானது ஒரு மின் சுற்றாகவோ அல்லது பதிக்கப்பட்ட உணர்விகளுடனோ அல்லது குறிப்பிட நிறமுடைய பட்டையகவோ இருக்கலாம்

சீரற்ற இயக்கம் கொண்ட தானியங்கிகள் சுவர்கள் மற்றும் தடைகளை உணர்ந்து தானாக பாதையை கண்டறியுமாறு வடிவமைக்கப்பட்டதாகும்


</doc>
<doc id="190856" url="https://ta.wikipedia.org/wiki?curid=190856" title="தருண் விஜய்">
தருண் விஜய்

தருண் விஜய் , ஓர் இந்திய அரசியல்வாதி ஆவார். இவர் ராஷ்டிரிய சுயம்சேவாக் சங்கம் என்ற இயக்கத்தைச் சேர்ந்தவர். இவர் பாரதிய ஜனதா கட்சியின் சார்பாக, இந்தியப் பாராளுமன்றத்தின் மாநிலங்களவையில் உறுப்பினராக தேர்ந்தெடுக்கப்பட்டார். இவர் பஞ்சஜன்யா என்ற இந்தி நாளேட்டின் ஆசிரியரும் ஆவார். இவர் ஒரு சமூக ஆர்வலரும், இதழாளரும் ஆவார். 1986 - 2008 காலக்கட்டத்தில் இந்தியப் பாராளுமன்றத்தில் உறுப்பினராக இருந்தார். தற்போது இந்தியாவின் மேலவை உறுப்பினராகத் தேர்ந்தெடுக்கப்பட்டுள்ளார். இவர் காவி அலை (saffron surge) என்ற ஆங்கில நூலின் ஆசிரியர் .

நொய்டாவில் நைஜீரியர்கள் மீது நடத்தப்பட்ட தாக்குதல் தொடர்பாக அல் ஜசீரா தொலைக்காட்சியில் நடைபெற்ற விவாத நிகழ்ச்சியில் பங்கேற்று பேசுகையில் ".. இந்தியர்களை இனவெறியர்கள் என்று கூறுவதில் நியாயமில்லை .தாங்கள் இனவெறியர்களாக இருந்தால், கறுப்பர்களான தென்னிந்தியர்களுடன் எப்படி இணைந்து வாழ்வோம்.தமிழகம், கேரளா, கர்நாடகா மற்றும் ஆந்திராவில் கறுப்பர்கள் நிறைந்துள்ளனர் .." என்று கூறிய தருண் விஜய், தங்களை சுற்றி கறுப்பர்கள் இருந்தாலும் அவர்களுடன் இணக்கமாக வாழ்ந்து வருவதாகவும் தெரிவித்த கருத்து கடும் எதிர்ப்பை ஏற்படுத்தியது.



</doc>
<doc id="190858" url="https://ta.wikipedia.org/wiki?curid=190858" title="பஞ்சஜன்யா">
பஞ்சஜன்யா

பஞ்சஜன்யா என்பது இந்தியில் வெளியாகும் நாளேடு ஆகும். இதை ராஷ்டிரிய சுயம்சேவாக் சங்கம் என்ற அரசியல் கட்சி பதிப்பித்து வெளியிடுகிறது.
1948 ஆம் ஆண்டு, அடல் பிகாரி வாஜ்பாய் தலைமையில் இந்த நாளேடு தொடங்கப்பட்டது. நாட்டுப்பற்றையும், இந்தியாவின் பண்பாட்டையும் ஒட்டியே நாளேடு செயல்படும் என்ற கொள்கை வகுக்கப்பட்டது. தேசிய அளவிலான பிரச்சனைகள் குறித்த முதன்மையான அரசியல்வாதிகளை பேட்டி கண்டு செய்திகளை வெளியிட்டது. தற்போது தருண் விஜய் இதன் ஆசிரியராக உள்ளார்.


</doc>
<doc id="190859" url="https://ta.wikipedia.org/wiki?curid=190859" title="குழிவுச் சார்பு">
குழிவுச் சார்பு

கணிதத்தில் குழிவுச் சார்பு ("concave function") என்பது குவிவுச் சார்பின் கூட்டல் நேர்மாறுச் சார்பு அதாவது எதிர்ச் சார்பு ஆகும். குழிவுச் சார்பை, "கீழ்நோக்கு குழிவுச் சார்பு" அல்லது "மேல்நோக்கு குவிவுச் சார்பு" என்றும் அழைக்கலாம்.

ஒரு திசையன் வெளியிலமைந்த குவிவுக் கணம் "X" இன் மீது வரையறுக்கப்பட்ட மெய்மதிப்புச் சார்பு கீழ்க்காணுமாறு இருப்பின் குழிவுச் சார்பு என வரையறுக்கப்படும். 

formula_1 formula_2 என்பவை "X" இன் இரு புள்ளிகள்; formula_3 எனில்:

formula_6, formula_7 எனில் சார்பு, திட்டமாகக் குழிவுச் சார்பு ("strictly concave") என வரையறுக்கப்படும்.

"f":"R"→"R" என்பது ஒரு குழிவுச் சார்பு எனில் அதன் ஆட்களத்தின் "x" மற்றும் "y" இரு புள்ளிகளுக்கிடையே உள்ள ஒவ்வொரு "z" க்கும் ("z", "f"("z") ) புள்ளியானது ("x", "f"("x") ) , ("y", "f"("y") ) ஆகிய இருபுள்ளிகளை இணைக்கும் கோட்டுத்துண்டிற்கு மேற்புறத்தில் அமையும்.

ஒரு குவிவுக் கணத்தின் மீது −"f"("x") குவிவுச் சார்பாக இருந்தால், இருந்தால் மட்டுமே, அந்த குவிவுக் கணத்தின் மீது "f"("x") குழிவுச் சார்பாக இருக்கும்.

ஒரு இடைவெளியின் மீது வரையறுக்கப்பட்ட வகையிடத்தக்கச் சார்பின் வகைக்கெழு "f" ′ அந்த இடைவெளியில் ஓரியல்பாகக் குறையும் சார்பாக இருந்தால், இருந்தால் மட்டுமே, அச்சார்பு குவிவுச் சார்பாக இருக்கும். குழிவுச் சார்பு, குறையும் சாய்வு கொண்டிருக்கும்.

இருமுறை வகையிடத்தக்கச் சார்பு "f", இன் இரண்டாம் வகைக்கெழு "f ′′(x)", எதிரிலா மதிப்பாக இருப்பின் தரப்பட்ட சார்பு குவிவுச் சார்பாகவும் இரண்டாம் வகைக்கெழு நேரிலா மதிப்பாக இருப்பின் குழிவுச் சார்பாகவும் இருக்கும். 
இருமுறை வகையிடத்தக்கச் சார்பு "f", இன் இரண்டாம் வகைக்கெழு "f ′′(x)" இன் மதிப்பு நேரிலா மதிப்பாக இருந்தால், இருந்தால் மட்டுமே "f"("x") குழிவுச் சார்பாகவும், இரண்டாம் வகைக்கெழு எதிர்மதிப்பாக இருப்பின் திட்டமாகக் குழிவுச் சார்பாகவும் இருக்கும். ஆனால் இதன் மறுதலை உண்மையல்ல.

"f" வகையிடத்தக்கதாகவும் குழிவுச் சார்பாகவும் இருந்தால்:

"C" இல் வரையறுக்கப்பட்ட ஒரு தொடர்ச்சியான சார்பு, "C" இலுள்ள ஏதேனும் இரு மதிப்புகள் "x" மற்றும் "y" க்குக் கீழ்க்காணுமாறு இருந்தால், இருந்தால் மட்டுமே குழிவுச் சார்பாக இருக்கும்:




</doc>
<doc id="190865" url="https://ta.wikipedia.org/wiki?curid=190865" title="ஜான் வான் நியுமேன்">
ஜான் வான் நியுமேன்

ஜான் வான் நியூமேன் என்பவர் பல துறை மேதை ஆவார். கணிதம், கணினியியல், பொருளியல் எனப் பலதரப்பட்ட துறைகளில் பல்வேறு ஆய்வுகளைச் செய்து கோட்பாடுகளையும், கருவிகளையும் உருவாக்கியவர். ஹங்கேரியில் பிறந்து அமெரிக்காவில் வாழ்ந்தார்.



</doc>
<doc id="190884" url="https://ta.wikipedia.org/wiki?curid=190884" title="உடனொளிர்தல்">
உடனொளிர்தல்

குயினைன் சல்பேற் கரைசல் (Quinine sulphate solution ), சிங் சல்பைட் (ZnS ), சிங் காட்மியம் சல்பைட் (ZnCdS ), பேரியம் ஈய சல்பேற்று (BaPb SO4 ) போன்ற வேதிப்பொருட்கள் தம்மில் விழும் ஒரு குறிப்பிட்ட அலைநீளமுள்ள ஒளியினை ஏற்று, வேறொரு அலைநீளமுள்ள ஒளிக்கதிர்களை வெளிவிடும் நிகழ்வு உடனொளிர்தல் (Fluorescence) எனப்படும். உடனொளிர்தலைத் தூண்டும் ஒளி நின்றதும் உடனொளிர்தலும் நின்றுவிடும். கதிரியலில் இப்படிப்பட்ட பொருட்கள் வலுவூட்டும் திரைகளில் (Intensifying Screen) பயன்படுகின்றன. இதனால் நோயாளி பெறும் கதிர் ஏற்பளவு கணிசமாகக் குறைகிறது.

A dictionary of science-ELBS


</doc>
<doc id="190897" url="https://ta.wikipedia.org/wiki?curid=190897" title="அலெக்சாண்டர் ஆமில்டன்">
அலெக்சாண்டர் ஆமில்டன்

அலெக்சாண்டர் ஆமில்டன் ("Alexander Hamilton", சனவரி 11, 1755 அல்லது 1757 – சூலை 12, 1804) ஐக்கிய அமெரிக்காவின் நிறுவனத் தந்தையர்களில், ஒருவராகவும் தளபதி வாசிங்டனுக்கு முதன்மை அலுவலராகவும் அரசியலமைப்பை ஊக்குவித்த மற்றும் தெளிவுபடுத்தக்கூடிய மிகவும் செல்வாக்குள்ளவர்களில் ஒருவருமாகவும் இருந்தவர். மேலும் நாட்டின் நிதி முறைமையை நிறுவியவரும் முதல் அமெரிக்க அரசியல் கட்சியை தோற்றுவித்தவரும் இவரே.

முதல் கருவூலச் செயலராக (அமெரிக்க நிதி அமைச்சர்) பொறுப்பேற்ற ஆமில்டன் சியார்ச் வாசிங்டன் நிர்வாகத்தின் பொருளாதாரக் கொள்கைகளை வடித்ததில் முதன்மைப் பங்காற்றினார். குறிப்பாக மாநிலங்களின் கடன்களை தீர்க்க கூட்டரசின் உதவி, தேசிய வங்கி உருவாக்கம், வரிவிதிப்பு முறைமைகள், பிரித்தானியாவுடன் நட்பான வணிக உறவு என்பன இவரது முக்கிய பங்களிப்புகளாகும். இவருடன் ஒத்தக் கருத்துடையோருடன் உருவான பெடரலிஸ்ட்டு கட்சிக்குத் தலைவராகவும் விளங்கினார். இவரது கருத்துக்களை தாமஸ் ஜெஃவ்வர்சன் மற்றும் ஜேம்ஸ் மாடிசன் தலைமையேற்ற மக்களாட்சி-குடியரசுக் கட்சி எதிர்த்து வந்தது.


</doc>
<doc id="190900" url="https://ta.wikipedia.org/wiki?curid=190900" title="பிரித்தானிய அமெரிக்கப் போர், 1812">
பிரித்தானிய அமெரிக்கப் போர், 1812

பிரித்தானிய அமெரிக்கப் போர், 1812 ("War of 1812") வட அமெரிக்காவில் ஐக்கிய அமெரிக்காவுடன் பெரிய பிரித்தானியா, அதன் குடியேற்றங்கள் மற்றும் சிவப்பிந்திய நேசப் படைகள் தொடுத்த 32-மாத போரினைக் குறிக்கும். இந்தப் போரின் விளைவாக எந்த எல்லை மாற்றமும் ஏற்படாதபோதும், அமெரிக்கப் புரட்சிப் போரிலிருந்து தீர்க்கப்படாதிருந்த பல சிக்கல்களுக்கு முடிவுண்டாயிற்று. 1812இல் ஐக்கிய அமெரிக்கா பல காரணங்களுக்காக போர் அறிவித்தது; முதன்மைக் காரணிகளாக பிரித்தானியாவின் தொடர்ந்த பிரான்சியப் போரினால் விதிக்கப்பட்ட வணிகக் கட்டுப்பாடுகள், அமெரிக்க வணிக கப்பல் மாலுமிகளை அரச கடற்படைக்கு கட்டாயச் சேவைக்குட்படுத்தல், அமெரிக்க விரிவாக்கத்தை எதிர்த்த அமெரிக்க செவ்விந்திய குடிகளுக்கு பிரித்தானியா வழங்கிய உதவி, நடுக்கடலில் ஏளனப்படுத்திய பின்னர் தேசிய பெருமைக்கு ஏற்பட்ட களங்களங்கள், ஒருவேளை அமெரிக்காவிற்கு கனடாவை கையகப்படுத்தும் ஆர்வம் ஆகியன அமைந்தன.


</doc>
<doc id="190902" url="https://ta.wikipedia.org/wiki?curid=190902" title="ஒலிவ மலை">
ஒலிவ மலை

ஒலிவ மலை ("Mount of Olives" அல்லது "Mount Olivet", , "Har HaZeitim"; , "Jabal az-Zaytūn", "Aț-Țūr") என்பது எருசலேம் பழைய நகருடன் கிழக்கிலிருந்து இணையும் மலைத் தொடராகும். இதன் சரிவுப் பகுதிகளை ஒலிவ மரங்கள் மூடியிருந்ததால் இதற்கு ஒலிவ மலை என்ற பெயர் கிடைத்தது. இதன் தென் பகுதி பண்டைய யூதேய அரசின் இடுகாடாகவிருந்தது. இம்மலை யூதப் பாரம்பரியத்தின் மத்தியமாகவிருக்கிறது. இது 3,000 வருடங்களாக யூதர்களின் இடுகாடாக இருந்து வந்து, கிட்டத்தட்ட 150,000 சமாதிகளைக் கொண்டுள்ளது. இயேசுவின் வாழ்வின் சில முக்கிய சம்பவங்கள் நற்செய்திகளில் தொடர்புள்ளவாறு இங்கு இடம்பெற்றுள்ளன. திருத்தூதர் பணிகள் இங்கிருந்துதான் இயேசு விண்ணகம் சென்றார் எனக் குறிப்பிடுகின்றது. இயேசுவுடனும் மரியாளுடனும் இப்பகுதி தொடர்பு பெறுவதால் பண்டைய காலந்தொட்டு இன்று முதல் கிறித்தவர்களின் வழிபாட்டுத்தளமாகவும் கிழக்கு, கத்தோலிக்க, புரட்டஸ்தாந்து கிறித்தவர்களின் முக்கிய யாத்திரைத்தளமாகவும் இது விளங்குகின்றது. 



</doc>
<doc id="190904" url="https://ta.wikipedia.org/wiki?curid=190904" title="சீயோன் மலை">
சீயோன் மலை

சீயோன் மலை ("Mount Zion", , "Har Tsiyyon"; , "Jabel Sahyoun") என்பது எருசலேம் பழைய நகருக்கு வெளியில் எருசலேமில் அமைந்துள்ள ஓர் குன்று. சீயோன் மலை கோயில் மலையுடன் வரலாற்று ரீதியாக தொடர்புபட்டது. விவிலியத்தில் இம்மலையும் மோரியா மலையும் ஒன்றாக, ஈசாக்கை பலி கொடுக்க முனைந்த இடமாகவும் யூத ஆலய இடமாகவும் காட்டப்படுகின்றது. இப்பதம் முழு இசுரேல் தேசத்தையும் குறிக்கப்பயன்பட்டது.



</doc>
<doc id="190905" url="https://ta.wikipedia.org/wiki?curid=190905" title="யூதேயா">
யூதேயா

யூதேயா ("Judea" அல்லது "Judæa" ; from , "Yəhuda" "", , "Yahudia", , "Ioudaía"; ) என்பது இசுரேல் தேசம் என அறியப்பட்ட பிரதேசத்தின் மலைகள் நிறைந்த தென் பகுதியும் மேற்குக் கரையின் தென் மற்றும் வட நெகெவ் பகுதி வரையான இடத்தினைக் குறிக்கும். இப் பகுதி விவிலிய யூத குலம் மற்றும் கி.மு. 934 முதல் 586 வரையிருந்த யூதேய அரசு என்பவற்றால் பெயர் பெற்றது.


</doc>
<doc id="190906" url="https://ta.wikipedia.org/wiki?curid=190906" title="கூகுள் டிரைவ்">
கூகுள் டிரைவ்

கூகுள் டிரைவ் என்பது இணைய வழியில் கோப்புகளை சேமிக்கும் சேவையாகும். இது கூகுள் நிறுவனத்தினால், ஏப்பிரல் 24, 2012 ஆம் நாள் வெளியிடப்பட்டது. . இதன் மூலம் இணைய வழியில் ஒருவர் கோப்புகளைச் சேமிக்கலாம். தன் கோப்புகளை பிறருடன் பகிரலாம். கூட்டாகத் தொகுக்கலாம். இதற்கு முன்னர், கூகிள் டாக்ஸ் என்ற சேவை, கோப்புகளை கூட்டாகத் தொகுக்கும் வசதியை அளித்தது. தற்போது, இந்த சேவையும் கூகுள் ட்ரைவில் கிடைக்கும். பொதுவெளியில் தெரியும்படி பகிரப்படும் கோப்புகளை தேடல் பொறிகளின் மூலம் கண்டறியலாம்.

கூகுள் டிரைவைப் பயன்படுத்தும் அனைவருக்கும் 15 ஜிபி நினைவகம் வழங்கப்படும். இந்த நினைவகத்தை கூகுள் டிரைவ், ஜிமெயில், கூகுள் பிளஸ் படங்கள் (பிக்காசா வெப் ஆல்பம்ஸ்) ஆகியவற்றுக்கு பயன்படுத்தலாம். அதிக நினைவகத்தைப் பெற விரும்பும் நபர், அளவிற்கேற்ப சந்தா தொகையை மாதந்தோறும் செலுத்தி தேவையான அளவில் பெறலாம். 100 ஜிபிக்கான சந்தா தொகை . முதலில் 1 ஜி.பி வழங்கப்பட்ட நினைவகம் பின்னர் 10 ஜிபியாக அதிகரிக்கப்பட்டது. மே 13, 2013 அன்று இந்த நினைவகம் ஜிமெயில், கூகுள் டிரைவ், பிக்காசா ஆகியனவற்றுள் பகிர்ந்துகொள்ள வழிசெய்தது.

ஆண்டிராய்டு இயங்குதளத்தைக் கொண்டுள்ள நகர்பேசிகளில் டிரைவ் வசதியை இயக்கலாம். இதை 
இயக்க, கூகிள் பிளேயில் இருந்து இதற்கான செயலியை இலவசமாக பதவிறக்கிப் பயன்படுத்தலாம்.கணினியில் செய்வது போன்றே எல்லா வகை ஆவணங்களை உருவாக்கித் தொகுக்க முடியும். 
கையெழுத்து, பிற ஆவணம் போன்றவற்றை படமெடுத்து, அவற்றை எழுத்துகளாக மாற்றி தொகுக்கவும் செய்யலாம். ஐபோனுக்கான கூகுள் பயன்பாட்டைக் கொண்டு கூகுள் 
டாக்ஸ் வசதியை பயன்படுத்தவும் வழி செய்யப்பட்டுள்ளது. பிற கைபேசிகளிலும் இந்த கோப்புகளை பார்க்கும் வசதி உள்ளது 

கூகுள் டிரைவில் கீழ்க்காணும் கோப்பு வடிவங்களைத் திறந்து பார்க்க முடியும். 




</doc>
<doc id="190916" url="https://ta.wikipedia.org/wiki?curid=190916" title="நார்எபிநெப்ரின்">
நார்எபிநெப்ரின்

நார்எபிநெப்ரின் (Norepinephrine, NE) (குறுக்கம்: நார்எபி), அல்லது நார்அட்ரினலின் என்பது ஒரு இயக்குநீராகவும், நரம்புக்கடத்தியாகவும் செயற்படும் கேட்டகோலமைன் (catecholamine) ஆகும். நார்எபிநெப்ரினை உற்பத்தி செய்யும் அல்லது பாதிப்படையும் நம் உடலின் பகுதிகள் நார்அட்ரீனல்வினையியப் (noradrenergic) பகுதிகள் என்றழைக்கப்படுகின்றன.

நார்அட்ரினலின் (இலத்தீன்), நார்எபிநெப்ரின் (கிரேக்கம்) ஆகிய குறிச்சொற்கள் பரிமாற்றம் செய்யத்தக்கவையே என்றாலும், உலகின் பல பகுதிகளிலும் நார்அட்ரினலின் என்ற பெயரே பொதுவாக உபயோகப்படுத்தப்படுகிறது. இருந்தபோதிலும், குழப்பத்தைத் தவிர்க்கவும், நிலைத்திறனை அடையவும் மருத்துவ வல்லுநர்கள் நார்எபிநெப்ரின் என்னும் பெயரையே ஏற்ற பெயர்முறையாக பரிந்துரைத்துள்ளார்கள்.

இதயத்தைத் தாக்கும் பரிவு நரம்பணுக்களிலிருந்து வெளிப்படும் நரம்புக் கடத்தி செயலே நார்எபிநெப்ரினின் முதன்மையான பணிகளுள் ஒன்றாகும். பரிவு நரம்புத் தொகுதியிலிருந்து அதிகமாக வெளிப்படும் நார்எபிநெப்ரின், இதயம் சுருங்கும் வீதத்தை அதிகரிக்கின்றது.


</doc>
<doc id="190920" url="https://ta.wikipedia.org/wiki?curid=190920" title="நின்றொளிர்தல்">
நின்றொளிர்தல்

நின்றொளிர்தல் (Phosphorescence) என்பது உடனொளிர்தலிருந்து சற்று மாறுபட்டது. வெள்ளியால் தூண்டப்பட்ட சிங் சல்பைடு, மாசு இணைந்த இசுற்ராண்சியம் அலுமினேட் போன்ற கூட்டுப் பொருட்கள் எக்சு, காமாக் கதிர்களால் தாக்கப்படும் போது அவைகள் ஒளிர்கின்றன. தாக்கும் கதிர்கள் அகற்றப்பட்ட பின்பும் அவைகள் ஒளிர்கின்றன. இவ்வாறு தூண்டப்படுவது நின்ற பின்பும் ஒளிர்வது நின்றொளிர்தல் அல்லது பின்னும் ஒளிர்தல் எனப்படும்.
கதிர்படம் எடுக்கும் போது இப்பண்பு படத்தின் தெளிவின்மையை அதிகரிக்கவே செய்யும்.

பொதுவாக உடனொளிர்தலும் நின்றொளிர்தலும் ஒளிர்தல் (Luminescence) எனப்படும். இது அதிக வெப்பத்தால் ஒளிர்வதைச் சுட்டாது.



</doc>
<doc id="190928" url="https://ta.wikipedia.org/wiki?curid=190928" title="என்டார்பின்">
என்டார்பின்

என்டார்பின்கள் (Endorphins) ("உள்ளார்ந்த மார்பின்") என்பவை நரம்புக் கடத்தியாகச் செயற்படும் உள்ளார்ந்த அபின் போன்ற புரதக்கூறுகளாகும். முதுகெலும்பிகளில் ஐப்போத்தலாமசு, பிட்யூட்டரி சுரப்பியிலிருந்து உடற்பயிற்சி, கிளர்ச்சியடைதல், வலி, காரசாரமான உணவுகளை உட்கொள்ளுதல், காதலித்தல், புணர்ச்சிப் பரவசநிலையை அடைதல் ஆகியவற்றின்போது இவை உருவாகின்றன. வலிநீக்கிகளாக, நலமாக இருப்பதாக எண்ணுவது போன்றவற்றை தூண்டக்கூடிய அபினி வகை போதைப்பொருட்களை இவை ஒத்திருக்கின்றன.


</doc>
<doc id="190935" url="https://ta.wikipedia.org/wiki?curid=190935" title="கதிரொளிர்வு">
கதிரொளிர்வு

கதிரொளிர்வு (Radio luminescence) என்பது கதிரியக்கம் காரணமாகக் வெளிப்படும் பலதரப்பட்ட கதிர்களால் (α, β, γ), உடனொளிர் மற்றும் நின்றொளிர் பண்புடைய பொருட்களில், கதிரியக்கம் உள்ள மட்டும் வெளிப்படும் ஒளிர்தல் பண்பாகும். கதிரியக்கமுடைய பொருட்களுடன் ஒளிர்தல் பண்புடைய பொருட்களைக் கலந்து செய்யப்பட்ட வண்ணப்பூச்சுகள் (Paints) இருளிலும் ஒளிர்ந்து கொண்டிருக்கும். கடிகாரங்கள், சிலவகைப் பொம்மைகள், இரவில் ஒளிகாட்டி உதவும் இராணுவத் தளவாடங்கள் போன்றவற்றில் பயனாகின்றது.


</doc>
<doc id="190938" url="https://ta.wikipedia.org/wiki?curid=190938" title="திருவண்டுதுறை வண்டுறைநாதர் கோயில்">
திருவண்டுதுறை வண்டுறைநாதர் கோயில்

திருவண்டுதுறை வண்டுறைநாதர் கோயில் திருஞானசம்பந்தரால் தேவாரப் பாடல் பெற்ற தலங்களில் காவிரி தென்கரைத் தலங்களில் 112ஆவது சிவத்தலமாகும்.

இச்சிவாலயம் தமிழ்நாடு திருவாரூர் மாவட்டத்திலுள்ள திருவண்டுதுறை என்ற ஊரில் அமைந்துள்ளது.

இச்சிவாலயத்தின் இறைவன் வண்டுறைநாதர், இறைவி வேனெடுங்கண்ணி.
இத்தல இறைவனார் சுயம்பு மூர்த்தி

பிருங்கி முனிவர் வண்டு உருவில் இறைவனை மட்டும் வலம் வந்த திருத்தலம்.

திருநல்லூர்(நல்லூர் பஞ்சவர்ணேஸ்வரர் கோயில்) தலவரலாற்றிலும் இவ்வரலாறு கூறப்படுகிறது.



</doc>
<doc id="190956" url="https://ta.wikipedia.org/wiki?curid=190956" title="வளர்ச்சியூக்கத் தடுப்பி">
வளர்ச்சியூக்கத் தடுப்பி

வளர்ச்சியூக்கத் தடுப்பி (Somatostatin) என்னும் ஒரு புரதக்கூற்று இயக்குநீரானது "ஜி"-புரதமிணைந்த வளர்ச்சியூக்கத் தடுப்பி-ஏற்பிகளுடனான செயல்விளைவுகள் மூலமாகவும், பல்வேறு இரண்டாம்பட்ச இயக்குநீர்களின் வெளிப்பாட்டைத் தடுப்பதின் மூலமாகவும், அகச்சுரப்பித் தொகுதி சுரப்புகளைச் சீரமைப்பதிலும் நரம்புக் கடத்துமை, உயிரணுப் பெருக்கம் ஆகிய செயற்பாடுகளைப் பாதிப்பதிலும் பணியாற்றுகின்றது. இந்த வளர்ச்சியூக்கத் தடுப்பியானது வளர் இயக்குநீரைத் தடுக்கும் இயக்குநீர் (growth hormone-inhibiting hormone; GHIH) அல்லது வளர்ச்சியூக்க இயக்குநீர் வெளிப்பாட்டைத் தடுக்கும் காரணி (somatotropin release-inhibiting factor; SRIF) அல்லது வளர்ச்சியூக்க இயக்குநீர் வெளிப்பாட்டைத் தடுக்கும் இயக்குநீர் (somatotropin release-inhibiting hormone) எனவும் அழைக்கப்படுகின்றது.

ஒற்றை முன்சார்புரதம் (preproprotein) மாற்று பிளவடைவதால், வளர்ச்சியூக்கத் தடுப்பி இரண்டு செயற்படு வடிவங்களில் உள்ளது: ஒன்று 14 அமினோ அமிலங்களுடனும், மற்றொன்று 28 அமினோ அமிலங்களுடனும் காணப்படுகின்றது.

அனைத்து முதுகெலும்பிகளிலும் ஆறு வெவ்வேறான (SS1, SS2, SS3, SS4, SS5, SS6) வளர்ச்சியூக்கத் தடுப்பி மரபணுக்கள் உள்ளன. இத்தகு ஆறு வெவ்வேறான மரபணுக்களும், ஐந்து வெவ்வேறான ஏற்பிகளும் இருப்பதால், வளர்ச்சியூக்கத் தடுப்பியானது பலதரப்பட்ட செயற்பாடுகளைக் கொண்டிருக்க ஏதுவாகிறது மனிதர்களில் இதற்கு ஒரேயொரு மரபணு (SST) மட்டுமே உள்ளது.


</doc>
<doc id="190960" url="https://ta.wikipedia.org/wiki?curid=190960" title="டோனி அபோட்">
டோனி அபோட்

டோனி அபோட் ("Tony Abbott", டொனி அபொட், பிறப்பு: 4 நவம்பர் 1957) ஆஸ்திரேலியாவின் 28வது பிரதமரும், லிபரல் கட்சியின் தலைவரும் ஆவார். 1993 ஆம் ஆண்டு முதல் நியூ சவுத் வேல்ஸ் மாநிலத்தின் மான்லி தொகுதியின் நாடாளுமன்ற உறுப்பினராக இருந்து வருகிறார்.

அபோட் முதன் முதலாக 1998 ஆம் ஆண்டில் அமைச்சரவை உறுப்பினரானார். 2009 ஆம் ஆண்டில் லிபரல் கட்சியின் தலைவராகத் தேர்ந்தெடுக்கப்பட்டு எதிர்க்கட்சித் தலைவரானார். 2010 ஆம் ஆண்டுத் தேர்தலை தொங்கு நாடாளுமன்றம் தொழிற் கட்சித் தலைவர் ஜூலியா கிலார்ட் தலைமையில் அமைக்கப்பட்டது. 2013 செப்டம்பர் 7 இல் இடம்பெற்ற தேர்தலில் லிபரல் கட்சி வெற்றி பெற்றதை அடுத்து அபோட் பிரதமரானார்


</doc>
<doc id="190961" url="https://ta.wikipedia.org/wiki?curid=190961" title="இந்திரன் முடிமேல் வளையெறிந்த படலம்">
இந்திரன் முடிமேல் வளையெறிந்த படலம்

இந்திரன் முடிமேல் வளையெறிந்த படலம் என்பது, பரஞ்சோதி முனிவர் எழுதிய சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் மதுரைக் காண்டத்தில் வருகின்ற பதினான்காவது படலமாகும்.

இதில் மதுரைப்பதியின் மன்னனான உக்கிர பாண்டியனின் தொண்ணூற்றாறு அசுவமேதயாகம் முடியவே பொறாமையும்,கோபமும் கொண்ட இந்திரன், கடலரசனை ஏவி மதுரைப்பதியை அழிக்க கூறியதும்,கடலரசனை வெற்றி கொள்ள சிவபெருமான் உக்கிரபாண்டியனின் கனவில் தோன்றி தான் கொடுத்த மூன்று படைக்கலங்களில் ஒன்றாகிய வேலை எறிந்து வெற்றி கொள்ள சிவபெருமானாகிய சுந்தரபாண்டியர் கூறியதையும், கடலரசனை வெற்றி கொண்டதையும் கூறும் படலமாகும்.


</doc>
<doc id="190971" url="https://ta.wikipedia.org/wiki?curid=190971" title="முக்குறியம்">
முக்குறியம்

முக்குறியம் (Codon) என்பது உயிரணுக்களில், புரத மூலக்கூற்று உருவாக்கத்திற்குத் தேவையான அமினோ அமிலங்களில் ஒரு குறிப்பிட்ட அமினோ அமிலத்தைக் குறியீடு செய்யும் வகையில் டி.என்.ஏ யில் (DNA) அல்லது செய்திகாவும் ஆர்.என்.ஏ (mRNA) யில் இருக்கும் மரபுக்குறியீட்டின் ஒரு சிறிய அலகான மூன்று அடுத்தடுத்து வரும் நியூக்கிளியோட்டைடுக்களின் சேர்க்கையைக் குறிக்கும்.

ஒவ்வொரு முக்குறியமும், ஒரு அமினோ அமிலத்தைப் பிரதிநிதித்துவப்படுத்தும் மூன்று நியூக்கிளியோட்டைடுக்களைக் கொண்டிருக்கின்றது. நியூக்கிளியோட்டைடுக்கள், அவற்றிலிருக்கும் வெவ்வேறு நைதரசன் கொண்ட தாங்கிகளின் (nitrogenous bases) முதல் எழுத்துக்களான A, U, G, C என்ற எழுத்துக்களால் அடையாளப்படுத்தப்படுகின்றன. இந்த தாங்கிகள், அடினின் (A=Adenine), யூராசில் (U=Uracil), சைற்றோசின் (C=Cytosine), குவானின் (G=Guanine) என்பவையாகும். செய்திகாவும் ஆர்.என்.ஏ யிலிருக்கும் U (யூராசில்) க்குப் பதிலாக டி.என்.ஏ யில் T (தைமின்) காணப்படும்.

மரபுக்குறியீட்டில் இருக்கும் தொடர்ந்து வரும் இந்த முக்குறியங்களின் வரிசையே, புரதக்கூறான பெப்ரைட்டுக்கள் அல்லது பல்பெப்ரைட்டுக்களில் இருக்கும் அமினோ அமில வரிசையைத் தீர்மானிக்கும் அல்லது குறியீடு செய்யும் காரணியாக இருக்கும். பல்பெப்ரைட்டுக்களே புரத மூலக்கூற்றை உருவாக்கும் புரதக்கூறுகளாகும். அந்த புரதக்கூறுகளின் அடிப்படை அலகுகளே அமினோ அமிலங்களாகும். 

சில அமினோ அமிலங்கள் ஒன்றுக்கு மேற்பட்ட முக்குறியங்களால் குறியாக்கப்பட்டிருக்கும். சில முக்குறியங்கள் எந்த அமினோ அமிலத்தையும் குறிக்காமல், புரத உருவாக்கத்தின்போது, அமினோ அமிலங்கள் சேர்க்கப்படுவதை நிறுத்தி புரத உருவாக்கத்தை முடிவுக்குக் கொண்டுவருவதற்கான குறியீட்டைக் கொண்டிருக்கும். இது "நிறுத்த முக்குறியம்" (Stop codon), அல்லது "முடித்தல் முக்குறியம்" (Termination codon) எனப்படும்.

பாரம்பரிய இயல்பொன்றைக் கட்டுப்படுத்தும் டி.என்.ஏ யின் ஒரு துணுக்கே மரபணுவாகும். இது உயிரியல் தகவல்களைக் கொண்டிருப்பதுடன், அத்தகவல்கள் குறிப்பிட்ட வரிசையில் அடுக்கப்பட்டிருக்கும் நியூக்கிளியோட்டைடுக்களில் பொதிந்திருக்கும் அல்லது குறியீடு செய்யப்பட்டிருக்கும். இந்த வரிசையில் அடுத்தடுத்து வரும் மூன்று நியூக்கிளியோட்டடுக்கள் இணைந்தே ஒரு முக்குறியம் எனப்படுகின்றது. ஒவ்வொரு முக்குறியமும் ஒரு அமினோ அமிலத்தைக் குறியீடு செய்வதால், மரபணுவிலிருக்கும் தொடர் வரிசையிலான முக்குறியங்கள் ஒரு குறிப்பிட்ட தொடர் வரிசையிலான அமினோ அமிலங்களைக் குறியீடு செய்யும். அந்த குறிப்பிட்ட அமினோ அமில வரிசையே குறிப்பிட்ட ஒரு புரதத்தை உருவாக்கும் தன்மையைக் கொண்டிருக்கும். 

ஒவ்வொரு அமினோ அமிலத்தையும் குறிக்கும் முக்குறியங்கள் டி.என்.ஏ யில் காணப்படும். டி.என்.ஏ ஈரிழையில் ஒரு இழை குறியாக்க வரிசையையும், அடுத்த இழை, இக்குறியாக்க வரிசைக்கு ஈடுசெய் வரிசையையைக் (Complemenatary sequence) கொண்டதாகவும் இருக்கும். இதில் "குறியாக்க வரிசையைக் கொண்ட இழை குறியாக்க இழை (Coding strand)" எனவும், அதற்கு "ஈடுசெய் வரிசையை கொண்ட இழை படியெடுப்பு இழை (Template strand)" எனவும் அழைக்கப்படும். இரு இழைகளிலுமுள்ள தாங்கி மூலக்கூறுகளுக்கிடையில் ஏற்படும் ஐதரசன் பிணைப்புக்களால், இரு இழைகளும் இணைக்கப்பட்டிருக்கும். ஒரு இழையிலுள்ள குறிப்பிட்ட தாங்கி மூலக்கூறானது, அடுத்த இழையிலுள்ள ஒரு குறிப்பிட்ட தாங்கி மூலக்கூறுடன் மட்டுமே இணையும். அடினினானது அடுத்த இழையிலுள்ள தயமினுடனும், ஒரு இழையிலுள்ள சைற்றோசினானது, அடுத்த இழையிலுள்ள குவானினுடனும் மட்டுமே இணையும். இவ்வாறு இணையும் இரு தாங்கிகளையும் சேர்த்து இணைதாங்கி (base pair) எனலாம்.

புரத மொழிபெயர்ப்பின் உயிர்வேதியியல் இயல்பு காரணமாக, மரபுசார் வழியில் ஆர்.என்.ஏ முக்குறிய அட்டவணையே பயன்படுத்தப்பட்டு வந்தது. ஆனால் தற்போது கணினிய உயிரியல் (Computational Biology), மரபணுத்தொகுதிக் கல்வி (Genomic studies) என்பவற்றில் ஏற்பட்ட வளர்ச்சி காரணமாக புரதங்களைப்பற்றிய ஆய்வு மரபணுத்தொகுதி மட்டத்தில் செய்யப்படுகின்றமையால், டி.என்.ஏ முக்குறிய அட்டவணையின் பயன்பாடு அதிகரித்துள்ளது.

செய்திகாவும் ஆர்.என்.ஏ யை உருவாக்கும் ஆர்.என்.ஏ படியெடுப்பின்போது, டி.என்.ஏ யிலிருக்கும் தாங்கிகளுக்கு எதிரான ஈடுசெய் தாங்கிகளே (Complementary bases) செய்திகாவும் ஆர்.என்.ஏ யில் படியெடுக்கப்படும். டி.என்.ஏ யின் படியெடுப்பு இழையுடன் (from Template strand) இணைந்தே ஆர்.என்.ஏ படியெடுப்பு நிகழ்வதனால், படியெடுப்பு இழையிலிருக்கும் தாங்கிகளுக்கு எதிரான ஈடுசெய் தாங்கிகளையே செய்திகாவும் ஆர்.என்.ஏ கொண்டிருக்கும். அதாவது டி.என்.ஏ யின் குறியாக்க இழையிலிருக்கும் அதே தாங்கிகளே செய்திகாவும் ஆர்.என்.ஏ யிலும் இருக்கும். ஆனால், டி.என்.ஏ யில் தைமின் இருக்கும் இடங்களில் எல்லாம் செய்திகாவும் ஆர்.என்.ஏ யூராசிலைக் கொண்டிருக்கும். 

செய்திகாவும் ஆர்.என்.ஏ யிலிருக்கும் முக்குறியங்கள், அமினோ அமிலங்களை புரத உருவாக்கம் நிகழும் இரைபோசோம்களுக்கு எடுத்துவரும் இடம்மாற்றும் ஆர்.என்.ஏ க்களில் இருக்கும் எதிர் முக்குறியங்களை (anti-codon) அடையாளம் கண்டு இணை சேர்வதன் மூலம் புரதக்கூறில் வரவிருக்கும் அமினோ அமில வரிசையைத் தீர்மானிக்கும். முக்குறியங்களின் நியூக்கிளியோட்டைடுக்களில் இருக்கும் அடினின் (A), குவானின் (G), சைற்றோசின் (C), யூராசில் (U) ஆகிய தாங்கிகளே இணைசேர்வதில் (base pairing) உதவும்.
A, T (ஆர்.என்.ஏ யில் U), C, G என்னும் நான்கு நைதரசன் தாங்கிகள், மூன்று இணைந்த வரிசையை உருவாக்கும்போது, அவற்றில் மொத்தமாக 4 = 64 சேர்வகைகள் (combinations) ஏற்பட முடியும். இந்த 64 வகை முக்குறியங்களும் 20 வேறுபட்ட அமினோ அமிலங்களைக் குறியீடு செய்பவையாக இருக்கின்றன. எனவே ஒரு குறிப்பிட்ட முக்குறியம் ஒரு குறிப்பிட்ட அமினோ அமிலத்தை மட்டுமே குறியீடு செய்வதாக இருக்கையில், ஒரு அமினோ அமிலம் பல முக்குறியங்களால் குறியீடு செய்யப்படுகின்றது. இதனால், முக்குறியங்களில் இருந்து அமினோ அமிலம் இலகுவாக அடையாளம் காணப்பட முடியுமெனினும், ஒரு அமினோ அமிலத்தை வைத்து முக்குறியத்தை அடையாளப்படுத்தல் கடினம். இருப்பினும், இதனை ஓரளவு அறிவதற்கு International Union of Pure and Applied Chemistry என்னும் அமைப்பின் குறியெழுத்துக்களைப் பயன்படுத்தி நேர்மாறு முக்குறிய அட்டவணை உருவாக்கப்பட்டது. இந்த அமைப்பானது கருவமில வரிசைகளில் இருக்கும் நிறைவடையாத குறிப்பிட்ட தாங்கிகளுக்கான பெயரிடல் முறைக்கு சில குறியெழுத்துக்களைப் பயன்படுத்தியது. 


</doc>
<doc id="190979" url="https://ta.wikipedia.org/wiki?curid=190979" title="குவிவுக் கணம்">
குவிவுக் கணம்

யூக்ளிடிய வெளியில் ஒரு பொருள் குவிவு ("convex") ஆக இருக்கவேண்டுமாயின் அப்பொருளுக்குள் உள்ள ஒவ்வொரு சோடிப் புள்ளிகளுக்கும், அப்புள்ளிகளை இணைக்கும் கோட்டின் மீதமையும் எந்தவொரு புள்ளியும் அப்பொருளுக்குள்ளேயே அமைய வேண்டும். எடுத்துக்காட்டாக ஒரு திடக் கனசதுரம் குவிவானது; பிறை வடிவம் குவிவானது இல்லை. பிற வெளிகளுக்கும் இக்கருத்தைப் பொதுமைப்படுத்தலாம்.

"S" என்பது மெய்யெண்களின் மீதானதொரு திசையன் வெளி. இவ்வெளி யூக்ளிய தளங்களையும் உள்ளடக்கியது. 

"S" இல் அமையும் ஒரு கணம் "C" , குவிவுக் கணம் ("convex set") இருக்க வேண்டுமானால் "C" இல் உள்ள அனைத்து "x" , "y" மற்றும் [0,1] இடைவெளியில் அமையும் அனைத்து "t" க்கும் 

அதாவது, "x" , "y" புள்ளிகளை இணைக்கும் கோடு "C" க்குள் அமையும்.

மெய்யெண் கணம் R இன் குவிவுக் கணங்கள் அதன் இடைவெளிகளாகும். சீரான பலகோணங்கள், திட முக்கோணங்கள், திட முக்கோணங்களின் வெட்டுப்பகுதிகள் ஆகியவை யூக்ளிடிய தளத்தின் குவிவு உட்கணங்களுக்கு எடுத்துக்காட்டுகள்.

formula_1 ஒரு குவிவுக் கணம்; formula_2 formula_1 இன் உறுப்புகள். formula_4 எதிரிலா எண்கள் மற்றும் formula_5 எனில், 

ஒரு திசையன் வெளியின் குவிவு உட்கணங்களின் தொகுப்பிற்குப் பின்வரும் பண்புகள் உண்டு:

மூன்றாவது பண்பான குறையாத் தொடர்முறையாகவுள்ள குவிவு உட்கணங்களின் ஒன்றிப்பிற்கு உட்பொதிவுள்ள கணங்களாக இருக்க வேண்டியது முக்கியமானது. இரு குவிவுக் கணங்களின் ஒன்றிப்புக் கணம் குவிவுக் கணம் அல்ல.



</doc>
<doc id="190980" url="https://ta.wikipedia.org/wiki?curid=190980" title="நமது நெல்லைக் காப்போம்">
நமது நெல்லைக் காப்போம்

நமது நெல்லைக் காப்போம் என்பது இந்தியாவின் பாரம்பரிய நெல் ரகங்களை கண்டுபிடித்து பாதுகாக்கும் செயல் திட்டமாகும். இந்தச் செயல் திட்டத்தை கிரியேட் என்கிற ஓர் தன்னார்வத் தொண்டு நிறுவனம் செயல்படுத்தி வருகிறது. இந்த செயல் திட்டத்தில் இந்தியாவின் பாரம்பரிய பல்வகை நெல்களைக் காப்பது தொடர்பான பரப்புரை, அவற்றின் மருத்துவக் குணங்கள் குறித்த பரப்புரை, விதை உற்பத்திக்காக ஒரு உழவர் வலைப்பின்னல், இயற்கை வேளாண்மை ஊக்குவிப்பு போன்ற பணிகள் இந்த செயல் திட்டத்தில் அடங்கும்.

விதை நெல்கள் பாதுகாக்கப்பட அவை பயிரப்பட வேண்டும். அதற்காக கிரியேட்அமைப்பு அரிய விதை நெல்களை சேகரித்து விவசாயிகளுக்கு 2 கிலோ நெல்லை இலவசமாகத் தருவர். விவசாயிகள் அதைப் பயிரிட்டு 4 கிலோவாக அடுத்த ஆண்டு திருப்பித் தர வேண்டும்.

நமது நெல்லைக் காப்போம் தமிழ்நாட்டு ஒருங்கிணைப்பாளர் கட்டிமேடு ஜெயராமன் ஆவார்.


</doc>
<doc id="190987" url="https://ta.wikipedia.org/wiki?curid=190987" title="ஒளியின் துகள் கொள்கை">
ஒளியின் துகள் கொள்கை

ஒளியின் துகள் கொள்கை ("Corpuscular theory of light") என்பது ஒளியானது மிகமிக நுண்ணிய துகள்களால் ஆனது என்றும் அவை மிகமிக வேகமாக நேர்கோட்டில் செல்கின்றன என்றும் விளக்கும் ஐசக் நியூட்டனின் ஒளியியல் பற்றிய கொள்கையாகும். காம்டன் விளைவு, ஒளிமின் விளைவு போன்ற ஒளியியல் செயல்பாடுகளைச் சிறப்பாக விளக்க இக் கொள்கை பெரிதும் உதவுகிறது.

A dictionary of science -ELBS


</doc>
<doc id="190992" url="https://ta.wikipedia.org/wiki?curid=190992" title="ஆதிரெங்கம் இயற்கை வேளாண் பயிற்சி மற்றும் ஆராய்ச்சி மையம்">
ஆதிரெங்கம் இயற்கை வேளாண் பயிற்சி மற்றும் ஆராய்ச்சி மையம்

ஆதிரெங்கம் இயற்கை வேளாண் பயிற்சி மற்றும் ஆராய்ச்சி மையம் திருத்துறைப்பூண்டி அமைந்துள்ள ஒரு வேளாண் ஆய்வு நடுவமும் பண்ணையும் ஆகும். இந்த அமைப்பின் ஜெயராமன் ஆவார்.



</doc>
<doc id="190995" url="https://ta.wikipedia.org/wiki?curid=190995" title="அச்சரப்பாக்கம்">
அச்சரப்பாக்கம்

அச்சரப்பாக்கம் (ஆங்கிலம்:Acharapakkam), இந்தியாவின் தமிழ்நாடு மாநிலத்தில் அமைந்துள்ள காஞ்சிபுரம் மாவட்டம், மதுராந்தகம் வட்டம், அச்சரப்பாக்கம் ஊராட்சி ஒன்றியத்தில் இருக்கும் ஒரு பேரூராட்சி ஆகும்.

இந்திய 2001 மக்கள் தொகை கணக்கெடுப்பின்படி 9013 மக்கள் இங்கு வசிக்கின்றார்கள். இவர்களில் 50% ஆண்கள், 50% பெண்கள் ஆவார்கள். அச்சரப்பாக்கம் மக்களின் சராசரி கல்வியறிவு 73% ஆகும். இதில் ஆண்களின் கல்வியறிவு 82%, பெண்களின் கல்வியறிவு 64% ஆகும். இது இந்திய தேசிய சராசரி கல்வியறிவான 59.5% விட கூடியதாகும். அச்சரப்பாக்கம் மக்கள் தொகையில், 10% ஆறு வயதுக்குட்பட்டோர் ஆவார்கள்.

அச்சிறுபாக்கம் சட்டமன்றத் தொகுதி, இந்தியாவின், தமிழ்நாடு மாநிலத்தில் காஞ்சிபுரம் மாவட்டத்தில் இருந்த ஒரு சட்டமன்றத் தொகுதி ஆகும். இதன் தொகுதி எண் 24 ஆக இருந்தது. மதுராந்தகம், உத்திரமேரூர், வந்தவாசி, செஞ்சி, வாணூர் ஆகிய சட்டமன்றத் தொகுதிகள் இதன் எல்லைகளாக அமைந்திருந்தன. இத்தொகுதி ஓர் தனித் தொகுதியாக இருந்தது. 2007 ஆம் ஆண்டு மீளெல்லை வகுப்பிற்குப்பின்னர் இத் தொகுதி நீக்கப்பட்டுவிட்டது.

அச்சிறுபாக்கம் அல்லது அச்சரபாக்கம் ஆட்சீஸ்வரர் கோயில் சம்பந்தர் பாடல் பெற்ற சிவாலயமாகும். காஞ்சிபுரம் மாவட்டம், மதுராந்தகம் வட்டத்தில் அமைந்துள்ளது. விநாயகரை வணங்காது திரிபுரம் எரிக்கச் சென்ற இறைவனுடைய தேர் அச்சு முறிந்த இடம் என்பது தொன்நம்பிக்கை (ஐதிகம்).




</doc>
<doc id="190998" url="https://ta.wikipedia.org/wiki?curid=190998" title="ச. கரிகாலன்">
ச. கரிகாலன்

ச. கரிகாலன் என்பவர் ஒர் விவசாயி, எழுத்தாளர், நாடகக் கலைஞர், இயற்கை வேளாண்மைச் செயற்பாட்டாளர். இவர் தமிழக இயற்கை உழவர் இயக்கத்தின் ஒன்றிய அமைப்பாளர் ஆவார்.




</doc>
<doc id="191001" url="https://ta.wikipedia.org/wiki?curid=191001" title="ஃபெயர்சைல்ட் வெப்பமண்டல தாவரவியல் தோட்டம்">
ஃபெயர்சைல்ட் வெப்பமண்டல தாவரவியல் தோட்டம்

ஃபெயர்சைல்ட் வெப்பமண்டல தாவரவியல் தோட்டம் (ஆங்கிலம்: Fairchild Tropical Botanic Garden) என்பது ஐக்கிய அமெரிக்கா, மியாமியில் அமைந்துள்ள ஒரு தாவரவியல் பூங்கா ஆகும். 83 ஏக்கர் பரப்பளவில் உலகின் மிக அரிய பழ மரங்களையும் பூ மரங்களையும் இது கொண்டுள்ளது.

ஐக்கிய அமெரிக்க அரசின் உதவியுடன் 1938 ஆம் ஆண்டு இது அமைக்கப்பட்டது. இன்று இது ஆய்வு, கல்வி, தோட்டக்கலை, பல்லுயிர் பாதுகாப்புக்காக உலகின் தலைசிறந்த தாவரவியல் பூங்காக்களில் ஒன்றாக விளங்குகின்றது.



</doc>
<doc id="191003" url="https://ta.wikipedia.org/wiki?curid=191003" title="விக் கட்சி (ஐக்கிய அமெரிக்கா)">
விக் கட்சி (ஐக்கிய அமெரிக்கா)

விக் கட்சி ("Whig Party") ஐக்கிய அமெரிக்காவில் 19வது நூற்றாண்டில் செயல்பட்ட ஓர் அரசியல் கட்சி ஆகும். ஜாக்சனிய மக்களாட்சி ஆண்டுகளில் இது செல்வாக்குடன் இருந்தது. நான்கு அமெரிக்கக் குடியரசுத் தலைவர்கள் இந்தக் கட்சியைச் சார்ந்தவர்களாவர். இரு கட்சி அமைப்பிற்கு இது தேவையாக இருந்தது. 1833 முதல் 1856 வரை அமெரிக்கக் குடியரசுத் தலைவராக இருந்த ஆன்ட்ரூ ஜாக்சனையும் பின்னர் அவரது மக்களாட்சிக் கட்சி கொள்கைகளையும் எதிர்த்து இக்கட்சி இயங்கியது. விக் கட்சியினர் நிர்வாகத் துறையை விட நாடாளுமன்றத்திற்கே முதன்மை அளிக்கப்பட வேண்டும் என்ற நிலையை ஆதரித்தனர். நவீனமயமாக்கல் திட்டங்களை விரும்பினர். 1776இல் விடுதலைக்காகப் போராடிய அமெரிக்க விக்குகளை நினைவுக்கூறும் விதமாக இக்கட்சிக்கு "விக் கட்சி" எனப் பெயரிடப்பட்டது. அக்காலத்தில் "விக்" என்ற சொல் எதேச்சதிகாரத்தை எதிர்க்கும் மக்களைக் குறிக்கப் பயன்பட்டது. விக் கட்சியில் தானியல் வெப்சுடர், வில்லியம் ஹென்றி ஹாரிசன், கென்டக்கியின் என்றி கிளே போன்றத் தேசியத் தலைவர்கள் இருந்துள்ளனர். மேலும் படைத்துறை சாதனையாளர்களான சக்கேரி டெய்லர், வின்பீல்டு இசுகாட் போன்றோரும் இருந்துள்ளனர். ஆபிரகாம் லிங்கன் இலினொய் மாநில விக் தலைவராவார்.

இரு பத்தாண்டுகள் செயலாக்கத்தில் இருந்த விக் கட்சியின் இரு வேட்பாளர்கள், ஹாரிசன், டெய்லர், குடியரசுத் தலைவர்களாகத் தேர்ந்தெடுக்கப்பட்டனர். இருவருமே பதவிக்காலத்தில் உயிரிழந்தனர். ஹாரிசனின் மறைவிற்குப் பிறகு ஜான் டைலர் குடியரசுத் தலைவரானார்; ஆனால் இவர் கட்சியிலிருந்து நீக்கப்பட்டார். டெய்லரின் மறைவை அடுத்து பதவியேற்ற மில்லர்டு பில்மோர் விக் கட்சியிலிருந்து இந்த உயரிய தேசியப் பதவியேற்ற கடைசி நபராகும். 

அடிமைத்தனத்தை விரிவுபடுத்தும் பிரச்சினையில் கட்சி உடைந்தது. அடிமை ஒழிப்புக் கோட்பாடு ஆதரவுக் குழு நடப்பு குடியரசுத் தலைவராக இருந்த பில்மோரை 1852ஆம் ஆண்டு தேர்தலுக்கு தங்கள் கட்சி வேட்பாளராக நியமிக்கப்படுவதை வெற்றிகரமாக தடுத்தனர். மாறாக கட்சி தளபதி வின்பீல்டு இசுகாட்டை, வேட்பாளராக நிறுத்தி தோல்வி அடைந்தது. இதனால் அக்கட்சித் தலைவர்கள், லிங்கன் உட்பட, அரசியலை விட்டு விலகினர் அல்லது கட்சி மாறினர். 1856ஆம் ஆண்டு குடியரசுத் தலைவர் தேர்தலில் எவ்வித செல்வாக்குமில்லாத விக் கட்சி மில்லர்டு பில்மோரை தனது வேட்பாளராக நியமித்தது. இதுவே அக்கட்சியின் கடைசி மாநாடாக இருந்தது.


</doc>
<doc id="191004" url="https://ta.wikipedia.org/wiki?curid=191004" title="மேசன்-டிக்சன் கோடு">
மேசன்-டிக்சன் கோடு

மேசன்- டிக்சன் கோடு ("Mason–Dixon line" அல்லது "Mason's and Dixon's line") எனப்படுவது 1763க்கும் 1767க்கும் இடையே "சார்லசு மேசன்" என்பவராலும் "ஜெரெமியா டிக்சன்" என்பவராலும் குடியேற்றக் கால அமெரிக்காவில் பிரித்தானிய குடியேற்றங்களிடையே எல்லைத் தகராறுகளுக்குத் தீர்வாக அமைந்த நில அளவைக் கோடாகும். நான்கு அமெரிக்க மாநிலங்களுக்கிடையேயான எல்லை வரையறுப்பாகும். இது பென்சில்வேனியா, மேரிலாந்து, டெலவெயர், மற்றும் மேற்கு வர்ஜீனியா (அப்போது வர்ஜீனியாவின் அங்கமாக இருந்தது) இடையேயான எல்லைகளை வரையறுக்கிறது. பரவலானப் பயன்பாட்டில், மேசன்–டிக்சன் கோடு வடகிழக்கு மாநிலங்களுக்கும் தெற்கத்திய மாநிலங்களுக்கும் இடையேயான பண்பாட்டு எல்லையாகக் கருதப்படுகிறது. தென் மாநில மக்கள் "டிக்சி" ("Dixie") என்று அழைக்கப்படுகின்றனர்.

சட்டபூர்வமான அடிமைத்தனத்திற்கான எல்லைக் கோடாக இதனைக் கொள்ள முடியாது. அடிமை மாநிலமான டெலவெயர் இக்கோட்டிற்கு வடக்கிலும் கிழக்கிலும் உள்ளது. அதேபோல இக்கோட்டிற்கு வடக்கிலும் கிழக்கிலும் உள்ள நியூ ஜெர்சியில் 1865 வரை, குறைந்தளவே எனினும், அடிமைத்தனம் இருந்து வந்தது.



</doc>
<doc id="191012" url="https://ta.wikipedia.org/wiki?curid=191012" title="சமாரியா">
சமாரியா

சமாரியா ("Samaria", ), or the Shomron (, ' '; , ' – also known as , ') என்பது விவிலிய அடிப்படையில் தென் இசுரேலிய அரசு எல்லையும் மத்தியதரைக் கடலின் கிழக்கோர நிலப்பகுதியின் தெற்கிலுள்ள மலைத்தொடர் கொண்ட பகுதியாகும். சமாரியா எனும் சொல் இசுரேலிய அரசின் தலைநகரான பண்டைய சமாரியா நகரிலிருந்து பெறப்பட்டது. தற்காலத்தில் சமாரியா என்பது மேற்குக் கரையின் தென் பகுதியைக் குறிப்பிடப் பயன்படுகின்றது.


</doc>
<doc id="191013" url="https://ta.wikipedia.org/wiki?curid=191013" title="இனவாரி தனிப்படுத்துகை">
இனவாரி தனிப்படுத்துகை

ஐக்கிய அமெரிக்காவில் இனவாரி தனிப்படுத்துகை ("Racial segregation in the United States") எனும் பொதுச்சொல், வேலை, போக்குவரத்து, மருத்துவ உதவி, இருப்பிடம் போன்றவற்றில் வசதிகள், சேவைகள் மற்றும் வாய்ப்புகள் இன அடிப்படையில் பிரிக்கப்படுவதைக் குறிக்கிறது. இச்சொற்றொடர் பெரும்பாலும் சட்டத்தாலும் சமூகத்தாலும் ஆபிரிக்க அமெரிக்கர்கள் பிற இனத்தவரிடமிருந்து தனிப்படுத்துவதைக் குறிப்பிட்டாலும் மற்ற சிறுபான்மையினரும் முதன்மை பெரும்பான்மையினரிடமிருந்து பிரிக்கப்படுவதையும் குறிக்கிறது.

ஐக்கிய அமெரிக்காவில் இனவாரி தனிப்படுத்துகையால் தனியான வசதிகள் (குறிப்பாக ஜிம் குரோ காலத்தில்) அளிக்கப்பட்டன; மேலும் இனவாதத்தின் வெளிப்பாடாக ஒரே நிறுவனத்தில் தனித்தனி பதவிகள் என்றும் விரிந்தன. காட்டாக ஐக்கிய அமெரிக்க ஆயுதப் படைகளில் 1950கள் வரை கறுப்பினத்தவரின் பிரிவுகளும் வெள்ளை இனத்தவரின் பிரிவுகளும் தனித்தனியாகப் பிரிக்கப்பட்டிருந்தன. 


</doc>
<doc id="191033" url="https://ta.wikipedia.org/wiki?curid=191033" title="ரூகொல்லா கொமெய்னி">
ரூகொல்லா கொமெய்னி

ஆயதுல்லா ரூகொல்லா மூசவி கொமெய்னி ("Sayyid Ruhollah Mūsavi Khomeini", , 24 செப்டம்பர் 1902 – 3 சூன் 1989) ஓர் ஈரானிய அறிஞரும், இசீயா முசுலிம் மதத் தலைவரும், மெய்யியலாளரும், புரட்சியாளரும், அரசியல்வாதியும், ஈரான் இசுலாமியக் குடியரசின் நிறுவனரும் ஆவார். 1979இல் இவரால் துவங்கப்பட்ட ஈரானியப் புரட்சியை அடுத்து 2500-ஆண்டுகள் பழமை வாய்ந்த பாரசீகப் பேரரசு முடிவுக்கு வந்து ஈரானின் கடைசி அரசர் (ஷா) முகம்மத் ரிசா ஷா பஹ்லவி பதவி இழந்தார். புரட்சிக்கு பிறகு இறப்பு வரை இவர் ஈரானின் ஆன்மீக உச்சத் தலைவராக இருந்தார்.

1979 டைம் ஆண்டு நபராக அமெரிக்க டைம் செய்தி இதழால் தேர்ந்தெடுக்கப்பட்ட இவர், இசுலாமின் மீட்கைக்கு வழிகோலியதாக சியா மற்றும் சுன்னி மக்களால் ஒருசேர மிகவும் விரும்பப்பட்ட கவர்ச்சி வாய்ந்த தலைவர் எனக் கருதப்பட்டார்..

இவர் 1903 -ல் தனது தந்தையாரின் மறைவிற்குப் பின் தாயாரின் பராமரிப்பில் வளர்ந்தார். தனது 6 வது வயதில் பாரசீக மொழியில் குரானைக் கற்க ஆரம்பித்தார். பின்னர் பள்ளியில் மதக்கல்வி பயின்றார். தனது இளமைப் பருவத்தில் பெரும்பாலும் மதக்கல்வி கற்றார். இஸ்லாமிய சட்டக்கல்வியைக் கற்றறிந்தார். கவிதையிலும், தத்துவத்திலும் அவருக்கு ஈடுபாடு இருந்தது. அவரது ஆசிரியர் 'மிர்ஸா முகம்மது அலி ஸஹஹபாடியின் தாக்கம் அவரிடம் இருந்தது. கொமேனி கிரேக்கத் தத்துவத்தைக் கற்றார். அரிஸ்டாட்டிலின் தத்துவங்கள் அவருக்குள் தாக்கத்தை ஏற்படுத்தின. 'அவிஸென்னா 'மற்றும் 'முல்லா ஸாட்ரா' ஆகிய இஸ்லாமிய தத்துவ ஞானிகளின் கருத்துகளே கொமேனியை அதிகளவு கவர்ந்தன.


</doc>
<doc id="191036" url="https://ta.wikipedia.org/wiki?curid=191036" title="வெளிவரைபடம் (கணிதம்)">
வெளிவரைபடம் (கணிதம்)

கணிதத்தில் ஒரு சார்பு formula_1 இன் வெளிவரைபடம் ("epigraph") என்பது அச்சார்பின் வரைபடத்தின் மீது அல்லது அதற்கு மேற்புறமாக அமையும் அனைத்துப் புள்ளிகளின் கணமாகும்

"f" : R→R சார்பின் வெளிவரைபடம்:


R ∪ ∞ கணத்தில் மதிப்புகளைக் கொண்டிருக்கும் சார்புகளுக்கும் மேலே தரப்பட்டுள்ள வரையறைகள் பொருந்தும். இதில், "f" ஆனது  ∞-க்குச் சமமாக (identically equal) இருந்தால், இருந்தால் மட்டுமே, அதன் வெளிவரைபடம் வெற்றுக் கணமாக இருக்கும்.

இதேபோல, சார்பின் வரைபடத்தின் மீது அல்லது அதற்குக் கீழ்ப்புறமாக அமையும் அனைத்துப் புள்ளிகளின் கணம் அச்சார்பின் உள்வரைபடம் ஆகும்.




</doc>
<doc id="191051" url="https://ta.wikipedia.org/wiki?curid=191051" title="பாரதி புத்தகாலயம்">
பாரதி புத்தகாலயம்

பாரதி புத்தகாலயம் தமிழ்நாட்டில் அமைந்துள்ள ஒரு தமிழ்ப் பதிப்பகம் ஆகும். இலக்கியம், அரசியல், அறிவியல் என ஆயிரத்திற்கும் மேற்பட்ட தலைப்புகளில் நூல்களைப் பதிப்பித்துள்ளது. உடன், சமூக நலம் சார்ந்த முற்போக்கு ஆய்வு நூல்களையும் வெளியிட்டு வருகின்றது. இதன் தற்போதைய (2013) பொறுப்பாளர் ஜி. ராமகிருஷ்ணன் ஆவார்.

இதன் ஒரு பகுதியாக "புக்சு ஃபார் சில்ட்ரன்" (Books for Children) வரிசை வெளிவருகின்றது. கல்வி, குழந்தைகள், தமிழ்நாட்டு அடிப்படை கல்வி: ஆய்வு மற்றும் விமர்சனம் சார்ந்த நூல் இந்த பகுதி ஊடாக வெளியிடப்படுகிறது.

பதிப்பகத்தின் மாத வெளியீடான புதிய புத்தகம் பேசுது இதழ் சமூக, கலை, இலக்கியம், நூல்கள் பற்றிய தகவல்கள், விமர்சனங்கள், மதிப்புரைகள் போன்றவற்றையும் படைப்பாளிகளின் நேர்காணல்களையும் தொகுத்து வெளிவருகின்றது.

பார்க்க: 

2014 ஆம் ஆண்டு நடைபெற்ற 37வது சென்னை புத்தகக் காட்சியில் பாரதி புத்தகாலயம் 100 தலைப்புகளில் புத்தகங்களைக் கொண்டு வந்தது. அவற்றில், தாரிக் அலியின் ‘அடிப்படை வாதங்களின் மோதல்’, பசவபுன்னையா வின் ‘மீரட் சதி வழக்கு’ தேவி பிரசாத் சட்டோபாத்தியாயாவின் ‘இந்திய நாத்திகம்’ சத்தியஜித் ரேயின் குழந்தைகளுக்கான 20 துப்பறியும் கதைகள், அருணனின் ‘கம்யூனிஸ்ட்டுகளின் சாதனை சரித்திரம்’, ச. தமிழ்ச்செல்வனின் ‘என் சக பயணிகள்’, ‘சந்தித்தேன்’, விழியனின் ‘உச்சிநுகர்’, மொழிபெயர்ப்பு நூலான வைக்கம் பஷீர் வாழ்க்கை வரலாறு, மக்களின் மார்க்ஸ் போன்றவை விற்பனைக்கு வந்தன.



</doc>
<doc id="191052" url="https://ta.wikipedia.org/wiki?curid=191052" title="மெய்ச்சுடர் (இதழ்)">
மெய்ச்சுடர் (இதழ்)

மெய்ச்சுடர் என்பது 2010 சூலை முதல் தமிழில் வெளியிடப்பட்டு வரும் ஒரு சிற்றிதழாகும். தமிழ்ச் சிற்றிதழ் சங்கத்தில் பதிவு பெற்ற இந்த மாத இதழின் ஆசிரியராக நா.வெங்கடேசன் என்பவர் இருக்கிறார். பேராவூரணியிலிருந்து வெளியாகும் இந்த இதழ் தலையங்கம், கட்டுரை, கவிதை மற்றும் பகுதிச் செய்திகள் போன்றவற்றை உள்ளடக்கமாகக் கொண்டிருக்கிறது. 



</doc>
<doc id="191053" url="https://ta.wikipedia.org/wiki?curid=191053" title="ஜி. பார்த்தசாரதி">
ஜி. பார்த்தசாரதி

கோபாலசாமி பார்த்தசாரதி (ஜி.பார்த்தசாரதி) மே மாதம் 13 ஆம் நாள் 1940 ஆம் வருடம் பிறந்தார். இவர் சைப்ரஸ் (1990-1992), மியான்மர் (1992-1995), ஆஸ்திரேலியா (1995-1998) மற்றும் பாகிஸ்தான் (1998-2000) ஆகிய நாடுகளுக்கான இந்தியத் தூதராகப் பணியாற்றியுள்ளார். பின்னர் இந்திய வெளியுறவுத்துறையில் பணியாற்றினார். இவர் 1963 முதல் 1968 வரை இந்திய ராணுவத்திலும் பணியாற்றியுள்ளார்.

இவர் 1962 ஆம் ஆண்டு சென்னை கிண்டியிலுள்ள பொறியியல் கல்லூரியில் பொறியியல் பட்டம் பெற்றவர்.


இந்தியாவின் வெளியுறவுக் கொள்கை தொடர்பான இவரது கட்டுரைகள் பரவலான கவனத்தைப் பெற்றவை.


</doc>
<doc id="191060" url="https://ta.wikipedia.org/wiki?curid=191060" title="மூலம் திருநாள்">
மூலம் திருநாள்

மூலம் திருநாள் 1857 ஆம் ஆண்டு செப்டம்பர் 25'ம் தேதி சங்கனேசரி ராஜ குடும்பத்தை சேர்ந்த, ராஜ ராஜ வர்மா தம்புரான் மற்றும் மகாராணி லட்சுமி பாய் அவர்களின் இரண்டாவது மகனாகப் பிறந்தார். இளவயதிலேயே தாயையும் சகோதரனையும் இழந்த இவர் அன்னாஜி ராவ் (BA) மற்றும் ரகுநாத் ராவ் (BA) ஆகியோரிடம் கல்வி பயின்றார்.
ஸ்ரீ மூலம் திருநாள் ஸ்ரீ இராமவர்மா 1885-1924 வரை ஆட்சி செய்த போது, பல கல்லூரிகளும் பள்ளிக்கூடங்களும் நிறுவப்பட்டன. இவரது ஆட்சிக் காலத்தில் கல்வி, மருத்துவம், சட்ட ஒழுங்கு ஆகியவற்றில் மாற்றம் கொண்டுவரப்பட்டது. பெண்கள் கல்வியும் அனுமதிக்கப்பட்டது. ஆயுள் காப்பீடும் இவரது காலத்தில் கொண்டு வரப்பட்டது. இவரது சேவைகளைப் பாராட்டி 1898 ஆண்டு முதல் ஆங்கிலேய அரசு இவருக்கு 21 குண்டுகள் முழங்க மரியாதை அளித்து கவுரப்படுத்தியது.

இவருக்கு இரு மனைவிகள் ஆவர். முதலாமானவர் நாகர்கோயில் அம்மவீட்டைச் சேர்ந்த அனந்தலட்சுமி பிள்ளை கொச்சம்மா ஆவார்.1882'ம் ஆண்டு ஒரு மகனைப் பெற்ற பிறகு இவர் மரணம் அடைந்தார். இரண்டாமானவர் வடசேரி அம்மவீட்டைச் சேர்ந்த கார்த்தியாயினி கொச்சம்மா ஆவார். மருமக்கள்தாய முறைப்படி இவருக்கு பெண் பிள்ளைகள் இல்லாதபடியால், மாவேலிக்கரை வீட்டைச் சேர்ந்த இரு ராஜகுமாரிகளான சேது லட்சுமி பாய் மற்றும் சேது பார்வதி பாய் ஆகிய இருவரையும் தத்தெடுத்தார்.


</doc>
<doc id="191068" url="https://ta.wikipedia.org/wiki?curid=191068" title="மசாடா">
மசாடா

மசாடா ("Masada", எபிரேயம்: מצדה, pronounced ) என்பது இசுரேலின் தென் மாவட்டத்தில் உள்ள பண்டைய அரணும் சாக்கடலை நோக்கியவாறு யூதேய பாலைவன கிழக்கில் உள்ள தனியான பீடபூமியில் அமைந்துள்ள குன்றும் ஆகும். கி.மு. 37 க்கும் 31 க்கும் இடைப்பட்ட காலப்பகுதியில் அரண்மிக்க மசாடா மற்றும் மலையில் தனக்கென ஓர் அரண்மனையினை பெரிய ஏரோது கட்டினார். உரோம இராச்சியத்தின் படைகளினால் முதலாம் யூத-உரோமைப் போர் முடிவில் நடத்தப்பட்ட மசாடா முற்றுகையினால் இங்கு மறைந்திருந்த 960 யூதப் போராளிகள் மற்றும் அவர்களின் குடும்பத்தினரின் பெரும் தற்கொலை மேற்கொண்டனர். 

மசாடா இசுரேலின் மிக அதிகமான உல்லாசப் பயணிகளைக் கவரும் இடமாகவுள்ளது.



</doc>
<doc id="191076" url="https://ta.wikipedia.org/wiki?curid=191076" title="தமிழ்ச் சொல்லகராதி">
தமிழ்ச் சொல்லகராதி

தமிழ்ச் சொல் அகராதி இலங்கையரான கு. கதிரவேற்பிள்ளையால் உருவாக்கப்பட்டது. இது தமிழுக்குத் தமிழ் அகராதியாகும். "சங்க அகராதி", "தமிழ்ச் சங்க அகராதி" எனும் பெயர்களாலும் வழங்கப்படும் இவ்வகராதி 3 பாகங்கைளயுடையது. ஏறத்தாழ 1800 பக்கங்களில் 63900 சொற்களுக்கான பொருள் தருகின்றது. 1904ல் சி.டபிள்யு. கதிரேவற்பிள்ளையால் அச்சிடப்பட்டு, அடுத்த பதிப்பாக இதன் முதல் பாகம் 1910 இலும், இரண்டாம் பாகம் 1912 இலும், மூன்றாம் பாகம் 1923 இலும் மதுரைத் தமிழ் சங்கத்தாரால் அச்சிடப்பட்டன.


</doc>
<doc id="191078" url="https://ta.wikipedia.org/wiki?curid=191078" title="கெக்கெசிலி (மவுண்டன் பேற்றோல்)">
கெக்கெசிலி (மவுண்டன் பேற்றோல்)

கெகெஸீலி: மவுண்டன் பேட்றோல் ("Kekexili: Mountain Patrol") () (திபெத்திய மொழியில் ཨ་ཆེན་གངས་རྒྱལ།) 1990களில் நிகழ்ந்த உண்மைச் சம்பவங்களின் அடிப்படையில் சீன இயக்குனர் லு ச்வான் இயக்கி 2004 ஆம் ஆண்டு வெளிவந்த திரைப்படம். கருப்புமான்களை அதன் தோலுக்காக வேட்டையாடும் கும்பலை திபத்திய உள்ளூர் குழு தேடியலைந்து ஒடுக்குவதே இதன் கதை. இது ஓர் ஆவணப்படத்தைப் போல எடுக்கப்பட்ட திரைப்படம். இதன் இசையமைப்பாளர் ஸாய் லாவ். நடிகர்களாக நடித்தவர்கள் டுவோபுஜியே, ழாங் லை, கீ லியாங், ழாவோ ஹுவெயிங், மா ழான்லின் மற்றும் உள்ளூர் திபெத்திய மக்கள். பல்வேறு விருதுகளை வாங்கி உலகம் முழுவதும் பல இயற்கை ஆர்வலர்களைக் கவர்ந்த திரைப்படம். சீன அரசு இத்திரைப்படத்திற்குப் பின்னர் கருப்புமான்களைக் கொல்பவர்களுக்கு மிகக் கடுமையான தண்டனை வழங்கத் தொடங்கியது.

கெகெஸீலி எனும் இடத்தில் மாண்டரின் மற்றும் திபெத்திய மொழிகளில் படமாக்கப்பட்டது. கொலம்பியா பிக்சர்ஸ், வார்னர் பிரதர்ஸ் மற்றும் கேனன் ஆகிய நிறுவனங்கள் இத்திரைப்பட தயாரிப்பில் உதவி செய்தனர். படமாக்கும் போது இயக்குனர் உட்பட திரைப்படக் குழுவினர் பலருக்கு உடல் நலக்குறைவு ஏற்பட்டது. கொலம்பியா பிக்சர்ஸ்ஸின் தயாரிப்பு மேலாளர் அலெக்ஸ் கிராஃப் படப்பிடிப்புத் தளத்தில் வாகன விபத்தில் மரணமடைந்தார்.










</doc>
<doc id="191102" url="https://ta.wikipedia.org/wiki?curid=191102" title="யார்க் மண்டல மாவட்ட பள்ளி வாரியம்">
யார்க் மண்டல மாவட்ட பள்ளி வாரியம்

யார்க் மண்டல மாவட்ட பள்ளி வாரியம் ("York Region District School Board", ஆங்கிலச் சுருக்கம் YRDSB), கனடாவின் ஒன்ராறியோவில் யார்க் மண்டல நகராட்சியில் அமைந்துள்ள ஆங்கில பொதுப் பள்ளி வாரியம் ஆகும். இது மாநிலத்தின் மூன்றாவது பெரிய பள்ளி வாரியமாக விளங்குகிறது. இந்த வாரியத்தில் 115,000 மாணவர்கள் கல்வி கற்று வருகின்றனர். ஒன்ராறியோவில் மிகவும் விரைவாக வளர்ந்துவரும் பகுதியில் அப்பள்ளி வாரியம் அமைந்துள்ளது.



</doc>
<doc id="191104" url="https://ta.wikipedia.org/wiki?curid=191104" title="2020 கோடைக்கால ஒலிம்பிக் விளையாட்டுப் போட்டிகள்">
2020 கோடைக்கால ஒலிம்பிக் விளையாட்டுப் போட்டிகள்

2020 கோடை ஒலிம்பிக் விளையாட்டுப் போட்டிகள் ("2020 Summer Olympics", 2020年夏季オリンピック), அலுவல் முறையில் 32வது ஒலிம்பியாட்டின் விளையாட்டுக்கள் ("Games of the XXXII Olympiad") என்பது சப்பானின் டோக்கியோ நகரில் 2020 சூலை 24 முதல் ஆகத்து 9 வரை நடத்தத் திட்டமிடப்பட்டுள்ள முக்கிய பன்னாட்டு விளையாட்டுப் போட்டிகள் ஆகும். 2013 செப்டம்பர் 7 இல் புவனெசு ஐரிசு நகரில் இடம்பெற்ற பன்னாட்டு ஒலிம்பிக் குழுவின் 125வது அமர்வில் வாக்கெடுப்பு நடத்தப்பட்டு 2020 ஆம் ஆண்டுக்கான போட்டிகளை நடத்த டோக்கியோ தெரிவு செய்யப்பட்டது. டோக்கியோ ஏற்கனவே 1964 கோடை ஒலிம்பிக் விளையாட்டுப் போட்டிகளை நடத்தியிருந்தது.


</doc>
<doc id="191109" url="https://ta.wikipedia.org/wiki?curid=191109" title="விவிலிய எபிரேயம்">
விவிலிய எபிரேயம்

விவிலிய எபிரேயம் (), உயர்தர எபிரேயம் (), என்பது எபிரேய மொழியின் தொன்மையான வடிவம். கிட்டத்தட்ட மத்தியதரைக் கடலின் கிழக்கு மற்றும் யோர்தான் ஆற்றின் மேற்கு ஆகிய இடத்திலுள்ள கானான் எனப்பட்ட இடத்தில் இந்த கானானிய செமித்திய மொழி பேசப்பட்டது. இது கி.மு. 10ம் நூற்றாண்டிலிருந்து இரண்டாம் கோவில் காலம் வரை (கி.பி. 70) பயன்பட்டது. விவிலிய எபிரேயம் கி.பி. 2ம் நூற்றாண்டு வரை பேசப்பட்ட மிஸ்னாயிக் எபிரேயமாக வளர்ந்தது. 





</doc>
<doc id="191111" url="https://ta.wikipedia.org/wiki?curid=191111" title="இசுரயேல் அரசு (ஒன்றிணைந்த முடியாட்சி)">
இசுரயேல் அரசு (ஒன்றிணைந்த முடியாட்சி)

நீதித் தலைவர்கள் நூலின்படி சவுலின் ஒன்றிணைந்த முடியாட்சிக்கு முன்பு இசுரயேலர் கோத்திரங்கள் நீதித் தலைவர்கள் என்பவர்களின் கீழ் கூட்டுக் குழுவாக வாழ்ந்தனர். ஆயினும் நீதித் தலைவர் அபிமெலேக் முதலாவது இசுரேலிய அரசராக அறிவிக்கப்பட இருந்தார். ஆகவே அவர் தூபால் போரில் கொல்லப்படும் வரை இசுரவேலை நீதி செய்து ஆண்டார். ஏறக்குறைய கி.மு. 1020 இல் வெளியாரின் பாரிய அச்சுருத்தலால் இசுரயேலர் கோத்திரங்கள் ஒன்றிணைந்த முடியாட்சியை உருவாக்க ஐக்கியப்பட்டனர். சாமுவேல் பெஞ்சமின் கோத்திரத்தைச் சேர்ந்த சவுலை கிட்டத்தட்ட கி.மு. 1026 இல் முதலாவது இசுரவேலின் அரசனாக அபிஷேகம் செய்தார். ஆனால் தாவீது கிட்டத்தட்ட கி.மு. 1009–1000 இல் பலமான ஒன்றிணைந்த இசுரயேலிய முடியாட்சியை உருவாக்கினார். 

தாவீது அரசர் கி.மு. 1006 இல் நாட்டின் தலைநகராக எருசலேமை ஏற்படுத்தினார். இதற்கு முன் எபிரோன் தாவீதிற்குக் கீழ்ப்பட்ட யூத மற்றும் பெஞ்சமினின் தலைநகராகவும், கிப்பா சவுலுக்குக் கீழ்ப்பட்ட ஐக்கிய முடியாட்சி தலைநகராகவும் இருந்தது.


</doc>
<doc id="191112" url="https://ta.wikipedia.org/wiki?curid=191112" title="தாமு மாசிஃப்">
தாமு மாசிஃப்

தாமு மாசிஃப் ("Tamu Massif") என்பது அமைதிப் பெருங்கடலின் தென்மேற்கே கடலடியில் அமைந்துள்ள ஒரு அணைந்த கேடய எரிமலை ஆகும். இந்த எரிமலை கண்டுபிடிக்கப்பட்டதாக 2013 செப்டம்பர் 5 இல் அறிவிக்கப்பட்டது. இது உறுதிப்படுத்தப்படின், இதுவரை அறியப்பட்ட எரிமலைகளில் இதுவே மிகப் பெரிதாக இருக்கும். எவ்வெரிமலை சப்பானின் கிழக்கே தொலைவில் சாட்ஸ்க்கி ரைஸ் என்னும் பகுதியில் அமைந்துள்ளது. இத அதியுயர் புள்ளி கடற்பரப்பில் இருந்து ஆழத்தில் உள்ளது, இதன் அடிப்பாகம் 6.4 கிமீ ஆழம்வரை படர்ந்துள்ளது. இதன் உயரம் ஏறத்தாழ ஆகும்.

அமெரிக்காவின் ஹியூஸ்டன் பல்கலைக்கழகத்தின் புவி மற்றும் வளிமண்டல அறிவியல் பிரிவைச் சேர்ந்த கடலியல் நிலவியலாளர் வில்லியம் சேஜர் என்பவரும் அவரது குழுவினரும் இந்த எரிமலையைக் கண்டுபிடித்தனர். இது ஒரு தனித்த எரிமலையா அல்லது பல எரிமலைகளின் தொகுதியா என்பது உறுதிப்படுத்தப்படவில்லை.
தாமு மாசிஃப் 145 மில்லியன் ஆண்டுகளுக்கு முன்னர் சுராசிக் காலத்தின் பிற்பகுதி முதல் ஆரம்ப கிரீத்தேசியக் காலம் வரையான காலப்பகுதியில் உருவாகியது. இது ஒப்பீட்டளவில் சிறிய காலப்பகுதியில் (சில மில்லியன் ஆண்டுகளில்) தோன்றி பின்னர் மறைந்துள்ளது. அவாய்த் தீவுகளில் உள்ள மோனா லோவா எரிமலையே இதுவரை காலமும் மிகப் பெரிய எரிமலையாகக் கணிக்கப்பட்டு வந்தது. தாமு மாசிஃபின் பரப்பளவு செவ்வாய்க் கோளில் அமைந்துள்ள ஒலிம்பஸ் மொன்சு எரிமலையிலும் விட அரைவாசியாகும்.

"தாமு" (Tamu) என்பது Texas A&M University என்பதன் சுருக்கக் குறியீடு ஆகும், மாசிஃப் (Massif) என்பது பிரெஞ்சு மொழியில் பிரம்மாண்டம் ("massive") என்பதாகும்.


</doc>
<doc id="191114" url="https://ta.wikipedia.org/wiki?curid=191114" title="பத்மா கோளே">
பத்மா கோளே

பத்மா கோலே () (1913–1998) இந்தியாவின் மகாராஷ்டிர மாநிலத்தைச் சார்ந்தவர். இவர் காந்தியக் கருத்துகளால் ஈர்க்கப்பட்ட பெண் கவிஞர். இவர் ராம் கணேஷ் கட்காரி, திரையம்பாக் பாபுஜி, யஷ்வந்த் தினகர் ஆகியோரின் படைப்புகளால் ஈர்க்கப்பட்டவர். இவரின் கவிதை மத்திய தர பெண்களின் வாழ்க்கையைப் பேசு பொருளாகக் கொண்டிருந்தது.

பத்மா 1913, ஜூலை 10 ஆம் நாள் பிறந்தார்.


</doc>
<doc id="191129" url="https://ta.wikipedia.org/wiki?curid=191129" title="கவால் கிராமம்">
கவால் கிராமம்

கவால் கிராமம் (Kawal Village-U.P) உத்தரப்பிரதேசம் மாநிலத்தில் முசாபர் மாவட்டத்தில் உள்ள கிராமம் ஆகும்.

"முசாபர் மாவட்டத்தின்" தலைநகரான முசாபர் நகரிலிரிந்து புறநகர் பகுதியில் அமைந்துள்ளது கவால் கிராமம்.

ஆகஸ்ட் 27ம் தேதி ஒரு தரப்பைச் சேர்ந்த பெண் ஒருவரை மற்றொரு தரப்பைச்சேர்ந்த ஷானவாஸ் என்பவர் கிண்டல் செய்தார். ஆகையால் அப்பெண்ணின் உறவினர்கள் சச்சின் மற்றும் கவுரவ் இருவரும் சேர்ந்து ஷானவாஸ்சை கொலை செய்தனர். ஷானவாஸ் கொலையைத் தொடர்ந்து அவர்கள் இருவரையும் ஷானவாஸ் உறவினர்கள் சுட்டுக் கொலை செய்தனர். இதனால் அப்பகுதி காவல் நிலையத்தில் 6 பேர் மேல் வழக்கு பதிவு செய்யப்பட்டது.

இதன் தொடர்ப்பாக 7 ம் தேதி நக்லா மண்டலம் பகுதியில் கூட்டம் ஒன்று போடப்பட்டது. அதன் தொடர்ச்சியாக அப்பகுதியில் கலவரம் பரவத் துவங்கியது. அது முசாபர் மாவட்டத்திலும் பரவியது. மற்றும் இக்கலவரம் அருகில் அமைந்துள்ள பாக்பட் மாவட்டத்திலும் பரவியது.

இச்சம்பவத்தால் இப்பகுதியில் நடந்த கலவரத்தால் 31 பேர் மரணம் அடைந்துள்ளதாகவும் 45 பேர் படுகாயம் அடைந்துள்ளதாகவும் பத்திரிக்கைகள் தெரிவித்தன. 13.09.2013 கணக்குப்படி மரணம் அடந்தோர் எண்ணிக்கை 48 ஆக உயர்ந்தது..

கவால் கிராமத்தில் நடந்த இச்சம்பவத்தால் 10,000 மாநில பாதுகாப்பு படை குவிக்கப்பட்டது. 1,300 மத்திய ரிசர்வ் படையும், 1,200 அதிவிரைவு படையும் குவிக்கப்பட்டது.

இப்பகுதியில் 12.09.2013 வரை ஊரடங்கு உத்தரவு போடப்பட்டுள்ளது. மற்றும் பள்ளிகள், கல்லூரிகளுக்கு விடுமுறை விடப்பட்டன.




</doc>
<doc id="191133" url="https://ta.wikipedia.org/wiki?curid=191133" title="ஆல்க்கீன்">
ஆல்க்கீன்

கரிம வேதியியலில் ஆல்க்கீன் ("alkene"), ஒலிபீன் ("olefine"), ஒலிபைன் ("olefine"), அல்லது மதுக்கணுகம் என்பது ஒரு நிறைவுறாத வேதியியல் சேர்மம் ஆகும். இது குறைந்தது ஒரு கரிமம்–கரிமம் இரட்டைப் பிணைப்பைக் கொண்டிருக்கும். ஆல்கீன்கள் கரிம-கரிம இரட்டைப் பிணைப்பை வினைத் தொகுதியாகக் கொண்ட நீரகக்கரிமம் (ஐதரோகார்பன்) ஆகும். இவை இயற்கையில் தாராளமாகக் கிடைக்கின்றன. ஒரே ஒரு இரட்டைப் பிணைப்பைக் கொண்டு வேறு எந்த செயல்படு தொகுதியும், இல்லாத எளிய வளையமில்லா ஆல்கீன்கள் ஒற்றை-ஈன்கள் ("mono-enes") எனப்படுகின்றன. இவை படிவரிசை ஐதரோகார்பன் சேர்மங்களைத் தருகின்றன. இப்படிவரிசை ஆல்கீன்களின் பொது வாய்ப்பாடு ஆகும்.. ஆல்கீன்கள் அவற்றோடு தொடர்புடைய ஆல்க்கேன்களை விட இரண்டு ஐதரசன் அணுக்களைக் குறைவாகப் பெற்றுள்ளன (ஆனால் கார்பன் அணுக்களின் எண்ணிக்கை சமமாக இருக்கும்).

மிக எளிய ஆல்கீனுக்கு எடுத்துக்காட்டு எத்திலீன் (CH) ஆகும். இதன் ஐயுபிஏசி பெயர் "எத்தீன்". ஆல்கீன்களை ஒலிபீன்கள் என்றும் (குறிப்பாக எரியெண்ணெய், வேதியியல் தொழில் நிறுவனங்கள்) அழைக்கின்றனர். நறுமண சேர்மங்களான வளைய ஆல்கீன்கள் கட்டமைப்பு மற்றும் பண்புகளில் மாறுபட்டிருப்பதால் அவை ஆல்கீன்களாக கருதப்படுவதில்லை.

ஒற்றை சகப் பிணைப்புகள் போலவே, இரட்டைப் பிணைப்புகளையும் அணு ஒழுக்கல்கள் மேற்பொருந்துவதால் உருவாகும் அணுக்களுக்கிடைப்பட்ட பிணைப்பு என்று விவரிக்க முடியும். ஆனால், ஒற்றை சகப் பிணைப்பிலுள்ளது போல ஒரு சிக்மா பிணைப்பை மட்டும் கொண்டில்லாமல் இரட்டைப் பிணைப்பு ஒரு சிக்மா பிணைப்பையும் ஒரு பை பிணைப்பையும் கொண்டுள்ளது. இத்தகைய இரட்டைப் பிணைப்பு ஒற்றை சகப்பிணைப்பை விட வலுவானது. (C=C இரட்டைப் பிணைப்பிற்கு 611கிலோயூல்/மோல், C–C ஒற்றைப் பிணைப்பிற்கு 347 கிலோயூல்/மோல்), மேலும் சராசரியாக 1.33 ஆங்ஸ்டிராம் (133 பீக்கோமீட்டர்) அளவிற்கு பிணைப்பின் நீளமும் குறைவாக உள்ளது.

இரட்டை பிணைப்பில் உள்ள ஒவ்வொரு கார்பன் அணுவும் அதன் மூன்று sp² கலப்பின ஒழுக்குகளையும் (orbitals) பயன்படுத்தி மூன்று அணுக்களுக்கும் சிக்மா பிணைப்பை உருவாக்கிக் கொள்கின்றன. இம்மூன்று sp² கலப்பின ஆர்பிட்டால்களின் அச்சுகளால் உருவான சமதளத்திற்கு செங்குத்தாக உள்ள கலப்பற்ற 2p அணு ஒழுக்குகள் இணைந்து பை பிணைப்பு உருவாகிறது. இந்த பை பிணைப்பின் ஒரு பாதி பிரதான C-C அச்சின் ஒரு பக்கத்திலும் மறுபாதி மற்றொரு பக்கத்திலுமாக வெளிப்பகுதியில் அமைந்துள்ளது,

பை பிணைப்பு உடைத்தலுக்கு அதிக அளவிலான ஆற்றல் தேவைப்படுகிறது. (எத்திலீனில் 264 கிலோ யூல்/மோல்) இத்தகைய உடைத்தலில் கார்பன், கார்பன் இரட்டைப் பிணைப்பு பங்கேற்பதால் அதன் சுழற்சி கட்டுப்படுத்தப்படுகிறது. இதன் விளைவாக, சிஸ் அல்லது டிரான்ஸ் என்ற இரண்டு சமபகுதியங்களும் (ஐசோமெர்) ஒன்றாக இருக்கவும் வாய்ப்பு இருக்கிறது. E-Z குறியீட்டைப் பயன்படுத்தி பெயரிடப்பட்ட மிகவும் சிக்கலான ஆல்க்கீன்கள் மூன்று அல்லது நான்கு வெவ்வேறு மாற்றுகள் (பக்க குழுக்கள்) கொண்ட மூலக்கூறுகளைப் பற்றி விவரிக்கப் பயன்படுகிறது. எடுத்துக்காட்டாக, பியூட்டினின் (Z)-பியூட்-2- ஈன் (சிஸ்-2- பியூட்டீன்) சமபகுதியங்களில் உள்ள இரண்டு மீத்தைல் தொகுதிகளும் இரட்டைப்பிணைப்பின் ஒரேபக்கத்தை நோக்கியவாறு உள்ளன. மற்றும் (E)- பியூட்-2- ஈன் ( டிரான்ஸ்-2- பியூட்டீன்) சமபகுதியத்தில் உள்ள இரண்டு மீத்தைல் தொகுதிகளும் இரட்டைப்பிணைப்பின் எதிரெதிர் பக்கங்களை நோக்கியவாறு உள்ளன. பியூட்டினின் இந்த இரண்டு சமபகுதியங்களும் தங்கள் வேதியியல் மற்றும் இயற்பியல் பண்புகளில் சிறிதளவு வித்தியாசத்தைக் கொண்டுள்ளன.

இரட்டைப் பிணைப்பை சுழற்றுவது என்பது நிச்சயமாக முடியாததல்ல. உண்மையில் இரட்டைப் பிணைப்பின் ஒரு 90° சுழற்சிக்கு ஏறத்தாழ பை பிணைப்பின் வலிமையில் பாதி வலிமைக்கு சமமான ஆற்றல் தேவைப்படுகிறது. பட்டைக்கூம்பு வடிவமாதலின் விளைவாக p சுற்றுப்பாதைகளின் ஒழுங்கின்மை எதிர்பார்ப்பை விட குறைவாகவே இருக்கும். டிரான்ஸ்-வளையஆக்டேன் என்ற 137° இரு முகக்கோணமும் 18° பட்டைக்கூம்பு வடிவமாதல் பாகையும் கொண்ட, நிலையான நிலைப்புத்தன்மையற்ற ஆல்க்கீனின் சுற்றுவட்ட ஒழுங்கின்மை 19° மட்டுமேயாகும். 0.8டி இருமுனையித் திருப்புத்திறன் கொண்ட வளைய-எப்டேனின் டிரான்சு-சமபகுதியம் குறைந்த வெப்பநிலையில் மட்டுமே நிலைப்புத்தன்மை கொண்டது. ஆனால் 0.4டி வலிமை கொண்ட சிஸ் மாற்றமைப்புச் சேர்மத்திற்கு சுழிய மதிப்பு எதிர்பார்க்கப்படுகிறது.

இணைதிறன் கூடு இலத்திரன் சோடி விலக்கல் ("valence shell electron pair repulsion", VSEPR) கொள்கையானது பல அணு மூலக்கூறுகளின் வடிவமைப்புகளை எளிய முறையில் நிர்ணயிக்க உதவுகிறது. இக்கொள்கையின்படி ஆல்க்கீன்களின் இரட்டைப் பிணைப்பில் உள்ள ஒவ்வொரு கார்பன் அணுவின் பிணைப்புக் கோணமும் கிட்டத்தட்ட 120° ஆகும். இரட்டைப் பிணைப்பைக் கொண்ட கார்பன் அணுக்களுடன் இணைந்துள்ள செயல்படு தொகுதிகளினால் உருவாகும் பிணைப்பற்ற இடைவிசைகள் அறிமுகப்படுத்தும் கொள்ளிட இறுக்கம் ("steric strain") காரணமாக பிணைப்புக் கோணம் மாறுபடலாம். எடுத்துக்காட்டாக புரோப்பிலீனில் உள்ள C-C-C யில் பிணைப்புக் கோணம் 123.9° ஆகும்.

ஆல்க்கீன்களின் இயற்பியல் பண்புகள் ஆல்க்கேன்களின் இயற்பியல் பண்புகளோடு ஒப்பிடக்கூடியதாகவே உள்ளன. ஆல்க்கீன்களின் அமிலத்தன்மை ஆல்கேன்களின் அமிலத்தன்மையை விட சற்று அதிகமாக உள்ளது என்பதே இவ்விரண்டின் இயற்பியற் பண்புகளுக்கிடையே உள்ள முக்கிய வேறுபாடு ஆகும் ஆல்க்கீன்களின் இயற்பியல் தன்மைகள் அவற்றினுடைய மூலக்கூற்று நிறையை அடிப்படையாக கொண்டுள்ளன. எளிய ஆல்க்கீன்களான எத்தீன், புரோப்பீன், மற்றும் பியூட்டீன் முதலியன வளிமங்களாக உள்ளன. தோராயமாக 5 முதல் 16 வரையிலான கார்பன் அணுக்களைக் கொண்ட கிளைகளற்ற நேர்கோட்டு ஆல்க்கீன்கள் திரவ நிலையிலும் அதற்கு மேற்பட்ட கார்பன் அணுக்கள் கொண்டவை மெழுகையொத்த திண்மங்களாகவும் காணப்படுகின்றன.

ஆல்க்கீன்களில் கார்பன் – கார்பன் பை பிணைப்பு காணப்படுவதால் இவை ஆல்க்கேன்களைக் காட்டிலும் அதிக வினைபுரியும் தன்மையைக் கொண்டுள்ளன. மேலும் இவற்றின் மூலக்கூறுகளில் பை-இலத்திரன்களைக் கொண்டிருப்பது ஆல்க்கீன்களுக்குரிய தனிச்சிறப்பு ஆகும். ஆல்க்கீன்களின் பெரும்பாலான வேதிவினைகள் பை பிணைப்பில் முறிவு ஏற்பட்டுப் புதிய ஒற்றைப் பிணைப்புகள் உருவாவதால் நிகழ்கின்றன.

ஆல்க்கீன்கள் பல்வேறு வகையான வினைகளில் பங்கேற்பதால் அவை பெட்ரோலிய வேதியியல் தொழிற்துறைக்கு மூலப்பொருளாக நின்று சேவையாற்றுகின்றன.

ஆல்க்கீன்களில் உள்ள இரட்டைப் பிணைப்பு திறப்பின் காரணமாக ஆல்க்கீன்கள் பல கூட்டு வினைகளில் பங்கேற்கின்றன. பெரும்பாலான கூட்டு வினைகள் இலத்திரன்கவர் சேர்ப்பு (electrophilic addition) இயக்க அமைப்பின் அடிப்படையைப் பின்பற்றுகின்றன. இத்தைகய கூட்டு வினைகளுக்கு எடுத்துக்காட்டாக. பின்வருவனவற்றைக் குறிப்பிடலாம்:

ஆல்க்கீன்களை ஐதரசனேற்றம் ("hydrogenation") செய்வதன் மூலமாக அதனோடு தொடர்புடைய ஆல்க்கேன்களைப் பெற முடியும். உலோக ஊக்கி முன்னிலையில், அழுத்தம் பிரயோகித்து ஆல்க்கீன்களை எளிதில் ஐதரசனேற்றம் செய்ய முடியும். சுமார் 200 – 300° செ. வெப்பநிலையில் உலோக வினையூக்கி அலுமினா மீது படிந்த நிக்கல் நல்ல பயனுள்ள ஊக்கியாக உபயோகமாகிறது. பொதுவாக தொழிற்சாலைகளில் பிளாட்டினம், நிக்கல், பலேடியம் போன்ற வினையூக்கிகள் பயன்படுத்தப்படுகின்றன. ஆய்வகங்களில் பொதுவாக நிக்கல்-அலுமினியம் கலப்புலோகம் உலோக ஊக்கியாக பயனாகிறது. (செபேடியர் – சென்ட்ரன் ஒடுக்கம்). மிகவும் எளிய கூட்டு வினைக்கு உதாரணம் எத்திலீனில் இருந்து எத்தேன் பெறும் வினையாகும்

எளிய ஆல்க்கீன்களுடன் நீர் மூலக்கூறு கூடி ஆல்ககால்கள் உண்டாகின்றன. வலிமை மிக்க அமில ஊக்கியான கந்தக அமிலத்தின் முன்னிலையில் நீர் ஆல்க்கீனுடன் கூட்டு வினையில் ஈடுபடுகிறது. தொழில்துறையில் எத்தனால் இம்முறையில் தயாரிக்கப்படுகிறது.

ஆல்க்கீன்களை ஆக்சிமெர்குரேசன் ("oxymercuration") வினை மூலமாகவும் ஆல்ககால்களாக மாற்ற இயலும்.

எலக்ட்ரோபிலிக் ஆலசனேற்ற வினைகளில் ஆல்க்கீன்கள் புரோமின், குளோரின் ஆகியவற்றுடன் எளிதாக வினையில் ஈடுபட்டு டைபுரோமோ மற்றும் டைகுளோரோ ஆல்கேன்கள் கிடைக்கின்றன. (1,2 – டைஆலைடுகள் அல்லது எத்திலீன் டைஆலைடுகள்). இவ்வினையில் புரோமின் நிறமிழக்கிறது. இந்த சோதனை நிறைவுறா தன்மையை கண்டறியப் பயன்படுகிறது. 

ஐதரோஆலசனேற்றம் என்பது ஐதரசன் குளோரைடு (HCl) அல்லது ஐதரசன் அயோடைடு (HI) போன்ற ஐதரசன் ஆலைடுகளுடன் ஆல்க்கீன்கள் கூட்டுவினை புரிந்து ஆல்கைல் ஆலைடுகளைத் தருகிற வினையாகும்.

புரொபலீன் ஐதரசஅயோடைடுடன் வினைபுரிந்து இரண்டு விளைபொருட்களை புரொபைல் அயோடைடு, ஐசோபுரொபைல் அயோடைடு ஆகியவற்றை விளைவிக்க முடியும். ஆனால் ஐதரசஅயோடைடு புரொபலீனுடன் கூடி உண்மையில் ஐசோபுரொபைல் அயோடைடு மட்டுமே கிடைக்கிறது. இவ்வாறு இரு விளைபொருட்கள் கிடைக்க வாய்ப்பிருந்தாலும் உண்மையில் ஒரே ஒரு விளைபொருள் கிடைப்பதை மார்க்காவ்னிகாவ் என்ற உருசிய வேதியியலாளர் விளக்கினார். இவ்விளக்கத்தையே "மார்க்காவ்னிகாவ் விதி" என்கிறோம். இவ்விதியின்படி கூடும் மூலக்கூறிலுள்ள எதிர்மின் பகுதி, ஆல்க்கீனிலுள்ள குறைந்த ஐதரசன் அணுக்களுடன் பிணைக்கப்பட்டுள்ள கார்பன் அணுவுடனேயே இணைகிறது. 

இவ்வினையில் கார்போகேட்டயான் இடைநிலை சேர்மமாக உண்டாகிறது. அதிக பதிலீடு அடைந்த கார்போகேட்டயான், குறைபதிலீடு அடைந்த கார்போகேட்டயானை விட இடைநிலை சேர்மமாக உண்டாக இவ்வினையில் அதிக வாய்ப்புள்ளது. ஏனெனில் முன்னது பின்னதைவிட அதிக நிலைத்தன்மை உடையது.

மாறாக தீவிர ஊக்கிகள் அல்லது மற்ற வேதிப்பொருட்களின் பயன்பாடு காரணமாக இவ்வினையில் எதிர் விளைவுகள் ஏற்படலாம், ஆனால் எதிர்வினை-இடைநிலை கட்டமைப்புகள் மற்றும் வழிமுறைகள் வேறுபட்டிருக்கும். குறிப்பாக ஐதரோபுரோமிக் அமிலம் பல்வேறு மாசுக்கள் அல்லது வளிமண்டல ஆக்சிஜன் முன்னிலையில் பாதிப்புக்குள்ளாகி மார்கானிகாவ் விதியை தலைகீழாக்க வழிவகுத்தது: 

ஆல்க்கீன்கள் நீர் மற்றும் ஆலசன்களுடன் கூட்டுவினை புரிந்து ஆலோயைட்ரின் ("halohydrin") உண்டாகிறது. தகுந்த சூழ்நிலையில் HOCl, HOBr ஆகியவை ஆல்க்கீன்களுடன் கூடி 1,2 ஆலோ ஆல்ககால் அல்லது ஆலோயைட்ரின் உண்டாகிறது. ஆல்க்கீன்கள் HOCl அல்லது HOBr உடன் நேரடியாக வினை புரிந்து ஆலோயைட்ரின்கள் உண்டாவதில்லை. மாறாக, நீர் முன்னிலையில் புரோமின் அல்லது குளோரின் ஆல்க்கீனுடன் வினைபுரிந்து வினைபொருளைத் தருகிறது.

ஆல்க்கீன்கள் அதிக அளவிலான ஆக்சிசனேற்றிகளினால் எளிதாக ஆக்சிசனேற்றம் அடைகின்றன. ஆக்சிசன் முன்னிலையில், ஆல்க்கீன்கள் பிரகாசமான சுடருடன் எரிந்து கார்பன் டை ஆக்சைடு மற்றும் நீரை கொடுக்கின்றன. வினையூக்கிகள் முன்னிலையில் ஆல்க்கீன்களை ஆக்சிசனேற்றம் செய்யும்போது அல்லது கார்பாக்சிலிக் அமிலத்துடன் வினை புரியும்போது ஈபாக்சைடு ("epoxide") பெறப்படுகிறது.

ஓசோனுடன் ஆல்க்கீன்கள் வினைபுரியும் போது ஆல்க்கீனில் உள்ள இரட்டைப்பிணைப்பு உடைந்து இரண்டு ஆல்டிகைடுகள் அல்லது இரண்டு கீட்டோன்கள் உருவாகின்றன. அடர்த்தியான KMnO4 உடன் அமிலக்கரைசலில் வினைபுரிந்து கீட்டோன்கள் அல்லது கார்பாக்சிலிக் அமிலங்கள் விளைகின்றன.

அடையாளம் தெரியாத ஆல்க்கீன் இரட்டைப்பிணைப்பின் இருப்பிடத்தை இவ்வினையின் மூலமாக கண்டறியலாம்.

குறைவான வெப்பநிலையில் மிதமான KMnO அல்லது ஆஸ்மியம் டெட்ராக்சைடு அல்லது பிற ஆக்சிசனேற்றிகளின் உதவியை பயன்படுத்தி ஆக்சிசனேற்றம் நிகழ்வதை தடுக்கலாம்.

ஒருமம் ("monomer") என அழைக்கப்படும் எளிய மூலக்கூறுகள் பல இணைந்து பல்லுறுப்பிகள் ("polymers") எனும் பேரளவு மூலக்கூறு உண்டாகும் வினைக்கு பல்லுறுப்பாக்கல் (அல்லது பலபடியாக்கல்) வினை என்று பெயர். ஆல்க்கீன்கள் பலபடியாகல் வினைகளில் ஈடுபட்டு தொழில்துறை முக்கியத்துவம் பெற்ற நெகிழிகள், பாலிஎத்தீலீன் மற்றும் பாலிபுரொபைலீன் போன்ற பல்லுறுப்பிகளைத் தருகின்றன. ஆல்க்கீன் மானோமர்களிடம் இருந்து தயாரிக்கப்படும் பல்லுறுப்பிகள் பொதுவாக பாலிஒலிபின்கள் என்று அழைக்கப்படுகின்றன. சில வேளைகளில் அவை பாலிஆல்க்கீன்கள் என்றும் அழைக்கப்படுவதுண்டு. ஆல்ப்பா ஒலிபீன்களிட்ம் இருந்து பெறப்படும் பல்லுறுப்பிகள் பாலிஆல்ப்பாஒலிபீன் (polyalphaolefin, PAO) என்றழைக்கப்படுகின்றன. தனி உறுப்புகள் அல்லது அயனிப் பிணைப்பு மூலமாக பலபடியாக்கல் வினை முன்னெடுக்கப்படுகிறது. இம்முறையில் இரட்டைப்பிணைப்பை ஒற்றைப்பிணைப்பாக மாறவும் புதிய ஒற்றைப் பிணைப்பை உருவாக்கிடவும் அவை பிற மானோமர்களுடன் இணைந்து ஒற்றைப்பிணைப்பு உருவாகவும் வழி உண்டாகிறது.

nCH = CH → (- CH - CH)

உலோகக் கல்வைகளில், ஆல்க்கீன்கள் ஈந்தணைவிகளாகச் (ஈனிகள்) செயல்பட முடிகிறது. ஆல்க்கீன்களிலுள்ள இரண்டு கார்பன் மையங்களும் C-C ’பை’ கூடுகளைப் பயன்படுத்தி உலோகங்களுடன் பிணைகின்றன. பெரும்பாலும் மோனோ மற்றும் டை ஒலிபீன்கள் நிலையான உலோகக் கலவைகளில் ஈந்தணைவிகளாகப் பயன்படுத்தப்படுகின்றன. சைக்ளோஆக்டாடையீன் மற்றும் நார்போர்னாடையீன் முதலிய ஐதரோகார்பன்கள் அதிகளவில் கொடுக்கிகளாகப் பயன்படுத்தப்படுகின்றன. மற்றும் சிலவேளைகளில் எத்திலீனும் ஈனியாகப் பயன்படுகிறது. இதற்கு பொட்டாசியம் டிரைகுளோரோ எத்தீன் பிளாட்டினேட் (K<nowiki>[</nowiki>PtCl(CH)]·HO, "Zeise's salt") ஓர் உதாரணமாகும். உலோக-இயைபியக்க வினைகளான ஐதரசனேற்றம், ஐதரோபார்மைலேற்றம், பலபடியாக்கல் போன்ற வினைகளில் உலோக – ஆல்க்கீன் கலவைகள் இடைநிலைகளாக உள்ளன.

ஐதரோ கார்பன்களைப் பிளப்பதன் மூலமாக ஆல்க்கீன்கள் உற்பத்தி செய்யப்படுகின்றன. செறிவூட்டப்பட்ட இயற்கை எரிவாயு (முக்கியமாக ஈதேன் மற்றும் புரொப்பேன்) பெரும்பாலும் அமெரிக்கா மற்றும் மத்தியக் கிழக்கு நாடுகளில் மூலப்பொருளாக உள்ளது.
ஐரோப்பா மற்றும் ஆசியாவில் இரசக்கற்பூரத்தைலம் மூலப்பொருளாக உள்ளது. ஜியோலைட் ஊக்கி முன்னிலையில், அதிக வெப்பநிலையில் ஆல்க்கேன்கள் தனியாக உடைந்து, வளையமில்லா ஆல்க்கீன்களும் குறைந்த மூலக்கூறு எடை கொண்ட ஆல்க்கேன்களும் கலந்த கலவையை தருகிறது. உபயோகிக்கப்ப்படும் மூலப்பொருள் மற்றும் வெப்பநிலையைச் சார்ந்துள்ள இக்கலவை பின்னக்காய்ச்சி வடித்தல் மூலம் பிரிக்கப்படுகிறது. இம்முறையில் ஆறு கார்பன்கள் வரையிலான சிறிய ஆல்க்கீன்கள் தயாரிக்கப்படுகின்றன.
n-ஆக்டேன் இம்முறையில் பெண்ட்டேன் மற்றும் புரோபீனைத் தருகிறது.

தொடர்புடைய இந்த வினையூக்கி ஐதரசன் இறக்க வினையில், ஒரு ஆல்க்கேன் அதிகவெப்பநிலையில் ஐதரசனை இழந்து அத்னுடன் தொடர்புடைய ஆல்க்கீனை உற்பத்தி செய்கிறது. ஆல்க்கீனின் வினையூக்கி ஐதரசனேற்ற வினைக்கு தலைகீழாக இம்முறை உள்ளது.

பியூட்டேன் ஐதரசன் இழப்பு வினையில் பியூட்டா டையீனையும் பியூட்டீனின் மாற்றமைப்புகளையும் தருகிறது.

இந்த செயல்முறை மறுசீரமைப்பு முறை என்றும் அழைக்கப்படுகிறது. இரண்டு செயல்முறைகளும் அதிக வெப்பநிலையில் வெப்பங்கொள் வினை மற்றும் என்ட்ரோபி மூலம் ஆல்க்கீனை நோக்கி இயக்கப்படுகிறது. 

அதிக கார்பன்கள் கொண்ட ஆல்க்கீன்களை ( RCH = CH2 வகை) நிக்கல், கோபால்ட், அல்லது பிளாட்டினம் வினையூக்கி முன்னிலையில் சேதனவுலோகமான டிரைஈத்தைல் அலுமினியத்தை எத்திலீன் உடன் சேர்த்தல் என்ற எதிர்வினை மூலம் அடைய முடியும்.

நீக்கவினைகள் சேர்க்கை அல்லது கூட்டுவினைகளுக்கு எதிரானவை. நீக்க வினையில் ஒரு வினைபொருளின் மூலக்கூறின் அடுத்தடுத்த இரு கார்பன் அணுக்களில் இணைந்துள்ள அணூக்கள் அல்லது மூலக்கூறுகள் நீக்கப்பட்டு இரட்டைப்பிணைப்பு உண்டாகிறது. எடுத்துக்காட்டாக, ஆல்ககால் கலந்த ஆல்கலிகள் கொண்டு ஆல்கைல் ஆலைடுகளிலிருந்து ஐதரசன் ஆலைடுகளை அகற்றும் வினைகளைச் செய்யலாம்.

R - CH - CH - X → R -CH = CH + HO + X 

ஆய்வுக்கூடத்தில் ஆல்க்கீன்கள் தொகுப்புக்கான முக்கிய முறைகளில் ஒன்றாக ஆல்கைல் ஆலைடுகள் உள்ளது போலவே ஆல்ககால் மற்றும் அதையொத்த சேர்மங்கள் நீக்கப்படுகின்றன.பொதுவாக நீக்க வினைகள் இரு வகைகளாகப் பிரிக்கப்படுகின்றன.

1) E வினைகள் 2) Eவினைகள்.

E வினைகள்:-

E என்பது இரு மூலக்கூறு நீக்கல் வினையைக் குறிக்கிறது. ஒரு நீக்கல் வினையின் வேகம் வினைப்பொருள் மற்றும் கருக்கவர் பொருள் ஆகிய இரண்டின் செறிவுகளைப் பொருத்திருந்தால், அவ்வினையின் வினைபடி இரண்டு; அவ்வினை ஒரு E வினை. E வினை ஒரு படியில் நிகழும் வினை. இதில் பீட்டா கார்பனில் இருந்து ஒரு புரோட்டான் பறிக்கப்படுவதும் ஆல்பா கார்பனிலிருந்து ஒரு ஆலைடு அயனி வெளித்தள்ளப்படுவதும் ஒரே சமயத்தில் நிகழ்கின்றன.இதன் வினைவழி முறை கீழே தரப்பட்டுள்ளது.

2) Eவினைகள்:-

E என்பது ஒரு மூலக்கூறு நீக்கல் வினையைக் குறிக்கிறது. ஒரு நீக்கல் வேகம் வினைப் பொருளின் செறிவை மட்டும் சார்ந்திருந்தால் அவ்வினையின் வினைப்படி எண் ஒன்று. அவ்வினை ஒரு Eவினை எனப்படுகிறது. Eவினைகள் இரண்டு படிகளில் நிகழும் வினைகளாகும். முதல் படியில் ஆல்கைல் ஆலைடு அயனியுற்று கார்பன் நேர் அயனியைத் தருகிறது. கார்பன் நேரயனி இரண்டாவது படியில் 2-மீத்தைல் புரோப்பீனைத் தருகிறது.

ஆல்ககால்கள் நீரிறக்கம் செய்யப்பட்டு ஆல்க்கீன்கள் தொகுக்கப்படுகின்றன. இவ்வினையில் E1 வினை வழிமுறையில் முதலில் நீர் இழக்கப்படுகிறது. எடுத்துக்காட்டாக எத்தனாலை நீரிறக்கம் செய்யும்போது எத்தீன் கிடைக்கிறது.

ஐயுபிஏசி பெயர்கள்

ஐயுபிஏசி விதிகளின்படி ஆல்க்கீன்களுக்கு பெயரிடுகையில் தாய் ஆல்க்கேனில் உள்ள -ஏன் என்ற பின்னொட்டுக்குப் பதிலாக -யீன் என்ற பின்னொட்டு சேர்க்கப்படுகிறது. எடுத்துக்காட்டாக, CH3-CH3 ஈத்தேன் என்ற தாய்ஆல்க்கேனில் உள்ள - ஏன் என்ற பின்னொட்டுக்குப் பதிலாக CH2 = CH2 என்ற ஆல்க்கீனில் -ஈன் என்ற பின்னொட்டு சேர்க்கப்பட்டு ஈத்தீன் என்று பெயரிடப்படுகிறது.

மாற்றீயங்கள் காணப்படும் அதிக எண்ணிக்கையிலான கார்பன் அணுக்களைக் கொண்ட ஆல்க்கீன்களில் கீழ்க்காணும் மூன்று படிகள் பயன்படுத்தப்படுகின்றன.

CH - CH - CH - CH = CH - CH

இந்த ஆல்க்கீனுக்கு பெயரிடும்போது எக்-2-ஈன் அல்லது 2-எக்சீன் எனப் பெயரிடுதல் சரியான முறையாகும். மாறாக 4-எக்சீன் எனப் பெயரிடுதல் தவறான முறையாகும்.

இரு முனைகளிலிருந்தும் இரட்டைப் பிணைப்பு சமமான இடத்தில் இருப்பின் எந்த முனையிலிருந்து குறைந்த எண்ணுடைய கார்பன் அணுவில் பதிலீடு உள்ளதோ, அந்த முனையிலிருந்து பெயரிடல் வேண்டும்.


CH = C(CH) - CH = CH 

இந்த ஆல்க்கீன் 2 - மெத்தில் -1,3- பியூட்டாடையீன் என்று பெயரிடப்படுகிறது.

மாற்றியங்கள் அவற்றிலுள்ள அணுக்கள், தொகுதிகளின் புறவெளி அமைப்பில் மாறுபட்டு ஒருபக்க மாற்றியம் என்றும் மறுபக்க மாற்றியம் என்றும் அழைக்கப்படுகின்றன.

வடிவ மாற்றத்திற்கான முக்கியமானதும். போதுமானதுமான நிபந்தனை - ஒரு கார்பன் அணுவுடன் பிணைக்கப்பட்டுள்ள இரு தொகுதிகள் அல்லது அணுக்கள் வெவ்வேறானதாக இருத்தல் வேண்டும்.முதன்மை வரிசையில் ஒன்றாக உள்ள இரு தொகுதிகள் அல்லது அணுக்கள் இரட்டைப்பிணைப்பின் ஒரே பக்கத்தில் இருக்குமேயானால் அது Z அல்லது ஒ மாற்றியம் எனப்படுகிறது.
(செர்மன் மொழியில் சுசாமன் என்றால் ஒன்றாக கூடி இருப்பது என்று பொருள்).அவை எதிர்திசைகளில் அமைக்கப்பட்டிருப்பின் அது E அல்லது எ மாற்றியம் எனப்படுகிறது.(செர்மன் மொழியில் எண்டசன் என்றால் எதிர்பக்கம் என்று பொருள்) 

1. பாலித்தீன், பாலி புரொபலீன்,பாலிவினைல் குளோரைடு,பாலி ஸ்டைரின்,டெப்லான்,ஆர்லான்,அக்ரிலான்,பாலி வினைல் அசிட்டேட், பாலி வினைல் ஆல்ககால் போன்ற பல்லுறுப்பிகள் தயாரிப்ப்பில் ஆல்க்கீன்கள் பெரும் பங்கு வகிக்கின்றன.

2. குறைந்த எண்ணிக்கையிலான கார்பன் அணுக்களைக் கொண்ட ஆல்க்கீன்கள் எரிபொருட்களாகவும் ஒளியூட்டிகளாகவும் திகழ்கின்றன.

3. எத்திலீன் பழங்களைப் பழுக்க வைக்கப் பயன்படுகிறது. 

4. மதுச்சாரம் அல்லது ஆல்ககால், ஆல்டிகைடு போன்ற தொழிற்துறை வேதிப்பொருட்களை தயாரிக்க ஆல்க்கீன்கள் பயன்படுகின்றன.

5. தொழிற்துறையில் பயன்படும் எத்திலீன் டை குளோரைடு, கிளைக்கால், டையாக்சன் போன்ற கரைப்பான்களைத் தயாரிக்க ஆல்க்கீன்கள் பயன்படுகின்றன.

6. செயற்கை இரப்பர் தயாரிப்பு மற்றும் மயக்கமூட்டிகளாக ஆல்க்கீன்கள் பயன்படுகின்றன.


</doc>
<doc id="191135" url="https://ta.wikipedia.org/wiki?curid=191135" title="தியாகபூமி (புதினம்)">
தியாகபூமி (புதினம்)

தியாகபூமி கல்கி எழுதிய சமூகப் புதினங்களுள் ஒன்று. ஆனந்த விகடனில் இருபது இதழ்களில் தொடராக வெளிவந்தது. கல்கி இப் புதினத்தில் நிகழ்ச்சிகள் மூலமாகவும், கதைமாந்தர் வாயிலாகவும் காந்தியக் கருத்துகளை வெளியிட்டு உள்ளார். 1938-1939 களில் இப்புதினம் கோடை, மழை, பனி, இளவேனில் என நான்கு பாகங்களாக வெளிவந்தது. தீண்டாமை, பெண்விடுதலை, மது விலக்கு, விடுதலைச் சிந்தனை ஆகிய கருத்துகளடங்கிய இப்புதினம் திரைப்படமாகவும் தயாரிக்கப்பட்டது. அப்படம் ஆங்கிலேயரால் தடை செய்யப்பட்டுப் பின் தடை விலக்கப்பட்டது. இந்தப் புதினத்தின் முக்கிய அம்சங்களின் ஒன்று, கல்கி ஒவ்வொரு கதாபாத்திரத்தின் எண்ணங்களையும் அவரவர் பார்வையிலிருந்து சொல்லியிருக்கிறார். நடைமுறைச் சமுதாயத்தில் காணப்படும் யதார்த்தமான பாத்திரங்களையே தமது புதினத்தில் கல்கி இடம் பெறச் செய்துள்ளார்.

இப்புதினமானது கோடை, மழை, பனி, இளவேனில் ஆகிய 4 பாகங்களை உடையது. இப்பாகங்கள் முறையே 11, 10, 16, 32 அத்தியாயங்களை கொண்டு மொத்தம் 69 அத்தியாயங்களை கொண்டுள்ளது.

இப்புதினமானது கல்கியால் திரைப்படத்துக்கென்றே எழுதப்பட்டதாகும். புதினத்தை முழுமையாக எழுதி திரைப்பட இயக்குநர் கே. சுப்பிரமணியத்திடம் கொடுத்துவிட்டு தியாக பூமி திரைப்படத்தின் படப்பிடிப்பைத் துவக்கச்சொல்லிவிட்டு, 1939 சனவரி முதல் தேதியில் இருந்து ஆனந்த விகடன் இதழில் தொடர்கதையாக எழுதத் துவக்கினார். தொடர் கதை வெளியானபோது பத்திரிக்கையில் அதன் கதை மாந்தர்களை ஒவியங்களில் குறிப்பிடாமல் திரைப்படத்தில் நடிக்கும்போது எடுக்கப்பட்ட ஒளிப்படங்களை அச்சிட்டனர். ஏட்டில் தொடர்கதை முடிந்த அடுத்த வாரமே 1939 மே 20 அன்று திரைப்படம் திரைக்கு வந்தது.



</doc>
<doc id="191136" url="https://ta.wikipedia.org/wiki?curid=191136" title="கனியம்பாடி ஊராட்சி ஒன்றியம்">
கனியம்பாடி ஊராட்சி ஒன்றியம்

கனியம்பாடி ஊராட்சி ஒன்றியம் இந்தியாவின் தமிழ்நாடு மாநிலத்தில் வேலூர் மாவட்டத்தில் உள்ள இருபது ஊராட்சி ஒன்றியங்களில் ஒன்றாகும். கனியம்பாடி ஊராட்சி ஒன்றியம் இருபத்தி நாலு ஊராட்சி மன்றங்களை கொண்டுள்ளது. இவ்வூராட்சி ஒன்றியத்தின் வட்டார வளர்ச்சி அலுவலகம் கனியம்பாடியில் இயங்குகிறது.

2011 ஆம் ஆண்டு இந்திய மக்கள் தொகை கணக்கெடுப்பின் படி, கனியம்பாடி ஊராட்சி ஒன்றியத்தின் மொத்த மக்கள் தொகை 74,720 ஆகும். அதில் பட்டியல் சமூக மக்கள் தொகை 13,744 ஆக உள்ளது. பழங்குடி இன மக்கள் தொகை 875 ஆக உள்ளது.

கணியம்பாடி ஊராட்சி ஒன்றியத்தில் உள்ள 24 கிராம ஊராட்சி மன்றங்களின் விவரம்;


</doc>
<doc id="191137" url="https://ta.wikipedia.org/wiki?curid=191137" title="எர்னா சோல்பர்க்">
எர்னா சோல்பர்க்

எர்னா சோல்பர்க் (Erna Solberg, 24 பெப்ரவரி 1961), நோர்வேயின் அரசியல்வாதியும் நோர்வே கன்சர்வேடிவ் கட்சியின் தலைவரும் ஆவார். இவர் 2013 பொதுத்தேர்தலில் பிரதமராகத் தேர்ந்தெடுக்கப்பட்டுள்ளார். இவர் குரோ ஆர்லம் புருன்ட்லாண்ட் பின் இப்பதவிக்கு வரும் 2வது பெண் ஆவார்.


</doc>
<doc id="191138" url="https://ta.wikipedia.org/wiki?curid=191138" title="நாழிகை">
நாழிகை

நாழிகை என்பது பண்டைய கால நேர அளவாகும். தமிழர் இந்தக் கால அளவை முறையைப் பயன்படுத்தினர். தற்பொழுது, பெரும்பாலும் சோதிடம், பஞ்சாங்கம் முதலியவற்றில் பயன்படுத்தும் 24 நிமிடங்கள் கொண்ட ஒரு கால அளவு. பகல் முப்பது நாழிகை; இரவு முப்பது நாழிகை. எனவே, ஒரு நாளில் (பகல் + இரவு சேர்ந்து) அறுபது நாழிகைகள் உள்ளன. 

1 மனித ஆயுள் வட்டம் = 120 வருடங்கள் = 2 வட்டங்கள் = 240 அயனங்கள் = 1440 மாதங்கள்

பண்டைக் காலத்தில் பானையில் குறையும் நீர் போக எஞ்சிய நீர் நிற்கும் நீரின் அளவைக் கொண்டு நாழிகையைக் கணக்கிட்டுச் சொல்லும் நாழிகைக் கணக்கர் அரசவையில் இருந்தனர். பொதுமக்கள் தன் நிழலைத் தானே அளந்து பார்த்துக் காலத்தைக் கணித்துக்கொண்டனர். சிலர் காட்டுப் புல்லை நிறுத்தியும் நாழிகையைக் கணக்கிட்டுவந்தனர். இரவு வேளையில் குறிப்பிட்ட சில விண்மீன்களைப் பார்த்துக் காலத்தைக் கணித்தனர். 

பண்டைய நாட்களில் நாழிகைக் கணக்கர் என்பவர்கள், "குறுநீர்க் கன்னல்" என்னும் கருவியைக் கொண்டு நாழிகையைக் கணக்கிட்டுக் கூறியதாக முல்லைப்பாட்டு குறிப்பிடுகிறது

பொழுதளந்து அறியும் பொய்யா மாக்கள்</br>
தொழுது காண்கையர் தோன்ற வாழ்த்தி</br>
எறிநீர் வையகம் வெலீஇய செல்வோய் நின்</br>
குறுநீர்க் கன்னல் இணைத்தென்று இசைப்ப 

காட்டுத் துரும்பு எடுத்துக் கண்டம் பதினாறு ஆக்கிநீட்டுக் கடந்தது போக நின்றது நாழிகை.

காட்டுத் துரும்பை எடுத்துக்கொள். காட்டுத்துரும்பு என்பது காட்டில் காய்ந்து கிடக்கும் சறுகம்புள். அதனை இரண்டு இரண்டாக மடக்கி 16 அளவீடுகளைக் குறிப்பதாக மாற்றிக்கொள். மடக்கிய அளவீட்டுப் பகுதி ஒன்றில் மடக்கி 'ட' எழுத்தைப் போல் நிலத்தில் நிறுத்து. வெயில் அதன்மீது விழட்டும். நிறுத்திய துரும்பின் உச்சியானது கிடைத் துரும்பின் முனையைத் தொடுமாறு ட முனையை மாற்று. இந்த நிலையில் கிடைநிலையில் உள்ள மடிப்புகளின் எண்ணிக்கையைக் கழித்துவிட்டு நிற்கும் நிலையில் உள்ள துரும்பில் உள்ள மடிப்புகளின் எண்ணிக்கையே அளக்கும் காலத்து நாழிகை ஆகும். முற்பகலில் அளக்கும்போது பகல்-பொழுதில் இத்தனை நாழிகை ஆயிற்று என்று நிற்கும் துரும்பின் அளவீடு காட்டும். பிற்பகலில் அளக்கும்போது நிற்கும் துரும்பின் அளவீட்டைக் கழித்துவிட்டுக் கிடைத்துரும்பின் அளவு எண்ணிக்கையை, முற்பகலில் கடந்துபோன 15 நாழிகைகளையும் கூட்டிப் பகல்-பொழுது இத்தனை நாழிகை ஆயிற்று எனக் கணக்கிட்டுக்கொள்ள வேண்டும்.

சுட்டால் விரல் மடக்கிச் சூரியனை வலமாக்கிஎட்டாம் விரல் இரட்டிக்க – முட்டாய் கேள்அடியளந்து பார்த்து அலையநீ வேண்டாம்நொடி அளவில் சொல்லும் இது.

காலடியால் நிலத்தை அளந்து பார்த்து நாழிகையைக் கணக்கிடாமல் கைவிரலை உயர்த்தி நாழிகை கணக்கிடும் முறை இது.

ஆள்-காட்டி விரல் என்னும் சுட்டு-விரலைச் செங்குத்தாக நிறுத்தி, பிற விரல்களை மடக்கி, சூரியன் வலப்புறம் இருக்கும்படி நின்றுகொண்டு, செங்குத்தாக உச்சி நோக்கி நிறுத்தப்பட்டுள்ள சுட்டு-விரலின் நிழல் மடக்கியுள்ள பிற விரல்களின்மேல் விழுமாறு செய்தல் வேண்டும். முற்பகல் 15 நாழிகை. மடக்கியுள்ள விரல்கள் மூன்று. சுண்டு-விரலில் நிழல் விழுந்தால் முதலாவது ஐந்து நாழிகை. மோதிர விரலில் நிழல் விழுந்தால் 5-10 நாழிகை. நடு-விரலில் நிழல் விழுந்தால் 11`-15 நாழிகை. பிற்பகலில் பார்க்கும்போது எதிர்-வரிசையில் அளவீடுகள் அமையும். இதனை முற்பகல் 15 நாழிகையுடன் கூட்டிக்கொள்ள வேண்டும்.

தன் காலடியால் தன் நிழலைத் தானே அளந்து பார்த்து, பொழுது புலர்ந்து எப்போது எத்தனை நாழிகை ஆயிற்று என்பதைத் தெரிந்துகொள்ளலாம்.

பொழுது சாயும் காலத்தில் இந்த நிரல் எதிர்-திசையில் அளவிட்டு மதியம் வரையிலான 15 நாழிகையைக் கூட்டிக்கொள்ள வேண்டும். 

இரவில் நாழிகை அளந்தறியும் முறையை விண்மீன் தொகுதி உருவம் என்னும் தலைப்பில் காணலாம்.


</doc>
<doc id="191143" url="https://ta.wikipedia.org/wiki?curid=191143" title="பக்தி யோகம்">
பக்தி யோகம்

பக்தி யோகம் என்பது இறைவனை அடையக் கூடிய நான்கு யோக வழிமுறைகளில் ஒன்றாகும். இவை தவிர கர்ம யோகம், ராஜ யோகம், ஞான யோகம் போன்ற யோக முறைகளும் உள்ளன. இந்த பக்தி யோகம் குறித்து பகவான் ஸ்ரீகிருஷ்ணர், பகவத் கீதையில் அருச்சுனனுக்கு அத்தியாயம் 12இல் விளக்கமாக எடுத்துரைக்கிறார். பக்தியோகம் என்பது ஐந்து வகையான சாதனங்களின் தொகுப்பாகும்.


பக்தன் தனது தேவைகளை நிறைவேற்றிக் கொள்வதற்கான, இறைவன் மீது பக்தி செலுத்துதல் என்பது காம்ய பக்தியாகும்.

பக்தன் தனது நன்மைக்கு அன்றி உலக நன்மைக்காக, இறைவன் மீது செய்யும் பக்திக்கு நிஷ்காம்ய பக்தியாகும் 

பக்தன் பெயர், உருவத்துடன் கூடிய இறைவனை மனதில் நிலைநிறுத்தி செய்யும் (தியானத்தை) பக்தியை சகுண பிரம்ம உபாசனையாகும்.

பக்தன் பெயர், உருவம் அற்ற பிரம்மத்தை மனதில் நிலைநிறுத்தி செய்யும் (தியானத்தை) பக்தியை நிர்குண உபாசனையாகும்

பக்தன் தனது குரு மற்றும் வேதாந்த சாத்திரங்களின் துணை கொண்டு, வேதாந்த அறிவினால் பிரம்மத்தை அடையும் ஞானத்திற்கு ஞானயோக பக்தியாகும். இந்த பக்தியை பராபக்தி எனப்படும்.













</doc>
<doc id="191149" url="https://ta.wikipedia.org/wiki?curid=191149" title="இசுரயேல் அரசு (சமாரியா)">
இசுரயேல் அரசு (சமாரியா)

எபிரேய விவிலியத்தின்படி, இசுரவேல் அரசு ("Kingdom of Israel", ) என்பது முந்தைய ஒன்றிணைந்த முடியாட்சியினை தொடர்ந்து வந்த அரசுகளில் ஒன்று ஆகும். இது இசுரவேல் அரசு என அழைக்கப்பட்டது. இது கிட்டத்தட்ட கி.மு. 930கள் முதல் அசிரிய பேரரசினால் 720 களில் வெற்றி கொள்ளப்படும் வரை காணப்பட்டது. இதன் பிரதான நகரங்களாக சிக்கோம், தீர்சா, சம்ரோன், சமாரியா என்பன காணப்பட்டன.

வரலாற்றாசிரியர்கள் யூத அரசிலிருந்து இதனை வேறுபடுத்திக்காட்ட தென் அரசு அல்லது சமாரிய அரசு என அழைத்தனர்.




</doc>
<doc id="191151" url="https://ta.wikipedia.org/wiki?curid=191151" title="யூத அரசு">
யூத அரசு

யூத அரசு ("Kingdom of Judah", , "Mamlekhet Yehuda") என்பது இரும்புக் காலத்தில் தெற்கு மத்தியதரைக் கடலின் கிழக்கோர நிலப்பகுதியில் இருந்த ஓர் அரசு. இது வட அரசான இசுரவேல் அரசிலிருந்து வேறுபடுத்திக் காட்ட "தென் அரசு" என அழைக்கப்பட்டது. 

யூதா கி.மு 9ம் நு}ற்றாண்டு காலப்பகுதியில் அரசாக உருவாகியது. ஆயினும் இது உருவான காலம் தொடர்பில் வேறுபட்ட கருத்துகள் காணப்படுகின்றன.


</doc>
<doc id="191156" url="https://ta.wikipedia.org/wiki?curid=191156" title="தமிழ்நாட்டு விடுதலைப் போராட்ட வீரர்கள்">
தமிழ்நாட்டு விடுதலைப் போராட்ட வீரர்கள்

இந்திய விடுதலை இயக்கங்களில் பங்கு பெற்ற தமிழ்நாட்டினர் குறித்த பட்டியல் இது.



</doc>
<doc id="191157" url="https://ta.wikipedia.org/wiki?curid=191157" title="சோலைமலை இளவரசி">
சோலைமலை இளவரசி

சோலைமலை இளவரசி, கல்கி கிருஷ்ணமூர்த்தி எழுதிய புதினமாகும். இது ஒரேயொரு பாகமும் 20 அத்தியாயங்களையும் உடைய ஒரு சிறிய புதினமாகும். இக்கதையானது இருவேறு காலகட்டங்களில் பயணிக்கின்றது. அப்பகுதிகள் ஆங்கிலேய ஆட்சிக்கு எதிராக போராடிய ஒருவரின் நிகழ்கால வாழ்வையும் மேலும் அவர் தன்னுடைய முற்பிறவி நினைவுகளைப் பெறுவதாகவும் குறிப்பிடப்பட்டுள்ளது.
இக்கதை கதாநாயகனின் சுதந்திர போராட்டத்தையும், அவன் காதலையும் பற்றிக் குறிப்பிடுகின்றது.

விடுதலை போராட்ட வீரரான குமாரலிங்கம் ஆங்கில அரசால் தேடப்படுகிறான். அவர்களுக்கு பயந்து அவன் சோலைமலையில் உள்ள ஒரு பாழடைந்த அரண்மனையில் தங்குகின்றான். அங்கு இருக்கும் சமயம் அவன் கனவில் தன்னை 300 வருடங்களுக்கு முந்தைய மாறனேந்தல் இளவரசன் உலகநாத தேவனாக உணர்கின்றான். அங்கு மேலும் கதை 300 வருடங்களுக்கு முன்னால் பயணிக்கிறது. அப்பிறவியில் அவனது அரசிற்கும் வெள்ளையர்களுக்கும் நடந்த போரில் தோற்று அவர்களுடைய எதிரி நாடான சோலைமலையின் அரண்மனையினுள் ஒளிந்திருக்கின்றான். சோலைமலை இளவரசி மாணிக்கவல்லி யாருக்கும் தெரியாமல் அவனுக்கு அடைக்கலம் அளிக்கின்றாள். அவன் மீது காதலும் கொள்கிறாள். ஆயினும் ஆங்கிலேயரின் சூழ்ச்சியால் அவன் கைது செய்யப்பட்டு கொல்லப்படுகிறான். அதே சமயம் இளவரசியும் தனது உயிரை மாய்த்துக் கொள்கிறாள்.

அவனுக்கு நினைவு தெரிந்த பின்னர் கனவில் கண்ட அதே இளவரசியை போன்ற தோற்றம் உடைய பொன்னம்மாள் என்ற பெண்ணை சந்திக்கின்றான். அவளிடம் அவன் கண்ட கனவுகளை அவளிடமும் பகிர்ந்து கொள்கிறான். அவளும் அவனுக்கு உணவளித்து அவன் மறைந்து கொள்ள உதவுகிறாள். ஆயினும் ஆங்கிலேயரின் சூழ்ச்சியால் அவன் கைது செய்யப்படுகின்றான். 8 மாதம் சிறையில் இருந்த பின் அவன் அங்கிருந்து தப்பித்து பொன்னம்மாளை சந்திக்க வருகின்றான். அங்கு குமாரலிங்கத்தைப் பிரிந்த அவள் மனநலம் பாதிக்கப்பட்டு தன்னை சோலைமலை இளவரசியாகவே நினைத்து கொள்கிறாள். இதனால் மனமுடைந்த குமாரலிங்கம் சாமியாராக மாறுகின்றான். அத்துடன் இக்கதை முடிவடைகின்றது.




</doc>
<doc id="191169" url="https://ta.wikipedia.org/wiki?curid=191169" title="வால்டர் லீவின்">
வால்டர் லீவின்

வால்டர் ஹெச்.ஜி. லீவின் (Walter Lewin) ஒரு இயற்பியல் பேராசிரியர். இவர் ஜனவரி 29-ல் 1936 ஆம் ஆண்டு பிறந்தார். எம்.ஐ.டி யில் பணிபுரிந்தார்.
1965 -ல் டெல்ஃப்ட் தொழில்நுட்பப் பல்கலைக்கழகத்தில் அணுக்கருவியல் இயற்பியலில் பட்டம் பெற்றார்.மேலும் ரோட்டர்டாம் கல்லூரியில் இயற்பியல் ஆசிரியராகவும் பணியாற்றினார்.1966-ல் எம்.ஐ.டி யில் துணைப் பேராசிரியராகப் பணியில் சேர்ந்தார்.பின்னர் எம். ஐ. டி யில் 1974-ல் பேராசிரியாக பணிபுரிந்தார். ஜார்ஜ் கிளார்க் என்பவருடன் இணைந்து பலூன்கள் மூலம் எக்ஸ்கதிர் வானியல் சோதனைகளைச் செய்தார்.அதன் பின்னர் 20 முறை இப்படியான சோதனைகளைச் செய்தார்.இச்சோதனைகளின் மூலம் புதிய 5 எக்ஸ்கதிர் மூலங்களைக் கண்டறிந்தனர்.
இவரின் 450 அறிவியல் கட்டுரைகள் இதுவரை வெளியாகியுள்ளன.எம்.ஐ.டி யில் இவரது உரைகள் மற்றும் வகுப்புகள் பிரசித்தி பெற்றவை. 2011 முதல் இணையம் வழி ஸ்கைப் மூலம் உலகின் பல்வேறு மாணவர்களுக்கு வகுப்புகள் எடுத்தார்.


</doc>
<doc id="191180" url="https://ta.wikipedia.org/wiki?curid=191180" title="ஜிம் குரோ சட்டங்கள்">
ஜிம் குரோ சட்டங்கள்

ஜிம் குரோ சட்டங்கள் ("Jim Crow laws") என்பன 1876க்கும் 1965க்கும் இடையே மாநில மற்றும் கூட்டரசால் இயற்றப்பட்ட சட்டங்களைக் குறிக்கும். இந்தச் சட்டங்கள் முன்னாள் கூட்டமைப்பின் தெற்கு மாநிலங்களில் அனைத்து பொது வசதிகளிலும் "சட்டப்படி" இனவாரி தனிப்படுத்துகையைக் கட்டாயமாக்கின. 1890 முதல் ஆபிரிக்க அமெரிக்கர்களுக்கு "தனியான ஆனால் சமமான" நிலை வழங்கப்பட்டது. இந்தப் பிரிப்பினைச் செயற்படுத்துகையில் வெள்ளை அமெரிக்கர்களுக்கு வழங்கப்பட்டதை விட மோசமான நிலைக்கு ஆபிரிக்க அமெரிக்கர்கள் தள்ளப்பட்டனர். பல பொருளியல், கல்வி, மற்றும் சமூகப் பின்னடைவுகளுக்கு இவை வழிவகுத்தன. "சட்டப்படி"யானப் பிரிப்பு தெற்கத்திய ஐக்கிய அமெரிக்காவில் மட்டுமே முதன்மையாக இருந்தது. வட மாநிலங்களில் இத்தகையப் பிரிப்பு பொதுவாக "நடைமுறைப்படி" இருந்தது. காட்டாக குடியிருப்புகளில் பிரிப்புகள் வரைமொழி உடன்பாடுகளாலும், வங்கி கடன் கொடுத்தல்களிலும் பணி அமர்த்தல் செய்முறைகளிலும் தனிப்படுத்துதல் இருந்தன. தவிர தொழிற்சங்கங்களும் வேறுபாட்டை நிலைநிறுத்துமாறு செயல்பட்டன.

ஜிம் குரோ சட்டங்களின்படி அரசுப் பள்ளிகள், அரசு அலுவலகங்கள், பொதுவிடங்கள், பொதுப் போக்குவரத்து வசதிகளில் தனிப்படுத்துகை இருந்தது. இங்கெல்லாம் ஓய்விடங்கள், உணவகங்கள், குடிநீர் ஊற்றுகள் போன்ற வசதிகள் வெள்ளையருக்கும் கறுப்பினத்தவருக்கும் தனித்தனியாக அமைக்கப்பட்டிருந்தன. ஐக்கிய அமெரிக்க படைத்துறையும் தனித்தனியாகப் பிரிக்கப்பட்டிருந்தது.

இந்தச் சட்டங்கள் முன்னதாக 1800-1866களில் நிலவிவந்த, ஆபிரிக்க அமெரிக்கருக்கு எவ்வித உரிமைகளையும் வழங்காத, "கருப்புச் சட்டங்களை" ஒட்டி இயற்றப்பட்டன. 1954ஆம் ஆண்டில் "பிரவுன் எதிர் கல்வி வாரியம்" வழக்கில் ஐக்கிய அமெரிக்க உச்ச நீதிமன்றம் அரசுப் பள்ளிகளில் தனிப்படுத்துகையை அரசியலமைப்பிற்கு முரணானதாக தீர்ப்பளித்தது. "கறுப்பினர் முன்னேற்றத்திற்கான தேசியக் கழகம்" (NAACP) இந்தச் சட்டங்களை நீக்கப் போராடி வந்தது. அனைத்து ஜிம் குரோ சட்டங்களும் "குடிசார் உரிமைகள் சட்டம், 1964" மற்றும் "வாக்களிப்பு உரிமைகள் சட்டம் 1965" ஆகியவற்றால் ஒழிக்கப்பட்டன.


</doc>
<doc id="191182" url="https://ta.wikipedia.org/wiki?curid=191182" title="மக்கபேயர் அரசு">
மக்கபேயர் அரசு

மக்கபேயர் அரசு அல்லது ஹஸ்மோனிய அரசு ("Hasmonean dynasty" , "Ḥashmona'im"; Audio) என்பது யூதேயா மற்றும் அதனைச் சூழ்ந்திருந்த பிரதேசங்களை உன்னத பழம்பொருட் காலத்தில் ஆட்சி செய்த அரசாகும். கிட்டத்தட்ட கி.மு. 140 - 116 காலப்பகுதியில் செலூசிட்டிடமிருந்து பெற்ற அரை அதிகாரத்தில் யூதேயாவை ஆண்டனர். கி,மு 110 இலிருந்து செலூசிட் பேரரசு
சிதவடைந்ததும் முழு சுதந்திர அரசாக மாறி, தன் எல்லையை கலிலேயா, இத்துரியா, பெரா, இதுமேயா, சமாரியா என விரிபுபடுத்தியது. சில வரலாற்றாசிரியர்கள் இக்காலத்தை சுதந்திர இசுரேலிய அரசு எனக் குறிப்படுகின்றனர். கி.மு. 63 இல் இவ்வரசு உரோமைக் குடியரசால் வெற்றி கொள்ளப்பட்டு, உரோம வாடிக்கை அரசாக மாற்றப்பட்டது. கி.மு. 37 இல் ஏரோதிய அரசிடம் தோற்கும் வரை 103 ஆண்டுகள் ஆட்சி செய்தது. ஆயினும் முதலாம் ஏரோது மக்கபேய இளவரசியை திருமணம் செய்வதனூடாக தன் பிரதேசத்து சட்ட ஒழுங்கை காப்பற்ற முனைந்தபோதும், மக்கபேய கடைசி ஆண் வாரிசை தன்னுடைய எரிக்கோ அரண்மனையில் வைத்து மூழ்கடிக்கத் திட்டமிட்டான். 


</doc>
<doc id="191183" url="https://ta.wikipedia.org/wiki?curid=191183" title="இசுரயேல் அரசு">
இசுரயேல் அரசு

இசுரவேல் அரசு என்பது இசுரேலிய வரலாற்று அரசுகள் மற்றும் வரலாற்று மொம்மை அரசுகளைக் குறிக்கும். அவை பின்வருமாறு: 

இசுரவேல் அரசு என்பதன் மேலதிக பயன்பாடு:


</doc>
<doc id="191191" url="https://ta.wikipedia.org/wiki?curid=191191" title="உள்வரைபடம் (கணிதம்)">
உள்வரைபடம் (கணிதம்)

கணிதத்தில் ஒரு சார்பு formula_1 இன் உள்வரைபடம் ("hypograph" (அ) "subgraph") என்பது அச்சார்பின் வரைபடத்தின் மீது அல்லது அதற்குக் கீழ்ப்புறமாக அமையும் அனைத்துப் புள்ளிகளின் கணமாகும்.


இதேபோல, சார்பின் வரைபடத்தின் மீது அல்லது அதற்கு மேற்புறத்தில் அமையும் அனைத்துப் புள்ளிகளின் கணம் அச்சார்பின் வெளிவரைபடம் ஆகும்.



</doc>
<doc id="191198" url="https://ta.wikipedia.org/wiki?curid=191198" title="பிரான்சிஸ்கோ பிராங்கோ">
பிரான்சிஸ்கோ பிராங்கோ

பிரான்சிஸ்கோ பிரான்கோ, ("General Francisco Franco Y Bahamonde") எசுப்பானியாவின் இராணுவத் தலைவரும் சர்வாதிகாரியும் ஆவார். 1939 இலிருந்து தனது இறப்பு வரை எசுப்பானியாவைச் சர்வாதிகாரியாக ஆண்டார். ஐரோப்பிய வரலாற்றிலேயே அதிககாலம் ஆண்ட சர்வாதிகாரி இவர்.
எசுப்பானியா நாட்டில் அத்திலாந்திக்குப் பெருங்கடல் பகுதியான கோரூஞா என்ற மாகாணத்தில் 1892ம் ஆண்டு டிசம்பர் 4 ம் தேதி பிறந்தார். அங்குள்ள இராணுவ தேவாலயத்தில் கத்தோலிக்க திருச்சபையின் பொது நாள்காட்டியின் படி டிசம்பர் 17 ல் ஞானஸ்நானம் பெற்றார். அவரின் தந்தை அந்நாட்டின் கடற்படையில் வேலை செய்து கொண்டிருந்தார். ஆறு தலைமுறைகளாக இவரின் குடும்பம் கடற்படையில் வேலை செய்தது. (22 நவம்பர் 1855 முதல் 22 பிப்ரவரி 1942 வரை) இவருக்கு இரண்டு சகோதரர்கள் உண்டு.

பிரான்சிஸ்கோ தனது தந்தையின் வழியில் கடற்படையில் சேர முடிவெடுத்தார். ஆனால் எசுப்பானிய- அமெரிக்க போரின் விளைவாக நாடு காலனியாக மாறியத்தால் தன் கடற்படையை இழந்தது. அதனால் கடற்படைக்கு யாரும் தேர்வுசெய்யப்படவில்லை. கடற்படை அகாடமி 1906 முதல் 1913 வரை மூடப்பட்டது. அவரது தந்தையின் ஏமாற்றத்தால் பிரான்சிஸ்கோ எசுப்பானியா இராணுவத்தில் 1907 ல் சேர முயற்சித்தார். 
1917 முதல் 1920 வரை, அவர் எசுப்பானிய இராணுவத்தில் பணியாற்றினார். இதன் மூலம் 1926ல் தனது இளம் வயதில் தளபதியானார். ..


</doc>
<doc id="191199" url="https://ta.wikipedia.org/wiki?curid=191199" title="சூப்பர்மேன்">
சூப்பர்மேன்

சூப்பர்மேன் ("Superman") என்பது வரைகலைக் கதைப் புத்தகத்தில் பயன்படுத்தப்பட்ட ஒரு கதாபாத்திரம் ஆகும். 1938 ஆம் ஆண்டு கனடாவைச் சேர்ந்த ஜோ சஸ்டர் என்பவர் இக்கதாபாத்திரத்தை உருவாக்கினார். இதற்கு உறுதுணையாக அமெரிக்காவைச் சேர்ந்த ஜெர்ரி சீகல் என்பவர் இருந்தார். இந்தக் கதாப்பாத்திரத்தைக் கொண்டு வரைகலைப் புத்தகங்கள் மட்டுமின்றி பல்வேறு திரைப்படங்களும் வெளியாகி இருக்கின்றன. 

சூப்பர் மேனின் 75 வது பிறந்த நாளை முன்னிட்டு கனடா அரசு தங்கம், வெள்ளி, நிக்கல் உலோகம் உள்பட 7 வகை நாணயங்களை வெளியிடத் திட்டமிட்டுள்ளது. இது குறித்து கனடாவின் குடியேற்றத் துறை அமைச்சர், “கனடா வரலாறு, பாரம்பரியம் போன்றவற்றைக் கொண்டாடி வரும் நிலையில் சூப்பர் மேன் கதாபாத்திரம் மூலம் வெளிப்படுத்தப்பட்ட ஆற்றல், பண்புகளுக்கு மதிப்பு அளிக்கும் வகையில் நாணயங்களை வெளியிட உள்ளது” என்று தெரிவித்துள்ளார்.


</doc>
<doc id="191213" url="https://ta.wikipedia.org/wiki?curid=191213" title="ஆங்ஸ்டிராம்">
ஆங்ஸ்டிராம்

ஆங்ஸ்ட்ராம் ("angstrom" அல்லது "ångström" என்பது நீளத்தின் ஓர் அலகாகும். இது (மீட்டரின் பத்து-பில்லியனுக்கு ஒன்று) இற்கு அல்லது 0.1 நானோமீட்டருக்குச் சமனாகும். ஆங்ஸ்டிராம் Å என்ற சுவீடிய எழுத்தால் தரப்படும்..

ஆங்ஸ்டிராம் அலகு பொதுவாக அணுக்கள், மூலக்கூறுகள், நுண்நோக்கி உயிரி அமைப்புகள், வேதியியற் பிணைப்புகளின் நீளம், படிகங்களில் அணுவமைப்பு, மின்காந்த அலைகளின் அலைநீளம், தொகுப்புச் சுற்றுப் பகுதிகளின் பரிமாணங்கள் ஆகியவற்றை அளக்கப் பயன்படுகிறது.

சுவீடிய இயற்பியலாளர் ஆண்டர்ஸ் யோனாஸ் ஆங்ஸ்டிராம் (1814–1874) என்பவரின் நினைவாக இவ்வலகிற்கு ஆங்ஸ்டிராம் எனப் பெயரிடப்பட்டது.



</doc>
<doc id="191216" url="https://ta.wikipedia.org/wiki?curid=191216" title="மார்ஸ் ஒன்">
மார்ஸ் ஒன்

மார்ஸ் ஒன் (Mars One) இது டச் நெதர்லாந்து நாட்டைச் சேர்ந்த தொழில் அதிபர் பாஸ் லேன்ஸ்டார்ப் என்பவரால் துவங்கப்பட்டுள்ள திட்டம் ஆகும். அமெரிக்க ஐக்கிய நாடுகளின் தேசிய வானூர்தியியல் மற்றும் விண்வெளி நிர்வாகமான நாசா செவ்வாய் கிரகத்தில் தண்ணீர் இருப்பதற்கான வாய்ப்பு உள்ளது என அறிவித்ததன் விளைவாக இவரின் திட்டம் அமைந்துள்ளது.

தற்காலிக குடியிருப்பைச் செவ்வாய் கிரகத்தில் ஏற்ப்படுத்தி மக்களை அங்கு குடியேற்றுவதுதான் அவரின் திட்டத்தின் நோக்கம் ஆகும். 2012 மே மாதம் இத்திட்டம் வகுக்கப்பட்டது. 2023ம் ஆண்டு இங்கிருந்து 4 பேர் 60 குழுக்களாக அனுப்பப்படுவார்கள் என அவர் தெரிவித்துள்ளார்.

"மார்ஸ் ஒன்" திட்டத்திற்காக அவர் கணினி மூலம் முன்பதிவு செய்ய அறிவித்திருந்தார். இதன் மூலம் அமெரிக்கர்கள் மட்டும் 48 ஆயிரம் பேரும், இந்தியர்கள் 20 ஆயிரம் பேரும் 2015 ம் ஆண்டு செல்ல விண்ணப்பித்திருந்தார்கள். ஆக மொத்தமாக 2 லட்சம் பேர் அடங்குவர்.

செவ்வாய் கிரகத்தில் தங்குவதற்க்கான ஏற்ப்பாடுகளில் முதல் கட்டமாக 2500 கிகி எடை கொண்ட உதிரிப்பாகங்கள் 2016ம் ஆண்டுகளில் கொண்டு சேர்க்கப்படும் என அறிவித்தார். இது பல்நோக்கு குழு வாகனம் மூலம் கொண்டு சேர்க்கப்படும். 2016 அக்டோபரில் ஏவு வாகனம் ஏவப்படும். அதனை நேரடி ஒளிபரப்பாக தொலைக்கட்சியில் 365 நாளும் எல்லா வாரங்களிலும், 24 மணிநேரமும் ஒளிபரப்பப்படும் என அறிவித்தார்.

வாஷிங்டனில் அமைந்துள்ள அமெரிக்காவின் நாசா இதனைத் திட்டவட்டமாக மறுக்கிறது. செவ்வாய் கிரகத்தில் மனிதர் வாழும் சூழல் உள்ளதா என்பது பற்றிய முடிவு இன்னமும் எட்டப்படாத போது இது சாத்தியமில்லை என்று நாசா கூறியுள்ளது. 




</doc>
<doc id="191217" url="https://ta.wikipedia.org/wiki?curid=191217" title="உபுண்டு ஒன்">
உபுண்டு ஒன்

உபுண்டு ஒன் என்பது இணையவழியில் கோப்பைப் பயன்படுத்தக்கூடிய ”மேகக் கணிமை” சார்ந்த சேவை. இச்சேவை அனைத்துப் பயனர்களுக்கும் இலவசமாக வழங்கப்படுகிறது. இணையத்தில் தன் கணக்கின் மூலம், கோப்புகளை ஏற்றிவிட்டு, மற்றோர் கணினியில் தன் கணக்கைத் திறந்து கோப்புகளைத் திருத்தவும், பார்க்கவும் முடியும்.




</doc>
<doc id="191225" url="https://ta.wikipedia.org/wiki?curid=191225" title="சிவபேத ஆகமங்கள்">
சிவபேத ஆகமங்கள்

இருபத்து எட்டு சைவ ஆகமங்களில் முதல் பத்து ஆகமங்கள் சிவபேத ஆகமங்கள் என்று அழைக்கப்படுகின்றன.. இவற்றை சிவபெருமான் பிரணவர், சுதாக்கியர், சுதீத்தர், காரணர், சுசிவர், ஈசர், சூக்குமர், காலர், அம்பு, தேசேசர் முதலிய பத்து பேருக்கும் ஒவ்வொருக்கு ஒன்றென எடுத்துறைத்தார். 
அவையாவன.


</doc>
<doc id="191232" url="https://ta.wikipedia.org/wiki?curid=191232" title="துளு திரைப்படத்துறை">
துளு திரைப்படத்துறை

துளு திரைப்படத்துறை என்பது துளு மொழியில் வெளியாகும் திரைப்படங்களையும், அதைச் சார்ந்த தொழிலாளர்களையும் உள்ளடக்கியது. ஆண்டொன்றுக்கு ஓரிரு திரைப்படங்கள் வெளியாகின்றன. என்ன தங்கடி என்ற திரைப்படம் 1971 ஆம் ஆண்டு வெளியானது. கேரள, கர்நாடக எல்லைப் பகுதியில் உள்ள துளு நாடு பகுதியில் இத்திரைப்படங்கள் திரையிடப்படுகின்றன. ஸுத்த என்ற திரைப்படம், 2006 ஆம் ஆண்டிற்கான சிறந்த இந்திய திரைப்படத்திற்கான விருதினைப் பெற்றது குறிப்பிடத்தக்கது. 



</doc>
<doc id="191233" url="https://ta.wikipedia.org/wiki?curid=191233" title="அக்ரோகார்பஸ் ஃபெராக்சினிபோலியஸ்">
அக்ரோகார்பஸ் ஃபெராக்சினிபோலியஸ்

அக்ரோகார்பஸ் ஃபெராக்சினிபோலியஸ் ("Acrocarpus fraxinifolius") என்ற தாவரவியல் பெயருடைய இத்தாவரத்தை, தமிழில் பல பெயர்களைக் கொண்டு அழைக்கின்றனர். அவற்றுள் கழிஞ்சி, குரங்கடி, மல்லம் கொன்னை, மலைக்கொனி, மலிகொனி, நெல்றை. மலைக்கொன்றை போன்றவை குறிப்பிடதக்கப் பெயர்கள் ஆகும். தமிழ்நாட்டிலுள்ள மூலிகைத்தாவரங்களில் இதுவும் ஒன்றாகும்.

இது பூக்கும் தாவரம் என்பதால், பூக்குந்தாவரத்தின் பரிணாமத்தோற்ற நெறிக்குழுமம் III என்ற வகைப்பாட்டியல் முறைமை, உலகெங்குமுள்ள தாவரவியல் அறிஞர்களால் பின்பற்றப்படுகிறது. அதன்படி, இது 'பபேசியே' தாவரக்குடும்பத்தின் , துணைக்குடும்பங்களில் ஒன்றான 'சீசல்பினியோடியே' என்பதன் கீழ் அமைகிறது.

இக்குறிப்பிட்ட தாவரயினம், உலக பாரம்பரிய களங்களில் ஒன்றான மேற்கு தொடர்ச்சி மலைகளின் தெற்குப்பகுதிகளிலும், நடு சாயாத்திரி பகுதியிலும், இன்டோமலேசியப் பகுதிகளிலும் குறிப்பாகக் காணப்படுகிறது. காடுகளின் மேல்மட்ட அடுக்கை விட, மிக உயர்ந்த மரமாக , கடல் மட்டத்திலிருந்து 1300 மீ. உயரம் வரையுள்ள, பசுமைமாறாக் காடுகளிலும், அரிதாக உயரம் குறைந்த மழை அதிகம் பெறும் இலையுதிர் காடுகளிலும் காணப்படுகிறது.

இம்மரமானது 40 மீட்டர் வரை, வளரும் தன்மையை கொண்டதாக இருக்கிறது. அதற்கேற்றவாறு இதன் வேர்கள், தாங்கு வேர்களாக உள்ளன.

இம்மரத்தின் இலைகள் பின்வரும் இயல்புகளைப் பெற்றிருக்கின்றன. 

இதன் மலர்கள் பச்சை நிறமாக இருக்கின்றன. மலரின் நடுவில் உள்ள மகரந்த பைகள் சிவப்பு நிறமாக இருக்கின்றன. ஒவ்வொரு மலரின் காம்பும் சிறியதாக இருக்கிறது. மலர்கள் தனி மலர்களாக இல்லாமல், மஞ்சரி அமைப்பில் இருக்கின்றன. இம்மஞ்சரியானது, கொத்தான இலைக்கோணங்களில் காணப்படும், நுனிவளர் பூந்துணர் வகையினைச் சேர்ந்ததாகும். இதன் கனி, இருபுற வெடிகனியாக, நாக்கு வடிவத்துடன் இருக்கும். ஒரு வெடிகனியினுள் 5-10 எண்ணிக்கையிலான விதைகள் இருக்கும். ஒவ்வொரு விதையும், தோற்றத்தில் தலைகீழ் முட்டை வடிவமாகவும், ஒவ்வொரு விதையும் வேறுபட்டும், கெட்டியாகவும், தட்டையாகவும், சமமற்றும், இறகுகளோடும் இருக்கும்.





</doc>
<doc id="191239" url="https://ta.wikipedia.org/wiki?curid=191239" title="கமீசு முசைத்">
கமீசு முசைத்

கமீசு முசைத் (Khamis Mushayt) என்ற நகரம் சவுதி அரேபியாவின் தென்மேற்கு பகுதியில் அமைந்துள்ளது. இது ரியாத்திலிருந்து 442 கடல் மைல் தொலைவில் அமைந்துள்ளது.

1970 வரை கமீசு முசைத் சிறிய நகரமாக 50,000 கும் குறைவான மக்கட் தொகையுடன் இருந்தது. பின்னர் .2004 மக்கட்தொகைக் கணக்கெடுப்பின் படி இந்நகரத்தின் மக்கட்தொகை 372,695 ஆக அதிகரித்துள்ளது. இந்நகரம் விளைநிலங்கள் சூழ்ந்ததாய் அமைந்துள்ளது.


</doc>
<doc id="191266" url="https://ta.wikipedia.org/wiki?curid=191266" title="கைபர் தொடர்வண்டிப் பயணம்">
கைபர் தொடர்வண்டிப் பயணம்

கைபர் தொடர்வண்டிப் பயணம் ஒரு சுற்றுலாத் தொடர்வண்டிப் பயணம் ஆகும். இத்தொடர்வண்டி பெஷாவர், "லண்டி கொட்டால்" ஆகிய இரு நகரங்களுக்கு இடையே, கைபர் கணவாய் வழியாக ஓடியது.
இப்பயணமானது வரலாற்றின் காலங்களுக்கு உள்ளே செல்லும் பயணம் எனவும் அழைக்கப்படுகிறது. இத்தொடர்வண்டி செல்லும் 52 கிலோமீட்டர் தொலைவில், 34 குகைகளையும் 92 பாலங்களையும் கடந்து செல்கிறது. ஒவ்வொரு மாதத்தின் முதல் ஞாயிற்றுக்கிழமை இச்சேவை இருந்தது. உள்ளூர் மக்களுக்கு இலவசப் பயணம் அனுமதிக்கப்பட்டிருந்தது. 1925 நவம்பர் 3 ஆம் நாள் இந்தத் தொடர்வண்டிப்பயணம் அதிகாரபூர்வமாய் ஆரம்பிக்கப்பட்டது.
1947 பாகிஸ்தான் விடுதலைக்குப்பின் ஒவ்வொரு ஞாயிற்றுக்கிழமையும் ஓடுமாறு இந்த தொடர்வண்டிப் பயணம் அமைக்கப்பட்டது. போதுமான நிதி ஆதாரம் இல்லாதலால் 1982 ஆம் ஆண்டு இந்தச் சேவை நிறுத்தப்பட்டது. பின்னர் தனியார் அமைப்புகள் பாகிஸ்தான் அரசுடன் இணைந்து செயலாற்றி, 1990 -ல் மீண்டும் இச்சேவை ஆரம்பிக்கப்பட்டது. 2006 ஆம் ஆண்டு ஏற்பட்ட வெள்ளத்தின் காரணமாக தண்டவாளங்கள் அடித்துச் செல்லப்பட்டதால் மூடப்பட்டது.




</doc>
<doc id="191268" url="https://ta.wikipedia.org/wiki?curid=191268" title="திருவையாறு ஐயாறப்பர் கோயில்">
திருவையாறு ஐயாறப்பர் கோயில்

திருவையாறு ஐயாறப்பர் கோயில் தமிழ்நாட்டில், தஞ்சாவூர் மாவட்டம் திருவையாற்றில் காவிரி கரையில் அமைந்துள்ள சிவன் கோயில் ஆகும் . இக் கோயில் திருஞானசம்பந்தர், திருநாவுக்கரசர், சுந்தரர் ஆகியோரால் தேவாரம் பாடல் பெற்ற சிவத்தலமாகும். தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துளள 51வது சிவத்தலமாகும். இச்சிவாலயத்தின் மூலவர் ஐயாறப்பர், தாயார் தரும சம்வர்த்தினி.

சிலாத முனிவர் யாகசாலை நிலத்தை உழுதபோது, அவருக்குப் பெட்டியில் கிடைத்த குழந்தை செப்பேசன். தமக்கு ஆயுள் 16 ஆண்டுகளே என்பதறிந்து, கழுத்தளவு திருக்குள நீரில் நின்று கடுந்தவம் புரிந்தான். ஐயாறப்பரின் பேரருட்காட்சியால் கங்கை நீர், சந்திர நீர், அம்மையின் திருமுலைப்பால், நந்தி வாய் நுரைநீர், கமண்டல நீர் ஆகிய ஐந்து ஆறுகளாலும் அபிடேகம் செய்யப்பெற்றார். அதன் பின் ஐயாறப்பர் செப்பேசருக்கு ஞானோபதேசமும் நந்தீசர் எனும் தீட்சாநாமமும், சிவகணத் தலைமையும் முதல் குருநாதனாம் தகுதியும் அருளினார். அத்துடன் நில்லாது, ஐயாற்றெம்பெருமான் தாமே முன்னின்று திருமழபாடியில் வியாக்ரபாதரின் திருமகளாம் சுயசாம்பிகையை பங்குனிப் புனர்பூசத்தே திருமணம் செய்துவைத்தார். அதன் தொடர்பான விழாவே சப்தஸ்தான விழாவாகும்.

ஒவ்வொரு ஆண்டும் ஏப்ரல் மாதத்தில் திருவையாற்றில் ’சப்தஸ்தானம்’ திருவிழா கொண்டாடப்படுகிறது. திருவையாறு மற்றும் அதன் அருகிலுள்ள ஏழு கோயில்களிலிருந்து கண்ணாடிப் பல்லாக்குகளில் அந்தந்தக் கோயில் கடவுளர்கள் இக் கோயிலில் சங்கமிக்கின்றனர். அங்கு ’பூச்சொரிதல்’ நடைபெறும். விழாவின் இறுதியில் பல்லக்குகள் மீண்டும் அந்தந்த கோயில்களுக்குத் திரும்பிச் செல்கின்றன.

350 ஆண்டுகளுக்கு முன்னர் நாயக்கர் காலத்தில் செய்யப்பட்ட தேர் சேதமடைந்துவிட்டதால், புதிய தேர் செய்யும் பணி சூன் 2017இல் தொடங்கப்பட்டது. 5 படி நிலைகளில் 18 முக்கால் அடி உயரத்தில் 12.9 அடி அகலத்தில் பழமை மாறாமல் கட்டப்பட்டுள்ளது. 60 டன் இலுப்பை மரங்கள், 2 டன் தேக்கு மரங்கள், 2 1/2 டன் இரும்புபொருள்களைக் கொண்டு அமைக்கப்பட்ட இத்தேரில் விநாயகர், முருகன், சுவாமி அம்பாள், சண்டிகேசுவரர், 63 நாயன்மார்கள், நான்கு ஆழ்வார்கள், அப்பர் திருக்கயிலாயக் காட்சி, தசாவதாரக்காட்சி, சப்தஸ்தான திருவிழா காட்சி, மீனாட்சி திருக்கல்யாணக்காட்சி, சிவபுராணக்காட்சி உள்ளிட்ட 750 சிற்பங்கள் உள்ளன. தேரின் வெள்ளோட்டம் 11 சூலை 2018இல் நடைபெறுகிறது.


அருள்மிகு ஐயாறப்பன் திருக்கோயில் - தினமலர் கோயில்கள் தளம்


</doc>
<doc id="191269" url="https://ta.wikipedia.org/wiki?curid=191269" title="பாபநாசம் பாலைவனேஸ்வரர் கோயில்">
பாபநாசம் பாலைவனேஸ்வரர் கோயில்

பாபநாசம் பாலைவனேஸ்வரர் கோயில் திருஞானசம்பந்தரால் தேவாரம் பாடல் பெற்ற சிவாலயமாகும். இத்திருத்தலம் திருநாவுக்கரசரால் பாடல் பெற்ற சிவாலயமாகும். இது தஞ்சாவூர் மாவட்டத்தில் பாபநாசம் வட்டத்தில் அமைந்துள்ளது. இறைவன் புலியின் தோலை உரித்து உடுத்திக் கொண்ட செயலைச் செய்த தலமென்பது தொன்நம்பிக்கை (ஐதிகம்). தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள 19ஆவது சிவத்தலமாகும்.



இத்தலம் பற்றிய தேவாரப் பதிகங்கள் சிலவற்றைக் கீழே காணலாம்:

திருநாவுக்கரசர் பாடிய பதிகம்
"விண்ணி னார்பணிந் தேத்த வியப்புறும்" 

"மண்ணி னார்மற வாதுசி வாயவென் " 

"றெண்ணி னார்க்கிட மாவெழின் வானகம் "

"பண்ணி னாரவர் பாலைத் துறையரே."

"தொடருந் தொண்டரைத் துக்கந் தொடர்ந்துவந்" 

"தடரும் போதர னாயருள் செய்பவர்"

"கடலின் நஞ்சணி கண்டர் கடிபுனற்"

"படருஞ் செஞ்சடைப் பாலைத் துறையரே.".



</doc>
<doc id="191270" url="https://ta.wikipedia.org/wiki?curid=191270" title="கோவிலூர் மந்திரபுரீஸ்வரர் கோயில்">
கோவிலூர் மந்திரபுரீஸ்வரர் கோயில்

கோவிலூர் மந்திரபுரீ்ஸ்வரர் கோயில் (திருவுசாத்தானம்) திருஞானசம்பந்தரால் தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள 107ஆவது சிவத்தலமாகும்.

இச்சிவாலயம் தமிழ்நாட்டில் திருவாரூர் மாவட்டத்திலுள்ள கோவிலூர் எனும் ஊரில் அமைந்துள்ளது.

இச்சிவாலயத்தின் இறைவன் மந்திரபுரீஸ்வரர், இறைவி பெரிய நாயகி.

இந்திரன், விசுவாமித்திரர், ஸ்ரீராமர், இலக்குவன், ஜாம்பவான், சுக்கிரீவன், அனுமன் முதலானோர் வழிபட்ட திருத்தலம்.



</doc>
<doc id="191276" url="https://ta.wikipedia.org/wiki?curid=191276" title="எக்செல் பொறியியல் கல்லூரி">
எக்செல் பொறியியல் கல்லூரி

எக்செல் பொறியியல் கல்லூரி என்பது தமிழ்நாட்டிலுள்ள ஒரு சுயநிதிப் பொறியியல் கல்லூரி ஆகும். நாமக்கல் மாவட்டத்திலுள்ள பள்ளக்காபாளையம் எனும் ஊரில் 2007 ஆம் ஆண்டில் இக்கல்லூரி தொடங்கப்பட்டது. இக்கல்லூரி புதுதில்லியிலுள்ள அகில இந்திய தொழில்நுட்பக் கல்விக் குழுவின் அங்கீகாரம் பெற்று, சென்னையிலுள்ள அண்ணா பல்கலைக்கழகத்தின் இணைக்கப்பட்டு செயல்பட்டு வருகிறது.



</doc>
<doc id="191296" url="https://ta.wikipedia.org/wiki?curid=191296" title="தூவாநாயனார் கோயில் தூவாய் நாதர் கோயில்">
தூவாநாயனார் கோயில் தூவாய் நாதர் கோயில்

தூவாநாயனார் கோயில் தூவாய் நாதர் கோயில் (திருஆருர்ப் பரவையுள் மண்டளி) சுந்தரால் தேவாரம் பாடல் பெற்ற சிவாலயமாகும். தேவாரப் பாடல் பெற்ற தலங்களில் காவிரி தென்கரைத் தலங்களில் அமைந்துள்ள 89ஆவது சிவத்தலமாகும்.முன்பு, இத்திருக்கோயில் கடலிலுள் மண்கோயிலாக அமைந்திருந்தது என தலவரலாறு குறிப்பிடுகிறது.

இத்திருக்கோயில் திருவாரூர் கோயிலின் தேர் நிலைக்கு அருகில், கிழக்கு ரத வீதியில் அமைந்துள்ளது.

 ராஜகோபுரத்தைக் கடந்து உள்ளே செல்லும்போது பலிபீடம், நந்தி ஆகியவை உள்ளன. மூலவர் முன்பாக இடது புறத்தில் விநாயகர் உள்ளார். திருச்சுற்றில் விநாயகர், சுப்ரமணியர், சனீசுவரன், இறைவி, சண்டிகேசுவரர் ஆகியோரின் சன்னதிகள் உள்ளன. கோஷ்டத்தில் தட்சிணாமூர்த்தி, விஷ்ணு, பிரம்மா, துர்க்கை ஆகியோர் உள்ளனர்.

இக்கோயிலில் உள்ள இறைவன் தூவாய் நாதர், இறைவி பஞ்சின் மென்னடியாள்.

தினமலர் கோயில்கள் தளம்



</doc>
<doc id="191297" url="https://ta.wikipedia.org/wiki?curid=191297" title="திருக்கொண்டீஸ்வரம் பசுபதீஸ்வரர் கோயில்">
திருக்கொண்டீஸ்வரம் பசுபதீஸ்வரர் கோயில்

திருக்கொண்டீஸ்வரம் பசுபதீஸ்வரர் கோயில் திருநாவுக்கரசரால் தேவாரம் பாடல் பெற்ற சிவத்தலமாகும். தேவாரப் பாடல் பெற்ற தலங்களில் காவிரி தென்கரைத் தலங்களில்அமைந்துள்ள 72ஆவது சிவத்தலமாகும். அம்பிகை பசு வடிவில் இறைவனை வழிபட்ட தலம்.

இச்சிவத்தலம் தமிழ்நாடு திருவாரூர் மாவட்டத்திலுள்ள திருக்கொண்டீஸ்வரம் எனும் ஊரில் அமைந்துள்ளது.

 கோயில் வாயிலைக் கடந்து உள்ளே செல்லும்போது விநாயகர் உள்ளார். அடுத்து பலிபீடமும், நந்தி மண்டமும் உள்ளன. திருச்சுற்றில் நால்வர், விநாயகர், வள்ளி தெய்வானையுடன் சுப்பிரமணியர், மகாலட்சுமி, சண்டிகேஸ்வரர் ஆகியோரின் சன்னதிகள் உள்ளன. விசாலாட்சி சமேத காசி விஸ்வநாதர், பிரம்மபுரீஸ்வரர், அகஸ்தீஸ்வரர், நாகம், சூரியன், பைரவர் ஆகியோர் உள்ளனர். நவக்கிரக சன்னதி உள்ளது. மடப்பள்ளியும், யாகசாலையும் உள்ளன. கருவறையில் மூலவருக்கு முன்பாக இரு புறமும் துவாரபாலகர்கள் உள்ளனர். கோஷ்டத்தில் தட்சிணாமூர்த்தி, அடிமுடி காணா அண்ணல், பிரம்மா, துர்க்கை ஆகியோர் உள்ளனர். மூலவர் சன்னதிக்கு இடது புறம் சாந்தநாயகி அம்மன் சன்னதி உள்ளது.

இச்சிவத்தலத்தின் மூலவர் பசுபதீஸ்வரர். இறைவி சாந்த நாயகி.

ஜேஷ்டா தேவி எனும் ஸ்ரீதேவியின் மூத்த சகோதரியான தவ்வையின் பழைமையான சிலை இங்குள்ளது. இத்தெய்வத்திடம் சோம்பலின்றி சுறுசுறுப்பை வேண்டலாம்.

அருள்மிகு பசுபதீஸ்வரர் திருக்கோயில் - தினமலர் கோயில்கள் தளம்



</doc>
<doc id="191298" url="https://ta.wikipedia.org/wiki?curid=191298" title="திருக்கொள்ளிக்காடு அக்னீஸ்வரர் கோயில்">
திருக்கொள்ளிக்காடு அக்னீஸ்வரர் கோயில்

திருக்கொள்ளிக்காடு அக்னீஸ்வரர் கோயில் அப்பர் மற்றும் சம்பந்தரால் தேவாரப் பாடல் பெற்ற தலங்களில் காவிரி தென்கரைத் தலங்களில் உள்ள 115ஆவது சிவத்தலமாகும்.

இச்சிவாலயம் தமிழ்நாடு திருவாரூர் மாவட்டத்திலுள்ள திருக்கொள்ளிக்காடு எனும் தளத்தில் அமைந்துள்ளது.

இச்சிவாலயத்தின் இறைவன் அக்னீஸ்வரர். இறைவி பஞ்சின் மெல்லடியம்மை.

அக்கினி வழிபட்ட திருத்தலம்.

2015 செப்டம்பர் 9 அன்று காலையில் குடமுழுக்கு நடைபெற்றது.

அருள்மிகு அக்னீஸ்வரர் திருக்கோயில் - தினமலர் கோயில்கள் தளம்



</doc>
<doc id="191305" url="https://ta.wikipedia.org/wiki?curid=191305" title="பிரஜா வாணி">
பிரஜா வாணி

பிரஜாவாணி என்பது கர்நாடகாவில் வெளியாகும் நாளேடுகளில் ஒன்று. பிரஜாவாணி என்றால் மக்கள் குரல் என்று பொருள். நாள்தோறும் 5,30,000 பிரதிகளை வெளியிட்டு, முதன்மையான கன்னட நாளிதழ்களில் ஒன்றாகத் திகழ்கிறது.

கர்நாடகாவின் தென்பகுதிகளில் அதிக வாசகர்களைக் கொண்டுள்ளது. நாடளவிலும், பன்னாட்டளவிலும் உள்ள செய்திகளும் வெளியாகின்றன. கதைகள், பாடல்கள், குழந்தைகள் பக்கம் என வெவ்வேறு பகுதிகளைக் கொண்டுள்ளது.
கீழ்க்கண்டவாறு ஒவ்வொரு நாளும் சிறப்பிதழும் இணைப்பாக வழங்கப்படுகின்றன.




</doc>
<doc id="191308" url="https://ta.wikipedia.org/wiki?curid=191308" title="சத்போத சந்திரிகே">
சத்போத சந்திரிகே

"சத்போத சந்திரிகே" என்பது சமயம், இலக்கியம் சார்ந்த கன்னட மாத இதழாகும். 1907 ஆம் ஆண்டு தொடங்கப்பட்டு, நூற்றாண்டுகள் நிறைவுற்றது. வெங்கடேஷ் சக்கரவர்த்தி என்பவர் தற்போதைய ஆசிரியராக உள்ளார். கல்வி, அரசியல் தொடர்பான செய்திகளையும் வெளியிடுகிறது.


</doc>
<doc id="191310" url="https://ta.wikipedia.org/wiki?curid=191310" title="விஜய கர்நாடகா">
விஜய கர்நாடகா

விஜய கர்நாடகா என்பது கர்நாடகாவில் வெளியாகும் கன்னட நாளேடு. அதிகப் பிரதிகளை விற்று, முன்னணி கன்னட நாளேடாக விளங்குகிறது. பெங்களூரு, ஹூப்பளி, மங்களூர், சிமோகா, கங்காவதி, பெலகவி, தாவண்கரே முதலான நகரங்களில் வெவ்வேறு பதிப்புகளை வெளியாகிறது.




</doc>
<doc id="191313" url="https://ta.wikipedia.org/wiki?curid=191313" title="வார்த்தா பாரதி">
வார்த்தா பாரதி

வார்த்தா பாரதி என்பது கர்நாடகாவில் வெளியாகும் கன்னட நாளேடு. இது மங்களூர், பெங்களூர் என இரண்டு பதிப்புகளில் வெளியாகிறது. இதன் தலைமையகம் மங்களூரில் உள்ளது.. கர்நாடகாவிற்கு வெளியே, அரபு நாடுகளிலும் விற்கப்படுகிறது.

அரசியல், அறிவியல், சுற்றுச்சூழல், கல்வி, பண்பாடு, மனமகிழ்வு தொடர்பான செய்திகள் வெளியாகின்றன. அரசியல் பிரச்சனைகள் தொடர்பான பேட்டிகளும், விவாதங்களும் இடம்பெறுகின்றன. நாள்தோறும் கன்னட எழுத்தாளர்களும், சமூக ஆர்வலர்களும் தனிப் பகுதிகளில் எழுதுகின்றன. குழந்தைகளுக்காக படங்களுடன் கூடிய கதைகளும் இணைப்பாக `வருகின்றன.



</doc>
<doc id="191329" url="https://ta.wikipedia.org/wiki?curid=191329" title="கன்னட இதழ்களின் பட்டியல்">
கன்னட இதழ்களின் பட்டியல்


</doc>
<doc id="191335" url="https://ta.wikipedia.org/wiki?curid=191335" title="பிடாரி அரசியம்மன் கோயில்">
பிடாரி அரசியம்மன் கோயில்

பிடாரி அரசியம்மன் கோயில் தமிழ்நாட்டில் கடலூர் மாவட்டத்தில் விருத்தாசலம் வட்டம் இருப்பு கிராமத்தில் இக்கோவில் அமைந்திள்ளது. இருப்பு என்பது நான்கு திசைகளில் உள்ள ஊர்களின் தொகுப்பு பெயராகும்.

கிழக்கிருப்பு, தெற்கிருப்பு, மேற்கிருப்பு, (கோயிலாங்குப்பம்) வடக்கிருப்பு ஆகிய நான்கு கிராமங்களுக்கு நடுவில் உள்ள இடமே இருப்பு என அழைக்கப்படுகிறது. இக்கிராமங்களில் வாழும் மக்கள் ஒரு காலத்தில் கிருஷ்ணகிரி, தர்மபுரி ஆகிய பகுதிகளிலிருந்து இங்கு வந்து குடியேறியதாக செவிவழிச் செய்திகள் கூறுகின்றன. ஔவைக்கு நெல்லிக்கனி கொடுத்த அதியமான் ஆண்ட நாட்டிலிருந்து வந்துள்ளார்கள் என்பதற்கு சான்றாக அதியமான் குப்பம் என்ற ஊரும் இங்கு உள்ளது. அங்கிருந்து வந்தவர்கள் தங்கள் மன்னனின் பெயரை இந்த ஊருக்கு சூட்டியிருக்கலாம் என கருத இடமுண்டு. இப்பகுதி செம்மண் பூமி. மேலே குறிப்பிட்ட ஊர்களுக்கு பொதுவாக
சேமகோட்டை என அழைக்கப்பட்டு வந்தது. இப்பகுதியை ஆண்ட மன்னன் செம்மண்ணால் கோட்டை கட்டி அதில் வாழ்ந்திருக்கலாம் என எண்ண இடமுண்டு. செம்மண் கோட்டை மருவி சேமக்கோட்டை ஆகியிருக்கக்கூடும்.

கோயில் பற்றி கல்வெட்டுகளோ, செப்பு பட்டையங்களோ கிடைக்கப் பெறவில்லை. தர்மபுரி பகுதிகளிலிருந்து இங்கு குடிபெயர்ந்த மக்கள் தங்களுடைய குலதெய்வத்தை இங்கு கொண்டு வந்திருக்கலாம் என எண்ண தோன்றுகிறது. சுமார் 50 ஆண்டுகளுக்கு முன் இக்கோயிலைச் சுற்றி காடுகள் சூழ்ந்திருந்தன. நாளாவட்டத்தில் காடுகள் அழிக்கப்பட்டு விட்டன. அரசியம்மன் இப்பகுதி மக்களின் காவல் தெய்வமாக வணங்கப்படுகிறாள். கோயில் வடக்கு நோக்கி அமைந்துள்ளது. இங்குள்ள மண்ணுக்கு மழை நீரை தேக்கி வைக்கும் தன்மை இல்லை. ஆகவே இக்கோயிலுக்கு குளம் ஏதும் இல்லை. இப்பகுதிகளிலிருந்து வேறு இடங்களுக்கு குடிபெயர்ந்த மக்கள் அரசியம்மனையே குலதெய்வமாக வணங்கி வருகின்றனர்.

இத்தலத்தைப்பற்றி இவ்வூர் மக்கள் வன்னிய புராணத்தோடு தொடர்பு படுத்தி கூறுகின்றனர். அதாவது புராணத்தில் வரும் வாதாபி, என்ற அரக்கனை அரசியம்மன் வதம் செய்தாள் என்றும், பின் இங்கு வந்து அமர்ந்துவிட்டாள் என்றும் கூறுகின்றனர். ஆனால் வன்னிய புராணத்தில் மேற்படி அரக்கர்கனை சிவனின் யாகத்தீயில் வந்து தோன்றிய ருத்திர வன்னியன் வதம் செய்ததாகக் கூறப்பட்டுள்ளது.

இக்கோயிலுக்குக் கிழக்கிருப்பு மேற்கிருப்பு, வடக்கிருப்பு, தெற்கிருப்பு, அதியமான்குப்பம், நாச்சி வெள்ளையன் குப்பம் (நெல்லெடிகுப்பம்) முடப்புளி, காட்டுகூடலூர், நண்டு குழி, செடுத்தான் குப்பம் ஆகிய ஊர்கள் உற்சவத்தில் பங்கு கொள்கின்றன்றன.

சித்திரை மாதத்தில் அமாவாசை அடுத்து வரும் பூச நட்சத்திரத்தில் கொடியேற்றம் நடைபெறும். கொடியேற்றம் அன்றே நாச்சி வெள்ளை யங்குப்பம் கிராமத்தினரால் முதல் உற்சவம் நடத்தப்படுகிறது. மற்ற நாட்களில் முறையே கிழக்கிருப்பு, தெற்கிருப்பு, மேற்கிருப்பு, அதியமான்குப்பம், வடக்கிருப்பு ஆகிய கிராமத்தினராலும் அடுத்த நாள் பரம்பரை தர்மகர்த்தாவாலும், பின் பிரார்த்தனைக்காக வேண்டிக்கொள்பவர்களாலும் உற்சவம் நடத்தப்படுகின்றன.

தொடர்ந்து வரும் பௌர்ணமி அன்று முதல் அம்மனை கிழக்கிருப்பு, தெற்கிருப்பு, மேற்கிருப்பு, அதியமான்குப்பம், வடக்கிருப்பு, முடப்புளி காட்டுகூடலூரின் ஒரு பகுதி, நாச்சிவெள்ளையங்குப்பம், நண்டுகுழி, செடுத்தான்குப்பம் ஆகிய கிராமங்களுக்கு தூக்கிச்சென்று சாகை வார்த்து (கூழ் வார்த்து) வழிபாடு செய்கின்றனர். 15 ஆம் நாள் இரவு அம்மனைக் கோயிலுக்குக் கொண்டு வருகின்றனர். அன்று இரவு அதியமான் குப்பம் அருகில் உள்ள குளத்திற்கு (ஊத்துகுட்டை) அருகில் எழுந்தருளிருக்கின்ற சிவனிடம் அம்மனை அழைத்து செல்கின்றனர். அங்கு சிவன் லிங்கவடிவில் உள்ளார். அங்கு சிவனுக்கும் அம்மனுக்கும் திருமணம் செய்யும் சடங்கு நிறைவேற்றப் படுகிறது. மாங்கல்யம் சூடுவது திருவோண நட்சத்திரத்தில் நடத்துகின்றனர். அம்மனுக்கு நேர்ந்துகொண்ட பெண்கள் அம்மனின் திருமணத்தன்று தங்கள் தாலியைக் காணிக்கையாக்குகின்றனர்.

திருமணம் முடிந்தபின் அம்மனை முத்துபல்லக்கில் அமர்த்திக் கோயிலுக்கு ஊர்வலமாக அழைத்து வருவார்கள். கோயிலை அடைந்தவுடன் 6 மணி வரை வாணவேடிக்கை நடத்தப்படும். பின் செடல் உற்சவம் நடைபெறும். நேர்ந்துகொண்டவர்கள் செடல் போட்டுகொள்வதோடு கால்நடைக்கும் செடல் போடுகின்றனர். அன்று மாலை தேர் உற்சவம் நடத்தப்படுகிறது. திருவிழா முடிந்தபின் தேர் இழுப்பது இங்கு வித்தியாசமான நிகழ்வாகும்.

இக்கோயில் தமிழ்நாடு இந்துஅறநிலத்துறையின் கீழ் உள்ளது. காங்கிரஸ் ஆட்சியில் மத்தியில் செய்தித்துறை அமைச்சராக இருந்த பூவராகன் வகையறாக்கள் பரம்பரை தர்மகத்தாவாக இருந்து வருகின்றனர்.



</doc>
<doc id="191336" url="https://ta.wikipedia.org/wiki?curid=191336" title="உதயவாணி">
உதயவாணி

உதயவாணி என்பது கர்நாடகாவில் வெளியாகும் முன்னணி கன்னட நாளேடுகளில் ஒன்று. உதயவாணி என்றால் காலைக் குரல் என்று பொருள். மணிப்பால், பெங்களூர், மும்பை, ஹூப்பள்ளி, குல்பர்கா, தாவண்கரே ஆகிய நகரங்களில் வெவ்வேறு பதிப்புகளை வெளியிடுகிறது.
நாளொன்றுக்கு மூன்று இலட்சம் பிரதிகள் விற்பனையாகின்றன. ABC Jun-Dec 2012




</doc>
<doc id="191348" url="https://ta.wikipedia.org/wiki?curid=191348" title="ஞானேஷ்வர்">
ஞானேஷ்வர்

ஞானதேவா அல்லது ஞானேஷ்வர் அல்லது தியானேஷ்வரர் என்பவர் மராத்திய வைணவ அடியார் ஆவார். இவர் 1275 – 1296 காலத்தில் வாழ்ந்தார். இவர் கவிஞரும், மெய்யியலாளரும் ஆவார்.



</doc>
<doc id="191354" url="https://ta.wikipedia.org/wiki?curid=191354" title="வெளிநாடுவாழ் இந்தியர் நாள்">
வெளிநாடுவாழ் இந்தியர் நாள்

வெளிநாடுவாழ் இந்தியர் நாள், 2003 ஆம் ஆண்டிலிருந்து ஒவ்வொரு ஆண்டும் ஜனவரி 9 ஆம் நாள் கொண்டாடப்படுகிறது. இந்தியாவைத் தவிர்த்த பிற நாடுகளில் வாழும் இந்தியர்களின் நினைவாகக் கொண்டாடப்படுகிறது. மகாத்மா காந்தி, தென்னாப்பிரிக்காவிலிருந்து மும்பை வந்து சேர்ந்த நாளின் (ஜனவரி 9, 1915) நினைவாக இந்த நாள் தேர்ந்தெடுக்கப்பட்டது. ஒவ்வொரு ஆண்டும் ஒவ்வொரு இந்திய நகரத்தில் இவ்விழா கொண்டாடப்படும் எனத் தெரிவிக்கப்பட்டுள்ளது. விழாவின்போது, வெளிநாடுவாழ் இந்தியர்களுக்கும் விருதுகள் வழங்கப்படுகின்றன.

ஆண்டுதோறும் இந்நாள் கொண்டாடப்பட்ட இடங்கள்:

பிரவாசி பாரதீய சம்மான்



</doc>
<doc id="191357" url="https://ta.wikipedia.org/wiki?curid=191357" title="ஸாண்டுர் கணவாய்">
ஸாண்டுர் கணவாய்

ஸாண்டுர் கணவாய் (Shandur Top) உலகின் கூரை என அழைக்கப்படுகிறது. இது பாகிஸ்தானில் உள்ள கிஸர் மாவட்டத்தில் அமைந்துள்ளது. கடல்மட்டத்தில் இருந்து 12,200 அடி உயரத்தில் (3,700 மீட்டர்) அமைந்துள்ளது. இதன் இருபுறமும் கில்கிட் - பால்டிஸ்டான் மற்றும் சிட்ரால் நகரங்கள் அமைந்துள்ளன. ஸாண்டுர் கணவாய் சிட்ராலுக்கும் கில்கிட்-பால்டிஸ்டானுக்கும் இடையேயான முக்கியமான போக்குவரத்துப் பாதையாகும். இருபுறமும் வாழும் மக்கள் கோவார் மொழியில் பேசுகின்றனர்.

இங்கே உள்ள சமவெளிப்பகுதியில் ஒவ்வொரு ஆண்டும் ஜூலை மாதம் முதல் வாரத்தில் கில்கிட் - பால்டிஸ்டான் அணிக்கும் சிட்ரால் அணிக்கும் இடையே போலோ விளையாட்டு நடைபெறும். இங்கு 1936 ஆம் ஆண்டிலிருந்து போலோ விளையாட்டுப் போட்டிகள் நடைபெற்று வருகின்றன. உலகின் பல்வேறு பகுதிகளிலிருந்து பார்வையாளர்கள் வருவர். இப்போட்டியின் போது பாரம்பரிய இசையும் நடனங்களும் இடம்பெறுகின்றன.




</doc>
<doc id="191372" url="https://ta.wikipedia.org/wiki?curid=191372" title="நரிக்குறவர் இனவரைவியல் (நூல்)">
நரிக்குறவர் இனவரைவியல் (நூல்)

நரிக்குறவர் இனவரையியல் என்பது 2004இல் தமிழில் வெளிவந்த ஓர் இனவரைவியல் ஆய்வு நூல் ஆகும். இந்த நூல் "இனவரைவியல் முறையினை மையப்படுத்தி நீண்ட காலக் களப்பணி மூலம் விரிவாகத் தொகுக்கப்பட்ட தரவுகள் அடிப்படையில் விவரண முறையில் எழுதப்பட்டதாகும்". இந்த நூலின் ஆசிரியர் ஆய்வாளர் கரசூர். பத்மபாரதி ஆவார்.

இந்நூல் 1999இல் இந்நூலாசிரியர் செய்த நரிக்குறவர்களின் சடங்குகள் தலைப்பிலான ஆய்வேட்டின் தொடர்ச்சியாக செய்யப்பட்ட இனவரைவியல் நூல்.
முனைவர் பக்தவத்சல பாரதியின் அணிந்துரையில் இந்திய இனவரையியலை இந்தியர்களே எழுதும் முயற்சியில் ஓர் பெண் ஆய்வாளர் இந்திய ஆரிய மொழிச் சமூகத்தினருடன் ஒன்றிணைந்து அவர்களின் பண்பாட்டை மொழிபெயர்க்கும் சிரமமான பணியை சிறப்பாகச் செய்திருப்பதைக் குறிப்பிடுகிறார்.



</doc>
<doc id="191376" url="https://ta.wikipedia.org/wiki?curid=191376" title="வலை உணங்கு குருமணல்">
வலை உணங்கு குருமணல்

வலை உணங்கு குருமணல் என்பது 2011 இல் வெளிவந்த ஒரு தமிழ் நூல் ஆகும். இந்த நூல் ஈழத்து குருநகர் ஊர் மக்களின் வரலாறு, வாழ்வியல், பண்பாடு, தொழிற்கலைகள் பற்றியது. இது முறைசார்ந்த இனவரைவியல் நூல் இல்லை எனினும், இதன் இனவரைவியல் தகவல் செறிவை சுட்டிக் காட்டி இது ஓர் இனவரைவியல் நூல் என்று விபரிக்கப்பட்டுள்ளது.


</doc>
<doc id="191383" url="https://ta.wikipedia.org/wiki?curid=191383" title="அசோக் அமிர்தராஜ்">
அசோக் அமிர்தராஜ்

அசோக் அமிர்தராஜ் ("Ashok Amritraj", பிறப்பு: பிப்ரவரி 22, 1956) is an இந்திய அமெரிக்கத் திரைப்படத் தயாரிப்பாளரும், முன்னாள் தொழில்முறை டென்னிஸ் விளையாட்டு வீரரும், நேசனல் ஜியாகிரபிக் திரைப்பட நிறுவனத்தின் தலைமைச் செயலதிகாரியும் ஆவார்.

தமிழ்நாடு சென்னையில் பிறந்த அசோக் அமிர்தராஜ் தனது 9 ஆண்டுகால விளையாட்டு வாழ்க்கையில் இந்தியாவிற்காக பல பன்னாட்டு டென்னிஸ் பந்தயங்களில் விளையாடியுள்ளார். விம்பிள்டன், அமெரிக்க ஓப்பன் விளையாட்டுகளில் பற்கேற்று உள்ளார். இவரது சகோதரர்கள் விஜய் அமிர்தராஜ், ஆனந்த் அமிர்தராஜ் ஆகியோரும் டென்னிஸ் வீரர்கள் ஆவர்.

இவர் ஹாலிவுட் உட்பட நூற்றிற்கும் அதிகமான திரைப்படங்களைத் தயாரித்துள்ளார். புதியவர்களை ஊக்குவிக்கும் விதத்தில் "கேட்வே" என்ற நிகழ்ச்சியையும் சோனி (Sony PIX) தொலைக்காட்சியில் நடத்தினார். தமிழில் ஜீன்ஸ் என்ற திரைப்படத்தைத் தயாரித்தார்.

இவர் தயாரித்த திரைப்படங்கள் கீழே:



</doc>
<doc id="191412" url="https://ta.wikipedia.org/wiki?curid=191412" title="லலித் கலா அகாதமி">
லலித் கலா அகாதமி

லலித் கலா அகாடமி (அ) தேசிய கலைக் கழகம், ("Lalit Kala Akademi" அல்லது "National Academy of Art") இந்திய அரசால் ஏற்படுத்தப்பட்ட ஒரு தன்னாட்சி அமைப்பாகும். புது தில்லியைத் தலைமையிடமாகக் கொண்டு இயங்கும் இது இந்திய கலை, கலாச்சாரம், பண்பாடு, ஓவியம் போன்ற நுண்கலைகளை மக்களிடம் கொண்டு சேர்ப்பதற்காக பலதரப்பட்ட கலைஞர்களின் கலை வெளிப்பாடுகளை வெளிப்படுத்தச்செய்து அவர்களுக்கென ஒரு தனித்துவ மேடையை அமைத்துக்கொடுக்கிறது. இவ்வமைப்பின் மண்டலக் கிளைகள் புவனேசுவரம், சென்னை, கார்கி (டில்லி) கொல்கத்தா, லக்னோ, சிம்லா ஆகிய இடங்களில் செயற்படுகின்றன
1954ம் ஆண்டு இந்திய தலை நகரான புது தில்லியில் இந்திய கலை மற்றும் பண்பாட்டுத்துறையின் கீழ் அமைக்கப்பட்டது. இதன் தலைமையகம் புது தில்லியில் ரவீந்திர பவனில் அமைந்துள்ளது. சென்னையில் இதன் பிராந்திய அலுவலகம் 14.10.1978ல் கீழ்தளம் கட்டிமுடிக்கப்பட்டது. அதற்கு முன்னர் தமிழ்நாடு அரசு 1 ஏக்கர் நிலத்தை 1977ல் ஒதுக்கியது. பிராந்திய அலுவலக செயல்பாடுகளில் (பொருளாதாரம்) 50% மாநில அரசின் பொறுப்பில் உள்ளது. சென்னையில் 1984ல் கலைஞர்களுக்கான பட்டறையும், ஓவிய கலைக்கூடமும் மேல் தளத்தில் கட்டிமுடிக்கப்பட்டது.

"லலித் கலா அகாடமி" சென்னையில் "4, கிரீம்ஸ் சாலை, சென்னை-6" யில் அமைந்துள்ளது. சென்னை விமான நிலையத்திலிருந்து 12 கிமீ தூரத்திலும், மத்திய புகைவண்டி நிலையத்திலுருந்து 4 கிமீ தூரத்திலும், எழும்பூர் புகைவண்டி நிலையத்திலுருந்து 2 கிமீ தூரத்திலும், மற்றும் கோயம்பேடு மத்திய பேருந்து நிலையத்திலிருந்து 8 கிமீ தூரத்திலும் அமைந்துள்ளது.

இந்தியாவில் உள்ள சம காலத்து கலைகளையும், பண்பாடுகளையும் மக்களிடம் கொண்டு சேர்ப்பது, மற்றும் பல தனி மனிதரிடம் முடங்கிக்கிடக்கும் கலை வெளிப்பாடுகளை வெளிக்கொண்டுவரும் ஒரு மேடையை அமைத்துக்கொடுப்பது, கைவினைப் பொருள்களை கண்காட்சி மூலம் விற்பனை செய்து சமூகத்தை வளர்க்க உதவுவது என பல நல்ல நோக்கங்களுக்காகவும் இது செயல்பட்டு வருகிறது.


சென்னை பிராந்தியத்தின் கீழ் ஆந்திரப் பிரதேசம், கர்நாடகம், பாண்டிச்சேரி, கோவா, லட்சத்தீவு, மற்றும் மகாரஷ்டிரா போன்ற மாநிலங்களும் வருகின்றன
பீங்கான் பொருட்கள், கற்சிற்பங்கள், வண்ண ஓவியங்கள், மரத்தால் செய்த பொருட்கள், செராமிக் பொருட்கள் மற்றும் பல அரிய பொருட்களும் கிடைக்கின்றன. கலை சம்பந்தமான புத்தகங்கள் காட்சிக்காக வைக்கப்பட்டுள்ளன, இவை விற்பனைக்கு அன்று.



</doc>
<doc id="191422" url="https://ta.wikipedia.org/wiki?curid=191422" title="அரசு மேனிலைப் பள்ளி, உறந்தைராயன் குடிக்காடு">
அரசு மேனிலைப் பள்ளி, உறந்தைராயன் குடிக்காடு

உறந்தைராயன் குடிக்காடு அரசு மேனிலைப் பள்ளி, தஞ்சாவூர் மாவட்டத்தின் ஒரத்தநாடு வட்டத்தில், உறந்தைராயன் குடிக்காடு என்னும் கிராமத்தில் அமைந்துள்ளது. இப் பள்ளி 1962 ஆம் ஆண்டு தொடங்கப்பட்டு, ஐம்பது ஆண்டுகள் நிறைவுற்று, பொன்விழா ஆண்டு நிறைவுற்றது. சுற்றியுள்ள ஊர்களைச் சேர்ந்தவர்கள் இப்பள்ளியில் பயில்கின்றனர்.

1962இல் தொடக்கப்பள்ளி கட்டிடத்தில் 9 ஆம் வகுப்பு தொடங்கப்பட்டது. உறந்தைராயன் குடிக்காடு ஊர் நலன் வளர்ச்சிக் கழக படிப்பகத்தின் ஒரு பகுதியில் தலைமை ஆசிரியர் அலுவலகமும், மற்றொரு பகுதியில் 9 - ஆம் வகுப்பும் இயங்கின. 1963 -இல் உயர்நிலைப் பள்ளி தொடக்க விழாவை காமராசர் தலைமை ஏற்று தொடக்கி வைத்தார். முன்னாள் குடியரசு தலைவர் ஆர். வெங்கட்ராமன் கலந்து கொண்டார்.

உறந்தைராயன் குடிக்காட்டு ஊர் நலன் வளர்ச்சிக் கழகத்தினரின் முயற்சியாலும், பெற்றோர் ஆசிரியர் கழகம் சார்பில் கிடைத்த நன்கொடையாலும் கீற்றுக் கொட்டகைகள் அமைக்கப்பட்டு வகுப்புகள் நடந்தன. தரையில் அமர்ந்து மாணவர்கள் பயின்றனர், 
சுந்தரமூர்த்தி தற்போதைய தலைமையாசிரியராக இருக்கிறார்.



</doc>
<doc id="191426" url="https://ta.wikipedia.org/wiki?curid=191426" title="சார்பின் வரைபடம்">
சார்பின் வரைபடம்

கணிதத்தில் "f" என்ற சார்பின் வரைபடம் ("graph of a function") என்பது வரிசைச் சோடிகள் ("x", "f"("x") அனைத்தின் தொகுப்பாகும். சார்பின் ஆட்களத்தின் உறுப்புகள் மெய்யெண்களின் வரிசைப்படுத்தப்பட்ட சோடிகளாக என இருக்குமானால், அச்சார்பின் வரைபடம் இன் தொகுப்பாக அமையும். தொடர்ச்சியான சார்பிற்கு இவ்வரைபடம் முப்பரிமாண மேற்பரப்பாகும்.

"x" ஒரு மெய்யெண்ணாகவும் "f" ஒரு மெய்மதிப்புச் சார்பாகவும் இருந்தால் அச் சார்பின் வரைபடம் என்பதை அதன் வரைபட விளக்கமாகவும் (கார்ட்டீசியன் தளத்திலமைந்த ஒரு வளைவரையாக) மற்ற சார்புகளுக்கு முறையான வரையறையையும் கொள்ளலாம்.

வெவ்வேறான இணையாட்களங்களைக் கொண்ட இரு சார்புகளுக்கு ஒரே வரைபடம் இருக்கலாம் என்பதால் ஒரு சார்பு அதன் வரைபடத்தால் அடையாளங் காணப்பட்டாலும் அவை இரண்டும் ஒன்றாக முடியாது. எடுத்துக்காட்டாக ஒரு முப்படிக் கோவையின் இணையாட்களம் மெய்யெண்களின் கணமாக இருப்பின் அச்சார்பு ஒரு உள்ளிடு கோப்பாக அமையும்; இணையாட்களம் சிக்கலெண் களமாக இருப்பின் உள்ளிடு கோப்பாக இருக்காது.

கார்ட்டீசியன் தளத்தில் அமைந்த ஒரு வளைவரையின் வரைபடம் "x" இன் சார்பாக இருக்குமா என்பதைக் குத்துக்கோட்டுச் சோதனை மூலமும், "y" இன் சார்பாக இருக்குமா என்பதை கிடைக்கோட்டுச் சோதனை மூலமும் அறியலாம். ஒரு சார்புக்கு நேர்மாறுச் சார்பு இருந்தால், தரப்பட்டச் சார்பின் வரைபடத்தை கோட்டில் பிரதிபலிப்பதன் மூலம் நேர்மாறுச் சார்பின் வரைபடத்தைப் பெறமுடியும்.

மெய்யெண் கோட்டின் மீது முப்படிக் கோவையின் வரைபடம்:

முப்படிச் சார்பு:

வரைபடம்:

இவற்றை கார்ட்டீசியன் தளத்தில் குறித்தால் படத்திலுள்ள வளைவரை கிடைக்கும்.

முக்கோணவியல் சார்பின் வரைபடம் (மெய்யெண்கோட்டின் மீது):

சார்பு:

வரைபடம்:
இவற்றை முப்பரிமாணக் கார்ட்டீசியன் தளத்தில் குறித்தால் படத்திலுள்ளவாறு ஒரு மேற்பரப்பு கிடைக்கும்.



</doc>
<doc id="191427" url="https://ta.wikipedia.org/wiki?curid=191427" title="இந்தி மொழி நாள்">
இந்தி மொழி நாள்

இந்தி மொழி நாள் (hindi day, हिन्दी दिवस) ஒவ்வொரு ஆண்டும் செப்டம்பர் 14 ஆம் நாள் இவ்விழா கொண்டாடப்படுகிறது. இந்தியை பரப்பும் வகையில் இந்திய மத்திய அரசு மேற்கொள்ளும் திட்டங்களில் இந்தி நாளும் ஒன்று. இந்தியில் கலை, இலக்கியம், கவிதை போன்ற படைப்புகளை வெளியிடுவோரில் சிறந்த படைப்புகளைத் தேர்ந்தெடுத்து ஆசிரியருக்கு இப்பரிசுகள் வழங்கப்படுகின்றன. 

இந்தி பேசாத பிற மொழியினரின் எதிர்ப்பையும் மீறி, இந்திய அரசு இந்தியை அலுவல் மொழியாக, 1949 ஆம் ஆண்டு செப்டம்பர் 14 அன்று ஏற்றது. . இந்தி பேசாத மக்களிடையே இந்தியை பரப்புவதற்கு தொடங்கப்பட்ட ஆட்சி மொழித் துறை என்ற பிரிவு இவ்விழாவினை நடத்துகிறது. ஆண்டுதோறும் இந்தியில் செயல்பாடுகளை மேற்கொள்வோருக்கு இந்தி விருது வழங்கப்படுகிறது. 
முதன்முதலாக, 1975 ஆம் ஆண்டு இவ்விழா கொண்டாடப்பட்டது.


</doc>
<doc id="191437" url="https://ta.wikipedia.org/wiki?curid=191437" title="தேவபூமி துவாரகை மாவட்டம்">
தேவபூமி துவாரகை மாவட்டம்

தேவபூமி துவாரகை மாவட்டம், (Devbhumi Dwarka district) குசராத்து மாநிலத்தின் மேற்கு பகுதியான, சௌராஷ்டிர தீபகற்பத்தில், கட்ச் வளைகுடா பகுதியில் அமைந்துள்ளது. இம்மாவட்டத்தின் தலைமையிடம் காம்பாலியம் நகரம் ஆகும். இம்மாவட்டத்தில் துவாரகாதீசர் கோயில் மற்றும் பேட் துவாரகை அமைந்துள்ளது.

ஜாம்நகர் மாவட்டத்திலிருந்து துவாரகை போன்ற சில பகுதிகளை பிரித்து, 67-வது இந்திய சுதந்திர தினமான 15-08-2013-இல் புதிதாக தோற்றுவிக்கப்பட்ட கிர்சோம்நாத் மாவட்டம் உட்பட ஏழு மாவட்டங்களில் இதுவும் ஒன்றாகும். இந்த ஏழு புதிய மாவட்டங்களுடன் சேர்த்து தற்போது குசராத்து மாநிலம் 33 மாவட்டங்களுடன் உள்ளது

இம்மாவட்டம் காம்பாலியம் மற்றும் துவாராகை என இரண்டு வருவாய்க் கோட்டங்களும், 
காம்பாலியம், பவன்வாத், துவாரகை, ஜாம் கல்யாண்பூர் என நான்கு வருவாய் வட்டங்களும், நான்கு தாலுக்கா பஞ்சாயத்துகளும், 249 கிராமப் பஞ்சாயத்துகளும் கொண்டது. 


துவாரகையை துவாரவதி என்றும் அழைப்பர். துவாரகை என்பதற்கும் துவாராவதி என்பதற்கும் சமஸ்கிருத மொழியில் பல நுழைவாயில்கள் கொண்ட நகரம் என்று பொருள். மகாபாரதத்தில் துவாரகை ஆனர்த்தா அரசின் தலைநகராக இருந்தது என்று குறிப்பிடப்பட்டுள்ளது.




</doc>
<doc id="191451" url="https://ta.wikipedia.org/wiki?curid=191451" title="மாக்-10">
மாக்-10

மாக்-10 ("MAC-10", "Military Armament Corporation Model 10") என்பது ஒரு வகை இயந்திரக் கைத்துப்பாக்கி ஆகும். இது அமெரிக்காவின் இராணுவ ஆயுத நிறுவனத்தினால் (Military Armament Corporation) 1970ம் ஆண்டுகளில் உருவாக்கப்பட்டது. இதனை கார்டன் இங்கிராம் என்பவர் 1964 ஆம் ஆண்டில் வடிவமைத்தார். இந்தத் துப்பாக்கியின் எடை 2.84கிகி ஆகும். 45 ACP வகை குண்டுகளில் 30ம், 9mm வகையில் 32ம் பிடிக்கும்.


</doc>
<doc id="191454" url="https://ta.wikipedia.org/wiki?curid=191454" title="கிர் சோம்நாத் மாவட்டம்">
கிர் சோம்நாத் மாவட்டம்

கிர் சோம்நாத் மாவட்டம் (Gir Somnath district) வேராவல் நகரை தலைமையிடமாகக் கொண்டு, 15-08-2013ஆம் நாளில் புதிதாக துவக்கப்பட்ட தேவபூமி துவாரகை மாவட்டம் உட்பட ஏழு மாவட்டங்களில் இதுவும் ஒன்றாகும். ஜூனாகாத் மாவட்டத்தின் கிர் தேசியப் பூங்கா மற்றும் சோம்நாத் வருவாய் கோட்டம் போன்ற சில பகுதிகளை பிரித்து உருவாக்கப்பட்ட புதிய மாவட்டம் இது. இம்மாவட்டத்தின் நிர்வாகத் தலைமையிடம் வேராவல் ஆகும். 

கிர்சோம்நாத் மாவட்டம், குசராத்து மாநிலத்தின் மேற்கே, கத்தியவார் தீபகற்பத்தின் தென் மேற்கே, காம்பே வளைகுடா பகுதியில், அரபுக் கடற்கரையில் அமைந்துள்ள கடற்கரை மாவட்டம் ஆகும். இம்மாவட்டத்தின் வடக்கே போர்பந்தர். தெற்கே காம்பே வளைகுடா, மேற்கே அரபுக்கடல், கிழக்கே ஜூனாகாத் மாவட்டம் எல்லைகளாக அமைந்துள்ளது.


3,775 சதுர கிலோ மீட்டர் பரப்பளவு கொண்ட இம்மாவட்டத்தின் மக்கள்தொகை 9,46,790 ஆகும் (2011, மக்கள்தொகை கணக்கெடுப்பு). இம்மாவட்டம் கொடிநார், உன்னா, தலாலா மற்றும் சுத்ரபாதா எனும் நான்கு நகராட்சிகளையும், 345 கிராமங்களையும் கொண்டது.
சுற்றுலா, மீன் பிடித்தல், பெரிய மீன்பிடி படகுகள் கட்டுதல், மீன் பதப்படுத்தும் தொழிற்சாலைகள், கடல்சார் உணவுகளை வெளிநாடுகளுக்கு ஏற்றுமதி செய்தல், சிமெண்ட், வேதியல் பொருட்கள் மற்றும் செயற்கை நூல் உற்பத்தி தொழிற்சாலைகள் ஆகியவைகள் கிர்சோம்நாத் மாவட்டத்தின் முதன்மைத் தொழில்களாகும்.

கிர்சோமநாத் மாவட்ட கடற்கரையில் உள்ள பிரபாச பட்டினம் வணிக நோக்கில் உள்ள சிறுபகுதி. இப்பகுதிகள் இன்றும் இளமையுடன் உள்ளது.

கிர்சோம்நாத் மாவட்டத் தலைமையிடமான வேராவல் ஒரு முதன்மையான தொடருந்து சந்திப்பு நிலையம் ஆகும். இந்நகரம் இருப்புப் பாதையால் நாட்டின் முதன்மையான பகுதிகளான அகமதாபாத், ராஜ்கோட், உஜ்ஜைன், வதோதரா, புனே, சென்னை, புதுதில்லி, போபால், மும்பை, ஜபல்பூர் மற்றும் திருவனந்தபுரம் ஆகியவற்றுடன் இணைக்கப்பட்டுள்ளது.

சோம்நாத், மாநிலத்தின் இதர முதன்மையான பகுதிகளான அகமதாபாத், ராஜ்கோட், சூரத்து, பவநகர், புஜ், ஜூனாகத், காந்திநகர் மற்றும் துவாரகை ஆகிய இடங்கள் சாலைப் போக்குவரத்து, பேருந்துகளால் இணைக்கப்பட்டுள்ளது.






</doc>
<doc id="191464" url="https://ta.wikipedia.org/wiki?curid=191464" title="டெபாய்">
டெபாய்

டெபாய் ("debye", D) என்பது மின்னிருமுனையித் திருப்புத்திறனின் சகிசெ (SI மெட்ரிக்கு அலகல்லாத) அலகு ஆகும். இயற்பியலாளர் பீட்டர் டெபாய் என்பவரின் பெயரால் இது அழைக்கப்படுகிறது. 1 டெபாய் என்பது 1 ஸ்டாட்கூலும்-செண்ட்டி மீட்டர் ஆகும்.

வரலாற்று ரீதியாக, டெபாய் என்பது 10 ஸ்டாட்கூலும் (பொதுவாக நிலைமின்னேற்ற அலகு, esu என அழைக்கப்படுகிறது) அலகு கொண்ட, 1 ஆங்ஸ்டிராம் தூரத்தில் உள்ள இரண்டு எதிரெதிரான மின்னேற்றங்களில் விளையும் இருமுனைத் திருப்புத்திறனுக்குச் சமனாகும். இது மூலக்கூற்று இருமுனைத் திருப்புத்திறன்களுக்கு ஏற்ற அலகைத் தருகிறது.

சாதாரண ஈரணுமூலக்கூறுகளுக்கு இருமுனைத் திருப்புத்திறன்கள் 0 முதல் 11 D ஆகும். சமச்சீரான ஏகஅணு மூலக்கூறுகள், எ.கா. குளோரின், Cl, சுழிய இருமுனைத் திருப்புத்திறனையும், உயர் அயனிய மூலக்கூறுகள் மிகப் பெரும் திருப்புத்திறன்களையும் கொண்டுள்ளன. எ.கா. வளிம பொட்டாசியம் புரோமைடு, KBr, 10.5 D இருமுனைத் திருப்புதிறனைக் கொண்டுள்ளது.

அனைத்துலக முறை அலகுகள் (SI) பொதுவாகப் பெரிதாக இருப்பதால், அணுவியல், மற்றும் வேதியியலில் தற்போதும் டெபாய் அலகுகள் பயன்படுத்தப்படுகின்றது. இருமுனைத் திருப்புத்திறனின் மிகக்குறைந்த SI அலகு 1 யாக்டோகூலும்-மீட்டர் (அண்ணளவாக 300,000 D) ஆகும்.


</doc>
<doc id="191468" url="https://ta.wikipedia.org/wiki?curid=191468" title="பீட்டர் டெபாய்">
பீட்டர் டெபாய்

பீட்டர் யோசப் வில்லியம் டெபாய் ("Peter Joseph William Debye", மார்ச் 24, 1884 – நவம்பர் 2, 1966) என்பவர் டச்சு-அமெரிக்க இயற்பியலாளரும், இயற்பிய வேதியலாளரும் ஆவார். மூலக்கூற்றமைப்பில் இவரது பங்களிப்புக்காகவும், குறிப்பாக இருமுனையத் திருப்புத்திறன், மற்றும் எக்சு-கதிர் சிதறலில் சிறப்பான பங்களிப்புகளுக்காகவும் இவருக்கு 1936 ஆம் ஆண்டுகான வேதியியலுக்கான நோபல் பரிசு கிடைத்தது.




</doc>
<doc id="191470" url="https://ta.wikipedia.org/wiki?curid=191470" title="சாவகச்சேரி தொடருந்து நிலையம்">
சாவகச்சேரி தொடருந்து நிலையம்

சாவகச்சேரி தொடருந்து நிலையம் அல்லது சாவகச்சேரி புகையிரத நிலையம் ("Chavakachcheri railway station") இலங்கையின் வடக்கே சாவகச்சேரி நகரில் அமைந்துள்ள தொடருந்து நிலையம் ஆகும். வடக்கையும் தலைநகர் கொழும்பையும் இணைக்கும் வடக்குப் பாதையின் ஒரு பகுதியாக, இலங்கை ரெயில்வே திணைக்களத்தினால் இலங்கையின் நடுவண் அரசின் கீழ் இந்நிலையம் நிருவகிக்கப்படுகிறது. ஈழப்போரின் காரணமாக வடக்கின் ஏனைய தொடருந்து நிலையங்களைப் போன்று சாவகச்சேரி தொடருந்து நிலையமும் சேதமடைந்து 1990 முதல் 2014 வரை இயங்காமல் இருந்து வந்தது. 2009 இல் ஈழப்போர் முடிவடைந்ததை அடுத்து வடக்கிற்கான பாதை செப்பனிடப்பட்டு வருகின்றன. கொழும்பு கோட்டையில் இருந்தான சேவைகள் சாவகச்சேரி ஊடாக யாழ்ப்பாணம் வரை 2014 அக்டோபர் 13 முதல் இயங்குகிறது. இச்சேவை காங்கேசன்துறை வரை 2015 சனவரி 2 முதல் நீடிக்கப்பட்டது.

சாவகச்சேரி நிலையத்தினூடாக பின்வரும் தொடருந்து சேவைகள் இயங்கி வருகின்றன:


</doc>
<doc id="191474" url="https://ta.wikipedia.org/wiki?curid=191474" title="ஓமந்தை தொடருந்து நிலையம்">
ஓமந்தை தொடருந்து நிலையம்

ஓமந்தை தொடருந்து நிலையம் ("Omanthai railway station", ஓமந்தை புகையிரத நிலையம்) இலங்கையின் வடக்கே வவுனியா மாவட்டத்தில் ஓமந்தை நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போரின் போது இத்தொடருந்து நிலையம் ஏனைய வட மாகாணத் தொடருந்து நிலையங்களைப் போன்று சேதமடைந்து 1990 ஆம் ஆண்டு முதல் இயங்காமல் இருந்தது. 2009 இல் ஈழப்போர் முடிவடைந்ததை அடுத்து இந்நிலையம் புனரமைக்கப்பட்டு 2011 மே 27 முதல் மீண்டும் சேவையாற்றுகின்றது. அன்றில் இருந்து யாழ்தேவி சேவை கொழும்பில் இருந்து ஓமந்தை வரை சேவையாற்றி வந்தது. 2013 செப்டம்பர் 14 முதல் கொழும்பில் இருந்து கிளிநொச்சி வரை ஓமந்தையூடாக யாழ்தேவி பயணம் மேற்கொண்டது. பின்னர் கிளிநொச்சி முதல் பளை வரையான 21 கிமீ நீளப் பாதை புனரமைக்கப்பட்டு 2014 மார்ச் 4 இல் சேவைக்கு விடப்பட்டது.

2013 செப்டம்பர் 14 முதல் நாள்தோறும் கொழும்பில் இருந்து ஓமந்தையூடாக கிளிநொச்சி வரை யாழ்தேவி, நகரிடை விரைவு வண்டி (இன்டர்சிட்டி), மற்றும் இரவுத் தபால் வண்டி ஆகிய பயணிகள் சேவைகள் இடம்பெறுகின்றன.


</doc>
<doc id="191479" url="https://ta.wikipedia.org/wiki?curid=191479" title="தாண்டிக்குளம் தொடருந்து நிலையம்">
தாண்டிக்குளம் தொடருந்து நிலையம்

தாண்டிக்குளம் தொடருந்து நிலையம் ("Thandikulam railway station", தாண்டிக்குளம் புகையிரத நிலையம்)
இலங்கையின் வடக்கே வவுனியா மாவட்டத்தில் தாண்டிக்குளம் நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போரின் போது இத்தொடருந்து நிலையம் ஏனைய வட மாகாணத் தொடருந்து நிலையங்களைப் போன்று சேதமடைந்து யூன் 1990 முதல் இயங்காமல் இருந்தது. 2009 இல் ஈழப்போர் முடிவடைந்ததை அடுத்து இந்நிலையம் புனரமைக்கப்பட்டு 2009 யூன் 6 முதல் மீண்டும் சேவையாற்றுகின்றது. அன்றில் இருந்து யாழ்தேவி சேவை கொழும்பில் இருந்து தாண்டிக்குளம் வரை சேவையாற்றி வந்தது. பின்னர் ஓமந்தை நிலையம் 2011 மே 27 இல் திறக்கப்பட்டதை அடுத்து ஓமந்தை வரை யாழ்தேவி சென்று வந்தது. 2013 செப்டம்பர் 14 முதல் கொழும்பில் இருந்து கிளிநொச்சி வரை தாண்டிக்குள ஊடாக யாழ்தேவி பயணிக்கின்றது.


</doc>
<doc id="191480" url="https://ta.wikipedia.org/wiki?curid=191480" title="நவீல்ட் பாடசாலை">
நவீல்ட் பாடசாலை

நவீல்ட் செவிப்புலன் விழிப்புலன் இழந்தோர் பாடசாலை ("Naffield school for the deaf and blind") இலங்கையின் வடக்கே யாழ்ப்பாணத்தில் கைதடி என்னும் கிராமத்தில் இயங்கிவரும் மாற்றுத் திறனாளிகளுக்கான ஒரு பாடசாலையாகும். இலங்கையில் மாற்றுத்திறனாளிகளுக்காக ஆரம்பிக்கப்பட்ட பாடசாலைகளுள் இது முதன்மையானது ஆகும். அரசு ஆதரவு பெற்ற தனியார் பாடசாலையான இது 1956ம் ஆண்டு ஆரம்பிக்கப்பட்டது.

இங்கு இருவகையாகக் கல்வி பயிற்றப்படுகிறது. முற்றிலும் வாய்பேசாத, காதுகேளாதவர்களுக்காக சைகை மொழியில் இங்கு கல்வி போதிக்கப்படுகிறது. மேலும் பிரெயில் எழுத்து முறையில் கண் தெரியாதவர்களுக்கு கல்வி போதிக்கப்படுகிறது.



</doc>
<doc id="191481" url="https://ta.wikipedia.org/wiki?curid=191481" title="உறவு தேடும் உயிரின் (பாடல்)">
உறவு தேடும் உயிரின் (பாடல்)

உறவு தேடும் உயிரின் எனும் பாடல் யாழ்ப்பாணம் இந்துக் கல்லூரியின் வழிகாட்டல் ஆலோசனை சேவைப்பிரிவின் ஒரு பகுதியான இந்துவின் இளசுகள் அணி தயாரித்த பாடலாகும். இப்பாடல் சிறந்த பாடல் வரிகளுக்கான இலங்கை தேசிய விருதைப் பெற்ற பாடலாகும். இப்பாடலின் வரிகளை மாணவன் தனபாலசிங்கம் மதீசன் எழுதியுள்ளார். அத்துடன் அவரே இசையமைத்துள்ளார். இப்பாடலை பா. ஜெகனி மற்றும் மாணவர்களான ப. விஷ்ணுகரன் மற்றும் ம. கோகுலன் பாடியுள்ளனர். கவிதை வரிகளை ஆசிரியரான திரு. இல. நிஷாந்தனும் கவியுரையை மாணவனான ச. மயூரேசனும் வழங்கியிருந்தார்கள்.



</doc>
<doc id="191482" url="https://ta.wikipedia.org/wiki?curid=191482" title="மைக்கேல் பாலின்">
மைக்கேல் பாலின்

மைக்கேல் எட்வர்டு பாலின் (Michael Edward Palin) மே 5 ஆம் தியதி 1943 ஆம் ஆண்டு பிறந்தவர். இவர் ஒரு நகைச்சுவை நடிகர், எழுத்தாளர், தொலைக்காட்சி நிகழ்ச்சியாளர் மற்றும் பயணக்கட்டுரையாளர்.

இவரது பெற்றோருக்கு பிறந்த ஒரே மகன் (குடும்பத்தின் இரண்டாவது குழந்தை). இவரது தந்தை ஒரு பொறியாளர். இவரது சகோதரி ஏஜ்ஜலா 1987 ஆண்டு தற்கொலை செய்து கொண்டார்.
மைக்கேல் பாலின் தனது 5 வது வயதிலேயே பள்ளி நாடகங்களில் நடிக்கத் தொடங்கிவிட்டார். 1962 -ல் தற்கால வரலாறு எனும் பாடத்தில் பல்கலைக் கழகத்தில் பட்டம் பெற்றார். பட்டம் பெற்று முடித்ததும் தொலைக்காட்சி நகைச்சுவை நிகழ்ச்சிகளில் தோன்றினார். 1959 -ல் கெலன் கிப்சனை சந்தித்து பின்னர் 1966-ல் மணந்தார். இவர்களுக்கு 3 குழந்தைகள்.

இவரது முதல் பயண ஆவணப்படம் "கிரேட் ரயில்வே ஜர்னீஸ் ஆப் த வேர்ல்டு " பிபிசி தொலைக்காட்சிக்காக எடுத்தார். இவரது பிற பயண ஆவணப்படங்களின் விவரம் கீழே:

2010 ஜூலையில் இந்தியாவின் ஒரிசாவிலுள்ள பழங்குடி இன மக்களுக்காக குரல் கொடுத்தார்.
2011 ஜனவரி இரண்டாம் நாள் இலண்டனில் 'சிறந்த போக்குவரத்து நியாயமான கட்டணத்தில்' என்ற கையெழுத்து இயக்கத்தில் முதன் முதலில் கையெழுத்திட்டார்.


</doc>
<doc id="191483" url="https://ta.wikipedia.org/wiki?curid=191483" title="சிவப்பணுவாக்கி">
சிவப்பணுவாக்கி

சிவப்பணுவாக்கி (Erythropoietin, erythropoetin, erthropoyetin, EPO, hemopoietin அல்லது hematopoietin) என்பது சிவப்பணு உற்பத்தியைக் (erythropoiesis) கட்டுப்படுத்தும் கிளைக்கோப்புரத இயக்குநீராகும். இது, எலும்பு மச்சையிலுள்ள சிவப்பணு முன்னோடிகளுக்கானச் சைட்டோக்கைனாகும் (புரத சமிக்ஞை மூலக்கூறு). மனித சிவப்பணுவாக்கியின் மூலக்கூறு நிறை 34 கிலோ டால்டன்கள்.

குழல்வெளி நுண்குழல்கள், அண்மைச்சுருள் நுண்குழல்களுடன் தொடர்பு கொண்ட, சிறுநீரகத்திலுள்ள இடையீட்டு நாரியற்செல்களால் சிவப்பணுவாக்கி உருவாக்கப்படுகிறது. சிவப்பணுவாக்கியானது கல்லீரல் செல்களினாலும் (perisinusoidal cells) உருவாக்கப்படுகிறது. உருப்பெற்றகரு நிலையிலும், பிரசவத்துக்கு-முன்னான காலத்திலும் கல்லீரல் செல்களினால் உருவாக்கப்படும் சிவப்பணுவாக்கி மேம்பாடடைந்தும், முதிர்பருவத்தில் சிறுநீரகத்தில் உற்பத்தி செய்யப்படுவது முதன்மையாகவும் இருக்கும். சிவப்பணு உற்பத்தியைத் தவிர்த்து பிற உயிரியல் செயற்பாடுகளையும் சிவப்பணுவாக்கிக் கொண்டுள்ளது. உதாரணமாக, நரம்பணு காயப்படும்போது நிகழும் மூளையின் தூண்டற்பேற்றில் ஒரு முக்கியப் பங்காற்றுகிறது. காயம் குணமாகும் நிகழ்விலும் சிவப்பணுவாக்கியின் பங்கு உள்ளது.


</doc>
<doc id="191486" url="https://ta.wikipedia.org/wiki?curid=191486" title="வடக்குத் தொடருந்துப் பாதை (இலங்கை)">
வடக்குத் தொடருந்துப் பாதை (இலங்கை)

வடக்குத் தொடருந்துப் பாதை ("Northern Line") என்பது இலங்கையின் பொல்காவலை நகரையும், வடக்கே காங்கேசன்துறையையும் இணைக்கும் தொடருந்துப் பாதையைக் குறிக்கும். இது கொழும்பில் இருந்து வரும் பிரதான பாதையில் பொல்காவலை சந்தியில் இருந்து பிரிந்து வடமேல், வடமத்திய மாகாணங்களூடாக வடக்கு மாகாணத்தின் முடிவில் உள்ள காங்கேசன்துறை துறைமுகத்தை அடைகின்றது. இது 339 கிமீ (211 மை) நீளமுள்ள இப்பாதையில் பொல்காவலை முதல் காங்கேசன்துறை வரை மொத்தம் 44 நிலையங்கள் அமைந்துள்ளன. இலங்கையில் உள்ள தொடருந்துப் பாதைகளில் இதுவே மிகவும் நீளமானது ஆகும். 1894 ஆம் ஆண்டில் இப்பாதை திறக்கப்பட்டது. இப்பாதையில் குருணாகல், அனுராதபுரம், வவுனியா, யாழ்ப்பாணம் ஆகிய முக்கிய நகரங்கள் அமைந்துள்ளன. மிகவும் பிரபலமான யாழ் தேவி தொடருந்து சேவை இவ்வழியே பயணிக்கிறது. ஈழப்போரில் மிகவும் பாதிப்படைந்திருந்த இப்பாதைக்கூடான சேவைகள் யூன் 1990 முதல் கொழும்பில் இருந்து வவுனியா வரை மட்டுமே சேவையில் ஈடுபட்டிருந்தது. மே 2009 இல் போர் முடிவுக்கு வந்ததை அடுத்து இப்பாதைக்கான புனரமைப்புப் பணிகள் இடம்பெற்று 2015 சனவரி 2 இல் முழுமையாக நிறைவடைந்தது.

19ஆம் நூற்றாண்டின் இறுதியில் பிரித்தானிய இலங்கையின் வட பகுதி மக்கள் வடக்கையும் தெற்கையும் இணைக்க தொடருந்துப் பாதை தேவை என்பதை வலியுறுத்தி பரப்புரை செய்ய ஆரம்பித்தனர். 1891 ஆம் ஆண்டில் சமர்ப்பிக்கப்பட்ட "யாழ்ப்பாணம் ரெயில்வே ஆணையத்தின்" அறிக்கையில், பொல்காவளையில் இருந்து குருணாகல் வரையிலான புதிய தொடருந்துப் பாதை (இன்றைய வடக்குப் பாதை) ஒன்றை அமைப்பதற்கும், யாழ்ப்பாணம் வரையான சேவைக்கு நில அளவை மேற்கொள்ள வேண்டும் எனவும் பரிந்துரைத்தது. இப்பாதை பிரதான பாதையை பொல்காவளை சந்தியில் இணைப்பதற்கும், இதன் மூலம் கொழும்பு கோட்டையில் இருந்து சேவைகளை நடத்துவதற்கான அனுமதியும் 1892 ஆம் ஆண்டில் வழங்கப்பட்டு, குருணாகலை வரையான சேவை 1984 பெப்ரவரி 14 இல் ஆரம்பிக்கப்பட்டது. 1897 டிசம்பரில் "வடக்குத் தொடருந்து சேவைக்கான" திட்டத்தை ஆரம்பிப்பதற்கான அனுமதி வழங்கப்பட்டது. கொழும்பையும் வடக்கையும் இணைக்கும் வடக்குப் பாதையை நிர்மாணிப்பதற்கான அறிவிப்பு 1899 அக்டோபரில் இலங்கை சட்டவாக்கப் பேரவையில் விடுக்கப்பட்டது. குருணாகல் முதல் காங்கேசன்துறை வரையான பாதையை அமைப்பதற்கான கேள்விப்பத்திரங்கள் 1900 சனவரியில் கோரப்பட்டு, பணிகள் 1900 ஏப்ரலில் ஆரம்பிக்கப்பட்டன. யாழ்ப்பாணம் உட்பட 21 மைல் நீள காங்கேசன்துறை-சாவகச்சேரி பகுதிப் பணிகள் 1900 சூலையில் ஆரம்பிக்கப்பட்டன. 1902 மார்ச் 11 இல் ஆளுநர் சேர் ஜே. டபிள்யூ. ரிட்ஜ்வே என்பவரால் காங்கேசன்துறை முதல் சாவகச்சேரி வரையிலான பாதை அதிகாரபூர்வமாகத் திறந்து வைக்கப்பட்டது. 1902 செப்டம்பர் 5 இல் 14 மைல் நீள சாவகச்சேரி-பளை வரையான பகுதி திறக்கப்பட்டது. 1904 நவம்பர் 1 இல் கொழும்பில் இருந்து அனுராதபுரம் வரையான பகுதி ஆரம்பிக்கப்பட்டது. .1905 மார்ச் 11 இல் மதவாச்சி வரை நீடிக்கப்பட்டது.

1905 ஆகத்து 1 இல் முதலாவது தொடருந்து கொழும்பு கோட்டையில் இருந்து யாழ்ப்பாணம் தொடருந்து நிலையம் வந்து சேர்ந்தது. இதற்கான பயண நேரம் 13 மணித்தியாலங்கள் 20 நிமிடங்கள் ஆக இருந்தது. காங்கேசன்துறை முதல் வவுனியா வரையான ஒற்றைப் பாதையில் மொத்தம் 16 தொடருந்து நிலையங்களும், 12 உப-நிலையங்களும் அமைக்கப்பட்டன.

யாழ் தேவி என அழைக்கப்படும் விரைவு வண்டி 1956 ஏப்ரல் 23 இல் வடக்குப் பாதையில் முதன் முதலாக சேவையில் விடப்பட்டது. இதன் மூலம் கொழும்பு-யாழ்ப்பாணப் பயண நேரம் 7 மணித்தியாலங்களால் குறைக்கப்பட்டது. இச்சேவை மூலம் கொழும்பு கோட்டைக்கு அடுத்த படியாக யாழ்ப்பாணத் தொடருந்து நிலையம் இலங்கையின் இரண்டாவது பெரிய தொடருந்து நிலையமாக உருவெடுத்தது. இலங்கை ரெயில்வே திணைக்களத்திற்கு யாழ்தேவி சேவை அதிகப்படியான வருவாயைத் தேடித் தந்தது. யாழ்ப்பாணத்திற்கும் கொழும்புக்கும் இடையே தினமும் எட்டு பயணிகள் வண்டிகளும், ஆறு சரக்கு வண்டிகளும் சேவையில் ஈடுபட்டன. 1980களின் ஆரம்பத்தில் நாள்தோறும் ஆறாயிரம் பயணிகள் வரை வடக்குப் பாதையூடாக சென்று வந்தனர்.



</doc>
<doc id="191493" url="https://ta.wikipedia.org/wiki?curid=191493" title="பஞ்சவடி">
பஞ்சவடி

இராமாயணத்தில் அயோத்தியின் மன்னன் தசரதனின் மனைவியருள் கைகேயி தனது சேடி மந்தரையின் போதனையால் தனது மகன் பரதனுக்கு கோசலநாட்டையும், அதன் அரசபதவியையும் பெறும் நோக்கில் தசரதனிடம் இரண்டு வரங்களை பெறுகிறாள். அதன் விளைவாய் அரசனாக முடிசூட்ட இருந்த இராமன் 14 வருடம் வனவாசம் செல்கிறான். சீதை, இலக்குமணன் இருவரும் அவனுடன் செல்கின்றனர். 

அயோத்தியிலிருந்து தெற்கு நோக்கி சென்ற இராமன், ஜனஸ்தானத்தில் இருந்த முனிவர்களின் வேண்டுகோளுக்கு இணங்கி அந்தப் பகுதியில் தங்க சம்மதிக்கிறான். அகத்திய முனிவர் குறிப்பிடும் ஐந்து ஆலமரக்கூட்டம் இருந்த இடத்திற்கு சென்று தங்குமாறு கூறுகிறார். அந்த இடத்திற்கு ஜனஸ்தானத்தில் இருந்த முனிவர்கள் வைத்த பெயர் பஞ்சவடி.

பஞ்சவடி தற்போதைய மகாராஷ்டிரம் மாநிலத்தின் நாசிக் மாவட்டத்தில் அமைந்துள்ளது. இங்கிருந்துதான் சீதையை இராவணன் இலங்கைக்குக் கடத்திச் சென்றான் என இராமாயணம் மூலம் அறியமுடிகிறது.



</doc>
<doc id="191502" url="https://ta.wikipedia.org/wiki?curid=191502" title="மனிதக்கரு வெளியுறை கருவகவூக்கி">
மனிதக்கரு வெளியுறை கருவகவூக்கி

மனிதக்கரு வெளியுறை கருவகவூக்கி (human chorionic gonadotropin; hCG) என்னும் இயக்குநீரானது கருவுற்றபின், சூலுற்ற முட்டையின் பகுதியான பல்கருமுதலுரு சூல்முகையினால் (syncytiotrophoblast) உருவாக்கப்படுவதாகும். இளம்கருவளர்முண்டானது (blastocyst) கருப்பையகத்திற்குள் பொருந்தியபின் பல்கருமுதலுரு சூல்முகையிலிருந்து சூல்வித்தகம் (நஞ்சுக்கொடி) உருவாகிறது. சில புற்றுக் கட்டிகளும் இந்த இயக்குநீரை உருவாக்குகின்றன; எனவே, ஒரு நோயாளி கருவுறாமல் அதிக அளவு இயக்குநீரைக் கொண்டிருப்பது புற்று நோய்க்கான அறிகுறியாகக் கருததப்படலாம். என்றாலும், இத்தகு அதிகமான இயக்குநீர் உற்பத்தி கட்டி உருவாவதற்கான காரணமா அல்லது கட்டியின் விளைவா என்பது இதுவரைக் கண்டறியப்படவில்லை. மனிதக்கரு வெளியுறை கருவகவூக்கியைப் போன்ற இயக்குநீரான லூட்டினைசிங் இயக்குநீர் எல்லா வயது ஆண்களிலும், பெண்களிலும் பிட்யூட்டரி சுரப்பியில் உருவாகிறது. அமெரிக்க உணவு மற்றும் மருந்து நிர்வாகம் ஓமியோபதி மற்றும் மருந்து சீட்டில்லாத மனிதக்கரு வெளியுறை கருவகவூக்கி இயக்குநீரைக் கொண்ட உணவுப் பொருட்களை விற்பனைச் செய்யத் தடை விதித்துள்ளது. இத்தகுப் பொருட்கள் மோசடியானவை, சட்டவிரோதமானவை என்றும் அறிவித்துள்ளது.


</doc>
<doc id="191506" url="https://ta.wikipedia.org/wiki?curid=191506" title="கிளிநொச்சி தொடருந்து நிலையம்">
கிளிநொச்சி தொடருந்து நிலையம்

கிளிநொச்சி தொடருந்து நிலையம் ("Kilinochchi railway station", கிளிநொச்சி புகையிரத நிலையம்) இலங்கையின் வடக்கே கிளிநொச்சி மாவட்டத்தில் கிளிநொச்சி நகரில் அமைந்துள்ள தொடருந்து நிலையம் ஆகும். இது இலங்கை அரசின் ரெயில்வே திணைக்களத்தின் நிருவாகத்தில் இயங்குகின்றது. வடக்குப் பாதையின் ஓர் அங்கமாக உள்ள இந்நிலையம் வடக்கையும் தலைநகர் கொழும்பையும் இணைக்கின்றது. பிரபலமான யாழ் தேவி சேவை இந்நிலையத்தினூடாக நடைபெறுகின்றது. ஈழப்போரின் போது இத்தொடருந்து நிலையம் ஏனைய வட மாகாணத் தொடருந்து நிலையங்களைப் போன்று சேதமடைந்து 1990 ஆம் ஆண்டு யூலை முதல் இயங்காமல் இருந்தது. 2009 இல் ஈழப்போர் முடிவடைந்ததை அடுத்து கிளிநொச்சி வரையான தொடருந்துப் பாதை சீரமைக்கப்பட்டு 2013 செப்டம்பர் 14 முதல் கொழும்பில் இருந்து வரும் தொடருந்துகள் கிளிநொச்சி வரை பயணம் மேற்கொண்டது. பின்னர் கிளிநொச்சி முதல் பளை வரையான 21 கிமீ நீளப் பாதை புனரமைக்கப்பட்டு 2014 மார்ச் 4 இல் சேவைக்கு விடப்பட்டது.

2014 மார்ச் 4 முதல் கொழும்பில் இருந்து வரும் தொடருந்துகள் அனுராதபுரம், வவுனியா ஊடாக பளை வரை பயணிக்கின்றன.

2013 செப்டம்பர் 14 முதல் நாள்தோறும் கொழும்பில் இருந்து கிளிநொச்சி வரை யாழ்தேவி, நகரிடை விரைவு வண்டி (இன்டர்சிட்டி), மற்றும் இரவுத் தபால் வண்டி ஆகிய பயணிகள் சேவைகள் இடம்பெறுகின்றன.


</doc>
<doc id="191512" url="https://ta.wikipedia.org/wiki?curid=191512" title="சோழகங்கம் (புதினம்)">
சோழகங்கம் (புதினம்)

சோழகங்கம் (Cholagangam) கி.பி 1018 - 26 ஆண்டுகளில் பாரத வர்ஷத்தின் அரசியல் நிலையை மையமாகக் கொண்டு எழுத்தாளர் சக்திஸ்ரீயால் எழுதப்பட்ட வரலாற்றுப் புதினம். இராஜேந்திர சோழர் கங்கை கொண்ட வெற்றி குறித்து அமைந்த புதினம் இது. அவர் தனது ஆட்சிக்காலத்தில் நான்கு திசைகளிலும் வெற்றிக்கொடி நாட்டி, சுவர்ணபூமியில் பெரும் வலிமை கொண்டு, வணிக சாம்ராஜ்யமாகத் திகழ்ந்த ஸ்ரீவிஜயத்தையும் வென்றமை குறித்து விளக்குகிறது.

சதாசிவ பண்டாரத்தாரின் “பிற்காலச் சோழர் சரித்திரம்” நூலில் குறிப்பிடப்பட்டிருக்கும், விழுப்புரம் மாவட்டத்தில் உள்ள எண்ணாயிரம் எனும் ஊரில் கிடைக்கப்பெற்ற “உடையார் ஸ்ரீராஜேந்திர சோழ தேவர் உத்தராபதத்தில் பூபதியரை ஜயித்தருளி யுத்தோத்சவ விபவத்தால் கங்காப் பரிக்கிரகம் பண்ணியருளின கங்கை கொண்ட சோழனென்னுந் திருநாமத்தால் இத்திருமுற்றத்தில் வைத்தருளின உத்தமாக்ரகம் கங்கை கொண்ட சோழனில்…” எனும் சாசன வரிகளையும்,

“பூர்வதேசமும் கங்கையும் கடாரமும் கொண்டான்” எனும் ராஜேந்திரசோழனின் விருதுப்பெயர்களுள் ஒன்றையும்,

தஞ்சாவூர் பெரியகோவிலில் உள்ள ராஜேந்திரசோழனின் 19ம் ஆட்சியாண்டைச் சேர்ந்த சாசனமொன்றில் குறிப்பிடப்பட்டிருக்கும் “ஆர்யதேசம், மத்தியதேசம், கௌடதேசம்” என மூன்று பகுதிகள் குறித்த அறிஞர்களின் குறிப்புகளையும் ஆதாரமாகக்கொண்டு இப்புதினம் இயற்றப்பட்டிருக்கிறது.
இப்புதினத்தில், யாமினி சுல்தான் முஹமது கஜினி முதல் ஸ்ரீவிஜய சாம்ராஜ்யத்தின் மன்னர் சங்க்ரம விஜயோத்துங்க வர்மன் வரையிலான ராஜேந்திர சோழனின் சமகாலத்து மன்னர்கள் பலரும் இடம்பெற்றிருக்கின்றனர். ராஜேந்திர சோழனின் மெய்க்கீர்த்தி வரிகள் அனைத்திற்கும் பொருள் சொல்லும் ஓர் புதினம்.

பாகம் 1

சோழ தேசத்தின் பாதுகாப்பு அரண்கள் - உத்தராபதம் மற்றும் மத்திய தேசத்து அரசுகளின் நிலை - இராஜேந்திர சோழன், அவர் நண்பர்கள் மற்றும் எதிரிகள் - சக்கரக்கோட்டமும் வேங்கியும் - சர்வா நாட்டின் மன்னன் சந்திரதேவனின் சூழ்ச்சிகள் - அவந்தி நதி தீரத்து சோழப்படைப் பாசறை - சந்திர தேவன் மகளின் சோமநாதபுர விஜயம் - மதுர மண்டலம் மீட்கப்படுதல் - சோழக் கடற்படை சதுர்ஸ்தானத்தை மீட்டல் - சோழப்படையை வீழ்த்தும் சுல்தானின் திட்டம் - சோழப்படை சிந்து நதியைக் கடந்து செல்லல் - போரும் முதல் பாக முடிவும்

பாகம் 2

சோழப் பிரமுகர்களின் கடார யாத்திரை- கோசல தேசத்தின் நிலை - ஈழம் மற்றும் மேலைச் சளுக்கியத்தின் நிலை - கடாரத்திலிருந்து செய்தி - புதிய ஆலயப்பணி - கங்கை நீர் சோழ நாட்டை அடைதல் - சோழதேசத்தின் தென்பகுதி நிலை - தண்டபுக்தியில் சாமந்த சேனனின் பணி - கோசலப் போரும் அதன் முடிவும் - சோழப்படை தென்பகுதியைக் காக்கச் செல்லல் - பால சாம்ராஜ்யத்தில் போர் - சோழக் கடற்படை கடாரம் நோக்கிச் செல்லல் - புதிய ஆலயப் பணியின் தலைமைச் சிற்பிக்கு உண்டான இன்னல் - கடாரப் போரும் முடிவும்.




</doc>
<doc id="191516" url="https://ta.wikipedia.org/wiki?curid=191516" title="விக்கிரமன் (எழுத்தாளர்)">
விக்கிரமன் (எழுத்தாளர்)

கலைமாமணி விக்கிரமன் ("Kalaimamani Vikiraman"), (மார்ச் 19, 1928 - டிசம்பர் 1, 2015) நன்கறியப்பட்ட தமிழ் எழுத்தாளர்களுள் ஒருவர். இவர் அனைத்திந்தியத் தமிழ் எழுத்தாளர் சங்கத்தின் தலைவராக உள்ளார். 54 ஆண்டுகள் தொடர்ந்து "அமுதசுரபி" மாத இதழின் ஆசிரியராகப் பணியாற்றியபின் "இலக்கியப் பீடம்" மாத இதழின் ஆசிரியரானார். இவர் வரலாற்றுப் புதின ஆசிரியருமாவார். முதலில், வேம்பு என்ற புனைப்பெயரில் எழுதத் தொடங்கி, பின்னர், விக்கிரமன் என்று மாற்றிக் கொண்டார். 




</doc>
<doc id="191526" url="https://ta.wikipedia.org/wiki?curid=191526" title="சுவாமி தயானந்த சரசுவதி">
சுவாமி தயானந்த சரசுவதி

சுவாமி தயானந்தர் அல்லது தயானந்த சரசுவதி சுவாமி(15 ஆகத்து 1930 - 23 செப்டம்பர் 2015) தமிழ்நாட்டின், திருவாரூர் மாவட்டத்தில், மஞ்சக்குடி கிராமத்தில் பிறந்தார். தயானந்தர் மரபுவழி வந்த அத்வைத வேதாந்த ஆசிரியர். சுவாமி சின்மயானந்தரிடம் 1952-ல் துறவற தீட்சை பெற்று, விஜயவாடா அருகில் உள்ள "குடிவாடா" எனுமிடத்தில் உள்ள சுவாமி பிரவானந்தரிடம் குருகுலக் கல்வி பயின்ற வேதாந்த மாணவர். சுவாமி தயானந்தர் 1972ஆம் ஆண்டு முதல் நாற்பது ஆண்டுகளாக உலகம் முழுவதும் சுற்றி, தொடர்ந்து அத்வைத வேதாந்த சொற்பொழிவுகள் ஆற்றி வந்தார். இவரிடம் வேதாந்தம் பயின்ற இருநூறு மாணவர்கள் தலைசிறந்த வேதாந்த ஆசிரியர்களாக, நாட்டின் பல்வேறு பகுதிகளில் அத்வைத வேதாந்த வகுப்புகள் நடத்தி வருகின்றனர்.

சுவாமி தயானந்த சரசுவதி, வேதாந்தம் மற்றும் சமசுகிருதம், யோகா பயில நான்கு பயிற்சி நிலையங்களை நிறுவினார். அவைகள்;


ஐக்கிய அமெரிக்காவில் மூன்று மாதங்களாக உடல்நலம் குறைவுக்கு சிகிச்சை எடுத்துக் கொண்டிருந்த சுவாமி தயானந்த சுரசுவதி, 13 ஆகஸ்டு 2015 அன்று இந்தியாவுக்கு திரும்பி டேராடூனில் உள்ள மருத்துவமனையில் சேர்க்கப்பட்டார். தனது இறுதிக் காலத்தை கங்கைக் கரையில் உள்ள ரிஷிகேஷ் ஆசிரமத்தில் கழித்தார். இந்நிலையில் 23 செப்டம்பர் 2015 அன்று காலமானார். 25 செப்டம்பர் 2015 அன்று அவரது உடல் ரிஷிகேஷில் அடக்கம் செய்யப்பட்டது.

சுவாமி தயானந்தரின் ஆன்மீக சேவைக்காக, 2016-ஆம் ஆண்டிற்கான பத்ம பூசண் விருது, அவரது மறைவுக்குப் பின் வழங்கப்பட்டது.




</doc>
<doc id="191537" url="https://ta.wikipedia.org/wiki?curid=191537" title="முல்லையூரான்">
முல்லையூரான்

முல்­லை­யூரான் ("முருகேசு சிவராசா", 27 மார்ச் 1955 - 21 ஏப்ரல் 2006) ஈழத்துக் கவிஞரும், எழுத்தாளரும் ஆவார்.

முல்லையூரான் இலங்கையின் வடக்கே முல்லைத்தீவு, வற்றாப்பளை எனும் ஊரில் முருகேசு, சிவபாக்கியம் ஆகியோருக்குப் பிறந்தவர். வற்­றாப்­பளை உரோமன் கத்­தோ­லிக்கப் பாட­சா­லை, சாவகச்சேரி இந்துக் கல்லூரி, சாவகச்சேரி டிறிபேக் கல்­லூ­ரி­ ஆகியவற்றில் கல்வி கற்று யாழ்ப்பாணப் பல்கலைக்கழகத்தில் கலைத்துறையில் இளமாணிப் பட்டம் பெற்றார். பின்னர் மலையகத்தில் பண்டாரவளை நகரில் சிலகாலம் ஆசி­ரி­ய­ராகப் பணி­யாற்­றி­னார். 80களில் தமிழ்நாடு சென்று அங்கிருந்து 1986 இல் புலம்பெயர்ந்து டென்மார்க் சென்றார்.

கவி­ஞ­ரா­கத் தன்னை அறிமுகப் படுத்திய முல்லையூரான் இலங்­கையில் "என் சித்­தப்பா" (1981), "போர் காற்று" (1982) ஆகிய இரண்டு கவிதை நூல்களை வெளியிட்டார். யாழ்ப்பாணத்தில் 1980 இல் "அக்கினிக் குஞ்சு" என்ற பெயரில் ஓர் இதழையும் வெளியிட்டு வந்தார். 1980களில் தமி­ழ­கத்தில் வாழ்ந்த காலத்தில் "ஈழம் எழுந்து வரு­கி­றது". "குங்­குமம்", "புதிய அலைகள்" ஆகி­ய­ புதின நூல்களை எழுதி வெளியிட்டார். 1993 இல் டென்பார்க்கில் "நிர்­வாண விழிகள்" என்ற கவிதை நூலை வெளி­யிட்டார். "காகம்" என்ற பெயரில் மாத இத­ழ் ஒன்றையும் 1996 வரை வெளியிட்டு வந்தார். இவ்விதழில் அவர் நெடுங்கதைகள், திறனாய்வுக் கட்டுரைகளை எழுதினார்.

2002 ஆம் ஆண்டில் மல்­லிகைப் பந்தல் வெளி­யீடாக "சேலை" என்னும் இவரது சிறுகதைத் தொகுதி வெளிவந்தது.



</doc>
<doc id="191538" url="https://ta.wikipedia.org/wiki?curid=191538" title="விக்கிரமன்">
விக்கிரமன்



</doc>
<doc id="191548" url="https://ta.wikipedia.org/wiki?curid=191548" title="கும்பம்">
கும்பம்

கும்பம் (Sanskrit: कुम्भ),என்பது ஒரு முழுமையான குடம், அல்லது ஜாடி ஆகும். இதைக் கலசம் என்றும் கூறுவர். இந்து மதப் புராணங்களில் இது கருப்பை எனும் அர்த்தத்துடன் குறிப்பிடப்படுகிறது. இது மனிதர்களின் வாழ்வாதாரம், வளம், வாழ்க்கை, இனப்பெருக்க சக்தி ஆகியவற்றை பிரதிபலிக்கிறது எனவும் குறிக்கின்றன.
இந்து மதத்தின் தொன்மவியல் மற்றும் வேதங்களில் உள்ள பல குறிப்புகளில் மனிதன் கும்பத்தில் (கருப்பையில்) இருந்து பிறந்தான் என சொல்லப்படுகிறது. புராண காலத்து முனிவரான அகத்தியர் கருவின் (கும்பத்தின்) வெளியே பிறந்தார் என்று கூறப்படுகிறது.
மங்கல விழாக்கள், சமய விழாக்கள் மற்றும் சடங்குகளில், கும்பத்தில் (பானைகளில்) நீரையும், இலைகளையும் நிரப்பி அலங்கரிக்கின்றனர். இந்தச் சடங்குகள் பழங்காலம் முதல் இன்றுவரை வழக்கத்தில் இருந்து வருகின்றன.

இந்திய ஜோதிடத்தில் கும்பம் ஒரு ராசியாகக் குறிப்பிடப்பட்டுள்ளது. இராமாயணத்தில் வரும் இராவணனின் தம்பியின் பெயரான கும்பகர்ணன், கும்பத்தின் பெயராலேயே குறிப்பிடப்படுகிறது.


</doc>
<doc id="191550" url="https://ta.wikipedia.org/wiki?curid=191550" title="சீனத்தோட்டம், சிங்கப்பூர்">
சீனத்தோட்டம், சிங்கப்பூர்

சீனத்தோட்டம் (சீனம்: 裕华园), சிங்கப்பூரின் கிழக்கு ஜூரோங் பகுதியில் அமைந்துள்ளது. இதை "ஜூரோங் தோட்டம்" என்றும் அழைப்பர். இத்தோட்டம், 1975 - ல் வடிவமைக்கப்பட்டு உருவாக்கப்பட்டது. இதை வடிவமைத்தவர் தைவானைச் சேர்ந்த பேராசிரியர் யூன்-சென் யு. இது சீன பாரம்பரியத் தோட்டக்கலையை அடிப்படையாகக் கொண்டு வடிவமைக்கப்பட்டுள்ளது. இயற்கைச் சூழலில் அமைக்கப்பட்டுள்ளது. சீனத் தோட்டம் தொடருந்து நிலையம் இதன் அருகில் அமைந்துள்ளது. ஜேடிசி கூட்டுறவினால் இது முகைமைப்படுத்தப் படுகின்றது.

சீனத்தோட்டத்தின் நுழைவாயிலில் கற்சிங்கங்கள் அமைக்கப்பட்டுள்ளன. சீனர்களின் பாரம்பரிய நம்பிக்கையின்படி சிங்கங்கள் இதன் வாயிலைப் பாதுகாப்பதற்காக அமைக்கப்பட்டுள்ளது. இக்கற்சிங்கங்கள் தைவானிலிருந்து தருவிக்கப்பட்டவை. இத்தோட்டமானது சிறு பாலம் மூலம் ஜப்பானிய தோட்டத்துடன் இணைக்கப்பட்டுள்ளது.



</doc>
<doc id="191563" url="https://ta.wikipedia.org/wiki?curid=191563" title="ஜெமினி ஸ்டூடியோஸ்">
ஜெமினி ஸ்டூடியோஸ்

ஜெமினி ஸ்டுடியோஸ் (Gemini Studios) எனும் திரைப்படப் படப்பிடிப்பு அரங்கம் எஸ். எஸ். வாசனால் 1940-ல் தொடங்கப்பட்டது. இதன் நிறுவனர் வாசன் குதிரைப் பந்தயத்தில் மிகுந்த ஈடுபாடு கொண்டவர். அதன் காரணமாக அவர் வளர்த்த குதிரையின் பெயரான ஜெமினியே இப்படப்பிடிப்பு அரங்கிற்கும் சூட்டப்பட்டது. சென்னையில் உள்ள ஜெமினி மேம்பாலம் இதன் பெயராலேயே அழைக்கப்படுகிறது. எஸ். எஸ். வாசன் தனது நண்பரான சுப்ரமணியமிடமிருந்து இதை வாங்கிப் பின்னர் ஜெனிமி ஸ்டுடியோஸ் எனப் பெயர் மாற்றம் செய்தார். 

இவரின் மறைவிற்குப் பின் இந்த கட்டிடம் இடிக்கப்பட்டு 'த பார்க்' (The Park, Chennai) என்ற சொகுசு விடுதியாக மாற்றப்பட்டது



</doc>
<doc id="191579" url="https://ta.wikipedia.org/wiki?curid=191579" title="காலிஸ்தான் இயக்கம்">
காலிஸ்தான் இயக்கம்

காலிஸ்தான் இயக்கம் (Khalistan movement) என்பது சீக்கிய மதம் சார்ந்த தேசியத்தை வலியுறுத்தும் ஓர் அரசியல் இயக்கமாகும். சீக்கிய மதத்தைச் சேர்ந்தவர்களுக்கு காலிஸ்தான் என்ற பெயரில் இந்தியாவின் பஞ்சாப் மற்றும் பாகிஸ்தானின் பஞ்சாப் என சீக்கியர்கள் அதிகம் வசிக்கும் மாகாணங்களை இணைத்து தனி நாடு வேண்டும் என்ற நோக்கத்திற்காக ஜர்னையில் சிங் பிந்தரன்வாலாவால் அமைக்கப்பட்டது காலிஸ்தான் இயக்கம். 
பஞ்சாப் மாகாணம் சீக்கியர்களின் பாரம்பரிய நிலப்பகுதியாகும். இந்திய நிலப்பகுதிகள் ஆகங்கிலேயரின் கட்டுப்பாட்டிற்குள் வருவருதற்கு முன் சுமார் 50 ஆண்டுகள் இப்பகுதிகளை சீக்கிய பரம்பரையினர் ஆண்டனர். இந்திய பாகிஸ்தானிய பிரிவினைக்குப் பின் பெருமளவில் சீக்கியர்கள் பாகிஸ்தானின் பஞ்சாப் மாகாணத்திலிருந்து இந்தியாவின் பஞ்சாப், ஹரியானா, இமாச்சலப் பிரதேசத்திற்கு குடியேறினர். பின்னர் மொழிவாரி மாநிலங்கள் பிரிவினையின் அடிப்படையில் அதிக சீக்கியர்கள் வகித்த இந்தியாவின் பஞ்சாப் மாகாணம் மொழியின் அடிப்படையில் பிரிக்கப்பட வேண்டும் என அகாலி தளம் கட்சி தொடர்ந்து குரல் கொடுத்து வந்தது. இந்திய அரசு முதலில் இதை நிராகரித்தாலும் பின்னர் நடந்த தொடர் கோரிக்கைகளாலும் வன்முறைச் சம்பவங்களாலும் இந்திய ஒன்றிய அரசு இதற்கு உடன்பட்டது. ஆனால் தங்களுக்கு அதிக அதிகாரம் ஒன்றிய அரசால் தரப்படவில்லை என்ற காரணத்தால் காலிஸ்தான் தேசிய இயக்கம் தொடர்ந்து இயங்கி வந்தது. காலிஸ்தானுக்கு என அமரிக்கா மற்றும் இங்கிலாந்து நாடுகளில் ஆதரவு திரட்ட முயற்சித்தது. காலிஸ்தான் அமைப்பால், காலிஸ்தான் தனி நாடு என அறிவிக்கப்பட்டு அதற்கெனத் தனி நாணயத்தையும் அஞ்சல் தலையையும் வெளியிட்டது. இந்திராகாந்தி தலைமையிலான ஒன்றிய அரசு காலிஸ்தான் தேசியவாதிகளை புளூஸ்டார் நடவடிக்கையால் மட்டுப்படுத்தியது. தற்போது பஞ்சாபில் இக்கோரிக்கை பரவலாகக் கைவிடப்பட்டுவிட்டது.


</doc>
<doc id="191594" url="https://ta.wikipedia.org/wiki?curid=191594" title="மம்மூட்டி நடித்த திரைப்படங்களின் பட்டியல்">
மம்மூட்டி நடித்த திரைப்படங்களின் பட்டியல்

மம்மூட்டி நடித்த திரைப்படங்கள் கீழே பட்டியலிடப்பட்டுள்ளன.


</doc>
<doc id="191595" url="https://ta.wikipedia.org/wiki?curid=191595" title="பாவ்நகர் மாவட்டம்">
பாவ்நகர் மாவட்டம்

பாவ்நகர் மாவட்டம் (Bhavnagar district) தென்கிழக்கு குஜராத் மாநிலத்தில், கத்தியவார் தீபகற்பத்தின், சௌராஷ்ட்டிர பகுதியில் அமைந்துள்ளது. இம்மாவட்டம் 8334சதுர கிலோமீட்டர் பரப்பளவும்,². 800 கிராமங்களும் கொண்டது. பாவ்நகர் மாவட்டத்தின் தலைமையகம் பாவ்நகர். பாவ்நகரிலிருந்து 50 கிலோ மீட்டர் தொலைவில் உள்ள பாலிதான சமணர் கோயில்கள் சமணர்களின் புனிதத் தலமாக விளங்குகிறது.

பவநகரைத் தலைமையிடமாக கொண்ட, பாவ்நகர் மாவட்டத்தின் வடக்கில் சுரேந்திரநகர் மாவட்டம், வடமேற்கில் ராஜ்கோட் மாவட்டமும், மேற்கில் அம்ரேலி மாவட்டம், தெற்கில் அம்ரேலி மாவட்டமும் காம்பே வளைகுடாவும், கிழக்கே காம்பே வளைகுடாவும் எல்லைகளாக அமைந்துள்ளன.

2011ஆம் ஆண்டின் மக்கட்தொகை கணக்கெடுப்பின்படி, பாவ்நகர் மாவட்டத்தின் மக்கட்தொகை, 23,88,291 மககட்தொகை கணக்குப்படி பாவ்நகர் மாவட்டம், 640 இந்திய மாவட்டங்களில், 133வது இடத்தில் உள்ளது மக்கட்தொகை அடர்த்தி ஒரு சதுர கிலோ மீட்டருக்கு 288 நபர்கள் வாழ்கின்றனர்.பாவ்நகர் மாவட்டத்தின் பாலின விகிதம் 1000 ஆண்களுக்கு 931 பெண்கள் எனும் விகிதத்தில் உள்ளது. மக்கள் தொகை வளர்ச்சி 2001-2011இல் 16.53 விழுக்காடாக குறைந்துள்ளது. எழுதப்படிக்கத் தெரிந்தவர்கள் 76.84 விழுக்காடாக உள்ளது.

பாவ்நகர் மாவட்டத்தில், வைரக்கற்களை பட்டை தீட்டுதல், மெருகூட்டுதல் மற்றும் விற்பனை செய்யும் தொழில், உப்பளத்தொழில், ”அலாங்” எனும் கடற்கரை நகரில், பயணத்திற்கு தகுதியற்ற கப்பல்கள் உலகின் பெரிய கப்பல் உடைக்கும் தொழிற்சாலைகள் மற்றும் உடைத்த கப்பலிருந்து கிடைத்த பொருட்களைக் கொண்டு 50 விழுக்காடு மீண்டும் பயன்படுத்தும் வசதி கொண்ட தொழிற்சாலைகள், உரம், சோடா உப்பு, இரும்பு வார்படத் தொழிற்சாலைகள் ஆகியன அதிகமாக உள்ளன. தங்கநகைகள் உற்பத்தி தொழிற்சாலைகள், பிளாஸ்டிக் பொருட்களும் நைலான் கயிறு பொருட்கள் உற்பத்தி தொழிற்சாலைகள் குஜராத் மாநிலத்தின் பொருளாதார வளர்ச்சிக்கு உறுதுணையாக உள்ளன.

இங்குள்ள சுற்றுலாத் தலங்கள்:

முதன்மை பயிர்கள்: நிலக்கடலை, வெங்காயம், பருத்தி, சிறு தானியங்கள் மற்றும் மாதுளை பழம்.

1947ஆம் ஆண்டு இந்தியா சுதந்திரம் பெரும்வரை, பாவ்நகர் சமஸ்தானம் இராசபுத்திர கோஹில் குல மன்னர்கள் ஆண்டனர். விடுதலைப் பெற்ற இந்தியாவின் துணைப்பிரதமரும் உள்துறை அமைச்சரும் ஆன சர்தார் வல்லபாய் படேல் அவர்களின் பெருமுயற்சியால் 1948ஆம் ஆண்டில் பாவ்நகர் உட்பட இந்தியாவில் இருந்த 565 சுதேச சமசுதானங்கள் இந்திய அரசுடன் இணைக்கட்டது.

கோஹில் வமிசம் Gohil Dynasty
பாவ்நகர் வரலாற்றுப் பட்டியல் Historical Vignettes
நகரின் பறவைப்பார்வை படம் Bird's Eye View of the city
நகரின் பழங்கால படங்களும், சித்திரங்களும் Some old pictures/paintings of the city
ஒளிக்காட்சிகள்Bhavnagar Ship Scrap Market, video 9:48 min

பாவ்நகர் மாவட்ட அறக்கட்டளைகள் Information about charitable as well as non-profit organizations in Bhavnagar – www.bhavnagar.org
பாவ்நகர் மாவட்ட செய்திக் குறிப்புகள்Bhavnagar Information
குடிநீர் வழங்கல் Accuweather.com Bhavnagar



</doc>
<doc id="191596" url="https://ta.wikipedia.org/wiki?curid=191596" title="காவிரி மைந்தன் (புதினம்)">
காவிரி மைந்தன் (புதினம்)

காவிரி மைந்தன், எழுத்தாளர் அனுஷா வெங்கடேஷ் எழுதிய, சோழர் கால வரலாற்றுப் புதினமாகும். வானதி பதிப்பகத்தால் இப்புதினம் வெளியிடப்பட்டது. இதன் கதைக்களம், கல்கியின் 'பொன்னியின் செல்வனுக்கு' தொடர்ச்சியாக, அதன் கதை முடிவிற்கு 5 ஆண்டுகளுக்கு பிறகு நடைபெறும் நிகழ்வுகளாக புனையப்பட்டிருகிறது. இந்நூல் மூன்று பாகங்களுடையது.

பொன்னியின் செல்வனில் வந்த பெரும்பாலான கதாபாத்திரங்கள், காவிரி மைந்தனிலும் இடம்பெறுகின்றன. சம்புரவராயரின் மகனும், மணிமேகலையின் அண்ணனுமாகிய இளவரசர் கந்தமாறன் இக்கதையின் நாயகனாகவும் மற்றும் பழுவூர் இளவரசி லோகமாதேவி (நந்தினி அல்ல) முக்கிய கதாபாத்திரமாகவும் காவிரி மைந்தனில் வலம் வருகின்றனர்.


</doc>
<doc id="191608" url="https://ta.wikipedia.org/wiki?curid=191608" title="ஜொஹான்ஸ் வான் வாவெரேன் ஹூட்">
ஜொஹான்ஸ் வான் வாவெரேன் ஹூட்

ஜொஹான்ஸ் வான் வாவெரேன் ஹூட் (Johannes (van Waveren) Hudde ஏப்ரல் 23, 1628 – ஏப்ரல் 1704) டச்சு நாட்டின் ஆம்ஸ்டர்டாம் நகரின் மேயர். அவர் ஒரு கணிதமேதையும் கூட. அவரே, டச்சுக் கிழக்கிந்தியக் கம்பனியின் ஆளுநராகவும் இருந்திருக்கிறார். 

ஜொஹான்ஸின் தந்தை செல்வம் வளம் மிக்க ஒரு வியாபாரி.
முதலில் ஜொஹான்ஸ் சட்டம் படித்தார். பின்னர் பிரான்ஸ் வான் ஸ்கூடன் என்ற ஆசிரியரின் தூண்டுதல் மூலம் கணிதத்தில் ஈர்ப்பு ஏற்பட்டதனால் கணிதம் படித்தார். கணிதத்தில் பெருமம் மற்றும் சிறுமம், சமன்பாடுகளின் கோட்பாடு போன்ற தலைப்புகளில் அவரது பங்களிப்புகள் அமைந்தது. 

அவர் மேயராக இருக்கும்போது, ஆம்ஸ்டர்டாம் நகர கால்வாய்களை உயரமான நீரலைகளைக் கொண்டு அடித்து கழிவு நீரை அகற்ற உத்தரவிட்டிருந்தார். நகரின் தூய்மையை மேன்மையாகக் கருதினார். ஆம்ஸ்டர்டாம் நகரில் ஹூட்ஸ் கற்கள் என்ற பெயரில் நீர்மட்டத்தை அளவிடும் கற்கள் வைத்திருந்தனர். அவை நகரில் கோடையில் உயர் நீர் மட்டம் காட்ட பயன்பட்டது. பின்னர் ஐரோப்பாவில் பரவலாக உபயோகிக்கப்பட்ட நீர்மட்டத்தை அளவிடும் முறைக்கு இது அடிப்படையாக அமைந்தது.


</doc>
<doc id="191610" url="https://ta.wikipedia.org/wiki?curid=191610" title="ஆர்தர் பீல்ட்ஸ்">
ஆர்தர் பீல்ட்ஸ்

ஆர்தர் பீல்ட்ஸ் (Arthur Fields) (1901–1994) அயர்லாந்து நாட்டின் டப்லின் நகர தெருப்புகைப்படக்காரர். அவர் டப்லின் நகரின் ஓகானல் பாலம் அருகில் உள்ள பாதசாரிகளை 180,000 க்கும் அதிகமான புகைப்படங்கள் எடுத்துள்ளார். இவர் 50 வருடங்களுக்கும் மேலாக இப்புகைப்படங்களை எடுத்து வந்தார்.
இவர் உக்ரேனிய நாட்டில் யூதக்குடும்பம் ஒன்றில் பிறந்தவர். அவரது குடும்பம் 1900 ஆம் ஆண்டு டப்லினுக்கு இடம் பெயர்ந்தது. ஆர்தர் பீல்ட்ஸ் ஒலிகளை பதிவுசெய்யும் அரங்கம் ஒன்றை நடத்தினார். மக்கள் தங்களின் சொந்தக்குரலைப் பதிவு செய்து வந்தனர். பின்னர் அவர் சொந்தமாக ஒரு புகைப்படக்கருவியை வாங்கினார். இவரின் சகோதரரும் அதே பாலத்தில் புகைப்படக்கலைஞராக இருந்தார். 1930 முதல் 1980 வரையிலான டூப்ளின் நகர சமூகத்தை பிரதிபலிப்பதாக இவரது புகைப்படங்கள் அமைந்துள்ளன.

இவர் 1930 முதல் 1985 வரை சராசரியாக 182,000 புகைப்படங்களை எடுத்துள்ளார். தனது வீட்டிலிருந்து ஓகானல் பாலத்திற்கான 7 மைல் தூரத்தை தினமும் நடந்தே செல்வார். பாதசாரிகளை அவர் எடுக்கும் புகைப்படங்களுக்கான சீட்டை அவர் பாதசாரிகளிடம் கொடுப்பார். அவர்கள் அதை பீல்ட்சின் மனைவி நடத்தும் கடையில் கொடுத்து தயாரான புகைப்படங்களை வாங்கிச் செல்வர்.



</doc>
<doc id="191611" url="https://ta.wikipedia.org/wiki?curid=191611" title="பாஞ்சாலி சபதம்">
பாஞ்சாலி சபதம்

மகாபாரதக்கதையை பெண்ணுரிமைக் காப்பியமாகத் தமிழில் சுப்பிரமணிய பாரதி வடித்துத் தந்ததே பாஞ்சாலி சபதம். இந்திய விடுதலைப் போராட்டத்தைப் பாரதப் போராகவும், பாஞ்சாலியை பாரத தேவியாகவும் உருவகப்படுத்தி மகாகவி படைத்த படைப்பு இது. இலக்கிய நயமும், கவிநயமும் கொண்டுள்ளது. பாஞ்சாலி சபதம் இரு பாகங்கள் கொண்டது. இந்நூலில் சூழ்ச்சிசருக்கம், சூதாட்டச்சருக்கம், அடிமைச்சருக்கம், துகிலுரிதல் சருக்கம், சபதச்சருக்கம் என ஐந்து சருக்கங்களில் நானூற்றுப் பன்னிரண்டு பாடல்கள் உள்ளன.

சிந்து என்னும் பா வகையில் ஆக்கப்பட்ட இந்நூல் எளிய தமிழ்நடையினைக் கொண்டது.



</doc>
<doc id="191623" url="https://ta.wikipedia.org/wiki?curid=191623" title="பிரெட்ரிக் சில்லர்">
பிரெட்ரிக் சில்லர்

பிரெட்ரிக் சில்லர் என்பவர் ஓர் ஜெர்மானிய எழுத்தாளர், கவிஞர், வரலாற்றாய்வாளர் ஆவார். இவர் பிரெஞ்சு, கிரேக்க மொழிபெயர்ப்புகளையும் செய்தவர்
இவரது வரலாற்றை இவரது மருமகள் கரோலின் வோல்ழோகன் எழுதினார்.
ஸ்டுட்கார்ட் நகரில் இவரின் நினைவாக சில்லர்ப்லாட்சு சதுக்கம் என்ற இடம் உள்ளது தி ராபர்ஸ் என்ற இவரது ஆக்கம் புகழ் பெற்றவைகளில் ஒன்று.



</doc>
<doc id="191635" url="https://ta.wikipedia.org/wiki?curid=191635" title="கதிர்வீச்சினைத் தொடர்ந்து குருதியில் தோன்றும் மாற்றம்">
கதிர்வீச்சினைத் தொடர்ந்து குருதியில் தோன்றும் மாற்றம்

கதிர்வீச்சினைத் தொடர்ந்து குருதியில் தோன்றும் மாற்றம் ("Changes in blood picture after acute dose") என்பது, 2 கிரே (200 இராட்) கதிர் ஏற்பளவிற்கு ஆட்பட்ட ஒருவரின் குருதியில் காணப்படும் மாற்றமாகும். இரத்தத்தில் காணும் வெள்ளை அணுக்கள் கதிர்வீச்சினால் அதிகம் பாதிக்கப்படுகின்றன. 48 மணி நேரத்தில் மொத்த வெள்ளை அணுக்களின் எண்ணிக்கை வெகுவாகக் குறைந்து விடுகின்றன. ஆனால் சிவப்பணுக்களின் எண்ணிக்கை அதிகம் மாற்றமடைவதில்லை. இருப்பினும் 7 நாட்களுக்குப்பின் சற்றுக் குறைகின்றன. பரல்அணுக்களும் ("Granulocites"), சிறுதட்டுகளும் ("Platelets") வெவ்வேறு அளவில் குறைகின்றன.


</doc>
<doc id="191638" url="https://ta.wikipedia.org/wiki?curid=191638" title="சமணரைக் கழுவேற்றிய படலம்">
சமணரைக் கழுவேற்றிய படலம்

சமணரைக் கழுவேற்றிய படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 63ஆவது படலமாகும். இப்படலம் பாண்டியன் சுரம் தீர்த்த படலம் என்பதன் தொடர்ச்சியாக அமைந்துள்ளது.

இப்படலத்தில் பாண்டிய மன்னனின் சுரத்தினை திருஞானசம்பந்தர் தீர்த்தபின்பு நிகழந்தவைகளை குறிப்பிடப்பட்டுள்ளன. மன்னின் நோயைக் குணப்படுத்த முடியாத சமணர்கள் திருஞானசம்பந்தரை அனல் மற்றும் புனல் வாதத்திற்கு அழைப்பதும், அதில் தோற்றுப்போனால் தங்களை கழுவேற்றலாம் என வாக்குறிதி அளிப்பதும் குறிப்பிடப்பட்டுள்ளன. அவ்விரு விவாதங்களில் வெல்லும் திருஞானசம்பந்தரைக் காண சிவபெருமானே முதியவராக வருவதும் இப்படத்தில் விளக்கப்பட்டுள்ளன.



</doc>
<doc id="191639" url="https://ta.wikipedia.org/wiki?curid=191639" title="ஒன்றொழி பொதுச்சொல்">
ஒன்றொழி பொதுச்சொல்

ஒன்றொழி பொதுச்சொல் என்பது உயர்திணை மற்றும் அஃறிணையில் அமைந்த சொற்களுள் ஆண், பெண் ஆகிய இருபாலருக்கும் பொதுவாய் அமைந்த சொல். குறிப்பால் ஒருபாலை நீக்கிப் பொருள் உணர்த்துவது ஆகும். இது குறிப்பு மொழியுள் அடங்கும்.

சான்று:

மாடு வண்டி இழுத்தது.

மாடு என்னும் சொல் பசுவையும் காளையையும் குறிக்கும் பொதுச்சொல். எனினும், வண்டி இழுக்கும் செயலில் பசு ஈடுபடுத்தப்படுவது கிடையாது எனவே மாடு என்னும் சொல் இத்தொடரில் பசுவை நீக்கி காளையைக் குறித்தது.


</doc>
<doc id="191648" url="https://ta.wikipedia.org/wiki?curid=191648" title="சுரேந்திரநகர் மாவட்டம்">
சுரேந்திரநகர் மாவட்டம்

சுரேந்திரநகர் மாவட்டம் (Surendranagar district) சுரேந்திரநகரை நிர்வாகத் தலைமையிடமாகக் கொண்டு செயல்படுகிறது. குசராத்து மாநிலத்தின் மேற்கு பகுதியில், கத்தியவார் தீபகற்பத்தில், சௌராஷ்டிர பகுதியில் அமைந்துள்ளது. இம்மாவட்டத்தின் மக்கட்தொகை ஏறத்தாழ 17 இலட்சம். சுரேந்திரநகரை முன்பு `ஜாலா இராசபுத்திரர்கள்` ஆணடதால் இந்நகரை ஜாலா நகர்` என்று முன்பு அழைக்கப்பட்டது. சுரேந்திரநகர் மாநகராட்சி பகுதி நான்கு இலட்சம் மக்கள் கொண்டது. மாவட்டத் தலைநகரான இந்நகர் உயர்தொழில் நுட்பம் கொண்ட மாளிகைகள் அதிகமாக உள்ளது. இந்நகர், இந்தியாவின் பருத்தி நகர் என்றும் சிறப்பாக அழைக்கப்படுகிறது.

சுரேந்திரநகர் மாவட்டத்தின் எல்லைகளாக, வடக்கே கட்சு மாவட்டம், கிழக்கே அகமதாபாத் மாவட்டம், தெற்கே பவநகர் மாவட்டம், மேற்கே ராஜ்கோட் மாவட்டம் அமைந்துள்ளது.

2011ஆன் ஆண்டு மக்கட்தொகை கணக்கெடுப்பின்படி இம்மாவட்டத்தின் மக்கட்தொகை 17,55,875 ஆகும். மாவட்டத் தலைநகரான சுரேந்திரநகரில் மட்டும் நான்கு இலட்சம் மக்கள் வாழ்கின்றனர்.
640 மாவட்டங்களைக் கொண்ட இந்தியாவில், மக்கள் தொகையில் இம்மாவட்டம் 274வது இடத்தில் உள்ளது. ஒரு சதுர கிலோமீட்டருக்கு 167 நபர்கள் என்ற கணக்கில் மக்கள் தொகை அடர்த்தி உள்ளது. கடந்த 2001 – 2011 ஆண்டுகளுக்கிடையே மக்கள் தொகை 15 விழுக்காடு உயர்ந்துள்ளது. இம்மாவட்ட்த்தின் ஆண்-பெண் விகிதத் தொடர்பு (தகவு) (Ratio) 1000ஆண்களுக்கு 929 பெண்கள் உள்ளனர். இம்மாவட்டத்தில் கல்வி அறிவு 73.19 விழுக்காடாக உள்ளது. இம்மாவட்டத்தின் அதிக மக்கட்தொகையினர் சமண சமயத்தவர்கள் என்பது குறிப்பிடத்தக்கது.

சுரேந்திரநகர் மாவட்டத்தில், சுரேந்திர நகர் தவிர இதர நகரங்கள் வருமாறு, தாரங்கதாரா, ஹல்வாத், வாத்வான், லிம்ப்டி, சூதா, லக்தர், கடோசன்ராஜ், மூலி, செய்லா, தங்காட் மற்றும் தர்னேதார்.

ரொட்டி, மட்பாண்டங்கள், பீங்கான் பாத்திரங்கள், நோய் நீக்கும் மருந்துகள், பொறியியல் தளவாடங்கள், பிளாஸ்டிக் பொருட்கள், சுரங்கப்பாறை உப்பு, சரிகை நூல், பருத்தி ஆடைகள், வேதியல் பொருட்கள், நெசவுக்கருவிகள், கழிவுநீர் கருவிகள் தயாரிக்கும் குறு மற்றும் நடுத்தர தொழிற்சாலைகள் அதிகமாக உள்ளது. 

இந்தியாவின் உப்பு உற்பத்தியில் கிட்டத்தட்ட 25 விழுக்காடு இம்மாவட்டத்தில் உள்ள உப்பு சுரங்கங்களிலிருந்து உற்பத்தி செய்யப்படுகிறது. 

இம்மாவட்டம் பருத்திக்கொட்டை, பருத்தி நூல், பருத்தித் துணி உற்பத்தித்துறையில் சிறந்து விளங்குகிறது. இங்கு கணக்கற்ற உலகத்தரம் வாய்ந்த பருத்தி நூல் ஆலைகளும், துணி ஆலைகளும் உள்ளது. 

பருத்தி கொட்டையிலிருந்து எடுக்கப்படும் புண்ணாக்கு மற்றும் பருத்திக் விதைகள், மற்றும் பருத்தி கொட்டை எண்ணெய் உற்பத்தியில் முன்னணி மாவட்டமாக விளங்குகிறது. 

தங்க சரிகை மற்றும் செயற்கை சரிகை உற்பத்தியில் சிறந்து விளங்குகிறது.

.==குறிப்பிடத்தக்கவர்கள்==




</doc>
<doc id="191659" url="https://ta.wikipedia.org/wiki?curid=191659" title="டிஸ்கவரி தொலைக்காட்சி">
டிஸ்கவரி தொலைக்காட்சி

டிஸ்கவரி தொலைக்காட்சி (Discovery Channel) டிஸ்கவரி கம்யூனிக்கேஷன்ஸ் நிறுவனத்தின் ஓர் அங்கமாகும். இந்த பொதுத்துறை நிறுவனம் ஜூன் 17 ஆம் தியதி 1985- ல் தனது ஒளிபரப்பைத் தொடங்கியது. இதன் தலைமைச் செயல் அதிகாரி 'டேவிட் ஸாஸ்லாவ்'. இது ஆவணப்படங்கள், அறிவியல் மற்றும் தொழில்நுட்பம் சார்ந்த நிகழ்சிகளை ஒளிபரப்புகிறது. ஆகஸ்ட் 2013 நிலவரப்படி அமெரிக்காவில் 98,891,000 வீடுகளில் இத்தொலைக்காட்சி சேவை வழங்குகிறது.

'ஜாண் ஹெண்டிரிக்ஸ்' என்பவர் 1982 -ல் பிபிசி மற்றும் ஆலன் & கம்பெனி ஆகியோர்களின் உதவியுடன் $5 மில்லியன் முதலீட்டில் இதைத் தொடங்கினார்..ஜூன் 17, 1985 - ல் தனது முதல் ஒளிபரப்பைத் தொடங்கிய போது தினமும் மாலை 3 மணி முதல் காலை 3 மணி வரை என 12 மணி நேர ஒளிபரப்பில் 156,000 வீடுகளில் இத்தொலைக்காட்சியைப் பார்த்தனர்.

இத் தொலைகாட்சி சர்வதேச அளவில் 170 நாடுகளில் 431 மில்லியன் வீடுகளுக்குச் சேவை வழங்குகிறது. ஸ்பானிஷ் , ஜெர்மன் , உருசிய மொழி , செக் , தமிழ் , ஹிந்தி , டச்சு , போர்த்துக்கீச மொழி , இத்தாலிய மொழி , நார்வே மொழி , சுவீடிய மொழி , டேனிய மொழி , பின்னிய மொழி , துருக்கிய மொழி , போலிய மொழி , அங்கேரிய மொழி , ருமேனிய மொழி , அராபிய மொழி , ஸ்லோவினியம் , ஜப்பானிய மொழி , கொரிய மொழி , மற்றும் செர்பிய மொழி ஆகிய மொழிகளில் நிகழ்ச்சிகளை ஒளிபரப்புகிறது.

2011 ஆம் ஆண்டு ஆகஸ்டு 15 ஆம் தியதி தமிழில் தனது ஒளிபரப்பைத் தொடங்கியது. தமிழகத்தில் 10 மில்லியன் வீடுகளுக்கு சேவை வழங்கிவருகிறது.


</doc>
<doc id="191694" url="https://ta.wikipedia.org/wiki?curid=191694" title="குவிண்டால்">
குவிண்டால்

குவிண்டால் (Quintal) என்பது எடைக்கான அளவீடு ஆகும். இது ஒரு லத்தீன் வார்த்தை. 100 பவுண்டு அல்லது 100 கிலோகிராம் எடையை குவிண்டால் என பல நாடுகள் குறிப்பிடுகின்றன.
பொதுவாக 100 எடை என்பதை குவிண்டால் எனக் குறிப்பிடுகின்றனர்.இது 1866-ல் அமரிக்காவில் நிர்ணயம் செய்யப்பட்டது. இப்போது பெரும்பான்மையான இடங்களில் இந்த அளவீடு பயன்படுத்தப்படவில்லை.


</doc>
<doc id="191696" url="https://ta.wikipedia.org/wiki?curid=191696" title="நீட்டலளவை">
நீட்டலளவை

நீட்டலளவை அல்லது நீள அலகுகள் ("units of length") என்பது நீளம், உயரம், ஆழம், தூரம் போன்ற நீள அளவுகளை அளப்பதற்குப் பயன்படுத்தப்படும் அலகுகள் ஆகும். இன்றைய காலகட்டத்தில் ஐக்கிய அமெரிக்காவில் பயன்படுத்தப்படும் அமெரிக்க அலகுகள், மற்றும் ஏனைய நாடுகளில் பயன்படுத்தப்படும் மெட்ரிக் முறை ஆகியன முக்கியமான அலகுகள் ஆகும். மெட்ரிக்கு முறை எஸ்ஐ, மற்றும் எஸ்ஐ அல்லாத அலகுகளாக மேலும் பிரிக்கப்பட்டுள்ளன.

SI எனப்படும் அனைத்துலக முறை அலகுகளில் நீளத்தின் அலகு மீட்டர் ஆகும். வெற்றிடத்தில் ஒளியானது நொடியில் "கடக்கும் தொலைவு" ஒரு மீட்டர். இது அண்ணளவாக 1.0936 யார்கள் ஆகும். ஏனைய அலகுகள் மீட்டருடன் பின்வரும் அட்டவணையில் உள்ள முன்னோட்டுகளைச் சேர்ப்பதன் மூலம் பெறப்படலாம்:

எடுத்துக்காட்டாக, ஒரு கிலோமீட்டர் 1000 மீட்டர்கள் ஆகும்.

CGI எனப்படும் சென்டிமீட்டர்-கிராம்-செக்கண்டு முறை அலகுகளில், நீளத்தின் அடிப்படை அலகு செண்ட்டி மீட்டர் ஆகும். இது மீட்டரின் 1/100 பங்காகும்.

SI-அல்லாத நீளத்தின் ஏனைய அலகுகள்:

இம்பீரியல் மர்றும் அமெரிக்க அலகு முறையில் நீளத்தின் அடிப்படை அலகு யார் ஆகும். 1959 ஆம் ஆண்டு பன்னாட்டு உடன்படிக்கயின் படில், ஒரு யார் என்பது 0.9144 மீட்டர்கள் ஆகும்.

பொதுவான இம்பீரியல் அலகுகள்:

மாலுமிகளால் பயன்படுத்தப்படும் கடல்-சார் நீள அலகுகள்:


வானோட்டிகள் உயரத்தை அடியிலும் (சீனா, உருசியா தவிர்த்து), தூரத்தை கடல் மைலிலும் அளக்கிறார்கள்.

ஐக்கிய அமெரிக்கா]வில் நில அளவையாளர்கள்:
ஆகிய அலகுகளையே தற்போதும் பயன்படுத்துகிறார்கள்.

வானியலில் பின்வரும் அலகுகள் பயன்படுத்தப்படுகின்றன:



</doc>
<doc id="191697" url="https://ta.wikipedia.org/wiki?curid=191697" title="டெக்கா மீட்டர்">
டெக்கா மீட்டர்

ஒரு டெக்கா மீட்டர் (decametre) (குறியீடு: dam) என்பது அனைத்துலக முறை அலகுகள் நீளஅளவின் அடிப்படை அலகு ஆகும். 10 மீட்டர் என்பது 1 டெக்கா மீட்டராகும். இது மிக அபூர்வமாக பயன்படுத்தப்படும் ஓர் அளவீடு முறையாகும்.


</doc>
<doc id="191698" url="https://ta.wikipedia.org/wiki?curid=191698" title="ஹெக்டா மீட்டர்">
ஹெக்டா மீட்டர்

ஹெக்டா மீட்டர் என்பது அனைத்துலக முறை அலகுகளில் நீள அளவின் அடிப்படை அலகு ஆகும். 1 ஹெக்டா மீட்டர் என்பது 100 மீட்டர் நீளத்தைக் குறிக்கும் அலகு. ஹெக்டா என்ற வார்த்தை கிரேக்க மொழியிலிருந்து பெறப்பட்டத்து. ஹெக்டா என்றால் கிரேக்க மொழியில் 100 என்று பொருள். 

ஒரு காற்பந்து மைதானத்தின் நீளம் 100 ஹெக்டா மீட்டர் ஆகும். மிக அபூர்வமாகவே பயன்படுத்தப்படும் அளவீட்டு முறை இது.


</doc>
<doc id="191703" url="https://ta.wikipedia.org/wiki?curid=191703" title="கர்த்தார் சிங்">
கர்த்தார் சிங்

கர்த்தார் சிங் 1896-ஆம் ஆண்டு மே 24 ஆம் நாள் பிறந்தார். பகத் சிங் இவரைத் தன் வழிகாட்டியாக குறிப்பிடுகிறார். கதர் கட்சியை உருவாக்கியவர்களில் முதன்மையானவர். 

கர்த்தார் சிங் பஞ்சாப் மாநிலத்தில் லூதியானா மாவட்டத்தில் சரபா என்ற கிராமத்தில் பிறந்தார். அவரது தந்தை சர்தார் மங்கள் சிங். அவரது தாயார் சாஹிப் கபூர். அவரின் இளவயதிலேயே அவரது தந்தை இறந்துவிட்டார். அவரது தாத்தாவின் அரவணைப்பில் சொந்த கிராமத்தில் ஆரம்பக் கல்வியை முடித்தார். பின்னர் லூதியானாவில் மெட்ரிகுலேஷன் படித்தார். பின்னர் ஒரிசாவில் உள்ள அவரது சித்தப்பா வீட்டில் இருந்து பத்தாவது முடித்துக் கல்லூரியில் சேர்ந்தார். பின்னர் அமெரிக்காவில் வேலை பார்க்கச் சென்றார். 

ஜனவரி 1912-ல் சான்ஃபிரான்சிஸ்கோ துறைமுகத்தில் கப்பல் நங்கூரமிட்டது. அமெரிக்க அதிகாரிகள் மற்ற நாட்டவரைவிட இந்தியர்களைக் கடுமையாக சோதனையிட்டனர். கர்த்தார் சிங் இது பற்றி மற்றவர்களிடம் விசாரித்தபோது அவர்கள் "இந்தியர்கள் அடிமை நாட்டு குடிமக்கள் என்பதால் மோசமாக நடத்தப்படுகின்றனர்" என்றனர். இது கர்த்தார் சிங்கை கடுமையாகப் பாதித்தது. அந்த காலகட்டத்தில் (1914) இந்தியர்கள் வெளி நாட்டில் தொழிலாளியாகவோ பிரித்தானிய அரசின் சாம்ராஜ்ய விஸ்தரிப்புக்குப் போராடும் இராணுவ வீரர்களாகவோ தான் இருந்தார்கள். 
கர்த்தார் சிங் பெர்க்ளேயில் உள்ள கலிபோர்னிய பல்கலைக்கழகத்தில் வேதியியல் பட்டப்படிப்புக்காக சேர்ந்தார். பழத்தோட்டத்தில் பழம் சேகரிக்கும் வேலையும் செய்தார். அப்போதிருந்தே கர்த்தார் சிங் மற்றவர்களுடன் சேர்ந்து இந்தியா சுதந்திரம் பெறுவதற்கான முயற்சிகளைச் செய்தார். 

கர்த்தார் சிங் 1913-ஆம் ஆண்டு ஏப்ரல் 21 ஆம் நாள் சோஹன்சிங், ஹர்தயாள் ஆகியோருடன் சேர்ந்து கதர் கட்சியை உருவாக்கினார். அதன் தாரக மந்திரம் "இந்திய சுதந்திரத்திற்காக அனைத்தையும் பணயம் வைப்போம்" என்பதாகும். 1913-ஆம் ஆண்டு நவம்பர் 1 அன்று "கதர்" என்ற செய்தித்தாள் வெளியானது. பஞ்சாபி, ஹிந்தி, உருது, பெங்காலி, குஜராத்தி, புஷ்டோ மொழிகளில் வெளியானது. ஹர்தயாள் எழுத்து வேலையும் கர்த்தார் சிங் அச்சு வேலையும் செய்தனர். உலகம் முழுவதும் உள்ள இந்தியர்களுக்கு அனுப்பப்பட்டது. குறைந்த காலத்தில் இது எல்லோருடைய ஆதரவையும் பெற்றது. கர்த்தார் சிங்கின் வீரம் பகத் சிங்கைக் கவர்ந்தது. அவர் கர்த்தார் சிங்கைத் தனது குருவாக ஏற்றார். 

முதலாம் உலகப்போர் ஆரம்பித்த உடன் கதர் கட்சி இந்திய சுதந்திரத்திற்கு இது நல்ல சந்தர்ப்பம் என்று நினைத்தது. பிரிட்டிஷ் அரசுக்கு எதிரான போர் என்று அச்சிட்டு ஆயிரக்கணக்கான பிரசுரங்கள் கிராமம், நகரம், இராணுவம் என்று எங்கெங்கும் விநியோகிக்கப்பட்டன. கர்த்தார் சிங் கொழும்பு வழியாக இந்தியா வந்தார். அவருடன் சத்யேன்சென், விஷ்ணு கணேஷ் பிங்களே மற்றும் பலர் வந்தனர். இன்னும் 20,000 வீரர்கள் வருவார்கள் என்று எதிர்பார்த்தனர். கர்த்தார் சிங்கும் பிங்களேயும் ராஷ் பிஹாரி போஸ் அவர்களை பனாரஸில் சந்தித்தனர். பஞ்சாப் ராணுவத்துடன் சேர்ந்து பிரிட்டிஷ் அரசை எதிர்க்கத் திட்டமிட்டிருந்தனர். இது இந்து-ஜெர்மானிய சதி என்று குறிப்பிடப்படுகிறது.

கதர் கட்சியின் செயல்பாடுகளை கிர்பால் சிங் என்ற போலீஸ்காரர் அரசிடம் காட்டிக் கொடுத்துவிட்டார். பெரும்பாலான கதர்கட்சியினர் கைது செய்யப்பட்டனர். கர்த்தார் சிங், ஹர்னாம் சிங், ஜகத் சிங் ஆகியோர் ஆப்கானிஸ்தானத்திற்குத் தப்பிச் செல்லும்படி கூறப்பட்டனர். அவரது தோழர்கள் அனைவரும் அரசாங்கத்திடம் சிக்கிக் கொண்டிருக்கும் பொழுது தாம் மட்டும் தப்பிச் செல்ல விருப்பமில்லாமல் திரும்பிவிட்டனர். அரசிடம் மாட்டிக்கொண்டனர். வழக்கு விசாரணையின் போது அவரது திறமைகள் நீதிபதியைக் கவர்ந்தது. அவர் இரக்கத்தை எதிர்பார்க்கவில்லை. தனது செயலுக்குப் பெருமைப்பட்டார். எனவே அவர் ஆபத்தானவராகக் கருதப்பட்டு 1915-ஆம் ஆண்டு நவம்பர் 16 அன்று லாகூர் மத்திய சிறையில் தூக்கிலிடப்பட்டார். அப்போது அவருக்கு வயது 19. அவருடன் கதர்கட்சியைச் சேர்ந்த 24 பேர் தூக்கிலிடப்பட்டனர். 

அவரது தூக்குத் தண்டனையின் போது கர்த்தார் சிங் பாடிய கவிதை இது என்று கூறப்படுகிறது:

(:"ਸੇਵਾ ਦੇਸ਼ ਦੀ ਜਿੰਦੜੀਅੇ ਬੜੀ ਔਖੀ,


</doc>
<doc id="191710" url="https://ta.wikipedia.org/wiki?curid=191710" title="இந்து தமிழ் (நாளிதழ்)">
இந்து தமிழ் (நாளிதழ்)

இந்து தமிழ் என்பது தமிழ்நாட்டில் இருந்து வெளியாகும் ஒரு நாளிதழ் ஆகும். இதன் முதல் பதிப்பு, 2013 ஆம் ஆண்டு செப்டெம்பர் 16 அன்று வெளியிடப்பட்டது. சென்னையைத் தலைமையகமாகக் கொண்டு இயங்கும் இந்த நாளிதழ், த இந்து ஆங்கில நாளிதழின் ஒரு அங்கம் ஆகும். 
இந்த இதழின் பெயரான "தி இந்து" என்பதை 2018 சூலை முதல் நாளில் இருந்து "இந்து தமிழ் திசை" என்ற தலைப்போடும் அதிகாரபூர்வமாக "இந்து தமிழ்" என்றும் பெயர் மாற்றப்பட்டது. 

தமிழகம், இந்தியா, உலகம், வணிகம், விளையாட்டு, சினிமா, சிந்தனைக் களம், பொது, சமூகம் போன்ற தலைப்புகளும், சிறப்புக் கட்டுரைகள், கலைஞர் பக்கம், கல்வி, தொழில்நுட்பம், நலமே நாடி, சுற்றுச்சூழல், ஆன்மீகம் போன்ற துணைத் தலைப்புகளையும் கொண்டு பளபளப்பான காகிதத்தில் அச்சிடப்பட்டு வெளியிடப்படுகிறது. 16 செப்டம்பர் 2016ல் தன் நான்காவது ஆண்டில் அடியெடுத்து வைத்தது 

2014ஆம் ஆண்டு மே மாதம் 30, 31ஆம் தேதிகளில் கோவாவில் நடந்த "கோவா ஃபெஸ்ட் 2014" என்ற விருது வழங்கும் நிகழ்ச்சியில் "உலகம் உயிர் பெறும் உங்கள் மொழியில்" என்ற விளம்பர வாசகத்திற்கு "தேசிய தங்க விருது" வழங்கப்பட்டது.



</doc>
<doc id="191716" url="https://ta.wikipedia.org/wiki?curid=191716" title="அம்ரேலி மாவட்டம்">
அம்ரேலி மாவட்டம்

அம்ரேலி மாவட்டம் () குசராத்து மாநிலத்தின் மேற்கு பகுதியில், கத்தியவார் தீபகற்பத்தின், சௌராட்டிர தேசத்தில், குசராத்தின் 33 மாவட்டங்களில் ஒன்றாக உள்ளது. இம்மாவட்டத்தின் தலைநகரம் அம்ரேலி நகராகும். 

இம்மாவட்டம் மிகவும் வறட்சியான பகுதியாகும். எனவே இம்மாவட்ட மக்கள் பலர் வெளிநாடுவாழ் இந்தியர்களாக உள்ளனர். குறிப்பாக ஐக்கிய அமெரிக்காவில் இம்மாவட்டத்தினர் அதிகமாக காணப்படுகின்றனர். கல்வித்துறையில் இம்மாவட்டம் குசராத்தின் ஒரு மையப்பகுதியாக உள்ளது. 

அம்ரேலி மாவட்டம், அதன் தலைநகரான அம்ரேலி நகரத்தின் பெயரில் அழைக்கப்படுகிறது. கி. மு., 534ஆம் ஆண்டில் அம்ரேலி நகரம் `அனுமான்ஜி` எனும் பெயரில் அழைக்கப்பட்டதாக நம்பப்படுகிறது. பின்பு இப்பெயர் `அம்லிக்` என்று மருவி அழைக்கப்பட்டது. காலப்போக்கில் `அம்லிக்` எனும் இவ்வூர் `அம்ரவல்லி` என்றும் பிறகு அமராவதி என்று அழைக்கப்பட்டது. பண்டைய சமசுகிருத மொழியில் அம்ரேலி நகர் `அமராவதி` எனும் பெயரால் அழைக்கப்பட்டது. 

தொழில்துறையை பொருத்த வரை அம்ரேலி மிகவும் பின்தங்கிய மாவட்டமாக உள்ளது, வைரங்களை பட்டை தீட்டுதல் மற்றும் மெருகூட்டுதல், சமையல் எண்ணெய் உற்பத்தி செய்வது இம்மாவட்டம் முழுவதும் உள்ள சிறுதொழில்கள் ஆகும். இங்கு உற்பத்தி செய்யப்படும் எடைகாட்டும் தராசுகள் குசராத்து முழுவதும் பயன்படுத்தப்படுகிறது. போதுமான மழை இல்லாத காரணத்தால் வேளாண்மைத் தொழில் சிறிதளவே நடைபெறுகிறது. மீன்பிடித்தல் தொழில் சிறப்பாக உள்ளது. மாவட்டத்தில் உள்ள மீன்பிடி துறைமுகங்களான பிபாவ், ஜாபர்பாத் மற்றும் விக்டர் போன்ற மீன்பிடி துறைமுகங்கள் மீன் சந்தைக்கு பெரிதும் துணைபுரிகிறது. வேளாண்மை சார்ந்த இதர தொழில்கள் நன்கு வளர்ச்சி அடைந்துள்ளது. மாவட்டத்தில் உள்ள பெருந்தொழில் நிறுவனங்களில் குறிப்பிடத்தக்கவைகள்.

இம்மாவட்டம் 11 வருவாய் வட்டங்கள் கொண்டுள்ளது. பெயர்கள் பின்வருமாறு.

2011ஆம் ஆண்டில் எடுத்த மக்கள் தொகை கணக்கெடுப்பின்படி, இம்மாவட்ட்த்தின் மக்கட்தொகை 15,13,614ஆக இருந்த்து. மக்கள் தொகைப்படி இம்மாவட்டம், இந்தியாவைன் 640 மாவட்டங்களில் இம்மாவட்டம் 329வது இடத்தில் உள்ளது..
மாவட்டத்தின் மக்கள்தொகை அடர்த்தி ஒரு சதுர கிலோமீட்டரில் 205 நபர்கள் வசிக்கின்றனர். 2001-2011 முடிய உள்ள பத்தாண்டுகளில் மக்கள் தொகை வளர்ச்சி விகிதம் 8.59 விழுக்காடு கூடியுள்ளது.. மக்களின் கல்வி அறிவு 74.49 விழுக்காடாக உள்ளது. . ஆண்-பெண் பாலின விகிதம் 1000 ஆண்களுக்கு 964 பெண்கள் உள்ளனர். 


</doc>
<doc id="191718" url="https://ta.wikipedia.org/wiki?curid=191718" title="வேதத்துக்குப் பொருள் அருளிச்செய்த படலம்">
வேதத்துக்குப் பொருள் அருளிச்செய்த படலம்

வேதத்துக்குப் பொருள் அருளிச் செய்த படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற பதினாறாவது படலமாகும்.

சிவபெருமானிலிருந்து தோன்றிய வேதங்களை கற்று அதன் பொருளை உணர முடியாமல் கண்ணுவர், கருக்கர் முதலிய முனிவர்கள் வருந்தினர். அவர்களின் வருத்தினை அகற்ற அரபத்தர் எனும் முனிவர் மதுரை சோமசுந்தரப் பெருமானை வணங்கும்படி கூறினார். அதன் படி முனிவர்கள் மதுரையை அடைந்து சோமசுந்தரப் பெருமானை வழிபட்டார்கள். சிவபெருமான் குருவாக அவர்களுக்கு காட்சி தந்து வேதத்தின் பொருளை விளக்கினார்.


</doc>
<doc id="191719" url="https://ta.wikipedia.org/wiki?curid=191719" title="நினா தவுலுரி">
நினா தவுலுரி

நினா தவுலுரி மிஸ் நியூயார்க் 2013 அழகி, அட்லான்டிக் சிட்டியில் நடந்த போட்டியில் மிஸ் அமெரிக்கா 2014 பட்டத்தை வென்ற முதல் இந்திய வம்சவாளி அழகி ஆவார். நடுவர்களால் இவரிடம் இறுதிச்சுற்றில் கேட்கப்பட்ட கேள்வி பிளாஸ்டிக் முகமாற்று அறுவைச் சிகிச்சை பற்றியது. உங்கள் இமை மற்றும் கண்கள் கூடுதலாக நீங்கள் ஒரு ஆசியர் போன்று காட்டிக் கொடுக்கிறதே, அதை பிளாஸ்டிக் அறுவை சிகிச்சை மூலம் அகற்றச் சொன்னால் என்ன செய்வீர்கள் என நடுவர்கள் கேள்வி எழுப்ப, நீங்கள் எப்படி இயல்பாக இருக்கிறீர்களோ அதில் நம்பிக்கை வையுங்கள் என்றார் நீனா.
இவரின் அப்பா அமெரிக்காவில் புகழ்பெற்ற மகப்பேர் மருத்துவராக உள்ளார். அவரைப்போல் இவரும் மிச்சிகன் பல்கலைக்கழகத்தில் இளநிலை பட்டம் (மூளை சார் அறிவியல்) பெற்றுள்ளார். சில ஆண்டுகளாக இந்திய நடனமும் கற்றுவருகிறார்.


</doc>
<doc id="191721" url="https://ta.wikipedia.org/wiki?curid=191721" title="ஜூனாகத் மாவட்டம்">
ஜூனாகத் மாவட்டம்

ஜூனாகத் மாவட்டம் (Junagadh district) குசராத்து மாநிலத்தின் மேற்கில், கத்தியவார் தீபகற்பத்தின், சௌராஷ்டிர தேசத்தில், காம்பே வளைகுடா பகுதியில் அமைந்துள்ளது. ஜூனாகத் மாவட்டம், ஜூனாகத் நகரை நிர்வாகத் தலைமையிடமாகக் கொண்டு செயல்படுகிறது. ஜூனாகத் அரசை ஆண்ட சுதேச சமஸ்தான மன்னர், இந்திய அரசின் துணை பிரதமர் சர்தார் வல்லபாய் படேலின் வற்புறுத்தல் காரணமாக இந்தியாவுடன் இணைக்க விருப்பம் தெரிவித்தார். 
ஜூனாகத் மாவட்டம், குசராத்து மாநிலத்தின் மேற்கு பகுதியில், கத்தியவார் தீபகற்பத்தில் உள்ள சௌராஷ்ட்ர பகுதியில் அமைந்துள்ளது. இம்மாவட்டத்தின் எல்லைகளாக வடக்கில் ராஜ்கோட் மாவட்டம், வடமேற்கில் போர்பந்தர் மாவட்டம், கிழக்கில் அம்ரேலி மாவட்டம், தெற்கிலும் மேற்கிலும் கிர் சோம்நாத் மாவட்டம் மற்றும் அரபுக்கடல் அமைந்துள்ளது.

(67வது இந்தியா சுதந்திரமான 15-08-2013இல் ஏழு புதிய மாவட்டங்கள் உருவாக்கப்பட்டன. சோம்நாத் வருவாய் கோட்டத்தையும், கிர்னார் மலைப்பகுதிகளையும் ஜூனாகாத் மாவட்டத்திலிருந்து பிரித்து கிர்சோம்நாத் மாவட்டம் எனும் புதிய மாவட்டம் 15-08-2013-இல் உருவாக்கப்பட்டது.

இம்மாவட்டம் 10 வருவாய் வட்டங்களும், 7 நகராட்சிகளும்]], 547 கிராமங்களையும் கொண்டது. 


309 சதுர கிலோ மீட்டர் பரப்பளவு கொண்ட இம்மாவட்டத்தின் 2011ஆம் ஆண்டின் மக்கள்தொகை கணக்கெடுப்பின் படி, மொத்த மக்கள்தொகை 16.12 இலட்சம் ஆகும். பாலின விகிதம், ஆயிரம் ஆண்களுக்கு 952 பெண்கள் வீதம் உள்ளனர். இம்மாவட்ட மக்களின் எழுத்தறிவு 76.88% ஆகவுள்ளது. 

ஜூனாகத் நகர் இருப்புப்பாதை தொடருந்துகளாலும், சாலை வழிப் பேரூந்துகளாலும், வானூர்திகளாலும் குசராத்து மாநிலத்தின் பிறபகுதிகள் மற்றும் இந்திய நாட்டின் அனைத்துப் பகுதிகளுடன் இணைக்கப்பட்டுள்ளது.

2011ஆம் ஆண்டு மக்கள்தொகை கணக்கெடுப்பின்படி இம்மாவட்டத்தின் மொத்த மக்கள்தொகை 27,42,291 ஆகும். இந்தியாவின் 640 மாவட்டங்களில், மக்கட்தொகை அடிப்படையில் இம்மாவட்டம் 142வது இடத்தில் உள்ளது. மக்கட்தொகை வளர்ச்சி விகிதம் 201-2011 முடிய பத்தாண்டுகளில் மக்கள்தொகை 12.01 விழுக்காடாக உயர்ந்துள்ளது. கல்விவளர்ச்சி விகிதம் 76.88 விழுக்காடாக உள்ளது. மக்கட்தொகை அடர்த்தி ஒரு சதுர கிலோமீட்டருக்கு 310 மக்கள் வசிக்கின்றனர்.

ஆசிய சிங்கங்களுக்கு புகழ்பெற்ற கிர் தேசியப் பூங்கா இம்மாவட்டத்தில் உள்ள கிர்நார் மலைப்பகுதிகளில் அமைந்துள்ளது. மேலும் இவ்வனப்பகுதியில் மூங்கில் காடுகளும், நீண்ட மூக்கு வல்லூறுகளும் அதிகமாக உள்ளது.

ஜூனாகத் நகரத்திற்க்கு அருகே பவ பியாரா குகைகள் உள்ளிட்ட மூன்று பௌத்த, சமணக் குடைவரைகள் உள்ளது. 






</doc>
<doc id="191731" url="https://ta.wikipedia.org/wiki?curid=191731" title="டால்மேசன் (நாய்)">
டால்மேசன் (நாய்)

டால்மேசன் ("Dalmatian") என்பது ஒரு வகை நாய் ஆகும். இதன் பூர்வீகம் குரோவாசியா ஆகும். இதன் உடலில் திட்டு திட்டாக காணப்படும் கறுப்பு வெள்ளைப் புள்ளிகள் இதன் சிறப்பு அம்சமாகும். பண்டைக் காலத்தில் சுமை இழுக்கப் பயன்பட்டது. தற்காலத்தில் இது குடும்பத்தினரோடு பழகுவதற்கு சிறந்த நாய் என கருதப்படுகிறது.

இது நடுத்தரமான உடல்வாகு கொண்டது. இதன் எடை 16 கிலோகிராம் முதல் 32 கிலோகிராம் வரை இருக்கும்.இதன் உயரம் சுமார் 48 முதல் 61 செண்ட்டி மீட்டர் ஆகும். ஆண் நாயானது பெண் நாயை விட சற்று பெரியதாக இருக்கும். இதன் கால் நகங்கள் வெள்ளையாக இருக்கும்.இதன் கண்கள் நீலம் அல்லது பழுப்பு வண்ணத்தில் இருக்கும். சில நாய்களுக்கு ஒரு கண் நீலமாகவும் மற்றொரு கண் பழுப்பு வண்ணத்தில் இருக்கும்.
இது சிலசமயங்களில் மீட்புப் பணிக்காக பயன்படுத்தப்படுகிறது.மேலும் பாதுகாவலாகவும் , விளையாட்டுப் பயிற்சித் துணையாகவும் , தீயணைப்புப் பிரிவிலும் பயன்படுகிறது.


</doc>
<doc id="191735" url="https://ta.wikipedia.org/wiki?curid=191735" title="லாப்ரடர் ரெட்ரீவர் (நாய்)">
லாப்ரடர் ரெட்ரீவர் (நாய்)

லாப்ரடர் ரெட்ரீவர் ("Labrador Retriever") என்பது ஒருவகை நாய் ஆகும். இது இளம் சிறார்களுக்கும் முதியவர்களுக்கும் ஏற்ற நாய். இது விளையாடும் குணமுடையது. பார்வைக் குறைபாடு உடையவர்களுக்கு வழிகாட்டியாகவும் இந்த நாய் பயன்படுகிறது.
இவை பெரிய உடலமைப்பை உடையவை. ஆண் நாயானது 29 முதல் 41 கிலோகிராம் எடை வரை இருக்கும். பெண் நாயானது 25 முதல் 32 கிலோகிராம் எடை இருக்கும்.இவை பொதுவாக மூன்று நிறங்களில் காணப்படும் . கறுப்பு , மஞ்சள் மற்றும் அடர் பழுப்பு நிறத்தில் இருக்கும். இவை 10 முதல் 12 வருடங்கள் உயிர் வாழும்.


</doc>
<doc id="191736" url="https://ta.wikipedia.org/wiki?curid=191736" title="மாணிக்கம் விற்ற படலம்">
மாணிக்கம் விற்ற படலம்

மாணிக்கம் விற்ற படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற பதினேழாவது படலமாகும்.

வீரபாண்டியனின் மரணத்திற்கு பிறகு அவரின் மகனான செல்வ பாண்டியனுக்கு முடிசூட்ட ஏற்பாடு செய்தனர். அதற்கு கிரீடம் செய்ய விலைமதிப்பு மிக்க நவரத்தின கற்களை சிவபெருமானே வைர வியாபாரியாக வந்து அளித்தார். அத்துடன் செல்வ பாண்டியனுக்கு அபிசேகப் பாண்டியன் என்ற பட்டப் பெயரையும் சூட்டும் படி கூறினார். செல்வ பாண்டியனின் முடிசூட்டு விழா நடந்த பின்பு வியாபாரியாக வந்தது சிவபெருமான் என்பதை அறிந்தனர்.


</doc>
<doc id="191749" url="https://ta.wikipedia.org/wiki?curid=191749" title="வலஞ்சுழி">
வலஞ்சுழி

இடஞ்சுழி (Anticlockwise) என்பது கடிகாரத்தின் முட்கள் சுழலும் திசைக்கு எதிரான திசையில் சுழல்வதாகும். மாறாக கடிகாரத்தின் முட்கள் சுழலும் திசையில் சுழல்வது வலஞ்சுழி (Clockwise ) யாகும். சாதாரண தராசில் வலஞ்சுழி சுழல்திறனும் (Moment ) இடஞ்சுழி சுழல்திறனும் சமமாகும்.

ஒரு சுழற்சியின் இயக்கம் இடஞ்சுழியா அல்லது வலஞ்சுழியா எனக் கூறுவதற்கு, முதலில் இந்த சுழற்சியை காண்பவர் எந்த சமதள பரப்பில் இருந்து அதை காண்கிறார் என்று கூற வேண்டும். உதாரணதிற்கு வடக்கு துருவத்திலிருந்து கவனித்தால், பூமி வலஞ்சுழி திசையில் சுற்றுவதுப் போல தோன்றும், கிழக்கு துருவத்திலிருந்துப் பார்த்தால் இடஞ்சுழி திசை போல் தோன்றும்.

வழக்கமாக கடிகாரங்களிலுள்ள கைகள் வலஞ்சுழி திசையில் சுற்றும். இதற்கு காரணம், சூரிய கடிகாரம் மட்டமான தரையில் வைத்தால் அப்படித்தான் இயங்கும். கடிகாரங்களை முதன் முதலில் வடிவமைததவர்கள் வடக்கு துருவத்தில் வாழும் மக்கள். அங்கு, பூமி வலஞ்சுழி திசையில் சுற்றுவதால், சூரியனின் ஒளிக்கு ஏற்ப அதன் நிழலும் வலஞ்சுழி திசையில் சுற்றும். சூரிய கடிகாரத்தை மையமாக கொண்டு கடிகாரங்கள் வடிவமைத்ததால்தான், கடிகாரத்திலுள்ள கைகளும் வலஞ்சுழி திசையில் சுற்றுகின்றன.

அன்றாட வாழ்வில் பயன்படுத்தப்படும் பொருட்களான, திருகாணி, புட்டி மூடிகள் மற்றும் ஜாடி மூடிகள் இந்த சுழி திசையை கொண்டுள்ளது. பொதுவாக வலஞ்சுழி திசையில் திருகினால் இருக்கமாகும், மாறாக இடஞ்சுழி திசையில் திருகினால் திறக்கும். இப்படி அமையப் பெற்றதின் காரணம், வலது கை பழக்கமுடையவர்களுக்கு எளிதாக ஆனால், சில பயன்பாட்டிற்காக எதிர்மறையாகவும் அமைந்திருக்கும். 

கணிதத்தில் ஒரு முக்கியமான பிரிவு, கோணவியல் (trigonometry). சமதளப் பரப்பில் கோணங்களை அளவிட இடஞ்சுழி திசையையே வழக்கமாக பயன்படுத்துவார்கள். 

அடிபந்தாட்டம் விளயாட்டில், மட்டையாடுபவர் ஓட்டம் எடுக்கையில் அடித்தளங்களை நோக்கி, இடஞ்சுழி திசையில் ஓடுவார்கள்.

எலக்ட்ரான்கள் தற்சுழற்சிப் பெற்று இருக்கின்றன. இவைகளின் சுழல் உந்தம், ±½ என்று கொடுக்கப்படுகிறது. இது அவைகள் வலஞ்சுழியாக சுழல்கிறதா அல்லது இடஞ்சுழியாகச் சுழல்கிறதா என்பதனைப் பொறுத்து இருக்கிறது. இதேபோல் காந்த ஒத்ததிர்வு படிமயியலில் (MRI) கருத்துகள்களின் தற்சுழற்சி கவனமாகக் கருத்தில் கொள்ளப்படுகிறது.


</doc>
<doc id="191751" url="https://ta.wikipedia.org/wiki?curid=191751" title="இன்வார்">
இன்வார்

இன்வார் ("Invar", FeNi36, அல்லது 64FeNi), என்பது இரும்பு-நிக்கல் உலோகக்கலவை ஆகும். இதில் 63.8 % இரும்பும் 36 % நிக்கலும் 2 % கரியும் உள்ளன. இக்கலவையின் வெப்ப விரிவுக் குணகம் குறைவாக இருப்பது இதன் சிறப்பாகும். ஊசல்களிலும் கடிகாரங்களிலும் பயன்படுத்தப்படுகிறது.

இக்கலப்புலோகம் 1896 ஆம் ஆண்டில் சுவீடிய அறிவியலாளர் சார்ல்சு எடுவார்ட் கியோம் என்பவரால் கண்டுபிடிக்கப்பட்டது. இக்கண்டுபிடிப்புக்காக இவருக்கு 1920 ஆம் ஆண்டில் இயற்பியலுக்கான நோபல் பரிசு கிடைத்தது.

ஏனைய நிக்கல்/இரும்புக் கலவைகள் போன்றே, இன்வாரும் ஒரு திண்ம நிலைக் கரைசலாகும், அதாவது இது ஒரு தனித்த -நிலைக் கலப்புலோகம் ஆகும். இதில் 36% நிக்கலும், 64% இரும்பும் காணப்படுகிறது.

பொதுவான வகை இன்வாரின் வெப்ப விரிவுக் குணகம் (α, கிட்டத்தட்ட 1.2 × 10 K (1.2 ppm/°C) ஆகும், அதே வேளையில், சாதாரண எஃகுகளின் வெப்ப விரிவுக் குணகம் 11 - 15 ppm ஆகும்.



</doc>
<doc id="191753" url="https://ta.wikipedia.org/wiki?curid=191753" title="கிரேசி மோகன்">
கிரேசி மோகன்

கிரேசி மோகன் (பி. அக்டோபர் 16, 1949) தமிழ்த் திரையுலகில் கதை-வசன கர்த்தாவாகவும், நடிகராகவும் பணியாற்றி வருபவர். இது தவிர நாடக ஆசிரியராகவும் பணியாற்றுபவர். பல மேடை நாடகங்களை இயக்கி நடித்துள்ளார். அடிப்படையில் பொறியாளரான இவர் நடிகர் கமல்ஹாசன் மூலம் திரையுலகில் அறிமுகம் ஆனார். அபூர்வ சகோதரர்கள் திரைப்படத்திற்கு வசனம் எழுதியதைத் தொடர்ந்து மைக்கேல் மதன காமராஜன், பஞ்ச தந்திரம், வசூல்ராஜா எம்.பி.பி.எஸ் உள்ளிட்ட பல திரைப்படங்களுக்கு கதை-வசன கர்த்தாவாக பணியாற்றியுள்ளார். முழுக்கவே நகைச்சுவையாக எழுதுவது இவரது சிறப்பு.




</doc>
<doc id="191755" url="https://ta.wikipedia.org/wiki?curid=191755" title="அனுஷா வெங்கடேஷ்">
அனுஷா வெங்கடேஷ்

அனுஷா வெங்கடேஷ் என்பவர் ஒரு தமிழக எழுத்தாளர். இவருடைய இயற்பெயர் ஆர். வெங்கடேஷ். இவர் தமிழ் மற்றும் ஆங்கிலத்தில் சில நூல்களை எழுதியுள்ளார்.

தமிழ்

ஆங்கிலம்




</doc>
<doc id="191757" url="https://ta.wikipedia.org/wiki?curid=191757" title="அம்மா குடிநீர்">
அம்மா குடிநீர்

அம்மா குடிநீர் என்பது தமிழ்நாட்டின் அரசுப் பேருந்துகளிலும், பேருந்து நிலையங்களிலும் ரூ.10–க்கு ஒரு லிட்டர் மினரல் வாட்டர் (அம்மா குடிநீர்) விற்பனை செய்யும் திட்டம் ஆகும். கா. ந. அண்ணாதுரை பிறந்த தினமான செப்டம்பர் 15-ந்தேதி தொடங்கப்பட்டது.

அரசுப் போக்குவரத்துக் கழகத்தின் சார்பில் திருவள்ளூர் மாவட்டத்தில் ரூ.10.5 கோடியில் அம்மா குடிநீர் உற்பத்தி நிலையம் அமைக்கப்பட்டது. இந்த குடிநீர் உற்பத்தி நிலையம், 2.47 ஏக்கர் பரப்பில், அரசு விரைவுப் போக்குவரத்துக் கழகத்தின் சார்பில், சாலைப் போக்குவரத்து நிறுவனம் மூலம், கும்மிடிப்பூண்டியில் அமைக்கப்பட்டது. இந்த ஆலையில் நாள் ஒன்றுக்கு 3 லட்சம் லிட்டர் குடிநீர் உற்பத்தி செய்யப்படுகிறது.

அரசு நிறுவனமே பிளாஸ்டிக் உபயோகிப்பதை ஊக்கப்படுத்துவது போல் இந்த குறைந்த விலை குடிநீர் விற்பனைத் திட்டம் அமைந்திருப்பதாக சுற்றுச்சூழல் ஆர்வலர்கள் கருதுகின்றனர். 


</doc>
<doc id="191775" url="https://ta.wikipedia.org/wiki?curid=191775" title="ஆம்பர் அரண்மனை">
ஆம்பர் அரண்மனை

ஆம்பர் அரண்மனை (இந்தி:आमेर ,ஆமர் அரண்மனைஅல்லது ஆமர் கோட்டை) இந்தியாவின் ராஜஸ்தான் மாநிலத்தில் ஜெய்பூர் எனும் இடத்தில் அமைந்துள்ளது.இது 4 சதுர கிலோமீட்டர் பரப்பளவில் ஆமர் நகரத்தில் மலை உச்சியில் அமைந்துள்ளது.ஜெய்பூர் பகுதியில் சுற்றுலா செல்பவர்களின் விருப்பத் தேர்வாக இவ்விடம் இருக்கிறது. இந்த ஆமர் கோட்டையை ராஜா மான் சிங் கட்டினார்.

ஆம்பர் பகுதி 11 நூற்றாண்டு முதல் 'கச்வாகா' அரசர்களால் ஆளப்பட்டுவந்தது.(1037 முதல் 1727 வரை).அக்பரின் படைத்தளபதிகளில் ஒருவராக இருந்த ராஜா மான் சிங் அவர்களால் இக்கோட்டை 1592 - கட்டப்பட்டது.அதன் பின்னான 150 வருடங்களில் பின்னர் வந்த அரசரின் வழித்தோன்றல்களால் மேம்படுத்தப்பட்டது. அதன் பின்னர் 'கச்வாகா' அரசர்கள் ஜெய்ப்பூர் பகுதிக்கு தந்து தலைநகரை மாற்றிச் சென்றுவிட்டனர்

இந்தக் கோட்டை நான்கு பகுதிகளைக் கொண்டது. நான்கு முக்கிய வாசல்களையும் கொண்டது.


</doc>
<doc id="191778" url="https://ta.wikipedia.org/wiki?curid=191778" title="காஞ்சித் தாரகை (புதினம்)">
காஞ்சித் தாரகை (புதினம்)

காஞ்சித் தாரகை புதினம் அனுஷா வெங்கடேஷ் அவர்களால் எழுதப்பட்ட வரலாற்றுப் புதினம் ஆகும். இப்புதினம் கல்கியின் புதினமான சிவகாமியின் சபதம் சம்பவங்கள் முடிந்தபின் பதினைந்து ஆண்டுகள் கழித்து நடைபெறுவதாக அனுஷா வெங்கடேஷ் அமைத்துள்ளார். சிவகாமியின் சபதத்தில் இடம் பெற்றிருந்த கதாபாத்திரங்களான நரசிம்மரும், சிறு தொண்டரும், சிவகாமியும், ஆயனச் சிற்பியும் இந்த புதினத்திலும் இடம் பெற்றுள்ளார்கள்.


</doc>
<doc id="191784" url="https://ta.wikipedia.org/wiki?curid=191784" title="ராஜ்புத்">
ராஜ்புத்

ராஜபுத்திரர்கள்
ராஜ்புட், (சமஸ்கிருத ராஜா-புத்ராவிலிருந்து, "ராஜாவின் மகன்"), 12 மில்லியன் நிலப்பிரபுக்களில் பேரினவாத வம்சங்களில் ஏற்பாடு செய்யப்பட்டிருந்தது, முக்கியமாக மத்திய மற்றும் வடக்கு இந்தியாவில் அமைந்திருந்தது. இன்றும் கிழக்கு பாகிஸ்தானின் பகுதியையும் உள்ளடக்கிய ராஜபுதன ("ராஜபுதனங்களின் நிலம்") வரலாற்றுப் பகுதியில்தான் அவை அதிக எண்ணிக்கையில் உள்ளன.

ராஜ்புத் அல்லது ராஜபுத்திரர்கள் என்ற சொல்லுக்கு அரசனின் மகன் என்று பொருள். இது ஒரு இனத்தைக் குறிக்கும் சொல். ராஜபுத்திரர்கள் எனவும் இவர்களை அழைப்பர். இவர்கள் வட இந்தியா மற்றும் மத்திய இந்தியா பகுதிகளில் வசித்து வந்தனர். இந்து மதத்தின் வீரம் மிக்கவர்கள் என இவர்களைச் சொல்லலாம். தற்போதைய ராஜஸ்தான், குஜராத், மத்தியப் பிரதேசம், மேற்கு உத்தரப் பிரதேசம் பகுதிகளில் இவர்கள் அரசாட்சி செலுத்தி வந்தனர். 9 முதல் 12 ஆம் நூற்றாண்டு வரை இவர்கள் மிகவும் செல்வாக்கோடு இருந்த காலம்.

ராஜபுத்திரகளின் தோற்றம் பற்றி 6 ஆம் நூற்றாண்டு வரை வரலாற்றில் எந்தவித பதிவுகளும் இல்லை என வரலாற்றாசிரியர்கள் வி.பி.மாலிக் மற்றும் எம். எஸ் . நாரவானே ஆகியோர் குறிப்பிடுகின்றனர். ஹூணர்களால் குப்தப் பேரரசின் வீட்சிக்குப் பிறகு இந்து மதத்தின் வருணாசிரமம் போன்றவற்றினால் ஹூணர்கள் இந்திய சமூகத்தோடு கலந்து 36 வகையான ராஜபுத்திரர்கள் இனம் உருவாகியிருக்கக் கூடும் எனச் சொல்கின்றனர். ஆனால் கவுரி சங்கர் மற்றும் சி.வி.வைத்யா போன்ற வரலாற்று அறிஞர்கள் இதை ஏற்கவில்லை.

9 ஆம் நூற்றாண்டின் ஆரம்பத்தில் இருந்து, ராஜ்புத் வம்சாவளியினரின் இந்தியாவின் வடக்குப் பகுதிகளில் ஆதிக்கம் செலுத்தினர். மேலும் பல சிறிய ராஜபுத்திர குல அரசாட்சிகள் சில பகுதிகளில் இருந்தது. வட இந்தியாவில் முகலாய அரசர்களின் வெற்றி இவர்களின் அரசு வீழ்வதற்குக் காரணமாய் அமைந்தது. மேலும் பஞ்சாப் மற்றும் கங்கை நதி பள்ளத்தாக்கை முஸ்லீம் கைப்பற்றிய பிறகு, ராஜபுத்திரர்கள் தங்கள் அரசை இழந்து காடுகளில் பதுங்கி வாழ வேண்டியதாயிற்று. பின்னர், அலாவுதீன் கில்சி போன்ற தில்லி சுல்தான்களால் தென்கிழக்கு இராஜஸ்தானின் மேவார் பகுதியின், சித்தோர்கார் கோட்டை, ஜெய்சல்மேர் கோட்டை மற்றும் பல கோட்டைகளைக் கைப்பற்றப்பட்டதால் ராஜபுத்திர அரசுகள் வீழ்ச்சியுற்றது.

இராஜபுத்திர மன்னர்கள் புந்தேல்கண்ட், மகோபா மற்றும் கலிஞ்சர் பகுதிகளை ஆண்ட சந்தல வம்ச இராஜபுத்திர மன்னர்கள் கி பி 10 - 11-வது நூற்றாண்டில் கஜுராஹோ கோயில்களைக் கட்டினர். கலிஞ்சர் கோட்டை, ஜோத்பூர் கோட்டை, ஜெய்ப்பூர் கோட்டை, உதய்ப்பூர் கோட்டை போன்று மலைகளின் மீது பெரும் கோட்டைகளை கட்டி ஆண்டனர்.



இந்தியா சுதந்திரம் அடைந்த பின் ராஜபுத்திர சமஸ்தானத்திற்கு மூன்று வாய்ப்புகள் அளிக்கப்பட்டன. அவர்கள் பாகிஸ்தானுடன் இணையலாம் அல்லது இந்தியாவுடன் இணையலாம் அல்லது தனி நாடாகவும் இருக்கலாம். எனவே அவர்கள் இந்தியாவோடு இணைந்திருக்கிறோம் என உடன்படிக்கை செய்தனர்.

இவர்கள் அசைவ உணவு சாப்பிடுபவர்களாக இருந்தனர். மது அருந்தும் பழக்கமும் வெற்றிலை போடும் பழக்கமும் இருந்திருக்கிறது.



</doc>
<doc id="191788" url="https://ta.wikipedia.org/wiki?curid=191788" title="மாஸ்கோ சர்வதேசத் திரைப்பட விழா">
மாஸ்கோ சர்வதேசத் திரைப்பட விழா

மாஸ்கோ சர்வதேச திரைப்பட விழா(உருசிய மொழி : Моско́вский междунаро́дный кинофестива́ль ) உருசியாவில் வருடம் தோறும் நடைபெறுகிறது. இவ்விழாவானது ஜூலை மாதத்தில் நடைபெறும். முதல் விழா 1935 ஆம் ஆண்டு நடைபெற்றது.அதன் பின்னர் இரண்டு ஆண்டுகளுக்கும் ஒரு முறை என 1995 வரை இத்திரைப்பட விழா நடைபெற்று வந்தது. 1995 -க்கு பின்னர் இன்று வரை ஒவ்வொரு ஆண்டும் ஜூலை மாதத்தில் இவ்விழா நடைபெற்று வருகிறது.

டிராகனை புனித ஜார்ஜ் வதம் செய்வது போல் இவ்விருதுச் சின்னம் வடிவமைக்கப்பட்டிருக்கும்.


</doc>
<doc id="191789" url="https://ta.wikipedia.org/wiki?curid=191789" title="கச்சு வளைகுடா">
கச்சு வளைகுடா

கச்சு வளைகுடா என்பது இந்தியாவின் குசராத்து மாநிலத்தின், மேற்குக் கடலான அரபுக் கடல், கச்சுப் பகுதியில் நீண்டு நுழைந்திருப்பதால் இந்நீர்ப் பரப்பினை கச்சு வளைகுடா என்பர். கச்சு வளைகுடா கடலின் அதிகப்படியான ஆழம் 401 அடி ஆழமாக உள்ளது.. கச்சு வளைகுடா 99 மைல் நீளம் கொண்டது. 

கச்சு வளைகுடா குஜராத்தின் கச்சு மாவட்டத்தையும், சௌராஷ்டிரா தீபகற்பத்தையும் பிரிக்கிறது. கோமதி ஆறு கச்சு வளைகுடாவில் துவாரகை எனுமிடத்தில் கலக்கிறது.

இதன் அருகில் ருக்மாவதி நதி அமைந்துள்ளது. மேலும் பூநாரைகள் அதிகமாகக் காணப்படும் ‘ஃபிளமிங்கோ சிட்டி’ (Flamingo city) என்ற பகுதி ஒன்று உள்ளது. இங்கிருந்து பூநாரைகள் தமிழகப் பகுதியான கோடியக்கரைக்கு வருகை தருகின்றன. கோரி கிரீக் கடல் எல்லைக் கோடு இந்தியா - பாகிஸ்தான் நாடுகளை கடல் எல்லைக் கோடுகளால் பிரிக்கிறது.


</doc>
<doc id="191792" url="https://ta.wikipedia.org/wiki?curid=191792" title="தாமஸ் ஜான் சார்ஜெண்ட்">
தாமஸ் ஜான் சார்ஜெண்ட்

"தாமஸ் ஜான் சார்ஜெண்ட்" (Thomas J. Sargent) ஓர் அமெரிக்க பொருளாதார வல்லுநர் ஆவார். 1943ம் ஆண்டு ஜூலை திங்கள் 19ம் தேதி பிறந்தார்.

1964ல் கலிபோர்னியா பல்கலைக்கழகத்தில் (பி.ஏ) இளங்கலை பட்டம் பெற்றார். அதே ஆண்டு இவரை சிறந்த கல்விமான் என்று பெர்க்லி பல்கலைக்கழகம் அறிவித்தது.
இவர் அமெரிக்காவில் பொருளாதாரத்தில் பட்டம் வாங்கியுள்ளார். பெருமப்பொருளியலின் பண பொருளாதாரம் மற்றும் நேரம் தொடர்பான எக்னாமெட்ரிக்ஸ் துறையில் நிபுணத்துவம் பெற்றுள்ளார். 1968ம் ஆண்டு ஹார்வர்ட் பல்கலைக்கழகத்தில் முனைவர் பட்டம் பெற்றார்.

1970 முதல் 1971 வரை பென்சில்வேனியா பல்கலைக்கழகத்திலும், 1971 முதல் 1987 வரை மின்னசோட்டா பல்கலைக்கழகத்திலும், 1991 முதல் 1998 வரை சிகாகோ பல்கலைக்கழகத்திலும், 1998 முதல் 2002 வரை ஸ்டான்போர்ட் பல்கலைக்கழகத்திலும், மற்றும் 2009ம் ஆண்டு பிரின்ஸ்டன் பல்கலைக்கழகத்திலும் பொருளாதார பேராசிரியராக வேலை செய்தார். தேசிய அறிவியல் அகாடமி இவரை 1976 முதல் 1983 வரையான காலத்திற்க்கு பொருளாதார பொருப்பாளராக நியமித்தது.

இவர் உலக அளவில் பொருளாதாரத்துறையில் 7வது இடத்தில் இருந்தார். 2011 ம் ஆண்டுக்கான நோபல் பரிசை கிறிஸ்டோபர் ஆல்பர்ட் சிம்ஸ் உடன் சேர்ந்து 10.10.2011 அன்று பெற்றுக்கொண்டார். பருப்பொருளியல் (macro-economy) என்பது பற்றிய ஆராய்சியில் காரண விளைவுகள் என்பது பற்றி கூறியமைக்காக இப்பரிசு வழங்கப்பட்டது.


</doc>
<doc id="191794" url="https://ta.wikipedia.org/wiki?curid=191794" title="காம்பே வளைகுடா">
காம்பே வளைகுடா

காம்பே வளைகுடா என்பது குசராத்து மாநிலத்தின் தென்மேற்கு பகுதியில் கத்தியவார் தீபகற்பப் பகுதியான சௌராட்டிர தேசத்தில், அரபுக் கடலானது தெற்கு குசராத்தையும் கிழக்கு குசராத்தையும் பிரித்து, காம்பே எனும் நிலப்பரப்பில் நீண்டு நுழைந்திருக்கும் வளைகுடா ஆகும். இந்த வளைகுடா எண்பது மைல்கல் நீளம் கொண்டது. இவ்வளைகுடாவை காம்பத் வளைகுடா என்றும் அழைப்பர்.




</doc>
<doc id="191795" url="https://ta.wikipedia.org/wiki?curid=191795" title="வாசிங்டன் கடற்படைத் தள துப்பாக்கிச் சூடு">
வாசிங்டன் கடற்படைத் தள துப்பாக்கிச் சூடு

வாசிங்டன் கடற்படைத் தள துப்பாக்கிச் சூடு நிகழ்வு செப்டம்பர் 16 , 2013 ஆம் ஆண்டு காலை 08:15 மணியளவில் வாசிங்டன் கடற்படைத் தளத்தில் நடந்தது. இதில் அடையாளம் தெரியாத நபர்கள் துப்பாக்கிச் சூடு நடத்தியதில் குறைந்தது 13 பேர் கொல்லப்பட்டனர். அதில் மர்ம நபர் ஒருவரும் அடக்கம்.மேலும் 14 பேர் காயமடைந்தனர்..

மர்ம நபர்கள் ராணுவ உடை அணிந்திருந்தனர் என அதிகாரிகள் தெரிவித்தனர். அவர்களில் ஆரோன் அலெக்ஸிஸ் (மே 9, 1979 – செப்டம்பர் 16, 2013) என்ற மர்ம நபர்தான் துப்பாக்கிச் சூடு நடத்தியவர்களில் ஒருவர் என அதிகாரிகள் தெரிவித்தனர். இவர் இத்துப்பாக்கிச் சூட்டில் மரணமடைந்தார். இவர் முன்பொரு முறை 2004 ஆம் ஆண்டு காவல் துறையினரால் கைது செய்யப்பட்டார். 

இப்பகுதியில் அமைந்திருக்கும் 8 பள்ளிகள் தற்காலிகமாக மூடப்பட்டுள்ளன. சாலைகள் மற்றும் பாலங்கள் தற்காலிகமாக போக்குவரத்துக்குத் தடை செய்யப்பட்டுள்ளது.


</doc>
<doc id="191796" url="https://ta.wikipedia.org/wiki?curid=191796" title="பச்சைக்குருவி (இனம்)">
பச்சைக்குருவி (இனம்)

பச்சைக்குருவி ("leafbirds", "Chloropsis") எனும் இப்பறவைகளிலே பல இனங்கள் இருக்கின்றன. இப்பறவைகளின் இறகுப்போர்வை, பல நிறங்கள் உடையனவாக இருக்கும். இருப்பினும், அவற்றில் பச்சைநிறமே மேலிட்டுத் தோன்றுகிறது. அதனால் இப்பறவையை, பச்சைக்குருவி என்று அழைக்கிறார்கள்.

இப்பறவையினங்கள் இந்தியா, இலங்கை, பர்மா, மலேசியா, சீனா ஆகிய நாடுகளில் வாழ்கின்றன. இந்தியாவில் மூன்று வகைப் பறவையினங்கள் உள்ளன.
இவைகள் மரத்தின் மேல் வாழும் இயல்புடையன. சிலநேரங்களில் தாழ்ந்த புதர்களிலும் உயரமாக வளர்ந்துள்ள புற்களிலும் கூட, இவை இறங்கி உலாவும் இயல்பைப் பெற்றிருக்கின்றன. பல அடர்ந்த காடுகளில், வாழவிரும்பும் குணம் கொண்டவையாகும். 'செர்டன்' ("Chloropsis jerdoni" ) என்ற சிற்றின பச்சைக்குருவி மட்டும் திறந்தவெளிகளிலும், வீட்டுத்தோட்டங்களிலும், பழத்தோட்டங்களிலும், தோப்புகளிலும் வாழ்கின்றன.

பச்சைக்குருவிகளின் உருவமானது, 14–21 செ.மீ. என்ற அளவுகளுக்கிடைய, வேறுபட்டுக் காணப்படுகின்றன. ஒவ்வொரு பறவையின் எடையும், 15–48 கிராம்கள் உடையதாக இருக்கின்றன.
இப்பறவைகளின் கண்திரை, பழுப்பு நிறமாக இருக்கும். வாய்அலகு கருமையாக இருக்கும். இப்பறைவையினங்களின் கால்கள் வெளுப்பான நீலநிறமாகும். அனைத்து பச்சைக்குருவிகளும் ஒரேவிதமான பழக்கம் உடையவை ஆகும். பெரும்பாலும் மரத்தின் உச்சியில் இருக்கும், புல்லுருவிக் கொத்துக்களிடையே இரை தேடும் குணம் கொண்டவையாகும். 

இக்குருவிகள் இணைகளாகவே வாழும் குணம் கொண்டவை. பல இணைக்குருவிகள் ஒன்று கூடி, உணவு வேட்டையாடும் இயல்புடையவை ஆகும். இது கனி, விதை, பூச்சி, பூந்தேன் போன்றவற்றை உணவாக உட்கொள்ளும் இயல்புடையவை. இவை மிகவும் சுறுசுறுப்பானவை ஆகும். 

முள்முருங்கைப்பூக்களுக்கு வரும் வழக்கம், இப்பறவைகளுக்கு உண்டு. மிகுந்த எச்சரிக்கையாக தனது கூடுகளைக் காவற்காக்கும். அதன் மிதமீறிய எச்சரிக்கையுணர்வால், அதிகம் ஒலி எழுப்பும் இயல்புடையவைகளாக இருக்கின்றன. மற்ற பறவைகளை தன் கூட்டருகே வரவிடாமல் துரத்தும் குணம் கொண்டவைகளாக இருக்கின்றன. சில நேரங்களில் பிற பறவைகளைப் போல ஒலி எழுப்பும் திறனைப் பெற்றுள்ளன.

இப்பறவைகள் ஏப்ரல் மாதம் முதல் ஆகத்து மாதம் வரையில் இனப்பெருக்கம் செய்கின்றன. இதன் கூடு சிறிய ஆழமில்லா கிண்ணம் போன்று, மெல்லிய வேர்களையும், மென்மையான நார்களைக் கொண்டும் மூடியிருக்கும். மரத்தின் மேலே, சுமார் 15-24 அடி உயரத்தில் இருக்கும் கிளையிலோ, கிளையொன்றின் முனைகளில் உள்ள கொப்புக்கள் கவைக்கும் இடத்திலோ கூடுகளைக் கட்டும். ஒரு தடவையில் மூன்று ]]முட்டை]]கள் இடும். முட்டை சற்று நீண்ட அண்ட வடிவமானது. வெள்ளை அல்லது பாலோடு நிறம் அடிப்படையானதாகும். அதன்மேல் புள்ளிகளும், கோடுகளும் பழுப்பு, சிவப்பு நிறத்தில் சிதறல்களாக காணப்படுகின்றன. இப்பறவைகளை வீடுகளிலும் வளர்க்கும் போக்கும், பொதுமக்களிடையே காணப்படுகின்றன.

பச்சைக்குருவிகள், பல சிற்றனங்களைத் தன்னகத்தே கொண்டுள்ளன. 




</doc>
<doc id="191797" url="https://ta.wikipedia.org/wiki?curid=191797" title="ஹான்ஸ் பிலிக்ஸ்">
ஹான்ஸ் பிலிக்ஸ்

இவர் ஐக்கிய நாடுகள் சபையால் ஈராக்கில் நாசகார ஆயுதங்கள் இருக்கின்றனவா என சோதனை செய்ய அனுப்பப்பட்டார். சோதனையின் முடிவில் அவ்வாறு எதுவும் இல்லை என அறிக்கை சமர்ப்பித்தார்.

இவர் 2004-ல் டிஸ்ஆர்மிங் ஈராக் (Disarming Iraq) என்ற புத்தகத்தை வெளியிட்டார்.


</doc>
<doc id="191798" url="https://ta.wikipedia.org/wiki?curid=191798" title="கிலோவாட் மணி">
கிலோவாட் மணி

கிலோவாட் மணி (kilowatt hour) என்பது மின்சக்தி பயன்பாட்டைக் கணக்கிடப் பயன்படும் அலகு. இதன் குறியீடு kW·h, kW h அல்லது kWh ஆகும். ஒரு கிலோவாட் மணி என்பது ஒரு அலகு (Unit) ஆகும். 1000 வாட் மணி அல்லது 3.6 மெகாஜூல்கள் ஒரு கிலோவாட் மணி ஆகும். 1000 வாட் மின்சாரத்தை 1 மணி நேரம் பயன்படுத்துவது 1 கிலோவாட் மணி ஆகும். இது நுகர்வோரிடம் இருந்து பணம் வசூலிக்க கணக்கிடப்டும் முறையாகும்.

1000 வாட் மின்சக்தி ஒரு மணிநேரம் பயன்படுத்தினால் அது ஒரு கிலோவாட் மணி ஆகும்.


</doc>
<doc id="191800" url="https://ta.wikipedia.org/wiki?curid=191800" title="முடிச் சாயம்">
முடிச் சாயம்

முடிச் சாயம் என்பது தலையிலுள்ள முடியின் நிறத்தை மாற்றிக் கொள்ளப் பயன்படுத்தப்படும் ஒரு வேதிப்பொருளாகும். ஆண் மற்றும் பெண் என்று இரு பாலினத்தவரும் தங்களது தலை முடியின் நிறத்தை மாற்றிக் கொள்ள விரும்பும் நிலையில் முடிச் சாயத்தைப் பயன்படுத்துகின்றனர். பொதுவாக இந்த முடிச் சாயம் தலை முடி நரைத்து வெள்ளை நிறத்திற்கு மாற்றமடைந்து விடும் நிலையில் அதன் நிறத்தை மாற்றிக் கொள்ளவே அதிகமாகப் பயன்படுத்தப்படுகிறது. சிலர் தங்கள் தலைமுடி நிறத்தை வேறு நிறங்களுக்கு மாற்றிக் கொள்ளவும் பயன்படுத்துகின்றனர்.


</doc>
<doc id="191801" url="https://ta.wikipedia.org/wiki?curid=191801" title="அப்துல் காதிர் முல்லா">
அப்துல் காதிர் முல்லா

அப்துல் காதர் முல்லா ("Abdul Quader Molla", ; 14 ஆகத்து 1948 – 12 டிசம்பர் 2013) என்பவர் வங்கதேசத்தின் அரசியல்வாதி. 1971 வங்கதேச விடுதலைப் போரின் போது போர்க்குற்றங்கள் இழைத்ததாக இவர் குற்றம் சாட்டப்பட்டு, 2013 டிசம்பர் 12 இல் தூக்கிலிடப்பட்டார்.. இவர் ஜமாத்-இ-இசுலாமி கட்சியின் துணைத் தலைவராக இருந்தார்.

'த டெய்லி சங்கிரம்' என்ற பத்திரிகையின் தலைமை ஆசிரியராகவும் பணியாற்றினார். 1986 மற்றும் 1996 ஆம் ஆண்டுகளில் வங்காளதேசத் தேர்தலில் பரிதாபாத்-4 தொகுதியில் போட்டியிட்டுத் தோல்வியுற்றார். வங்கதேச விடுதலைப் போரில் 344 பொதுமக்களைக் கொன்றார் எனக் குற்றம் சாட்டப்பட்டு சிறையில் அடைக்கப்பட்டார். செப்டம்பர் 17, 2013 அன்று வங்கதேச பன்னாட்டுக் குற்றவியல் தீர்ப்பாயம் இவரைக் குற்றவாளி எனத் தீர்ப்பளித்தது. ஆயுள்தண்டனை தீர்ப்பு வழங்கப்பட்டது. 2013 செப்டம்பர் 17 இல் வங்கதேச உச்சநீதிமன்றம் இவரது ஆயுள்தண்டனையை தூக்குத்தண்டனையாக மாற்றித் தீர்ப்பளித்தது. வங்காளதேச விடுதலைப் போரில் போர்க்குற்றங்களுக்காகத் தூக்கிலிடப்பட்ட முதலாவது நபர் இவராவார்.

இவர் 1948-ல் அமிராபாத் என்னும் கிராமத்தில் பிறந்தார். கிராமத்தில் பள்ளிக்கல்வியை முடித்தார். பின்னர் 1966 முதல் 1968 வரை ராஜேந்திரா கல்லூரியில் அறிவியல் பட்டப்படிப்பு படித்தார். படிக்கும் போது ஜமாத்-இ-இசுலாமி கட்சியின் மாணவர் பிரிவில் சேர்ந்தார். பின்னர் அதன் தலைவராக தேர்ந்தெடுக்கப்பட்டார்.

1971-ல் ஜமாத்-இ-இசுலாமி தலைவர்கள் வங்கதேச விடுதலைப் போரை எதிர்த்தனர். வங்கதேசம் விடுதலை அடைந்த பின்னர் ஜமாத்-இ-இசுலாமி கட்சி தடை செய்யப்பட்டது. சேக் முஜிபுர் ரகுமானின் படுகொலைக்குப் பின்னர் வந்த ராணுவ அரசு ஜமாத்-இ-இசுலாமியக் கட்சியை மீண்டும் அரசியலில் அனுமதித்தது. இவர் அக்கட்சியின் துணைத்தலைவராக தெர்ந்தெடுக்கப்பட்டார்.


</doc>
<doc id="191802" url="https://ta.wikipedia.org/wiki?curid=191802" title="மியாமி சர்வதேச திரைப்பட விழா">
மியாமி சர்வதேச திரைப்பட விழா

மியாமி சர்வதேச திரைப்பட விழா அமெரிக்காவின் புளோரிடா மாகாணத்தில் மியாமியில் வருடம் தோறும் நடைபெறுகிறது. இதில் அமெரிக்க மற்றும் பிற நாடுகளின் திரைப்படங்கள் திரையிடப்படுகின்றன. திரைப்படங்கள் , ஆவணப்படங்கள் மற்றும் குறும்படங்கள் மியாமிநகரின் பல்வேறு திரையரங்குகளில் திரையிடப்படும். திரைப்படக் கலையை ஊக்குவிக்கும் விதத்தில் இவை நடத்தப்படுகின்றன. 
1983 முதல் மியாமி திரைப்படச் சங்கத்தால் இவ்விழா வருடம் தோறும் நடத்தப்படுகிறது. முதலில் பிப்ரவரி மாதம் நடைபெற்று வந்த இத்திரைப்பட விழா தற்போது மார்ச் மாதம் நடைபெறுகிறது. இத்திரைப்பட விழாவிற்கு 70,000 -கும் அதிகமான பார்வையாளர்கள் வருகை தருவர். உலகின் 60-க்கும் அதிகமான நாட்டிலிருந்து திரைப்படங்கள் இவ்விழாவில் பங்கேற்கின்றன.



</doc>
<doc id="191803" url="https://ta.wikipedia.org/wiki?curid=191803" title="வராக நதி">
வராக நதி

வராக நதி என்பது தேனி மாவட்டத்தில் ஓடும் ஆறுகளுள் ஒன்றாகும். மேற்குத் தொடர்ச்சி மலையிலிருந்து தொடங்கும் இந்த ஆறு தேனி மாவட்டத்தில் பெரியகுளம், வடுகபட்டி எனும் ஊர்களின் வழியாகப் பயணித்து வைகை ஆற்றில் கலக்கிறது. சங்கமம் திரைப்படத்திற்காக “வராக நதிக்கரையோரம்...” என்று இந்த நதியின் பெயரைப் பயன்படுத்தி கவிஞர் வைரமுத்து, ஒரு பாடல் எழுதி இருக்கிறார் என்பது குறிப்பிடத்தக்கது.



</doc>
<doc id="191820" url="https://ta.wikipedia.org/wiki?curid=191820" title="மேயர் சமன்பாடு">
மேயர் சமன்பாடு

மேயர் சமன்பாடு ( Mayor's equation ) என்பது ஒரு வளிமத்தின் சுயவெப்பங்களுக்கிடையே உள்ள தொடர்பினை விளக்கும் ஒரு சமன்பாடாகும். 

இங்கு C என்பது ஒரே அழுத்ததில் வளிமத்தின் சுய வெப்பம்,

C என்பது அந்த வளிமத்தின் பருமனளவு மாறாத நிலையில் சுயவெப்பம்,

R என்பது வளிமத்தின், வளிம மாறிலி,

J என்பது வினை -வெப்பச் சம எண் ஆகும்
Intermediate Heat-Tylor


</doc>
<doc id="191824" url="https://ta.wikipedia.org/wiki?curid=191824" title="மின்னிறக்கம்">
மின்னிறக்கம்

மின்னிறக்கம் (Discharge of electricity ) என்பது வளி அகற்றப்பட்ட குழாயில் மின்சாரம் பாய்வதைக் குறிக்கும். சாதாரண வளிம அழுத்தத்தில் மின்சாரம் பாய்வதில்லை. ஆனால் அழுத்தம் குறைக்கப்பட்டால் ,வளிமம் மின்சாரத்தினைக் கடத்தும் பண்பினைப் பெறுகிறது.ஒரு கண்ணாடிக் குழாயிலுள்ள வளி அகற்றப்பட்டு ,அதில் குறைந்த அழுத்தம் உள்ளபோது , அக்குழாயிலுள்ள இரு மின் முனைகளுக்கிடையே அதிக மி.அ.வே. இணைக்கப்பட்டால் மின்சாரம் ஒரு மின் முனையிலிருந்து மறு மின்முனைக்குப் பாய்கிறது. இதுவே மின்னிறக்கம் எனப்படுகிறது. அணு இயற்பியலில் பல சிறப்பான கண்டுபிடிப்புகளுக்கு மின்னிறக்கம் பெரிதும் துணையாக இருந்துள்ளது. எக்சு கதிர்களின் கண்டுபிடிப்பற்கும் இதுவே கரணம்.


</doc>
<doc id="191832" url="https://ta.wikipedia.org/wiki?curid=191832" title="மேல்நாரியப்பனூர்">
மேல்நாரியப்பனூர்

மேல்நாரியப்பனூர், விழுப்புரம் மாவட்டத்தில் சின்னசேலம் ஊராட்சி ஒன்றியத்தைச் சேர்ந்த ஊராட்சியாகும். இந்த ஊர் கள்ளக்குறிச்சி சட்டமன்றத் தொகுதியில் அமைந்துள்ளது.




 


</doc>
<doc id="191833" url="https://ta.wikipedia.org/wiki?curid=191833" title="கோத்ரா">
கோத்ரா

கோத்ரா, குசராத்து மாநிலத்தின் பஞ்சமகால் மாவட்டத்தின் நிர்வாகத் தலைநகராகும். கோத்ரா நகரம் ஒரு நகராட்சிப் பகுதியாகும். 

சமசுகிருத மொழியில் `கோ` என்பதற்கு `பசு` என்றும், தாரா என்பதற்கு `நிலம்` என்றும் பொருள். இந்நகரம், பசுக்களின் நகரம் என்று பொருள்படும்படியாக உள்ளது.

வைணவ சமயத்தவர்களுக்கு நான்கு கோயில்கள் உள்ளது. அதில் இரண்டு ஸ்ரீகிருஷ்ணர் கோயில்களும், சமணர்களுக்குரிய மூலநாயகன் கோயிலும், பகவான் சாந்திநாத் தீர்த்தங்கரர் கோயிலும் உள்ளது. 

2011ஆம் ஆண்டு மக்கட்தொகை கணக்கெடுப்பின்படி, கோத்ரா நகரத்தின் மொத்த மக்கள் தொகை 1,21,852. இதில் ஆண்கள் 52விழுக்காடாகவும், பெண்கள் 48 விழுக்காடாகவும் உள்ளனர். சராசர் கல்வி அறிவு விகிதம், 73 விழுக்காடாக உள்ளது. (இந்திய நாட்டின் சராசரி கல்வி அறிவு பெற்றவர்கள் 59.5 விழுக்காடு உள்ளது). கல்வி அறிவுபெற்ற ஆண்கள் 79.5 ஆகவும், பெண்கள் கல்வி விழுக்காடு 64.5 ஆகவும் உள்ளது. ↑

2002ஆம் ஆண்டில் கோத்ரா தொடருந்து சந்திப்பு நிலயத்தில் நின்றிருந்த சபர்மதி விரைவு தொடருந்தின் பெட்டி எண் ஆறு, சிலரால் எரிக்கப்பட்டதால் பலர் இறந்தும், படுகாயமும் அடைந்தனர். இந்நிகழ்வின் குற்றவழக்கின் தீர்ப்பு 2011ஆம் ஆண்டில் வெளிவந்தது.கோத்ரா தொடருந்து எரிப்பு நிகழ்வினை ஒட்டி, கோத்ரா நகரில் இரு பிரிவினருக்கிடையே பெரும் கலவரம் ஏற்பட்டு இரு தரப்பிலும் நூற்றுக்கணக்கில் மாண்டனர்.




[[பகுப்பு:குஜராத் மாநிலத்திலுள்ள ஊர்களும் நகரங்களும்]]

</doc>
<doc id="191841" url="https://ta.wikipedia.org/wiki?curid=191841" title="வைசேஷிகம்">
வைசேஷிகம்

வைசேஷிகம் ("Vaiśeṣika", ) என்பது இந்திய மெய்யியலில் வேதத்தை ஏற்கும் ஆறு முக்கிய பிரிவுகளில் ஒன்றாகும். கணாதன் எனப்படும் கணபுஜா என்கின்ற குரு உருவாக்கிய சாத்திரம். ஒன்றிலிருந்து மற்றொன்றைப் பிரித்து அடையாளம் கண்டு கொள்வதற்கு அதன் சிறப்புத் தன்மையே இதன் அடிப்படை. அதன் சிறப்புத் தன்மையை ஆராய்வதால் இதற்கு வைசேடிகம் அல்லது வைசேஷிகம் என்று பெயர் பெற்றது. இந்திய தத்துவவியலில் "தர்சனம்" எனும் சொல் முதன்முதலில் வைசேடிக தத்துவ நூலில் பயன்படுத்தப்பட்டுள்ளதாக இந்திய தத்துவ அறிஞர் "தாஸ் குப்தா" கூறுகிறார்.

கணபுஜா என்பதற்கு அணுக்களை உண்பவர் என்று பொருள். இப்பெயர் வரக்காரணம், அவரது எளிமையை விளக்குவதாகும். அறுவடை முடிந்த நிலங்களில் சிதறிக்கிடக்கும் நெல், கோதுமை மற்றும் இதர தாணியங்களை பொறுக்கி அதனை சமைத்து உண்பவராம். தற்கால இந்தியத் தத்துவவியல் அறிஞர்களான குப்புசாமி சாத்திரி மற்றும் கார்பே இருவரும், கணாதரர் அல்லது கணபுஜரை நாத்திகவாதி என்று கருதுகின்றனர். 

வைசேடிக தத்துவம் ஆறு ஆத்திகத் தர்சனங்கள் அல்லது வைதிக தர்சனங்களில் ஒன்று, மற்றைய ஆத்திக தர்சனங்கள் அல்லது வைதிக தர்சனங்கள் 1 சாங்கியம், 2 யோகம், 3 நியாயம், 4 பூர்வ மீமாம்சை , 5 வேதாந்தம். வைசேடிக தத்துவத்தில் ஒரு பொருளை நன்கு அறியும் அறிவுக்கு (பிரமா) பிரமாணம் எனப்பட்டது. வைசேடிகம் ஒரு பொருளை நான்கு வழிகளில் அறிய முடியும் எனக்கூறுகிறது. 1 உணர்தல் (பிரத்தியட்சம்) (நேரில் பார்த்து உணர்தல்), 2 ஊகம் (அனுமானம்) 3. உவமை, 4 வாய்ச்சொல் (சப்தம்) ஆகிய நான்கு முறைகளில் ஒரு பொருளைப் பற்றி விளக்கம் முடியும் என்றனர்.

வைசேடிக சூத்திரத்தின் தொகுப்பு இன்று நம்மிடையே இல்லை. இருப்பினும் பௌத்த சமயம் மற்றும் சமண சமய நூல்களிலிருந்து மட்டுமே, வைசேடிக சூத்திரத்தின் சில விளக்கங்கள் அறிய இயலுகிறது. கி. பி., 4 - 5 நூற்றாண்டுகளுக்கு முன்னரே வைசேடிக தத்துவார்த்த சிந்தனைகள் பாரத நாட்டில் விளங்கி வந்தது.

"இராவண பாஷ்யம்" எனும் உரைநூல் வைசேடிக தத்துவத்திற்கு இருப்பதாக தெரிகிறது. கி. பி. 5ஆம் நூற்றாண்டில், `"பிரசஸ்பாதர்"` என்பவர் எழுதிய `"பதார்த்த-தர்ம-சங்கிரகம்"` என்ற நூல் வைசேடிக தத்துவத்தை விளக்குவதாக உள்ளது. இதனை `பிரசஸ்பாத பாஷ்யம்` என்பர். இந்த பிரசஸ்பாத பாஷ்ய நூலைப் பற்றி பின்னர் பலர் எழுதிய நூல்களில் விமர்சிக்கப்பட்டுள்ளது. `"வயோமசிவன்"` என்பவர் எழுதிய (கி.பி.,8ஆம் நூற்றாண்டு) `"வயோம சதி"` , சீதரா எழுதிய "கந்தலி" என்ற நூல் (கி. பி. 10ஆம் நூற்றாண்டு), உதயணர் எழுதிய "கிரணாவளி" (கி. பி.,10ஆம் நூற்றாண்டு), ஆகிய நூல்களில் வைசேடிக தத்துவ விளக்க நூல்கள் பற்றிய விமர்சன குறிப்புகள் உள்ளது. நியாயம் (இந்து தத்துவம்) சூத்திரத்திற்கு வாத்சாயனர் கி. பி.,4ஆம் நூற்றாண்டில் "வாத்ஸ்சாயன பாஷ்யம்" எனும் நூலில் விமர்சனம் எழுதியுள்ளார்.

கி. பி., 200-ஆம் ஆண்டில் கோதமர் இயற்றிய நியாயம் (இந்து தத்துவம்), கணாதரர் இயற்றிய வைசேடிகமும் இணைந்து `நியாய - வைசேடிக தத்துவம்` உருவானது. நியாய-வைசேசிகம் தத்துவத்தில் கிரேக்க தத்துவ அறிஞர்களின் தாக்கம் உள்ளதாக இந்திய தத்துவ அறிஞர்கள் கூறுகின்றனர்.




</doc>
<doc id="191842" url="https://ta.wikipedia.org/wiki?curid=191842" title="மீமாஞ்சம்">
மீமாஞ்சம்

இந்திய மெய்யியலில், மீமாஞ்சம் அல்லது மீமாம்சம் அல்லது மீமாம்சை ("Mīmāṃsā", ), என்பது வேதத்தை ஏற்கும் தத்துவப் பிரிவுகளில் ஒன்றாகும். இத்தத்துவப் பிரிவை நிறுவியர் ஜைமினி (கி. மு. 200). இது மீமாம்ச சூத்திரங்களைக் அடிப்படையாக கொண்டது.
மீமாம்ச சூத்திரங்களுக்கு சபர சுவாமி (கி. மு. 57) விளக்க உரை எழுதியுள்ளார். இதை பூர்வ மீமாம்சம் (கர்ம காண்டம்) என்றும் உத்தர மீமாம்சம் (ஞான காண்டம்) என்று இரு காண்டங்களாக பிரித்துள்ளனர். பூர்வ மீமாம்சம் நான்கு வேதங்களுக்குப் பொருள் கூறும். உத்தர மீமாம்சத்தை தொகுத்தவர் வியாசர். நான்கு வேதங்களின் இறுதியில் உள்ள வேதாந்தங்களான உபநிடதங்களை உத்தர மீமாம்சம் என்பர்.

மீமாம்சா சாத்திரங்கள் மனித வாழ்க்கைக்கு நான்கு இலட்சியங்கள் வழியுறுத்துகிறது. அவைகள் அறம் (தர்மம்), பொருள் (அர்த்தம்), இன்பம் (காமம்), வீடு (மோட்சம்) ஆகும். அறவழியில் பொருளை ஈட்டி, அவற்றை அனுபவித்து, அந்த அனுபவ நிறைவாக வீடு பேற்றிற்கு வழி காண வேண்டும். இதற்கான வழிமுறைகளை மீமாம்சை தத்துவம் விளக்குகிறது.

ஜெய்மினி முனிவர் தொகுத்த பூர்வ மீமாம்சை எனும் கர்ம காண்டத்தை பனிரெண்டு காண்டங்களாகவும், அறுபது அத்தியாயங்களாகவும் பிரிக்கப்பட்டுப் பல சூத்திரங்களாகச் செய்யப்பட்டுள்ளது. பூர்வமீமாம்சைக்கு, சபரர், குமரிலபட்டர், பிரபாகரர் மற்றும் சாயனர் ஆகியவர்கள் மீமாம்சா சூத்திரங்களுக்கு விளக்க உரை எழுதியுள்ளனர். பூர்வ மீமாம்சையில், பிரம்மம், படைப்பு, மோட்சம் குறித்த விசாரணைகள் இல்லை. இதில் குறித்த யாகங்கள், பலி கொடுத்தல், யக்ஞங்கள் மற்றும் அக்னி ஹோத்திரம், விரதங்கள், சந்தியாவந்தணம் மற்றும் பூசை புனஸ்காரங்களை செய்வதன் மூலம் ஒரு மனிதன் எளிதாக நேரடியாக சொர்க்கத்தை அடைய முடியும் என்ற நம்பிக்கை உடையவர்கள்.





</doc>
<doc id="191844" url="https://ta.wikipedia.org/wiki?curid=191844" title="அருள் (கிறித்தவம்)">
அருள் (கிறித்தவம்)

கிறித்தவ இறையியலில் அருள் ("Grace") என்பது கடவுள் தாமாகவே விருப்பம் கொண்டு மனித குலத்திற்குக் கொடையாக அளிக்கின்ற இறை அன்பையும் இரக்கத்தையும் குறிக்கும். இக்கொடையானது மனிதர் புரியும் செயல்களுக்குக் கைம்மாறு என்றிராமல் கடவுளின் சொந்த விருப்பின் படியே நிகழ்வதாகும்.கடவுள் மனிதர் மட்டில் கொண்டுள்ள பரிவு, கனிவுடைமை ஆகியவற்றின் வெளிப்பாடே "அருள்" 

அருள் கடவுளின் தாரள மனதால், சுதந்திரமாக, மனிதரின் தகுதியின்மையைப் பாராமல், வியப்புறும் வகையில் வழங்கப்படுகின்ற கடவுளின் கொடை. இவ்வாறு கடவுள் மனிதர் மட்டில் தம் அன்பையும் பரிவையும் எண்பிக்கிறார்.

கடவுளின் கட்டளைகளை மீறி, தீச்செயல் புரியும் மனிதரின் பாவங்களைக் கடவுள் மன்னிப்பதன் வழியாகத் தம் மீட்பை மனிதருக்கு வழங்கும்போது அங்கே துலங்கி நிற்பது கடவுளின் தலைசிறந்த பண்பாகிய அருள் ஆகும். 

கிறித்தவக் கொள்கைப்படி, கடவுளுக்கும் மனிதருக்கும் இடையிலான உறவில் முதல் அடி எடுத்து வைப்பவர் கடவுளேயன்றி மனிதர் அல்ல. இரக்கத்தையும் நட்பையும் அடித்தளமாகக் கொண்ட கடவுளின் அருள் மனிதருக்கு வழங்கப்படும்போது மனிதர் அக்கொடையைச் சுதந்திரமாக ஏற்க அழைக்கப்படுகிறார்கள். கடவுளின் கொடையை மனிதர் ஏற்கவோ மறுக்கவோ கூடும். கடவுள் மனிதரை அவர்களது உள்ளார்ந்த சுதந்திரத்தின்படி செயல்பட விடுவாரே ஒழிய அவர்களைக் கட்டாயப்படுத்தி தம் கொடையை ஏற்கச் செய்வதில்லை. 
கிறித்தவ சமய சீர்திருத்தவாதியான ஜான் கால்வின் என்பவர் கடவுள் தம் அருளை யாருக்கு வழங்குகிறார் என்பது பற்றி "முன்குறித்தல் (கிறித்தவம்)|முன்குறித்தல்]] என்னும் கொள்கையைப் பரப்பலானார். அதன்படி, எல்லா மனிதரும் தம் இயல்பிலேயே ஆன்மிக முறையில் இறந்தவர்களாக உள்ளார்கள்; கடவுளால் மட்டுமே அம்மனிதருக்கு ஆன்ம உயிர் வழங்கி அவர்களுக்குப் புத்துயிர் அளிக்க முடியும். ஆனால் கடவுள் மீட்படைவதெற்கென்று தாம் "முன்குறித்து" வைத்த மனிதருக்கு மட்டுமே அவ்வாறு புத்துயிர் வழங்குவார். ஏனையோர் தண்டனைக்கு உள்ளாவர். இது கால்வினின் போதனை. 

எவ்வழியாய்க் கடவுளின் அருள் மனிதருக்கு வழங்கப்படுகிறது என்பதைக் குறித்த மட்டில் கிறித்தவ சபைகளிடையே வேற்றுமைகள் உள்ளன. கத்தோலிக்க திருச்சபை, கடவுளின் அருள் மனிதரைப் பல வழிகளில் வந்தடைகிறது என்றும், குறிப்பாக திருமுழுக்கு, நற்கருணை போன்ற அருட்சாதனங்கள் வழியாகக் கடவுள் தம் அருளை மக்களுக்கு வழங்குகிறார் என்றும் கற்பிக்கிறது.

இயேசு கிறித்துவில் மனிதர் நம்பிக்கை கொள்ள வேண்டும் என்றும், கடவுள் கொடையாகத் தருகின்ற அந்த நம்பிக்கையின் வழியாகவே மனிதர் மீட்படைகின்றனர் என்றும் எல்லாக் கிறித்தவ சபைகளும் ஏற்கின்றன: "நீங்கள் அந்த அருளாலேயே நம்பிக்கையின் வழியாக மீட்கப்பட்டிருக்கிறீர்கள். இது உங்கள் செயல் அல்ல; மாறாக இது கடவுளின் கொடை" (எபேசியர் 2:8).

மார்ட்டின் லூதரின் கருத்துப்படி, கடவுளின் அருள் இறைவார்த்தை வழியாகவும் அருட்சாதனங்கள் வழியாகவும் மனிதருக்கு வழங்கப்படுகிறது

அருட்சாதனங்கள் கடவுளின் அருள் மனிதரை வந்தடையும் வழி என்பது ஜான் வெஸ்லியின் ("John Wesley") கருத்துமாகும். கடவுளின் பிள்ளைகளுக்கு தூய ஆவியின் அருள் வழங்கப்படுவதற்கு அருட்சாதனங்கள் சிறப்பான வாய்க்கால் போன்று உள்ளன என்று அவர் கூறுகிறார்.

கால்வின் சபையினர் கருத்துப்படி, கடவுளின் அருளின்றி மனிதர்கள் கையறு நிலையிலேயே உள்ளனர். கால்வினின் கருத்திலிருந்து மாறுபட்ட ஆர்மீனியப் பிரிவினர் ("Arminians"), மனிதர் தம் சுதந்திரத்தைப் பயன்படுத்துவதால் கடவுளின் அருள் மனித முயற்சியோடு இணைந்து செயலாற்றுவது பற்றி போதித்தனர். பொதுவாக, கடவுளின் அருள் மட்டுமே மனித மீட்பை நிர்ணயிக்கிறதா, மனிதர்கள் தம் கதியை அடைவதற்குக் கடவுளின் அருள் தேவைப்படாமல் தம் சொந்த முயற்சியையே நம்பலாமா என்பது கிறித்தவ சபைகளிடையே விவாதத்திற்கு உட்பட்டிருக்கிறது.

கிறித்தவ சமயத்தில் கடவுளின் அருள் பற்றிய போதனைக்கு வலுவான விவிலிய அடித்தளம் உண்டு. பழைய ஏற்பாட்டிலும் புதிய ஏற்பாட்டிலும் "அருள்" என மொழிபெயர்க்கப்படும் சொல்லுக்கு இணையான மூல கிரேக்கச் சொல் "charis" (கிரேக்கம்:χάρις) என்பதாகும். இச்சொல்லுக்கு "மகிழ்ச்சி, நிறைவு, இன்பம், நலம் கொணர்வது" என்பது நேர் பொருளாகும்.

எபிரேய விவிலியத்தின் கிரேக்க மொழிபெயர்ப்பான செப்துவசிந்தா ("Septuaginta") என்னும் ஏடு எபிரேயத்தில் "கருணை, தயை, பரிவு" எனப் பொருள்படும் சொல்லை χάρις ("charis") என்று கிரேக்கத்தில் பெயர்க்கிறது (காண்க: தொடக்க நூல் 6:8 "ஆனால் நோவாவுக்கு ஆண்டவரின் அருள் பார்வை கிடைத்தது.") 

ஏழைகள் மட்டில் இரக்கம் கொண்டு அவர்களுக்கு உதவுகின்ற செயலும் "அருள் நிறைந்த" செயலாக பழைய ஏற்பாட்டில் அடையாளம் காணப்படுகிறது. 

கடவுள் மனிதர் மட்டில் இரக்கமும் பரிவும் காட்டுவதைப் பழைய ஏற்பாடு பல இடங்களில் குறிப்பிடுகிறது. எடுத்துக்காட்டாக, இணைச்சட்டம் 7:8 கடவுள் தம் மக்கள் மட்டில் "அன்புகூர்ந்ததை"க் குறிப்பிட்டு உரைக்கிறது.
திருப்பாடல்கள் நூலில் பல இடங்களில் கடவுளின் அன்பும் அருளும் போற்றப்படுகின்றன. கடவுள் தம் மக்களுக்குத் தம் நீதிநெறிகளை எடுத்துரைப்பதும் (திருப்பாடல்கள் 119:29), மக்களின் வேண்டுதல்களைக் கேட்பதும் (திருப்பாடல்கள் 27:7) அவர் மக்கள் மட்டில் கொண்டுள்ள அன்பின், அருளின் வெளிப்பாடே. நாடுகடத்தப்பட்ட மக்களை விடுவித்து, அவர்களுக்குப் புது வாழ்வு வழங்கிய கடவுளின் "பேரன்பு" போற்றப்படுகிறது (திருப்பாடல்கள் 85).

கத்தோலிக்க திருச்சபையின் போதனைப்படி, "அருள் என்பது கடவுள் நமக்கு தாமாகவே விரும்பி அளிக்கின்ற கொடை. கடவுளின் பிள்ளைகளாக, அவருடைய குழந்தைகளாக நாம் மாறிட நாம் பதில்மொழி வழங்குவதற்கு, கடவுள் தன்மையில் நாம் பங்கேற்பதற்கு, நிலைவாழ்வை நாம் அடைந்துகொளவதற்கு அருள் என்னும் இறைக்கொடை நமக்குத் துணைபுரிகின்றது."கடவுள் மனிதருக்கு வழங்குகின்ற அருள் என்னும் கொடை மனிதரைப் பாவ நிலையிலிருந்து அகற்றி, அவர்களைப் புனிதப்படுத்தி, அவர்கள் கடவுளின் வாழ்வில் பங்கேற்க துணையாக உள்ளது. 

கடவுளின் அருள் மனிதர்களைப் பல வழிகளில் வந்தடைகிறது. கடவுள் மனிதருக்கு வெளிப்படுத்துகின்ற அனைத்துமே மனிதருக்கு அருளை வழங்குகின்ற வழிகளே. சிறப்பாக திருவருட்சாதனங்களும் திருச்சபையின் பணியும் கடவுளின் அருள் மனிதரை வந்தடையும் வழிகளாம்.கடவுள் தம் அருளை வழங்கும் சிறப்பு வழிகளான திருவருட்சாதனங்களுள் நற்கருணை என்னும் திருவருட்சாதனம் தலையாயது. அவை தவிர, மனிதர் ஒப்புக்கொடுக்கும் இறைவேண்டல், புரிகின்ற நற்செயல்கள் ஆகியனவும் கடவுளின் அருள் மனிதருக்கு அளிக்கப்படுகின்ற வழிகள் ஆகும்.திருவருட்சாதனங்களைப் பெறுவோர் தகுந்த உள நிலையோடு அவற்றைப் பெற வேண்டும். அவற்றை நிறைவேற்றும் திருப்பணியாளரும் கடவுளுக்கு உகந்த நிலையில் இருக்கவேண்டும். ஆயினும் திருப்பணியாளரின் தகுதிக் குறைவால் திருவருட்சாதனத்தின் விளைவு பாதிக்கப்படுவதில்லை. ஆனால் திருவருட்சாதனத்தைப் பெறுவோரின் உளப்பாங்குக்கு ஏற்ப கடவுளின் அருள் அவரது வாழ்வில் பயன் நல்கும்.

கத்தோலிக்க திருச்சபையின் மறைக்கல்வி ஏடு திருச்சபையின் போதனையைக் கீழ்வருமாறு எடுத்துரைக்கிறது: "மூவொரு கடவுளின் வாழ்வில் பங்கேற்கவும் அவரது அன்பினால் செயல்படவும் கடவுள் நமக்கு இலவசமாக வழங்கும் கொடையே ஏற்புடைமை ஆக்கும் அருள் ஆகும். நம்மைத் தூய்மைப்படுத்தி இறைமயமாக்கும் இவ்வருள் 'நிலையான' ("habitual") 'தூய்மைப்படுத்தும்' ("sanctifying") அல்லது 'இறைமைப்படுத்தும் அருள்' ("deifying grace") என அழைக்கப்படுகிறது. மனிதரின் அறிவுத்திறனை, ஆற்றலை விஞ்சி நிற்பதாலும் இறைவனின் இலவச முன் முயற்சியை முற்றிலும் சார்ந்து இருப்பதாலும் இது இயற்கைக்கும் நம் அனுபவத்திற்கும் அப்பாற்பட்டது ("supernatural")"

திருச்சபை வரலாற்றில் நிகழ்ந்த பொதுச்சங்கங்களும் மேற்கூறிய போதனையை வழங்கியுள்ளன. எடுத்துக்காட்டாக, 529இல் ஆரஞ்சு நகரில் நிகழ்ந்த சங்கமும், 16ஆம் நூற்றாண்டில் நிகழ்ந்த திரெந்து பொதுச்சங்கமும், "மனிதர் கடவுளுக்கு ஏற்புடையவராக மாறுதல் அவர்கள் புரியும் நற்செயல்களாலோ அவர்களின் நம்பிக்கையாலோ தானாகவே நிகழ்வதல்ல, மாறாக கடவுளின் அருள் கொடையாலேயே நிகழ்கிறது" என்று போதித்தன.

கடவுள் மனிதருக்கு வழங்குகின்ற கொடையாகிய அருள் இருவகையதாகப் பிரித்து அறியப்படுகிறது. முதலில் வருவது "தூய்மைப்படுத்தும் அருள்" ("Sanctifying Grace"). கடவுளுக்கு ஏற்புடையோராய் மனிதர் ஆக்கப்படும்போது, அதாவது பொதுவாக, திருமுழுக்கு என்னும் திருவருட்சாதனத்தைப் பெறும்போது, கடவுள் மனிதரின் ஆன்மாவில் விளைவிக்கின்ற இறைவாழ்வு இதனால் குறிக்கப்படுகிறது. தூய்மைப்படுத்தும் அருள் மனிதரைப் பாவிகள் என்னும் நிலையிலிருந்து மீட்டு, அவர்களைக் கடவுளின் பிள்ளைகளாக மாற்றுகிறது. இவ்வாறு மனிதர்கள், கடவுளின் ஒரே மகனான இயேசுவில் கடவுளின் பிள்ளைகளாகவும் உரிமைப் பேறு உடையவர்களாகவும் மாறுகிறார்கள் (காண்க: கலாத்தியர் 4:5). கடவுளின் பிள்ளைகள் என்னும் நிலையைப் பெறுவதால் கடவுளுக்கு ஏற்புடையோராய் மாற்றப்பட்டவர்கள் கடவுளை "அப்பா, தந்தையே" என அழைக்கும் உரிமை பெறுகிறார்கள் (காண்க: உரோமையர் 8:15). 

இக்கருத்தைப் புனித பவுல் கீழ்வருமாறு கூறுகிறார்:
இவ்வாறு, கடவுளின் பிள்ளைகளாக மனிதர் மாறும்போது அவர்களின் உள்ளங்களில் தூய ஆவி குடிகொள்கிறார்:
இவ்வாறு கடவுளுக்கு ஏற்புடையவர் ஆன ஒருவர் அந்த ஏற்புடைமை நிலையைக் சாவான பாவம் ("mortal sin") புரிவதன்மூலம் இழக்காதவரை அவரிடம் "தூய்மையாக்கும் அருள்" குடிகொள்ளும். சாவான பாவம் மனிதரைக் கடவுளின் அன்பிலிருந்து துண்டித்துவிடுகிறது.

கனமான பாவம் அல்லாத பிற சிறிய குற்றங்கள் "அற்பப் பாவம்" ("venial sins") என அழைக்கப்படுகின்றன. இவை மனிதர் புரிகின்ற நற்செயல்களால் விளையும் பயனைத் தடுக்கின்றன. ஆனால் கடவுள் இரக்கமும் பரிவும் மிகுந்தவர் ஆதலால், பாவம் புரிந்து தூய்மையாக்கும் அருளை இழந்த மனிதர் மீண்டும் ஒப்புரவு அருட்சாதனத்தின் வழியாகவோ, மனதார வருத்தம் தெரிவித்து மீண்டும் பாவம் புரியாதிருக்க தீர்மானம் எடுப்பதின் வழியாகவோ பெறும் வழியைக் கொடுத்துள்ளார். 

செயலாற்றும் அருள் என்பது தூய்மையாக்கும் அருளைப் போன்று "நிலையானதாக" அல்லாமல், தனிப்பட்ட சூழல்களுக்கான கொடையாக வழங்கப்படுவது ஆகும். செயலாற்றும் அருள் என்பது தூய்மையாக்கும் அருளை உறுதிப்படுத்தி மேன்மையுறச் செய்கிறது. எனவே, பொதுவாக "அருள்" என்னும்போது தூய்மையாக்கும் அருளே குறிக்கப்படுவதுண்டு. "அருள்நிலையில் இருத்தல்" அல்லது "அருளை இழத்தல்" என்பது தூய்மையாக்கும் அருளுக்குப் பொருத்தி உரைக்கப்படுகிறது.

கடவுள் மனிதருக்கு வழங்கும் அருளை மனிதர்கள் தமக்கு வேண்டாம் என்று மறுத்துக் கூறமுடியுமா என்னும் கேள்விக்கு இறையியலார் பதில் தேடியுள்ளார்கள். புனித அகுஸ்தீன், புனித அக்வீன் தோமா ஆகியோர் கருத்துகள் சிறப்புவாய்ந்தன. இப்பொருள் பற்றி "கத்தோலிக்க திருச்சபையின் மறைக்கல்வி சுருக்கம் கூறுவது:





</doc>
<doc id="191846" url="https://ta.wikipedia.org/wiki?curid=191846" title="பச்சையப்ப முதலியார்">
பச்சையப்ப முதலியார்

பச்சையப்பா முதலியார்(1754-1794) தென்னிந்தியாவில், குறிப்பாக தமிழகத்தின் கல்வி வளர்ச்சிக்கு வழிகோலிய கொடைவள்ளல். சென்னைக்கு வடமேற்கில் சுமார்23 கி.மீ. தொலைவிலிருக்கும் பெரியபாளையம் என்ற ஊரில் பிறந்தவர். இவர் தந்தையார் காஞ்சி விசுவநாத முதலியார்; தாயார் பூச்சியம்மாள் ஆவர்.

இவர், தாய் வயிற்றில் இருக்கும்போதே இவர் தந்தையார் இறந்துவிட்டார். கணவரையிழந்த பூச்சியம்மாள் தம் பெண்மக்கள் இருவருடன் பெரியபாளையத்திற்குச் சென்று, குடியேறிக் குடும்ப நண்பரான ரெட்டி இராயர் என்பாரின் ஆதரவிலிருந்து வருகையில் பச்சையப்பர் பிறந்தார். தம் ஐந்தாம் வயதில் ரெட்டி இராயரையும் இழந்தார். வறுமையில் வாடிய குடும்பம் சென்னைக்கு வந்து குடியேறினர். செல்வரும் வணிகருமான நாராயணப் பிள்ளை என்பவர் இக்குடும்பத்திற்கு ஆதரவு அளித்தார். பச்சையப்பர் ஆங்கிலம் எழுதப்படிக்கவும், கணக்கும், வணிக முறையும் கற்றார்.

பள்ளியில் படித்துக் கொண்டிருக்க வேண்டிய பருவத்திலேயே பச்சையப்பர் வாழ்க்கைக்கு வழிதேடும் முயற்சியில் ஈடுபட்டார். மொத்த வணிகர்களுக்குச் சரக்கு வாங்கியும், விற்றுக் கொடுக்கும் முகவராக பணியாற்றினர். இத்தொழில் இவர் மொழிபெயர்ப்பாளர் ஆவதற்கு வாய்ப்பளித்தது. தம் பதினாறாம் வயதிலேயே கொடை வள்ளலானார். அறப்பணிகளுக்குக் கொடை வழங்கலாயினர். குடும்பப்புரவலர் நாராயணப் பிள்ளையின் செல்வாக்கால் நிக்கலசு என்ற ஏற்றுமதி வணிகருக்கு மொழிபெயர்ப்பாளராக பணிப்பொறுப்பினைப் பெற்றார். சில ஆண்டுகளில் சிறிது செல்வம் திரண்டது. தம் தமக்கையின் மகளான அய்யம்மாளைத் திருமணம் செய்து கொண்டார்.

1776 இல் செங்கல்பட்டு மாவட்டத்தில் வரிவசூல் செய்தல், நவாப்பின் அலுவலாளர்களுக்குச் சம்பளத்தை ஒப்படைப்பு செய்தல் முதலிய ஒப்பந்தத்தொழில், ஆங்கிலநிறுவனத்தாருக்கு வரவேண்டிய தானிய வரியை (மேல்வாரங்கள்) எனும் தானிய வரியை பணமாக்கித் தரும் குத்தகைத்தொழில், ஆங்கில வணிகர்கட்கும், கருநாடக நவாப்பு அதிகாரிகளுக்கும் இடையேயும் முகவராக இருந்து கொடுக்கல் வாங்கல் செய்தல் முதலிய தொழில்களை மேற்கொண்டார். வரிவசூல் செயலில் இவர் ஆங்கிலேயர்களின் நன்மதிப்பைப் பெற்றார். குறுகிய காலத்திலேயே, சென்னை மாகாணத்தின் சிறந்த மொழிபெயர்ப்பாளராக திகழ்ந்தார்.

தனது 28ஆவது வயதில், ஆங்கிலேய நிறுவனத்தில் முக்கியப்பதவி வகித்த இராபர்ட் யோசப்பு சலிவன் என்பவரின் முதன்மை மொழிபெயர்ப்பாளராக ஆங்கில அரசுப்பணி ஏற்றார். அதனாலும் பேரும், பெருஞ்செல்வமும் பெற்றார். சலிவனின் அரசியல் அலுவல்களில் பேருதவிப் புரிந்தார். தஞ்சாவூர் அரசருக்கு மொழிபெயர்ப்பாளராகவும், வங்கியராகவும் இருந்து, சென்னை மாகாணத்திற்குச் சரியான முறையில், கப்பம் கட்ட துணைப்புரிந்தார். 1784 இல் தஞ்சாவூரில் குடியேறினார். தஞ்சை அரசருக்குச் சென்னை அரசாங்கத்தாரால் தொல்லை நேராமல் காத்தார். அதனால் அரசர் இவரை திவான் போன்று போற்றி, பச்சைப்பருக்கு உரிமைகளையும், சிறப்புகளையும் செய்தார்.

பச்சையப்பரின் முதல் மனைவிக்கு மகப்பேறின்மையால், வேதாரணியத்தைச் சேர்ந்த பழனியாயி என்ற நங்கையை,
இரண்டாம் மனைவியாகத் திருமணம் செய்து கொண்டார். பழனியாயிக்கு ஒரு பெண் மகவுப் பிறந்தது. பச்சையப்பருக்கு 1791 இல் பக்கவாத நோயிற்கு உள்ளானார். எனினும், தன் வங்கிமுகமைத் தொழில்களைத் தொடர்ந்து நடத்தி வந்தார்.

1794 பிப்ரவரியில், இவரின் உடல்நிலை மிகவும் சீரற்றது. எனவே, கும்பகோணத்தில் கட்டத்தொடங்கிய, சத்திர வேலையை விரைந்து முடிக்க அங்கு சென்றார். கும்பகோணத்தில், மார்ச்சு மாதம் 22 நாளில், தம் உயிலை எழுதி முடித்தார். திருவையாற்றில் இறக்க விரும்பி அங்கு விரைந்தார். அதன்படி, மார்ச்சு மாதம் 31ஆம் நாளில் மரணமடைந்தார். இவர் இறப்பிற்கு, அடுத்து, பழனியாயியும் அடுத்தாற்போல் இவர்களுடைய மகளும் இறந்தனர்.

பச்சையப்பர் ஈட்டிய பொருள் எத்தனை இலகரங்கள் என வரையறுத்து அறியப்படவில்லை. இவரே தம் காலத்தில் அறப்பணிகளுக்கு ஆயிரக்கணக்கில் செலவிட்டார். இவர் இறந்தபின், இவர் சுற்றத்தாரும், பேராசைச்காரர் சிலரும் செய்த மோசடிகள், வழக்குகள் முதலியவற்றால் அளவற்ற சொத்துக்கள் மறைந்தன. இவர் காலத்தின் பின், இவர் பொருளெனக் கண்டறியப்பட்ட தொகை வட்டி முதலுடன் கூடிய தொகை சுமார் எட்டு இலட்சங்கள் ஆகும். இத்தொகையை மூலப்பொருளாகக் கொண்டு பச்சையப்பன் அறநிலைக் காப்பாளர்கள், அறப்பணிகளையும், கல்விப் பணிகளையும் நடத்தி வருகின்றனர்.

கல்வி நிதிக்கென ஒதுக்கப்பட்ட நிதியிலிருந்து, கிடைக்கும் வருமானத்தைக் கொண்டு காஞ்சீபுரம், சிதம்பரம், சென்னை இம்மூன்று இடங்களில் மூன்று உயர்நிலைப் பள்ளிகளும், சென்னையில் கல்லூரி ஒன்றும், காஞ்சியில் ஒரு கல்லூரியும்
தொடங்கப்பட்டு, அவைகள் இன்றளவும் நடைபெற்று வருகின்றன.

பச்சையப்ப முதலியார் மிகுந்த கடவுட் பற்றுடையவர். இவர் செய்த அறப்பணிகள் பல. காஞ்சீபுரத்து ஏகாம்பரேசுவரர் கோயில் உள்ள திருமண மண்டபம் கட்டினார். சிதம்பரத்தில் தேர் செய்து, ஆனித் திருமஞ்சனம் என்ற புதிய விழாவைத் தோற்றுவித்தார். காசியிலும், தென்னாட்டில் சென்னை, கும்பகோணம், திருவையாறு, தஞ்சாவூர், மதுரை முதலிய இடங்களிலுள்ள திருக்கோயில்களுக்கும், பலவகையான கட்டளைகளைத் திட்டஞ்செய்து வைத்தார். பல இடங்களில் அன்னசத்திரங்கள் கட்டினார். சில இடங்களில் அக்கிரகாரம் கட்டினார். இவ்வாறாக இவர் பலப்பல அறப்பணிகளையும், கணக்கில் அடங்கா கொடைகளையும் தன் வாழ்நாளில் செய்தார்.




</doc>
<doc id="191861" url="https://ta.wikipedia.org/wiki?curid=191861" title="கல்லாவி">
கல்லாவி

கல்லாவி கிருஷ்ணகிரி மாவட்டம், ஊத்தங்கரை ஊராட்சி ஒன்றியத்தைச் சேர்ந்த ஊராட்சியாகும். இக்கிராமம் ஊத்தங்கரை சட்டமன்ற தொகுதிக்குட்பட்டதாக இருக்கிறது. கல்லாவியில் சேலம் - சென்னை செல்லும் தொடருந்துப் பாதையில் தாசம்பட்டி என்ற இரயில் நிலையம் அமைந்துள்ளது. இங்கு அரசு மேல்நிலைப்பள்ளி ஒன்றும் அமைந்திருக்கிறது. கல்லாவியானது ஊத்தங்கரையில் இருந்து 13 கி.மீ. தொலைவிலும், போச்சம்பள்ளி மற்றும் மொரப்பூரில் இருந்து 15 கி.மீ. தொலைவிலும், ஒசூரில் இருந்து 100 கி.மீ தொலைவில் உள்ளது. 


</doc>
<doc id="191878" url="https://ta.wikipedia.org/wiki?curid=191878" title="குடும்ப மரம்">
குடும்ப மரம்

குடும்ப மரம் (Family tree) என்பது குடும்ப நபர்களின் பரம்பரையை குறிக்கும் அட்டவணை ஆகும், இதை கொடிவழி என்றும் கூறுவர்.

இது மரத்தின் அமைப்பினை தலைகீழாக மூதாதை முதல் பேரன் வரை பரம்பரை நபர்களின் குடும்ப மூலத்தின் வரலாற்றை காட்டுகிறது , 

இதில் குடும்ப நபர்களின் பெயர், புகைப்படம், பிறப்பு, திருமணம், இறப்பு ஆகிய தேதி மற்றும் தொடர்பு குறிப்புகள் இருக்கும்.

இதனை தாய்வழி உறவு முறை, தந்தைவழி உறவு முறை, கணவன், மனைவி, மகன், மகள், மணவழிக் குடும்பம், உறவுமுறைகளை விரிவுபடுத்தி கொள்ளலாம் 



</doc>
<doc id="191879" url="https://ta.wikipedia.org/wiki?curid=191879" title="கப்புள் ஸ்ட்ரீட்">
கப்புள் ஸ்ட்ரீட்

கப்புள் ஸ்ட்ரீட் என்பது கணவன், மனைவி எனும் வாழ்விணையர்களுக்கிடையிலான தொடர்புகளுக்குப் பயன்படுத்தப்படும் ஒரு சமூக இணையதளமாகும். முகநூல் தளத்திலுள்ள அரட்டை போன்ற சில வசதிகளைக் கொண்டிருக்கிற இந்த இணையதளத்தை இருவருக்கிடையிலான தொடர்புகளுக்கு மட்டுமே பயன்படுத்திக் கொள்ள முடியும். இங்கு நாட்காட்டி எனும் வசதி செய்யப்பட்டுள்ளது. இந்நாட்காட்டியில் முக்கியமான நாட்களைக் குறித்து வைத்துக் கொள்ளலாம். இது போன்று வீட்டில் செய்ய வேண்டிய வேலைகளையும் பதிவு செய்து வைத்துக் கொள்ளலாம். இங்கு செலவுகளைக் குறித்து வைப்பதற்கான தனிப்பக்கமும் இடம் பெற்றிருக்கிறது. இதன் மூலம் குடும்பச் செலவுகளையும் திட்டமிட்டுக் கொள்ள முடியும். மேலும் சில வசதிகளும் இங்கு தரப்பட்டிருக்கின்றன.



</doc>
<doc id="191881" url="https://ta.wikipedia.org/wiki?curid=191881" title="இஜி டொயோடா">
இஜி டொயோடா

டொயோடா 1933 முதல் 1936 வரை டோக்கியோ இம்பீரியல் பல்கலைக்கழகத்தில் பொறியியல் பிரிவில் இயந்திரவியல் பட்டம் பெற்றவர். அப்போது அவரது ஒன்றுவிட்ட சகோதரர் கிச்சிரோ வாகனத் தொழிற்சாலையைத் மத்திய ஜப்பானின் நாகோயோ நகரத்தில் தொடங்கினார். இஜி டொயோடா இந்தத் தொழிற்சாலையில் அவரது சகோதரருடன் இணைந்து கொண்டார். 1938-ல் கிச்சிரோ டொயோடா -வை நாகோயோ நகரிலிருந்து 32 கிலோமீட்டர் கிழக்கே தனியாக தொழிற்சாலையைக் கட்டச் சொன்னார். இதுவே டொயோட்டா வாகனத் தொழிற்சாலை ஆகும்.

17 செப்டம்பர் 2013 அன்று தனது 100வது பிறந்தநாள் முடிந்து 5 நாட்கள் கடந்தபின் இருதய நோயால் ஜப்பானின் டொயோட்டா நகரத்தில் காலமானார். மரணமடையும்போது அவர் டொயோட்டா பணியாளர்களுக்காக 1938 இல் தொடங்கப்பட்ட டொயோட்டா மெமோரியல் மருத்துவமனையில் சிகிச்சை பெற்றுவந்தார்.


</doc>
<doc id="191894" url="https://ta.wikipedia.org/wiki?curid=191894" title="சிறு பனிக்கட்டிக் காலம்">
சிறு பனிக்கட்டிக் காலம்

=சிறுபனிக்கட்டிக் காலம்=
சிறுபனிக்கட்டிக் காலம் என்பது மத்திய வெப்ப காலத்தில் ஏற்பட்ட சிறு உறைபனிக்காலம் ஆகும். ஆனாலும் இதனை முழுமையான பனிக்கட்டிக் காலம் என்று கூற முடியாது. "சிறுபனிக்கட்டிக் காலம்" என்னும் வார்த்தையை 1939ல் அறிவியலாளர் 'பிராங்கோசிஸ் மேத்திஸ்'( François E. Matthes) என்பவர் அறிமுகப்படுத்தினார். சிறுப்பனிக்கட்டிக் காலத்தின் காலம் 16ம் நூற்றாண்டில் இருந்து 19ம் நூற்றாண்டு வரையும் என்றும், கி.பி.1350 முதல் கி.பி.1850 வரை என்ற இருவேறு கருத்துக்கள் நிலவுகின்றன. ஆனால் காலநிலை கணக்கீட்டாளர்களும், வரலாற்று ஆசிரியர்களும் அந்தந்த பகுதி நிலவரங்களை கொண்டு இந்த கால கணக்கீட்டுடன் உடன்பட மறுக்கின்றனர். அமெரிக்காவின் நாசா சிறுப்பனிக்கட்டிக் காலத்தை கி.பி.1550 முதல் கி.பி.1850 வரை என்று வரையறுத்துள்ளது. மேலும், இந்த காலத்தை மூன்று இடைவெளிகளாக பிரித்துள்ளது. அவை கி.பி.1650, கி.பி.1770, கி.பி.1850 ஆகிய ஆண்டுகள் ஆகும். அரசாங்கங்களுக்கு இடையிலான காலநிலை மாற்ற மூன்றாம் மதிப்பீட்டு குழுவின் அறிக்கையின்படி சிறுபனிக்கட்டிக்காலத்தின் பகுதிகள் கண்டுணரப்பட்டுள்ளன. இதன் பகுதிகள் பெரும்பாலும் வட அரைக்கோளம் ஆகும்.
இதற்கு பல காரணங்கள் கூறப்பட்டன. 1)சூரிய கதிர்வீச்சில் ஏற்பட்ட மாற்றங்கள்,2) எரிமலை வெடிப்புகள், 3)கடல் நீரோட்டம்,4) உலகளாவிய காலநிலை மாற்றம்,5) மனிதர்களின் எண்ணிக்கை குறைவு.
அரசாங்கங்களுக்கு இடையிலான காலநிலை மாற்ற மூன்றாம் மதிப்பீட்டு குழுவின் அறிக்கையின்படி(TAR) பரப்பு வரையறுக்கப்பட்டுள்ளது. மலைகளில் ஏற்பட்ட பனிப்பாறைகளின் வயதை கார்பன் கால கணக்கீடு மூலம் கணக்கிட்டு சிறுபனிக்கட்டிக்காலத்தின் பரப்பு கண்டுணரப்பட்டுள்ளது. இதில் ஐரோப்பாவின் பல பகுதிகளும், அலாஸ்கா, நியூசிலாந்து, மற்றும் படகோனியாவும் அடங்கும்.

மிகச்சரியான காலம் தெளிவாக அறியப்படவில்லை. ஆனாலும் வரிசைக்கிரமமான குறைந்தபட்ச காலநிலை மாற்ற விவரங்கள் இதன் காலத்தை அறிய உதவுகிறது. 13ம் நூற்றாண்டில் வடக்கு அட்லாண்டிக் பகுதிகளில் பனிக்கட்டி பாறைகள் உருவாயின. மேலும், கிரீன்லாந்து, பப்பின் தீவுகள், இஸ்லாந்து ஆகிய பகுதிகளில் மாதிரிகள் கண்டெடுக்கப்பட்டுள்ளன. இந்த மாதிரிகள் சிறுபனிக்காலம் கி.பி.1270க்கும் 1300க்கும் இடையில் தொடங்கியதாக சுட்டுகின்றன.
சிறுபனிக்காலத்தின் காலத்தை காட்டும் குறிப்புகள்:
• 1250ல் அட்லாண்டிக் பனிக்கட்டி வளர்தல்,
• கார்பன் வயது கணக்கீடு மூலம் சிறுபனிக்காலத்தில் இறந்த தாவரங்களின் வயதை கணக்கிட்டதில் சிறுபனிக்கால தொடக்கம் கி.பி.1275 முதல் 1300 வரை என்று கணக்கிடப்பட்டுள்ளது.
• கி.பி.1300ல் வடக்கு ஈரோப்பாவில் கோடைக்காலம் இன்மை.
• கி.பி.1315ல் அதிக மழை மற்றும் பெரும் பஞ்சம்.
• கி.பி.1550ல் உலகளவில் பனிப்பாறை விரிவாக்கம்.
• கி.பி.1650ல் குறைந்த அளவிலான காலநிலை.
பத்தொன்பதாம் நூற்றாண்டின் பாதியில் சிறுப்பனிக்கட்டிக்காலம் முடிந்தது.

=வட அரைக்கோளம்=

சிறுபனிக்கட்டிக் காலத்தில் வட அமெரிக்காவிலும் ஈரோப்பாவிலும் அதிகளவு பனிப்பொழிவு ஏற்பட்டது. 17ம் நூற்றாண்டின் பாதியில் சுவிஸ் ஆல்ப்ஸ் பகுதியில் இருந்த கிராமங்களும் பண்ணைகளும் பனிப்பொழிவால் பெரிதும் பாதிக்கப்பட்டன. பிரிட்டனிலும் நெதர்லாந்திலும் பல கணவாய்களும் ஆறுகளும் உறைந்தன. அது பனிச்சறுக்கு விளையாடவும், பனிக்கால விழாக்களை கொண்டாடவும் போதிய அளவாக இருந்தது. தேம்ஸ் நதி முதன்முதலாக 1607ம் ஆண்டு உறைந்தது. இறுதியாக 1814ம் ஆண்டு உறைந்தது. இந்த உறைதலால் ஆற்றின் கரைகளும் ஆழமும் நீரோட்டமும் மாறிப்போயின. மேலும் கோல்டன் ஹார்ன் மற்றும் போஸ்பரஸ் ஆகியவை 1622ல் உறைந்தன (இவை இரண்டும் இஸ்தான்புல்லில் உள்ள குறுகிய கடல் பகுதி ஆகும்). கி.பி.1658ல் ஸ்வீடன் இராணுவம் கிரேட் பெல்ட் பாலத்தை கடந்து கோப்பென்ஹன்னை(டென்மார்க் தலைநகரம்) கைப்பற்ற சென்றது. மேலும் தீவுகள் அதிகளவில் பனியால் சூழப்பட்டன. மேலும் துறைமுகங்கள் பலவும் உறைந்து போனதால் கப்பல் போக்குவரத்து பாதிக்கப்பட்டது. பனிப்பொழிவால் விளைநிலங்கள் மூடப்பட்டமையால் உணவுப்பற்றாக்குறை ஏற்பட்டது. இதனால் இஸ்லாந்தின் மக்கள் தொகை பாதியாக குறைந்தது.

ஈரோப்பிய ஓவியங்களில் குளிர்கால சித்தரிப்புகள் காணப்படுகின்றன. இது குறித்து வில்லியம் ஜேம்ஸ் பர்ரோஸ்(William James Burroughs) பல ஆய்வுகள் செய்தார். இந்த ஓவியங்களில் குளிர்கால சித்தரிப்புகள் பெருமளவில் காணப்படுகின்றன. பனிக்கால ஓவியங்களில் 'பீட்டர் பெர்கல் எல்டரின்' புகழ்பெற்றவை.

=தெற்கு அரைக்கோளம்=

தெற்கு ஆப்பிரிக்காவின் மலாவி ஏரியானது 1570 முதல் 1820 வரை பலமுறை உறைந்ததாக செய்திகள் தெரிவிக்கின்றன.

கிரட்ஸ் எட் அல் அவர்கள் மேற்கு அண்டார்டிகாவின் பனி மாதிரியையும், கிரீன்லாந்தின் பனி மாதியையும் ஒப்பிட்டு பார்த்தார். இதன் மூலம் உலகம் முழுவதும் சிறுப்பனிக்கட்டிக்காலம் விரவி இருந்தது என அறிய முடிகிறது.

ஆஸ்திரேலியாவில் இருந்து சிறுப்பனிக்கட்டிக்காலம் குறித்த மிக விரிவான தகவல்கள் கிடைக்கவில்லை. இருப்பினும் விக்டோரியா ஏரியின் பதிவுகளில் இருந்து ஓரளவு அறிய முடிகிறது. ஆனாலும் குறைந்த அளவேயான தகவல்களும் கோடை குறித்தே அதிகம் தெரிவிக்கின்றன. இருப்பினும் ஆவணங்கள் கூறும்படி 17ம் நூற்றாண்டு மிக குளிராக இருந்ததாக தெரிகிறது.

பசிபிக் தீவுகளின் வரலாற்று ஆவணங்கள் தரும் தகவல்கள்படி இருமுறை கடல்மட்டம் குறைந்ததாக தெரிகிறது. அது கி.பி.1270 முதல் கி.பி.1475 வரையான காலத்தில் இருக்கலாம் என்று கூறப்படுகிறது. இது கார்பன் காலக்கணக்கீடு மூலம் உறுதி செய்யப்பட்டுள்ளது.

நியூசிலாந்தின் மேற்கு கடற்கரை பகுதியில் உள்ள தெற்கு ஆல்ப்ஸ் மலைத்தொடரில் உள்ள பிரன்ஸ் ஜோசப் பனிப்பாறையானது சிறுப்பனிக்கட்டிக்காலத்தில் வளர்ந்து அதன் உட்சபட்ச உயரத்தையும் அளவையும் எட்டியது.

கி.பி.1550ல் இருந்து கி.பி.1800 வரை சிறுப்பனிக்கட்டிக்காலம் தெற்கு அமெரிக்காவில் இருந்ததற்கான பல ஆதாரங்கள் கிடைத்துள்ளன.

=காரணங்கள்=

அறிவியலாளர்கள் சிறுப்பனிக்கட்டிகாலம் ஏற்ப்பட்டதற்கான காரணங்களை கண்டறிந்துள்ளனர்.அவை,
1)பூமியின் சுழற்சி மாற்றம்,
2)குறைந்த சூரிய ஒளி,
3)அதிக எரிமலை நிகழ்வுகள்,
4)கடல் நீரோட்ட மாற்றம்,
5)உலகளாவிய காலநிலை மாற்றம்,
6)மனித எண்ணிக்கை குறைந்ததால் ஏற்பட்ட காடுகள் பெருக்கம்.

பூமியின் சுழற்சி இயக்கங்கள் காரணமாக கடந்த 2000 ஆண்டுகளாக பூமியின் வடதுருவத்தில் பனிப்பொழிவு இருந்து வந்தது. அது சிறுபனிக்கட்டிக்காலத்தில் அதிகமாக இருந்தது.

சிறுப்பனிக்கட்டிக்காலத்தில் அதிகளவு எரிமலை வெடிப்புகள் நிகழ்ந்தன. ஒரு எரிமலை வெடிக்கும்பொழுது அதில் இருந்து வெளிப்படும் எரிமலை சாம்பலானது பூமியின் வளிமண்டலம் முழுவதும் பரவி சூரியனின் கதிர்கள் பூமியின் மீது விழாதவறு ஒரு போர்வை போல இருந்தது. மேலும் எரிமலை வெடிப்பால் வெளிப்பட்ட சல்பர் ஆனது சல்பர் டை ஆக்சைடாக மாறி வளிமண்டலத்தின் ஸ்ட்ரேட்டோஸ்பியர் அடுக்கை அடைந்த்து. இது சூரியக் கதிர்களை பிரதிபலித்து வெப்பத்தை தடுத்தது.இதனால் புவியில் வெப்பம் குறைந்து பனிப்பொழிவு ஏற்ப்பட்டது. கி.பி.1815ல் இந்தோனேசியாவின் தம்போரா எரிமலை வெடித்ததில் வளிமண்டலம் முழுதும் சாம்பல் மயமாக இருந்தது. இதனால் 1816ல் கோடை இல்லாமல் போனது.

^ Emmanuel Le Roy Ladurie (1971). Times of Feast, Times of Famine: a History of Climate Since the Year 1000. Barbara Bray. Garden City, NY: Doubleday. ISBN 0-374-52122-0. OCLC 164590.
Jump up ^ Matthes FE (1939). "Report of the committee on glaciers". Transactions of the American Geophysical Union: 518–23. Matthes described glaciers in the Sierra Nevada of California that could not have survived the hypsithermal, in his opinion; his usage of "Little Ice Age" has been superseded by "Neoglaciation".
Jump up ^ Michael Mann (2003). "Little Ice Age" (PDF). In Michael C MacCracken and John S Perry. Encyclopedia of Global Environmental Change, Volume 1, The Earth System: Physical and Chemical Dimensions of Global Environmental Change. John Wiley & Sons. Retrieved 17 November 2012.
Jump up ^ Lamb, HH (1972). "The cold Little Ice Age climate of about 1550 to 1800". Climate: present, past and future. London: Methuen. p. 107. ISBN 0-416-11530-6. (noted in Grove 2004:4).
Jump up ^ Earth observatory (Glossary L–N ed.). USA: Nasa.
Jump up ^ "1.4.3 Solar Variability and the Total Solar Irradiance - AR4 WGI Chapter 1: Historical Overview of Climate Change Science". Ipcc.ch. Retrieved 2013-06-24.
Jump up ^ "Glossary I-M". NASA. Retrieved 2011-02-28.
^ Jump up to: a b "Climate Change 2001: The Scientific Basis". UNEP/GRID-Arendal. Retrieved 2007-08-02.
Jump up ^ AR4 WG1 Section 6.6: The Last 2,000 Years, 2007.
Jump up ^ Jones, Philip D. (2001). History and climate: memories of the future?. Springer. p. 154.
Jump up ^ According to JM Lamb of Cambridge University the little ice age was already underway in Canada and Switzerland and in the wider North Atlantic region in the thirteenth and fourteenth centuries
^ Jump up to: a b c Miller et al. 2012. "Abrupt onset of the Little Ice Age triggered by volcanism and sustained by sea-ice/ocean feedbacks" Geophysical Research Letters 39, January 31: abstract and link on AGU website (accessed 31 January 2011)
^ Jump up to: a b Was the Little Ice Age Triggered by Massive Volcanic Eruptions? ScienceDaily, Jan. 30, 2012 (accessed 21 May 2012)
Jump up ^ "Worldwide glacier retreat". RealClimate. Retrieved 2007-08-02.
Jump up ^ Oerlemans, Johannes Hans Oerlemans (2005). "Extracting a Climate Signal from 169 Glacier Records". Science 308 (5722): 675–7. Bibcode:2005Sci...308..675O. doi:10.1126/science.1107046. PMID 15746388. Retrieved 2009-12-25.
Jump up ^ Hendy, E.; Gagan, M.; Alibert, C.; McCulloch, M.; Lough, J.; Isdale, P. (2002). "Abrupt decrease in tropical Pacific sea surface salinity at end of Little Ice Age". Science 295 (5559): 1511–1514. Bibcode:2002Sci...295.1511H. doi:10.1126/science.1067693. PMID 11859191. edit
Jump up ^ Ogilvie, A. E. J.; Jónsson, T. (2001). Climatic Change 48: 9. doi:10.1023/A:1005625729889. edit
Jump up ^ "About INQUA:Quaternary Science (By S.C. Porter)". INQUA. Retrieved 2010-05-06.
^ Jump up to: a b c Jonathan Cowie (2007). Climate change: biological and human aspects. Cambridge University Press. p. 164. ISBN 978-0-521-69619-7.
Jump up ^ Stone, Richard (2004-11-19). "Iceland's Doomsday Scenario?". Science 306 (5700): 1278–81. doi:10.1126/science.306.5700.1278. PMID 15550636.
Jump up ^ [1][dead link]
Jump up ^ "SVS Science Story: Ice Age". NASA Scientific Visualization Studio. Retrieved 2007-08-02.
Jump up ^ "Arquivo de eventos históricos - Página 4 - MeteoPT.com - Fórum de Meteorologia". MeteoPT.com. 2012-07-17. Retrieved 2013-06-24.
^ Jump up to: a b c Lamb, Hubert H. (1995). "The little ice age". Climate, history and the modern world. London: Routledge. pp. 211–241. ISBN 0-415-12734-3.
Jump up ^ Cullen, Karen J. (30 May 2010). Famine in Scotland: The 'Ill Years' of The 1690s. Edinburgh University Press. p. 20. ISBN 978-0-7486-3887-1.
Jump up ^ Ewanu, Elizabeth; Nugent, Janay (2 November 2008). Finding the Family in Medieval and Early Modern Scotland. Ashgate. p. 153. ISBN 978-0-7546-6049-1.
^ Jump up to: a b Broecker WS (February 2000). "Was a change in thermohaline circulation responsible for the Little Ice Age?". Proc. Natl. Acad. Sci. U.S.A. 97 (4): 1339–42. Bibcode:2000PNAS...97.1339B. doi:10.1073/pnas.97.4.1339. PMC 34299. PMID 10677462.
Jump up ^ National Park Service
Jump up ^ Cronin, T. M.; Dwyer, G. S.; Kamiya, T.; Schwede, S.; Willard, D. A. (2003). "Medieval Warm Period, Little Ice Age, and 20th Century Climate Variability from Chesapeake Bay". Global and Planetary Change 36 (1–2): 17–29. Bibcode:2003GPC...36...17C. doi:10.1016/S0921-8181(02)00161-3.
^ Jump up to: a b c Reiter P (2000). "From Shakespeare to Defoe: malaria in England in the Little Ice Age". Emerging Infect. Dis. 6 (1): 1–11. doi:10.3201/eid0601.000101. PMC 2627969. PMID 10653562.
Jump up ^ Kam-biu Liu; Caiming Shen; Kin-sheun Louie (2001). "A 1,000-Year History of Typhoon Landfalls in Guangdong, Southern China, Reconstructed from Chinese Historical Documentary Records". Annals of the Association of American Geographers 91 (3): 453–464. doi:10.1111/0004-5608.00253.
Jump up ^ Kenyon W.A., Turnbull J.R. (1971). The Battle for James Bay. Toronto: Macmillan Company of Canada Limited.
Jump up ^ Whitehouse, David (2003-12-17). "Stradivarius' sound 'due to Sun'". BBC.
Jump up ^ TV series "Connections" by James Burke
^ Jump up to: a b c Template:Harvn
Jump up ^ Behringer, Wolfgang (1999-09-01). "Climatic Change and Witch-hunting: the Impact of the Little Ice Age on Mentalities". Climatic Change (Springer Netherlands) 43 (1): 335–351. doi:10.1023/A:1005554519604.
^ Jump up to: a b c Macdougall, Douglas (2004). Frozen Earth: The Once and Future Story of Ice Ages. University of California Press. p. 225. ISBN 0-520-24824-4.
^ Jump up to: a b Earth Environments: Past, Present and Future, by David Huddart & Tim Stott, p. 863 (quoted), 2010, John Wiley & Sons, ISBN 0470749601, 9780470749609
Jump up ^ Earth Environments: Past, Present and Future, by David Huddart & Tim Stott, p. 863 (quoted), 2010, John Wiley & Sons, ISBN 0470749601, 9780470749609; see also this 1980 article by Burroughs in the New Scientist
Jump up ^ John E. Thornes, John Constable (1999). John Constable's skies: a fusion of art and science. Continuum International. p. 32. ISBN 1-902459-02-4.
Jump up ^ "Kilsyth Curling". Retrieved 2010-09-11.
Jump up ^ "The Story so Far !!!". Gourock Curling Club. 2009. Retrieved 2010-09-11.
Jump up ^ David A. Hodella, Mark Brennera, Jason H. Curtisa, Roger Medina-Gonzálezb, Enrique Ildefonso-Chan Canb, Alma Albornaz-Patb, Thomas P. Guilderson (March 2005). "Climate change on the Yucatan Peninsula during the Little Ice Age". Quaternary Research 63 (2): 109. Bibcode:2005QuRes..63..109H. doi:10.1016/j.yqres.2004.11.004. Unknown parameter |urlold= ignored (help)
Jump up ^ Johnson, T.C., Barry, S., Chan, Y., Wilkinson, P. (2001). "Decadal record of climate variability spanning the past 700 yr in the Southern Tropics of East Africa". Geology 29: 83–6. Bibcode:2001Geo...29...83J. doi:10.1130/0091-7613(2001)029<0083:DROCVS>2.0.CO;2. ISSN 0091-7613.
Jump up ^ Holmgren, K., Tyson, P.D., Moberg, A., Svanered, O. (2001). "A preliminary 3000-year regional temperature reconstruction for South Africa". South African Journal of Science 97: 49–51.
Jump up ^ Kreutz, K.J., Mayewski, P.A., Meeker, L.D., Twickler, M.S., Whitlow, S.I., Pittalwala, I.I. (1997). "Bipolar changes in atmospheric circulation during the Little Ice Age". Science 277 (5330): 1294–96. doi:10.1126/science.277.5330.1294.
Jump up ^ Khim, B.-K.; Yoon H. I.; Kang C. Y.; Bahk J. J. (November 2002). "Unstable Climate Oscillations during the Late Holocene in the Eastern Bransfield Basin, Antarctic Peninsula". Quaternary Research 58 (3): 234–245. Bibcode:2002QuRes..58..234K. doi:10.1006/qres.2002.2371.
Jump up ^ http://waiscores.dri.edu/MajorFindings/MayewskiRes.html
Jump up ^ http://igloo.gsfc.nasa.gov/wais/pastmeetings/abstracts00/Das.htm
Jump up ^ D.M. Etheridge, L.P. Steele, R.L. Langenfelds, R.J. Francey, J.-M. Barnola, V.I. Morgan. "Historical CO2 Records from the Law Dome DE08, DE08-2, and DSS Ice Cores". Carbon Dioxide Information Analysis Center. Oak Ridge National Laboratory, U.S. Department of Energy, Oak Ridge, Tenn.
Jump up ^ M. Angeles Bárcena, Rainer Gersonde, Santiago Ledesma, Joan Fabrés, Antonio M. Calafat, Miquel Canals, F. Javier Sierro, Jose A. Flores (1998). "Record of Holocene glacial oscillations in Bransfield Basin as revealed by siliceous microfossil assemblages". Antarctic Science 10 (3): 269–85. doi:10.1017/S0954102098000364.
Jump up ^ Rhodes et al: "Little Ice Age climate and oceanic conditions of the Ross Sea, Antarctica from a coastal ice core record". Clim. Past, 8, 1223–1238, 2012.
Jump up ^ Erica J. Hendy, Michael K. Gagan, Chantal A. Alibert, Malcolm T. McCulloch, Janice M. Lough, Peter J. Isdale (22 February 2002). "Abrupt Decrease in Tropical Pacific Sea Surface Salinity at End of Little Ice Age". Science 295 (5559): 1511–4. Bibcode:2002Sci...295.1511H. doi:10.1126/science.1067693. PMID 11859191.
Jump up ^ Pollack, H. N., Huang, S., Smerdon, J. E. (2006). "Five centuries of climate change in Australia: the view from underground". J. Quaternary Sci. 21 (7): 701–6. Bibcode:2006JQS...21..701P. doi:10.1002/jqs.1060.
Jump up ^ Nunn, P.D. (2000). "Environmental catastrophe in the Pacific Islands around AD 1300". Geoarchaeology 15 (7): 715–40. doi:10.1002/1520-6548(200010)15:7<715::AID-GEA4>3.0.CO;2-L.
Jump up ^ Winkler, Stefan (2000). "The 'Little Ice Age' maximum in the Southern Alps, New Zealand: preliminary results at Mueller Glacier". The Holocene 10 (5): 643–647. doi:10.1191/095968300666087656. Retrieved 2010-06-27.
Jump up ^ Villalba, R. (1990). "Climatic fluctuations in Northern Patagonian during the last 1000 years as inferred from tree-rings records". Quaternary Research 34 (3): 346–60. Bibcode:1990QuRes..34..346V. doi:10.1016/0033-5894(90)90046-N.
Jump up ^ Villalba, R (1994). "Tree-ring and glacial evidence for the medieval warm epoch and the Little Ice Age in southern South America". Climatic Change 26 (2–3): 183–97. doi:10.1007/BF01092413.
Jump up ^ Sébastien Bertranda, Xavier Boësa, Julie Castiauxa, François Charletb, Roberto Urrutiac, Cristian Espinozac, Gilles Lepointd, Bernard Charliere, Nathalie Fage (2005). "Temporal evolution of sediment supply in Lago Puyehue (Southern Chile) during the last 600 yr and its climatic significance". Quaternary Research 64 (2): 163. Bibcode:2005QuRes..64..163B. doi:10.1016/j.yqres.2005.06.005.
Jump up ^ Inka Meyer, Sebastian Wagner. "The Little Ice Age in Southern South America: Proxy and Model Based Evidence". Springer Netherlands. Retrieved 2010-02-09.
Jump up ^ Thompson, L.G., Mosley-Thompson, E., Davis, M.E., Lin, P.-N., Henderson, K. and Mashiotta, T.A. 2003. Tropical glacier and ice core evidence of climate change on annual to millennial time scales. Climatic Change 59: 137-155.
^ Jump up to: a b Araneda, A., F. Torrejón, M. Aguayo, L. Torres, F. Cruces, M. Cisternas, R. Urrutia (2007). "Historical records of San Rafael glacier advances (North Patagonian Icefield): another clue to 'Little Ice Age' timing in southern Chile?". The Holocene 17 (7): 987–98. doi:10.1177/0959683607082414.
Jump up ^ Bond et al., 1997
Jump up ^ "Abrupt Climate Changes Revisited: How Serious and How Likely?". USGCRP Seminar. US Global Change Research Program. 23 February 1998.
^ Jump up to: a b http://www.nature.com/ncomms/journal/v3/n6/full/ncomms1901.html, Wanamaker et al. (2012). Surface changes in the North Atlantic meridional overturning circulation during the last millennium
^ Jump up to: a b Kaufman, D. S.; Schneider, D. P.; McKay, N. P.; Ammann, C. M.; Bradley, R. S.; Briffa, K. R.; Miller, G. H.; Otto-Bliesner, B. L.; Overpeck, J. T.; Vinther, B. M.; Abbott, M.; Axford, M.; Bird, Y.; Birks, B.; Bjune, H. J. B.; Briner, A. E.; Cook, J.; Chipman, T.; Francus, M.; Gajewski, P.; Geirsdottir, K.; Hu, A.; Kutchko, F. S.; Lamoureux, B.; Loso, S.; MacDonald, M.; Peros, G.; Porinchu, M.; Schiff, D.; Seppa, C.; Seppa, H.; Arctic Lakes 2k Project Members (2009). "Recent Warming Reverses Long-Term Arctic Cooling". Science 325 (5945): 1236–1239. doi:10.1126/science.1173983. PMID 19729653. edit
"Arctic Warming Overtakes 2,000 Years of Natural Cooling". UCAR. September 3, 2009. Retrieved 19 May 2011.
Bello, David (September 4, 2009). "Global Warming Reverses Long-Term Arctic Cooling". Scientific American. Retrieved 19 May 2011.
Jump up ^ Radiative Forcing of Climate Change: Expanding the Concept and Addressing Uncertainties, National Research Council, National Academy Press, Washington, D.C., p. 29, 2005.
Jump up ^ Sunspot Activity at 8,000-Year High Space.com Astronomy October 27, 2004
Jump up ^ Geoffrey Parker, Lesley M. Smith (1997). The general crisis of the seventeenth century. Routledge. pp. 287, 288. ISBN 978-0-415-16518-1.
Jump up ^ Crowley, Thomas J. (2000-07-14). "Causes of Climate Change Over the Past 1000 Years". Science 289 (5477): 270–7. Bibcode:2000Sci...289..270C. doi:10.1126/science.289.5477.270. PMID 10894770.
Jump up ^ Robock, Alan (1979-12-21). "The "Little Ice Age": Northern Hemisphere Average Observations and Model Calculations". Science 206 (4425): 1402–4. Bibcode:1979Sci...206.1402R. doi:10.1126/science.206.4425.1402. PMID 17739301.
Jump up ^ "A Chilling Possibility - NASA Science". Science.nasa.gov. Retrieved 2013-06-24.
Jump up ^ Hopkin, Michael (November 29, 2006). "Gulf Stream weakened in 'Little Ice Age'". Nature News.
Jump up ^ Villanueva, John Carl (2009-10-19). "Little Ice Age". Universe Today. Retrieved 2010-09-22.
Jump up ^ Pittenger, Richard F.; Gagosian, Robert B. (October 2003). "Global Warming Could Have a Chilling Effect on the Military" (PDF). Defense Horizons (National Defense Univ Washington DC Center for Technology and National Security Policy) 33. Retrieved 2010-09-22.
Jump up ^ Leake, Jonathan (2005-05-08). "Britain faces big chill as ocean current slows". The Times (London). Retrieved 2010-05-11.
Jump up ^ "Hot Planet — Cold Comfort". Alan Alda in Scientific American Frontiers. Only a Little Ice Age. 16 February 2005. PBS.
Jump up ^ Ravilious, Kate (2006-02-27). "Europe's chill linked to disease". BBC.
Jump up ^ Ruddiman, William F. (2003). "The anthropogenic greenhouse era began thousands of years ago". Climatic Change 61 (3): 261–293. doi:10.1023/B:CLIM.0000004577.17928.fa.
^ Jump up to: a b "Evidence for the Postconquest Demographic Collapse of the Americas in Historical CO2 Levels". American Meteorological Society through Allenpress.com. 2006. Retrieved 2010-02-01.
Jump up ^ R.J. Nevle et al., "Ecological-hydrological effects of reduced biomass burning in the neotropics after A.D. 1500," Geological Society of America Meeting, Minneapolis MN, October 11, 2011 . abstract. Popular summary: "Columbus' arrival linked to carbon dioxide drop: Depopulation of Americas may have cooled climate," Science News, November 5th, 2011. (access date 2-1-2012)
Jump up ^ Bergeron, Louis (2008-12-17). "Reforestation helped trigger Little Ice Age, researchers say". Stanford News Service.
^ Jump up to: a b Melissa Free, Alan Robock (1999-08-27). "Global Warming in the Context of the Little Ice Age". Rutgers University, originally published in Journal of Geophysical Research. Retrieved 2010-01-03.
Jump up ^ B. G. Hunt (2006-05-11). "The Medieval Warm Period, the Little Ice Age and simulated climatic variability (abstract)". Climate Dynamics, cited through Springer. Retrieved 2010-01-03.


</doc>
<doc id="191896" url="https://ta.wikipedia.org/wiki?curid=191896" title="ஜுர்கென் குர்த்ஸ்">
ஜுர்கென் குர்த்ஸ்

பேராசிரியர் ஜுர்கென் குர்த்ஸ்(Jürgen Kurths) மார்ச் 11,1953 ஆம் ஆண்டு ஆரெண்ட்சீ/அல்த்மார்க் (Arendsee/Altmark) ஜெர்மனியில் பிறந்தார். இவர் சிறந்த இயற்பியல் மற்றும் கணிதவியலாளர். இவர் போட்ச்டம் தட்ப வெப்ப தாக்க ஆராய்ச்சி நிறுவனத்தில் (Potsdam Institute for Climate Impact Research) பல்துறை ஆராய்ச்சி மற்றும் வழிமுறைகள்(Transdisciplinary Concepts and methods) களத்தின் தலைவராகவும் (http://www.pik-potsdam.de/members/kurths), பெர்லினில் உள்ள ஹும்போல்ட்ட் பல்கலைகழகத்தில் (Humboldt University, Berlin) சீரற்ற இயற்பியல் துறையின் பேராசிரியாராகவும், இங்கிலாந்த்தில் உள்ள கிங்க்ஸ் காலேஜ் ஒப் அபெர்தீன் பல்கலைகழகத்தில் (Kings College of the Aberdeen University ,UK) சிக்கலான அமைப்புகள் உயிரியல் மற்றும் கணித உயிரியல் துறையில் ஆறாம் நூற்றாண்டின் தலைவராகவும் பணியாற்றுகிறார். இவர் சிக்கலான அமைப்புகள் கொண்ட சீரற்ற இயற்பியல் துறையில் மிக சிறந்த வல்லுநராவார். குறிப்பாக சிக்கலான அமைப்புகள் கொண்ட சீரற்ற இயக்கவியல், மற்றும் அவற்றின் பயன்பாடுகள் அதிலும் முக்கியமாக பூமியின் அமைப்பு, உடலியல், அமைப்புகள் உயிரியல் மற்றும் பொறியியல் துறையில் உள்ள சவாலான பிரச்சினைகள், பயன்பாடுகள் குறித்த இவரின் ஆராய்ச்சி கட்டுரைகள் புகழ் பெற்றவையாகும்.

ஜுர்கென் குர்த்ஸ் (Jürgen Kurths) ரோச்டோக் பல்கலைகழகத்தில் (University of Rostock) கணிதம் பயின்றார், தொடர்ந்து 1983 ஆம் ஆண்டு GDR அறிவியல் கழகத்தில் முனைவர் பட்டம் (கணிதம்) பெற்றார். அதை தொடர்ந்து ரோச்டோக் பல்கலைகழகத்தில் 1991 ஆம் ஆண்டு கோட்பாட்டு இயற்பியலிலும் முனைவர் பட்டம் பெற்றார். 1991 ல் மேக்ஸ்-ப்ளாங்க்சமூகத்தின் (Max-Planck-society) சிறப்பு திட்டத்தில், விஞ்ஞானிகள் குழு இயக்குனராக கிழக்கு ஜெர்மனியில் இருந்த விஞ்ஞானிகளால் தேர்வு செய்யபட்டார். அவர் சர்வதேச அளவில் பிரபலமான சீரற்ற இயக்கவியல் குழுவை உருவாக்கினார். இவர் போட்ச்டம் (Potsdam) பல்கலைகழகத்தில் 1991 ஆம் ஆண்டு கோட்பாட்டு இயற்பியல்/சீரற்ற இயக்கவியல் ஆராய்ச்சி களத்தில் தலைவராக பொறுப்பேற்றார். அங்கு அவர் அறிவியல் ஆசிரியர் கூட்டமைப்பின் தலைவராக (1996-1999) பதவி வகித்தார், மற்றும்உலகம் போற்றும் பல்துறை சிக்கலான இயக்கவியல் மையதின் (1994-2008) நிறுவன இயக்குனராவும் இருந்தார். அவர் லீப்னிஸ்-Kolleg Potsdam (http://www.leibniz-kollegpotsdam.de/) நிறுவன இயக்குனர் ஆவார். 2008 ல் அவர் போட்ச்டம் தட்ப வெப்ப தாக்க ஆராய்ச்சி நிறுவனத்தில் பல்துறை ஆராய்ச்சி களத்ததை(சிக்கலான அமைப்புகளின் முன்னோக்குககளை பூமியியல் ஆராய்ச்சி மற்றும் பயன்பாடு) மீண்டும் உருவாக்க அழைக்கப்பட்டார். இவர் பெர்லினில் உள்ள ஹும்போல்ட்ட் பல்கலைகழகத்தில் (Humboldt University, Berlin) சீரற்ற இயற்பியல் துறையின் பேராசிரியாராகவும், 2009 ஆம் ஆண்டுல் இருந்து இங்கிலாந்த்தில் உள்ள கிங்க்ஸ் காலேஜ் ஒப் அபெர்தீன்ல் (Kings College of the Aberdeen University ,UK) சிக்கலான அமைப்புகள் உயிரியல் மற்றும் கணித உயிரியல் துறையில் ஆறாம் நூற்றாண்டின் தலைவராகவும் பணியாகிறார்.

1980லில், நேர தொடர் பகுப்பாய்வு மற்றும் அதன் பயன்பாடுசூரிய நடவடிக்கை நிகழ்வுகள் குறித்த ஆராய்ச்சி மேலும் விரிவடியந்து சீரற்ற இயற்பியல் துறையில் ஆர்வம் அடைந்தார். புதிய ஒத்திசைத்தல் நிகழ்வுகள், மறுநிகழ்வு, ஓரியல்பு அதிர்வலை, சிக்கலான மற்றும் காரணகாரிய தொடர்பு நடவடிக்கைகள் மற்றும் இயக்கவியல் மற்றும் சிக்கலான வலையமைப்புகளின் ஸ்திரத்தன்மை குறித்த இவரின் ஆராய்ச்சி கட்டுரைகள் புகழ் பெற்றவையாகும். இதுவே பின்னாளில் சிக்கலான அமைப்புகள் கோட்பாடு மற்றும் பூமியின் அமைப்பை பயன்பாடுகள், மற்றும் மனிதமூளைஅமைப்பு மற்றும் நுரை ஈரல் அமைப்பு மற்றும் சிக்கலான உயர் நிலை கொண்டிருக்கும் பிற அமைப்புகள் குறித்த ஆராய்ச்சிக்கு வழி வகுத்தது. ஜுர்கென் குர்த்ஸ் உடன் பல அறிவியல் கூட்டு ஆராய்ச்சியாளர்கள் இணைந்துள்ளனர், அதில் 20க்கும் மேற்பட்ட நாட்டிலிருந்து வந்த 60 க்கும் மேற்பட்ட ஆராய்ச்சி மாணவர்கள் இருக்கிறார்கள். இப்பொழுது, அவர்களில் 30க்கும் மேற்பட்டோர் பல நாடுகளில் தகுதியான இடங்களில் பணிபுரிகின்றனர். அவர் 500 க்கும் மேற்பட்ட கட்டுரைகள் மற்றும் 8 புத்தகங்களை வெளியிட்டுள்ளார். தற்போது இவர் 10 அறிவியல் இதழ்களின் ஆசிரியர் குழுவில் உள்ளார். அவை CHAOS, Philosoph.Trans. Royal Soc. A, PLoS ONE, Europ. J. Physics ST, J. Nonlinear Science and Nonlinear Processes in Geophysics and of the Springer Series Complexity.

ஜுர்கென் குர்த்ஸ் பல சர்வதேச அறிவியல் நடவடிக்கைகளின் தலைவராக பதவி வகித்துள்ளார். அவற்றில் புவி அறிவியல் பிரிவு EGU சீரற்ற இயக்கவியல் செயல்முறையின் (2000-2005) தலைவர் பொறுப்புவகித்தார். சர்வதேச கூட்டு ஆராய்ச்சி மேம்படுத்துவதற்கான அவரது முயற்சிகள் அவருக்கு ஐரோப்பிய ஒன்றியம் மற்றும் DFGயின் பல பெரிய திட்டங்களுக்கு ஒருங்கிணைப்பளராக மற்றும் 2011ல் இருந்து சிக்கல் வாய்ந்த வலையமைப்புகள் சர்வதேச ஆராய்ச்சி பயிற்சி பிரிவு (DFG மற்றும் பிரேசில்) பேச்சாளராக தேர்வுசெய்யப்பட்டார் (http://www.physik.hu-berlin.de/irtg1740/).

ஜர்கன் குர்த்ஸ் அமெரிக்க இயற்பியல் கூட்டமைப்பு மற்றும் ஃப்ரான்ஹோஃபர் கூட்டமைப்பு (ஜெர்மனி) உறுப்பினராக தேர்ந்தெடுக்கப்பட்டார். 2005 ஆம் ஆண்டு, அவருக்கு அறிவியல் மற்றும் தொழில்துறை ஆராய்ச்சி கவுன்சிலிருந்து(CSIR), இந்தியா, அலெக்சாண்டர் வோன் ஹம்போல்ட் (Alexander von Humboldt) ஆராய்ச்சி விருது கிடைத்தது. அவர் 2010 இல் யூரோப்பியா கல்வித்துறை (the Academia Europaea) மற்றும் மாஸிடோனியன் அகாடமியின் கலை மற்றும் அறிவியல் (the Makedonian Academy of Sciences and Arts) உறுப்பினரானார். Nizhny Novgorod இல் உள்ள Lobachevsky பல்கலைக்கழகம் மற்றும் Chernishevsky பல்கலைக்கழகம், Saratov அவருக்கு கெளரவ டாக்டர் பட்டம் வழங்கியது. அவர் போட்ச்டம் (Potsdam) பல்கலைக்கழகத்தில் கெளரவ பேராசிரியராக மற்றும் நான்ஜிங் தென்கிழக்கு பல்கலைக்கழகத்தில் (Southeast University in Nanjing) விருந்தினர் பேராசிரியராகவும் பொறுப்பு வகிக்கிரார். அவர் 2013 இல் ஐரோப்பிய புவி அறிவியல் ஒன்றியதில் லூயிஸ் ஃப்ரை ரிச்சர்ட்சன் (the Lewis Fry Richardson Medal) பதக்கம் பெற்றார் (http://www.egu.eu/awards-medals/lewis-fry-richardson/2013/jurgen-kurths/).




</doc>
<doc id="191898" url="https://ta.wikipedia.org/wiki?curid=191898" title="நாதிர் ஷா">
நாதிர் ஷா

நாதிர் ஷா (Nader Shah) ஈரானை ஆட்சி செய்த ஓர் அரசர். இவர் பிறந்தது 1688 என்றும் ஆகஸ்டு மாதம் 6 ஆம் தியதி 1698 என்றும் இரு தகவல்கள் உள்ளன. இவர் ஜூன் 19 , 1747 ஆம் ஆண்டு மரணமடைந்தார். இவரை பெர்ஸியாவின் நெப்போலியன் அல்லது இரண்டாம் அலெக்சாந்தர் என்று சில வரலாற்றாசிரியர்கள் அழைக்கின்றனர்.. நாதிர்ஷா வடக்கு பெர்ஸியாவைச் சேர்ந்த துர்கிக் அஃப்ஷர் (Turkic Afshar) என்ற பழங்குடி இனத்தைச் சார்ந்தவர்.

1738 ஆம் ஆண்டு கந்தகாரை கைப்பற்றிய நாதிர் ஷா சிந்து ஆற்றை கடந்து, கைபர் கணவாய் வழியாக இந்தியாவில் புகுந்து, தில்லி மொகலாய மன்னர் முகமது ஷா வின் படைக்கும், நாதிர் ஷாவின் படைக்கும் 1739 ல் அரியானாவின் கர்ணல் பகுதியில் போர் நடைபெற்றது. இப்போரில் 30 ஆயிரத்திற்கும் மேற்பட்டோரை நாதிர் ஷாவின் படை கொன்று குவித்தது. தோல்வியடைந்த முகமது ஷா, நாதிர் ஷாவுடன் மேற்கொண்ட உடன்படிக்கையின் விளைவாக கோஹினூர் வைரமும், விலை மதிப்பு மிக்க மயிலாசனமும், கோடிக்கணக்கான ரூபாய் மதிப்புள்ள தங்க நகைகளும் நாதிர் ஷாவுக்கு கொடுக்கப்பட்டன. முகமது ஷாவின் மகளை, தன் மகனுக்கு திருமணம் செய்வித்தான். 



</doc>
<doc id="191903" url="https://ta.wikipedia.org/wiki?curid=191903" title="நடு இலையுதிர் கால திருவிழா">
நடு இலையுதிர் கால திருவிழா

நடு இலையுதிர் கால திருவிழா அல்லது இடை-இலையுதிர்கால கொண்டாட்டம்("Mid-Autumn Festival", சீனம் :中秋節) என்பது சீனர் மற்றும் வியட்நாமியராலும் கொண்டாடப்படும் ஒரு அறுவடைக்கால விழாவாகும். இந்தக் கொண்டாட்டம் கான் நாட்காட்டியிலும் மற்றும் வியட்நாமிய நாட்காட்டியிலும் எட்டாம் மாதம் 15ம் நாள் முழு நிலவன்று கொண்டாடப்படுகிறது. இடை-இலையுதிர்கால கொண்டாட்டம் கிரெகொரியின் நாட்காட்டியின் படி முன் செப்டம்பருக்கும் முன் அக்டோபருக்கும் இடையில் வரும் பூரணை இரவில் கொண்டாடப்படுகிறது. இத்திருவிழா சீனா, தைவான், வியட்நாம் ஆகிய நாடுகளில் இது சிறப்பாக கொண்டாடப்படுகிறது.

இக் கொண்டாட்டத்தினை முதன்மைச் சீனா "அருவ கலாச்சார பாரம்பரியம்" ஆக 2006இல் குறிப்பிட்டது, மற்றும் 2008இல் பொது விடுமுறையாகவும் அறிவித்தது. இது தாய்வான் மற்றும் தென் கொரியா போன்ற நாடுகளிலும் பொது விடுமுறையாகும். வியட்நாமிய கலாச்சாரத்தில், இது இரண்டாவது முக்கிய விடுமுறை தினமாகும்.

சீன மக்களின் கொண்டாட்டங்களில் முதன்மை இடத்தைப் வகிப்பது வசந்தவிழா ஆகும். அதனை அடுத்து வரும் மகத்தான ஒரு கொண்டாட்டமாக விளங்குவது இந்த இடைஇலையுதிர்கால கொண்டாட்டமாகும். அருமையான சிதோசன நிலை காணப்படும் இம்மகத்தான கொண்டாட்டம்; சந்திரன் இந்த நாள் வட்ட வடிவமாக காணப்படுவதால் சந்திர விழா எனவும் போற்றிக் கொண்டாடுவர். பூரண சந்திரன் அமைதிக்கும் சௌபாகியத்திற்கும் குடும்பங்கள் மீளச் சந்திப்பதற்குமான அடையாளமெனவும் சீன மக்கள் நம்புகின்றனர். 

இடை-இலையுதிர்கால கொண்டாட்டம் பல்வேறு பெயர்களால் அழைக்கப்படுகிறது. அவற்றுள் சில:

இத்திருவிழாவின் நோக்கம் ஒன்று கூடுதல், நன்றி செலுத்துதல், பிரார்த்தனை செய்தல் போன்றனவாக்கும்.

சீனர்கள் ஷாங் வம்சம் முதலே இப்பண்டிகையை கொண்டாடி வருகின்றனர். டாங் வம்சத்தின்போது இத்திருவிழா மேலும் புகழ் பெறத் தொடங்கியது. 19 ஆம் நூற்றாண்டில் பேரரசி டோவாகர் சிக்சி காலத்தில் சீன நாட்காட்டியின் 8 -வது மாதத்தில் 13 ஆம் நாள் முதல் 17 ஆம் நாள்வரை இவ்விழா கொண்டாடப்பட்டது.

இப்பண்டிகையின் போது உயரமான கோபுரங்களில் வண்ண விளக்குகளை ஏற்றுவர். சீனர்களின் பாரம்பரியப்படி விளக்கானது கருவுறுதலின் சின்னமாகும். மேலும் விளக்கு அலங்காரத்திற்காகவும் ஏற்றப்படுகிறது. ஆனால் இன்றைய காலகட்டத்தில் திருவிழாவுக்காகவே விளக்கு ஏற்றப்படுகிறது. பண்டைய காலத்தில் விளக்கானது இயற்கைப் பொருட்களால் கலாச்சாரத்தை பிரதிபலிக்கும் வண்ணம் உருவாக்கப்பட்டன.

இக்கொண்டாடத்தில் முக்கிய இடம் வகிப்பன சிங்கம் நடனம் மற்றும் டிராகன் நடனம் ஆகும். இடை-இலையுதிர்கால கொண்டாட்டத்தில் கடவுளுக்காக போலி பணங்களை எரித்தல் போன்றது நடைபெறும். 

இக்கொண்டாட்டத்தின் போது பிரபல கலாசார உணவாக நிலவு ரொட்டி (Moon cake) அல்லது மூன் கேக் விளங்குகிறது. இதன் காரணமாக இக்கொண்டாட்டத்திற்கு நிலவு ரொட்டி விழா என்ற பெயரும் காணப்படுகிறது.



</doc>
<doc id="191904" url="https://ta.wikipedia.org/wiki?curid=191904" title="கருங்குழி, காஞ்சிபுரம் மாவட்டம்">
கருங்குழி, காஞ்சிபுரம் மாவட்டம்

கருங்குழி, காஞ்சிபுரம் மாவட்டத்தில் உள்ள ஒரு பேருராட்சி. கருங்குழியில் உள்ள ரங்கநாதர் மலை சிறப்புப் பெற்றது


</doc>
<doc id="191924" url="https://ta.wikipedia.org/wiki?curid=191924" title="கல்லூர் மணியம்">
கல்லூர் மணியம்

கவிஞர் கல்லூர் மணியம் என்கிற மாங்குடி மலேசியாவில் எழுத்தாளர்களுள் பல திறமை கொண்ட ஒருவராவார். "மாங்குடி மருதனார்", "வள்ளுவன்" எனும் புனைப்பெயர்களிலும் எழுதியவர். 
முழுப் பெயர் பீலிவெட்டி ஆறுமுகம் மாங்குடி சாத்தையா பெரியையா கணேசன் மகன் மாங்குடி என்கிற மணியம் பிறந்த இடம் புதுக்கோட்டை மாவட்டத்தில் அரிமளம் ஒன்றியத்திலுள்ள கல்லூர். 

இவர் சிறந்த நாடக நடிகராகவும் விளங்கினார் தைபிங் ,பினாங் பள்ளிகளில் படித்து பின் சில காலம் சிங்கை வானொலியில் வேலை பார்த்து பின் மலாக்கா மற்றும் கோலாலம்பூரில் வாழ்ந்தவர். நன்கு வெண்பா மற்றும் குறள் எழுதும் சமுக சீர்திருத்த கவிஞர் கல்லூர் மணியம்.

1957 தொடக்கம் இவர் மலேசியா தமிழ் இலக்கியத்துறையில் ஈடுபாடு கொண்டவர். பெரும்பாலும் சிறுகதைகள், கட்டுரைகள், கவிதைகள் போன்றவற்றை எழுதிவந்தவர். இவரின் இத்தகைய ஆக்கங்கள் மலேசியா தேசிய பத்திரிகைகளிலும், இதழ்களிலும் தமிழகத்தில் சங்கொலி, கல்கி, மஞ்சரி, அமுதசுரபி, தாய் பிரசுரமாகியுள்ளன. சிறந்த மேடை பேச்சாளர். இவர் இந்தியாவில் ஆன்மிகச் செம்மலாக விளங்கியவர்.



</doc>
<doc id="191925" url="https://ta.wikipedia.org/wiki?curid=191925" title="பஞ்ச சீலம்">
பஞ்ச சீலம்

பஞ்ச சீலம் என்ற தலைப்பில் உள்ள கட்டுரைகள்:


</doc>
<doc id="191931" url="https://ta.wikipedia.org/wiki?curid=191931" title="வானுலகம்">
வானுலகம்

வானுலகம் என்பது எது என்பதை மொழியியல் பார்வையில் காண்பது ஒருவகை. இதற்கு வான், வானவன், வானவர் முதலான சொல்லாட்சிகளை அணுகவேண்டியுள்ளது. இவற்றின் வழி வானுலகம் என்பது உயர்ந்த உலகம் எனப் பொருள்படுவதைக் காணமுடிகிறது. இந்த உயர்வை வேதங்கள் கற்பனை உயர்வைக் காட்டுகின்றன. இந்த உலகில் இந்திரன் முதலான தேவர்கள் வாழ்வதாக வேதகால மக்கள் கருதினர். கண்ணில் காணும் ஐம்பூதங்கள் தம் கட்டுக்குள் அடங்காதது கண்டு அவற்றைத் தேவன் என்னும் ஒருவகை உயர்ந்த மனிதனாக்கித் தேவர் என்றனர். மக்கள் வாழும் உலகம் ஒன்று இருப்பது போல, தேவர் வாழும் உலகம் ஒன்றும் இருப்பதாக எண்ணத்தை உயர்த்தினர். இப்படி எண்ணத்தை உயர்த்திய உலகமே வானுலகம். 




</doc>
<doc id="191932" url="https://ta.wikipedia.org/wiki?curid=191932" title="முசி ஆறு">
முசி ஆறு

முசி ஆறு, கிருஷ்ணா ஆற்றின் துணை ஆறாகும். இந்தியாவின் ஆந்திரப்பிரதேச மாநிலத்தில் உள்ளது. இது அம்மாநிலத்தின் ஹைதிராபாத் நகர் வழியாகச் சென்று அந்நகரத்தை பழைய நகரம், புதிய நகரம் என இரண்டாகப் பிரிக்கிறது. இவ்வாற்றில் "ஹிமாயட் சாகர்" மற்றும் "ஓஸ்மான் சாகர்" என்ற இரு அணைகள் கட்டப்பட்டு ஹைதிராபாத் நகருக்கான குடிநீர் ஆதாரமாக விளங்குகிறது.

இந்த ஆறு அனந்தகிரி மலையில் உற்பத்தியாகிறது. இது ஹைதிராபாத்திற்கு தெற்கே உள்ள விக்ராபாத் , ரங்கா ரெட்டி மாவட்டத்தில் உள்ளது. இந்த ஆறு 240 கிலோமீட்டர் தூரம் கடந்ததும் கிருஷ்ணா நதியில் இணைகிறது. 1908-ல் இந்நதியில் வெள்ளப்பெருக்கு ஏற்பட்டது..வெள்ளப்பெருக்கைத் தடுக்கவே "ஹிமாயட் சாகர்" மற்றும் "ஓஸ்மான் சாகர்" என்ற ஏரிகள் அமைக்கப்பட்டன.

இந்நதியின் மேல் பல பாலங்கள் உள்ளன. இதில் "புராண புல்" (old bridge) என்ற பாலம் பழமையானது ஆகும். இது 1579 -ல் கட்டப்பட்டது. உயர் நீதிமன்றம் அருகே "நயா புல்" (new bridge) உள்ளது.



</doc>
<doc id="191934" url="https://ta.wikipedia.org/wiki?curid=191934" title="அனந்தகிரி">
அனந்தகிரி

அனந்தகிரி மலை (Ananthagiri Hills) இந்தியாவின் தெலங்கானா மாநிலத்தில் ரங்கா ரெட்டி மாவட்டத்தில் விக்ரபாத் எனும் இடத்தில் உள்ளது. 
இதிலிருந்து ஒஸ்மான் சாகர் மற்றும் ஹிமாயத் சாகர் ஆகிய ஏரிகளுக்கு தண்ணீர் செல்கிறது. இது ஆந்திரப் பிரதேசத்தின் அடர்த்தி மிகுந்த காடுகளுள் ஒன்று. இங்கு அனந்தகிரி கோவில் அமைந்துள்ளது. இந்த மலையில் தான் முசி ஆறு உற்பத்தியாகிறது. இம்மலையில் பழங்கால குகைகள், கோவில்கள் ஆகியவை உள்ளன.


</doc>
<doc id="191937" url="https://ta.wikipedia.org/wiki?curid=191937" title="சீலம்">
சீலம்

சீலம் என்றால் ஒழுக்கம் என்று பொருள். இது மூவகைப்படும். அவை பினவருமாறு, புத்தமதத்தில் அழைக்கப்படுகின்றன.




துறவறம் மேற்கொண்டு தச சீலங்களில் ஒழுகுகிற துறவிகள் பின்பற்ற வேண்டிய ஒழுக்கம் சமாதி அல்லது தியானம் ஆகும். அதாவது, விலக்க வேண்டிய தீய எண்ணங்களை நீக்கி, மனத்தை ஒரு நிலையில் இருத்துவது சமாதி நிலை எனப்படும்.இதனால், ஐம்புல இன்பங்கள், பகை, கோபம் முதலிய தீயகுணங்கள் தடுக்கப்படுகின்றன.

இதை ஞான நிலை என்று கூறலாம். சமாதி நிலையில், தீய எண்ணங்கள் செயலற்று அடங்கிக் கிடக்கின்றன. இவை சில நேரங்களில், திடீரென வெளிப்படக் கூடும். அவ்வாறு அவை மீண்டும் செயற்படாதவாறு தம் நுண்ணறிவு என்னும் ஞானத்தைக் கொண்டு, அவற்றை அழிக்க வேண்டும். இந்த ஞான நிலையை அடைந்தவர் உலகத்தின் உண்மையான நிலையைக் காண்பர். இவற்றின் மூலம் உலகம் நிலையில்லாதது; துன்பம்
நிறைந்தது; அசுத்தமானது என்று உணர்ந்து, பற்றுகளை விட்டு, பரிநிர்வாண மோட்சமாகிய, வீடுபேற்றை அடையலாம்.



</doc>
<doc id="191938" url="https://ta.wikipedia.org/wiki?curid=191938" title="பஞ்ச சீலம் (தத்துவம்)">
பஞ்ச சீலம் (தத்துவம்)

'பஞ்ச' என்றால் ஐந்து என்ற எண்ணைக் குறிக்கிறது. 'சீலம்' என்றால் ஒழுக்கம் என்பது பொருள். இந்த ஓழுக்கமானது, மூவகைப்படும். அவற்றில் ஒரு தத்துவத்தை, புத்தமதத்தில், பஞ்ச சீலம் என அழைக்கின்றனர். பஞ்சசீலம் என்பது புத்தமதத்தின் அடிப்படை கோட்பாடுகளாக அமைந்துள்ளது. இங்கு அக்கோட்பாடுகளின் விவரங்களைக் கீழே காணலாம்.






</doc>
<doc id="191945" url="https://ta.wikipedia.org/wiki?curid=191945" title="பஞ்ச சீலம் (அரசியல்)">
பஞ்ச சீலம் (அரசியல்)

பஞ்ச சீலம் என்னும் வடமொழிச்சொல்லுக்கு, ஐவகையொழுக்கம் என்பது பொருளாகும். புத்தர் ஐவகைக் கொள்கைகளை இல்லறத்தாருக்கும், துறவிகளுக்கும் வகுத்தார். அவை கொல்லாமை, திருடாமை, காம வெறியின்மை, பொய்யாமை, குடியாமை என்பனவாம். இவைகளை இந்துக்கள் ஐம்பெரும் பாவங்கள் என்று குறிப்பிடுகின்றனர். இச்சொல்லை அரசியலில், 1945 ஆம் ஆண்டு இந்தோனேசிய குடியரசுத் தலைவர் டாக்டர். சுகர்ணோ கையாண்டார். இவர் தெய்வ நம்பிக்கை, மனிதாபிமானம், தேசியம், குடியரசு, சமூக நீதி என்பனவற்றைத் தம் அரசாங்கக் கொள்கைகளாக வெளியிட்டார். இவை புத்தர் கூறியவைகளிலிருந்து வேறுபட்டவை ஆகும்.

இந்திய, சீனப் பிரதமர்கள் 1954 ஏப்ரல் 29இல் சந்தித்துத் திபெத்தைப் பற்றி ஓர் உடன்படிக்கைச் செய்தனர். அதன்படி இரண்டு நாடுகளுக்குமிடையில் நடந்த ஒப்பந்தம் கீழ்கண்ட கொள்கைகளை அடிப்படையாக உடையது என்று கூறப்பெற்றது.


அறிக்கை: இருநாட்டு பிரதமர்களும் பின்னர் வெளியிட்ட தங்கள் அறிக்கையில், "பல்வேறு நாடுகள் இக்கொள்கைகளைக் கடைப்பிடிப்பதுடன் பொதுவான அனைத்துலக உறவுகளிலும் இவற்றைக் கையாள வேண்டும். இவை சமாதானத்திற்கும், நாட்டின் காப்பிற்கும் உறுதியான அடிப்படைகளாக விளங்கும் இப்போது நிலவும் அச்சமெல்லாம் நீங்கி நம்பிக்கையுணர்வு மலரும் " என்று குறிப்பிட்டனர்.

1954 ஆம் ஆண்டு செப்டெம்பர் 23 இல் இந்தோனீசியப் பிரதமர், புதுதில்லிக்கு வந்திருந்த போது, அவருக்கு இந்தியப் பிரதமர் பண்டித நேரு ஒரு விருந்து அளித்தார். அப்போது நேரு மேற்குறித்த ஐந்து கொள்கைகளும், அனைத்துலக உறவுகளுக்கு அடிப்படையாகக் கொள்ளத்தக்க பஞ்ச்சீலங்கள் ஆகும் என்று குறிப்பிட்டார்.

1955 ஆம் ஆண்டு ஏப்ரல் மூன்றாவது வாரத்தில், இந்தோனீசியாவில் உள்ள பாண்டுங் நகரத்தில் கூடிய ஆசிய, ஆப்பிரிக்க நாடுகள் உலக சமாதானத்திற்குரியவென வெளியிட்ட பத்துக் கொள்கைகளில் பஞ்சசீலக் கொள்கைகளும் இடம் பெற்றன.

பின்னர், ஐரோப்பிய நாடுகளில் யூக்கோசுலாவியா நாடு, முதன் முதலாக இப்பஞ்ச்சீலக் கொள்கையை ஏற்றது.1955 சூன் மாதம் இரசியாவிற்கு நேரு சென்றிருந்தபோது, அவரும் இரசியப் பிரதமரும் சேர்ந்து, பஞ்சசீலப்படி உறவாட வேண்டுமெனக் கூட்டறிக்கை வெளியிட்டனர். 1958 ஆம் ஆண்டு வரை, முப்பதுக்கும் மேற்பட்ட நாடுகள், இப்பஞ்சீலக் கொள்கைகளுக்கு ஆதரவு தெரிவித்திருந்தனர். இக்கொள்கைகளை ஏற்றுக் கொள்ளாத நாடுகள் கூட, இக்கொள்கைகளை ஒப்புக் கொள்கின்றன. 1955 இல் அப்போது இந்தியாவில் அமெரிக்கத் தூதராக இருந்த செர்மன் கூப்பர், அமெரிக்காவானது எப்போதுமே பஞ்ச்சீலங்களைச் சொல்லிலும், செயலிலும் கடைப்பிடித்து வருவதாகக் குறிப்பிட்டார். பிரித்தானிய காமன்வெல்த் மந்திரியாய் இருந்த ஃஓம் பிரபு, பஞ்ச சீலமே காமன்வெல்த் நாடுகளுக்கு அடிப்படையானது என்று கூறினார்.

ஐக்கிய நாட்டு சபையின் சாசனத்தில் உள்ள தத்துவங்களையே பஞ்ச சீலம் என்பது தெளிவாகக் கூறுகின்றது. இந்தக் கொள்கையின் படியே, இந்திய நாட்டின் அயல்நாட்டு உறவுக் கொள்கைகள் வகுக்கப்பட்டு, நடைபெற்று வருகிறது.



</doc>
<doc id="191956" url="https://ta.wikipedia.org/wiki?curid=191956" title="தொடர்ச்சியான சார்பு">
தொடர்ச்சியான சார்பு

கணிதத்தில் தொடர்ச்சியான சார்பு ("continuous function") என்ற கருத்தினை எளிதாகப் புரிந்து கொள்வதற்கு, உள்ளீடுகளில் ஏற்படும் சிறிய மாற்றங்களுக்கு வெளியீடுகளிலும் சிறிய மாற்றங்களைக் கொண்ட சார்பு, ஒரு தொடர்ச்சியான சார்பு எனக் கொள்ளலாம். அவ்வாறில்லாத சார்பு, தொடர்ச்சியற்ற சார்பு ("discontinuous function") எனப்படும். ஒரு தொடர்ச்சியான சார்பின் நேர்மாறுச் சார்பும் தொடர்ச்சியானதாக இருந்தால் அச் சார்பு "இரட்டைத் தொடர்ச்சியானது (bicontinuous).

எடுத்துக்காட்டாக, ஒரு வளரும் செடியின் உயரத்தைக் குறிக்கும் சார்பு "h"("t") (இங்கு "t" காலத்தைக் குறிக்கிறது) ஒரு தொடர்ச்சியான சார்பு. மாறாக ஒரு வங்கிக் கணக்கிலுள்ள பணத்தின் அளவைக் குறிக்கும் சார்பு "M"("t") தொடர்ச்சியற்ற சார்பு. 

முதன்முதலாக 1817 ஆம் ஆண்டில் பொஹிமிய கணிதவியலாளர் பெர்னார்டு பொசானோவால், தொடர்ச்சியான சார்பின் எப்சிலான்-டெல்ட்டா வரையறை அறிமுகப்படுத்தப்பட்டது. பிரெஞ்சு கணிதவியலாளர் அகஸ்டின் லூயிஸ் கோஷி எல்லையின் வரையறையின் முன்வடிவைத் தந்தார். 

தொடர்ச்சியான சார்புக்கான கோஷியின் வரையறை:

"f" எனும் தொடர்ச்சியான சார்பு எனில் அதன் சாரா மாறி "x" இல் ஏற்படக்கூடிய மிகமிகச் சிறிய மாற்றத்தால் "f"("x") இல் ஏற்படும் மாற்றத்தின் அளவு மிகமிகச் சிறியதாகவே இருக்கும்.

தொடர்ச்சியான சார்பின் வரையறையும் புள்ளிவாரியான தொடர்ச்சிக்கும் சீரான தொடர்ச்சிக்கும் உள்ள வேறுபாடும் 1830 ஆம் ஆண்டு பொல்சானோவால் கண்டுபிடிக்கப்பட்டாலும், அவை 1930 வரை படைப்புகளாக வெளியிடப்படவில்லை. 1872 இல் ஜெர்மானிய கணிதவியலாளர் எடார்டு ஹெயினால் (Eduard Heine) முதன்முதலாக சீரான தொடர்ச்சியின் முறையான வரையறையை வெளியிட்டார். 

மெய்யெண்கள் கணத்திலிருந்து மெய்யெண்கள் கணத்திற்கு வரையறுக்கப்பட்ட ஒரு சார்பை கார்ட்டீசியன் தளத்தில் வரைபடமாக வரையலாம்; சார்பு, தொடர்ச்சியான சார்பு எனில் அதன் வரைபடம் எந்தவித உடைதலுமின்றி தொடர்ச்சியான வளைவரையாக இருக்கும்.

இவ்வாறு புரிந்து கொள்ளப்படும் தொடர்ச்சித் தன்மைக்கு சமான வரையறைகள் பல உள்ளன:

மெய்யெண்களின் கணம் R இன் உட்கணம் "I" இன் மீது வரையறுக்கப்பட்ட சார்பு formula_1.
இச்சார்பின் ஆட்களம் "I" கீழ்காண்பவற்றில் ஒன்றாக அமையலாம்:


இங்கு "a" , "b" இரண்டும் மெய்யெண்கள்.

சார்பு "f" , அதன் ஆட்களத்திலமைந்த ஒரு புள்ளி "c" இல் தொடர்ச்சியான சார்பாக இருக்க வேண்டுமானால், "x" இன் மதிப்பு "c" ஐ அணுகும்போது சார்பின் எல்லைமதிப்பு இருக்க வேண்டும்; மேலும் அந்த எல்லை மதிப்பு "f"("c") ஆகவும் இருக்க வேண்டும். 

கணிதக் குறியீட்டில்:

இதனை மேலும் தெளிவாக மூன்று நிபந்தனைகளாகத் தரலாம்:

தனது ஆட்களத்தின் ஒவ்வொரு புள்ளியிலும் "f" தொடர்ச்சியானதாக இருந்தால் அது தொடர்ச்சியான சார்பு எனப்படும்.

formula_6 தொடர்முறை "c" க்கு ஒருங்கினால், அதன் ஒத்த தொடர்வரிசை formula_7 "f"("c") -க்கு ஒருங்கும். 

கணிதக் குறியீட்டில்:

சார்பு "f" இன் ஆட்களம் "I" இன் ஒரு புள்ளி "c" எனில் பின்வருமாறு இருந்தால் "c" புள்ளியில் "f" ஒரு தொடர்ச்சியான சார்பாக இருக்கும்: 

"f" இன் ஆட்களத்திலுள்ள அனைத்து "x" க்கும்,

என்றிருக்குமாறு "ε" > 0 என்ற எண் எவ்வளவு சிறியதாக இருப்பினும், "δ" > 0 என்ற எண்ணைக் காண முடியும்.

மாற்றாக, 

"f" : "I" → "R" , "c" ∈ "I" புள்ளியில் தொடர்ச்சியான சார்பு எனில், ஒவ்வொரு  "ε" > 0 இன் மதிப்பிற்கும் கீழேதரப்பட்டுள்ள கூற்று உண்மையாக இருக்கும்படி ஒரு "δ" > 0 ஐக் காணமுடியும்: 

அலைவு மூலமாகவும் தொடர்ச்சியை வரையறுக்கலாம்:

ஒரு புள்ளியில் சார்பு "f" இன் அலைவின் மதிப்பு பூச்சியமாக இருந்தால், இருந்தால் மட்டுமே, அச்சார்பானது அப்புள்ளியில் தொடர்ச்சியானது. இந்த வரையறை தொடர்ச்சியின்மையை அளவிட உதவுகிறது. ஒரு புள்ளியில் சார்பின் அலைவின் அளவு, அப்புள்ளியில் சார்பின் தொடர்ச்சியின்மையின் அளவாகும்.

மேலும் இந்த வரையறை மூலம் ஒரு சார்பின் தொடர்ச்சியான மற்றும் தொடர்ச்சியில்லாத புள்ளிகளின் கணங்களைக் காண முடியும். ஒரு சார்புக்கு "ε" க்கும் குறைவான அலைவுடைய புள்ளிகளின் கணங்களின் வெட்டுக்கணமே அச்சார்பின் தொடர்ச்சியான புள்ளிகளின் கணமாகும்.

பல்லுறுப்புக் கோவைச் சார்புகள் அனைத்துமே தொடர்ச்சியானவை.
(எகா:formula_12) ஏனென்றால் 
"f"/"g" சார்பை வரையறுப்பதற்கு "g"("x") இன் மதிப்பு பூச்சியமாகும் "x" இன் மதிப்புகளை "g" இன் ஆட்களத்திலிருந்து நீக்கிவிட வேண்டும்.

எடுத்துக்காட்டாக,

"g"("x") = (sin "x")/"x", "x"≠0 ஒரு தொடர்ச்சியான சார்பு. இச்சார்பை கீழ்க்காணுமாறு வரையறுப்பதால் அதனை அனைத்து மெய்யெண்களுக்கும் தொடர்ச்சியானதாக்கலாம்.

"x"=0 என்பது சார்பு "g" க்கு நீக்கக்கூடிய வழுப்புள்ளி எனப்படும்..


ε = என்க. ε-அண்மையகத்தில் "f"("x") இன் மதிப்பு "f"(0) ஆக இருக்குமாறு "x" = 0 க்கு ஒரு δ-அண்மையகத்தைக் காண முடியாது. எனவே இது ஒரு தொடர்ச்சியற்ற சார்பு.
"x" = 0 இல் தொடர்ச்சியற்றது. எனினும் "x" = 0 தவிர மற்ற புள்ளிகளில் தொடர்ச்சியானது.


இச்சார்பு "x" = 0 தவிர ஏனைய இடங்களில் தொடர்ச்சியானது..


இச் சார்பு எவ்விடத்தும் தொடர்ச்சியானது அல்ல.

இடைநிலை மதிப்புத் தேற்றத்தின் கூற்று:

மெய்மதிப்புச் சார்பு "f" ஆனது மூடிய இடைவெளி ["a", "b"] இல் தொடர்ச்சியானது; "k" என்பது "f"("a") , "f"("b") இரண்டுக்கும் இடைப்பட்ட ஒரு எண் எனில், 
என்றவாறு ["a", "b"] இல் ஒரு எண் "c" இருக்கும்.

எடுத்துக்காட்டாக, ஒரு குழந்தையின் உயரம் இரண்டு முதல் ஆறு வயதுவரை 1 மீ லிருந்து 1.5 மீ வரை அதிகரிக்கிறது எனில் 2-6 வயதுக்கு இடையே ஏதேனுமொரு கட்டத்தில் அக்குழந்தைக் கண்டிப்பாக 1.25 மீ உயரம் கொண்டிருந்திருக்கும்.

இத் தேற்றத்தின் விளைவாக, ["a", "b"] இடைவெளியில் சார்பு "f" தொடர்ச்சியானது; "f"("a") , "f"("b") இரண்டும் எதிர்க் குறிகளை உடையன எனில், ["a", "b"] க்கும் இடையே ஒரு புள்ளி "c" இல், "f"("c") = 0 ஆக இருக்கும்.

அறுதி மதிப்புத் தேற்றத்தின் கூற்று: மூடிய இடைவெளி ["a","b"] இல் வரையறுக்கப்பட்ட சார்பு "f" அந்த இடைவெளியில் தொடர்ச்சியானதாகவும் இருப்பின் 

இதேபோல சிறும மதிப்பும் உண்டு. ஆனால் சார்பு மூடிய இடைவெளிக்குப் பதில் திறந்த இடைவெளியில் வரையறுக்கப்பட்டிருந்தால் இக் கூற்று உண்மையாக இருக்காது.

எடுத்துக்காட்டாக, 

மெய்யெண்கள் கணத்திலிருந்து மெய்யெண்கள் கணத்துக்கு வரையறுக்கப்பட்ட (formula_25) வகையிடத்தக்க சார்புகள் எல்லாம் தொடர்ச்சியானவையாகவும் இருக்கும். 

ஆனால் இதன் மறுதலை உண்மையில்லை. அதாவது தொடர்ச்சியான சார்புகள் எல்லாம் வகையிடத்தக்கவையாக இருப்பதில்லை. எடுத்துக்காட்டாக தனிமதிப்புச் சார்பு,

ஒரு வகையிடத்தக்கச் சார்பு "f"("x") இன் வகைக்கெழு "f′"("x") தொடர்ச்சியானதாக இருக்கவேண்டிய அவசியமில்லை. அவ்வாறிருந்தால், "f"("x") தொடர்ச்சியாக வகையிடத்தக்கச் சார்பு ஆகும். தொடர்ச்சியாக வகையிடத்தக்கச் சார்புகளின் கணத்தின் குறியீடு: "C"("a", "b"). 

பொதுவாக, 
( Ω, R இன் ஒரு திறந்த இடைவெளி) "n" தடவைகள் வகையிடத்தக்கதாய் இருந்து அதன் "n"-ஆம் வகைக்கெழு தொடர்ச்சியானதாக இருந்தால் அதன் குறியீடு: "C"(Ω). 

மெய்யெண்களின் கணத்தின் ஒரு மூடிய இடைவெளியிலிருந்து மெய்யெண்களின் கணத்திற்கு வரையறுக்கப்படும் தொடர்ச்சியான சார்புகள்

("f") இன் புள்ளிவாரியான எல்லையென "f"("x") அழைக்கப்படுகிறது. தொடர்முறையின் ஒவ்வொரு சார்பும் தொடர்ச்சியான சார்பாக இருந்தாலும், புள்ளிவாரியான எல்லைச் சார்பு தொடர்ச்சியான சார்பாக இருக்கவேண்டியதில்லை.ஆனால் இச்சார்புகளின் தொடர்முறை சீராக ஒருங்குமானால், "f"("x") தொடர்ச்சியானதாக இருக்கும். இதனைப் பயன்படுத்தி, அடுக்குகுறிச் சார்புகள், மடக்கைச் சார்புகள், வர்க்கமூலச் சார்புகள், முக்கோணவியல் சார்புகள் ஆகியவை தொடர்ச்சியான சார்புகள் என்பதை நிறுவலாம்.



</doc>
<doc id="191960" url="https://ta.wikipedia.org/wiki?curid=191960" title="சார்மினார்">
சார்மினார்

சார்மினார் (Charminar) 1591-ல் கட்டப்பட்டது. இது இந்தியாவின் தெலுங்கானா மாநிலத்தில் ஹைதிராபாத்தில் அமைந்துள்ளது. இது ஒரு பள்ளிவாசல் ஆகும். இது ஹைதிராபாத்தின் சிறப்பான கட்டிடங்களில் ஒன்றாகும். மேலும் இந்தியாவின் பிரசித்தி பெற்ற கட்டிடங்களில் இதுவும் ஒன்று. இது முசி ஆற்றங்கரையில் அமைந்துள்ளது. உருது வார்த்தையான (சார்= நான்கு, மினார்= கோபுரம்) நான்கு கோபுரங்கள் என்பதே சார்மினார் என வழங்கப்படுகிறது. தற்போது இது இந்திய தொல்பொருள் துறையின் கட்டுப்பாட்டில் உள்ளது.

சார்மினார் 1591ஆம் ஆண்டு, பிளேக் நோய் முற்றிலுமாக அழிக்கப்பட்டு விட்டதற்கான அடையாளமாக, அதனை கொண்டாடும் பொருட்டு, முகம்மது குலி குப் ஷா என்பவரால் கட்டப்பட்டது. சார்மினாரை மையமாக வைத்தே பழமையான நகரமான ஐதராபாத் உருவாக்கப்பட்டது.

முகம்மது குலி குதுப் ஷா என்பவர் இதன் கட்டுமானத்திற்காக அடிக்கல் நாட்டினார். குதுப் ஷாவின் முதன்மை அமைச்சராய் இருந்த மிர் மொமின் அஸ்டாரபடி (Mir Momin Astarabadi) இதன் வடிவமைப்பிலும் ஹைதிராபாத் நகர வடிவமைப்பிலும் முக்கிய பங்காற்றினார்.. பெர்சியாவிலிருந்தும் கட்டிடக்கலை நிபுணர்கள் வரவழைக்கப்பட்டனர். எனவே இது இந்திய இஸ்லாமிய பாணி கட்டிட வகையில் காணப்படுகிறது. சார்மிரானது துறைமுக நகரான மசூலிப்பட்டினத்தையும், கோல்கொண்டாவையும் இணைக்கும் சாலையில் கட்டப்பட்டது.

இது இஸ்லாமிய பாணியில் அமைந்த கட்டிடம். சதுர வடிவமானது . ஒவ்வொரு பக்கமும் 20 மீட்டர் நீளமுடையது.நான்கு புறமும் உள்ள வாசல்கள் உயர்ந்த வளைவுகளைக் கொண்டது. இவை இதைச் சுற்றியுள்ள நான்கு சாலைகளைப் பார்த்து இருக்கும்படி அமைக்கப்பட்டுள்ளது.இது கிரானைட் மற்றும் சுண்ணாம்புக் கற்களால் கட்டப்பட்டது.சார்மினாரிலிருந்து கோல்கொண்டா கோட்டைக்கு ஒரு சுரங்கப்பாதையும் உண்டு.
2007 ஆம் ஆண்டு பாகிஸ்தானில் வாழும் ஹைதிராபாத் இஸ்லாமியர்கள் பாகிஸ்தானின் கராச்சி நகருக்கு அருகே பகதூராபத் எனும் இடத்தில் இதைப்போல் சிறிய அளவில் ஒரு சார்மினாரைக் கட்டினர்.
பாக்யலெக்ஷ்மி கோவிலின் மேல் தான் சார்மினார் கட்டப்பட்டது என்று ஒரு சர்ச்சை உண்டு. ஆனால் அதற்கான ஆதாரம் எதுவும் இல்லை என 'தி இந்து' நாளிதழ் கட்டுரை வெளியிட்டிருந்தது. 


</doc>
<doc id="191966" url="https://ta.wikipedia.org/wiki?curid=191966" title="லே அரண்மனை">
லே அரண்மனை

லே அரண்மனை (Leh Palace) இமயமலை யில் உள்ள லே நகரத்தில் அமைந்துள்ளது. இது திபெத்தின் லாசா நகரத்தில் உள்ள "பொடாலா அரண்மனை"யின் மாதிரியில் அமைந்துள்ளது. இந்த அரண்மனை 17 ஆம் நூற்றாண்டில் "செங்கி நாம்க்யால்" என்ற அரசரால் கட்டப்பட்டது. பின்னர் 19 ஆம் நூற்றாண்டின் மத்தியில் "டோர்கா" படைகள் இந்தப் பகுதியைத் தங்கள் கட்டுப்பாட்டில் கொண்டுவந்ததும் இந்த அரண்மனை கைவிடப்பட்டு அரச குடும்பம் "ஸ்டாக் அரண்மனை"க்கு இடம்பெயர்ந்தது.
இந்த அரண்மனை ஒன்பது மாடிகளைக் கொண்டது. மேலே உள்ள மாடிகளில் அரச குடும்பத்தினர் தங்கினர். கீழே உள்ள பகுதிகள் பொருட்கள் சேமிக்கும் அறையாகப் பயன்படுத்தப்பட்டன. தற்போது இந்த அரண்மனை இந்திய தொல்பொருள் துறையின் கட்டுப்பாட்டில் உள்ளது. இந்த அரண்மனை பொது மக்களின் பார்வைக்காக அனுமதிக்கப்படுகிறது. இதன் உயர் மாடிகளில் இருந்து லே பள்ளத்தாக்குப் பகுதி முழுவதையும் காணலாம். இந்த அரண்மனையின் பின்புறம் இமயமலைத் தொடர் உள்ளது.

இந்த அரண்மனையின் அருங்காட்சியகத்தில் விலை உயர்ந்த நகைகள், ஆபரணங்கள், உடைகள் மற்றும் மணிமுடிகள் உள்ளன. 450 வருடத்திற்கு முந்தைய சீன பாணி ஓவியங்களும் உள்ளன. இவை பிரகாசமான வண்ணங்களுடன் புதிது போல் கானப்படுகின்றன. வண்ணங்களுக்காக கற்களைப் பொடி செய்து பயன்படுத்தியுள்ளனர்.

இந்த அரண்மனையை "நாம் க்யால்" அரச பரம்பரையைச் சார்ந்த "ட்ஸ்வாங் நாம்க்யால்" 1553 கட்டத் தொடங்கினார். பின்னர் அவரது மருமகன் "செங்கி நாம்க்யால்" காலத்தில் கட்டி முடிக்கப்பட்டது.

லே பகுதிக்கான இணையதளம்


</doc>
<doc id="191967" url="https://ta.wikipedia.org/wiki?curid=191967" title="வான் (சொல்விளக்கம்)">
வான் (சொல்விளக்கம்)

வான் என்னும் தமிழில் வானம் எனவும் வழங்கப்படும். வான் என்னும் சொல் பெயர்ச்சொல்லாகவும் உரிச்சொல்லாகவும் இலக்கியங்களில் பயன்படுத்தப்பட்டுள்ளன. பெயர்ச்சொல்லாகப் பயன்படுத்தப்படும்போது அது மழையைக் குறிக்கிறது. 

உரிச்சொல்லாகப் பயன்படுத்தப்படும்போது இது பண்பை உணர்த்தும் பெயரடையாக வருகிறது. வான் என்னும் சொல் உணர்த்தும் பண்புப் பொருள்களை எடுத்துக்காட்டுகளூடன் இங்குக் காணலாம்.

இவற்றையெல்லாம் எண்ணிப்பார்த்து வானவன், வானவர், வானுலகம் முதனான சொற்களின் பொருளை உணர்ந்துகொள வேண்டும். தே < தேன் < தேவர் என்னும் சொல்லையும் இதனோடு ஒப்பிட்டு உணர்ந்துகொள்ள வேண்டும்.



</doc>
<doc id="191968" url="https://ta.wikipedia.org/wiki?curid=191968" title="உந்தம் அழியா விதி">
உந்தம் அழியா விதி

தனிமைப்படுத்தப்பட்ட மூடிய தொகுதி ஒன்றின் (புற விசைகளின் தலையீடோ, புறச்சூழலோடு பரிமாற்றமோ இல்லாத ஒரு தொகுதி) மொத்த உந்தம் மாறிலியாக இருக்கும். அதாவது மோதலுக்கு முன்பிருந்த மொத்த உந்தமும் பின்பிருக்கும் மொத்த உந்தமும் சமமாக இருக்கும். இது உந்தக் காப்பு விதி ("law of conservation of momentum") என அழைக்கப்படுகிறது.

எடுத்துக்காட்டாக, இரண்டு துணிக்கைகள் மோதுவதாக எடுத்துக் கொள்வோம். நியூட்டனின் மூன்றாம் விதிப் படி, இரு துணிக்கைகளுக்கும் இடையே பரிமாறப்படும் விசைகள் சமனாகவும், எதிரெதிர்த் திசைகளிலும் அமைந்திருக்கும். நியூட்டனின் இரண்டாம் விதிப்படி, , , இங்கு இலக்கங்கள் 1, 2 என்பன முதலாம், இரண்டாம் துணிக்கைகளைக் குறிக்கின்றன. எனவே

அல்லது

மோதலுக்கு முன்னர் துணிக்கைகளின் வேகங்கள் , , மோதலின் பின்னர் அவற்றின் வேகங்கள் முறையே , எனின்,



</doc>
<doc id="191970" url="https://ta.wikipedia.org/wiki?curid=191970" title="பஞ்சுவெட்டல்">
பஞ்சுவெட்டல்

பஞ்சுவெட்டல் (ஆங்கிலம்:Carding) என்றால் அசுத்தாமான பஞ்சினை, நெசவுக்கு ஏற்றவாறு சுத்தம் செய்தல் செய்முறையைக் குறிக்கும் சொல்லாகும். பருத்தியை அரைத்துக் கொட்டையை நீக்கியபின், கிடைக்கும் பஞ்சானது, ஒருவித ஒழுங்குமில்லாமல் துசும்புகளாகச் சுருண்டிருக்கும். மேலும, உடைந்த பருத்திக்கொட்டை, உலர்ந்த இலை, தூசு முதலிய அசுத்தங்களும் அப்பஞ்சில இருக்கும். இவைகளை நீக்குவதுடன், துசும்புகளைப் பிரித்து நீட்டிவிட்டு, அவைகளை இணையாகவும், ஒழுங்காகவும் அமையச் செய்வதே, பஞ்சுவெட்டலின் முக்கிய நோக்கமாகும். 

நூல் நூற்பதற்கு முன்னர்ச் செய்ய வேண்டிய பல வேலைகளில் இதுவும் ஒன்று. எனவே, பண்டைக்கால முதலே பஞ்சுவெட்டல் நடைபெற்று வந்தது. ஆனால், பஞ்சுவெட்டும் முறை நாளுக்கு நாள் முன்னேறி வருகிறது.

கீழ்கண்ட முறைகள் மூலம் பஞ்சுவெட்டானது, கையினால் செய்யப்படுகிறது.

இங்கிலாந்து நாட்டைச் சார்ந்த சேம்சு ஃஆர்கிரீவ்சு (James Hargreaves), டேனியல் போர்ன் (Daniel Bourn), லூயி பவுல் (Lewis Paul) ஆகியோரின் முயற்சியால், பஞ்சுவெட்டும் எந்திரம் தோன்றியது, 1773 - 1775 ஆம் ஆண்டுகளில், சர் ரிச்சர்டு ஆர்க்ரைட்டு(Sir Richard Arkwright) என்ற ஆங்கிலேயர், தானியங்கி பஞ்சுவெட்டும் எந்திரத்தை அமைத்தார். அதன் பின்னர்ப் பஞ்சுவெட்டும் எந்திர அமைப்பில் பல முக்கியமான மாற்றங்களைச் செய்தனர். அதனால் முன்னேற்றம் ஏற்பட்டாலும், ஆர்க்ரைட்டு அமைத்த பஞ்சுவெட்டும் எந்திரத்தின் அடிப்படையான தத்துவம், அமைப்பு முதலியன இன்னும் மாறாமல் உள்ளன என்பது குறிப்பிடதகுந்ததாகும்.




</doc>
<doc id="191977" url="https://ta.wikipedia.org/wiki?curid=191977" title="வானவர்">
வானவர்

வானவர் என்போர் வானுலகில் வாழ்பவர்கள் என நம்பப்படுகிறது. வானவர் யார் என உணர்ந்துகொள்வதற்கு வான், வானவன், வானுலகம் என்னும் கட்டுரைகளை ஒப்புநோக்கிக்கொள்வது இன்றியமையாதது.

இங்கெல்லாம் வானுலக மாந்தர் பாவனை மாந்தர்களாகச் சுட்டப்பட்டுள்ளனர்.



</doc>
<doc id="191978" url="https://ta.wikipedia.org/wiki?curid=191978" title="முதலியாண்டான்">
முதலியாண்டான்

வைணவப் பெரியோர்களில் மிகவும் புகழத்தக்க முதலியாண்டான் கிபி 1027 ஆம் ஆண்டு சித்திரை மாதம் புனர்பூசம் நட்சத்திரத்தில் சென்னை அடுத்த பூந்தமல்லிக்கு அருகில் பச்சைவர்ணபுரம் (தற்போதைய நசரத்பேட்டை)எனும் ஊரில் அனந்தநாராயணதீட்சிதர் மற்றும் நாச்சியாரம்மாள் (இராமானுசரின் தங்கை) எனும் தம்பதிக்கு மகனாக பிறந்தார்."தாசரதி" எனும் இயற்பெயருடைய இவர் வைணவ குருவான இராமானுசரின் மருமகன் ஆவார்.









இராமானுசரின் முதல் மாணாக்கராகிய இவர் தன் ஆச்சாரியன் ஆணைப்படி கர்னாடகாவில் உள்ள பேளூர் எனும் ஊரில் முறையே கீர்த்தி நாராயணன் (தலக்காட்), செளம்ய நாராயணன்(நாகமங்களா), நம்பி நாராயணன்(தொண்டனூர்), கேசவநாராயணன்(பேளூர்) மற்றும் வீர நாராயணன்(கடக்) எனும் ஐந்து நாராயணத் தலங்களை நிர்மாணித்தார்.


</doc>
<doc id="191993" url="https://ta.wikipedia.org/wiki?curid=191993" title="ஸ்டோக் காங்ரி">
ஸ்டோக் காங்ரி

ஸ்டோக் காங்ரி (Stok Kangri) வட இந்தியாவில் ஸ்டோக் பகுதியில் இருக்கும் உயரமான மலை ஆகும். இது இமயமலையின் லடாக் பகுதியில் அமைந்துள்ளது.ஸ்டோக் காங்ரி ம‌லைச் சிகரத்தில் அனுபவத்திற்காக மலையேறுப‌வ‌ர்க‌ள் ம‌லையேறி ப‌யிற்சி பெறுவ‌ர்.
ஜூலை மாதத்தின் கடைசியில் ஆகஸ்டு மாதத்திலும் இதன் உச்சியில் பனி இல்லாமல் இருக்கும்.இச்சிகரத்தின் உச்சியில் ஏற மிகவும் எளிதான மற்றும் பிரபலமான வழி ஸ்டோக் பள்ளத்தாக்கு வழி ஆகும்.ஆகஸ்டு மாதத்தில் ஸ்டோக் கிராமத்தில் மேய்ச்சல் நிலங்களாக இருக்கும். பிக்டன்(Bicton) கல்லூரியைச் சேர்ந்த 3 பேர் கொண்ட குழு 2002 மார்ச்/ ஏப்ரல் மாதத்தில் இதன் உச்சியை அடைந்ததே குளிகாலத்தில் சிகர உச்சியை அடைந்த அதிகாரபூர்வமான சாதனை ஆகும்.


</doc>
<doc id="191994" url="https://ta.wikipedia.org/wiki?curid=191994" title="ஹெமிஸ் தேசியப் பூங்கா">
ஹெமிஸ் தேசியப் பூங்கா

ஹெமிஸ் தேசியப் பூங்கா (Hemis National Park) ஜம்மு காஷ்மீர் மாநிலத்தின் கிழக்கு லடாக் பகுதியில் அமைந்துள்ளது. நாட்டின் மிகவும் உயரமான இடத்தில் அமைந்துள்ள பூங்கா இது ஆகும். மேலும் நாட்டின் பெரிய மற்றும் தடைசெய்யப்பட்ட இயற்கை பூங்கா ஆகும். இந்தப் பூங்காவில் பனிச்சிறுத்தை உட்பட பல்வேறு வகையான உயிரினங்கள் உள்ளன.

1981 ஆம் ஆண்டு 600 சதுர கிலோமீட்டர் அளவில் உருவாக்கப்பட்ட இந்தப் பூங்கா 1988-ல் 3350 சதுர கிலோமீட்டராகவும் பின்னர் 1990-ல் 4400 சதுர கிலோமீட்டராகவும் இருந்தது. இது தென்கிழக்கு ஆசியாவின் மிகப்பெரிய பூங்கா ஆகும். இந்தப்பூங்காவினுள் 1600 மக்கள் வசிக்கின்றனர்.


இந்தப்பூங்கா இந்திய நடுவண் அரசாலும், ஜம்மு காஸ்மீர் அரசாலும் பராமரிக்கப்படுகிறது.


</doc>
<doc id="192004" url="https://ta.wikipedia.org/wiki?curid=192004" title="குளோரார்கைரைட்">
குளோரார்கைரைட்

குளோரார்கைரைட் (ஆங்கிலம்: Chlorargyrite) என்பது வெள்ளியும் குளோரினும் (சில்வர் குளோரைடு,AgCl) கலந்த கலவையின் ஒரு தாது. வெள்ளி தாது படிவங்களின் ஆக்சிசனேற்றத்தில் இரண்டாம் நிலை தாதுக்கட்டமாக வெளிப்படுவது தான் குளோரார்கைரைட். இது சமநீள-எண்முகக்கோண படிக வர்க்கத்தைச் சேர்ந்த படிகமாக திடப்படுகிறது. பொதுவாக இது பெருத்த வடிவம் முதல் நிரல் வடிவம்வரையிலும் காணப்படுகிறது, மேலும் இது நிறமற்றும் மாறுபட்ட மஞ்சள் நிறங்களிலும் கனசதுர படிகங்களாக உள்ளது. ஓளி வெளிக்காட்டுதலால் இதன் நிறம் பழுப்பு அல்லது ஊதா நிறமாகிறது.


</doc>
<doc id="192007" url="https://ta.wikipedia.org/wiki?curid=192007" title="வைத்தீஸ்வரன் கோயில் வைத்தியநாதர் கோயில்">
வைத்தீஸ்வரன் கோயில் வைத்தியநாதர் கோயில்

வைத்தீஸ்வரன் கோவில் வைத்தியநாதர் கோவில் திருஞானசம்பந்தர், திருநாவுக்கரசர் ஆகியோரால் தேவாரம் பாடல் பெற்ற சிவத்தலமாகும். இத்தலத்தின் மூலவர் வைத்தியநாதர், தாயார் தையல்நாயகி. அருணகிரிநாதர், குமர குருபரர், படிக்காசு தம்பிரான், சிதம்பர முனிவர், காளமேகப்புலவர், ராமலிங்க அடிகள், வடுகநாத தேசிகர், தருமையாதீனம் ஆகியோரும் இத்தலம் பற்றி பாடியுள்ளார்கள். இக்கோயிலில் உள்ள முருகப்பெருமான் பெயர் முத்துக்குமார சுவாமி. இவன்மீது முத்துக்குமார சுவாமி பிள்ளைத்தமிழ் என்னும் நூல் பாடப்பட்டுள்ளது. தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 16வது சிவத்தலமாகும்.

வேளூர்வாயில் என்பது புள்ளிருக்கு வேளூரின் சங்ககாலப் பெயர். 'வேள்' என்னும் சொல் முருகப்பெருமானைக் குறிக்கும். 'புள்' என்னும் சொல் கருடனையும், 'இருக்கு' என்னும் சொல் இருக்கு வேதத்தையும் குறிக்கும் என்று மு. அருணாசலம் விளக்கம் தருகிறார். இடையன் நெடுங்கீரனார் என்னும் சங்ககாலப் புலவர் இந்த ஊரிலுள்ள தெய்வம் பொய் சொல்வோர் உயிரைப் பலியாகக் கொள்ளும் என்று குறிப்பிடுகிறார்.

ஒன்பது கிரகங்களுள் (நவக்கிரகம்) ஒன்றான புதன் கிரகத்தையும் அதனுடன் அங்கராதனையும் சேர்த்து வழிபடும் தளமாகும். அங்காரகன் தொழுநோயை குணப்படுத்தும் வல்லமை கொண்ட கடவுளாக நம்பப்படுகின்றது. நாடி சோதிடர்கள் நிறைந்திருக்கும் புகழ்பெற்ற இடமாகும்.

இக்கோயில் சிதம்பரத்திலிருந்து 22 கிலோமீட்டர் தொலைவிலும், தஞ்சையிலிருந்து 110 கிலோமீட்டர் தொலைவிலும் மற்றும் மயிலாடுதுறையிலிருந்து 16 கிலோமீட்டர் தொலைவிலும் அமைந்துள்ளது. இத்தலத்தை தொடர்வண்டி மூலம் மயிலாடுதுறையை அடைய மைசூரிலிருந்து மைசூர் விரைவுத் தொடர்வண்டி (வழி) பெங்களூர், சேலம், ஈரோடு, திருச்சி, தஞ்சாவூர் மற்றும் கும்பகோணம் மார்க்கமாக மயிலாடுதுறையை அடையலாம்.

வைத்தீசுவரன் என்பது தமிழில் "மருத்துவக் கடவுள்" என்ற பொருளை உணர்த்துவது ஆகும். இக்கடவுளை வழிபடுவோர் நோய்நொடி நீங்கி வாழ்வர் என்ற நம்பிக்கை மக்களிடையே நிலவுகின்றது. இக்கடவுள் நோய்தீர்க்கும் வல்லவர் என்று போற்றப்படுகின்றார்.

இக்கோயிலில் அமைந்திருக்கும் சித்தாமிர்தக் குளத்தின் நீர் புனித நீராக கருதப்படுகின்றது. இக்குளத்தில் நீராடினால் நோய் நீங்கும் என்று அங்கு வழிபடும் மக்களால் நம்பப்படுகின்றது.

சம்பாதி, சடாயு, என்ற கழுகரசர் இருவர்களும், தமிழ் கடவுளாம் முருகப்பெருமானும், பூசித்துப் பேறுகளைப் பெற்ற தலமாதலால் இப்பெயர் பெற்றது.

இத்தலத்துச் சிவபெருமானைப் பற்றிய புகழ்ப் பாக்களில்

சடாயு, சம்பாதி இவர்கள் வழிபட்ட செய்திகள் உள்ளன.

"சடாயு" என்னும் புள் (பறவை), "இருக்கு- வேதம்" (ரிக்கு வேதம்), "முருகவேள்", "சூரியனாம் ஊர்" ஆகிய நால்வரும் இத்தலத்திற்கு வந்து இறைவனை வணங்கியதால் இத்தல நாயகர் "புள்ளிருக்குவேளூர்" எனவும் "திருபுள்ளிருக்குவேளூர்" என தனிச்சிறப்புடனும் அழைக்கப்படுகின்றார்.

ஒன்பது கிரகங்களுள் (நவக்கிரகம்) ஒன்றான அங்காரகன், தொழுநோயால் மிகத்தீவிரமாக பாதிக்கப்பட்டதின் விளைவாக கடவுள் சிவனார் வைத்தியநாத சுவாமியாக எழுந்தருளி அவரின் பிணிதீர்த்தார். ஆகையால் இக்கோயில் ஒன்பது கிரக கோயில்களில் இது செவ்வாய் கிரகத்தை குறிக்கும் கோயில் தலமாக விளங்குகின்றது. என்னும் "அப்பர் பெருமானின்" தேவாரப் பகுதியில் இறைவன் "வைத்திய நாதர்" என்னும் பெயர் பூண்ட காரணத்தைப் புலப்படுத்துவதாகும்.

திருநாவுக்கரசர் தீவிர வயிற்றுப்பிணியினால் அவதியுற்றபொழுது அவர் தமக்கையார் வைத்தியநாதனை நினைந்து பிணிநீக்க தொழுதிட்டார், அவ்வாறே எழுந்தருளி பிணிநீக்கினார். அன்று முதல் இத்தல சிவனாரை அவரின் பக்தகோடிகளால் வைத்தியநாதன் என்றழைக்கபெற்று வழிபடலாயினர்.

"தமிழ் ஆண்டு சகம் 1814" (கி.பி.1892) அங்கு வாழ் நகரத்தாரால் திருப்பணியும் குடமுழுக்கும் செய்யப்பட்டன. "தமிழ் ஆண்டு சகம் 1689" (கி.பி. 1767) ராசாமகாராசர் காலத்தில் முத்துக்குமாரசாமித் தம்பிரானால் திருப்பணி செய்யப் பட்டது. தமிழ் ஆண்டு சகம் 1682 (கி.பி.1770) துளசாமகாராசர் காலத்தில் கருங்கல் திருப்பணி செய்யப்பட்டது. தமிழ் ஆண்டு சகம் 1802 (கி.பி. 1880) கொடிக்கம்பம் தங்கமயம் ஆக்கப்பட்டது என்று கோயில் கல்வெட்டில் குறிக்கப்பட்டுள்ளது.

இக்கோயிலில் வைத்தீசுவர சுவாமி மற்றும் அவரின் இணையான தையல்நாயகி அம்பாள் இருவரும் இணைந்து மூலிகை தைலத்துடன் நின்று பக்தர்களுக்கு காட்சித் தருகின்றனர்.

இக்கோயிலுக்கு இராமர், இலட்சுமணன் மற்றும் ஏழுகடல் முனிவர்களும் (சப்தரிஷி) இத்தலம் வந்து வணங்கியதாக செவிவழிச் செய்திகள் (அய்தீகங்கள்) உண்டு.

இத்தலம் இந்துக்களின் கடவுளாக கூறப்படும் இராமரின் மனைவி சீதையை இலங்கை மன்னன் இராவணன் கவர்ந்து சென்றபொழுது கழுகு மன்ன்னான சடாயு இடைமறித்து தடுத்ததினால், இராவணனின் தாக்குதலுக்குள்ளாகி மாண்ட சடாயுவின் சடலத்தை இராமன் மற்றும் அவரின் தமையனாரான இலக்குவணன் இருவரும் இணைந்து (ஜடாயு) இங்கு அமைந்துள்ள குளத்தின் அருகே வைத்து சடாயுவின் சிதைக்கு தீமூட்டி எரிக்கப்பட்டதினால் இக்கோயிலில் அமைந்துள்ள குளத்தை சடாயு குந்தம் என்றழைக்கப்படுகின்றது.

இக்கோயிலினுள் உள்ள சிறிய தலத்தில் கடவுள் தன்வந்தரியும், தமிழ்க்கடவுளாம் முருகன் முத்துகுமாரசாமியாகவும் எழுந்தருளியுள்ளனர்..

கடவுளுக்கு படைத்த பொருட்காளாக (பிரசாதங்களாக) திருநீரும் , சாம்பல் (திருச்சந்தன உருண்டை (அ)திருச்சாந்து உருண்டை) நோய்தீர்க்கும் மருந்தாக வழங்கப்படுகின்றது. இது தீக்குழியிலிருந்து (ஒமகுண்டத்திலிருந்து) தயாரிக்கப்படுகின்றது. இன்னொரு வகையான மருந்தாக (சந்தன துகள்கள்) சந்தனம், குங்குமப்பூ கலந்து வழங்கப்படுகின்றது.

மக்கள் இங்கு வருகை புரியும் பொழுது மிளகு மற்றும் வெல்லத்துடன் கலந்த் உப்பு இவற்றை சித்தாமிர்தத்தில் (குளம்) வைத்து நோய்தீர்க்க வேண்டி கடவுளுக்கு படைக்கின்றனர். கடவுளுக்காக வெள்ளித்தட்டுகள், மோதிரங்களை காணிக்கையாக பிணிதீர்க்க வேண்டி உண்டியலில் செலுத்துகின்றனர்.

ஆண்டுத் திருவிழா (பிரம்மோற்சவம்) ஒவ்வொரு ஆண்டும் பங்குனி மற்றும் தை (தமிழ் மாதங்கள்) மாதங்களில் கொண்டாடப்படுகின்றது. கார்த்திகை மாதத்திலும் விழா எடுக்கப்படுகின்றது. தமிழ்க் கடவுளாம் முத்துகுமாரசுவாமிக்கு தனி விழாவாக அமாவசை அல்லது பௌர்ணமிக்குப் பின்வரும் காலத்தன்று (சஷ்டியன்று) விழா எடுக்கப்படுகின்றது.

நாடி சோதிடம் இங்கு புகழ்பெற்ற ஒன்று இது அவரவர் நம்பிக்கையை பொறுத்தது ஆனால் இது பொய்யுரையாகவும் இருக்கலாம்.

திருநாவுக்கரசர் மற்றும் சுந்தரரால் வைத்தியநாத சுவாமிகள் குறித்து பாடியத்தலமாகும். ஆகையால் இது பாடல் பெற்ற தலமாக விளங்குகின்றது.



</doc>
<doc id="192020" url="https://ta.wikipedia.org/wiki?curid=192020" title="பனைக்குடும்பம் (தாவரவியல்)">
பனைக்குடும்பம் (தாவரவியல்)

ஒருவித்திலைத் தாவரங்களில், (இலத்தீன்:Arecaceae) அரக்கேசி என்ற பனைக்குடும்பம், பெரிய குடும்பமாகும். இக்குடும்பத்தில் சுமார் 210 பேரினங்களும், 2,500-க்கும் மேற்பட்ட சிற்றினங்களும் இடம் பெற்றுள்ளன. தென்னை,பனைமர வகைகள்,பாக்கு,ஈச்சை வகைகள், பனையெண்ணெய் தரும் எண்ணெய்ப்பனை போன்றவை இக்குடும்பத்தை சேர்ந்தவை. இக்குடும்பத் தாவரங்கள் உலகிலுள்ள வெப்ப மண்டலப் பகுதிகளில் பரவலாகக் காணப்படுகின்றன, இக்குடும்பத் தாவரங்களுள் சுமார் 25 பேரினங்களும், 225-க்கும் மேற்பட்ட சிற்றினங்களும் இந்தியாவில் உள்ளன.

பனை மரங்கள் மனிதனின் வரலாற்றில், நெடுங்காலமாகவே, அவர்களது பாரம்பரியத்தின் உட்கூறுகளில் ஒன்றாகத் திகழ்கிறது.இம்மரமானது அவர்களின் செல்வத்திற்கும்,உடல்நலத்திற்கும், சமுதாய மதிப்பீட்டிற்குமான இலச்சினையாக உள்ளது. சில நாடுகளின் கொடிகளிலும், படைப்பிரிவின் உயர்நிலைகளிலும் இது அடையாளமாகப் பயன்படுத்தப்படுகிறது. குளிர் மிகுந்த நாடுகளில் கூட, அவர்களின் வேனிற்கால பொது இடங்களில், இந்த இனத்தின் மரமானது, வெது வெதுப்பான சூழ்நிலையையும், இதமான மனப்பாங்கையும் காட்ட, உணவு விடுதிகளின் முன் புறத்திலும், உல்லாச விடுதிகளிலும், சுற்றுலா இடங்களிலும் வளர்க்கப் படுகின்றன. வெப்ப மண்டல நாடுகளில், இவை தோட்டக்கலைத் தாவரமாகவும், பணப்பயிராகவும் வளர்க்கப் படுகின்றன. சில ஆப்பிரிக்க நாடுகளின் பொருளாதார உயர்வும், இக்குடும்ப மரங்களால் உயர்ந்து இருக்கிறது.

இக்குடும்பத்தில் உள்ள அனைத்தும் மரங்கள் அல்ல. கொடிகளும் உண்டு. பெரும்பாலான தாவர உச்சியில் பெரிய மகுட இலைகளும், அவையுள்ள கிளைத்தல் இல்லாதத் தூண் போன்ற தண்டமைவும் இருக்கின்றன. அத்தண்டின் மேற்பரப்பில், உதிர்ந்த இலைகளின் தழும்புகளும் இருக்கின்றன. அனைத்து மரங்களும், பெரிய மரங்களாவே வளருகின்றன. (எ.கா.) "தென்னை". புதர்செடியாக உள்ள இவ்வினத் தாரவரமான, "நிபா புரூட்டிக்கன்சு" தாவரத்தில் தரைமேல் தண்டு காணப்படுவதில்லை. தரைக் ̧கீழ் தண்டான, ரைசோமிலிருந்து நேரடியாக பல இலைகள் உற்பத்தியாகின்றன.
வேரானாது, வேற்றிட சல்லிவேர்த் தொகுப்பாக அமைந்துள்ளது. இதன் தண்டுப் பகுதியானது, தரையின் மேல் காணப்படும் "ஃபோனிக்சு அக்காலிசு" தாவரத்தின் தண்டு குட்டையாகவும், பருத்தும் காணப்படும். இத் தாவரத் தண்டில் உள்ள கணுக்கள் இடைவெளி மிகவும் குறுகியே காணப்படுகின்றன. பெரும்பான்மையான மரங்கள் தனியே வளர்ந்தாலும், அவை வளரும் சூழ்நிலைக் காரணிகளினால், நெருங்கிய கூட்டமாகவும் வளரும் இயல்பைப் பெற்று இருப்பது ஆய்வில் கண்டறியப் பட்டுள்ளது.
குறிப்பிட்ட (swan palm tree) பனைமரத்தண்டில் ஆண்டு வளையங்கள் இருப்பதில்லை. கதிரியக்கக்கரிமக் காலக்கணிப்பு என்பதிலும், ஆண்டு வளைய முறை பயனாகிறது. தோன்றுவதில்லை என்பது இயற்கை அதிசயங்களில் ஒன்றாகும்.

இவற்றில் இலையடிசெதில்கள் இல்லை. மேலும், இலைக்காம்புகள் நீண்டு உள்ளன. பெரும்பான்மையான இலையடிப்பகுதி (Calamoideae)அகன்றுள்ளது. அங்கைவடிவ கூட்டிலை களும் (எ.கா. பொராசசு பிலாபெல்லிஃபெர்) உண்டு. பொதுவாக நுனியில் கூட்டமாக அமைந்தவை ஆகும். பெரும்பான்மையான தாவரங்களில், இலைச்சுழல் அமைவு இருக்கின்றன. எனினும், கலாமஸ் தாவரத்தில், இலையமவு, மாற்றிலை காணப்படுகிறது. இலை நரம்பமமைவுகள், இரு வகைகளில் காணப்படுகிறது. ஒன்று, சிறகுவடிவ இணைபோக்கு நரம்பமைவு (எ.கா. "கோகாஸ் நியூசிஃபெரா") ஆகும். மற்றொன்று, அங்கைவடிவ விரி இணை நரம்பமைவு (எ.கா. பொராசசு பிலாபெல்லிபெர்) ஆகும். நைபா புரூட்கன்சு ("Nypa fruticans") என்பதின் இலை பெரியதாகவும், ஊசிபோன்று காணப்படுகிறது. இந்த இனமானது, நைபோயிடியே (Nypoideae) என்ற பேரினத்தின் ஒரே சிற்றனமாகும்.

இக்குடும்பத் தாவரங்களின், பூவிதழ்கள் மொத்தம் ஆறு உள்ளன. ஒவ்வொரு அடுக்கிற்கும், மூன்று என, இரு அடுக்கில், இந்த ஆறு பூவிதழ்களும் அமைந்துள்ளன. இப்பூவிதழ்கள் நிலையானவை ஆகும். இதழ் தனித்த இயல்புடையன. தொடுஇதழாகவோ, திருகு இதழாகவோ, தழுவு இதழாகவோ இணைந்துக் காணப்படுகின்றன. எடுத்துக்காட்டாக, ஃபோனிக்ஸ் அக்காலிசு (Phoenix acaulis) என்ற குட்டை பேரிச்சை மரத்தின் வெளி அடுக்கிலுள்ள பூ இதழ்கள், தொடு இதழமைவில் இணைந்தே உள்ளன. ஆனால், உள்அடுக்கிலுள்ள இதழ்கள், திருகு இதழாக அமைந்து, தனித்த இயல்பைப் பெற்றிருக்கின்றன. ஒரு சூலக அறையில், ஒரு சூல் வீதம் அச்சு சூல் ஒட்டு முறையில், மூன்று சூலக அறையுள்ளது. மூன்றும் இணைந்தே உள்ளன. இதன் சூற்பை மேல் மட்டத்தில் அமைந்துள்ளது. பெண் மலரில், மலட்டு தன்மையான பூத்தூள்கள் (மகரந்தம்) இருக்கின்றன.



</doc>
<doc id="192022" url="https://ta.wikipedia.org/wiki?curid=192022" title="ரோதங் கணவாய்">
ரோதங் கணவாய்

ரோதங் கணவாய் (இந்தி: रोहतांग दर्रा, ஆங்கிலம்: Rohtang Pass) இமயமலைத் தொடரின் பிர் பாஞ்சல் பகுதியில் மணாலியிலிருந்து 51 கிலோமீட்டர் தொலைவில் உள்ளது. இது குலு பள்ளத்தாக்கையும் லாஹௌல் மற்றும் ஸ்பிடி பள்ளத்தாக்கையும் இணைக்கிறது. இது இமாச்சலப் பிரதேசம் மாநிலத்தில் அமைந்துள்ளது.தேசிய நெடுஞ்சாலை தேசிய நெடுஞ்சாலை 21 இதன் வழியாகச் செல்கிறது.

இந்தக் கணவாய் புத்தமதத்தினர் வாழும் வடக்குப் பகுதியையும் இந்து மதத்தினர் வாழும் தெற்குப் பகுதியையும் இயற்கையாகப் பிரிக்கிறது. இப்பகுதியில் இரண்டு நதிகள் ஓடுகின்றன. பியாஸ் நதி தெற்குப் பக்கமும், செனாப் நதி வடக்குப் பக்கம் மேற்கு நோக்கி ஓடுகிறது.

இந்தக் கணவாய் மே முதல் நவம்பர் மாதம் வரை திறந்திருக்கும். இந்தக் கணவாயைக் கடந்து செல்வது இமயத்தின் பிற பகுதிகளைப் போல் கடினமானது அல்ல. ஆனால் எதிர்பாராத பனிப்பொழிவுகள் ஏற்படுவதால் சற்று அபாயகரமானது.. 
இந்தக் கணவாயானது பழக்காலத்தில் பிர் பாஞ்சால் பகுதியினரின் வணிகப் போக்குவரத்துப் பாதையாக இருந்திருக்கிறது. தற்போது இதன் வழியாகச் செல்லும் தேசிய நெடுஞ்சாலை 21 கோடைகாலங்களில் அதிக போக்குவரத்து மிகுந்து காணப்படும். ராணுவத்தினரின் முக்கியப் பாதையாகவும் பயன்படுத்தப்பட்டு வருகிறது.


</doc>
<doc id="192027" url="https://ta.wikipedia.org/wiki?curid=192027" title="பசையெடுப்பான் குருவி">
பசையெடுப்பான் குருவி

பசையெடுப்பான் குருவி (ஆங்கிலம்:Nuthatch) இது மரங்கொத்தி, மரமேறிக் குருவிகளைப் போல மரத்தூரிலும், கிளைகளிலும் ஏறித் திரியும் சிறு குருவி வகையாகும். 5 அங்குலம் நீளமிருக்கும். இது மரப்பட்டையிலுள்ள வெடிப்புகளிலும், இடுக்குகளிலும் பூச்சிகள், அப்பூச்சிகளின் இளம் புழுக்கள், சிலந்திகள் ஆகியவற்றைத்தேடித் தின்று வாழும் இயல்புடையது ஆகும். மற்ற பறவைகளை விட இதுவே மரமேறுவதில் மிகவும் திறமையுடையதாகும்.
இந்தப் பறவைகள் 'சிட்டிடே' (Sittidae) என்னும் குடும்பத்தைச் சேர்ந்தவையாகும். இவை ஆசியா, ஐரோப்பா, வட அமெரிக்கா ஆகிய கண்டங்களில் உண்டு ஆப்பிரிக்காவில் சகாராவுக்கு வடக்கில் உண்டு. இது எங்கும் மிகுதியாக இல்லை. எனினும், பொதுவாகப் பரவி இருக்கிறது. தென்னிந்தியாவிலே இரண்டு இனங்கள் உள்ளன. ஒன்றன் அடிப்பாகம் செம்பழுப்பு நிறமாக இருக்கும். மற்றொன்றின் நெற்றியும், உச்சியும் கறுப்பு மென்பட்டுபோல இருக்கும். இவற்றின் அறிவியல் பெயர்கள் முறையே 'சிட்டா காசுட்டனியா' ("Sitta castanea") , 'சிட்டா பிரன்டாலிசு' ("Sitta frontalis") என்பனவாகும்.

மரங்கொத்தியிலே அதன் வாலிறகுகள், மரத்தில் ஏறும் போது, மரப்பட்டை மீது ஊன்றிக் கொண்டு, ஆதாரமாகப் பறவையைத் தாங்கிக் கொள்ளும். அவ்வித இறகுகள் இப்பறவைகளுக்கு இல்லை.இதன் வால் சிறியது. இருப்பினும், மரங்கொத்தியை விட சுருசுருப்பாகவும், விரைவாகவும், இங்குமங்கும் ஓடும். இது மரத்தில் மேல்நோக்கி ஏறுவது மட்டுமின்றி, எந்த திசையிலும் மேலும், பக்கங்களிலும், கீழ்நோக்கியும் ஓடும். அடிக்கடி கிளைகளின் கீழ்ப்பக்கங்களில் தலைகீழாக, முதுகு தரைப்பக்கமாகத் திரும்பி இருக்கும் படியும் ஓடும். சாதாரணமாகப் பறவைகள் கிளையைக் கால்விரல்களால் பற்றிக் கொண்டு உட்காருவது போல இதுவும் உட்காரக்கூடும். ஆனால், இது மிக்க முயற்சியுடனும், துடிதுடிப்பாகவும் சோம்பல் இல்லாமலும் இருக்கும் இயல்பை சிறப்பாகப் பெற்றுள்ளது. இது மரத்தின் மேலேயே வாழும்.

தனியாக இது சிறுகூட்டங்களாக , மற்றப் பறவைகளுடன் கூடிக் கொண்டு இரை தேடும். மிக உயர்ந்த மரங்களிலும், மிக முதிர்ந்த மரங்களிலும், உச்சியிலே இது பெரும்பாலும் வாழும் இயல்புடையதாக உள்ளது. இதைப் பார்ப்பதைக் காட்டிலும், இதன் குரலைக் கேட்பதே அதிகம். இதில் குரல் ஒலியோடு, கொட்டையைக் கொத்தி உடைக்கும் சத்தமும் கேட்கும். இது கொட்டைகளையும், விதைகளையும், பட்டைப்பிளவுகளில் அழுத்திப் பொருத்தி வைத்துக் கொண்டு, அலகினால் கொத்திக் கொத்தி உடைத்துப் பருப்பைத்தின்னும். இப்பறவைக்கு இட்டிருக்கும் ஆங்கிலப்பெயரே, இந்தப் பழக்கத்தையே குறிக்கிறது.

பசையெடுப்பான் கூடு கட்டுவது விநோதமாக இருக்கும். இது மரப்பொந்துகளில் கட்டும். பொந்தின் வாயைக் களிமண்ணாலும், சேற்றாலும், இலை முதலியவற்றை வைத்துப் பூசி, அடைத்துத் தங்களுடைய சிறிய உடல் நுழைவதற்கு வேண்டிய அளவு துளையை மட்டும் அமைத்துக் கொள்ளும். இப்படி அடைத்திருக்கும் பரப்புச் சிலநேரங்களில், மிக அகன்றதாக இருப்பதுண்டு. கூட்டின் உள்ளே உலந்த இலைகள், பட்டையின் உட்பக்கத்தில் இருக்கும் மென்மையான துணி போன்ற படலங்கள், பாசம், மயிர் ஆகியவற்றைப்போட்டு மெத்தென்று செய்திருக்கும். இவை 2-6 முட்டையிடும்.

இப்பறவையின் சிற்றினங்கள் பன்மயமாக, தெற்கு ஆசியாவில் காணப்படுகிறது. இது குறித்த பல்வேறு விவரங்களைக் காணும் போது, இவ்வினத்தின் தாயகம் தெற்கு ஆசியாவாக இருக்கலாம் என பறவையியலாளர்கள் எண்ணுகின்றனர். ஏறத்தாழ 15 உள்ளினங்கள் இப்பறவையில் காணப்படுகின்றன. இருப்பினும், பூமியின் வடகோளப்பகுதியில் இதன் இனங்கள் காணப்படுகின்றன.
<onlyinclude>
</onlyinclude>


</doc>
<doc id="192029" url="https://ta.wikipedia.org/wiki?curid=192029" title="ஹசன் கான்">
ஹசன் கான்

ஹாஜி குலாம் ஹசன் கான் (Haji Ghulam Hassan Khan) இந்தியாவின் சம்மு காசுமீர் மாநிலத்தைச் சேர்ந்த அரசியல்வாதி. இவர் இந்திய நாடாளுமன்றத்தில் லடாக் பகுதியின் மக்களவை உறுப்பினராக உள்ளார். இவர் 11 டிசம்பர் 1936 -ல் பிறந்தார். இவர் "ஸீபென் நிஷா" வை 1953 டிசம்பர் 18 ஆம் தியதி மணம்புரிந்தார். இவர் காஷ்மீர் பல்கலைக்கழகத்தில் இளநிலை பட்டம் பெற்றவர்.


15 வது மக்களவைத் தேர்தலில் லடாக் பகுதியில் சுயேட்சையாய் வெற்றி பெற்றவர்.


</doc>
<doc id="192030" url="https://ta.wikipedia.org/wiki?curid=192030" title="சுவாமி பரமார்த்தனந்தர்">
சுவாமி பரமார்த்தனந்தர்

சுவாமி பரமார்த்தனந்தர் : பிறப்பு 1953. சுவாமி பரமார்த்தனந்தர் சுவாமி தயானந்தரின் சீடர். சுவாமி பரமார்த்தனந்தர் கடந்த முப்பது ஆண்டுகளுக்கு மேலாக சென்னையிலும் பிற இடங்களிலும் ஆங்கிலத்திலும் தமிழிலும் அத்வைத வேதாந்த சொற்பொழிவுகளை ஆற்றிவருகிறார்.

சுவாமிஜியிடம் அத்வைத வேதாந்தம் பயின்ற முதன்மையான மாணவர்களில் சுவாமி குருபரானந்தர் மற்றும் சுவாமி ஓங்காரனந்தர் ஆகியோர் வேதாந்த வகுப்புகளை சென்னையிலும், தேனியிலும் நடத்தி வருகின்றனர்.




</doc>
<doc id="192033" url="https://ta.wikipedia.org/wiki?curid=192033" title="காடியா லோகர்">
காடியா லோகர்

காடியா லோகர் (Gadia Lohar) என்பது இந்தியாவின் ராஜஸ்தான் மாநிலத்தைச் சேர்ந்த நாடோடி இனம். இவர்கள் மத்தியப்பிரதேசத்தின் மால்வா பகுதிகளிலும் காணப்படுகின்றர். இவர்கள் இரும்பு சம்பந்தமான கொல்லர் வேலைகள் செய்பவர்கள். எனவே இவர்கள் ஓரிடத்திலிருந்து மற்றோர் இடத்திற்கு மாட்டுவண்டியில் இடம்பெயர்வர். (இந்தி மொழியில் வண்டி என்பதற்கு காடி என்று பொருள்). இவர்கள் ஈரான் மற்றும் பாகிஸ்தானின் லோகர் இனத்தோடு தொடர்புடையவர்கள் அல்ல.

இவர்களின் முன்னோர்கள் மத்தியப் பிரதேசத்தின் மேவார் பகுதியை ஆண்ட மகாராணா பிரதாப்பிடம் கொல்லராக இருந்தவர்கள். மேவார் அரசு முகலாயர்களிடம் வீழ்ந்தபோது இவர்களின் இடங்கள் முகலாய அரசால் பறிக்கப்பட்டது. இவர்களின் மாட்டுவண்டிதான் இவர்களின் வீடு . பல்வேறு இயற்கைச் சூழல்களில் இவர்கள் சிரமமான வாழ்க்கையை வாழ்ந்து வருகின்றனர். இவர்களின் வாழ்க்கையைப் பற்றி 2005-ல் இயக்குனர் மீனாக்ஷி வினய் ராய் காடியா லோகர் : கேள்விக்குறியான ஒரு வாழ்க்கையும் பிழைப்பும்? (Gadia Lohar: A Life and Livelihood in Question?) என்ற 25 நிமிட ஆவணப்படத்தைத் திரையிட்டார்.




</doc>
<doc id="192057" url="https://ta.wikipedia.org/wiki?curid=192057" title="பிரீத்தா ரெட்டி">
பிரீத்தா ரெட்டி

பிரீத்தா ரெட்டி சென்னையில் அமைந்துள்ள அப்பலோ மருத்துவமனையின் மேலாண்மை இயக்குநராக உள்ளார்.
இவர் சென்னைப் பல்கலைக்கழகத்தில் வேதியியலில் இளங்கலை பட்டமும், அண்ணாமலை பல்கலைக்கழகத்தில் பொதுநிர்வாகத்தில் முதுகலைப்பட்டமும் பெற்றுள்ளார்.



</doc>
<doc id="192060" url="https://ta.wikipedia.org/wiki?curid=192060" title="மால்வா, மத்தியப் பிரதேசம்">
மால்வா, மத்தியப் பிரதேசம்

மால்வா ("Malwa") என்பது வட இந்தியாவின் மேல்-மத்தியில் அமைந்துள்ள ஓர் இயற்கையான பிரதேசம் ஆகும். இது மத்தியப் பிரதேச மாநிலத்தின் மேற்குப் பகுதியில் எரிமலைச் செயற்பாடுகளினால் உருவான மேட்டுநிலத்தில் அமைந்துள்ளது. நிலவியல் ரீதியில், மால்வா பீடபூமி என்பது விந்திய மலைத்தொடரின் வடக்கே உள்ள எரிமலைப் பிரதேசத்தைக் குறிக்கும். அரசியல் மற்றும் நிருவாக ரீதியாக, வரலாற்றுக் கால மால்வா பிரதேசம் மத்தியப் பிரதேசத்தின் மேற்கு மாவட்டங்கள், மற்றும் இராஜஸ்தானின் தென்-கிழக்குப் பகுதிகளையும் குறிக்கும். சில வேளைகளில் விந்தியப் பகுதியின் தெற்கே நிமார் பிரதேசத்தையும் உள்ளடக்குவதாகக் கொள்ளப்படுகிறது.

மால்வா பிரதேசம் பண்டைய மலாவா இராச்சியக் காலத்தில் இருந்து தனியான அலகாகவே இருந்து வந்துள்ளது. இது அவந்தி இராச்சியம், மவுரியர், குப்தர், பர்மாராக்கள், மல்வா சுல்தான்கள் முகலாயர், மராட்டியர் போன்ற பல்வேறு இராச்சியங்களாலும், வம்சங்களாலும் காலத்துக்குக் காலம் ஆளப்பட்டு வந்துள்ளது. 1947 ஆம் ஆண்டில் பிரித்தானியரின் மால்வா ஏஜென்சி மத்திய இந்தியாவுடன் (மால்வா ஒன்றியம்) இணைக்கப்படும்வரை இது ஒரு தனியான அரசியல் அலகாகவே இருந்து வந்தது.

இதன் அரசியல் எல்லைகள் காலத்துக்குக் காலம் மாறுபட்டபோதும், இப்பகுதி இராசத்தான், மராத்தி, மற்றும் குஜராத்திய பண்பாடுகளின் கலப்புடன் தனித்துவமான பண்பாட்டையும், மொழியையும் வளர்த்துக் கொண்டது. இப்பிரதேசத்தில் காளிதாசர், வரகமித்ரர், பிரம்மகுப்தா, போஜா போன்றவர்கள் தோன்றினர். உஜ்ஜயினி பழங்காலத்தில் தலைநகராகவும் வணிகத் தலமாகவும் விளங்கியது. தற்போது இப்பகுதியின் பெரிய நகரமாக இந்தோர் இருக்கிறது. இப்பகுதியின் முக்கிய தொழில் வேளாண்மை ஆகும். பருத்தி மற்றும் சோயா அதிக அளவு உற்பத்தி செய்யபடுகிறது. அபினி அதிக அளவு பயிரிடப்படுகிறது. ஜவுளி நிறுவனங்கள் அதிகம் நிறைந்த பகுதி இது.

கிழக்கு மால்வாப் பகுதியில் பல கற்கால பொருட்கள் அகழ்வாராயப்பட்டன. மால்வா என்ற பெயர் பழங்குடியினரான "மாளவர்" என்பதிலிருந்து வந்தது. "மாளவா" என்ற சமஸ்கிருதச் சொல்லுக்கு கடவுளான இலட்சுமியின் இருப்பிடம் என்பது பொருள்.
இந்தப்பகுதியை 7 ஆம் நூற்றாண்டுச் சேர்ந்த சீனப் பயணி யுவான் சுவாங் தனது குறிப்பில் "மோகோலோ" எனக் குறிப்பிடுகிறார். அரேபிய ஆவணங்களில் "மாலிபா" என்ற பெயரால் குறிப்பிடப்படுகிறது.

இந்தூர் இந்தப்பகுதியின் வணிக நகரம் ஆகும்.இந்தபகுதி உலகின் மிக்கியமான ஓப்பியம் உற்பத்தி செய்யும் இடம். மால்வா பகுதி 18 மற்றும் 19 ம் நூற்றாண்டுகளில் சீனாவுடன் வியாபாரத்தொடர்புகள் கொண்டிருந்தது.ஆங்கிலேய அரசின் கண்காணிப்பையும் மீறி ஓப்பியம் அதிக அளவில் உற்பத்தி செய்யப்பட்டு ஏற்றுமதி செய்யப்பட்டது. இன்றும் உலகின் சட்டபூர்வமற்ற ஓப்பியம் உற்பத்தியில் இப்பகுதி முக்கிய பங்கு வகிக்கிறது. இங்கு பெரும்பாலும் விவசாயமே முக்கியத் தொழிலாகும். கோதுமை, சோயா, கடலை மற்றும் பருத்தி போன்றவை பரவலாகப் பயிரிடப்படுகிறது.

இவர்கள் இயற்கையாகவே ராஜஸ்தானுடன் இணைந்திருந்ததால் இவர்களின் கலாச்சாரம் ராஜஸ்தானியர்களின் கலாச்சாரத் தாக்கம் கொண்டது. மராத்தியர்களின் கலாச்சாரத் தாக்கமும் சிறிது காணப்படும்.இவர்களின் மொழி மால்வி இந்தியும் பரவலாகப் பேசப்படுகிறது.உணவானது ராஜஸ்தான், குஜராத் மற்றும் மகராஸ்டிரம் ஆகியவற்றின் தாக்கத்தால் ஆனது.



</doc>
<doc id="192084" url="https://ta.wikipedia.org/wiki?curid=192084" title="கிராந்தி மக்கள்">
கிராந்தி மக்கள்

கிராத மக்கள் அல்லது கிராதர்கள் (Kirati people) கிராத இனக் குழுக்களின் சுனுவார், ராய், லிம்பு, குரூங், பமார் எனும் மக்கள் இமயமலைப் பகுதிகளில் வசித்து வருகின்றனர். இமயமலையின் இந்தியா, நேபாளம், திபெத், சிக்கிம், பூடான் பர்மா வரை இவர்கள் காணப்படுகின்றனர். இவர்கள் கீரெய்ட் (இந்தோ-ஐரோப்பா) பகுதியிலிருந்து தற்போதைய இடங்களுக்கு அசாம், பர்மா, திபெத் மற்றும் யுனான் வழியாக இடம்பெயர்ந்து வந்தனர். 

இவர்கள் மஞ்சள் ஆற்றுப்பகுதியில் 10,000 முதல் 30,000 ஆண்டுகளுக்கு முன்னர் வாழ்ந்தனர். இவர்கள் மங்கோலிய இனக்குழுவைச் சார்ந்தவர்கள்.

மகாபாரத காவியம், இமயமலைப் பகுதியில் வாழும் இம்மக்களை கிராதர்கள் என்றே குறிப்பிடுகிறது. 



</doc>
<doc id="192093" url="https://ta.wikipedia.org/wiki?curid=192093" title="கண்ணப்பனுண்ணி (திரைப்படம்)">
கண்ணப்பனுண்ணி (திரைப்படம்)

கண்ணப்பனுண்ணி 1977 ஆம் ஆண்டில் வெளியான மலையாள திரைப்படம். உதயா ஸ்டுடியோவின் வெளியீட்டில், குஞ்சாக்கோவின் தயாரிப்பில் உருவானது. திரைக்கதையை சாரங்கபாணியை எழுதினார். 1977 ஏப்ரல் 7 ஆம் நாள் கேரளத் திரையரங்குகளில் திரையிடப்பட்டது. 

பிரேம் நசீரும் ஷீலாவும் நாயகனும் நாயகியுமாக ஒன்றிணைந்து நடித்தனர். 
பி. பாஸ்கரன் ரசிச்சு, கெ. ராகவன் பாடிய பதின்மூன்று பாடல்களை இப்படம் கொண்டுள்ளது 

கண்ணப்பனுண்ணி திரைப்படம் யூட்யூபில்


</doc>
<doc id="192097" url="https://ta.wikipedia.org/wiki?curid=192097" title="மாட்டுங்கா">
மாட்டுங்கா

மாட்டுங்கா (மாதுங்கா) என்பது மும்பை நகரத்தின் ஒரு பகுதியாகும். இது மும்பையின் வளர்ச்சியடைந்த பகுதிகளில் ஒன்று. மும்பையில் பிற மாநில மக்கள் அதிகளவில் வாழும் மக்களைக் கொண்ட பகுதியாகும். இங்கு மும்பை பல்கலைக்கழகத்தின் வேதித் தொழில்நுட்பக் கழகம் அமைந்துள்ளது. இங்கு ரயில் நிலையம் உள்ளது. சாலைப் போக்குவரத்திற்கு மாதுங்கா ரோடு உள்ளது.தமிழர்களும், மலையாளிகளும் அதிகளவில் வசிக்கின்றனர்.


</doc>
<doc id="192101" url="https://ta.wikipedia.org/wiki?curid=192101" title="மட்டக்களப்பு மாவட்ட ஊடகவியலாளர் ஒன்றியம்">
மட்டக்களப்பு மாவட்ட ஊடகவியலாளர் ஒன்றியம்

மட்டக்களப்பு மாவட்ட ஊடகவியலாளர் ஒன்றியம் இலங்கையின் கிழக்கு மாகாணத்தின் மட்டக்களப்பு மாவட்ட ஊடகவியலாளர்களுக்கும் அவர்களுடைய சமூக மேம்பாடு சார் வேலைகளுக்குமாக உருவாக்கப்பட்ட அமைப்பாகும். இது 2012 ஆம் ஆண்டு ஏப்ரல் மாதத்தில் ஆரம்பிக்கப்பட்டது.

மட்டக்களப்பில் ஆரம்பத்தில் கிழக்கிலங்கை பத்திரிகையாளர் சங்கம் உருவாக்கப்பட்டு ஈழப்போர்க் காலத்தில் அவ்வமைப்பு இயங்காமல் போய்விட்டது, அதன் பின்னர் மட்டக்களப்பு இளம் ஊடகவியலாளர் சங்கம் தோற்றுவிக்கப்பட்டது. அதுவும் ஒரு குறிப்பிட்ட காலத்தின் பின்னர் இயங்காது போனது. மட்டக்களப்பு மாவட்ட மூத்த ஊடகவியலாளர்கள் சிலர் சுடப்பட்டும், சிலர் நாட்டைவிட்டு ஓடியும் உள்ள நிலையில் தற்போதுள்ள இளம் ஊடகவியலாளர்கள் இந்த ஒன்றியத்தினை ஆரம்பித்துள்ளனர்.

ஆரம்பத்தில் இவ்வமைப்பின் ஆரம்பகாலத் தலைவராக எஸ். பேரின்பராஜாயும், உப தலைவராக எல். தேவஅதிரனும் செயற்பட்டார்கள். 2013 செப்டம்பர் 13 இல் புதிய நிருவாகக் குழு தெரிவாகியது. புதிய தலைவராக இ. பாக்கியராஜா தெரிவு செய்யப்பட்டார். இவர் வீரகேசரியின் மண்டூர் செய்தியாளராக இவர் நீண்ட காலமாகப் பணியாற்றி வருகிறார். உப தலைவராக சிவம் பாக்கியநாதன் தெரிவு செய்யப்பட்டார்.


</doc>
<doc id="192102" url="https://ta.wikipedia.org/wiki?curid=192102" title="விதர்பா">
விதர்பா

விதர்பா அல்லது விதர்ப்பம் (மராத்தி: विदर्भ, ஆங்கிலம்: Vidarbha) மகாராஷ்டிர மாநிலத்தின் கிழக்குப் பகுதியில் அமைந்துள்ளது. இதன் பழைய பெயர் பெரர் ஆகும். இது மகாராஷ்டிராவின் மொத்தப்பரப்பில் 31.6% ஆக்கிரமித்துள்ளது. மகாராஷ்டிராவின் மொத்த மக்கள் தொகையில் 21.3% கொண்டுள்ளது. இதன் வடக்கே மத்தியப் பிரதேசம் மாநிலம் உள்ளது. கிழக்கே சட்டீஸ்கரும் தெற்கே ஆந்திரப்பிரதேசமும் உள்ளன. மேற்கே மத்தியப்பிரதேச மாநிலம் அமைந்துள்ளது. இது இந்தியாவின் மையப்பகுதியில் அமைந்துள்ளது. விதர்பா தனக்கென தனியான கலாச்சாரமும் வரலாற்றுப் பின்னணியையும் கொண்டது. விதர்பா பகுதியின் மிகப்பெரிய நகராக நாக்பூர் இருக்கிறது, இரண்டாவது பெரிய நகராக அமராவதி உள்ளது. பெரும்பாலான விதர்பாவாசிகள் மராத்தி மொழி மற்றும் வாகர்தி மொழி பேசுகின்றனர்.
நாக்பூர் பகுதியில் ஆரஞ்சு மற்றும் பருத்தி பிரபலமானது. மகாராஷ்டிராவின் கனிம வளங்களில் விதர்பா மூன்றில் இரண்டு பங்கு வகிக்கிறது. வனப்பரப்பில் நான்கில் மூன்று பகுதியைக் கொண்டுள்ளது. விதர்பா பகுதியில் டடோபா புலி திட்டம் (Tadoba Tiger project), மெல்கட் புலி திட்டம் (Melghat Tiger Project), பென்ச் புலி திட்டம் (Pench Tiger Project), பொர் சரணாலயம்(Bor Sanctuary), பாந்தார மாவட்டத்தில் வனவிலங்கு சரணாலயங்கள் அனைத்தும் அமைந்துள்ளன. இந்தியாவின் மற்ற பகுதிகளைவிட விதர்பா அமைதியான பகுதி. எந்தவித மத, இன மோதல்களும் இல்லாத பகுதி. ஆனால் அதிக அளவு மக்கள் வறுமையால் பாதிக்கப்பட்டுள்ளனர். மகராஷ்டிரத்தின் பிற பகுதிகளைவிட இங்கு பொருளாதாரம் வளர்ச்சியின்றி இருக்கிறது.

இங்கு விவசாயிகள் தற்கொலை பெருமளவில் நடப்பதைத் தடுக்க அகோலா தாலுகாவிலுள்ள ஜில்லா பரிஷித் பள்ளி மாணவ மாணவியருக்கு ’அப்பா விஷம் குடிக்காதீர்கள்’ என்ற பொருள்படும் பாடலை ஆசிரியர்கள் கற்றுத் தந்தனர். இதனை ஊர் மக்கள் முன் மாணவர்கள் நடித்தும் காட்டுகின்றனர்.



</doc>
<doc id="192103" url="https://ta.wikipedia.org/wiki?curid=192103" title="ஒருங்கிணைந்த கட்டிட ஒளிமின்னழுத்தியம்">
ஒருங்கிணைந்த கட்டிட ஒளிமின்னழுத்தியம்

ஒருங்கிணைந்த கட்டிட ஒளிமின்னழுத்தியம் ("building-integrated photovoltaics") என்பது ஒளிமின்னழுத்திய மூலப்பொருட்களை வழக்கமான கட்டுமான மூலப்பொருட்களுக்கு மாற்றாக பயன்படுத்தி கட்டிடத்தின் கூரை, முகப்பு போன்ற பகுதிகளைக் கட்டுதல்.

கட்டிடங்களில் 1970 முதல்தான் ஒளிமின்னழுத்தியத்தின் பயன்பாடுகள் தொன்றத்தொடங்கியது.

ஒருங்கிணைந்த கட்டிட ஒளிமின்னழுத்தியம் பல்வெறு வடிவங்களில் சந்தையில் கிடைக்கின்றது.

ஒளி ஊடுருவக்கூடிய ஒளிமின்னழுத்தியத் தகடுகள் வெள்ளீய ஆக்ஸைட் உட்புறபூச்சு வழியாக மின்னாற்றலைக் கடத்துகிறது

சில நாடுகளில் ஒருங்கிணைந்த கட்டிட ஒளிமின்னழுத்தியத்திற்கென்று தனியாக கூடுதள் மானியம் வழங்கப்படுகிறது. 2006லிறுந்து பிரான்சு அரசு ஒருங்கிணைந்த கட்டிட ஒளிமின்னழுத்தியத்திற்கு கூடுதலாக யூரோ.௦.25/kWh வழங்குகிறது.


</doc>
<doc id="192117" url="https://ta.wikipedia.org/wiki?curid=192117" title="செந்தில் குமார்">
செந்தில் குமார்

மிர்ர்ச்சி செந்தில் என்று அறியப்படும் செந்தில் குமார் ஒரு பிரபல இந்திய திரைப்பட மற்றும் தொலைக்காட்சி நடிகர் ஆவார். இவர் ரேடியோ மிர்ர்ச்சி என்னும் பிரபல வானொலி நிறுவனத்தில் நிகழ்ச்சி தொகுப்பாளராக தனது பணியைத் தொடங்கினார். தற்போது ஸ்டார் விஜய் தொலைக்காட்சியில் சரவணன் மீனாட்சி என்னும் நெடுந்தொடரில் நடித்து வருகிறார். தவமாய் தவமிருந்து என்னும் திரைப்படத்தில் தொடங்கி, செங்காத்து பூமியிலே, கண் பேசும் வார்த்தைகள், வெண்ணிலா வீடு போன்ற பல படங்களில் நடித்துள்ளார்.

செந்தில் அக்டோபர் 18, 1978ல் அன்று சென்னையில் கோவிந்தன், பிரேமாவதி அவர்களுக்கு மகனாக பிறந்தார். இவர் சென்னை பெரம்பூரில் உள்ள டான் போஸ்கோவில் பள்ளி படிப்பை முடித்தபின், பச்சையப்பா கல்லூரியிலும், மதுரை காமராஜ் பல்கலைகழகத்திலும்) உயர் கல்வியை முடித்தார். சில மாதங்கள் வங்கித்துறையில் பணியாற்றிவிட்டு, கலைத்துறைக்கு வந்தார்.

செந்தில் 2003ம் ஆண்டு சென்னை ரேடியோ மிர்ர்ச்சியில் நிகழ்ச்சி தொகுப்பாளராக அறிமுகமானார் . பின்பு கோவை ரேடியோ மிர்ர்ச்சியின் நிலைய தலைவராக நான்கு ஆண்டுகள் பணி ஆற்றினார். மிர்ர்ச்சி கோல்ட், மிர்ர்ச்சி பஜார், பேட்டை ராப், லவ் டாக்கீஸ் போன்ற பல நிகழ்சிகளை வெற்றிகரமாக தொகுத்து வழங்கியுள்ளார். இப்போது இசைஞானி இளையராஜாவால் பாராட்டப்பட்ட நீங்க நான் ராஜா சார் நிகழ்ச்சியை செய்கிறார்.

ஸ்டார் விஜய் டிவியில் 2007 ஆண்டு முதல் 2009 ஆண்டு வரை ஒளிபரப்பப்பட்ட மதுரை தொடரில் செய்கை சரவணன் என்ற கதாபாத்திரத்தில் சிறப்பாக நடித்தார். இந்த தொடருக்கிருந்த வரவேற்பைத் தொடர்ந்து, சரவணன் மீனாட்சி எனும் நெடுந்தொடரில் நடித்து வருகிறார். 

திரைப்பட இயக்குனர் மனோபாலாவின் இயக்கத்தில் பாலிமர் தொலைக்கட்சியில் 777 குறுந்தொடரிலும் நடித்துள்ளார்.
விஜய் டிவியில் மாப்பிளை, மற்றும் நாம் இருவர் நமக்கு இருவர் ஆகிய தொடர்களிலும் நடித்துள்ளார் 

தொடர்களைத் தவிர செந்தில் பல நிகழ்சிகளை ஸ்டார் விஜய்க்காக தொகுத்து வழங்கியுள்ளார். தமிழ் சினிமா இந்த வாரம் என்னும் நிகழ்ச்சியில் பல திரைப்பட குழுவினருடன் இணைந்து பட விமர்சனம் செய்துள்ளார். பாலிமர் தொலைக்கட்சியில் பெண்களுக்கான பாக்சிங் நிகழ்ச்சியை செய்தார்.

செந்தில் இயக்குனர் சேரனால் தவமாய் தவமிருந்து என்னும் திரைபடத்தில் அறிமுகம் செய்யப்பட்டார். இதில் இவர் சேரனின் சகோதரனாக நடித்ததற்காக பிலிம்பேர் விருதுக்காக பரிந்துரைக்க பட்டார். இதனை அடுத்து செங்காத்து பூமியிலே என்னும் திரைபடத்தில் கதாநாயகனாக அறிமுகமாகி, கண் பேசும் வார்த்தைகள், வெண்ணிலா வீடு போன்ற பல படங்களில் கதாநாயகனாக நடித்துள்ளார்.





</doc>
<doc id="192121" url="https://ta.wikipedia.org/wiki?curid=192121" title="உப்புச் சுரங்கம்">
உப்புச் சுரங்கம்

உப்புச் சுரங்கம் (Salt mining) என்பது உணவில் பயன்படும் உப்பை சேகரிக்க தரைப் பகுதிகளில் சுரங்கம் அமைத்து உப்பை வெட்டியெடுப்படும் இடம்.
இங்கு உப்பு படிவம் பாறையாக இருக்கும் அதை வெட்டியெடுத்து உப்புத்தூளாக மாற்றி பயன்படுத்தப்படும் .
போலந்து மற்றும் பாக்கித்தான் நாட்டிலுள்ள பல சுரங்கங்கள் தற்ப்போது சுற்றுலாத்தலமாக திகழ்கின்றது.



</doc>
<doc id="192127" url="https://ta.wikipedia.org/wiki?curid=192127" title="ஷாபூர் (பாகிஸ்தான்)">
ஷாபூர் (பாகிஸ்தான்)

ஷாபூர் (Shahpur) பாகிஸ்தானின் பஞ்சாப் மாகாணத்திலுள்ள சார்கோதா மாவட்டத்திலுள்ள நகரம் ஆகும். இது ஜீலம் நதிக்கரையில் அமைந்துள்ளது. 2004 ஆம் ஆண்டின் கணக்கெடுப்பின்படி இதன் மக்கட்தொகை 274,000 , பெரும்பான்மையோர் முஸ்லீம்கள் . இவர்களின் மொழி பஞ்சாபி ஆகும்.
இந்நகரத்தின் பழைய பெயர் ராம்பூர் ஆகும். 17 ஆம் நூற்றாண்டுவரை இந்து மக்கள் அதிக அளவில் வசித்து வந்தனர். இந்நகரத்தின் பெயர் சுஃபி ஞானியால் மாற்றப்பட்டது.
1893 -ல் ஷாபூர் மாவட்டமாக மாற்றப்பட்டது. பின்னர் 1914 -ல் மாவட்டத் தலைநகர் இங்கிருந்து சார்கோதாவிற்கு மாற்றப்பட்டது. இங்கு 18 ஆம் நூற்றாண்டிலுள்ள இந்து மதக் கோவில்கள் உள்ளன. இந்நகரத்தின் முக்கிய நுழைவாயில் 1863 -ல் இந்நகரத்தின் பெயர் ராம்பூர் என இருக்கும் போது கட்டப்பட்டது. இதன் தொடர்வண்டி நிலையம் ஆங்கிலேயர் ஆட்சிக்காலத்தில் கட்டப்பட்டது. இந்த நகரத்தின் மக்கள் கடும் உழைப்பாளிகள். 


</doc>
