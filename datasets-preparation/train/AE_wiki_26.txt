<doc id="405197" url="https://ta.wikipedia.org/wiki?curid=405197" title="ஸ்பாஞ்ஜ்பாப் ஸ்கொய்ர்பேண்ட்ஸ்">
ஸ்பாஞ்ஜ்பாப் ஸ்கொய்ர்பேண்ட்ஸ்

சுபாஞ்ச்பாபு சுகொயர்பான்ட்சு ("SpongeBob SquarePants") என்பது ஒரு கடல் உயிரியல் நிபுணர் (Marine Biologist) தயாரித்த ஒரு அமெரிக்கன் அசைவூட்டம் பெற்ற சித்திரத் தொலைக்காட்சித் தொடர் (Animated Television Series) ஆகும்.அந்த நிபுணர் நிக்கலோடியோன் (A cable TV channel network for children in USA) என்ற தொலைக்காட்சி பிணையத்தைச்(Network) சேர்ந்த சுடீபன் இல்லன்பர்க்கு (Stephen Hillenberg) ஆவார். இந்த தொடர், தலைப்புப்பாத்திரம் தன் நண்பர்களுடன் சேர்ந்து பிகினி பாட்டம் என்கிற நீருக்கடியிலுள்ள நகரத்தில் மேற்கொண்ட சாகசச்செயல்களையும் முயற்சிகளையும் காலக்கிரமத்தில் வரிசைப்படுத்தி விவரிக்கிறது. இந்த தொடரின் புகழ் மீடியா ஒப்போலையுரிமை(Media Franchise)யைப் பெற்றது மட்டுமில்லாமல் நிக்கலோடியோன் சானலில் ஒளிபரப்பப்பட்ட தொடர்களிலேயே மீப்பெரு தரவரிசை எண்ணைப் (Highest Rank) பெற்ற தொடர் என்றும், அதிகம் வினியோகம் செய்யப்பட்ட எம் டி வி பிணைய உடைமை (MTV Network Property) என்றும் பெயர் பெற்றது. 2017-ல் ஊடக ஒப்போலையுரிமை வணிக விற்பனை மூலம் $13பில்லியன் வருவாயை உருவாக்கியது.

இந்த தொடர் ஏற்பட உதவிய பல கருத்துக்கள் இல்லன்பர்கு 1989-ல் உருவாக்கிய "தி இன்டெர்டைட்ல் சோன்" என்கிற முன்பு எப்போதும் பிரசுரிக்கப்படாத கல்விசார் நகைச்சுவை நூலிலிருந்து ஆரம்பித்தது. "இரோக்கோவின் நவீன வாழ்க்கை" (Rocko's Modern Life) இரத்து செய்யப்பட்டபின் அவருடன் பணி செய்த இடாம் கென்னி (Tom Kenny)என்பவரை முக்கிய கதா பாத்திரத்துக்கு ஒலி கொடுப்பதற்காக அணுகினார். மேலும் அவர் 1996-ல் சுபாஞ்ச்பாபு சுகொயர்பான்ட்சு -ஐ தொலைக்காட்சித்தொடராக விரிவாக்க ஆரம்பித்தார். சுபான்சுபாப்பு ஆரம்பத்தில் சுபான்சு பாய் என்றும் மேலும் அந்தத் தொடர் சுபான்சுபாய் அகாய் என்றும் பெயரிடுவதாக இருந்தது. ஆனால் இரண்டும் ஏற்கெனவே காப்புரிமை செய்யப்பட்டிருந்ததால் மாற்றப்பட்டது

மே 1, 1999 அன்று நிக்கலோடியோன் அந்த தொடரின் முன்னோட்டத்தை ஐக்கிய அமெரிக்காவில் 1999 குழந்தைகள்- வாய்ப்பு விருது (1999 Kids' Choice Awards) என்ற தொலைக்காட்சி ஒளிபரப்பிற்குப் பிறகு நடத்தினார் . அந்தத் தொடர் அதிகார பூர்வமாக சூலை 17, 1999 அன்று முதல் ஆட்டம் ஒளிபரப்பப்பட்டது.அது உலகெங்கிலும் பாராட்டைப்பெற்றது மட்டுமில்லாமல் இரண்டாவது சீசனிலும் முதல் ஆட்டத்திலிருந்து பெரும் புகழ் அடைந்தது."தி சுபாஞ்ச்பாபு சுகொயர்பான்ட்சு திரைப்படம்", என்ற பெயரில் ஒரு திரைப்படம் திரையரங்குகளில் ந்வம்பர் 19, 2004, அன்று வெளியிடப்பட்டது. அதன் தொடர்ச்சி பிப்ரவரி 6, 2015 அன்று வெளியிடப்பட்டது. 2017-ல், அந்தத்தொடர் 11-வது சீசனை ஒளிபரப்பத்தொடங்கிப் பின் 12வது சீசனுக்காகவும் புதுப்பிக்கப்பட்டது.
இது கடல் உயிரினங்களை மையமாக வைத்து உருவாக்கப்பட்டது.
அந்தத் தொடர் ஆறு ஆனி விருதுகளையும்,எட்டு கோல்டன் இரீல் விருதுகளையும்,நான்கு எம்மி விருதுகளையும், 12 நிக்கலோடியோன் குழந்தைகள் விருப்பம் விருதுஐயும் மேலும் இரண்டு பாப்டா குழந்தைகள் விருது ஐயும் சேர்த்து பற்பல விருதுகளைப் பெற்றது. அந்தத் தொடர் பரவலாகப் புகழ் பெற்றும் ஊகத்தை மையமாக வைத்து சுபான்சுபாபு வின் பால் நிலைப்பாடு தொடர்பான நோக்கம் பற்றி கிளப்பபட்டதையும் சேர்த்து பல பொது சர்ச்சைகளில் சிக்கியது. 2011-ல் கார்ட்டூனின் தலைப்புப்பாத்திரத்துக்கு புதிதாக விளக்கப்பட்ட காளான் இனங்களான "சுபான்சிபார்ம சுகுயர்பான்ட்சீ" -ன் பெயரிடப்பட்டது. 2017-ல் இந்த தொடரை அடிப்படையாக வைத்து படைக்கப்பட்ட பிராட் வே ம்யூசிகல் பெரிய பாராட்டு விமரிசனத்தைப் பெற்றது.

இந்த தொடர், அதன் தலைப்புக் கதாபாத்திரம் மற்றும் அவனுடைய நண்பர்களைச் சுற்றி அமைந்துள்ளது. சுபாஞ்ச்பாபு சுகொயர்பான்ட்சு ஒரு சுறுசுறுப்பான மற்றும் தெருள் நோக்குடையகடல் பஞ்சு ஆகும். அவன் பார்ப்பதற்கு செவ்வக வடிவத்தில் அடுப்பங்கரை பஞ்சு போன்ற தோற்றமுள்ளவன். அவன் அன்னாசிப்பழத்தினுள் வெகு ஆழத்தில் காரி என்ற பெயருடன் (ஒரு பூனையைப் போல மியா மியா என்று கத்தக்கூடிய) தன்னுடைய செல்ல நத்தையுடன் வாழ்கிறான். அவன் குழந்தையைப் போன்றவனாய், வாழ்வில் ஆர்வமுள்ளவனும் ஆனபடியால் - கிரசுடி கிராபு என்ற ஒரு துரித உணவகத்தில் பொரிக்கும் அடுநனாக வேலைக்கு சேர்ந்தான். சுபான்ச்பாபின் பிடித்த பொழுது போக்கு செல்லி பிசிங்கு (அதாவது வண்ணத்துப் பூச்சியை பிடிப்பது போல் , இழுது மீனை பிடிப்பது மற்றும் வழலை நுரையை விரிவான வடிவங்களில் குமிழிகளை ஊதுவது ஆகும்.

சுபாஞ்ச்பாபு வின் வீட்டிலிருந்து இரண்டு வீட்டிற்கப்பால் அவனுடைய சிறந்த நண்பன் மந்த மதி படைத்த ஆனால் நட்பு மிகுந்த இளஞ்சிவப்பு பாட்ரிக்கு சுடார் என்ற நட்சத்திர மீன் உள்ளான். எப்போதும் பாறைக்கடியில் இருப்பான். அவனுக்கு மனோரீதியாக குறைகள் இருப்பினும் அவன் தன்னை ஒர் புத்திசாலியாகப் பார்க்கிறான். 
சுபாஞ்ச்பாபு வின் அடுத்த வீட்டில் அவனுடன் கிரசுடி கிராபில் வேலை செய்யும் சுகுய்வார்டு இடென்டகிள்சு என்னும் திமிர் பிடித்த மோசமான கோபிக்கும் மன நிலையில் ஆக்டபசு ஒருவன் உள்ளான். அவன் ஈசுடர் ஐலண்டு மொவையில் வசிக்கிறான். அவன் கிளாரினட் வாசிப்பதில், தன்னைப் படம் வரைவதில் மகிழ்கிறான். ஆனால் காசாளராக வேலை செய்வதை வெறுக்கிறான். குழந்தைத்தனமாக இருப்பதால் சுபாஞ்ச்பாபுவுக்கும் பாட்ரிக்குக்கும் இடையில் வசிப்பதைப் பற்றி புலம்புகிறான். கிரசுடி கிராபின் உரிமையாளன் கஞ்சனான திரு கிராப்சு என்ற பெயர் கொண்ட செந்நண்டு. அவன் தன்னை ஒரு மாலுமியாக நினைப்பதோடு தன் உணவகத்தை ஒரு கொள்ளைக்காரக் கப்பலைப் போல நடத்தி வருகிறான். ஒற்றைப் பெற்றோரான திரு கிராப்சு வுக்கு பேர்ல் என்கிற ஒரு விந்து திமிங்கிலம் உண்டு. அவளுக்கு தன் செல்வத்தை கொடுக்க வேன்டும் என்று அவர் விரும்பினார். பேர்லுக்கு தன் தந்தையின் வியாபாரத்தை தொடர்ந்து நடத்த விருப்பம் இல்லை. அவளுக்கு நேரத்தை செலவிடுவதற்கு பாப்பு இசை கேட்பதையும் அல்லது உள்ளூர் மாலில் வேலை செய்வதையும் தான் விரும்புகிறாள். சுபாஞ்ச்பாபு வின் இன்னொரு நண்பன் டெக்சாசைச் சேர்ந்த பரபரப்பு தேடும் சான்டி சீக்சு என்ற அணில் , நீருக்கடியில் மூச்சு விடுவதற்காக வேண்டி , காற்று நிரப்பிய நீர் மூழ்கும் உடையை அணிகிறாள். அவள் ஒரு ஓக் மரத்தில் காற்று புகாத சீல் வைக்கப்பட்ட கண்ணாடி குவிமாடத்துக்குள் வசித்து வருகிறாள். அவள் ஒரு கராத்தே வல்லுநர் மேலும் அவள் ஒரு விஞ்ஞானி ஆவாள்.

கிரசுடி கிராபு உள்ள அந்த தெருவுக்கு குறுக்கே சம்-பக்கட்டு என்கிற வியாபாரம் ஆகாத ஒரு போட்டி உணவகம் இருக்கிறது. அதனை பிளாங்க்டன் என்ற ஒரு சிறிய பச்சை நிற கோப்பாடும் , காரன் என்று அழைக்கப்படுகிற பேசும் மீக்கணினி சைடுகிக்கும் நடத்துகின்றனர். கிரசுடி கிராபு உணவகத்தின் வியாபாரத்தைக் கெடுக்கவும், தன் கை ஓங்கவும், கிரசுடி கிராபை வியாபாரம் நடத்த முடியாமல் துரத்திவிடவும், பிரபலமான கிராப்பி பாட்டி என்கிற திருவாளர் கிராபின் என்னும் பர்கெர் உணவைத் தயாரிக்கும் முறையைத் திருடுவதற்காக விடாமல் முயற்சி செய்கிறான். பேசும் மீக்கணினியான காரன் சூத்திரத்தை திருட அவனுக்கு தீய பல திட்டங்களை வகுத்துத் தந்தாலும் அவர்கள் முயற்சிகள் வெற்றி அடையாமலும் அவர்கள் உணவகத்தில் ஒரு வாடிக்கையாளரும் வராமலும் வெறிச்சோடிக்கிடந்தது. கிரசுடி கிராபில் வேலை செய்யாதபோது , சுபாஞ்ச்பாபு, பிறரை அதிகம் நம்பாத ஆனால் மிக்க பொறுமையுள்ள திருமதி பப்பு என்ற ஒரு வகை மீனிடம், படகு ஓட்டும் பாடங்கள் படிக்கிறான். சுபாஞ்சுபாபு திருமதி பப்பின் மிக அருமையான சோர்வடையாத பாடத்தில் கேட்கும் ஒவ்வொரு வாய்வழிக்கேள்விக்கும் விடை தெரிந்த மாணவன். ஆனால், உண்மையான படகு ஒட்டும் போது மட்டும் கவலை அடைவதும், மோதி விபத்துக்குள்ளாவதுமாக இருக்கிறான். அப்படி ஒரு மோதலை சமாளித்த திருமதி பப்பு , இன்னொரு மோதலின் போது அச்சமடைந்து வெடித்து பந்தாகிறாள்.

காட்சியின் சிறப்பு அத்தியாயங்கள், பாட்சி என்ற நேரடியாக செயல் படும் ஒரு திருடன் மற்றும் பொட்டி என்ற அவனது செல்லக்கிளியால் தொகுக்கப்பட்டது. அவனது பகுதிகள் அசைவூட்டப்பட்ட சித்திரமாக இரட்டைக் கதைகளாக வழங்கப்பட்டது. பாட்சி கற்பனை சுபாஞ்ச்பாபு கிளப்புக்கு தலைவராக சித்தரிக்கப்பட்டார். அவனுடைய மிகப்பெரிய அவா தானே சுபாஞ்ச்பாபுவை சந்திப்பது ஆகும். அவன் காட்சியை நடத்தும்போது அவனது ஆர்வத்தை வேடிக்கை செய்ய பொட்டி விரும்பி , காட்சி நடத்தும் போது அவனுக்கு தொந்தரவு செய்கிறது. பிரஞ்சு நரேடர் என்று அழைக்கப்படும் முன்பறியாத உருவம் ஒன்று அத்தியாயங்களை அறிமுகம் செய்து ஏதோ கடலைப்பற்றிய ஆவணப்படம்போல இடையில் வருபவர்ளைப்பற்றிக் கதை சொல்கிறது. அவனுடைய பங்கு தனித்தன்மையுடன் பேசும் விதம் சக்யுசு கவிசுடவு என்ற கடல் ஆய்வு நிபுணர் போன்றுள்ளது. 

இதர கதா பாத்திரங்கள்தொடர் முழுவதும் மீண்டும் மீண்டும் தோன்றுகின்றனர். அவர்கள் சுபாஞ்ச்பாபுவும் பாட்ரிக்கும் வழிபாடு செய்யும் கூ இலாகூனைச் சேர்ந்த தசைப்பிடிப்புள்ள உயிர்க் காவலன் லார்ரி என்கிற இரால் ; சுபெக்டர் என்கிற ஒரு கொள்ளைக்காரன் பறக்கும் இடச்சுமனிதன ஓய்வு பெற்ற மீநாயகன் மெர்மைடு மனிதன் , பார்னகிள் பையன் ஆவர்.




</doc>
<doc id="405201" url="https://ta.wikipedia.org/wiki?curid=405201" title="நம்பர் 1">
நம்பர் 1

நம்பர் 1 ("No 1") என்பது சுகுமார் எழுதி இயக்கிய 1: நேனொக்கடினே ("1: Nenokkadine") என்ற தெலுங்குத் திரைப்படத்தின் தமிழ் மொழிமாற்றப் பதிப்பு ஆகும். இத்திரைப்படத்தில் மகேசு பாபு, கிரித்தி சனுன் ஆகியோர் முதன்மைக் கதைமாந்தராக நடித்துள்ளனர்.


</doc>
<doc id="405204" url="https://ta.wikipedia.org/wiki?curid=405204" title="கடலை மாவு">
கடலை மாவு

கடலை மாவு என்பது கடலைப் பருப்பில் இருந்து தயாரிக்கப்படுகிறது. இது பொதுவாக இந்திய துணைக்கண்ட நாடுகளான இந்தியா, வங்காளதேசம், பர்மா, நேபால், பாகிஸ்தான் மற்றும் இலங்கை ஆகிய நாடுகளின் உணவில் ஒரு முக்கிய பொருளாக பயன்படுத்தப்பட்டு வருகிறது. பச்சை கடலைப்பருப்பிலிருந்தோ அல்லது வறுத்த பருப்பிலிருந்தோ கடலை மாவு தயாரிக்கப்படுகிறது. 

இதை தயிர் அல்லது நீரில் கரைத்து ஒரு பசைபோல் ஆக்கி பின் அதை முகப்பொலிவு மருந்தாகவும் இந்திய துணைக்கண்டத்தில் பெரும்பாலானவர்கள் பயன்படுத்துகிறார்கள். சரியளவு தண்ணீர் சேர்த்து அந்த கலவையை முட்டைக்கு பதிலாகவும் வேகன் உணவு முறையில் பயன்படுத்துகிறார்கள். 

கடலை மாவு அதிக மாவுச்சத்து கொண்டது, மற்ற மாவுகளை விட அதிக நார்ச்சத்தும் கொண்ட பொருள். குளுட்டன் இதில் இல்லை.


</doc>
<doc id="405206" url="https://ta.wikipedia.org/wiki?curid=405206" title="மேட்டு சுமித்து (நடிகர்)">
மேட்டு சுமித்து (நடிகர்)

மாத்யு இராபர்ட்டு சுமித்து (பிறப்பு 28 அக்டோபர் 1982) ஒரு ஆங்கில நடிகர் ஆவார். பிபிசி தொடரான தி டாக்டர் கூ வில் 11வது அவதாரம் எடுத்த டாக்டர் கதா பாத்திரத்தில் நடித்து பெயர் பெற்றவர் ஆவார் சுமித்து ஆரம்பத்தில் கால் பந்து கைதேர்ந்த விளையாட்டு வீரராக வேண்டுமென்று ஆசைப்பட்டார். ஆனால் முதுகு தண்டுவட உபாதையினால் விளையாடுத்துறையிலிருந்து வெளியேற்றப்பட்டார். தி நேசனல் யுத் தியேட்டரில் சேர்ந்து நாடகம் மற்றும் யுனிவர்சிடி ஆப் ஈசுடு ஆங்லியாவில் ஆக்கபூர்வமாக எழுதுதல் படிப்பு படித்த பிறகு, அவர் 2003 ஆம் ஆண்டு இலண்டன் இலுள்ள நாடக அரங்கு களில் மர்டரு இன் தி கதிட்ரலு , பிரெசு கில்ல்சு, தி ஹிசுடரி பாய்சு மற்றும் ஆன் தி சோர் ஆப் தி வைடு வோர்ல்டு முதலிய நாடகங்களில் நடித்தபின் நடிகரானார், பின்பு வெசுடு எண்டு தியேட்டர்சு வரை தனது திறமையை நீட்டித்தார். நாடகத்தழுவலான சுவிம்மிங்க்கு வித்து ஷார்க்கு- வில் கிரிசுடியன் சிலேடர் என்பவருடன் நடித்தார். அதன் பிறகு ஒரு ஆண்டு கழித்து தட்டு ஃபேசு என்ற நாடகத்தில் என்றி என்ற பாத்திரத்தில் மிகத்திறமையாக நடித்து மிகுந்த பாராட்டைப் பெற்றார்.

சுமித்து வின் முதல் பாத்திரம் 2006-ல் பிலிப்பு புல்மான் என்பவரின் பிபிசி தழுவல்களான தி ரூபி இன் தி சுமோக்கு அண்டு தி சேடோ இன் தி நார்த்து சிம் இடைலர் என்பது. தொலைக்காட்சியில் அவரின் முதல் முக்கிய பாத்திரம் 2007-ல் இடேன்னி பார்டி அனிமல்சு என்ற ஒரு பிபிசி தொடராகும். பிபிசி தொடரில் நடித்த எல்லாரையும் விட குறைந்த வயதுடையவர். 2013- முடிவில் கிறிசுமசு சுபெசலான தி டைம் ஆப் தி டாக்டர் -ல் நடித்த பிறகு அவர் தொடரை விட்டு விலகினார். அவர் இடெர்மினேடர் செனிசிசு -இல் சுகைநெட்டு உடலோடு வடிவமெடுத்து த் தோன்றினார் (2015).2016 முதல் 2017 வரை, அவர் பீடர் மார்கன் என்பவரின் நெட்ப்லிக்சு சுய சரிதை நாடகத்தொடரான தி கிரவுன் பிரின்சு பிலிப்பு , ட்யுக் ஆப் எடின்பரோவாக சித்தரிக்கப்பட்டார்.

மேத்யு ராபர்ட்டு சுமித்து 28 அக்டோபர் 1982 நார்தாம்டன், நார்தாம்டன்சயரில் பிறந்தார். அங்கேயே வளர்ந்தார். அவர் இடேவிட் மற்றும் இலைன் சுமித்து என்பவர்களின் மகன் ஆவார். அவருக்கு எரிக் பிரைட்டு என்பவரின் கால் ஆன் மீ (2004) என்ற பாட்டு கொண்ட இசை காணொளியில் பங்கு பெற்ற பல நாட்டிய பெண்களுள் ஒருவரான இலாரா செய்ன் என்ற நாட்டிய வல்லமை பொருந்திய சகோதரி உண்டு.

சுமித்து நார்தாம்டன் சுகூல் என்ற சிறுவர்ளுக்கான பள்ளியில் பயின்றார். அவரது தாத்தா கால் பந்து விளையாட்டில் கை தேர்ந்தவர். அவர் நாட்ட்சு கவுன்டி எப் சி க்காக திறமையாக விளையாடினார். இளம் வீரர்கள் கொண்ட குழுவுக்காக நார்தாம்ப்டன் டவுன் , நாட்டிங்காம் பார்சுடு மற்றும் இலைசெசுடர் சிடி, இங்கெல்லாம் விளையாடி பின்னர் இளைஞர் குழுவுக்கு கேப்டன் ஆனார். அதனால் பிறகு சுமித்து கைதேர்ந்த கால் பந்து வீரராவதற்கு திட்டமிட்டார்.

அவருக்கு ஒரு தீவிர முதுகு காயம் ஏற்பட்டது. அதன் விளைவாக சுபாண்டிலொசிசு அதாவது முதுகு தண்டுவட நோய் ஏற்பட்டது, அதனால் அவரால்
கால்பந்து வீரராக தொடர முடியவில்லை. அவரது நாடக ஆசிரியர் அவர் சம்மதமின்றி நாடகத்தயாரிப்பில் சேர்த்து நடிப்பில் அறிமுகம் செய்தார்.
முதல் இரண்டு தடவை பங்கு பெறத் தவறியபின் , டுவல்வு ஆங்க்ரி மென் என்பதன் தழுவலான டென்த்து ஜுரரு என்ற நாடகத்தில் நடிக்க ஏற்பாடு செய்தார். இந்த நாடகத்தில் பங்கு பெற்றாலும் அவர் ஆசிரியர் ஏற்கனெவே ஏற்பாடு செய்திருந்த நாடக விழாவில் பங்கு பெற மறுத்தார், ஏனெனில் தன்னை ஒரு கால்பந்து வீரராக மட்டும் பார்த்தார். மேலும் நடிப்பதை சமூகம் ஏற்காது என்று நினைத்தார். அவரது நாடக ஆசிரியர் விடா முயற்சியாலும் இலண்டன் இலுள்ள நேசனல் யுத்து தியேட்டரில் சேரும்படி வற்புறுத்தியதாலும் நடிப்பதற்கு சம்மதித்தார் .

பள்ளி படிப்பு முடிந்த பிறகு , யுனிவர்சிடி ஆப் ஈசுடு ஆங்க்லியாவில் நாடகம், ஆக்கபூர்வமாக எழுதுதல் படித்து 2005-ல் பட்டம் பெற்றார். நேசனல் யுத்து தியேட்டரில் அவரது முதல் நாடக பாத்திரங்கள் மர்டர் இன் தி கதீட்ரல் -ல் தாமசு மற்றும் தி மாசுடர் அண்டு மார்கரிடா வில் பசுசூன் ஆகும் . அவரது பிந்தைய பாத்திரம் ஆரம்பப் பணிகளான பிரசு கில்ல்சு மற்றும் ஆன் தி சோர் ஆப் தி வைடரு வேர்ல்டு இவற்றில் அவருக்கு ஒரு முகவரைப் பெற்றுத் தந்தது. அவரது புதிய பாத்திரங்கள் அவர் படித்த பல்கலைக்கழகமுடன் ஒரு ஒப்பந்தம் மூலம் அவர் படிப்பின் இறுதியாண்டில் வகுப்பில் அமராமல் பட்டம் பெறுவதற்கு உதவியது.


</doc>
<doc id="405210" url="https://ta.wikipedia.org/wiki?curid=405210" title="நிறமாலை மானி">
நிறமாலை மானி

நிறமாலை மானி (spectrometer) என்பது நிறமாலையின் இயற்பியல் பண்புகளைக் கண்டறிய உதவும் அறிவியல் கருவியாகும். கட்புலனாகும் கதிர்களில் வெள்ளை ஒளியைப் றஅதிலுள்ள நிறங்களை, அதாவது நிறமாலையை பிரித்து அதன் பண்புகளை அறிய நிறமாலைமானி உதவுகிறது. நிறை நிறமாலை மானியில், ஒரு வாயுவிலுள்ள அணுக்கள் மற்றும் மூலக்கூறுகள் ஆகியவற்றை நிறை வாாியாகப் பிரிக்கும் நிறமாலை உண்டாக்கப்படுகிறது. ஆனால் முதலில் நிறமாலை மானிகள் ஒளியை அதன் நிறங்களாகப் பிரிக்கவே பயன்படுத்தப்பட்டது. இயற்பியல், வானியல் மற்றும் வேதியியல் சார்ந்த ஆய்வுகளை மேற்கொள்ளவே நிறமாலைமானிகள் பயன்படுத்தப்பட்டன. நிறமாலையியல் மூலம் பகுப்பாய்வு வேதியியலில் வேதிப் பொருட்களைப் பிரித்தறிய இன்றளவும் முதன்மையாகப் பயன்படுகிறது. வானியல் நிறமாலையியலில் வானியில்சார் பொருட்களிலுள்ள வேதிப் பொருட்களைப் பிரித்திறிய பயன்படுத்தப்படுகிறது. நட்சத்திரங்கள் மற்றும் கோள்கள் ஆகியவற்றில் காணப்படும் தனிமங்களைக் கண்டறிய பயன்படுகிறது. பெரு வெடிப்புக் கோட்பாடு மற்றும் அண்டத்தின் தோற்றம் ஆகியவற்றிற்கான ஆதாரங்கள் நுண்ணலை நிறமாலைகள் மூலம் பெறப்படுகின்றன. 

பொருளின் நிறை, உந்தம் மற்றும் ஆற்றல் ஆகிய பண்புகளில் எதாவது ஒன்றைப் பயன்படுத்தி அணுக்கள், மூலக்கூறுகள், அணுத் துகள்கள் ஆகியவற்றைப் பிரிக்கவும் நிறமாலை மானிகள் பயன்படுகின்றன. துகள் இயற்பியல் மற்றும் வேதிப் பொருள் பகுப்பாய்விலும் நிறமாலை மானிகள் மிகவும் பயன்படுகின்றன. 

ஒளியியல் நிறமாலை மானிகள் பொதுவாக ஒளியின் செறிவை ஒளியின் அலைநீளம் மற்றும் அதிர்வெண் கொண்டு பார்க்க உதவுகிறது. பட்டகம் உண்டாக்கும் ஒளி முறிவு மற்றும் கோணலளியடைப்பு உண்டாக்கும் ஒளியின் விளிம்பு விளைவு ஆகியவை நிறமாலைகளை உருவாக்குகின்றன. 

நிறப்பிரிகை என்ற தத்துவத்தில் நிறமாலை மானிகள் செயல்படுகின்றன. ஒளி மூலம் எப்போதும் தொடர் நிறமாலையை உண்டாக்குகிறது. அதில் உமிழும் நிறமாலை வெளிச்சமான வரிகளையும், உறிஞ்சும் நிறமாலை இருளான வரிகளையும் கொண்டுள்ளது. நிறமாலை, ஆராய வேண்டியப் பொருட்களைப் பற்றிய தகவல்களைக் கொண்டுள்ளது.

நிறை நிறமாலைமானி என்பது வேதிப் பொருட்களின் அளவையும், வகையையும் ஆராயப்படுகின்றன. கொடுக்கப்பட்ட தனிமத்தின் நிறைக்கும் மின்னூட்டத்திற்கும் இடையேயுள்ள விகிதத்தைக் கொண்டு அயனிகளின் எண்ணிக்கை கண்டறியப்படுகிறது. 

தெரிந்த நிறையின் ஆற்றல் நிறமாலை, அதன் பறக்கும் கால அளவைக் கொண்டு கணக்கிடப்படுகிறது. அதன் மூலம் நிறையின் திசை வேகம் கணக்கிடப்படுகிறது. மாற்றாக திசை வேகம் தெரிந்தால் நிறை கணக்கிடப்படுகிறது. 

வேகமாகச் செல்லும் ஒரு மின்னூட்டம் கொண்ட துகள் (இதில் மின்னூட்டம் "q", நிறை "m"), மாறாத காந்தப் புலத்திற்கு "B" செங்குத்தாகச் செல்லும் போது, "r" என்ற ஆரம் கொண்ட வட்டப்பாதையில் லாரன்சு விசையினால் சுழலுகிறது. அத் துகளின் உந்தம் "p" என்பது கீழ்க்கண்ட சமன்பாட்டால் கணக்கிடப்படுகிறது. 

இதில் "m" என்பது நிறையையும், "v" என்பது திசை வேகத்தையும் குறிக்கிறது. டானிசு உருவாக்கிய காந்த நிறமாலை மானி அரைவட்ட குவிய அமைப்பைக் கொண்டுள்ளது. ஒரு மாறாத காந்தப்புலம் செங்குத்தாக செயல்படுத்தப்படுகிறது. "p" என்ற உந்தம் கொண்ட மின்னூட்டம் கொண்ட துகள், துளை வழியாக வெளியே வரும் போது வட்டப்பாதையில் நகர்த்தப்படுகிறது. அதன் ஆரம் "r = p/qB". 

காந்தப்புலத்தை மாற்றி ஆல்ஃபா துகளின் ஆற்றல் நிறமாலை ஆய்வு செய்யப்படுகிறது. அந்தக் கருவி ஆல்ஃபா துகள் நிறமாலை மானி என அழைக்கப்படுகிறது. காந்தப்புலத்தை மாற்றி பீட்டா துகளின் ஆற்றல் நிறமாலை ஆய்வு செய்யப்படுகிறது. அந்தக் கருவி பீட்டா துகள் நிறமாலை மானி என அழைக்கப்படுகிறது.,

வேறுபட்ட நிறைகளைக் கொண்ட ஒரு தனிமத்தைப் பிரித்தறிய நிறை நிறமாலைமானி பயன்படுகிறது. 

பொதுவாக, நிறமாலை மானியின் நிறமாலைப் பிரிதிறன் என்பது இரண்டு அருகருகே இருக்கும் அலை நீளங்கள் அல்லது அதிர்வெண்கள் அல்லது நிறைகளைப் பிரித்தறியும் திறனாகும். பொதுவாக துல்லியமான பிரிதிறன் கொண்ட எந்தக் கருவியிலும் ஒளிச்செறிவு குறைவாக இருக்கும்.



</doc>
<doc id="405211" url="https://ta.wikipedia.org/wiki?curid=405211" title="மக்கினாக் நீரிணை">
மக்கினாக் நீரிணை

மக்கினாக் நீரிணை ("Straits of Mackinac") ஐக்கிய அமெரிக்க மாநிலம் மிச்சிகனில் மிச்சிகனின் கீழ் தீபகற்பத்திற்கும் மிச்சிகன் மேல் தீபகற்பத்திற்கும் இடையேயான குறுகிய நீர்வழிகளின் தொடராகும். முதன்மையான நீரிணை மக்கினாக் பாலத்தின் கீழ் செல்கிறது; இது அமெரிக்கப் பேரேரிகளில் இரண்டை, மிச்சிகன் ஏரி, இயூரோன் ஏரி இணைக்கிறது. முதன்மை நீரிணை அகலமாகவும் அதிகபட்ச ஆழமாக உள்ளது. நீரியல்படி, இவ்வாறு இணைக்கப்பட்ட இரு ஏரிகளையும் ஒரே ஏரியாகக் கருதலாம்; எனவே இந்த நீர்நிலை மிச்சிகன்-ஹுரோன் ஏரி எனவும் அறியப்படுகின்றது. பேரேரிகளைப் போலன்றி மக்கினாக் நீரிணையில் "நீரோட்டங்கள் நிலையற்றத் தன்மையுடையனவாக உள்ளன."



</doc>
<doc id="405214" url="https://ta.wikipedia.org/wiki?curid=405214" title="இயூரோன் ஏரி">
இயூரோன் ஏரி

இயூரோன் ஏரி ("Lake Huron") வட அமெரிக்காவின் ஐந்து பேரேரிகளில் ஒன்றாகும் . நீரியலின்படி, இது மிச்சிகன்-ஹுரோன் ஏரியின் கிழக்குப் பகுதியாகும்; இதன் மேற்கிலுள்ள மிச்சிகன் ஏரியுடன் 5-மைல்-அகலமுள்ள (8.0 கிமீ), 20-பதாம்-ஆழமுள்ள (120 அடி; 37 மீ) மக்கினாக் நீரிணையால் இணைக்கப்பட்டுள்ளது. இந்த ஏரியின் வடக்கிலும் கிழக்கிலும் கனடாவின் ஒன்றாரியோ மாநிலமும் தெற்கிலும் மேற்கிலும் அமெரிக்காவின் மிச்சிகன் மாநிலமும் உள்ளது. இந்த ஏரிக்கு துவக்க கால பிரான்சிய நாடுகாண் தேடலறிஞர்கள் இப்பகுதியில் வசித்து வந்த இயூரோன் மக்கள் பெயரைச் சூட்டினர். 

இந்த ஏரிப்பகுதியில் கிடைத்த சான்றுகளை வைத்தே இயூரோன் உறைபனிப்பரவலுக்கு அவ்வாறு பெயர் சூட்டப்பட்டது. ஏரியின் வடக்குப் பகுதிகளில் வடக்குக் கால்வாயும் ஜியார்ஜியன் விரிகுடாவும் அடங்கும். தென்மேற்கே ஏரிக்கு எதிரே சாகினா விரிகுடா உள்ளது. புனித மேரி ஆறு முதன்மையான நீர் வரத்து ஆகும்; முதன்மையான வெளியேற்றுகை புனித கிளையர் ஆறாகும்.
மேற்புரப்பரப்பளவில் இயூரோன் ஏரி பேரேரிகளில் இரண்டாவது மிகப்பெரிய ஏரியாகும். இதன் மேற்பரப்பு 23,007 சதுர மைல்கள் (59,590 ச.கிமீ) ஆகும்; இதில் 9,103 சதுர மைல்கள் (23,580 கிமீ) மிச்சிகனிலும் 13,904 சதுர மைல்கள் (36,010 கிமீ ) ஒன்றாரியோவிலும் உள்ளன. புவியின் மூன்றாவது-மிகப்பெரிய நன்னீர் ஏரியாக (காசுப்பியன் கடல் ஏரியாகக் கருதப்பட்டால் நான்காவது மிகப்பெரிய ஏரியாக) உள்ளது. ஆனால் கொள்ளளவின்படி இயூரோன் ஏரி பேரேரிகளில் மூன்றாவதாகும். இதை விட மிச்சிகன் ஏரியும் சுப்பீரியர் ஏரியும் பெரியன. தாழ் நீர்நிலையை அளவிடும்போது ஏரியின் கொள்ளளவு ஆகும்; தீவுகளினுடையதும் சேர்த்து கரையோர நீளம் .

இயூரோன் ஏரியின் மேற்பரப்பு கடல் மட்டத்திலிருந்து 577 அடி (176 மீ) உயரத்தில் உள்ளது. ஏரியின் சராசரி ஆழம் 32 பதொம் 3 அடியாகவும் (195 அடி (59 மீ)), மீயுயர் ஆழம் 125 பதொம்களாகவும் (750 அடி (230மீ)) உள்ளது. ஏரியின் அகலம் 206 மைல்கள் (332 கிமீ; 179 க.மைல்) மற்றும் அதன் மிகப்பெரும் அகலம் 183 மைல்கள் (295 கிமீ; 159 க.மைல்கள்).

இயூரோன் ஏரியை அடுத்த 10,000 மக்கள்தொகைக்கும் கூடுதலான நகரங்கள் கனடாவில் சார்னியாவும் சௌகீன் சோர்சும் ஐக்கிய அமெரிக்காவில் பே சிட்டி, போர்ட் இயூரோன், அல்பெனா ஆகியவையும் ஆகும். இதில் இயூரோன் ஏரிக்கரையில் அமைந்துள்ள நகரங்களில் மிகப்பெரியது சார்னியா ஆகும். 

இயூரோன் ஏரியிலிருந்து வடகிழக்கில் கனடாவின் ஒன்றாரியோவினுள் நீட்டிக்கொண்டிருக்கும் விரிகுடா ஜியார்ஜியன் விரிகுடா என அழைக்கப்படுகின்றது. இயூரோன் ஏரியின் முதன்மை நீர் நிலையிலிருந்து ஜியார்ஜியன் விரிகுடாவையும் வடக்குக் கால்வாயையும் பிரிக்கும் "மனிட்டூலின் தீவு" இந்த ஏரியின் குறிப்பிடத்தக்க கூறாக உள்ளது. இதுவே உலகின் மிகப்பெரிய ஏரித்தீவு ஆகும். ஜியார்ஜியன் விரிகுடாவிலுள்ள முதன்மையான மையங்கள் ஓவென் சவுண்டு, வசாகா கடற்கரை, காலிங்வுட், மிட்லாந்து, பெனெடங்குசென், செவெர்ன் துறைமுகம் மற்றும் பாரி சவுண்டு.

இயூரோன் ஏரியின் தென்மேற்கில் மிச்சிகன் மாநிலத்தினுள் நீட்டிக்கொண்டிருக்கும் சிறிய விரிகுடா "சாகினா விரிகுடா" எனப்படுகின்றது.



</doc>
<doc id="405216" url="https://ta.wikipedia.org/wiki?curid=405216" title="நேபாள பொதுவுடமைக் கட்சி">
நேபாள பொதுவுடமைக் கட்சி

நேபாள பொதுவுடமைக் கட்சி (Nepal Communist Party - NCP), கட்க பிரசாத் சர்மா ஒளி தலைமையிலான மார்க்சிஸ்ட்-லெனினிஸ்ட் மற்றும் பிரசந்தா தலைமையிலான மாவோயிஸ்ட் என இரண்டு பொதுவுடமைக் கட்சிகளும் காட்மாண்டு நகரத்தில் 17 மே 2018 அன்று (வியாழக்கிழமை) ஒன்றாக இணைந்ததன் மூலம் தோற்றுவிக்கப்பட்டது. 

புதிய கட்சியின் தேசியத் தலைவர்களாக நேபாள பிரதம அமைச்சர் கட்க பிரசாத் சர்மா ஒளி மற்றும் பிரசந்தா இருப்பர். புதிய நேபாள பொதுவுடமைக் கட்சியின் நாடாளுமன்றக் கட்சித் தலைவராக கட்க பிரசாத் சர்மா ஒளி தேர்ந்தெடுக்கப்பட்டுள்ளார். 

புதிய கட்சியில் பிரசந்தாவுக்கு அடுத்து மாதவ் குமார் நேபாள் மற்றும் சாலா நாத் கனால் ஆகியோர் மூன்றாவது மற்றும் நான்காவது இடத்தில் இருப்பர். 

மார்க்சிஸ்ட்-லெனினிஸ்ட் மற்றும் மாவோயிஸ்ட் கட்சிகளை கலைத்த பிறகு, புதிய நேபாள பொதுவுடமைக் கட்சியை, நேபாளத் தேர்தல் ஆணையத்தில் பதிவு செய்வது என முடிவு செய்யப்பட்டுள்ளது.

மேலும் கட்சியின் தொழிலாளர் அணி, இளைஞர் அணி, மாணவர் அணி, மகளிர் அணி போன்ற அமைப்புகளின் நிர்வாகிகள் பின்னர் அறிவிக்கப்படுவதாக முடிவு எடுக்கப்பட்டது. 

மாநில, மாவட்ட, நகரங்கள் அளவிலான நிர்வாகிகள் பின்னர் அறிவிக்கப்படுவர்.

2017 நேபாள உள்ளாட்சி தேர்தலின் போது, மார்க்சிஸ்ட்-லெனினிஸ்ட் மற்றும் மாவோயிஸ்ட்களும், 60:40 விகிதத்தில் தங்கள் கட்சிகளின் வேட்பாளர்களை தேர்வு செய்து, நேபாளி காங்கிரஸ் கட்சிக்கு எதிராக கூட்டணி அமைத்து போட்டியிடுவது என்றும், நேபாளத் தேர்தல்கள் முடிந்தவுடன், 2018ல் இரண்டு கட்சிகளும் ஒன்றாக இணைவது என்ற வாக்குறுதியுடன் 2017 நேபாள நாடாளுமன்றத் தேர்தல்களில் போட்டியிட்டது.

தேர்தல் முடிவில், நேபாள நாடாளுமன்றத்தின் மொத்த இடங்களில் மூன்றில் இரண்டு பங்கு இடங்களில் வெற்றி பெற்ற இரு கட்சிகளும் சேர்ந்து நேபாளத்தில் கூட்டணி ஆட்சி அமைத்தது. அதே போன்று ஏழு 2017 மாநில சட்டமன்றங்களில், ஆறு மாநிலங்களில், இரண்டு பொதுவுடமைக் கட்சிகள் கூட்டணி ஆட்சி அமைத்தது. 

நேபாளத் தேர்தலில்மார்க்சிஸ்ட்-லெனினிஸ்ட் வேட்பாளர்களில் 70% வெற்றி பெற்றனர். ஆனால் மாவோயிஸ்ட் கட்சியின் வேட்பாளர்களில் 30% மட்டுமே வெற்றி பெற்றனர்.

முன்னதாக பிப்ரவரி 2018ல், இரு பொதுவுடமைக் கட்சிகளும் ஒன்றிணைவதான ஏழு அம்ச ஒப்பந்தத்தில் இரு கட்சிகளின் தலைவர்கள் கையெழுத்திட்டிருந்தனர்.

புதிதாக தோற்றுவிக்கப்பட்ட நேபாள பொதுவுடமைக் கட்சியின் 441 மத்தியக் குழு உறுப்பினர்களில் 241 உறுப்பினர்கள் மார்க்சிஸ்ட்-லெனினிஸ்ட் கட்சியிலிருந்தும்; 200 உறுப்பினர்கள் மாவோயிஸ்ட் கட்சியிலிருந்தும் தேர்ந்தெடுக்கப்பட முடிவானது. 

புதிய கட்சியின் 43 நிலைக்குழு உறுப்பினர்களில், 25 உறுப்பினர்கள் மார்க்சிஸ்ட்-லெனினிஸ்ட் கட்சியிலிருந்தும்; 18 உறுப்பினர்கள் மாவோயிஸ்ட் கட்சியிலிருந்தும் தேர்ந்தெடுக்கப்பட முடிவானது. 

கட்சியின் முக்கியக் கொள்கை முடிவுகள் எடுக்க ஒன்பது பேர் கொண்ட ஆட்சி மன்றக் குழு நிறுவப்பட்டுள்ளது. இந்த அரசியல் குழுவில் இடம் பெற்றவர்கள்:



</doc>
<doc id="405218" url="https://ta.wikipedia.org/wiki?curid=405218" title="தொடக்க கால பாண்டிய சமூகம்">
தொடக்க கால பாண்டிய சமூகம்

பண்டைய தமிழ் நாட்டை கிறிஸ்து பிறப்பிற்கு முற்காலத்திலிருந்து கி.பி 200 ஆம் ஆண்டு வரை ஆட்சி செய்த வம்சம் தொடக்க கால பாண்டிய சமூகம் ஆகும். சங்க இலக்கியங்களான மதுரைக் காஞ்சி, நெடுநல்வாடை மற்றும் புறநானூறு ஆகிய தொகுப்புகள் அந்தக் கால கட்டத்தின் மக்களின் வாழ்க்கை முறை மற்றும் பழக்க வழக்கங்கள் குறித்து ஏராளமான தகவல்களைத் தருகின்றன.

தொடக்க கால பாண்டிய ஆட்சிக்காலத்திலேயே தமிழ் சமுதாயம் மக்களிடையே பல்வேறு வேறுபாடுகளைக் கொண்டிருந்தது. அவை, பிராமணர்கள், க்ஷத்ரியர்கள், வைசியர்கள் மற்றும் சூத்திரர்கள் என்ற வேதகால வகைப்பாட்டிலிருந்து வேறுபட்டது. தமிழ் மக்களிடையே அரசருக்குக் கீழான மிக உயர்ந்த பிரிவு அறிவர்கள் அல்லது முனிவர்கள் ஆவர். அவர்கள் உலக வசதிகளையும், பற்றுக்களையும் துறந்து, பெரும்பாலும் நகரங்களுக்கு வெளியே வாழ்ந்து வந்தனர். அடுத்ததாக உழவர்கள் அல்லது விவசாயிகள் இரண்டாம் நிலையில் வைக்கப்படுகிறார்கள்.உழவர்களைத் தொடர்ந்து பொறுப்பர்கள் அல்லது ஆயுதம் தாங்கிய படைவீரர்கள் தரத்தில் மூன்றாவது நிலையில் உள்ளனர். அதன் பிறகு, ஆயர்கள் அல்லது கால்நடை வளர்ப்போரும், பின்னர் வேட்டுவர்களும் வருகிறார்கள். இவர்களைத் தொடர்ந்து கலைஞர்களான, பொற்கொல்லர்கள் மற்றும் கருமான்களும் அதைத் தொடர்ந்து வலையர்கள் அல்லது மீனவர்களும் இறுதியாக புலையர்கள் அல்லது தோட்டிகள் வருகிறார்கள். 

உயர்குடி மக்களாக வகைப்படுத்தப்பட்டோர் சில வசதிகளை அனுபவித்தனர். உதாரணமாக. தெருக்களில் உயர் சாதியினர் கடந்துசெல்லும் போது,  தாழ்ந்த வகுப்பினர் என வகைப்படுத்தப்பட்டோர் விலகி வழி விட வேண்டும்.  புலையரொருவர் ஒரு பிரபுவை சந்திக்க நேர்ந்தால், தலை குனிந்து, உடல் குறுகி வேண்டி வணங்கிட வேண்டும். வர்க்க வேறுபாடுகள் வாழ்க்கையின் பல அம்சங்களில் மிகவும் வெளிப்படையானவையாக இருந்தன. மக்கள் அணிந்திருந்த ஆடைகளும், அவர்கள் தங்களை தயார்படுத்திய விதமும், அவர்கள் உட்கொண்ட உணவு வகைகளும் ஒரு வகுப்பிலிருந்து மற்றொரு வகுப்பிற்கும் வேறுபட்டவையாய் இருந்தன.வர்க்க அடிப்படையிலான சமூக சமத்துவமின்மை இருந்தபோதிலும், சமூகத்தில் அடிமைத்தனம் இல்லை.

மக்கள் பின்வருமாறு தொழில் வாரியாக வகைப்படுத்தப்பட்ட குழுக்களாக இருந்தனர். அவை, துணி வெளுப்பவர்கள், தச்சர்கள், கருமான்கள், சிற்பிகள், பொற்கொல்லர்கள், தையலர்கள், ஆபரணம் செய்பவர்கள், குயவர்கள், இசைக்கலைஞர்கள், priests, oilmongers, பழரத மது விற்பனையாளர்கள், பரத்தையர்கள், நடிகர்கள் மற்றும் செருப்புத் தைப்பவரகள் போன்றோராவர். ஒவ்வொரு தொழில் குழுக்களும் அவர்களுக்கான குடியிருப்புப் பகுதியான "சேரி"யில் வாழ்ந்தனர் - (சேரி - ஒவ்வொரு தொழில் பிரிவினரும் எந்த சிரமமுமின்றி வாழ்வதற்காக செய்யப்பட்ட ஏற்பாடு - இறுதி விளைவாக சாதி அமைப்பிற்கு வழிவகுத்தது)

இரு பாலினத்தவரிடையே வேறுபாடு சட்டரீதியாகவும், சமூகரீதியாகவும் சமத்துவமின்மை நிலவியது. பெண்களுக்கு சொத்துரிமை சட்டப்படியாக இல்லாமல் இருந்தது. பொதுவாகவே, பெண்கள் ஆண்களுக்கு கீழ்ப்படிந்தவர்களாகவே கருதப்பட்டனர். நடத்தப்பட்டனர். இருப்பினும், சமூக வாழ்வில், பெண்கள் வணிகம் மற்றும் கேளிக்கை போன்றவற்றில் இயல்பாக ஈடுபட்டனர். நகரங்கள் மற்றும் பெருநகரங்களில், தாழ்த்தப்பட்ட வகுப்புகளைச் சார்ந்த பெண்கள் வேலைக்காரர்களாக, விற்பனையாளர்களாக, கடைக்காரர்களாக, பணக்கார குடும்பங்களில் இருந்த பணியாளர்களாக பணிபுரிந்தனர். கிராமங்களில், வயல்களிலும் தோட்டங்களிலும் வேலை செய்தார்கள். ஆண்களுடன் உடலுழைப்பில் சிரமங்களைப் பகிர்ந்து கொண்டனர். உயர் வகுப்புகளின் பெண்கள் தங்கள் வீட்டுப் பணிகளுக்கு மட்டும் பயன்படுத்தப்பட்டனர். ஆனால், அவர்கள் சமுதாயத்திலிருந்து ஒதுங்கி இல்லை.விழாக்காலங்களில் அவர்கள் ஊர்வலங்களில் கலந்து கொண்டனர். தங்கள் இல்ல நிகழ்வுகளுக்கும், உறவுகளுக்கும் வீடு வீடாகச் சென்று அழைப்பு விடுத்தனர். பெண்களால் அனுபவிக்கப்பட்ட சுதந்திரத்தின் காரணமாக, திருமணத்திற்கு முன் இளைஞர்களுக்கு ஒருவரையொருவர் நேரில் பார்த்துக் கொள்ள முடிந்தது. எனினும், விதவைகளின் நிலை மிகவும் மோசமாக இருந்தது - அவர்கள் மிக கடுமையான விதிகளின் படி வாழ்க்கையை வாழ வேண்டியிருந்தது. அவர்கள் தங்களை அலங்கரித்துக் கொள்ளவோ அல்லது எந்த விதமான கேளிக்கைகளிலும் பங்கேற்கவோ தடை விதிக்கப்பட்டது. சதி அல்லது உடன்கட்டை ஏறல் என்ற பழக்கமும் பழந்தமிழ் சமுதாயத்தில் எங்கும் நிலவுகின்ற ஒரு நடைமுறையாக இருந்தது. இந்நடைமுறை "தீப்பாய்தல்" என அழைக்கப்பட்டது. பாண்டிய அரசன் பூதப்பாண்டியன் மறைந்த போது, அவரது அரசி பெருங்கோப்பெண்டு கணவரின் சடலத்திற்கு மூட்டிய தீயில் பாய்ந்து தன் உயிரை மாய்த்துக் கொண்டார். பெண்கள் கல்வியறிவு பெற்றிருந்தனர். சங்க இலக்கியங்களில் முப்பதுக்கும் மேற்பட்ட பெண்பாற் புலவர்களின் படைப்புகளைக் காண முடிகிறது. அவர்களில் ஔவையார், முடத்தமக்கன்னியர், காக்கைப்பாடினியார், நாச்செல்லையார், நாகையார், நன்முல்லையார், பொன்முடியார், இளவேனியார் போன்றோர் உள்ளடங்குவர். 


</doc>
<doc id="405220" url="https://ta.wikipedia.org/wiki?curid=405220" title="இக்கர் கஸிலஸ் பெர்னாண்டஸ்">
இக்கர் கஸிலஸ் பெர்னாண்டஸ்

இக்கர் கஸிலஸ் பெர்னாண்டஸ் (பிறப்பு 1981) ஸ்பெயின் நாட்டை சேர்ந்த பிரபல கால்பந்து விளையாட்டு வீரர். இவர் ஸ்பெயின் நாட்டைச் சேர்ந்த ரியல் மேட்ரிட் அணிக்காகவும் ஸ்பெயின் தேசிய அணிக்காகவும் கோல்கீப்பராக விளையாடி பல சாதனைகளை படைத்துள்ளார். தற்போது போர்ச்சுகல் நாட்டைச் சேர்ந்த போர்டோ
அணிக்காக விளையாடி வருகிறார். 2008 முதல் 2012 வரை ஐந்து முறை உலகின் மிகச்சிறந்த கால்பந்து கோல் கீப்பர் விருதினை வென்றதனால் உலகின் மிகச்சிறந்த மற்றும் மிகவும் வெற்றிகரமான கோல்கீப்பராக கருதப்படுகிறார். இவர் உடல் வலிமை மிக்கவராகவும், துள்ளிய நகர்வுகள் செய்து கண்கவர் தடுப்புகளை செய்வதாலும் "செயிண்ட் இக்கர்' என்று அன்போடு அழைக்கப்படுகிறார். 

இளம் வயது கஸிலஸ் 1990ஆம் ஆண்டு ரியல் மாட்ரிட் குழுமத்தில் சேர்ந்தார். படிப்படியாக முன்னேறி 1999 ஆம் ஆண்டு அதன் முன்னணி அணியில் விளையாட ஆரம்பித்தார். தொடர்ந்து 16 ஆண்டுகள் ரியல் மாட்ரிட் அணிக்காக விளையாடினார். இறுதி ஆண்டுகளில் அந்த அணியின் தலைவராகவும் திகழ்ந்தார். அந்த அணிக்காக விளையாடி ஸ்பெயின் நாட்டினுள் நடந்த போட்டிகளில் 11 கோப்பைகளும், ஐரோப்பிய அளவில் நடந்த போட்டிகளில் 5 கோப்பைகளும் மற்றும் உலகளாவிய போட்டிகளில் இரண்டு கோப்பைகளும் வென்றுள்ளார். இவர் 725 ஆட்டங்களில் விளையாடி ரியல் மாட்ரிட் அணிக்காக விளையாடிய வீரர்களின் வரிசையில் இரண்டாம் இடத்தில் உள்ளார்.

நீண்ட காலமாக ரியல் மேட்ரிட் அணியில் விளையாடிய கஸிலஸ் 2015 ஆம் ஆண்டு பல யூகங்களுக்கு பின் போர்ச்சுகல் நாட்டைச் சேர்ந்த போர்டோ அணிக்கு மூன்று ஆண்டுகள் விளையாடுவதற்கு ஒப்பந்தமானார். இதனால் பல ரியல் மேட்ரிட் ரசிகர்கள் கவலையுற்றனர். இவரின் பெற்றோர் ரியல் மேட்ரிட் குழுமத் தலைமை இவரை கட்டாயப்படுத்தி வெளியேற்றியதாக குற்றம் சாட்டினர். போர்டோ அணியிலும் இவர் சிறப்பான ஆட்டத்தினை வெளிப்படுத்தினார். அதிக ஐரோப்பிய சாம்பியன்ஸ் லீக் போட்டியில் விளையாடிய சாதனையும் அதிக போட்டிகளில் கோல் விடாமல் ஆடிய சாதனையையும் இவர் நிகழ்த்தினார். மே 2018 ஆம் ஆண்டு போர்டோ அணி போர்ச்சுகல் நாட்டின் கோப்பையை வென்றது. இவர் அந்த அணியுடன் செய்த ஒப்பந்தத்தை மேலும் ஒரு ஆண்டுக்கு நீட்டித்துள்ளார்.

இவர் ஸ்பெயின் தேசிய அணிக்காக மிகவும் இளம் வயதான 19ல் தேர்வு செய்யப்பட்டு தன் முதல் ஆட்டத்தினை ஜூன் 2000 ஆம் ஆண்டு விளையாடினார். தற்போது வரை 167 ஆட்டங்களில் இவர் விளையாடியது ஸ்பெயின் நாட்டு தேசிய சாதனையாகவும் மற்றும் ஐரோப்பிய அளவில் இரண்டாம் இடத்திலும் இது உள்ளது. 2008 ஆம் ஆண்டு இவர் தேசிய அணியின் தலைவனாக தேர்வு செய்யப்பட்டார். அந்த ஆண்டு நடந்த ஐரோப்பிய தேசிய கால்பந்து போட்டியில் ஸ்பெயின் அணி வெற்றி பெற்றது. அடுத்து 2010 ஆம் ஆண்டு தென்னாப்பிரிக்காவில் நடந்த உலகக் கோப்பை கால்பந்து போட்டியிலும் இவரின் தலைமையில் ஸ்பெயின் அணி கோப்பையை வென்றது. தொடர்ந்து 2012ஆம் ஆண்டு நடந்த ஐரோப்பிய தேசிய கால்பந்து போட்டியிலும் ஸ்பெயின் அணி வெற்றி பெற்றது.

2011 ஆம் ஆண்டு படி குழும கால்பந்து மற்றும் தேசிய கால்பந்து போட்டிகளில் உள்ள அனைத்து கோப்பைகளையும் வென்ற ஒரு சில வீரர்களின் இவரும் ஒருவர் ஆனார். செப்டம்பர் 2015 ஆம் ஆண்டு ஐரோப்பிய சாம்பியன்ஸ் லீக் போட்டிகளில் அதிக ஆட்டங்களில் விளையாடிய வீரர் ஆனார். ஏப்ரல் 2018 ஆம் ஆண்டு தனது 1000 ஆவது போட்டியில் விளையாடி சாதனை படைத்துள்ளார். ஐரோப்பிய சாம்பியன்ஸ் லீக் போட்டிகளில் தொடர்ந்து 19 ஆண்டுகளாக விளையாடி ரியான் கிக்ஸ் சாதனையை இவர் சமன் செய்தார்.

இவர் விளையாட்டு ஆர்வலர்கள் மற்றும் சக விளையாட்டு வீரர்களால் மிகவும் திறமையான கோல் கீப்பர் எனக் கருதப்படுகிறார். இளமை காலம் முதல் தற்போது வரை மிகவும் நேர்த்தியான ஆட்டத்தினை தொடர்ந்து வெளிப்படுத்தி வருகிறார். ஆட்டத்தின் பொழுது கவனமும், முக்கிய தருணங்களில் அமைதியுடன் செயல்படுவார். இவர் பல சமகால கோல் கீப்பர்களுக்கு முன்மாதிரியாக திகழ்ந்து வருகிறார். சிறந்த உடல் வலிமை கொண்டுள்ள இவர் ஆட்டத்தில் வேகமாகவும் செயல்படுவதால் எதிரணியினர் செலுத்தும் பந்துகளை மிகவும் நேர்த்தியாக தடுத்து விடுகிறார். மிக அருகில் இருந்து அடிக்கப்படும் பெனால்டி வாய்ப்பினை தடுப்பதில் இவர் வல்லவர். சில தருணங்களில் கோல்கீப்பர் இருக்கும் இடத்தை விட்டு வெளியே வந்து பந்துகளை முன்கூட்டியே இவர் தடுத்துவிடுவார்.

கஸிலஸ் 20 மே 1981 ஆம் ஆண்டு ஜோஸ் லூயி என்ற கல்வித்துறை சேர்ந்த அதிகாரிக்கும் மரியா என்ற முடி திருத்துபவர்க்கும் மகனாகப் பிறந்தார். இவரின் இளைய சகோதரரும் சிறிய அளவிலான கால்பந்து அணியில் விளையாடி வருகிறார்.


</doc>
<doc id="405237" url="https://ta.wikipedia.org/wiki?curid=405237" title="கோயம்புத்தூரின் வரலாறு">
கோயம்புத்தூரின் வரலாறு

கோயம்புத்தூரின் வரலாறு, தமிழ்நாடு மாநிலத்தின் இரண்டாவது பெரிய நகரம், சங்க காலத்தில் தொடங்குகிறது. கொங்கு நாட்டின் அங்கமாக இருந்த இப்பகுதியில் துவக்கத்தில் பழங்குடிகளான கோசர்கள் ஆட்சி புரிந்தனர்; இவர்கள் தலைநகரமாக இருந்த கோசம்பத்தூர் தற்போது கோயம்புத்தூராக மருவியிருக்கலாம் எனக் கருதப்படுகின்றது. 

தற்போது முதன்மையான வணிக, தொழில் மையமாக விளங்கும் இம்மாநகரம் தென்னிந்தியாவின் மான்செஸ்டர் அழைக்கப்படுகின்றது. இந்த இடைப்பட்டக் காலத்தில் கோயம்புத்தூர் பல போர்கள், பிளேக் நோய்த்தாக்கம், பெரும் பஞ்சங்கள், நூற்பாலைகளின் வளர்ச்சி, கல்வி நிறுவனங்களின் பெருக்கம் ஆகியவற்றை கண்டுள்ளது.

சங்க காலத்தில் கொங்குநாட்டின் அங்கமாக இருந்த இப்பகுதியை சேர இராச்சியத்தின் கீழ் தன்னாட்சி பெற்றிருந்த சிற்றரசர்கள் ஆண்டுவந்தனர். உரோமானியர் நாணயங்களும் பிற கலைப்பொருட்களும் இங்கு கிடைத்துள்ளதைக் கொண்டு உரோமானியர்களுடன் வணிகம் நடத்தப்பட்டிருப்பது புலனாகிறது. "உரோமானியர்களின் வழி எனப்படும்" முசிறியிலிருந்து அரிக்கமேடு செல்லும் வழியில் நடுவில் கோயம்புத்தூர் பகுதி உள்ளது. சங்க காலத்தின் முடிவில் இப்பகுதி மேலைக் கங்கர் ஆளுகைக்கீழ் வந்தது. 

இடைக்காலச் சோழர்கள் இப்பகுதியை 9ஆம் நூற்றாண்டில் ஆண்டுவந்தனர். அவர்கள் காலத்தில் "ராசகேசரி பெருவழி" அமைக்கப்பட்டது. இக்காலகட்டத்தில் கோயம்புத்தூரின் சிற்றரசர்களாக இருளர் ஆண்டு வந்தனர். இவர்களின் தலைவன் கோவன் என்பான் இந்நகரை உருவாக்கியதாகவும் கூறப்படுகின்றது; பேரூரிலுள்ள பட்டீசுவரர் கோவிலுக்கு, சுந்தரமூர்த்தி நாயனாருடன் சமயச்சுற்றுலா வந்த சேர மன்னன் இந்நகரை உருவாக்க கோவனுக்கு ஆணையிட்டதாகவும் குறிக்கப்படுகிறது. சோழர்களின் வீழ்ச்சிக்குப் பிறகு கோவை பகுதியை பாண்டியர், மதுரை சுல்தான்கள், போசளர்கள், விஜயநகரப் பேரரசு மற்றும் மதுரை, தஞ்சை நாயக்கர்களும் ஆண்டு வந்தனர். நாயக்கர்கள் இப்பகுதியில் "பாளையக்காரர்" முறையை அறிமுகப்படுத்தினர். கொங்குநாடு முழுவதும் 24 "பாளையங்களாகப்" பிரிக்கப்பட்டன.

ஆங்கில-மைசூரு போர்களின் போது கோயம்புத்தூரை தங்கள் வசம் வைத்திருக்க இரு பாலருமே, மைசூரு சுல்தான்களும் பிரித்தானியரும், விரும்பினர். 1768இல் பிரித்தானிய கிழக்கிந்திய நிறுவனத்தின் படைகள் கோவை நகரைக் கைப்பற்றின. ஆனால் துரோகச் செயலால் அவர்களால் தெஎ வைத்துக் கொள்ள இயலவில்லை. மீண்டும் இதை 1783இல் கைப்பற்றிய பிரித்தானியர் மங்களூர் உடன்படிக்கையின்படி திப்பு சுல்தானுக்குத் திருப்ப வேண்டியதாயிற்று. மூன்றாவது ஆங்கில மைசூரு போரின்போது, கோயம்புத்தூரை பிரித்தானியர் மீண்டும் கைப்பற்றினர். திப்பு சுல்தான் இருமுறை முற்றுகையிட்டு, முதலில் தோல்வியடைந்தாலும், இரண்டாம் முறை அக்டோபர் 1791இ்ல் கோவையைக் கைப்பற்றினார். கோட்டைக் காவல்தலைவர்களான லெப்.சால்மர்சும் லெப். நாஷும் சிறைபிடிக்கப்பட்டு ஸ்ரீரங்கப்பட்டணம் கொண்டு செல்லப்பட்டனர். போரின் இறுதியில் பிரித்தானியர் வென்றாலும் போர் முடிவடைந்ததும் திப்பு சுல்தானுக்கே திருப்பப்பட்டது. 1799இல் திப்பு சுல்தானின் தோல்விக்கும் இறப்புக்கும் பிறகு கோயம்புத்தூர் பிரித்தானியர் கீழ் வந்தது. 1800இல் இது பாளையக்காரர் ஆட்சியில் வந்தது; பாளையக்காரர் போர்களில் கோவை முதன்மையான இடத்தைப் பெற்றிருந்தது. 

1865இல் கோயம்புத்தூர் அப்போதைய கோயம்புத்தூர் மாவட்டத்தின் தலைநகராயிற்று.

கோயம்புத்தூர் நகராட்சி 1866இல் நிறுவப்பட்டது. இதன் முதல் தலைவராக இராபர்ட் இசுடேன்சு பதவியேற்றார். இசுடேன்சு பல நூற்பாலைகளை நிறுவி கோயம்புத்தூரின் விரைவான தொழில் வளர்ச்சிக்கு முன்னோடியாக விளங்கினார். 1871இல் இந்தியாவில் எடுக்கப்பட்ட முதல் மக்கள்தொகை கணக்கெடுப்பின்படி கோயம்புத்தூரின் மக்கள்தொகை 35,310 ஆக இருந்தது; சென்னை மாகாணத்தின் பத்தாவது பெரிய நகரமாகவும் இருந்தது.

1876-78இன் பெரும் பஞ்சத்திலும் 1891-92ஆம் ஆண்டு வறட்சியிலும் கோயம்புத்தூர் பாதிக்கப்பட்டது. 1900ஆம் ஆண்டு பெப்ரவரி 8ஆம் நாள் நிகழ்ந்த நிலநடுக்கத்தில் ஏறத்தாழ 30 பேர் உயிரிழந்தனர்; கோயம்புத்தூர் மத்திய சிறை, கத்தோலிக்க திருச்சபை தேவாலயம் மற்றும் பல கட்டிடங்கள் சேதமுற்றன.

1920களில் கோயம்புத்தூரில் துணித் தயாரிப்பு மிக விரைவான வளர்ச்சியைக் கண்டது. 1930களில் மும்பையில் துணித் தயாரிப்பாலைகள் முடங்கியதும் பகுதியான வளர்ச்சிக்கு அடிகோலிட்டது. 1934இல் கட்டபட்ட மேட்டூர் அணை வளர்ச்சிக்கு தூண்டுகோலாக இருந்தது. தொடர் வண்டி, சாலை இணைப்புகள் மேம்படுத்தப்பட்டதால் சரக்குப் போக்குவரத்து எளிதாயிருந்தது. 1911-1921 காலகட்டத்தில் அரசு உதவிய கடன்களுடன் கட்டப்பட்ட 15,000க்கும் மேலான பாசனக் கிணறுகள் பெரும் வறண்ட நிலப்பகுதிகளை வேளாண்மைக்குத் தகுதியாக்கிற்று. தென்னிந்தியாவில் திரைப்படத்துறை துவங்கிய காலத்தில் கோயம்புத்தூரில் பல படம்பிடி தளங்கள் துவங்கப்பட்டன. 1935இல் இரங்கசாமி நாயுடு சென்ட்ரல் படம்பிடி தளத்தையும் 1945இல் எஸ். எம். சிறீராமுலு நாயுடு பட்சிராசா படம்பிடி தளத்தையும் நிறுவினர்.

1910இல் காளீசுவரா மில்லும் சோமசுந்தா மில்லும் நிறுவப்பட்டன. 1911இல் பெரியநாயக்கன்பாளையத்தில் லட்சுமி ஆலைகள் நிறுவப்பட்டன. 1930களில் பல துணித்தயாரிப்பு மற்றும் நூற்பாலைகள் நிறுவப்பட்டிருந்தன.


</doc>
<doc id="405257" url="https://ta.wikipedia.org/wiki?curid=405257" title="ஜெர்மானிய போர்க்கப்பல் பிஸ்மார்க்">
ஜெர்மானிய போர்க்கப்பல் பிஸ்மார்க்

பிஸ்மார்க் எனும் போர் கப்பல் நாஸி ஜெர்மானியர்களின் கிரிக்ஸ் கடற்படைக்காக கட்டப்பட்ட இரண்டு பிஸ்மார்க கப்பல்களில் முதலாவதாகும். இது வேந்தர் ஓட்டோ வான் பிஸ்மார்க் என்பாரின் நினைவாக இப்பெயரிட்டு அழைக்கப் பட்டது. இது ஜூலை 1936இல் ஹாம்பர்க்கில் உள்ள ப்ளோம்&வாஸ் கப்பல் கட்டும்துறையில் வைக்கப் பட்டு பெப்ருவரி 1939இல் ஆரம்பிக்கப் பட்டது. 1940 ஆகஸ்டில் முடிக்கப் பட்டது. பின் ஜெர்மானிய போர் கப்பல்களின் அணிக்குள்ளாக செல்ல நியமிக்கப் பட்டது. பிஸ்மார்க் மற்றும் அதன் சகோதரி கப்பல் ட்ரிபிட்ஸும்தான் ஜெர்மானியில் கட்டப் பட்ட கப்பல்களில் மிகப் பெரிய போர்கப்பல்கள் ஆகும். இன்னும் சொல்லப் போனால் ஐரோப்பிய ஆட்சியிலே இவைகள் தான் கட்டப் பட்ட மிகப் பெரிய கப்பல்களாகும்.

காப்டன் எர்னெஸ்ட் லின்ட்மன் என்பவர் தலைமையில் இது செயல் பட்ட எட்டு மாத காலங்களில் இந்த போர் கப்பல் ஒரே ஒரு முறை தான் தாக்குதல் நடத்தியது. 1941 மே மாதத்தில் எட்டு நாட்கள் இந்த தாக்குதல் நடைபெற்றது. இதற்கு ரெயினுபங் என்று ஜெர்மானிய மொழியில் பெயரிடப் பட்டது. இந்த கப்பல் மற்றொரு கனமான போர்க்கப்பலான பிரின்ஸ் யூகன் என்ற கப்பலோடு இணைந்து அட்லாண்டிக் பெருங்கடலில் வட அமெரிக்காவில் இருந்து இங்கிலாந்துக்கு சென்று கொண்டிருந்த நேச நாட்டுப் போர்க்கப்பலோடு சண்டை இடும்படியாகச் சென்றது. இது ஸ்காண்டிநேவியன் அல்லாத சில பகுதிகளில் காணப் பட்டது. பிரிட்டிஷ் கப்பல் படை அந்த இடங்களுக்குச் சென்று அவற்றை தடை செய்தது. டென்மார்க் ஜலசந்தியின் போர்தளத்தில் நேச நாடுகளின் சின்னமான இங்கிலாந்து இராணியின் ஹூட் போர்கப்பல் பிரின்ஸ் யூகனைத் தாக்கியது இந்த நிகழ்வு ஒருவேளை தவறுதலாக இருக்கலாம் அதே வேளையில இங்கிலாந்து இராணியின் அடுத்த கப்பல் வேல்ஸ் நாட்டு இளவரசர் என்பது பிஸ்மார்க்கைத் தாக்கியது. இந்த போரில் யூகனும் பிஸ்மார்க்கும் முதலில் ஹூடையும் பிறகு வேல்ஸ் இளவரசரையும் சேதப் படுத்தியது. இதனால் வேல்ஸ் இளவரசன் கப்பல் பின்வாங்கியது. பிஸ்மார்க்கும் மூன்று முறை எதிரி கப்பல்களை மூன்றுமுறை தாக்கியதால் கடும் சேதமடைந்தது. எனவே தனது தாக்குதல் பணியை ஒரு முடிவுக்கு கொண்டு வர வேண்டியதாகிவிட்டது.

ஹூட் கப்பலை நாசமாக்கியதால் இங்கிலாந்தின் அரச கப்பல் படையானது டஜன் கணக்கான போர்க்கப்பல்களுடன் இதை எதிர்க்க தயாரானது. பிஸ்மார்க் எதிரிகளால் சூழப்பட்ட பிரான்ஸை நோக்கி தனது சேதங்களை சரி செய்யும் நோக்கோடு கிளம்பியது. இவ்வாறு செல்லும் போது பிஸ்மார்க்கானது வழக்கில் இல்லாத 16 வாள்மீன் தேவதை எனும் இருதளவான் கலம் நீர்மூழ்கி கண்ணி வெடி குண்டுகளால் தாக்கப் பட்டது. இந்த கண்ணி வெடிகள் மதிப்பிற்குரிய இராணி கப்பல் படையைச் சேர்ந்த ராயல் ஆர்க் எனும் போர் விமானம் மூலம் போடப் பட்டது. அதன் திருப்பு பற்சக்கரத்தில் விழுந்த ஒரு குண்டானது அதை சரி செய்ய முடியாத ஒரு நிலைக்கு கொண்டு சென்றது. தனது கடைசி போரில் இது இரண்டு பிரிட்டிஷ் போர் கப்பல் மற்றும் இரண்டு போர் கப்பல் வகையைச் சார்ந்த இரு வேறு கப்பல்களுடன் போரிட நேர்ந்தது. ஏற்கனவே சேதமடைந்திருந்த இக்கப்பல் இக்கடைசிப் போரின் நிமித்தம் மிகக் கடுமையாகச் சேதமடைந்தது. மேலும் இதன் மாலுமிகளால் துளையிடப் பட்டு இது கடலுக்குள் ஆழ்த்தப் பட்டது அவ்வாறு அமிழ்ந்து போகும் போது இது அநேகம் உயிர்களை பலியிட நேர்ந்தது. இந்த சேதமடைந்த கப்பல் 1989இல் ராபர்ட் பலர்ட் என்பவரால் கண்டறியப் பட்டது. அதன் பிறகு அநேகர் இதை ஆராய்ச்சி செய்து கொண்டு இருக்கிறார்கள்
பிஸ்மார்க் கப்பல் கட்டுவதற்கான உத்தரவு "எர்ஸாட்ஸ் ஹனோவர்" (ஜெர்மானிய மொழி - ஹனோவருக்குப் பதிலாக) என்ற பெயரில் வழங்கப் பட்டது. இவைகள் 1880 - 1905 வரை கட்டப்பட்ட ஜெர்மானிய போர்க் கப்பல்களுக்குப் பதிலாகக் கட்டப் பட்டதாகும். 1880 -1905 வரை கட்டப் பட்ட கப்பல்கள் pre-dreadnaught என்று அழைக்கப் பட்டன இந்த வார்த்தை வழக்கொழிந்த ஆங்கில வார்த்தையிலிருந்து பெறப் பட்டது. இந்த வார்த்தை பயமில்லாத மனிதன் என்று அர்த்தம் கொளவதாகும். இவ்வகை கப்பல்கள் ஜெர்மானிய பேரரசுக்கு உரியதாகும். இது ஜெர்மானிய பேரரசின் கப்பல் படை என்று அழைக்கப் பட்டது. இவைகள் 1871 லிருந்து 1919 வரை செயல்பட்டு வந்தது. இந்த அரச கப்பல் படைக்காகத்தான் பிஸ்மார்க் கப்பல் கட்டும் படி உத்தரவு வழங்கப் பட்டது. ஆங்கில எழுத்து "எஃப்" என்கிற தலைப்பில் இந்த ஒப்பந்தம் வழங்கப் பட்டது. இந்த ஒப்பந்தம் ஹம்பர்க்கில் உள்ள ப்ளோம்&வாஸ் எனும் கப்பல் கட்டும் துறைக்கு வழங்கப் பட்டது. இங்கு ஜூலை 1 1936இல் மீனின் துடுப்பு போல உள்ள அமைப்பு கப்பலின் இரு பக்கமும் மத்திய கோடை ஒட்டி வைக்கப்பட்டது. இந்த பணி ஹெல்கன்IX என்ற இடத்தில் வைத்து நடைபெற்றது.1939 , பெப்ருவரி 14 அன்று இந்தக் கப்பல் நிறைவுற்று தன் பணியைத் தொடங்கும் படி கடலுக்குள் செலுத்தப் பட்டது. அந்த சிறப்பு கொண்டாட்டத்தின் போது இந்த கப்பலின் பெயருக்கு உரியவரான அரசர் ஓட்டோ பிஸ்மார்க் என்பாரின் பெயர்த்தி டாரதி வான் லோயன்ஃபெல்ட் என்பவர் கப்பலுக்கு பெயர் சூட்டினார். பெயர் சூட்டு விழாவில் அடால்ஃப் ஹிட்லரும் பேசினார். இதன் பிறகு கப்பலுக்கு பொருத்த வேண்டிய பாகங்கள் பொருத்தப் பட்டது. பிஸ்மார்க் முதன் முதலாக 24 ஆகஸ்து 1940இல் கடற்படை கப்பல்களோடு சேர்ந்து தனது முதல் சோதனை ஓட்டத்தைத் துவங்கியது. இந்த சோதனை ஓட்டம் பால்டிக் கடலில் நடைபெற்றது. கப்பலின் தலைவர் ஸீர் ஸி எர்னஸ்ட் லின்ட்மன் தலைமை பொறுப்பு ஏற்று கப்பலை வழி நடத்தினார். 

இக்கப்பல் கட்டி முடிக்கப் பட்டவுடன் இதன் நிறை 41,700 டன்கள் ஆகும். அவற்றில் ஏற்றப் படும் பொருட்களின் நிறையோடு 50,300 டன் இருந்தது. இதன் முழு நீளம் 251 மீட்டர், இதன் மிக அகலமான புள்ளி 36மீ மேலும் கப்பலின் அடிபாகமும் நீரும் சந்திக்கும் பகுதியின் அதிக பட்ச நீளம் 9.9 மீட்டர் ஆகும். இக்கப்பல் ஜெர்மானியர்களின் போர்கப்பல் எல்லாவற்றிலும் பெரியதாகும். இங்கிலாந்தின் அரச கப்பல் வான்கார்டை விட ஐரோப்பாவில் உள்ள மற்ற கப்பல்கள் எல்லாவற்றிலும் இது பெரியதாகும். இக்கப்பல் ப்ளோம்&வாஸ் மூன்று வலிமைமிக்க நீராவி விசையாழிகள் மற்றும் ப்ன்னிரெண்டு எண்ணெய் கொதிகலன் மூலம் ஆற்றல் பெற்றது. இவைகள் மூலம் இக்கப்பல் 110,450 



</doc>
<doc id="405262" url="https://ta.wikipedia.org/wiki?curid=405262" title="கோயம்புத்தூர் மாவட்டம் (மதராசு மாகாணம்)">
கோயம்புத்தூர் மாவட்டம் (மதராசு மாகாணம்)

கோயம்புத்தூர் மாவட்டம் ("Coimbatore district") பிரித்தானிய இந்தியாவின் சென்னை மாகாணத்தின் மாவட்டங்களில் ஒன்றாகும். இது தற்கால கோயம்புத்தூர், ஈரோடு, திருப்பூர் ஆகிய தமிழ்நாட்டு மாவட்டங்களையும் கருநாடகத்தின் தற்கால கொல்லேகல் வட்டத்தையும் உள்ளடக்கியது. இதன் மொத்தப் பரப்பளவு 20,400 சதுர கிலோமீட்டர்களாக (7,860 ச மைல்) இருந்தது. இந்த மாவட்டத்தில் பத்து வட்டங்கள் இருந்தன. இதன் நிர்வாகத் தலைநகரமாக கோயம்புத்தூர் நகரம் இருந்தது. பெரும்பாலான மாவட்டவாசிகள் தமிழர்களாக இருந்தபோதும் மலையாளிகள், தெலுங்கர்கள், கன்னடியர்கள் குறிப்பிடத்தக்க எண்ணிக்கையில் இருந்தனர்.
இந்த மாவட்டம் 1805இல் நிறுவப்பட்டது. 1868இல் நீலகிரி மாவட்டம் தனியாகப் பிரிக்கப்பட்டது. கரூர் பிரிக்கப்பட்டு திருச்சிராப்பள்ளி மாவட்டத்தில் இணைக்கப்பட்டபோது அவிநாசி தனி வட்டமானது. 1927இலும் 1929இலும் சில மாற்றங்கள் மேற்கொள்ளப்பட்டன. 1956இல் கொல்லேகால் வட்டம் மைசூரு மாநிலத்திற்கு (தற்கால கருநாடகம்) மாற்றப்பட்டது. 

கோயம்புத்தூர் பத்து வட்டங்களாகப் பிரிக்கப்பட்டிருந்தது:

கோயம்புத்தூர் நான்கு துணைக் கோட்டங்களாக பிரிக்கப்பட்டிருந்தது:



</doc>
<doc id="405266" url="https://ta.wikipedia.org/wiki?curid=405266" title="இராசகோபாலாச்சாரி அமைச்சரவை">
இராசகோபாலாச்சாரி அமைச்சரவை

இராசகோபாலாச்சாரி அமைச்சரவை, பிரித்தானிய இந்தியா மற்றும் விடுதலை இந்தியாவின், சென்னை மாகாணத்தின் முதலமைச்சராக இருந்தவர். இந்திய தேசிய காங்கிரசு கட்சியின் முதலாவாது சென்னை மாகாண முதலமைச்சராக பதவி வகித்தவர் என்ற பெருமை இராசகோபாலாச்சாரிக்கு உண்டு. 

இராசகோபாலாச்சாரியை சுருக்கமாக இராஜாஜி என்று அழைப்பர். இராஜாஜி சென்னை மாகாண முதலமைச்சராக இரு முறை பதவி வகித்தவர்.

இவர் இரு முறை, சென்னை மாகாண முதலமைச்சராக ஐந்தாண்டுகள் பதவி வகித்தவர். 

முதன் முறையாக பிரித்தானிய இந்தியாவின் ஆட்சியில் 1937 முதல் 1939 முடியவும்; பின்னர் இந்திய விடுதலைக்குப் பின் 1952 முதல் 1954 முடியவும் சென்னை மாகாண முதலமைச்சராக பணியாற்றினார்.

1935ம் ஆண்டின் இந்திய அரசுச் சட்டத்தின்படி, இந்தியாவில் இரட்டை ஆட்சிமுறைக்கு காரணமான அமைந்த 1919ம் ஆண்டின் இந்திய அரசின் சட்டம் நீக்கப்பட்டது. 

1935ம் ஆண்டின் இந்திய அரசுச் சட்டத்தின்படி, சென்னை மாகாணத்தில் ஈரவை முறைமை நடைமுறைப்படுத்திய பின்னர், முதன் முதலாக நடைபெற்ற சென்னை மாகாண சட்டமன்றத்தின் கீழவைத் தேர்தல் மற்றும் தமிழ்நாடு சட்டமன்ற மேலவைத் தேர்தல்கள் 1937ம் ஆண்டில் நடைபெற்றது. 

சென்னை மாகாண சட்டமன்றத்தின் 215 தொகுதிகளில், 159 தொகுதிகளையும், தமிழ்நாடு சட்டமன்ற மேலவையின் 56 தொகுதிகளில் 27 தொகுதிகளை இந்திய தேசிய காங்கிரசு கைப்பற்றியது.

சென்னை மாகாணத்தின் ஈரவைகளில் இந்திய தேசிய காங்கிரசு கட்சி பெரும்பான்மையான இடங்களில் வெற்றி பெற்ற போதும், ஆட்சி அமைக்கத் தயங்கியது.

1935 இந்திய அரசின் சட்டத்தின் கீழ் மாகாண ஆளுநர்களுக்கு வழங்கப்பட்ட சிறப்பு அதிகாரங்களை இந்திய தேசிய காங்கிரஸ் கட்சி எதிர்த்தது. 

இச்சிறப்புச் சட்டத்தின் படி, மாகாண ஆளுநர்களுக்கு, மாகாணத்தின் நிதி மற்றும் வேறு சில விடயங்களில் மாகாண அமைச்சரவையைக் கட்டுப்படுத்தும் சிறப்பு அதிகாரங்கள் இருந்தன.

பிரித்தானிய இந்தியாவின் ஆறு மாகாணங்களில் வென்ற இந்திய தேசிய காங்கிரசு கட்சி, ஆளுநருக்கு வழங்கப்பட்ட சிறப்பு அதிகாரங்களை எதிர்த்து மாகாணங்களில் அமைச்சரவை அமைப்பதில் பின்வாங்கியது.

இந்நிலையில், சென்னை மாகாண ஆளுநராக இருந்த ஜான் எர்ஸ்கின், எதிர்கட்சி சட்டமன்ற உறுப்பினர்கள் மற்றும் உறுப்பினர்கள் அல்லாதவர்களைக் கொண்டு இடைக்கால அமைச்சரவையை நிறுவ முயன்றார். இடைக்கால அமைச்சரவைக்கு தலைமையேற்க வி. எஸ். சீறீனிவாச சாத்திரியை, ஆளுநர் அழைத்தார். சாத்திரியார், ஆளுநரின் அழைப்பை மறுத்தார். பின்னர் ஆளுநரின் அழைப்பை ஏற்ற நீதிக்கட்சியின் தலைவர்களில் ஒருவரான கூர்ம வெங்கட ரெட்டி நாயுடு, சென்னை மாகாண இடைக்கால அமைச்சரவையின் முதலமைச்சராக 1 ஏப்ரல் 1937ல் பதவியேற்றார். 
சத்தியமூர்த்தி போன்ற காங்கிரஸ் தலைவர்கள், அமைச்சரவை அதிகாரத்தை ஏற்றுக்கொள்ளாத இந்திய தேசிய காங்கிரஸ் கட்சியின் முடிவு பற்றி பயம் கொண்டனர். 

எனவே மாகாண காங்கிரஸ் தலைவர்கள், மகாத்மா காந்தி, ஜவகர்லால் நேரு போன்ற காங்கிரஸ் கட்சியின் தேசியத் தலைவர்களை அணுகி, மாகாணங்களில் காங்கிரஸ் கட்சி ஆட்சி அமைக்க வலியுறுத்தினர்.

காங்கிரஸ் தேசியத் தலைவர்கள் இந்திய வைஸ்ராயை அணுகி, மாகாண ஆளுநர்கள், 1935 இந்திய அரசின் சட்டத்தின் கீழ் அவர்களுக்கு வழங்கப்பட்ட சிறப்பு அதிகாரங்களை முறைகேடாக பயன்படுத்த மாட்டார்கள் என்ற உறுதிமொழியைப் பெற்றனர். 

22 சூன் 1937ல் இந்தியத் தலைமை ஆளுநர் விக்டர் ஹோப், இரண்டாம் லின்லித்கொ பிரபு, 1935 ஆம் ஆண்டின் சட்டத்தை அமல்படுத்துவதில் காங்கிரசுடன் சேர்ந்து செயல்பட பிரித்தானிய அரசின் விருப்பத்தை வெளிப்படுத்தும் அறிக்கை வெளியிட்டார்.
1 சூலை 1397ல் இதனை ஏற்ற காங்கிரஸ் செயற்குழு (CWC), தாங்கள் வென்ற ஆறு மாகாணங்களில ஆட்சி அமைக்க ஒப்புக்கொண்டது.

14 சூலை 1937ல் சென்னை மாகாணத்தின் முதலமைச்சராகப் சி. இராசகோபாலாச்சாரி பொறுப்பு ஏற்றுக்கொண்டார்

இராசகோபாலாச்சாரி தலமையிலான அமைச்சரவைக் குழு 15 சூலை 1937 முதல் 29 அக்டோபர் 1939 முடிய இயங்கியது:


இராஜாஜி செப்டம்பர், 1937ல் இந்தியாவில் முதன்முறையாக சென்னை மாகாணத்தில் மதுவிலக்கு சட்டத்தை நடைமுறைப்படுத்தினார். இதனால் கள் மற்றும் சாராயக் கடைகள் மூடப்பட்டது. மதுவிலக்கினால் அரசுக்கு வருவாய் இழப்பு ஏற்பட்டது. ஆனால் தொழிலாளர்களும், பெண்களும், குழந்தைகளும் மதுவிலக்கால் மகிழ்ச்சியடைந்தனர். 

1936ல் திருவிதாங்கூர் சமஸ்தானம் நடைமுறைப்படுத்திய கோவில் நுழைவு ஆணையை முன்னுதாரனமாகக் கொண்டு, எம். சி. இராஜா, 1938ல் சென்னை மாகாண சட்டமன்றத்தில் தாழ்த்தப்பட்டோர் கோயில்களில் நுழைய அனுமதிக்கும் சட்ட முன்வடிவை அறிமுகப்படுத்தினார். இராஜாஜி அரசு ஒடுக்கப்பட்டோர்கள் கோயில்களில் வழிபாடு செய்வதற்கு வசதியாக, 1939ல் கோயில் நுழைவு அங்கீகாரம் மற்றும் பாதுகாப்பு சட்டத்தை கொண்டு வந்தார்.

இந்திய விடுதலைக்குப் பின் முதன் முதலாக நடைபெற்ற 1952 சென்னை மாநில சட்டமன்றத் தேர்தலில், எக்கட்சியும் ஆட்சி அமைக்கத் தேவையான இடங்களில் வெற்றி பெறவில்லை.
எனவே இந்திய தேசிய காங்கிரசு அதிக தொகுதிகளில் வென்ற பெரிய கட்சி என்பதால், சென்னை மாகாண ஆளுநராக இருந்த பிரகாசம், இராஜாஜியை அமைச்சரவை அமைக்க அழைத்தார். 10 ஏப்ரல் 1952ல் மேலவை உறுப்பினராக இருந்த இராஜாஜி முதலமைச்சராக பொறுப்பேற்றார். 

சூலை 1952ல் இராஜாஜி அமைச்சரவைக்கு எதிராக கொண்டு வரப்பட்ட நம்பிக்கையில்லாத் தீர்மானத்திற்கு எதிராக 200 உறுப்பினர்களும், ஆதரவாக 151 உறுப்பினரகளும் வாக்களித்தனர். எனவே இராஜாஜி அரசு தப்பியது.



இந்திய தேசிய காங்கிரசு கட்சியின் தேசிய அளவிலான கொள்கையின் படி, 1953ல் இராசகோபாலாச்சாரி, தொடக்கக் கல்வி படிப்பின் போது, மாணவர்களிடையே குலக்கல்வி திட்டத்தை அறிமுகப்படுத்தினார்.

குலக்கல்வி திட்டத்தின் படி, துவக்கப் பள்ளியில் இரண்டு வேளை படிப்புத் திட்டத்தில், முதல் வேளையில் பள்ளிக் கல்வியும், இராண்டாவது வேளை படிப்பாக, மாணவர்கள், கிராமங்களில் தங்கள் தாய்-தந்தையர் செய்யும் வேளாண்மை, கைத்தொழிலை கற்க வேண்டும்.

இராசாசியின் குலக்கல்வி திட்டத்திற்கு பொதுமக்களும், திராவிட முன்னேற்ற கழகம் போன்ற அரசியல் கட்சிகளும் கடும் எதிர்ப்பு தெரிவித்தனர். குலக்கல்வி திட்டத்திற்கு எதிராக பொதுமக்கள் மற்றும் காங்கிரஸ் உட்கட்சியில், இராஜாஜிக்கு எதிராக போராட்டங்கள் நடைபெற்றது. எனவே இராஜாஜி தனது முதலமைச்சர் பதவியை துறக்க வேண்டி வந்தது.

இராஜாஜிக்குப் பின் 1954ல் முதலமைச்சராக பொறுப்பு ஏற்ற காமராசர், குலக்கல்வி திட்டத்தை கைவிட்டார்.


</doc>
<doc id="405268" url="https://ta.wikipedia.org/wiki?curid=405268" title="திருச்சிராப்பள்ளி வானொலி நிலையம்">
திருச்சிராப்பள்ளி வானொலி நிலையம்

திருச்சிராப்பள்ளி வானொலி நிலையம் அகில இந்திய வானொலியின் திருச்சிராப்பள்ளி பிரிவு வானொலியாகும். 
தமிழ்நாட்டில் திருச்சியில் நகரில் பாரதிதாசன் சாலையில் இதன் அலுவலகம் அமைந்துள்ளது.

இந்தியாவில் முதன்முதலில் தொடங்கப்பட்ட ஆறு வானொலி நிலையங்களில் திருச்சி வானொலி நிலையமும் ஒன்றாகும். 1939 மே 16ஆம் நாளன்று அப்போதைய சென்னை மாகாணத்தின் முதல்வராக இருந்த சி.ராஜாஜியால் இந்த நிலையம் தொடங்கப்பட்டது. இந்நிலையத்தின் முதல் அலை வரிசையில் மாணவர் நிகழ்ச்சி, சூரியகாந்தி, பிள்ளைக்கனியமுது, பண்ணை இல்ல ஒலிபரப்பு, இளையபாரதம், உழைப்பவர் அரங்கம், பூவையர் பூங்கா, விளையாட்டு அரங்கம் போன்ற பல பிரிவுகளில் நிகழ்ச்சிகள் ஒலிபரப்பப்படுகின்றன. 2001இல் ரெயின்போ பண்பலையும், 2007இல்ராகம் டிடிஎச் சேவையும் தொடங்கப்பட்டன. பண்பலை அலைவரிசை 25 லட்சம் நேயர்களைக் கொண்டுள்ளது.

திருச்சி, கரூர், பெரம்பலூர், தஞ்சாவூர், அரியலூர் உள்ளிட்ட 10 மாவட்டங்களுக்கான சேவையை திருச்சி வானொலி நிலையம் வழங்குகிறது. 
கலை, பண்பாடு, நாகரிகம், மொழி ஆகியவற்றை வளர்ப்பதில் முக்கியமான பங்கு வகிக்கிறது. அன்றாட முக்கிய செய்திகள், வேளாண்மை, அரசின் திட்டங்கள், கல்வி, பொழுதுபோக்கு போன்ற பல துறைகளில் ஒலிபரப்பு செய்கிறது. 80ஆவது ஆண்டு துவக்க விழா 16 மே 2018இல் நடைபெற்றது. 



</doc>
<doc id="405271" url="https://ta.wikipedia.org/wiki?curid=405271" title="நிபா தீநுண்மம்">
நிபா தீநுண்மம்

எனிபா தீநுண்மம் (ஆங்கிலம்: "Henipavirus") அல்லது நிபா தீநுண்மம் இரைபோ கருவமில தீநுண்மம் ஆகும். இது ஐந்து இனங்களைக் கொண்டுள்ளது. இந்த தீநுண்மங்கள் இயற்கையாக பழ வௌவால்களில் காணப்படுகின்றது. பழ வவ்வாலின் பறக்கும் நரி, குறுவௌவால் என பல இனங்களிலும் காணப்படுகின்றது. நிபா தீநுண்மங்கள் அவற்றின் நீளமான மரபணுத்தொகைகளால் அடையாளப்படுத்தப்படுகின்றன. அண்மைக்காலங்களில் விலங்குகளிலிருந்து மனிதருக்குப் பரவும் நோய் உயிரிகளாக உருவாகி வருகின்றன; இதனால் வீட்டு விலங்குகளுக்கும் மனிதர்களுக்கும் நோயும் உயிரிழப்பும் ஏற்படுவது கவலைக்குரியதாக உள்ளது.

முதன்முதலில் 1998-ம் ஆண்டு ஜனவரி மாதம், மலேசியாவில் இருக்கும் ஈப்போவின் அருகிலிருக்கும் பன்றிப் பண்ணையில்தான் இந்த தீநுண்மம் தோன்றியதாகக் கூறப்படுகிறது. இந்தப் பண்ணையில் வேலைபார்த்த தொழிலாளர்கள்தான் இதனால் முதலில் பாதிக்கப்பட்டார்கள். ஆனால், அது  நிபா வைரஸ் எனத்  தெரியாமல், இது ஜப்பானீஸ் என்செபாலிடிஸ் (Japanese encephalitis) என்று நினைத்திருந்தார்கள். பிறகு, மலேசியா முழுக்க பல மனிதர்களும் விலங்குகளும் பாதிக்கப்பட்டு, பலியான  பின்னரே, இது  `நிபா தீநுண்மம் ’ என 1999-ம் ஆண்டு மார்ச் மாதம் கண்டறியப்பட்டது. இது, `சுங்கை நிபா’  (Sungai Nipah) என்ற இடத்திலிருந்த ஒருவரின் உடலிலிருந்து கண்டுபிடிக்கப்பட்டதால் இந்தப் பெயர் வழங்கப்பட்டது. இது மலேசியாவில் மட்டுமின்றி, அடுத்தடுத்த ஆண்டுகளில் பங்களாதேசையும் அதனருகிலிருக்கும் சில இந்தியப் பகுதிகளையும் பாதிக்க ஆரம்பித்தது. இந்தியாவில் 2001-ம் ஆண்டு சிலிகுரியிலும், 2007-ம் ஆண்டு நாடியாவிலும் நிபா வைரஸால் 20-க்கும் மேற்பட்டவர்கள் உயிரிழந்திருக்கிறார்கள்.

பழந்தின்னி வௌவால்களால் (Pteropus) பரவும் இந்த நிபா தீநுண்மம் `பாராமிக்ஸோவிரிடே’ (Paramyxoviridae) என்ற குடும்பத்தைச் சேர்ந்தது. இது முதலில் பன்றியிலிருந்துதான் மனிதர்களுக்குப் பரவியது என்றாலும், இது நாய், ஆடு, குதிரை போன்ற சில வளர்ப்புப் பிராணிகளிலும் காணப்படுகிறது. 

விலங்கிலிருந்து மனிதர்களுக்கு பரவும் இந்த தீநுண்மம் மனிதர்களுக்குள்ளும் பரவும். ஆனால், நம்மைத் தாக்கும் இந்த தீநுண்மத்தால், இதைப் பரப்பும் வௌவாலுக்கு எந்த ஆபத்தும் வராது. இந்த வௌவால்கள் பனம்பழத்தை உணவாகச் சாப்பிடும். இந்த வௌவால் கடித்த பனம்பழத்தையோ பனைமரக் கள்ளையோ குடித்தால் நாமும் இந்த நிபா வைரஸ் தாக்குதலுக்கு ஆளாவோம். இந்த தீநுண்மத்தால் பாதிக்கப்பட்ட வௌவால்கள் மற்றும் விலங்குகளின் கழிவுகள் மூலமாகவும் இது பரவும்.
வௌவால்களின் எச்சில் மற்றும் சிறுநீர் மூலமும் பரவுகிறது.


நிபா தீநுண்மம் தாக்கிய 5 - 14 நாட்களுக்குள் இந்த அறிகுறிகள் தென்படும். பாதிக்கப்பட்டவர்களிடமிருந்து மற்றவர்களுக்குத் தொடுதல், தும்மல், இருமல் போன்றவற்றால் பரவும். நிபா தீநுண்மம் நம் உடலுக்குள் புகுந்து, அதன் தாக்கத்தை வெளிப்படுத்தும் காலம் மூன்று நாள்களிருந்து, சில சமயங்களில் மூன்று வாரங்கள்வரை  இருக்கும்.   


நிபா தீநுண்மம் தாக்கியவர்களுக்கு பேரியர் நர்ஸிங் (Barrier Nursing) மற்றும் ஐசோலேசன் (Isolation)  முறைப்படி சிகிச்சை அளிக்கப்படும். இன்றுவரை நிபா தீநுண்மதிற்கு பிரத்யேக மருந்துகள் எதுவும் கண்டுபிடிக்கப்படவில்லை.  பொதுவாக ரைபாவாரின் (Ribavarin) மாத்திரைகளும், காய்ச்சலைக் கட்டுப்படுத்தும் மருந்துகளுமே அளிக்கப்படுகின்றன. உணவு உண்ண முடியாதவர்களுக்குத் தேவையான ஊட்டச்சத்தும், நீர்ச்சத்தும் டிரிப்ஸ் (IV drips) மூலமாக அளிக்கப்படும். சிகிச்சையளிக்கும் மருத்துவர்கள், முழுதாகத் தங்களை மூடியிருக்கும் சிறப்பு உடைகளையே அணிய வேண்டும். தலைக்கு தொப்பி, கண்களை முழுதாக மூடிய கண்ணாடிகளை அணியவேண்டியது அவசியம். இவர்கள் கைக்கு கையுறையும், காலில் செருப்புகளையும் சேர்த்து மூடும் வகையிலான உறைகளையும் அணிந்துகொள்ள வேண்டும். இவர்கள் கட்டாயமாக `n95’ முகமூடியை காற்றுப் புகாத வண்ணம் அணிந்திருக்க வேண்டும். இவர்கள், இந்த வைரஸ் தாக்கிய நோயாளிகளைப் பரிசோதித்துவிட்டு வெளியே வந்தவுடன், அனைத்தையும் கழற்றி சுத்தம் செய்வததற்கு அனுப்பிவிட வேண்டும். அதே மருத்துவமனையிலிருக்கும் மற்றவர்கள் தற்காப்புக்காக மூன்று அடுக்குள்ள அறுவைசிகிச்சை முகமூடியை (Triple layered surgical mask) அணிந்துகொள்ளலாம்.


</doc>
<doc id="405273" url="https://ta.wikipedia.org/wiki?curid=405273" title="பொது மூலதனம்">
பொது மூலதனம்

பொது மூலதனம் என்பது அரசாங்கத்திற்குச் சொந்தமான பொது சொத்துக்களின் மொத்தப் பகுதியாகும், இது ஒரு நாட்டின் உற்பத்தித் திறனுக்கான ஒரு வழிமுறையாகப் பயன்படுத்தப்படுகிறது. அத்தகைய சொத்துகள் பரந்த வரம்பை உள்ளடக்கியது: நெடுஞ்சாலைகள், விமான நிலையங்கள், சாலைகள், போக்குவரத்து அமைப்புகள் மற்றும் இரயில்வே போன்ற பெரிய சொத்துக்கள்; உள்நாட்டுக் கல்வி, பொது மருத்துவமனைகள், போலிஸ் மற்றும் தீ பாதுகாப்பு, சிறைச்சாலைகள் மற்றும் நீதிமன்றங்கள் போன்ற நகராட்சிப் பிரிவுகள். நீர் மற்றும் கழிவுநீர் அமைப்புகள், பொது மின் மற்றும் எரிவாயு பயன்பாடுகள், மற்றும் தொலைத் தொடர்பு போன்ற முக்கிய சொத்துக்கள், இவையாவும் பெரும்பாலும், பொது மூலதனம் என்றழைக்கப்படுகிறது. மேலும் அரசு செலவினமாக, பணம் அடிப்படையில், மற்றும் உள்கட்டமைப்பு அடிப்படையில், சொத்துக்களின் பங்கு வரையறுக்கப்படுகிறது.

அமெரிக்காவில் பொதுப்பணி அமைப்புக்கு மிகப்பெரிய பங்களிப்பு 1935 ஆண்டில் அப்போதைய ஜனாதிபதி பிராங்க்ளின் ரூசவெல்ட் மேற்கொண்ட புதிய ஒப்பந்த முயற்சிகள், குறிப்பாக படைப்புகள் முன்னேற்ற நிர்வாகத்தின் (WPA) உருவாக்கம் காரணமாக இருக்கலாம் என்ற அறியப்படுகிறது. அந்த காலகட்டத்தில் நிலவிவந்த ஆழ்ந்த பொருளாதார நெருக்கடியின் நேரத்தில் WPA திட்டத்தின் மூலம் 3.35 மில்லியன் வேலைவாய்ப்பற்ற வீடுகளின் குடும்பத் தலைவர்களுக்கு, நாட்டை மறுசீரமைக்கும் வேலை கொடுக்கப்பட்டது. இந்த வேலைத்திட்டத்தின் பலனாக, மில்லியன் கணக்கான சாலைகள், பாலங்கள், பூங்காக்கள், பள்ளிகள், மருத்துவமனைகள், மற்றும் வெள்ளத் தடுப்புக் கரைகள் ஆகியவற்றை கட்டமைக்க முடிந்தது மேலும் கல்வி உதவித் திட்டங்கள், குழந்தை பராமரிப்பு, வேலை பயிற்சி மற்றும் மருத்துவ சேவைகள் ஆகியவற்றையும் வழங்க உதவியது. அந்த நேரத்தில் உருவான அபூர்வமான இந்தத் திட்டத்தின் மொத்த பொது செலவின அளவு, 4.8 பில்லியன் டாலர் (2008 ஆண்டின் கண்க்கின்படி டாலரில் 76 பில்லியன் டாலர்கள்), மற்றும் பொதுப்பணித் திட்டங்களின் மூலம் நாட்டின் பொருளாதாரம் தூண்டுவதற்கு உதவியது. 

உலகளவில், மாற்றத்தக்க பொது மூலதன முதலீடுகள் நடைபெற்று வருகின்றன. சீனாவின் அதிவேக ரயில் திட்டமானது மொது மூலதனத்தின் மூலம் 2020 ஆம் ஆண்டுக்குள் 18,000 கி.மீ. தூரத்திற்கு நீடிக்க திட்டமிடப்பட்டுள்ளது. 2008 ஆம் ஆண்டின் முடிவில், சீனா நாட்டில் சுமார் 24,000 தொடர் வண்டிகளை மெற்றிருக்கும், மேலும் உலகிலேயே அதிக இருப்புப் பாதையும், அதிவேக அதிவிரைவு இரயில் சேவையும் மற்றும் உலகில் அதிக நீலமான இருப்புப் பாதை கொண்ட நாடாகவும் இருக்கும். வடக்கு ஐரோப்பாவில் உள்ள பிரிட்டன், டென்மார்க் மற்றும் பிற நாடுகளும் பால்டிக் கடல் மற்றும் வட கடலைச் சுற்றியுள்ள கடற்கரை பகுதிகளில், காற்றாலைகளின் விரிவாக்கத்தை பொது மூலதனத்தின் மூலம் தொடர்ந்து செய்து வருகின்றன. விமான முனையங்களின் தொடர்ச்சியான விரிவாக்கம் மற்றும் நாட்டின் விரிவான போக்குவரத்து அமைப்பு தொடர்பாக, ஹாங்காங் சர்வதேச விமான நிலையம் உலகின் மிகப்பெரிய பொறியியல் மற்றும் கட்டடக்கலை திட்டங்களில் ஒன்றாக உள்ளது. கடந்த பத்தாண்டுகளில், சிலி நாட்டில் ஐந்து இணைப்பு சுழல் மின் உற்பத்தி நிலையங்களை (CCGT) தனது நாட்டின் வளரும் ஆற்றல் தேவைகளை பூர்த்தி செய்ய நிறுவியுள்ளது. 


</doc>
<doc id="405274" url="https://ta.wikipedia.org/wiki?curid=405274" title="எல் எசுக்கோரியல்">
எல் எசுக்கோரியல்

பொதுவாக எல் எசுக்கோரியல் (El Escorial) என அறியப்படும் சான் லோரென்சோ டெ எல் எசுல்லோரியல் அரச களம் என்பது, இசுப்பெயினின் தலைநகரமான மாட்ரிட்டில் இருந்து 45 கிலோமீட்டர் தென்மேற்குத் திசையில் உள்ள சான் லோரென்சோ டி எல் எசுக்கோரியல் என்னும் நகரத்தில் அமைந்துள்ள, இசுப்பெயின் அரசரின் வாழிடம் ஆகும். அரச களமான இது, துறவிமடம், பசிலிக்கா, அரச மாளிகை, பந்தியன், நூலகம், அருங்காட்சியகம், பல்கலைக்கழகம், பள்ளி, மருத்துவமனை எனப் பலவாறாகப் பயன்பட்டுள்ளது. இது எல் எசுக்கோரியல் நகரத்தில் இருந்து 2.06 கிலோமீட்டர் தொலைவில் உள்ளது.

எல் எசுக்கோரியல் பெரும் வரலாற்று, பண்பாட்டு முக்கியத்துவம் வாய்ந்த இரண்டு கட்டிடத் தொகுதிகளைக் கொண்டுள்ளது. ஒன்று அரச துறவிமடம், மற்றது முன்னதில் இருந்து ஐந்து கிலோமீட்டர் தொலைவில் உள்ள "லா கிரஞ்சில்லா டி லா பிரெசுனேடா" எனப்படும் அரச வேட்டைக்கான தங்குமிடமும் துறவிகள் வெளியே தங்குவதற்கான இடத்தையும் உள்ளடக்கியது. இந்தக் களங்கள் இரட்டைத் தன்மை வாய்ந்தவை. அதாவது, 16 ஆம் 17 ஆம் நூற்றாண்டுகளில் பல இடங்களில், இசுப்பானிய அரச அதிகாரமும், இசுப்பெயினின் உரோமன் கத்தோலிக்க மதத்தின் ஆதிக்கமும் ஒரே கட்டிடக்கலை வெளிப்பாட்டைக் காட்டி நின்றன. ஏல் எசுக்கோரியல் ஒரு காலத்தில் அரசமாளிகையாகவும், துறவிமடமாகவும் செயற்பட்டது. இது முன்னர் செயின்ட் செரோம் சபைக் குருமாரின் சொத்தாக இருந்த இது இப்போது செயின்ட் அகசுத்தீன் சபையினரின் துறவிமடமாக உள்ளது. இது "பன்னிரண்டாம் அல்போன்சோ அரச கல்லூரி" எனப்படும், மாணவர்கள் தங்கிக் கல்வி பயிலும் ஒரு பள்ளியாகவும் உள்ளது. 

16 ஆம் நூற்றாண்டில் ஏற்பட்ட மாற்றங்களுக்கு எதிர் வினையாக இசுப்பெயினின் இரண்டாம் பிலிப்பு, தனது நீண்ட ஆட்சிக் காலத்தின் (1556–1598) பெரும் பகுதியையும், அள்ள அள்ளக் குறையாததுபோல் தோன்றிய புதிய உலகில் இருந்து கிடைத்த செல்வத்தின் பெரும் பகுதியையும் இந்த மாற்ற அலையைத் தடுத்து நிறுத்துவதற்காகப் பயன்படுத்தினார். இவரது தொடர்ச்சியான முயற்சிக்கு நீண்ட காலத்தில் பகுதியாக வெற்றி கிடைத்தது எனலாம். ஆனாலும், இந்த உத்வேகம் முப்பது ஆண்டுகளுக்கு முன்னரே, எல் எசுக்கோரியல் தொகுதியைக் கட்டுவதற்கு பிலிப்பு முடிவு செய்தபோதே, வெளிப்பட்டது.

எல் எசுக்கோரியலை வடிவமைப்பதற்கு, "யுவான் பௌட்டிசுத்தா டி தொலேடோ" என்னும் கட்டிடக்கலைஞரை பிலிப்பு பணிக்கு அமர்த்தினார். யுவான் பௌட்டிசுத்தா உரோமிலும், நேப்பிள்சிலும் கழித்தார். உரோமில் இருந்த போது சென் பீட்டர் பசிலிக்காவின் கட்டிட வேலைகளில் பணியாற்றியுள்ளார். நேப்பிள்சில் அவர் அரசப் பிரதிநிதியின் கீழ்ப் பணிபுரிந்தார். இந்த அரசப் பிரதிநிதியின் பரிந்துரையினாலேயே பௌட்டிசுத்தா அரசரின் கவனத்தை ஈர்த்தார். பிலிப்பு 1559 இல், பௌட்டிசுத்தாவை அரச கட்டிடக்கலைஞராகப் பணிக்கு அமர்த்தினார். கிறித்தவ உலகத்தின் மையம் என்ற இசுப்பெயியின் வகிபாகத்துக்கான நினைவுச் சின்னமாக எல் எசுக்கோரியலை இருவரும் சேர்ந்து வடிவமைத்தனர்.

1984 ஆம் ஆண்டு நவம்பர் 2 ஆம் தேதி, எல் எசுக்கோரியலின் சான் லோரென்சோவை ஒரு உலக பாரம்பரியக் களமாக யுனெசுக்கோ அறிவித்தது. இது இப்போது ஒரு பிரபலமான சுற்றுலாத் தலம். மாட்ரிட்டில் இருந்து ஒரு நாள் சுற்றுலா செல்பவர்கள் பெரும்பாலும் இங்கே வருகிறார்கள். ஆண்டுக்கு 500,000 பேர் எல் எசுக்கோரியலைப் பார்க்க வருகின்றனர். 



</doc>
<doc id="405281" url="https://ta.wikipedia.org/wiki?curid=405281" title="சென்னை மத்திய சிறை">
சென்னை மத்திய சிறை

சென்னை மத்திய சிறை, இந்தியாவின் பழமையான சிறைகளுள் ஒன்று. இது தமிழ்நாட்டின் தலைநகர் சென்னையில் அமைந்துள்ளது. 1837 ஆம் ஆண்டு ஆங்கிலேயர் ஆட்சியில் செயற்பாட்டுக்கு வந்தது. 2006 தொடங்கி இச்சிறைச் சாலையில் இருந்த சிறையாளிகள் புழல் மத்திய சிறைக்கு மாற்றப்பட்டார்கள். 172 ஆண்டு பழமை வாய்ந்த இச்சிறைச்சாலை 2009 ஆம் ஆண்டு இடிக்கப்பட்டது.

தொடக்கத்தில் இச்சிறைச்சாலை சென்னை சிறை என்று அழைக்கப்பட்டது. பிறகு 1855 முதல் மத்திய சிறை என்று பெயர் மாற்றப்பட்டது.அக்காலத்தில் அந்தமான் நிகோபார் தீவுகளில் உள்ள சிற்றறைச் சிறையில் அடைப்பதற்காக அழைத்துச் செல்லப்படும் சிறையாளிகள் வழியில் தங்கிச் செல்லும் இடமாக முதலில் இச்சிறைச் சாலை அமைந்தது. இதன் பொருட்டு இச்சிறைச்சாலையை ரூபாய் 16,496 செலவில் 11 ஏக்கர் (45,000 சதுர மீட்டர்) நிலப்பரப்பில் கட்டினார்கள்.

அன்றைய இந்தியாவில் அரசர்கள் ஆண்ட மற்ற பகுதிகளைக் காட்டிலும் சென்னை மாகாணத்தில் விடுதலை வேட்கை கூடுதலாக இருந்ததாகச் சொல்லப்படுகிறது. அத்தகைய விடுதலைப் போராளிகள் பலரும் கைது செய்யப்பட்டு இச்சிறைச் சாலையில் அடைக்கப்பட்டார்கள். சிறையிலேயே சிலர் இறந்ததாகவும் கூறப்படுகிறது.

சனவரி 2002 கணக்குப் படி, 1,778 சிறையாளிகள் இருந்தார்கள். அவர்களுள் 500 பேர் சென்னை மற்றும் திருச்சி, மதுரை, கோவை, திருநெல்வேலி உள்ளிட்ட புறநகர்ப் பகுதிகளில் முன்னிலைப்படுத்த வேண்டியவர்களாக இருந்தார்கள்.

இந்திய விடுதலைப் போராட்டத்தின் போது இங்கு சுபாஷ் சந்திர போஸ், வீர் சாவர்க்கர் முதலியோர் சிறைப்பட்டிருந்தார்கள். முன்னாள் தமிழக முதல்வரும் திராவிட இயக்கத் தலைவருமான அண்ணாதுரை, இந்தித் திணிப்பு எதிர்ப்புப் போராட்டங்களை முன்னிட்டு இங்கு சிறைப்பட்டிருந்தார். முன்னாள் தமிழக முதல்வர்கள் கருணாநிதியும் ஜெயலலிதாவும் இங்கு இருந்துள்ளனர். மேலும், விடுதலைப்புலிகளின் தலைவர் பிரபாகரன், நேப்பாள மாவோயிசத் தலைவர் சந்திர பிரகாஷ் காஜுரேல் உள்ளிட்ட பன்னாட்டுப் பெரும்புள்ளிகளும் இங்கு சிறைவைப்பட்டு இருந்திருக்கின்றனர்.

1999 ஆம் ஆண்டு, வடிவேலு என்னும் சிறையாளி இறந்ததை அடுத்து, சிறை அலுவலர்களுக்கு எதிராக கலவரத்தில் ஈடுபட்டனர். உதவி காப்பாளர் ஒளிந்திருந்த அறை ஒன்றைத் தீயிட்டுக் கொளுத்தினர். நிலைமையைக் கட்டுக்குள் கொண்டு வர கலவரக் கட்டுப்பாட்டுக் காவலர்கள் அழைக்கப்பட்டனர். அவர்கள் முதலில் கண்ணீர் புகை குண்டுகளைக் கொண்டு கூட்டத்தைக் கலைக்க முயன்றனர். பிறகு துப்பாக்கிச் சூட்டில் ஈடுபட்டனர்.

2006 ஆம் ஆண்டு, சென்னை மத்திய சிறையாளிகளை புழல் சிறைச்சாலைக்கு இடம் மாற்றினார்கள். அதன் பிறகு, 2008 ஆம் ஆண்டு வருவாய் பெருக்கும் நோக்கில், வெறுமையாக இருந்த சிறைச்சாலை வளாகத்தை சென்னை மெட்ரோ ரயில் நிறுவனத்திடம் கையளித்தார்கள். 13 ஏக்கர் (53,000 சதுர மீட்டர்) பரப்பளவுள்ள இந்த வளாகம் குறைந்தது 475 கோடி இந்திய ரூபாய் மதிப்பாவது இருக்கும் என்று கணக்கிடப்பட்டது. சூன் 14, 2009 முதல் அங்கிருந்த கட்டிடங்களை இடிக்கத் தொடங்கினார்கள். 

2010 ஆம் ஆண்டு, இச்சிறைச்சாலை வளாகத்தில் இருந்த 325,000 சதுர அடி நிலத்தில் சென்னை மருத்துவக் கல்லூரிக்கு என்று இந்திய ரூபாய் 56.63 கோடி மதிப்பில் ஆறு மாடிக் கட்டிட வளாகம் ஒன்றை எழுப்பினார்கள். இந்த வளாகத்தில் 1,250 மாணவர்கள், 400 ஆசிரியர்கள் மற்றும் பணியாட்கள் இடம் பெறுவர்.


</doc>
<doc id="405293" url="https://ta.wikipedia.org/wiki?curid=405293" title="உயர் தொழில் நுட்பம்">
உயர் தொழில் நுட்பம்

உயர்தொழில்நுட்பம் "(High technology)" உயர்நுட்பம் "(high tech)"' என்பது கிடைக்கும் மிக மேம்பாடான தொழில்நுட்பம் ஆகும். இது முன்னணி வளர்தொழில்நுட்பம் ஆகும். இதன் எதிர்ச்சொல் "தாழ்தொழில்நுட்பம் (low technology)" ஆகும். இது எளிய மரபுத் தொழில்நுட்பம் அல்லது எந்திரத் தொழில்நுட்பத்தைக் குறிக்கும்; எடுத்துகாட்டாக, நகரளவுகோல் ஒரு தாழ்தொழில்நுட்ப கனக்கீட்டுக் கருவியாகும்.

இச்சொல் 1958 இல் நியூயர்க் டைம்சு இதழில் மேற்கு ஐரோப்பாவின் அணுக்கரு ஆற்றல் பற்றிய செய்தியில் முதன்முதலில் பயன்படுத்தப்பட்டது" Robert Metz used the term in a financial column in 1969: "Arthur H. Collins of Collins Radio] controls a score of high technology patents in variety of fields." இதே சொல் ஆங்கிலச் சுருக்க வடிவில் (உயர்நுட்பம்-high tech) 1971 இல் ஒரு கட்டுரையில் பயன்படுத்தப்பட்டுள்ளது.


</doc>
<doc id="405294" url="https://ta.wikipedia.org/wiki?curid=405294" title="கிரண் காந்தி">
கிரண் காந்தி

= கிரண் காந்தி =
கிரண் காந்தி  (பிறப்பு 1989) ஒரு மின்னணு இசை தயாரிப்பாளர்,மேளம் வாசிப்பவர், கலைஞர் மற்றும் ஆர்வலர் ஆவார். மேடையில் அவர் மேடம் காந்தி என்றும் அறியப்படுவார். அவரின் இசைத்தொழிலில் பயணம் செய்யும் மேளம் வாசிப்பவர் என்பதும் அடங்கும். காந்தியின் இசை மற்றும் ஈடுபாடு பெண்களின் கவனம் மற்றும் பெண்களுக்கு அதிகாரமளித்தல் மேலும் நான்காவது-அலை பெண்ணியம் என்னும் இயக்கம் ஆகும். 2015-ல் இலண்டன் மராத்தனில் மாத விலக்கு நாளில் அக்களங்கத்தை வெல்லும் அடையாளமாக தடையற்ற குருதி கசிவுடன் ஓடினார். அவர் இசை பின் வரும் விழாக்களில் கலை நிகழ்ச்சிகள் நிகழ்த்தினார். அவை: பிட்ச்போர்க்கு, இலைட்னிங்கு இன் பாட்டில், இரோசுகில்டியன்டு எசுஎக்சுஎசுடபிள்யு.

1989 -ல் பிறந்த காந்தி, மீரா காந்தி மற்றும் சமூகத் தொழில் முனைவர் விக்ரம் காந்தியின் புதல்வி ஆவார். வளரும் போது நியுயார்க்கிலும் , மும்பை ,இந்தியாவிலும் நேரம் செலவழித்தார். 

2011-ல், சியார்ச்ட்வுன் பல்கலைக்கழகத்தில் கணிதம் , அரசியல் விஞ்ஞானம் , பெண்கள் ஆய்வு. இவற்றைப்படித்து இளநிலைப்பட்டம் பெற்றார். அதன் பின் கலிபோர்னியாவிலுள்ள சானமானிகாவில் இன்டர்சுகோப்பு இரெகார்ட்சு என்னுமிடத்தில் முதல் எண்முறை பகுப்பாய்வாளராக பயிற்சியில் சேர்ந்தார். பின்னர் முழு நேர தொழிலானது. அவர் தனது கணித திறமையை ப்பயன்படுத்தி சுபாடிபை என்ற எண்முறை சேவையிலும் இதர ஊடகத்திலும் தரவு வடிவங்களை ஆய்வு செய்தார். 

2012-ல், காந்தி எம் ஐ ஏ வுடன் இணைந்து மேள வாசிப்பை பேட் கர்ல்சு என்னும் நிகழ்வுக்காக பதிவு செய்தார். 2013, பிப்ரவரியில் , எம்.ஐ.ஏ அவர் செய்த பதிவைப்புகழ்ந்து எழுதியதுடன் மாதங்கி என்ற ஆல்பத்திற்கு சுற்றுப்பயணம் மேற்கொண்டு மேளம் வாசித்து ஆதரவு தருமாறு வேண்டிக்கொண்டது.அதே நேரத்தில் காந்தி ஆர்வர்டு பிசினசு சுகூலில் படிக்க வந்த ஒரு அழைப்பை ஒத்துக்கொண்டுவிட்டார். எனவே 2013-ல் இன்டர்சுகோப்பு இரெகார்டுசுவை விட்டு காந்தி விலகினார்.

2015-ல், 2015-ல் இலண்டன் மராத்தனில் மாத விலக்கு நாளில் அக் களங்கத்தை வெல்லும் அடையாளமாக தடையற்று குருதி வெளிப்பட ஓடினார். இதனால் எவ்வாறு மாத விடாய் ஆரோக்கியமும் , தூய்மையும் பல்வேறு கலாசாரங்களில் நடத்தப்படுகிறது என்கின்ற பேச்சு வெடித்து வைரலாகப் பரவியது.

2015-ல், காந்தி ஆர்வர்டு பல்கலைக்கழகத்தில் முது நிலை மேலாண்மை வணிகம் பட்டம் பெற்றார்.

2016-ல், காந்தியின் அறிமுகம் இபி வாய்சசு ஆல்பம் பதிப்பு.

2017-ல், காந்தி பெண்ணை அடையாளப்படுத்தும் தயாரிப்பாளர்களுடன் வாய்சசு இரீமிக்சுடு என்ற ஆல்பத்தை வெளியிட ஒத்துழைத்தார். அந்த வருடம் ,வான்கூவர் மராதன் ஓடினார். அது. அனி டிஃப்ரான்கோவின் எழுச்சி சுற்றுப்பயணம் துவக்கும் செயலாயிற்று. அவர் ஐரோப்பா,இந்தியா முதலிய நாடுகளுக்கு வெளிநாட்டு சுற்றுப்பயணம் மேற்கொண்டு ஏர் பிஎன்பி, பண்டோரா, சுபாடிபை, ஐக்கிய நாடுகள் மற்றும் கல்லூரி வளாகங்களில் பேசினார்.



</doc>
<doc id="405300" url="https://ta.wikipedia.org/wiki?curid=405300" title="அலாஸ்கா மூவலந்தீவு">
அலாஸ்கா மூவலந்தீவு

அலாஸ்கா மூவலந்தீவு ("Alaska Peninsula") அலாஸ்கா பெருநிலப்பகுதியிலிருந்து தென்மேற்கே 800 கிமீ (497 மைல்) தொலைவிற்கு நீண்டு அலூசியன் தீவுகளில் முடியும் மூவலந்தீவு ஆகும். இந்த மூவலந்தீவு அமைதிப் பெருங்கடலை பெரிங் கடலின் அங்கமாகிய பிரிஸ்டல் விரிகுடாவிலிருந்து பிரிக்கிறது. 

இலக்கியங்களில் (குறிப்பாக உருசியாவில்) ‘அலாஸ்கா மூவலந்தீவு’ என்ற சொற்றொடர் வட அமெரிக்காவின் முழுமையான வடமேற்கு நீட்டலை அல்லது சட்டிப்பிடியையும் தீவுகளையும் தவிர்த்த தற்போதைய அலாஸ்கா மாநிலத்தைக் குறிக்கின்றது.

மிகவும் தீவிரச் செயற்பாட்டிலிலுள்ள எரிமலை மலைத் தொடர் "அலூசியன் மலைகள்" இந்த மூவலந்தீவின் முழு நீளத்திற்கும் பரவியுள்ளது. இந்த மலைத்தொடரில் கட்மயி தேசியப் பூங்கா, அனியச்சக் தேசிய நினைவகம் மற்றும் காப்பகம், பெச்சோராஃப் வனவிலங்குச் சரணாலயம், அலாஸ்கா மூவலந்தீவு தேசிய வனவிலங்கு உய்வகம், இசெம்பெக் தேசிய வனவிலங்கு உய்வகம் போன்ற பல வனவிலங்கு உய்வகங்கள் அமைந்துள்ளன. 

அலாஸ்கா மூவலந்தீவின் தென்பகுதி கரடுமுரடாகவும் மலைப்பாங்காகவும் உள்ளது. வட பசிபிக் தட்டுப் புவிப்பொறையின் மேனோக்கிய புவியொட்டு செயலால் வட அமெரிக்க புவிப்பொறையின் மேற்குப் பகுதியின் கீழ் போனதால் இவ்வாறு ஏற்பட்டுள்ளது. மூவலந்தீவின் வடபகுதி பொதுவாக சமவெளியாக, சதுப்பு நிலமாக உள்ளது. பல்லாயிரக்கணக்கான ஆண்டுகளில் ஏற்பட்ட மண்ணரிப்பினாலும் பொதுவான நில நடுக்க நிலைத்தன்மையாலும் இவ்வாறான நிலப்பரப்பைக் கொண்டுள்ளது. வடக்கு மற்றும் தெற்கு கடலோரங்களும் இதேபோல் வேறுபாட்டைக் கொண்டுள்ளன. வடக்கு பிரிஸ்டல் விரிகுடாவின் கடலோரம் பொதுவாக கலங்கியும் சேறாகவும் உள்ளது. ஆழம் குறைவாகவும் உள்ள இப்பகுதியில் அலையேற்ற இறக்கங்கள் கூடுதலான மாற்றங்களைக் கொண்டுள்ளன. எதிராக அமைதிப் பெருங்கடல் பக்கமுள்ள கடலோரத்தில் அலை ஏற்ற இறக்கங்கள் மிதமாக இருப்பதுடன் மிகுந்த ஆழத்துடனும் தெளிவான நீருடனும் உள்ளது. 
மூவலந்தீவின் நிலப்பகுதி நான்கு நிர்வாகப் பிரிவுகளாக, மாவட்டத்திற்கு இணையான "பரோ"க்களாக, பிரிக்கப்பட்டுள்ளன. இவை:
ஏரி மற்றும் மூவலந்தீவு பரோ மூவலந்தீவின் பெரும்பாலான நிலப்பகுதிகளை உள்ளடக்கி உள்ளது. 

சராசரி ஆண்டு மழை 24 அங் முதல் 65 அங் (610 மிமீ முதல் 1,650 மிமீ) வரை பெய்கிறது. கடலோரப்பகுதிகளில் கடுமையான சூறாவளிகளும் கடங்காற்றும், மழையும் காணப்படுகின்றது.குளிர்கால வெப்பநிலை −11°C முதல் 1°C வரையும் வேனிற்கால வெப்பநிலை 6°C முதல் 15°வரையும் நிலவுகின்றது. உயரமான இடங்களில் ஆண்டின் எந்நேரமும் உறைபனி ஏற்படலாம். இங்குள்ள வானிலை அலூசியன் தீவுகள், ஐசுலாந்து ஒத்ததாக உள்ளது.
அலாஸ்கா மூவலந்தீவில் ஐக்கிய அமெரிக்காவின் இயற்கையான, சிறிதும் சிதைவுறா வனவுயிர்களை பெருமளவில் காணவியலும். மெக்னீல் ஆறு, கத்மல் தேசியப் பூங்கா பகுதிகளில் காணப்படும் அலாஸ்காவின் பழுப்புக் கரடிகளைத் தவிர பெரும் எண்ணிக்கையில் ரெயின்டீர், மூஸ், ஓநாய் கூட்டங்களையும் நீர்ப்பறவைகளின் வாழ்விடங்களையும் காணலாம். இந்த மூவலந்தீவிலும் பிரிஸ்டல் விரிகுடாப் பகுதியிலும் ஏராளமான பழுப்புக் கரடிகளைக் காணலாம். இக்கரடிகளின் மிகுந்த மக்கள்தொகைக்கு இங்கு கிடைக்கும் உலகின் மிகப்பெரிய "சாக்கை சால்மன்"களை ("Oncorhynchus nerka") உணவாகக் கொள்வதே காரணமாகும். இங்குள்ள பல ஏரிகளிலும் வளரும் இவ்வகை மீன் இப்பகுதியின் வாழ்க்கைவட்டத்திற்கு முதன்மையான கூறாகும். இந்த சால்மன் மீன்கள் கடலில் சிலகாலம் வாழ்ந்தபிறகு இங்குள்ள ஏரிகளுக்கு இனப்பெருக்கத்திற்காக வருகின்றன. வளரும் மீன்குஞ்சுகளுக்கு ஆழமான ஏரிகளில் உணவு ஏராளமாக கிடைக்கின்றது. ஓரிரு ஆண்டுகளில் நன்கு வளர்ந்து பின் கடலுக்கு இடம்பெயர்கின்றன. 

மிக அரிதான பெரிய கடற்பறவைகளின் கூட்டங்களையும் கடலோரங்களில் காணலாம்.

மூவலந்தீவின் கரடுமுரடான தென்பகுதியில் மேலும் கரடிகளையும் பல காக்கப்பட்ட வனவுயிரினங்களையும் காணலாம்.

கடலோரங்களில் வசிக்கும் மக்களைத் தவிர, அலாஸ்கா மூவலந்தீவிலுள்ள பெயர்பெற்ற சிற்றூர்கள்: கோல்டு பே, கிங் கோவ், பெர்ரிவல், சிக்னிக், சிக்னிக் ஏரி, சிக்னிக் கடலோரக் காயல், மோல்லர் துறைமுகம். இவற்றில் முதன்மையாக அலாஸ்காவின் பழங்குடிகள் வாழ்ந்தாலும் தங்களது வாழ்வாதாரத்திற்கு மீன்பிடி தொழிலை நம்பியுள்ளனர். போபாஃப் தீவில் இருந்தாலும் சாண்டு முனை சிற்றூர் இந்தப் பட்டியலில் சேர்க்கப்படலாம்; இது மூவலந்தீவின் தென்கடலோரத்தில் அமைந்துள்ளது.



</doc>
<doc id="405306" url="https://ta.wikipedia.org/wiki?curid=405306" title="தென்கிழக்கு அலாஸ்கா">
தென்கிழக்கு அலாஸ்கா

தென்கிழக்கு அலாஸ்கா ("Southeast Alaska") சிலநேரங்களில் அலாஸ்கா சட்டிப்பிடி ("Alaska Panhandle") எனக் குறிப்பிடப்படும் நிலப்பகுதி அமெரிக்க மாநிலம் அலாஸ்காவின் தென்கிழக்கில் உள்ளது. இதன் கிழக்கே கனடிய மாகாணமான பிரிட்டிசு கொலம்பியாவின் வடக்குப் பாதி எல்லையாக அமைந்துள்ளது. தென்கிழக்கு அலாஸ்காவின் பெரும்பான்மையான பகுதியும் ஐக்கிய அமெரிக்காவின் மிகப்பெரிய தேசிய வனப்பகுதியான "டோங்காசு தேசிய வனம்" அமைந்துள்ளது. பல இடங்களில் இதன் பன்னாட்டு எல்லைக்கோடு "கடலோர மலைத்தொடரின்" எல்லைத் தொடர்களின் சிகரங்களை ஒட்டியே செல்கிறது. இந்தப் பகுதி இயற்கை எழிலுக்காகவும் மிதமான மழைபொழியும் தட்பவெப்பநிலைக்காகவும் குறிப்பிடத்தக்கது.


</doc>
<doc id="405314" url="https://ta.wikipedia.org/wiki?curid=405314" title="கிருட்டிணன் குகைக்கோயில்">
கிருட்டிணன் குகைக்கோயில்

கிருட்டிணன் மண்டபம் (Mandapa of Krishna or Krishna Mandapam) மாமல்லபுரத்தில் உள்ள மரபுச் சின்னங்களின் ஒன்றாகும். இந்த மண்டபம் இந்தியாவில், தமிழ்நாட்டில், வங்காள விரிகுடாவின் சோழ மண்டலக் கடற்கரையில் காஞ்சிபுரம் மாவட்டத்தில் மாமல்லபுரத்தில் அமைந்துள்ளது. மாமல்லபுர மரபுச்சின்னங்களின் பகுதியாக விளங்கும் இந்தக் கோயில், ஐக்கிய நாடுகள் கல்வி, அறிவியல், பண்பாட்டு நிறுவனத்தின்  உலகப் பாரம்பரியக் களங்களில்ஒன்றாக 1984 ஆம் ஆண்டில் தெரிவு செய்யப்பட்டது. அருச்சுனன் தபசு புடைப்புச் சிற்பம், மாமல்லபுரம் அமைந்துள்ள சிறு பாறைக்கு அடுத்ததாக உள்ள குன்றில் அமைந்துள்ளது.

இது உண்மையில் திறந்த வெளியில் பாறையில் கிருட்டிணனுக்கு அர்ப்பணமாக ஏழாம் நுாற்றாண்டின் மத்தியில் அமைக்கப்பட்டு, பின்னர், 16 ஆம் நுாற்றாண்டில், விஜயநகரப் பேரரசின் ஆட்சிக்காலத்தின் போது மண்டபத்தால் சூழப்பட்ட அமைப்பு ஏற்படுத்தப்பட்டது. இந்த மண்டபத்தில் உள்ள மிகவும் குறிப்பிடத்தக்க புடைப்புச் சிற்பமானது கிருட்டிணன் கோவர்த்தன மலையைத் துாக்கி பசுக்கூட்டங்களையும், கோபியர்கள் மற்றும் ஆயர்களையும், பெருமழை மற்றும் வெள்ளத்திலிருந்து காத்த காட்சி மிகவும் கவித்துவத்துடன் படைக்கப்பட்டுள்ளது. இந்த சிற்பமானது இந்திய அல்லது அங்கோர் சிற்பக்கலையை அடிப்படையாகக் கொண்டதாக உள்ளது. மேலும், இங்கு கிருட்டிணன் பால் விற்கும் கோபியருடன் மகிழ்ந்து கூத்தாடும் காட்சிகளும் சிற்பங்களாக உள்ளன.

கிழக்கு திசையை நோக்கி இந்த மண்டபமானது அமைந்துள்ளது. இதன் நீளம் 29 அடி (8.8 மீ) மற்றும் உயரம் 12 அடி (3.7 மீ). இது துாண்களால் தாங்கப்பட்ட மண்டபமாகும். 

இந்த மண்டபம் பாறையில் பரப்புகளில் செதுக்கி எடுக்கப்பட்ட ஒன்பது புடைப்புச் சிற்பங்களைக் கொண்டுள்ளது. இவை எல்லாமே காலத்தால் 7 ஆம் நுாற்றாண்டைச் சார்ந்தவையாகும். 16 ஆம் நுாற்றாண்டில் புதுப்பொலிவூட்டப்பட்டவையாகும். 

இங்குள்ள புடைப்புச் சிற்பங்களுள் முக்கியமான ஒன்று, கிருட்டிணன் தனது இடது கை விரலால் புராண கால கோவர்த்தன மலையைத் துாக்கி இந்திரனால் ஏற்படுத்தப்பட்ட பெரு மழையிலிருந்து காத்து நின்ற காட்சியாகும். மக்களும், கால்நடைகளும் கிருட்டிணன் விரலால் தாங்கிப்பிடித்த கோவரத்தன மலையின் கீழ் தங்கள் இருப்பிடத்தை அமைத்துக் கொண்டுள்ளனர். இந்த புராணக் கதையானது தேவர்களில் ஒருவரான இந்திரனோடு தொடர்புடையது. மதுராவில் வாழ்ந்த மக்கள் இந்திரனை மரியாதை செய்வதற்காக நடத்தி வந்த விழாவைத் தொடராமல் விட்டு விட்ட காரணத்தால் எரிச்சலடைந்ததாகவும், அதன் காரணமாக அந்த கிராமத்தில் வாழ்ந்த மக்களின் வாழ்வினை அச்சுறுத்தும் வகையில் பெருமழை மற்றும் வெள்ளம் ஏற்படக் காரணமாக இருந்ததாகவும் கூறப்படுகிறது. அதே கிராமத்தில் வசித்து வந்த கிருட்டிணன் கிராமத்து மக்களையும், கால்நடைகளையும் காக்கும் விதமாக மதுராவிற்கு அருகில் இருந்த கோவர்த்தன குன்றைத் துாக்கி குடை போல பிடித்து கிராமம், அதன் மக்கள் மற்றும் ஆநிரை ஆகியவற்றைக் காத்து நின்றதாக இக்காட்சி சித்தரிக்கப்பட்டுள்ளது. இந்த புடைப்புச் சிற்பத்தில், கிருட்டிணன் தனது வலது புறத்தில் மூன்று பெண்களால் சூழப்பட்டவாறு சிற்பம் அமைக்கப்பட்டுள்ளது. அவர்களில் ஒரு பெண் கிருட்டிணனின் குழந்தைப் பருவ காதலி ராதா ஆவார். கூடுதலாக, பசுக்கூட்டங்களும், கிராம மக்களும் உள்ள பிம்பங்களும் உள்ளன.

மற்றுமொரு புடைப்புச் சிற்பத்தில் கிருட்டிணன் மகிழ்ச்சியான மன நிலையில் கோபியருடன் களிக்கூத்தாடும், தெய்வப் பிறவியாக தனது இரட்டை நிலைப்பாட்டை விளக்கும் காட்சியும் சித்தரிக்கப்பட்டுள்ளது.


</doc>
<doc id="405318" url="https://ta.wikipedia.org/wiki?curid=405318" title="திட்ட உணவு">
திட்ட உணவு

திட்ட உணவு (உணவூட்டம்) Diet (Nutrition) என்பது எவ்வளவு உணவு மனிதன் அல்லது பிறவுயிாினங்கள் உட்கொள்கிறது என்பதைக் குறிக்கிறது. திட்ட உணவு எப்பொழுதும் எதை உணர்த்துகிறது என்றால், உடல்நலனிற்கு ஏற்ற குறிப்பிட்ட உணவூட்ட முறை அல்லது உடல் எடை குறைப்பதற்கான காரணங்களுக்காக எடுத்துக் கொள்ளப்படுகிறது. இருந்த போதிலும் மனிதன் அனைத்துண்ணி வகையைச் சார்ந்தவன், ஒவ்வொரு மனிதனும் ஒவ்வொரு கலாசாரத்தை பின்பற்றுபவனாக இருப்பதால் சில உணவு விருப்பத்தேர்வாகவும் அல்லது சில உணவிற்கு விலக்கும் அளிக்கப்படுகின்றன.
முழு ஊட்டச்சத்து என்பது உயிர்ச்சத்துக்கள், தாது உப்புகள், முக்கியமான அமினோ அமிலங்கள் ஆகியவற்றை உட்கொள்ளல் மற்றும் உறிஞ்சிதல் ஆகும். புரதத்திலிருந்து அமினோ அமிலங்களும், கொழுப்புச்சத்துப் பொருட்களில் இருந்து முக்கியமான கொழுப்பு அமிலங்களும், மேலும் சக்தியளிக்கக் கூடிய உணவு மாவுச்சத்திலிருந்தும் கிடைக்கின்றன. திட்ட உணவுப் பழக்கமானது மனிதனின் வாழ்க்கைத் தரத்தையும், உடல்நலம் மற்றும் நீண்ட ஆயுளையும் கொடுப்பதில் முக்கிய பங்கு வகிக்கிறது. 
சில கலாச்சாரம் மற்றும் மதமானது தம் மக்கள் எவ்வகை உணவினை உட்கொள்ள வேண்டும் என கட்டுப்பாடுகளை விதித்திருக்கிறது. எடுத்துக்காட்டாக, யூத மதமானது சட்டத்திற்குட்பட்டுத் துப்புரவாக கால்நடைகளை அறுத்தலை அனுமதிக்கிறது. முகமதியர், ஹலால் - இறைச்சிவெட்டும் முறையில் வெட்டப்பட்ட உணவையே உட்கொள்கின்றனா். புத்தமதத்தைச் சார்ந்தவர்கள் பொதுவாக காய்கறி உணவையே உண்கின்றனர். உணவு உட்கொள்ளும் நடைமுறை மற்றும் மாமிச உணவு உட்கொள்ளுதல் என்பது சமய உட்பிரிவுக்கு உட்பட்டதாக கருதப்படுகிறது. இந்து மதத்தைப் பொருத்த வரை சைவ உணவே சிறந்தாகக் கருதப்படுகிறது. ஜைன மதத்தில் 
கண்டிப்பாக சைவ உணவை மட்டுமே உட்கொள்ள வேண்டும் மற்றும் தாவரங்களின் வேர்களில் இருந்து வளரக் கூடிய கிழங்கு வகைகளை போன்றவற்றையும் உண்ணக் கூடாது.
நிறைய மக்கள் தற்போது, விலங்கிலிருந்து பெறப்படும் உணவை கைவிடுவதை பல்வேறு நிலைகளில் இருந்து தேர்வு செய்கின்றனர். எடுத்துக்காட்டாக, நன்கு வளைந்து கொடுப்பவர்கள் (அதாவது காய்கற் உணவோடு சேர்த்து எப்போதாவது விலங்குணவையும் எடுத்துக் கொண்பவர்கள்), காய்கறி உணவை மட்டும் உட்கொள்பவர்கள், விலங்குகளில் இருந்து பெறக் கூடிய உணவை மட்டுமே உண்பவர்கள், பழங்களோடு கொட்டைகளையும் உணவாக உட்கொள்பவர்களாக பிறிக்கப் படுகிறார்கள். இவ்வகையான உணவைத் தேர்வு செய்வதன் நோக்கம்யாதனில், உடல் நலக் காரணங்கள், மரணத்தை தவிர்த்தல், சுற்றுப்புற சூழ்நிலையிலிருந்து தாக்கத்தை குறைத்துக் கொள்ளவதும் ஆகும். இருந்த போதிலும், உணவுகளில் குறைந்த தாக்கங்கள் இருப்பதைப் பற்றிய பொது அனுமானங்கள் தவறானவை என்று அறியப்படுகின்றன. சமைக்கப்படாத உணவு உண்பவர்கள் சமகாலத்தில் போக்காக மாறியிருக்கிறது. இந்த உணவுத்திட்டமானது, வைட்டமின்கள் மற்றும் சாதாரன ஊட்டச்சத்தது தேவையை முறையாக ஈடுசெய்கிறது.
குறிப்பிட்ட உணவானது உடல் எடையை கூட்டவோ குறைக்கவோ தேர்வு செய்யப்படுகிறது. உணவுத்திட்டத்தை மாற்றியமைப்பது அல்லது உணவுத்திட்ட வழியில் செல்வது என்பது உடலில் சேர்த்து வைக்கப்பட்ட கொழுப்பபை சரி செய்வதன் மூலம், உடலின் சக்தி சமநிலையையும் மற்றும் உடல் எடையையும் கூட்டவோ அல்லது குறைக்கவோ முடிகிறது. குறிப்பிட்ட உணவு திட்டத்திற்காக, சில குறிப்பிட்ட உணவானது பரிந்துரைக்கப்படுகிறது அல்லது உணவு திட்டம் மாற்றியமைக்கப்படுகிறது இந்த உணவுத் திட்டத்தோடு உடற்பயிற்சியும் சேர்க்கப்படுகிறது. குறிப்பிட்ட சில உடல் எடை குறைப்பு நிரலானது உடல்நலத்திற்கு தீங்காக மாறிவிடுகிறது. ஆனால், சிலர் இத்திட்டத்தில் பயனடையவும் செய்கிறரர்கள். சத்தான உணவுத் திட்டமும் மற்றும் உடல் எடை மேலாண்மை உணவுத் திட்டமும் எப்போதும் தொடர்புடையதாக உள்ளது. இவை இரண்டுமே உடல்நல எடை மேலாண்மையை மேம்படுத்துகிறது. ஆரோக்கியமான உணவு திட்டத்தை கடைபிடிப்பதன் மூலம் உடல் நலப் பிரச்சனைகள் தவிர்க்கப்படுகிறது. மற்றும் இவ்வுணவு உடலுக்கு சரியான அளவில் வைட்டமின்கள், தாது உப்புகள், மற்றும் வேறு சத்துப் பொருட்களையும் கொடுக்கிறது.

உண்ணல் சீர்குலைவு என்பது மனநல சீர்குலைவினால் ஏற்படுகிறது. மனநல சீர்குலைவானது, இயல்பான உணவு உட்கொள்ளுதலை பாதிக்கிறது. இதை பிறழ் உணவுப் பழக்கம் என வரையறுக்கப்படுகிறது. இப்பழக்கம் குறைந்த அல்லது அதிகப்படியான உணவை உள்ளடக்கிறதாக இருக்கலாம்.
சத்தான உணவானது, உகந்த உடல்நலத்தை முன்னேற்றுகிறது அல்லது உடல்நலனை சமநிலைப்படுத்துகிறது. வளர்ந்த நாடுகளின், செல்வாக்கு என்பது, கட்டுப்பாடற்ற அளவில் உட்கொள்ளுவது மற்றும் பொருத்தமற்ற உணவு விருப்பங்களையும் உட்கொள்வதை தேர்வு செய்வதை சாத்தியமாக்குகிறது. 
உடல்நல முகவர்கள் பாிந்துரைப்பது யாதெனில், சாதாரனமான உடல் எடையைக் கொண்ட மக்கள் மிகக்குறைந்த சக்தி நிறைந்த உணவை உட்கொள்பவர்கள் ஆவர், மேலும் இவர்கள் சர்க்கரை சேர்க்கப்பட்ட குளிர் பானங்கள், காய்கறி உணவை உண்ணல், குறைந்த அளவு வுதிய இறைச்சி மற்றும் பதப்படுத்தப்பட்ட இறைச்சியை உட்கொள்ளவும், குறைந்த அளவே மது பானம் அருந்தவும் பரிந்துரைக்கிறார்கள்.


</doc>
<doc id="405325" url="https://ta.wikipedia.org/wiki?curid=405325" title="கூண்டுப் பறவை இசைக்கும் கானம் காரணம் தெரியும் எனக்கு">
கூண்டுப் பறவை இசைக்கும் கானம் காரணம் தெரியும் எனக்கு

கூண்டுப் பறவை கானம் இசைக்கும் காரணம் தெரியும் எனக்கு ("I Know Why the Caged Bird Sings") என்பது அமெரிக்க எழுத்தாளர் மற்றும் கவிஞருமான மாயா ஏஞ்சலோவின் தன்வரலாறு ஆகும். 1969 ஆம் ஆண்டு வெளிவந்தது. இது ஏழு பாகங்கள் கொண்ட தொடரில் முதலாவது பாகம் ஆகும். இது ஒருவர் மன முதிர்ச்சி அடைவது குறித்தான ஒரு கதை. எவ்வாறு ஒருவர் தனது குணத்தாலும் இலக்கியங்கள் மீது உள்ள காதலாலும் இனவெறியையும் மனவேதனைகளையும் எதிர்கொள்ள முடியும் என்று இந்தப் புத்தகம் விளக்குகிறது. இந்தக் கதை மூன்று வயது மாயாவும் அவரது அண்ணனும் ஆர்கன்சாவில் உள்ள ஸ்டாம்ப்ஸ் என்ற இடத்திற்கு அவரது பாட்டியுடன் வசிக்க அனுப்பப்படுவதில் தொடங்குகிறது. அவர் தன் பதினாறாவது வயதில் தாய்மை அடைவதுடன் முடிவடைகிறது. நூலின் ஓட்டத்தில் எவ்வாறு இனவெறியால் பாதிக்கப்பட்டு தாழ்வு மனப்பான்மையோடு இருந்த இவர் சுய ஞானமுள்ள, கம்பீரமான, கண்ணியமான மற்றும் அநீதியை எதிர்க்கும் ஒரு பெண்ணாக மாறுகிறார் என்பதை இப்பாகம் விளக்குகிறது.

இவரது நண்பரும் புத்தக எழுத்தாளருமான ஜேம்ஸ் பால்ட்வினும், இவரது பதிப்பாளர் இராபர்ட் லூமிஸும் இவர் ஏன் இவரது தன்வரலாற்றை ஒரு இலக்கியமாக எழுதக் கூடாது என்று கேள்வி எழுப்பினர். இதன் விளைவே இந்த புத்தகம். மதிப்பாய்வு செய்பவர்கள் இதைப் பெரும்பாலும் ஒரு தன்வரலாறாக எழுதப் பட்ட புனைகதை என்று கூறுகின்றனர். ஏனென்றால், ஏஞ்சலோ ஒரு புனை கதைக்கான கருத்தைப் படிப்படியாக கொண்டு வந்துள்ளது மட்டுமல்லாமல் பெரும்பாலான புனைகதை உத்திகளையும் கையாண்டுள்ளார். என்றாலும், பெரும்பாலானோரும் ஏற்றுக் கொண்ட கருத்து இது ஒரு தன்வரலாறு என்பதே. எனவே, இது ஒரு தன்வரலாறாகப் பகுக்கப்பட்டுள்ளது. ஒரு வகையான இலக்கணத்தை இவர் விமர்சித்து , மாற்றி மற்றும் விரிவாக்க முயற்சித்துள்ளார். இவரது புத்தகத்தில் உள்ள தலைப்புகள் எல்லாம் கருப்பு அமெரிக்க பெண்மணிகள் எழுதிய சமூக உரிமை இயக்கத்திற்கு பிறகு எழுதிய புத்தகங்களின் தலைப்புகளை ஒத்து இருக்கிறது. ஒரு கருப்பு பெண்மணியின் தாயார் ஆகும் நிகழ்வை கொண்டாடுதல், இனவெறியைக் குறித்த விமர்சனம், குடும்பத்தின் முக்கியத்துவம் , சுயமாய் வாழக் கூடிய தன்மையை குறித்ததான ஒரு வேட்கை, சுய கவுரவம் மற்றும் சுய வாழ்வைக் குறித்த தெளிவான முடிவு ஆகியவை சில தலைப்புகளாகும். 

இவர் தன் வரலாற்றைப் பயன்படுத்தி இனவெறி, வன்கலவி, அடையாளம் காணுதல் மற்றும் கல்வியறிவு போன்ற தலைப்புகளை அலசி ஆராய்ந்து உள்ளார். ஆணாதிக்கச் சமூகத்தில் வாழும் பெண்களின் நிலை குறித்து வேறு பட்ட வகையில் இவர் எழுதியுள்ளார். இப்புத்தகத்தில் காணப்படும் மாயா ஏஞ்சலோவின் சிறு வயது பதிப்பு ஆகும். கதையின் மைய கருவான இந்த கதாபாத்திரம் "அமெரிக்காவில் வாழும் ஒவ்வொரு கருப்பு இன பெண்ணின் அடையாள கதாபாத்திரமாகக்" கருதப்படுகிறாள். இவர் எட்டு வயது குழந்தையாக இருக்கும் போது கற்பழிக்கப் பட்ட நிகழ்வு சுருக்கமாக விவரிக்கப்பட்டாலும் இந்தப் புத்தகத்தை முழுமையாக ஆட்கொள்கிறது. அடுத்த உருவகம் கூண்டில் அடைக்கப்பட்ட பறவை விடுதலை அடைய போராடுவது. இதுவும் புத்தகம் முழுவதும் ஒரு மையக் கருத்தாக எடுத்தாளப்பட்டுள்ளது. இது "இனவெறியை எதிர்த்து போராடும்போது பெற்றுக் கொள்ளும் தொடர் அனுபவத்தைக்" குறிக்கிறது. இனவெறியை இவர் எதிர்த்துப் போராடுவது இப்புத்தகத்திற்கு ஒரு ஒன்று பட்ட கருப்பொருளைக் கொடுக்கிறது. கலங்கிய, உடைந்து போன உலகில் இருந்த மாயாவுக்கு கல்வியறிவும் அவரது வார்த்தைகளின் வலிமையும் அவரது வாழ்வை சமாளிக்க உதவியது. அவர் தனது உடைந்து போன வாழ்க்கையோடு போராடிக் கொண்டு இருக்கும் போது புத்தகங்களே அவருக்கு அடைக்கலமாய் இருந்தது. 

1970 ஆம் ஆண்டு, கூண்டுப் பறவை அமெரிக்காவின் தேசியப் புத்தக விருது பெற நியமனம் பெற்றது. இரண்டு ஆண்டுகளுக்கு அமெரிக்காவின் நியூயார்க் டைம்ஸ் இதழின் அதிகம் விற்பனை ஆன புத்தக வரிசையில் இருந்தது. உயர்நிலைப் பள்ளிகளில் இருந்து பல்கலைக்கழகங்கள் வரை இந்தப் புத்தகம் கல்வி அமைப்புகளில் பயன்படுத்தப்பட்டது. அமெரிக்க புத்தக இலக்கியங்களில் ஒரு புதிய வியூகத்தை கொண்டு வந்ததற்காக இது கொண்டாடப்பட்டது. 


</doc>
<doc id="405333" url="https://ta.wikipedia.org/wiki?curid=405333" title="பண்டைய தமிழகத்தின் தொழில்கள்">
பண்டைய தமிழகத்தின் தொழில்கள்

சங்க காலத்தில், தமிழகத்தின் தொழில்கள் வேளாண்மைக்கு துணைபுரியும் விதத்திலேயே இருந்தன. இவை குடிசைத் தொழில்களாகவும், ஆலையைச் சார்ந்தவையாக அல்லாமலும் இருந்தன. கருமான்கள் மற்றும் தச்சர்கள் வேலை செய்கின்ற பணிக்கூடங்களோ அல்லது பட்டறைகளோ தான் ஒரு வகையில் ஆலைகள் என்ற வகைப்பாட்டில் அடங்கின.நெசவு, முத்துக்குளித்தல், கொல்லர் தொழில் மற்றும் கப்பல் கட்டுதல் ஆகியவை பண்டைய தமிழ் நாட்டில் காணப்பட்ட முக்கிய தொழில்களில் சில. மதுரை மற்றும் உறையூரில் இருந்து உற்பத்தி செய்யப்பட்ட பருத்தி மற்றும் பட்டுத் துணிகளுக்கு பெரும் தேவையும், வரவேற்பும் இருந்தது; இந்தப் பகுதிகளிலிருந்து தயாராகும் துணி வகைகள் அவற்றின் உயர் தரத்திற்காக நன்கு அறியப்பட்டிருந்தது. கொற்கை முத்து வணிகத்தின் மையமாகத் திகழ்ந்தது. இங்கு எடுக்கப்பட்ட முத்துகள் தமிழகத்தில் மட்டுமல்லாது, வட இந்தியா மற்றும் ரோம் நகர் வரையிலும் விரும்பப்பட்ட முத்து வகைகளாக இருந்தன.கொல்லர் தொழில் ஒரு இன்றியமையாத தொழிலாக இருந்தது, ஏனென்றால், அன்றாட வாழ்க்கையில் பயன்படுத்தப்பட்ட பல கருவிகள் மற்றும் பொருள்கள் கொல்லர்களால் உற்பத்தி செய்யப்பட்டவையாக இருந்தது. கடல் கடந்த வணிகமானது, கப்பல் கட்டும் தொழில் சிறந்து விளங்கக் காரணமாக இருந்தது. இதன் காரணமாக கடல் மற்றும் ஆற்றில் பயன்படுத்தக்கூடிய பொருட்களை செய்யக்கூடிய கைவினைத் தொழில்களும் செழித்தன. இந்தக் காலகட்டத்தில், தச்சு, மீன்பிடித்தல், உப்பு உற்பத்தி மற்றும் கட்டுமானம் போன்ற பல துணைத்தொழில்களும் வர்த்தக மற்றும் பொருளாதார நடவடிக்கைகளுக்கு ஆதரவு கொடுத்தன.

நெசவு மிகவும் முக்கியமான தொழிலாக இருந்தது. வேளாண்மைக்கு அடுத்ததாக, நூல் நூற்பு மற்றும் நெசவு பரவலாக பயிற்சி அளிக்கப்பட்ட கைவினைத் தொழில்களாக இருந்தன. நெசவுத் தொழில் பலரால் முழு நேரத் தொழிலாக மேற்கொள்ளப்பட்டது. கூடுதலாக, கிராமப் பகுதிகளில், விவசாயிகள் நெசவை பகுதி நேரத் தொழிலாகவும் செய்து வந்தனர்.பெண்கள் தங்கள் ஓய்வு நேரத்தை பருத்தி நூல் நூற்பில் செலவழித்தனர். மேலும், இரவு நேரங்களில் திரி விளக்கின் மங்கலான ஒளியில் கூட நூற்பினைத் தொடர்ந்தனர். மதுரை மற்றும் உறையூர் நெசவுத்தொழிலின் முக்கியமான மையங்களாக இருந்தன. மேலும், இந்த நகரங்கள் இங்கு உற்பத்தி செய்யப்பட்ட பருத்தி துணிகளுக்காக நன்கு அறியப்பட்ட நகரங்களாக இருந்தன. மசுலின் என்றழைக்கப்பட்ட மென்துகில் துணி வகைகள், வெவ்வேறு நிறங்களில், நாகப்பாம்பினால் உரிக்கப்பட்ட தோல் அல்லது மேகத்தின் மேன்மையோடு ஒப்பிடப்பட்டது. பட்டுத் துணிகள் பட்டிழைகளால் நெய்யப்பட்டு ஓரப்பகுதிகளில் சிறு முடிச்சுகளுடன் தயாரிக்கப்பட்டன.பூத்தையல் கலையும் கூட அறியப்பட்டிருந்தது. பிரபுக்கள் மற்றும் உயர்குடிமக்கள் பூத்தையல் வகை ஆடைகளின் முக்கிய வாடிக்கையாளர்களாக இருந்தனர். நெசவுத் தொழிலின் பரந்து விரிந்த துணைத் தொழிலாக சாயத்தொழில் விளங்கியது. இடுப்பில் அணியும் துணி வகைகளுக்கு நீல நிற சாயம் மக்கள் மத்தியில் மிகவும் பிடித்த வண்ணமாக இருந்தது. பட்டு மற்றும் பருத்தித் துணிகள் தவிர, சையரி மரவுரி மற்றும் நார்மதியா என்ற மரத்தூள் கொண்ட துணி சமயச் சடங்குகள் செய்வோரால் பயன்படுத்தப்பட்டது. பட்டு, கம்பளி மற்றும் பிற துணிகள் இயற்கை மூலங்களைக் கொண்டவையாதலால் இயற்கை இழைகள் என குறிப்பிடப்படுகின்றன. மதுரை சந்தைகளில், கம்பளி பொருட்கள், பருத்தி மற்றும் பட்டுத் துணிகளுடன் இணைந்து விற்கப்பட்டன. துணி உற்பத்தியாளர்கள் ஒரு நேரத்தில் நீளமான துணிகைள நெய்து அவற்றை விற்பகர்களிடம் விற்பனை செய்பவர்களாக இருந்தனர்.
துணி விற்பகர்கள் துணிகளை தேவையான நீளத்திற்கு கத்திரித்து எடுத்து துணித் துண்டுகளாக மாற்றிக்கொள்வர். இவ்வாறு கத்திரிக்கப்பட்டவை "அறுவை" அல்லது "துணி" என விற்பனையின் போது அழைக்கப்படுகிறது. இத்தகைய விற்பகர்கள் "அறுவை வணிகர்" என்றும் இவை விற்பனை செய்யும் இடங்கள் "அறுவை வீதி"எனவும் அழைக்கப்பட்டன. தைக்கப்பட்ட துணிகள் மக்களால் அணியப்பட்டன. மதுரையிலும் மற்ற பெரிய நகரங்களிலும் இருந்த தையலர்கள் "துண்ணகாரர்" என அழைக்கப்பட்டனர். நெசவானது மலைப்பகுதிகளோடு இணைந்ததாய் இல்லை. அத்தகைய இடங்களில் வாழ்க்கை தொடர்பான குறிப்புகளில் பருத்தி ஆடைகள் பற்றிய குறிப்புகள் ஏதுமில்லை.


</doc>
<doc id="405338" url="https://ta.wikipedia.org/wiki?curid=405338" title="சாம்பல் வண்ண ஓவியம் தீட்டப்பட்ட மட்பாண்டப் பண்பாடு">
சாம்பல் வண்ண ஓவியம் தீட்டப்பட்ட மட்பாண்டப் பண்பாடு

சாம்பல் வண்ண ஓவியம் தீட்டப்பட்ட மட்பாண்ட கலாச்சாரம், தெற்காசியாவின் இரும்புக்காலத்தைச் சார்ந்தவை. இக்கலாச்சாரம் வட இந்தியாவின் கங்கைச் சமவெளியிலும், காக்ரா ஆறு பள்ளத்தாக்கிலும் கிமு 1200 முதல் கிமு. 600 வரை பரவி இருந்தது. சிவப்பு மற்றும் கருப்பு வண்ண பாத்திரங்கள் கலாச்சாரத்திற்குப் பின் இப்பண்பாடு தோன்றியது.



</doc>
<doc id="405342" url="https://ta.wikipedia.org/wiki?curid=405342" title="தாமிரபரணி புஷ்கரம்">
தாமிரபரணி புஷ்கரம்

தாமிரபரணி புஷ்கரம் தமிழ்நாட்டில், திருநெல்வேலி மாவட்டத்தில், தாமிரபரணி ஆற்றில் கொண்டாடப்படுகின்ற விழாவாகும். 

குரு விருச்சிக ராசியில் கடக்கின்ற சமயத்தில், 12 நாள்கள் இவ்விழா நடைபெறுகிறது. 144 ஆண்டுகளுக்குப் பிறகு இவ்விழா அக்டோபர் 2018இல் கொண்டாடப்படுகிறது. தாமிரபரணி ஆற்றின் இருகரைகளிலும் உள்ள 200 புஷ்கரணி படித்துறைகள் (தீர்த்தக்கட்டம்) சீர் செய்யப்பட்டு, பொதுமக்களின் தீர்த்தமாடலுக்காக ஆயத்தப்படுத்தப்பட்டன. பொதிகை மலை தொடங்கி புன்னைக்காயல் வரை தாமிரபரணி ஆறு பாய்கின்ற 149 கிலோ மீட்டர் தூரத்தில் உள்ள 143 தீர்த்த கட்டங்களில் 64 தீர்த்த கட்டங்கள் மட்டுமே பக்தர்கள் நீராட ஏற்றதாக உள்ளன. அவ்வகையில் பல தீர்த்த கட்டங்களில் சிறப்பு ஆராதனைகள் நடைபெற்றன. 

ஜடாயு உயிர்நீத்த இடத்தில் ஜடாயு தீர்த்தம் தீர்த்தம் உள்ளது. 12 அக்டோபர் 2018 முதல் 22 அக்டோபர் 2018 வரை நடைபெறவுள்ள இவ்விழாவிற்காக, தாமிரபரணி நதியில் அமைத்து வழிபடப்படுவதற்காக இந்த தீர்த்தத்தில் புதிய படித்துறையும், தாமிரவருணி (தாமிரபரணி) அன்னை சிலையும் அகத்தியர் சிலையும் அமைக்கப்பட்டுள்ளன. 

இந்த புஷ்கரத்தினைப் போல இந்தியாவின் பிற இடங்களில் கங்கா புஷ்கரம், நர்மதா புஷ்கரம், சரஸ்வதி புஷ்கரம், யமுனா புஷ்கரம், கோதாவரி புஷ்கரம், கிருஷ்ணா புஷ்கரம், காவிரி புஷ்கரம், பிரம்மபுத்ரா புஷ்கரம், துங்கபத்திரா புஷ்கரம், சிந்து புஷ்கரம், பிராணஹிதா புஷ்கரம் ஆகிய புஷ்கரங்கள் கொண்டாடப்படுகின்றன.



</doc>
<doc id="405345" url="https://ta.wikipedia.org/wiki?curid=405345" title="பிரம்மபுத்ரா புஷ்கரம்">
பிரம்மபுத்ரா புஷ்கரம்

பிரம்மபுத்ரா புஷ்கரம் பிரம்மபுத்ரா ஆற்றில் 12 ஆண்டுகளுக்கொரு முறை கொண்டாடப்படுகின்ற விழாவாகும். 

குரு தனுசு ராசியில் கடக்கின்ற சமயத்தில், 12 நாள்கள் இவ்விழா நடைபெறுகிறது. 

இந்த புஷ்கரத்தினைப் போல இந்தியாவின் பிற இடங்களில் கங்கா புஷ்கரம், நர்மதா புஷ்கரம், சரஸ்வதி புஷ்கரம், யமுனா புஷ்கரம், கோதாவரி புஷ்கரம், கிருஷ்ணா புஷ்கரம், காவிரி புஷ்கரம், பீமா மற்றும் தாமிரபரணி புஷ்கரம், துங்கபத்ரா புஷ்கரம், சிந்து புஷ்கரம், பிராணஹிதா புஷ்கரம் ஆகிய புஷ்கரங்கள் கொண்டாடப்படுகின்றன.


</doc>
<doc id="405348" url="https://ta.wikipedia.org/wiki?curid=405348" title="ஹென்றி ஜார்ஜ்">
ஹென்றி ஜார்ஜ்

ஹென்றி ஜார்ஜ் (பிறப்பு செப்டம்பர் 2,1839 - அக்டோபர் 29, 1897 இறப்பு) ஒரு அமெரிக்க அரசியல் பொருளாதார அறிஞர் மற்றும் பத்திரிக்கையாளர். 19 வது நூற்றாண்டில் இவரது எழுத்துக்கள் மிகவும் பிரபலமாகயிருந்தது. மேலும் இவரது எழுத்துக்கள், முற்போக்கான அமெரிக்க சகாப்தத்தின் பல சீர்திருத்த இயக்கங்களைத் தூண்டியது. அவரது எழுத்துக்கள் ஜியார்ஜியலிசம் என அறியப்படும் பொருளாதார தத்துவத்தை ஊக்கப்படுத்தியது. மேலும் இந்த தத்துவத்தின் அடிப்படையில் மக்கள் தாங்கள் உற்பத்தி செய்யும் பொருட்களின் மித்ப்பை தாங்களே தீர்மானானித்துக்கொள்ளாம் என்கிறது. ஆனால் நிலத்தில் (இயற்கை வளங்கள் உட்பட) இருந்து பெறப்பட்ட பொருளாதார மதிப்பு, சமுதாயத்தின் அனைத்து உறுப்பினர்களுக்கும் சமமானதாகும் என்கிறது.

அவரது மிகப் பிரபலமான புத்தகம், முன்னேற்றம் மற்றும் வறுமை "Progress and Poverty" (1879), உலகெங்கிலும் மில்லியன் கணக்கான பிரதிகள் விற்பனையானது, அநேகமாக அதற்கு முன்பாக விற்பனையான வேறு எந்த அமெரிக்க புத்தகத்தையும் விட இந்தப் புத்தகத்தின் விற்பனையும் எண்ணிக்கையும் மிகவும் அதிகம். பொருளாதார மற்றும் தொழில்நுட்ப முன்னேற்றம், தொழில்மயமான பொருளாதாரங்களின் சுழற்சித் தன்மை ஆகியவற்றின் மத்தியில் பெருகிய சமத்துவமின்மையும் வறுமையும் முரண்பாட்டை ஆய்வு செய்கிறது மற்றும் நில மதிப்பு வரி மற்றும் பிற ஏகாதிபத்திய எதிர்ப்பு சீர்திருத்தங்களை போன்ற பிற சமூக பிரச்சனைகளுக்கு தீர்வு இந்தப் புத்தகத்தில் விவாதிக்கப்பட்டுள்ளது.


</doc>
<doc id="405355" url="https://ta.wikipedia.org/wiki?curid=405355" title="கடமை">
கடமை

கடமை என்பது, பொதுவாக அல்லது குறிப்பிட்ட சில சூழ்நிலைகள் ஏற்படும்போது செய்வதாக ஏற்றுக்கொள்கின்ற அல்லது செய்வதற்கு எதிர்பார்க்கப்படுகின்ற ஒரு விடயம் ஆகும். ஒருவரை ஒருவர் மதிக்கின்ற ஒரு பண்பாட்டில், கடமையானது, நன்னெறி அல்லது ஒழுக்க முறைமையிலிருந்து உருவாகலாம். பல கடமைகள் சட்டத்தினால் ஏற்படுத்தப்படுகின்றன. சட்டப்படியான கடமைகளில் இருந்து தவறுவதற்குத் தண்டனைகளும் விதிக்கப்படுவது உண்டு. கடமைகளைச் செய்யும்போது சில வேளைகளில் சொந்த நலன்களைத் தியாகம் செய்யவேண்டி ஏற்படுவது உண்டு. மாறாகத் தன்னலம் கருதியும் கடமையைச் செய்வதும் உண்டு. 

நீண்ட காலத்துக்கு முன் வாழ்ந்த உரோம மெய்யியலாளரான சிசேரோ, கடமை நான்கு மூலங்களில் இருந்து ஏற்படக்கூடும் எனக் குறிப்பிடுகின்றார். அவையாவன:

அதிகாரம், மதம், சமூக நெறிமுறைகள் ஆகியவற்றைப் பொறுத்து, சட்டத்தினாலோ பண்பாட்டினாலோ விதிக்கப்படும் கடமைகள் பெருமளவு வேறுபட்டு அமைகின்றன.

கடமை என்பது, ஒருவர் தனது நாட்டுக்கும், தேசத்துக்கும், சமூகத்துக்கும் செய்யவேண்டிய ஒரு விடயமாகவும் பார்க்கப்படுகின்றது. 


போன்றவை குடிசார் கடமைகளுக்குள் அடங்குகின்றன.

பெரும்பாலான பண்பாடுகளில், பிள்ளைகள் தமது குடும்பங்கள் தொடர்பிலான கடமைகளைச் செய்யவேண்டும் என எதிர்பார்க்கப்படுகின்றனர். நோயுற்ற உறவினர்களைக் கவனித்துக்கொள்வது முதல், சமூகத்தில் குடும்பத்தின் மதிப்பைப் பேணும் விதத்தில் நடந்துகொள்ளுதல், குடும்த தகுதிக்கு ஏற்றபடி பெற்றோர் சொற்படி திருமணம் செய்தல் போன்றவை வரை பிள்ளைகளின் கடமைகள் பலவிதமான வடிவங்களை எடுக்ககூடும். குடும்பம் சார்ந்த கடமை உணர்வு கான்பியூசியசின் போதனைகளில் முக்கிய இடத்தைப் பெறுகின்றன. பல நூற்றாண் டுகளாகவே பிள்ளைகள் செய்யவேண்டிய கடமைகள், கிழக்காசிய நாடுகளில் வாழும் மக்களின் வாழ்வில் பெரும் பங்கு வகிப்பதைக் காணக்கூடியதாக உள்ளது. இந்தியப் பண்பாட்டிலும் குடும்பம் தொடர்பான பல்வேறு கடமைகள் பிள்ளைகளுக்கு இருப்பதைக் காணமுடியும். இந்தியாவின், சமய நூல்களும், ஒழுக்கத்தை வலியுறுத்தும் நூல்களும் பெற்றோரைப் பேணுதல் பிள்ளைகளின் உயர்வான கடமையாகக் கூறுகின்றன. அத்துடன், பிள்ளைகள், குறிப்பாகக் குடும்பத்தில் மூத்த பிள்ளைகள் தமது உடன்பிறப்புக்களைப் பேணி நன்னிலைக்குக் கொண்டுவருவதைக் கடமையாகச் செய்து வருவதை இன்றும் காணலாம். 

பண்பாடுகளையும் பிரதேசங்களையும் பொறுத்துக் கடமைகள் பெருமளவில் வேறுபடுவதைக் காணலாம். மேனாட்டுப் பண்பாடுகளிலும் பார்க்க, ஆசிய, இலத்தீன் அமெரிக்க நாடுகளில் குடும்பம் தொடர்பான கடமைக்குக் கூடுதல் முக்கியத்துவம் கொடுக்கப்படுகிறது. குடும்பத்துக்கான கடமைகள் தொடர்பிலான மனப்பாங்குகள் குறித்த ஆய்வொன்றின்படி,

மைக்கேல் பெலெட்சு என்பவர் தான் எழுதிய " நவீன ஆசியாவில் பாலும், பால் தன்மையும், உடல்சார் அரசியலும்" என்னும் நூலில் கடமைபற்றிப் பின்வருமாறு குறிப்பிடுகின்றார். 

ஆசியாவிலும், மத்தியகிழக்கு நாடுகளிலும், பெரியவர்களால் ஏற்பாடு செய்யப்படும் திருமணம் பிள்ளைகளிடம் எதிர்பார்க்கப்படும் கடமைகளுக்கு ஒரு எடுத்துக்காட்டு ஆகும். ஏற்பாடு செய்யப்பட்ட திருமணம் ஒன்றில், பெண் கணவன் வீட்டுக்குச் சென்று வாழ்வதும் அங்கே பிள்ளைகளைப் பெற்று வளர்ப்பதும் அவளது கடமையாகக் கருதப்படுகிறது. மிகச் சில பகுதிகளிலேயே ஆண் பெண் வீட்டுக்குச் சென்று வாழும் வழக்கம் உள்ளது. பெண் தனது கணவன் வீட்டில் பிள்ளைகளைப் பெற்று வளர்ப்பது மட்டுமன்றிக் கணவனும் மனைவியும் கணவனின் குடும்பத்துக்கே உழைப்பைக் கொடுப்பது கடமையாகும். மூத்த தலைமுறையினர் பிள்ளைகள், பேரப் பிள்ளைகளின் குடும்பங்களிலேயே பெரிதும் தங்கியிருக்கின்றனர். குடும்பத்தின் கால்வழியைச் சிதையாமல் வைத்திருப்பதும், முதியவர்களின் தேவைகளைப் பூர்த்தி செய்வதுமே இவ்வகைக் கடமையின் நோக்கங்களாகும்.


</doc>
<doc id="405364" url="https://ta.wikipedia.org/wiki?curid=405364" title="உலகின் மிகப்பெரிய நூலகங்களின் பட்டியல்">
உலகின் மிகப்பெரிய நூலகங்களின் பட்டியல்

2008 ஆம் ஆண்டின் கண்க்கின்படி உலகில் உள்ள மிகப்பெரிய நூலகங்களின் வரிசைப் பட்டியல் அல்லது அதற்கு அடுத்ததாக, 15 மில்லியன் அல்லது அதற்கு மேற்பட்ட நூல்களை சேமித்து வைத்திருக்கும் நூலகங்களை உள்ளடக்கியது.


</doc>
<doc id="405369" url="https://ta.wikipedia.org/wiki?curid=405369" title="காலனித்துவ கால சென்னை மாகாண ஆட்சியாளர்கள்">
காலனித்துவ கால சென்னை மாகாண ஆட்சியாளர்கள்

காலனித்துவ கால சென்னை மாகாண ஆட்சியாளர்கள் (List of colonial Governors and Presidents of Madras), காலனித்துவ காலத்தில் பிரித்தானிய கிழக்கிந்திய நிறுவனம் மற்றும் பிரித்தானிய இந்தியாவின் ஆட்சியில் சென்னை மாகாணத்தின் முகவர்கள், ஆளுநர்கள், மற்றும் தலைவர்களின் பட்டியல்: 

பிரித்தானியப் பேரரசுக்குக் கட்டுப்பட்ட பிரித்தானிய கிழக்கிந்திய நிறுவனத்தின் நிர்வாகி "பிரான்சிஸ் டே" என்பவர், 1639ல் "சந்திரகிரி" மன்னரின் அனுமதியுடன் சென்னையின் கடற்கரையை ஒட்டியப் பகுதிகளில் வணிகம் மேற்கொள்ள கட்டுமானங்களை துவக்கினார். முன்னர் மசூலிப்பட்டினத்தில் கம்பெனியினர் நிறுவியியிருந்த தொழிற்சாலைகளை, 1640ல் ஆண்ட்ரூ கோகன் என்பவர் சென்னைக்கு மாற்றினர். புனித ஜார்ஜ் கோட்டை கட்டி, அதில் கம்பெனியின் தலைமை அலுவலகத்தை நிறுவினர். 

இவ்வாறக முதன்முதலில் இந்தியாவில் கிழக்கிந்திய கம்பெனியின் சென்னை முகமை 1 மார்ச் 1640ல் நிறுவப்பட்டது. சென்னை முகமையின் முதல் முகவராக ஆண்ட்ரூ கோகன் நியமிக்கப்பட்டார்.
சென்னை முகவரி அலுவல் பெயர் புனித ஜார்ஜ் கோட்டையின் ஆளுநர் ஆகும். இருப்பினும் ஆளுநரை முகவர் என்றே அழைக்கப்பட்டார்.

ஆண்ட்ரூ கோனின் மூன்றாண்டு பணிக்குப் பின்னர் பிரான்சிஸ் டே சென்னை முகவராக நியமிக்கப்பட்டார்.

பின்னர் பதவியேற்ற நான்கு முகவர்களுக்குப் பின் வந்த ஆரோன் பேக்கர் முகவராக இருந்த காலத்தில், சென்னை முகமை, 1684ல் சென்னை மாகாணமாக தரம் உயர்த்தப்பட்டது. 

சென்னை, 1684 முதல் 12 பிப்ரவரி 1785 முடிய மாகாணமாக விளங்கியது.
1784ல் இயற்றப்பட்ட பிட்டின் இந்தியச் சட்டத்தின் படி, பிரித்தானிய கிழக்கிந்திய நிறுவனத்தின் கட்டுப்பாட்டில் இருந்த இந்தியத் துணைக்கண்டப் பகுதிகளை கம்பெனியும், பிரித்தானியப் பேரரசும் கூட்டாக நிர்வாகம் செய்ய ஒரு தலைவரின் கீழ் கட்டுப்பாட்டு வாரியத்தை அமைத்தது.

சென்னை மற்றும் மும்பை மாகாணங்களில் ஆளுனர்கள் தன்னிச்சையாகச் செயல்படும் உரிமையை இழந்து, கொல்கத்தா மாகாண ஆளுனரின் மேற்பார்வையில் செயல்படத் தொடங்கினர். கிழக்கிந்தியக் கம்பெனி ஆட்சியின் தலைநகராக கல்கத்தா விளங்கியது.

இலிகு யேல் 8 ஆகஸ்டு 1684 அன்று சென்னை மாகாணத்தின் முதல் தலைவராக பொறுப்பேற்றார். 

இலிகு யேல், தாமஸ் பிட், மற்றும் ஜார்ஜ் மெகர்டினி ஆகியோர் சென்னை மாகாணத்தின் புகழ் பெற்ற தலைவர்கள் ஆவார்.

1746ல், தூப்ளேயின் படைகள் சென்னை நகரத்தை முற்றுகையிட்டு, கைப்பற்றியது. அடுத்த மூன்று ஆண்டுகளுக்கு சென்னைப் பகுதிகள், பிரெஞ்சுக் கிழக்கிந்தியக் கம்பனியில் கட்டுப்பாட்டில் இருந்தது. 1749ல் இருதரப்பினரும் செய்து கொண்ட ஒப்பந்தப்படி, சென்னை மீண்டும் பிரித்தானியக் கிழக்கிந்தியக் கம்பெனிக்கு ஒப்படைக்கப்பட்டது. 
1749ல் சென்னையை மீண்டும் பிரித்தானியர்களிடம் வழங்கும் வரை சென்னை ஆளுநராக ஜீன்-ஜாக்ஸ் டுவால் டிபிரெம்மேன் ஆட்சி செய்தார்.

1746 முதல் 1749 முடிய சென்னை பிரெஞ்சுக் கிழக்கிந்தியக் கம்பனியின் கட்டுப்பாட்டில் இருந்த போது, பிரித்தானியக் கிழக்கிந்திய கம்பெனியின் தலைமையிடம் தற்காலிகமாக, சென்னையிலிருந்து 200 கிலோ மீட்டர் தொலைவில், ஆந்திரா கடற்கரையில் உள்ள புனித டேவிட் கோட்டையில் இயங்கியது.
1752ல் சென்னையின் தலைவர் ஜான் சாண்டர்ஸ், கம்பெனியின் தலைமையிடத்தை மீண்டும் சென்னையின் புனித ஜார்ஜ் கோட்டைக்கு மாற்றினார். 

1760ல் வந்தவாசிப் போரில், பிரஞ்ச் கம்பெனிப் படைகளை வென்றதன், மூலம், சென்னை மாகாணத்தில் ஆங்கிலேய கம்பெனி ஆட்சி பன்மஅடங்கு விரிவடைந்தது. 

1785ல் சென்னை மாகாணம் நிறுவப்பட்டு, அதன் தலைவரே, மாகாண ஆளுநராக பதவியேற்றார். 

பிரித்தானியப் பேரரசால் நியமிக்கப்பட்ட ஆளுநர்கள்




</doc>
<doc id="405380" url="https://ta.wikipedia.org/wiki?curid=405380" title="அணுக்கருப் பொறியியல்">
அணுக்கருப் பொறியியல்

அணுக்கருப் பொறியியல் "(Nuclear engineering)" என்பது அணுக்கருப் பிளவு அல்லது அணுக்கருப் பிணைவு அல்லது அணுவக நிகழ்வுகள் சார்ந்த பயன்பாடுகளைப் பயிலும் பொறியியல் புலமாகும். இது அணுக்கரு இயற்பியல் நெறிமுறைகளைப் பின்பற்றுகிறது. இதன் அணுக்கருப் பிளவு உட்புலத்தில், அணுக்கரு உலைகள், அணுமின் நிலையங்கள், அணுக்கருப் படைக்கலங்கள் ஆகியவற்றின் அமைப்புகளும் உறுப்புகளும் சார்ந்த வடிவமைப்பு, ஊடாட்டம், இயக்கம் பேணுதல் பயிலப்படுகிறது. இதில் அணுக்கரு மருத்துவமும் கதிர்வீச்சுப் பயன்பாடுகளும் அணுக்கருப் பாதுகாப்பும் வெப்பப் பரவலும் அணுக்கரு எரிபொருள் சுழற்சியும் உயர்நிலைக் கதிரியக்கக் கழிப்பொருள் மேலாண்மயும் பாதுகாப்பான முறையில் அணுக்கருக் கழிவுகளின் தேக்கமும் அணுக்கருப் பயன்பாட்டு தவிர்ப்பும் அடங்கும்.

அமெரிக்கா தன் மொத்த மின்திறனில் அணுமின் நிலையங்கள் வாயிலாக 18% மின்திறனைப் பெறுகிறது. அணுக்கருப் பொறியாளர்கள் அணுக்கரு மின்தொழில் துறையிலோ தேசிய ஆற்றல் ஆய்வகங்களிலோ பணியாற்றுகின்றனர். இத்தொழில் துறையின் நடப்பு ஆராய்ச்சி சிக்கனமான அணுக்கருத் தவிர்ப்பை தடுக்கவல்ல பாதுகாப்புக் கூறுபடுகள் வாய்ந்த அணுக்கரு உலைகளை வடிவமைப்பதில் வழிநடத்தப்படுகிறது. அரசும் தனியாரும் ஒரே பகுதியிலோ வேறு சில பகுதிகளாகிய அணுக்கரு எரிபொருள்கள், எரிபொருள் சுழற்சி, நான்காம் தலைமுறை உலைகளை வடிவமைத்தல், அணுக்கரு ஆயுதங்களை வடிவமைத்தல் ஆகியவற்றிலோ அவற்றின் பேணுதலிலோ ஆய்வில் ஈடுபட்டுள்ளனர். அமெரிக்காவில் அணுக்கருப் பொறியாளர்கள் தென்கரோலினாவில் உள்ள அணுக்கரு மின்திறன் பள்ளியில் நாவாயியல் அணுக்கரு பயிற்சித் திட்டத்தின்கீழ் முதன்மையான பயிற்சியைப் பெறுகின்றனர். அணுக்கருப் பொறியியலுக்கான வேலைவாய்ப்பு, நடப்பு பணியாளர்கள் ஓய்வு பெறப்பெற கிடைக்கிறது, இவர்கள் மின்நிலைய பாதுகாப்பு மேம்படுத்துவதிலும் நிலையப் பேணுதலிலும் அணுக்கரு மருத்துவத் துறையிலும் பணிமேற்கொள்கின்றனர். 

மருத்துவ இயற்பியல் அணுக்கரு மருத்துவத்துக்கான முதன்மையான புலமாகும்; இதன் உட்புலங்களாக அணுக்கரு மருத்துவம், கதிர்வீச்சுப் பண்டுவம், நலவாழ்வு இயற்பியல், நோய்நாடல் படிமம் எடுத்தல் ஆகியன அமைகின்றன. உயர்புலமையும் நுட்ப இயக்கமும் தேவைப்படும் நோய்நாடல் கருவிகளாக, x-கதிர் எந்திரம், கா ஒ ப-MRI and நே உ மு-PET அலகிடுவான்கள் போன்ற பலகருவிகள் மிகப் புதிய மருத்துவ ஏந்துகளாக அமைவதோடு இவை நுட்பமான மருத்துவ அணுகுமுறைகளை திறம்பட தேர்வு செய்யவும் உதவுகின்றன.

அணுக்கருப் பொருள்களின் ஆராய்ச்சி இரு முதன்மைப் பகுதிகளில் கவனம் செலுத்துகிறது; அவை அணுக்கரு எரிபொருள்கள் ஆய்வு அணுக்கருப் பொருள்களின் கதிர்வீச்சுவழித் தூண்டல் மாற்றம் அல்லது திருத்த ஆய்வு என்பனவாகும். அணுக்கருப் பொருள்களின் மேம்பாடு அணுக்கரு உலைகளின் திறமையைக் கூட்ட, தேவையாகும். கதிர்வீச்சு விளைவுகளின் ஆய்வு பல நோக்கங்களைக் கொண்டதாகும்.இது உலை உறுப்புகளின் கட்டமைப்பு மற்ரங்களை ஆயவும் மின்ன்னுக் (ion) மின்னணுக் கற்றையால் அல்லது துகள்முடுக்கிகளால் பொன்மங்களின் (உலோகங்களின்) மீநுண் திருத்தம் செய்யவும் உதவுகிறது.

கதிர்வீச்சு அளவீடு கதிர்வீச்சுப் பாதுகாப்பு அறிவியலுக்கும் நடைமுறைக்கும் அடிப்படையானது ஆகும். இது சிலவேளைகளில் கதிரியல் பாதுகாப்பு எனவும் வழங்குகிறது. கதிர்வீச்சுப் பாதுகாப்பு என்பது மக்களையும் சுற்றுச்சூழலையும் கட்டுபாடற்ற கதிர்வீச்சின் விளைவுகளில் இருந்து காப்பாற்றுதல் ஆகும்.

அணுக்கருப் பொறியாளர்களும் கதிரியல் வல்லுனர்களும் மேலும் மேம்பட்ட மின்னணுவாக்க்க் கதிர்காணிகளை உருவாக்குவதிலும் இந்த மேம்பாடுகளைப் பயன்ப்டுத்தி படிம மாக்கத் தொழில்நுட்பங்களை மேம்படுத்துவதிலும் ஆர்வமாக உள்ளனர்; குறிப்பாக, இவர்களது ஆர்வம் மேம்பட்ட காணிகளை வடிவமைத்தல், அவற்றை கட்டியமைத்துப் பகுப்பாய்வு செய்தல், அடிப்படை அணு, அணுக்கரு அளபுருக்களை அளத்தல், கதிர்வீச்சுவழி படிம மாக்க அமைப்புகளை உருவாக்கல் ஆகியவற்றில் குவிந்துள்ளது. 




</doc>
<doc id="405393" url="https://ta.wikipedia.org/wiki?curid=405393" title="குடிமையியல்">
குடிமையியல்

குடிமையியல் என்பது குடியுரிமையின் தத்துவார்த்த, அரசியல் மற்றும் நடைமுறை அம்சங்களைப் பற்றிய அறிவின் திரட்டு ஆகும். அதே போல் குடிமக்களின் உரிமைகள் மற்றும் கடமைகள்; ஒரு அரசியல் அமைப்பின் உறுப்பினர்களாகவும் அரசாங்கத்திற்காகவும் ஒருவருக்கொருவர் ஆற்றிக்கொள்ள வேண்டிய குடிமக்களின் கடமைகள் இவற்றைப் பற்றிய விரிவான ஆய்வியலாகும்.. இது குடிமையியல் சட்டம் மற்றும் குடிமக்கள் நடத்தைக்கான விதித் தொகுப்பு, குடிமக்கள் பற்றிய கவனத்தோடு அரசாங்கத்தைப் பற்றிய ஆய்வு ஆகியவற்றையும், அரசாங்கத்தின் செயல்பாடுகளிலும் மற்றும் அதன் அத்துமீறல்கள், தவறுதல்களைம் வெளிப்புறத்திலிருந்து எதிர்க்கும் காரணிகள் ஆகியவற்றையும் உள்ளடக்கியதாகும். 

கொடுக்கப்பட்ட அரசியல் அல்லது நெறிமுறை மரபின்படி, குடிமக்களுக்கு கல்வி புகட்டுவதைக் குடிமையியல் குறிக்கிறது. குடிமையியலின் வரலாறு, பண்டைய சீனாவில் கன்பூசியஸ் மற்றும் பழங்கால கிரேக்கத்தில் பிளேட்டோ ஆகியோரால் முன் வைக்கப்பட்ட கோட்பாடுகளிலிருந்து தொடங்குகின்றது எனலாம். மேற்கத்திய பாரம்பரியத்தாலான தாக்கம் சீனாவிற்கு வந்த பிறகு, மரபின்படியான சீன சட்டமும், சோவியத் சட்டத்தின் காரணமான தாக்கமும் திரும்பிய காலங்களுக்குப் பிறகு, 1839 இல் துவங்கிய மேற்கத்திய சட்டபூர்வ மரபுகள் சீன மொழியில் மொழிபெயர்க்கப்படுவதற்கு முன் மதிப்புடையதாக இருந்தது. இஸ்பெசிபிக் என்பது சீன சட்டங்களில் பயன்பட்ட பொதுவான, சாதாரண மொழியாகும். இம்மொழியானது கல்வியில் மிகவும் குறிப்பிடத்தக்க பங்கினை வகிக்கிறது.
மெர்ரியம்-வெப்ஸ்டர் அகராதி "குடிமக்களின் உரிமைகள் மற்றும் கடமைகளையும் மற்றும் அரசாங்கத்தின் வேலை எப்படி உள்ளது என்பதைப் பற்றிய திறனாய்வையும் பற்றிய அறிவின் பிரிவே குடிமையியல்" என வரையறுக்கிறது. அகராதி.காம் என்ற அகராதியானது "குடிமக்கள் சலுகைகள் மற்றும் வேண்டுகோள்களைப் பற்றிய அறிவியல்" என குடிமையியலை வரையறுக்கிறது.

"குடிமைக் கல்வி" என்பது சமூகத்தின் உறுப்பினர்கள் அல்லது சமூகத்தின் வருங்கால உறுப்பினர்களாகிய மக்களின் நம்பிக்கைகள், பொறுப்புகள், திறமைகள் மற்றும் செயல்கள் ஆகியவற்றை பாதிக்கும் அனைத்து செயல்களையும் பற்றிய கல்வியைக் குறிக்கிறது. குடிமைக் கல்வி வேண்டுமென்றே இருக்க வேண்டிய அவசியமில்லை; நிறுவனங்கள் மற்றும் சமூகங்கள் ஆகியவை மதிப்புகள் மற்றும் நெறிமுறைகளை பொருளற்ற முறையில் கடத்தி விடக்கூடும். இது நிச்சயமாக குழந்தைகள் மற்றும் இளைஞர்களின் பள்ளிக்கல்வி அல்லது கல்லுாரிக் கல்வியுடன் மட்டும் தொடர்புடையதல்ல. குடும்பங்கள், அரசாங்கங்கள், மதங்கள் மற்றும் வெகுஜன ஊடகங்கள் ஆகியவை கூட குடிமைக் கல்வி தொடர்பான சில நிறுவனங்களேயாம். குடிமைக் கல்வி என்பது வாழ்நாள் செயல்முறை என்பது புரிந்து கொள்ளப்பட வேண்டும்.குடிமைக் கல்விக்கான ஒட்டுமொத்த குறிக்கோளானது, குடியாட்சி மற்றும் பங்குபெறும் அரசாளுகையில் குடிமக்களின் ஈடுபாடு மற்றும் ஆதரவை அதிகரிப்பதாகும். நல்ல அரசு நடைபெற வேண்டியதன் அவசியத்தை மக்கள் புரிந்து கொண்டு அதை வலியுறுத்த வேண்டியது இந்தக் குடிமைக் கல்வியின் பின்னால் உள்ள சித்தாந்தமாகும். குடிமைக் கல்வி மூன்று வெவ்வேறு கூறுகளைக் கொண்டது: குடிமை அறிவு, குடிமைத்திறன்கள் மற்றும் குடிமை மனப்பான்மை ஆகியவை ஆகும்.

அரிசுடாட்டிலின் கூற்றான "செய்வதற்கு முன் நாம் கற்றுக்கொள்ள வேண்டியவற்றை, அவற்றைச் செய்வதன் மூலம் நாம் கற்றுக்கொள்கிறோம்" என்பதற்கிணங்க. மேல்நிலை வகுப்புகளில் குடிமைக் கல்வியின் கூறுகளான விழுமியங்கள், சமூக நீதி, மக்களாட்சியின் மாண்பு போன்றவை அனுபவங்களின் மூலம் கற்றுக்கொள்ளப்பட வேண்டும் என்பதற்கான முயற்சி இருக்கிறது. இந்த நோக்கத்திற்காக பள்ளிகள் நன்னெறியுடன் கூடிய நடத்தை மற்றும் தனிப்பட்ட பொறுப்புகளை ஊக்குவிக்க வேண்டும் என்று கூறப்படுகிறது. இந்த இலக்குகளை அடைவதற்கு பள்ளிகள் மூன்று பெரிய சுதந்திரங்களை அனுமதிக்க வேண்டும் - தெரிவு செய்வதற்கான சுதந்திரம், செயலில் சுதந்திரம் மற்றும் செயலின் விளைவுகளைத் தாங்குவதற்கான சுதந்திரம் - இவையே தனிப்பட்ட நபரின் பொறுப்புணர்ச்சியை அதிகரிக்கும் கூறுகளாகும்.


</doc>
<doc id="405398" url="https://ta.wikipedia.org/wiki?curid=405398" title="விசயநகரப் பேரரசின்கீழ் தமிழ்நாடு">
விசயநகரப் பேரரசின்கீழ் தமிழ்நாடு

தமிழ்நாட்டில் விசயநகரப் பேரரசின் விரிவாக்கமானது, 1356 மற்றும் 1378 க்கு இடைப்பட்டக் காலத்தில் சங்கம மரபினரின் காலத்தில் தெற்கில் நடத்தப்பட்ட படையெடுப்பால் நடந்தது. 1377-78 ல் மதுரை சுல்தானகத்தின் அழிவின் இறுதியில், இன்றைய தமிழ்நாட்டின் பெரும்பகுதி விஜயநகரப் பேரரசின் ஆட்சியின் கீழ் வந்தது. மதுரை சுல்தான்கள் காலத்தில் ஆதரிப்பாரின்றி நலிவடைந்த இசை, கலை, கைவினைக் கலைகள் மற்றும் பெரும்பான்மை இந்துக்களின் சமயச் சுதந்திரம் போன்றவை விசயநகர மன்னர்களின் ஆட்சியால் மீட்கப்பட்டு, புத்துயிர்பெற்றன. ஆனால் அதேசமயம் இந்த புதிய ஆட்சியாளர்களின் ஆட்சியானது,  கன்னடம் மற்றும் தெலுங்கு ஆகிய மொழிகளை ஆதரித்ததால் தமிழ் மொழியானது புறக்கணிப்புக்கு ஆளாகி நிரந்தரமாக வீழ்ச்சியுற்றது. தமிழ் நாட்டில் விசயநகரப் பேரரிசின் பிடியானது 16 ஆம் நூற்றாண்டின் மத்தியில் சரிந்தது. இதையடுத்து இராச்சியமானது பல சிறிய பகுதிகளாக சிதைந்தது.

தில்லி பேரரசர் முகம்மது பின் துக்ளக்கால் கைதுசெய்யப்பட்ட இரு சகோதரர்களான அரிகரர் மற்றும் புக்கர் ஆகியோரால் விசயநகரப் பேரரசு நிறுவப்பட்டது. கைதுசெய்யப்பட்ட இவர்கள்  இஸ்லாத்திற்கு கட்டாய மதமாற்றம் செய்யப்பட்டனர், பின்னர் அவர்கள் தப்பித்து, புதிய சமயத்தைத் துறந்து முஸ்லிம் படையெடுப்பாளர்களுக்கு எதிரான போரைத் தொடங்கினர்.   1336 இல், அவர்கள் துங்கபத்திரை ஆற்றங்கரையில் தங்கள் தலைநகரான விசய நகரத்தை நிறுவினர். பின்னர் வடக்கு ஆக்கிரமிப்பாளர்களுக்கு எதிராக பல தொடர் தாக்குதலை மேற்கொண்டனர். இந்த தொடர் போர்களின் இறுதியில் தில்லி சுல்தானின் படைகள் பெரும் தோல்வியுற்று, தென் இந்தியாவில் இந்து ஆட்சி மீண்டும் தொடங்கியது.

விசயநகரப் பேரரசுக்கு முன்பு தமிழ்நாட்டை கடைசியாக ஆண்ட தமிழ் இந்து ஆட்சியாளர்களான மதுரை பாண்டியர்கள் அலாவுதீன் கில்சியின் தளபதியான மாலிக் காபூரால் தோற்கடிக்கப்பட்டு,  பாண்டிய நாடானது 1310 ஆம் ஆண்டு தில்லி சுல்தானகத்துடன் இணைக்கப்பட்டது. ஆயினும், 1335 ஆம் ஆண்டில், தில்லி சுல்தானகத்தின் பிரதிநிதியாக ஆண்டுவந்த  ஜலலுதின் அஸ்ஸான் கான் தனது சுயாட்சியை அறிவித்தார். பின் தன்னை மதுரையின் சுல்தானாக பிரகடனப்படுத்திக் கொண்டு மதுரை சுல்தானகத்தை உருவாக்கி தமிழ்நாட்டின் பெரும்பகுதியை சுயமாக ஆண்டனர்.  1335 முதல் ஆட்சி செய்த மதுரை சுல்தான்கள் 1378 ஆம் ஆண்டில் விசயநகர பேரரசால் ஓழிக்கப்பட்டனர்.

விஜயநகரத்தின் சங்கம மரபு அரசர்கள், போசளருடன் சேர்ந்து மதுரை சுல்தானகத்தின் ஆட்சியை எதிர்த்து, அவர்களை வெளியேற்ற முயற்சி செய்தனர். போசளப் பேரரசரான மூன்றாம் வீர வல்லாளன் 1342 ஆம் ஆண்டு திருச்சிராப்பள்ளியில் கொல்லப்படுவதற்கு முன்னர் வரை மதுரை சுல்தானுடன் நீண்ட காலமாக போர் தொடுத்துவந்தார். விசயநகரப் பேரரசின் குமாரகம்பணன் தமிழ்நாட்டில் வடாற்காடு பகுதியை ஆண்டுவந்த சம்பூர்வராயர்களை 1356 இல் போரில் வென்று தமிழ்நாட்டில் தனது வெற்றிக் கணக்கைத் துவக்கினார். அதன்பிறகு குமர கம்பன் மேலும் தெற்கு நோக்கி சென்று நசீர்-உத்-தின் மீது கடுமையான தாக்குதலை நடத்தி நசுக்கி, மதுரை சுல்தானகத்தின் ஆட்சியை மதுரை மற்றும் அதைச் சுற்றியுள்ள சில பகுதிகளைக் கொண்டுள்ளதாக மட்டுமாக குறுக்கிவிட்டார். பின்னர் மதுரை சுல்தானை 1378 ஆம் அரிகரர் முழுமையாக வெற்றிகொண்டு தன்னை "தெற்கின் பேரரசர்" என்று அறிவித்துக்கொண்டார்.
மதுரை சுல்தானகத்தை குமார கம்பணன் வெறிகொண்டதைப் பற்றி அவரது தனைவி கங்கதேவி மதுரா விஜயம் என்ற இலக்கியத்தைப் படைத்தார். அந்த மதுரா விஜயத்தில் சுல்தான்களின் ஆட்சியின் அவலமாக “குளிக்கும் பெண்களின் மார்பில் பூசிய சந்தனம் கலந்து வெளிர் நிறமாக ஓடிய தாமிரபரணி, சுல்தான்களின் ஆட்சியில் பலியிடப்பட்ட பசுக்களின் ரத்தம் கலந்து சிவந்து ஓடியது” எனக் குறிப்பிட்டுகிறது.



</doc>
<doc id="405414" url="https://ta.wikipedia.org/wiki?curid=405414" title="எழும்பூர் கண் மருத்துவமனை">
எழும்பூர் கண் மருத்துவமனை

எழும்பூர் கண் மருத்துவமனை அல்லது பிராந்திய கண் சிகிச்சை மருத்துவமனைக் கல்லூரி, 1819-ம் ஆண்டு இந்திய துணைக்கண்டத்திலுள்ள சென்னையில் தொடங்கப்பட்டது. இது சென்னை அரசுப் பொது மருத்துவமனையையும், மதராசு மருத்துவக் கல்லூரியையும் சார்ந்து இயங்கி வருகின்றது. இங்கிலாந்திலுள்ள மூர்பீல்டு கண் மருத்துவமனையை (1805) அடுத்து உலகிலேயே இரண்டாவதாக கண் மருத்துவத்திற்கென்று துவங்கப்பட்ட மருத்துவமனை ஆகும். மேலும் இது தெற்காசியாவின் முதல் கண் மருத்துவமனை, ஆசியாவிலேயே முதல் கண் வங்கி தொடங்கப்பட்ட மருத்துவமனை, ஆசியாவில் முதல் கண் மாற்று அறுவைசிகிச்சை நடைபெற்ற மருத்துவமனை எனப் பல்வேறு பெருமைகளைக் கொண்டது. தற்போது எழும்பூர் கண் மருத்துவமனையானது தமிழ்நாடு டாக்டர் எம்.ஜி.ஆர். மருத்துவப் பல்கலைக்கழகத்தின் கட்டுப்பாட்டில் உள்ளது.

அரிமா சங்கங்களுடன் இணைந்து கண் தானம் குறித்த விழிப்புணர்வு முகாம்களும், பல்வேறு திட்டங்களும் செயல்படுத்தப்பட்டு வருகின்றது.
லண்டனில் உள்ள மார்ஃபீல்டு மருத்துவமனையே உலகின் முதல் கண் மருத்துவமனை ஆகும். அதன்பிறகு சென்னையில் 1819ஆம் ஆண்டு சூலை மாதத்தில் டாக்டர் "ராபர்ட் ரிச்சர்ட்சன்" என்பவரால் "மெட்ராஸ் ஐ இன்ஃபர்மரி" என்ற பெயரில் இந்த கண் மருத்துவமனை இராயப்பேட்டை பகுதியில் அமைக்கப்பட்டது. பின்னர் இடப் பற்றாக்குறை காரணமாக 1844இல் எழும்பூரில் தற்போது உள்ள இடத்துக்கு மாற்றப்பட்டது. 44 ஆண்டுகள் கழித்து இந்த மருத்துவமனையின் பெயரை "அரசு கண் மருத்துவமனை" என ஆங்கிலேய அரசு மாற்றியது. ஆனால், பேச்சு வழக்கில் ‘எழும்பூர் கண் மருத்துவமனை’ என்றே அழைக்கப்படுகிறது. சென்னை மருத்துவக் கல்லூரியுடன் இணைக்கப்பட்ட இந்த மருத்துவமனையில் 1942ஆம் ஆண்டிலிருந்து மருத்துவப் படிப்புகள் வழங்கப்பட்டுவருகின்றன.
இந்த மருத்துவமனையில் 478 படுக்கைகள் உள்ளன. தினமும் சராசரியாக 1,000 வெளி நோயாளிகள் இங்கு வந்து செல்கின்றனர். இங்கு 47 மருத்துவர்கள் சிகிச்சை அளிக்கிறார்கள். இந்த மருத்துவமனையில் தினசரி 50 கண்புரை நீக்கும் அறுவைசிகிச்சைகள் நடைபெறுகின்றன. இந்தக் கண் மருத்துவமனையில் அவசரச் சிகிச்சை பிரிவும் உள்ளது. இரவில் ஒரு மருத்துவருடன் செயல்படும் பிரிவில் எல்லா நேரமும் சிகிச்சைகள் அளிக்கப்படுகின்றன. ஒரு மூத்த கண் மருத்துவர், ஒரு மயக்கவியல் நிபுணர், 20 முதுகலை மாணவர்கள் இங்கே செயல்படுகிறார்கள்.


</doc>
<doc id="405416" url="https://ta.wikipedia.org/wiki?curid=405416" title="கொடைக்கானல் வரலாறு">
கொடைக்கானல் வரலாறு

கொடைக்கானல் (Kodaikanal) இந்தியாவில் தமிழ்நாட்டில் திண்டுக்கல் மாவட்டத்தில் உள்ள ஒரு தாலுகாவின் தலைநகரமும் நகரமும் ஆகும். 
கொடைக்கானலின் தொடக்க காலம் முதலே குடியிருந்து வருபவர்கள் பழியர் இன மக்களேயாவர். சங்க இலக்கியங்களில் மிகவும் முந்தைய காலத்தில் கொடைக்கானல் மற்றும் பழனி மலைகள் தொடர்பான தனிப்பட்ட குறிப்புகள் காணப்படுகின்றன.

1821 ஆம் ஆண்டில், லெப்டினன்ட் பி. எஸ். வார்டு, என்ற பிரித்தானிய நில அலவையாளர், கொடைக்கானலுக்கு வருகை தந்த முதலாவது ஐரோப்பியராவார். 1834 ஆம் ஆண்டில், மதுரை ஆட்சியர் தேவதானப்பட்டியிலிருந்து ஏறி, கொடைக்கானலில் ஒரு சிறிய பங்களாவைக் கட்டினார். 1863 ஆம் ஆண்டில், மதுரை ஆட்சியர் சர் வேர் ஹெண்டி லீவினி, கொடைக்கானலில் ஏரி ஒன்றை 60 ஏக்கர் நிலத்தில் உருவாக்கினார். இதற்காக இப்பகுதியில் ஓடிய நீரோடைகளை தடுப்பணைகள் மூலம் தடுத்து ஏரியாக மாற்றினார். அவர் துாத்துக்குடியிலிருந்து இந்த ஏரியில் சவாரி செய்வதற்கான முதல் படகுகளையும் கொண்டு வந்தார். 1890 ஆம் ஆண்டில் கொடைக்கானலில் படகு மன்றம் ஒன்று அமைக்கப்பட்டது. நவீன கால கொடைக்கானலானது அமெரிக்க சமய பரப்புக்குழுவினர்களால், சமவெளிப் பகுதிகளில் உள்ள உயர் வெப்பநிலையிலிருந்தும், அயனமண்டல நோய்களிலிருந்தும் தப்பித்துக் கொள்ளும் பொருட்டு 1845 ஆம் ஆண்டு ஒரு மலை வாசத்தலமாக உருவாக்கப்பட்டது.

20 ஆம் நூற்றாண்டில் ஒரு சில உயர்குடி இந்தியர்கள் இந்த இடத்தின் அழகான இயற்கையை இரசிக்க வந்தனர். அவர்கள் இந்த இடத்தை மறுசீரமைப்பு செய்தனர். கொடைக்கானல் சில நேரங்களில் மலை வாசத்தலங்களின் இளவரசி என அழைக்கப்படுகிறது. தற்போது இந்த அமைவிடத்தின் பொருளாதாரம் தேசிய மற்றும் சர்வதேச சுற்றுலாப் பயணிகளுக்கு பணிபுரியும் விருந்தோம்பல் துறை சார்ந்ததாகவே உள்ளது.

தொல்லியல் சார்ந்த ஆய்வாதாரங்கள் கிறிஸ்து பிறப்பதற்கு முன்னதாகவே மனிதர்கள் குடியேற்றம் இருந்திருந்ததாக கூறுகின்றன. தொடக்க சேரர் கால பெருங்கற்கால கல்திட்டைகள். மண்பாண்டங்கள் மற்றும் அகழ்வாய்வில் கண்டுபிடிக்கப்பட்ட பொருட்கள் கொடைக்கானலில் தொடக்க கால குடியிருப்பு வாசிகள் பழியர் இன பழங்குடி மக்கள் என்பதை நிரூபிக்கின்றன. சில உள்ளூர் அகழ்வாராய்ச்சிப் பொருட்கள், பழியர் இன மக்களின் எச்சங்கள் ஆகியவற்றை செண்பகனூர் அருங்காட்சியகத்தில் காண முடியும்.

தொடக்க கால கிறித்தவ சகாப்தத்திற்கு முன்னதாக கொடைக்கானல் மற்றும் பழனி மலைகள் இருந்ததற்கான எழுத்துப்பூர்வமான ஆதாரங்கள் சங்க இலக்கியத்தில் காணப்படுகின்றன. பழந்தமிழ் கவிதை நூலான குறுந்தொகை, பாடல் திரட்டு வரிசையில் இரண்டாவது நூலான எட்டுத்தொகை ஆகியவை காதலையும் பிரிவையும் பற்றி கையாள்கின்றன. இவ்விலக்கியங்களில் குறிஞ்சித்திணை பற்றிய வருணனைகள் இடம் பெறுகின்றன. காதலர்கள் இரவில் சந்திக்கும் இடங்களைப் பற்றிய வருணனையில் ஏரிகளுடன் கூடிய காடு, நீர் வீழ்ச்சிகள், தேக்கு, மூங்கில், சந்தன மரங்கள் ஆகியவை சூழ்ந்த மலைப்பகுதிகளாக உள்ளன.

இத்தகைய பின்னணியில் முருகன், மற்றும் அவரது துணைவி வள்ளி, (குறிஞ்சி மலைவாசியினுடைய தேன் சேகரிக்கும் மகள்) இவர்களின் காதலால் முன்னுதாரணக் காதலாக உள்ளது. முருகனி வாகனமாக மலைகளின் பறவையான இந்திய மயில் குறிப்பிடப்படுகிறது. இந்த இடத்தின் பெயரான, "குறிஞ்சி" என்பது, தமிழ் தேசத்தின் உயர்ந்த மலைகளில் மட்டுமே காணப்படும் குறிஞ்சிப்பூவின் பெயரிலிருந்து வருவிக்கப்பட்டதாக உள்ளது.


</doc>
<doc id="405428" url="https://ta.wikipedia.org/wiki?curid=405428" title="கணேச இரதம்">
கணேச இரதம்

கணேச இரதம் தமிழ்நாட்டின் காஞ்சிபுரம் மாவட்டத்தில் மகாபலிபுரத்திலுள்ள கோயில். இது பல்லவர் காலத்தில் உருவாக்கப்பட்ட மரபுச்சின்னங்களில் இளஞ்சிவப்பு கருங்கல்லில் வடிக்கப்பட்டுள்ள பத்து இரதங்களில் ஒன்றாகும். இந்த மரபுச்சின்னங்களை ஐக்கிய நாடுகள் கல்வி, அறிவியல், பண்பாட்டு நிறுவனம் உலகப் பாரம்பரியக் களம் என 1984இல் அறிவித்தது. இந்த இரதம் ஒற்றைக் கற்றளி இந்திய கல்வெட்டுக் கட்டிடக்கலைக்கு காட்டாக விளங்குகின்றது. ஏழாம் நூற்றாண்டில் முதலாம் மகேந்திரவர்ம பல்லவன் மற்றும் அவரது மகன் முதலாம் நரசிம்ம பல்லவன் ஆட்சிக்காலத்தில் உருவாக்கப்பட்டவையாகும். இந்த இரதக்கோயில் துவக்கத்தில் இலிங்கம் இருந்தது; இலிங்கம் நீக்கப்பட்ட பிறகு இங்கு பிள்ளையார் வைக்கப்பட்டுள்ளார்.


</doc>
<doc id="405434" url="https://ta.wikipedia.org/wiki?curid=405434" title="நாகரிகத்தின் தொட்டில்">
நாகரிகத்தின் தொட்டில்

நாகரிகத்தின் தொட்டில் என்னும் சொல், தற்போதுள்ள தொல்லியல் தரவுகளின் அடிப்படையில் நாகரிகம் உருவானதாகக் கருதப்படும் இடத்தைக் குறிக்கும். தற்காலச் சிந்தனைகளின்படி, நாகரிகத்துக்குத் தனியொரு தொட்டில் கிடையாது. பல நாகரிகங்கள் இணையாக வளர்ச்சி அடைந்துள்ளன. இவற்றுள் மெசொப்பொத்தேமியாவையும், பண்டைய எகிப்தையும் உள்ளடக்கிய பகுதியே மிகப் பழையது என நம்பப்படுகின்றது. இந்தியாவின் சிந்து-கங்கைச் சமவெளிப் பகுதி, சீனாவின் மஞ்சள் ஆற்றுப் பகுதி போன்ற பெரிய ஆற்றுப் பள்ளத்தாக்குப் பகுதிகளில் வாழ்ந்த பண்பாடுகள் மத்தியிலும் பிற நாகரிகங்கள் உருவாகின. அண்மைக் கிழக்கினதும், கிழக்காசியாவினதும் தொடக்ககால நாகரிகங்களிடையே எந்த அளவுக்குச் செல்வாக்குகள் இருந்தன என்பது தொடர்பில் முரண்பட்ட கருத்துக்களே நிலவுகின்றன. இடையமெரிக்க நாகரிகங்களும், குறிப்பாக இன்றைய மெக்சிக்கோவில் உருவானவையும், இன்றைய பெரு நாட்டில் உருவான நோர்ட்டே சிக்கோ நாகரிகமும் யூரேசிய நாகரிகங்களில் இருந்து வேறுபட்டுத் தனியாகவே உருவானதாக அறிஞர்கள் ஏற்றுக்கொள்கின்றனர். 

எழுத்தின் பயன்பாடு, நகரங்கள், வகுப்பு அடிப்படையிலான சமூகம், வேளாண்மை, விலங்கு வளர்ப்பு, பொதுக் கட்டிடங்கள், உலோகவியல், பெரிய அளவிலான கட்டிடக்கலை போன்ற பல்வேறு விடயங்களின் அடிப்படையில் அறிஞர்கள், நாகரிகத்துக்கு வரைவிலக்கணம் கூறுகின்றனர். "நாகரிகத்தின் தொட்டில்" என்னும் தொடர் பல்வேறு பண்பாடுகளுக்கும், பகுதிகளுக்கும் பயன்படுத்தப்பட்டு வருகிறது. குறிப்பாக, அண்மைக் கிழக்கின் செம்புக்காலப் பண்பாடும் (உபெயிட் காலம்) பிறைவடிவச் செழிப்புப் பகுதியும், பண்டைய இந்தியாவும் சீனாவும், இவ்வாறாக அழைக்கப்படுவனவற்றுள் அடங்குகின்றன. தனியான வளர்ச்சி அல்ல என்பதைப் புரிந்துகொண்டிருந்தாலும், பண்டைய அனத்தோலியா, லேவன்ட், ஈரானியச் சமவெளி ஆகிய பகுதிகளுக்கும் மேற்கத்திய நாகரிகத்தின் முன்னோடியான பண்டைக் கிரேக்கத்துக்கும் கூட இத்தொடர் பயன்படுகின்றது.—even when such sites are not understood as an independent development of civilization, as well as within national rhetoric. 

"நாகரிகத்தின் தொட்டில்" என்னும் கருத்துரு விவாதத்துக்கு உரிய விடயமாகவே உள்ளது. ஏதாவது ஒன்று அதன் தொடக்க நிலையில் பாதுகாக்கப்படுகின்ற அல்லது வளர்க்கப்படுகின்ற ஒரு இடம் அல்லது பகுதியை உருவகமாகத் தொட்டிலுக்கு ஒப்பிடுவதை, இசுப்பென்சர் முதலில் பயன்படுத்தியதாக ஆக்சுபோர்டு ஆங்கில அகரமுதலி கூறுகிறது. சார்லசு ரோலின்சு என்பவர் 1734 இல் எழுதிய "பண்டைய வரலாறு" "(Ancient History)" என்னும் நூலில் "புனித தேசத்தின் தொட்டிலாக முதலில் இருந்த எகிப்து" என்னும் தொடர் காணப்படுகின்றது.

உடலுழைப்பற்ற பண்பாடு உருவாவதற்கான அடையாளங்கள் லேவன்ட் பகுதியில் கிமு 12,000 ஆண்டுக் காலப் பகுதியில் நத்தூபியப் பண்பாடு ஒரு உடலுழைப்பற்ற பண்பாடாக உருவானபோதே காணப்பட்டன. இது கிமு 10,000 இல் ஒரு வேளாண்மைச் சமூகமாக உருவானது. மிகுதியானதும் நிலையானதுமான உணவு வழங்கலை உறுதி செய்வதற்கு நீர் முக்கியம் என்பதும்; வேட்டையாடுதல், மீன்பிடித்தல், தானியங்கள் உட்பட்ட வளங்களைச் சேகரித்த போன்றவற்றுக்கான சாதகமான நிலையும் பல்துறை சார்ந்த பொருளாதாரத்தை வழங்கி நிரந்தரமான ஊர்கள் உருவாவதற்குத் தூண்டின. 

பல ஆயிரம் மக்களுடன் கூடிய முதல் முந்திய நகர்ப்புறக் குடியிருப்புக்கள் புதிய கற்காலத்தில் தோன்றின. பல பத்தாயிரம் மக்களைக் கொண்ட முதல் நகரங்கள், கிமு 31 ஆம் நூற்றாண்டில் உருவான "மெம்பிசு", "உருக்" என்பவை. 

கடந்த காலத்தின் பதிவுகள் வருங்காலத் தலைமுறையினருக்காக வைக்கத் தொடங்கிய பின்னரே வரலாற்றுக் காலத்தை வரலாற்றுக்கு முந்திய காலத்தில் இருந்து பிரித்துப் பார்க்க முடிந்தது. நாகரிகத்தின் தொடக்கத்தை எழுத்துக்கு முந்திய குறியீடுகளில் இருந்து எழுத்து உருவானதுடன் பொருத்துவதாயின், அண்மைக் கிழக்கில் புதிய கற்காலத்துக்கும், வெண்கலக் காலத்துக்கும் இடைப்பட்ட இடை மாறு காலமான கிமு நான்காம் ஆயிரவாண்டைச் சேர்ந்த செப்புக் காலமும்; கிமு 3300 காலப் பகுதிக்குரிய சிந்துவெளியின் அரப்பாவில் எழுத்துக்கு முந்திய குறியீடுகளின் வளர்ச்சியும் நாகரிகத் தொடக்கத்தைக் குறிப்பதாகக் கொள்ள முடியும்.


</doc>
<doc id="405440" url="https://ta.wikipedia.org/wiki?curid=405440" title="உணவுப் பொறியியல்">
உணவுப் பொறியியல்

உணவுப் பொறியியல் "(Food engineering)" ஒரு பலதுறைப் புலமாகும். இது உணவு நுண்ணுயிரியல், பயன்முறை இயற்பியல் புலங்கள், வேதியியல் , பொறியியல் ஆகிய புலங்களை உணவும் உணவுசார் தொழில்துறைகளுக்கும் பயன்படுத்துகிறது. உணவுப்பொறியியலில் வேளாண் பொறியியலும் எந்திரப் பொறியியலும் வேதிப் பொறியியலும் சார்ந்த நெறிமுறைகள் உணவுப் பொருள்களின் ஆக்கத்திலும் பதப்படுத்தலிலும் பயன்படுகின்றன. உணவுப் பொறியாளர்கள் தொழில்நுட்ப அறிவை உணவாக்கச் செலவு குறைக்கவும் உணவுப் பொருட்களை வணிகமயப்படுத்தவும் பயன்படுத்துகின்றனர். இயற்பியலும் வேதியியலும் கணிதவியலும் உணவுப் பொறியியல் பொருள்களைப் புரிதுகொள்ளவும் உணவுத் தொழில்துறையின் செயல்முறைகளை விளங்கிக் கொள்லவும் மிகவும் இன்றியமையாதவை.

உணவுப் பொறியியல் பலவகைச் செயல்பாடுகளை உள்ளடக்குகிறது. உணவுப் பொறியாளர்கள் உணவாக்கம், பதப்படுத்தல், உணவு எந்திரங்கள், பொட்டலம் கட்டல், உணவுப் பொருள் உட்கூறுகளைப் பதப்படுத்தல், உணவாக்கத்துக்கான கருவியியல், கட்டுபாட்டியல் ஆகிய பணிகளை செய்கின்றனர். உணவுச் செயல்முறைத் தொழில்ங்கள் அறிவுரைஞர் குழுமங்கள், அரசு உணவுசார் முகமைகள், மருதாக்கக் குழுமங்கள் நலவாழ்வுக் குழுமங்கள் உணவுப் பொறியாளர்களைப் பணியில் அமர்த்துகின்றனர். சிறப்பு உணவுப் பொறியியல் செயல்பாடுகளில் பின்வருவன அடங்கும்:

உணவுப் பொறியியலுக்கு உணவு அறிவியல் அடிப்படையான புலமாகும். உணவு அறிவியல், ஒரு பல்துறை அறிவியலாகும். நுண்ணுயிரியல், வேதிப் பொறியியல், உயிர்வேதியியல் போன்ற பல துறை நுட்பங்களும் உணவு அறிவியலில் பயன்படுகின்றன. உணவு அறிவியலின் சில கூறுபாடுகள் பின்வருமாறு:


கீழ்வரும் படிப்புகள் உணவுப் பொறியியலோடு தொடர்புள்ளவை ஆகும்

உணவுப் பொறியியல் வளர்ச்சியின் பல அறைகூவல்களில் ஒன்று, புதிய கருவிகளையும் தொழில்நுட்பத்தையும் அறிவையும் பயன்படுத்தலே ஆகும். கணிப்புசார் பொருள் அறிவியல், நானோ தொழில்நுட்பம், புதிய பொருள்களையும் செயல்முறைகளையும் உருவாக்கல். அதேவேளையில், தரமும் பாதுகாப்பும் மேம்படுத்தல் ஆகியன உணவுப் பொறியியலின் உய்யநிலை சிக்கல்களாக விளங்குகின்றன. உணவு பாதுகாப்புக்காக புதிய பொருள்களும் நுட்பங்களும் உருவாக்கப்படுகின்றன. மேலும் இதற்காக புதிய உணவுக் காப்புத் தொழில்நுட்பமும் உருவாகிவருகிறது. கூடுதலாக, செயல்முறைக் கட்டுபாடு, தன்னியக்கம் ஆகியவை உணவுப் பொறியியலின் முன்னணித் தேவைகளாக இனங்காணப்பட்டுள்ளன. நெகிழ்தகவு உணவாக்கத்துக்காகவும் தன்னியக்கத்துக்காகவும் மேம்பட்ட கண்காணிப்பு, கட்டுபாட்டு அமைப்புகள் உருவாக்கப்பட்டுள்ளன. மேலும் சிக்கனமக ஆற்றலைப் பயன்படுத்தலும் சுற்றுச்சூழல் சிக்கல்களைக் குறைத்தலும் உணவுப் பொறியியலின் முதன்மையான குறிக்கோள்களக தொடர்கின்றன; கழிவுப் பொருள் மேலாண்மையிலும் கணிசமான முன்னேற்றங்களும் உணவாக்கத்தில் உமிழ்வுகளையும் கழிவுகளையும் குறைப்பதிலும் சிறப்பான முன்னேற்றங்களும் உருவாகி வருகின்றன.

உணவுப் பொறியியல் மேம்பாட்டுக்கான குறிப்பிட்ட சில தலைப்புகளாவன:
 பாதுகாப்பு மதிப்பீடும்

"உணவுப் பாதுகாப்பு" என்பது உணவுசார் நோய்களைத் தவிர்ப்பதற்காக, உணவு சமைத்தல், தேக்கல், கையாளல் குறித்த அறிவியல் புலமாகும். உணவால் இருவரோ அதற்கு மேற்பட்டவரோ நோய்வாய்ப்பட்டால் உணவுசார் நோய் பரவலாகக் கருதப்படும். இது உடல்நலப் பேரழிவை ஏற்படுத்தாமல் இருக்க பலவழிகளைக் கையாளவேண்டும். நுகர்வோருக்குத் தீங்கு விளையாமல் இருக்க உணவுப் பாதுகாப்புக்காக உணவுத் தற்காப்பு நடவடிக்கைகளை மேற்கொள்ள வேண்டும், இதற்கான வழித்தடங்களாக தொழிலகம்-சந்தை, சந்தை- நுகர்வு ஆகியவை அமைகின்றன. தொழிலகம்-சந்தை வழித்தடத்தில், உணவுப் பாதுகாப்பு சார்ந்த நடவடிக்கைகளில் உஅனவு சமைத்தல், பெயரிடல், உணவுத் துப்புரவு, உணவுச் சேர்க்கைப் பொருள்கள், உர எச்சங்கள், ஆகியவையும் உணவுசார்ந்த உயிர்த்தொழில்நுட்பக் கொள்கைகளும் ஏற்றுமதி, இறக்குமதி வழிகாட்டுதல்களும் உணவுச் சான்றளிப்புகளும் அடங்கும். சந்தை-நுகர்வு வழித்தட நடவடிக்கைகளில்லுணவைப் பாதுகாப்பாகச் சமைத்தலும் பாதுகாப்பாகப் போக்குவரத்து செய்தலும் நுகர்வோருக்குப் பாதுகாப்பாக வழங்குதலும் பகிர்ந்தளித்தலும் அமைகின்றன.


</doc>
<doc id="405448" url="https://ta.wikipedia.org/wiki?curid=405448" title="பிரித்தானிய இந்தியாவின் மாகாணங்களும், ஆட்சிப் பகுதிகளும்">
பிரித்தானிய இந்தியாவின் மாகாணங்களும், ஆட்சிப் பகுதிகளும்

பிரித்தானிய இந்தியாவின் மாகாணங்களும், ஆட்சிப் பகுதிகளும் (Provinces of India), பிரித்தானிய இந்தியாவில் முன்பு இதனை இராஜதானிகள் என்றும், இராஜதானி நகரங்கள் என்றும் அழைப்பர். இம்மாகாணங்கள் கிபி 1612 முதல் இந்திய விடுதலைக்குப் பின்னர் ஆகஸ்டு 1947 வரை இருந்தது.

வரலாற்று கால வரிசைப்படி இம்மாகாணங்களின் ஆட்சியை மூன்றாகப் பிரிப்பர். 








கிபி 1608ல் முகலாயர்கள், ஆங்கிலேயக் கிழக்கிந்தியக் கம்பெனிக்கு வணிகம் மற்றும் தொழில் செய்ய, அரபுக் கடற்கரையின் சூரத் பகுதியை வழங்கினர்.

பின்னர் 1611ல் ஆந்திரக் கடற்கரையின் மசூலிப்பட்டினத்தில் ஆங்கிலேயர்கள் தொழிற்சாலைகள் கட்டினர். 1707ல் இந்தியாவில் முகலாயார் ஆட்சி வீழ்ச்சிக்குப் பின்னர், மராத்தியப் பேரரசு எழுச்சி கொண்டது. 1761ல் நடைபெற்ற மூன்றாம் பானிபட் போரில் மராத்தியப் பேரரசு, ஆங்கிலேயர்களிடம் வீழ்ச்சியுற்றது. 

முன்னர் 1757ல் நடைபெற்ற பிளாசி சண்டை, 1764ல் நடைபெற்ற பக்சார் சண்டை போர்களில் வங்காளம் மற்றும் அயோத்தி நவாபுகளை வென்று, வட இந்தியாவிலும், கிழக்கிந்தியாவிலும் ஆங்கிலேயர்கள் தங்கள் ஆட்சிப் பரப்புகளை விரிவுப்படுத்தினர். 

1760ல் நடைபெற்ற வந்தவாசிப் போரில் பிரஞ்சுப் படைகளை ஆங்கிலேயர்கள் சென்னைப் பகுதிகளிலிருந்து விரட்டியடித்தனர்.

1775 - 1818 முடிய பல்வேறு காலக் கட்டங்களில் நடைபெற்ற ஆங்கிலேய-மராட்டியப் போர்களின் முடிவில் மராத்தியப் பேரரசின் பெரும்பகுதிகளைக் கைப்பற்றி, ஆங்கிலேயர்கள் இந்திய துணைக்கண்டத்தை, பிரித்தானியப் பேரரசின் காலனித்துவ பகுதியாக மாற்றினர் 
1857 சிப்பாய்க் கிளர்ச்சிக்குப் பின்னர் 1858 இந்திய அரசுச் சட்டத்தின் படி, இந்தியாவில் கம்பெனி ஆட்சியை முடிவுக்கு கொண்டு வந்து, பிரித்தானிய இந்தியாவின் அரசு ஆட்சி அமைக்கப்பட்டது. அது முதல் இந்தியா, பிரித்தானியப் பேரரசின் காலனியாத்திக்க நாடாக மாறியது.

பிரித்தானிய இந்தியாவின் நிர்வாகத்திற்கும், நீதி முறைகளுக்கு தேவையான சட்டங்கள் பிரித்தானிய நாடாளுமன்றத்தில் இயற்றப்பட்டது. பிரித்தானியாவில் நடைபெறும் இந்தியக் குடிமைப் பணித் தேர்வில் வெற்றி பெற்ற உயர் அதிகாரிகளைக் கொண்டு பிரித்தானிய இந்தியா அரசுகளின் துறைகள் மற்றும் மாவட்டங்கள் நிர்வகிக்கப்பட்டது. and the "Princely States",

ஆங்கிலேயர்கள் நேரடியாக நிர்வகிக்க இயலாத, வளமற்ற, பாலவன, மலைகளும், காடுகளும் அடர்ந்த பகுதிகளை, தனக்கென சொந்தமாக இராணுவம் வைத்துக் கொள்ளாத இந்தியக் குறுநில மன்னர்கள் மூலம், கப்பம் வாங்கிக் கொண்டு மறைமுக ஆட்சி செலுத்தினர்.
1910 மக்கள்தொகை கணக்கெடுப்பின் படி, மொத்த இந்திய மக்கள்தொகையில் 77% விழுக்காடும், மொத்த நிலப்பரப்பில் 54% விழுக்காடும் பிரித்தானிய இந்தியாவின் ஆட்சிப்பகுதியில் இருந்தது. மீதமுள்ள இந்திய நிலப்பரப்புகளை இந்திய மன்னர்களும் மற்றும் சிறு நிலப்பரப்புகளை போர்த்துகேய இந்தியா மற்றும் பிரஞ்சு இந்திய ஆட்சினரும் ஆண்டனர். 

ஆகஸ்டு, 1947ல் இந்தியப் பிரிவினைக்குப் பின், பிரித்தானிய இந்தியாவை இந்தியா மற்றும் பாகிஸ்தான் என இரண்டாகப் பிரிக்கப்பட்டது

1824 முதல் 1937 முடிய பிரித்தானிய இந்தியாவில் பர்மாவின் மூன்றில் இரண்டு பகுதிகள் கொண்டிருந்தது. பின்னர் பர்மாவை தனி காலனி நாடாக அறிவிக்கப்பட்டது. அதே போன்று இலங்கை மற்றும் மாலத்தீவும், பிரித்தானியப் பேரரசின் தனி காலனி நாடுகளாக இருந்தது. 

இருபதாம் நூற்றாண்டின் முற்பகுதியில் பிரித்தானிய இந்தியாவின் மேற்கில் பாரசீகம், வடமேற்கில் ஆப்கானித்தான், வடக்கில் நேபாளம் மற்றும் திபெத்து, வடகிழக்கில் சீனா, கிழக்கில் தாய்லாந்து, தெற்கில் இந்தியப் பெருங்கடல் எல்லைகளாக கொண்டிருந்தது. இருந்தது. மேலும் ஏடன் மாகாணமும் பிரித்தானிய இந்தியாவின் ஆட்சியில் இருந்தது.

31 டிசம்பர் 1600 அன்று துவக்கபப்ட்ட பிரித்தானிய கிழக்கிந்திய நிறுவனம், 1611ல் ஆந்திரப் பிரதேச கடற்கரை பகுதியான மசூலிப்பட்டினத்திலும், 1611ல் இந்தியாவின் மேற்கு கடற்கரை நகரமான சூரத்திலும் வணிக மையங்களையும், தொழிற்சாலைகளையும் நிறுவினர்.1639ல் சென்னையில் சிறு வணிக மையத்தை நிறுவினர். 1661ல் போர்த்துகல் நாடு இளவரசியை மணந்த பிரித்தானிய இளவரசருக்கு, சீர்வரிசையாக, மும்பை வழங்கப்பட்டது.

முகலாயப் பேரரசர் ஷாஜகானின் அனுமதியுடன், 1640ல் வங்காளத்தின் கூக்ளி நகரத்தில் தொழிற்சாலைகள் நிறுவினர். 

ஐம்பதாண்டுகள் கழித்து முகலாயப் பேரரசர் அவுரங்கசீப், கிழக்கிந்தியக் கம்பெனியின் தொழிற்சாலைகளை கூக்ளியை விட்டு வலுக்கட்டாயமாக வெளியேற்றினார்.

ஜாப் சார்னோக் எனும் கம்பெனி நிர்வாகி கூக்ளி அருகே மூன்று கிராமங்களை விலைக்கு வாங்கி அப்பகுதியை கொல்கத்தா எனப்பெயரிட்டு, அப்பகுதியில், 1683ல் கிழக்கிந்தியக் கம்பெனியின் முதலாவது தலைமையகத்தை நிறுவினார். 

ஆளுநர்களால் நிர்வகிக்கப்பட்ட, சென்னை மாகாணம், மும்பை மாகாணம் மற்றும் வங்காள மாகாணம் என அழைக்கப்படும் இராஜதானிகளில், கிழக்கிந்திய கம்பெனியர், 18ம் நூற்றாண்டின் நடுவில், மூன்று கோட்டைகளுடன் கூடிய வணிக மையங்கள், தொழிற்சாலைகள் நிறுவினர். 









1851ல் இந்தியத் துணைக்கண்டத்தின் பெரும்பாலான பகுதிகளை கைப்பற்றிய கிழக்கிந்திய கம்பெனியினர், தங்கள் ஆட்சிப் பகுதிகளை மாகாணங்களாகப் பிரித்தனர். அவைகள்; 





பிரித்தானிய அரசின் மையங்களாக மாகாணங்கள் நிறுவப்பட்டது. 1834ல் மாகாணங்களின் சட்ட விதிகளை வரையறுக்க, ஆளுநர்களின் கட்டுப்பாட்டில் சட்டமன்றங்கள் நிறுவப்பட்டது. பிரித்தானிய இந்திய அரசு, புதிய பகுதிகளை உடன்படிக்கை மூலம் அல்லது போர் மூலம் கைப்பற்றும் போது, அப்பகுதிகளை அருகில் உள்ள மூன்று இந்திய மாகாணங்களில் ஒன்றுடன் இணைக்கப்பட்டது.

சட்டமன்றங்களால் வரையறுக்கப்படாத கஞ்சாம் மாவட்டம் மற்றும் விசாகப்பட்டினம் மாவட்டங்கள் பிரித்தானிய இந்திய அரசின் தலைமை ஆளுரின் நேரடிக் கட்டுப்பாட்டில் நிர்வகிக்கப்பட்டது. 

வரையறுக்கப்படாத, சட்டமன்றங்கள் இல்லாத மாகாணங்கள் தலைமை ஆளுநரால் நேரடியாக நிர்வகிக்கப்பட்டது. அவைகள்: 









20 ஆம் நூற்றாண்டின் தொடக்கத்தில் பிரித்தானிய இந்தியா ஆட்சியின் எட்டு மாகாணங்கள், ஆளுநர்கள் மற்றும் துணைநிலை ஆளுநர்களின் கீழ் நிர்வகிக்கப்பட்டது.:
1905 - 1912 வங்காளப் பிரிவினையின் போது, கிழக்கு வங்காளம் மற்றும் அசாம் பகுதி துணைநிலை ஆளுநர் நிர்வாகத்தில் இருந்தது. 1912ல் மீண்டும் ஒன்றிணைந்த வங்காள மாகாணம் நிறுவப்பட்டு, வடகிழக்கு மாநிலங்களைக் கொண்ட அசாம் மாகாணம், துணைநிலை ஆளுநர் நிர்வாகத்தில் கொண்டு வரப்பட்டது. பின்னர் துணைநிலை ஆளுநரின் நிர்வாகத்தில் பிகார் மற்றும் ஒரிசா மாகாணம் புதிதாக நிறுவப்பட்டது.

சில சிறிய மாகாணங்கள் தலைமை ஆணையாளர் நிர்வாகத்தில் இருந்தது:


பிரித்தானிய இந்தியாவின் மேலாண்மையில் பெரிதும், சிறிதுமான 562 சுதேச சமஸ்தானங்கள், பிரித்தானிய அரசுக்கு ஆண்டுதோறும் கப்பம் கட்டி தங்கள் பகுதிகளை ஆண்டனர்.






</doc>
<doc id="405454" url="https://ta.wikipedia.org/wiki?curid=405454" title="அக்காடியப் பேரரசு">
அக்காடியப் பேரரசு

அக்காடியப் பேரரசு (Akkadian Empire) (ஆட்சிக் காலம்):கிமு 2334 – 2154) என்பது மெசொப்பொத்தேமியாவின் முதலாவது செமிட்டிக் மொழி பேசும் பேரரசு ஆகும். இது அக்காத் நகரத்தை மையமாகக் கொண்டு அமைந்திருந்தது. இப்பேரரசின் தலைநகரமாக அக்காத் நகரம் விளங்கியது. அக்காத் நகரத்தின் சுற்றுப்புறத்தில் இருந்த பகுதிகளும் விவிலியத்தில் அக்காத் என்றே குறிப்பிடப்பட்டுள்ளது. 

இப்பேரரசு அக்காடிய மொழி பேசுவோரையும், சுமேரிய மொழி பேசுவோரையும் ஒரே ஆட்சியின் கீக் கொண்டுவந்தது. இப்பேரரசு மெசொப்பொத்தேமியா, லெவண்ட், அனதோலியா ஆகிய பகுதிகளில் செல்வாக்குச் செலுத்தியதுடன், தெற்கே அரேபியத் தீபகற்பத்தில் உள்ள தில்முன், மாகன் (இன்றைய பகரைன் மற்றும் ஓமானும்) ஆகிய இடங்கள் வரை படைகளை அனுப்பியது.

கிமு 3 ஆவது ஆயிரவாண்டில் சுமேரியர்களுக்கும், அக்காடியர்களுக்கும் இடையில் நெருக்கமான பண்பாட்டு உறவு ஏற்பட்டது. இது பரவலான இரு மொழிப் பயன்பாட்டுக்குக் காரணமானது. கிமு 3 ஆம் ஆயிரவண்டுக்கும், 2 ஆம் ஆயிரவாண்டுக்கும் இடையில் அக்காடிய மொழி, சுமேரிய மொழியைப் பேச்சு மொழி என்ற நிலையில் இருந்து நீக்கிவிட்டது (சரியான காலம் சர்ச்சைக்கு உரியதாக உள்ளது). 

அக்காடியப் பேரரசு, அதன் நிறுவனர் அக்காத்தின் சர்கோனின் படையெடுப்பு வெற்றிகளைத் தொடர்ந்து, கிமு 24 ஆம் நூற்றாண்டுக்கும் 22 ஆம் நூற்றாண்டுக்கும் இடையில் அதன் அரசியல் உச்சத்தை எட்டியது. சர்கோனினதும் அவனது வாரிசுகளினதும் ஆட்சியின் கீழ், எலம், குட்டியம் போன்ற கைப்பற்றப்பட்ட அயல் நாடுகளில் குறுகிய காலம் அக்காடிய மொழி திணிக்கப்பட்டது. அக்காடியப் பேரரசே வரலாற்றின் முதல் பேரரசு எனச் சில வேளைகளில் கூறப்பட்டாலும், இதில் பேரரசு என்னும் சொல்லின் பொருள் துல்லியமாக இல்லை. பேரரசுத் தகுதியைக் கோரக்கூடிய முன்னைய சுமேரிய அரசுகளும் உள்ளன.

அக்காடியப் பேரரசின் வீழ்ச்சிக்குப் பின்னர், மெசொப்பொத்தேமிய மக்கள் காலப் போக்கில் அக்காடிய மொழி பேசும் இரண்டு நாடுகளாகப் பிரிந்தனர். வடக்கில் அசிரியாவும், சில நூற்றாண்டுகளுக்குப் பின்னர் தெற்கில் பபிலோனியாவும் உருவாகின.

விவிலியம் ஆதியாகமம் 10:10 இல அக்காத்தைப் பற்றிக் குறிப்பிடுகின்றது. நிம்ருத் இராச்சியத்தின் தொடக்கம் அக்காத் நிலப்பகுதியில் இருப்பதாகக் கூறப்பட்டுள்ளது. நிம்ரொட்டின் வரலாற்று அடையாளன் தெரியவில்லை எனினும், சிலர் இவரை உருக்கின் நிறுவனர் கில்கமேசுடன் பொருத்துகின்றனர். இன்று அறிஞர்கள் சுமேரிய மொழியிலும், அக்காடிய மொழியிலும் எழுதப்பட்ட அக்காடியக் காலத்துக்கு உரிய 7,000 நூல்களை ஆவணப்படுத்தியுள்ளனர். அக்காடியப் பேரரசுக்குப் பின் வந்த அசிரிய, பபிலோனிய அரசுகளின் காலத்தைச் சேர்ந்த நூல்கள் பலவும் கூட அக்காடியப் பேரரசு பற்றிக் குறிப்பிடுகின்றன.

அக்காடியக் காலம் பொதுவாக கிமு 2334 - 2154 (பண்டைய அண்மைக் கிழக்கின் நடுக் காலவரிசைக் காலக்கோட்டின்படி) என்றோ கிமு 2270 - 2083 (பண்டைய அண்மைக் கிழக்கின் குறுகிய காலவரிசைக் காலக்கோட்டின்படி) என்றோ கணக்கிடப்படுகின்றது. இக்காலத்துக்கு முந்தியது மெசொப்பொத்தேமியாவின் தொடக்க வம்சக் காலமும், அக்காடியக் காலத்தைத் தொடர்ந்து வந்தது மூன்றாம் ஊர்க் (Ur III) காலமும் ஆகும். அக்காடியக் காலத்துக்கு முன்னும் பின்னுமான இரண்டு மாற்றங்களின் காலங்களுமே தெளிவற்றவையாகவே உள்ளன. எடுத்துக்காட்டாக, அக்காத்தின் சர்கோனின் எழுச்சி, மெசொப்பொத்தேமியாவின் தொடக்க வம்சக் காலத்தின் பிற்பகுதியுடன் பொருந்தி அமைந்திருக்கலாம் என்பதுடன், இறுதி அக்காடிய அரசர்கள் குட்டிய அரசர்களுடனும், உருக், லாகாசு ஆகிய நகர நாடுகளின் ஆட்சியாளர்களுடனும் சமகாலத்தில் ஆட்சி புரிந்திருக்கக்கூடும். 



</doc>
<doc id="405461" url="https://ta.wikipedia.org/wiki?curid=405461" title="பதிலீட்டு வினை">
பதிலீட்டு வினை

பதிலீட்டு வினை (Substitution reaction) என்பது ஒரு வேதிச் சேர்மத்தில் உள்ள வேதி வினைக்குழுவானது மற்றொரு வேதி வினைக்குழுவால் இடப்பெயர்ச்சி செய்யப்படும் ஒரு வேதி வினையாகும். பதிலீட்டு வினைகளானவை கரிம வேதியியலில் மிகுந்த முக்கியத்துவம் வாய்ந்தவையாகும். கரிம வேதியியலில் பதிலீட்டு வினைகள் எலக்ட்ரான் கவர் வினை அல்லது கருக்கவர் வினை என வினையில் ஈடுபடும் வேதிக்காரணிகளைப் பொறுத்து இரண்டு வகைப்படும். இவை தவிர கீழே குறிப்பிடப்பட்டுள்ளவாறு இன்னும் சில வகைப்பாடுகளும் உள்ளன. 

கரிம பதிலீட்டு வினைகளானவை பல முக்கிய கரிம வினை வகைகளின் படியாக வினையில் ஈபடுகின்ற வினைப்பொருட்கள் எலக்ட்ரான் கவர் பொருளா அல்லது கருக்கவர் பொருளால் பதிலீட்டு வினையை நிகழ்த்துகிறதா? வினை இடைப்பொருளானது கார்பன் நேரயனியா? அல்லது கார்பன் எதிரயனியா? அல்லது தனி உறுப்பா? அல்லது வினைவேதிமம் அலிபாட்டிக் வகையைச் சார்ந்ததா? அரோமேடிக் வகையைச் சார்ந்ததா? என்பதைப் பொறுத்து வகைப்படுத்தப்படுகின்றன. விரிவான அளவில் வினை வகையைப் புரிந்து கொள்வது, வினையின் விளைவாக கிடைக்கப் போகின்ற விளைபொருளைத் தீர்மானிக்க உதவுகிறது. வினையின் வகையை அடையாளம் காண்பது வினை நிகழத் தேவையான மாறிகளான வெப்பநிலை மற்றும் தகுந்த கரைப்பானைத் தேர்ந்தெடுத்தல் போன்றவற்றிற்கு உதவுகிறது.

பதிலீட்டு எதிர்வினையின் ஒரு நல்ல உதாரணம் ஆலசனேற்றம் ஆகும். குளோரின் வாயு (Cl-Cl) கிளர்வுறச் செய்யப்பட்டால், சில மூலக்கூறுகள் இரண்டு குளோரின் தனி உறுப்புகளாக (Cl.) பிளவுறுகின்றன. இந்த கட்டற்ற எலக்ட்ரான்கள் வலுவான கருக்கவர் தன்மை கொண்டவை ஆகும். இத்தகைய தனி உறுப்புகள் பலவீனமான C-H சகப்பிணைப்பை உடைத்து, விடுவிக்கப்பட்ட புரோட்டானை மின்சுமையற்ற நடுநிலை H-Cl மூலக்கூறுகளை உருவாக்குகிறது. மற்ற தனி உறுப்புகள் CH3 தொகுதியுடன் மீண்டும் சகப்பிணைப்பை உருவாக்கி மெதில் குளோரைடை உருவாக்குகின்றன.

கரிம மற்றும் கனிம வேதியியலில், கருக்கவர் பதிலீட்டு வினை என்பது ஒரு அடிப்படை வகை வினையாகும். கருக்கவர் காரணியானது நேர்மின் சுமையுடைய அல்லது பகுதி நேர்மின் சுமையுடைய ஒரு அணு அல்லது அணுக்களின் தொகுதியைத தாக்குகின்ற அல்லது தேர்ந்தெடுத்து பிணைப்பை ஏற்படுத்திக் கொள்ளக்கூடிய ஒரு அடிப்படை வினையாகும். இவ்வாறு நிகழ்வதால், இது ஒரு பலவீனமான கருக்கவர் காரணியை இடப்பெயர்ச்சி செய்து விடுபட்டுச் செல்லும் தொகுதியாக மாறுகிறது. பின்னர் மீதமிருக்கிற நேர் அயனி அல்லது பகுதியளவு நேரயனியானது ஒரு எலக்ட்ரான் கவர் பொருளாக மாறுகிறது. எலக்ட்ரான் கருக்கவர் பொருள் மற்றும் விடுபடு தொகுதி இவை எந்த முழு மூலக்கூறுத் தொகுதியின் பகுதியாக உள்ளதோ அது வினைவேதிமம் எனப்படுகிறது.

மிகவும் பொதுவான வினையின் வடிவமானது பின்வருமாறு தரப்படுகிறது. R-LG வினைவேதிமத்தைக் குறிக்கிறது.
கருக்கவர் காரணியிலிருந்து(Nuc:) வரும் எதிர்மின்னி இரட்டையானது (:) வினைவேதிமத்தைத் (R-LG) தாக்கி ஒரு புதிய சகப்பிணைப்பை Nuc-R-LG உருவாக்குகிறது. விடுபடு தொகுதியானது ஒரு எதிர்மின்னி இரட்டையுடன் விடுபட்டுச் செல்லும் போது முந்தைய நிலையின் மின்சுமையானது தக்க வைக்கப்படுகிறது. இதில் முதன்மையான விளைபொருளாக R-Nuc உள்ளது. இத்தகைய வினைகளில், கருக்கவர் காரணியானது, வழக்கமாக, மின்சுமைகளின் அடிப்படையில் நடுநிலைத்தன்மை உடையதாகவோ அல்லது எதிர்மின் சுமை உடையதாகவோ இருக்கிறது. வினைவேதிமமானது மின்சுமையினடிப்படையில் நடுநிலைத்தன்மை உடையதாகவோ அல்லது நேர்மின் சுமை உடையதாகவோ இருக்கிறது.

கருக்கவர் பதிலீட்டு வினையின் உதாரணமானது, காரத்தின் முன்னிலையில் அல்கைல் புரோமைடின் (R-Br) நீராற்பகுப்பு வினையாகும். இந்த வினையில் கார OH தொகுதியானது தாக்குகின்ற கருக்கவர் காரணியாகவும் மற்றும் விடுபடு தொகுதியானது Br ஆகவும் உள்ளது.
கரிம வேதியியலில், கருக்கவர் பதிலீட்டு வினைகள் பொதுவான இடத்தை வகிக்கின்றன. மேலும் அவை நிறைவுற்ற அலிபாட்டிக் சேர்மங்களில் நடப்பவை அல்லது மிகச்சில நேரங்களில் அரோமேடிக் அல்லது இதர நிறைவுறாத கார்பன் மையங்களில் நிகழ்பவை எனப் பொதுவாக வகைப்படுத்தப்படுகின்றன.


</doc>
<doc id="405465" url="https://ta.wikipedia.org/wiki?curid=405465" title="பெரும்பாணப்பாடி">
பெரும்பாணப்பாடி

பெரும்பாணப்பாடி (Perumbanappadi) என்பது முற்காலப் பல்லவர் காலத்தில் அவர்களின்கீழ் ஆட்சிபுரிந்த குறுநில மன்னர்களான பாணர் அல்லது வாணர் என்றழைக்கப்பட்ட மன்னர்களின் பூர்வீக ஆட்சிப்பகுதியாகும். இப்பகுதியானது  தென்பெண்ணை ஆற்றில் இருந்து, திருவேங்கட மலைகள் வரை பரவியிருந்தது. பெரும்பாணப்பாடியானது திருவேங்கடக் கோட்டம் (அல்லது வேங்கடக் கோட்டம்),   தூநாடு, புலிநாடு, வட புலிநாடு, சிலைநாடு  போன்ற பல உட்பிரிவுகளாக பிரிக்கப்பட்டிருந்தது. சோழர் காலத்தின்போது, பெரும்பாணப்பாடியானது ஜெயங்கொண்ட சோழ மண்டலத்தின் பெரிய பிரிவாக இருந்தது. மேலும் தொண்டை மண்டலத்தின் வடமேற்குப் பகுதிகளையும் கொண்டதாக இருந்தது.

பெரும்பாணப்பாடியானது பாணராட்டிரம் என்றும் அழைக்கப்பட்டது. பெரும்பாணப்பாடியில் எல்லைகளாக மேற்கில் கோலார், புங்கனூர் மற்றும் ஸ்ரீசைலம் போன்றவற்றையும் கிழக்கில் காளத்தி மற்றும் சோளிங்கர் ஆகியவற்றைக் கொண்டதாக இருந்தது. தெற்கெல்லையாக தென்பெண்ணையாற்றைக் கொண்டிருந்தது. பெரும்பாணப்பாடியின் தலைநகரானது வேலூரில் இருந்து 22 கி.மீ தொலைவில் உள்ள திருவல்லம் ஆகும். இது அக்காலத்தில் வணபுரம் என்ற பெயரில் அழைக்கப்பட்டது.

பாலாற்றின் கரையை அடிப்படையாகக் கொண்ட பாண நாட்டின் மன்னன் மாவலி வாணாதிரயன் என்ற பெயரைப் பூண்டவர் ஆவார். இதன் பரப்பளவானது வரலாற்றுச் சூழலுக்கு ஏற்ப அவ்வப்போது மாற்றமடைந்து வந்துள்ளது. இதன் பரப்பளவு மாற்றங்களானது கல்வெட்டுகளின் வாயிலாக துல்லியமாக அறியப்படுகிறது. என்றாலும், பல வண மன்னர்களின் தனிப்பட்ட பெயர்கள் குறித்து அறியப்படவில்லை. குறிப்பாக அவர்கள் தங்கள் எதிரிகளுக்கு எதிராக போரிட்ட போர்கள் குறித்தும் அவ்வளவாக   அறியப்படவில்லை.  எடுத்துக்காட்டாக விஜய நந்திவிக்ரம வர்மனின் (கி.பி. 792 - 793) திருவல்லம் சாசணத்தில் மாவலி வாணராயன் ஆண்ட பகுதி வடுகவழி- 12000 என குறிப்பிடப்படுகிறது. ஆனால், இந்த மாவலி பணராஜாவின் தனிப்பட்ட பெயராகத் தெரியவில்லை.

பெரும்பாலான கல்வெட்டுகள் பாண மன்னர்களின் பெயரை <nowiki>"மகாபலி பாணராஜா"</nowiki> என்றே குறிப்பிடுகின்றன. பாணர்கள் அவர்களின் நிலவியல் இடத்தைக் கொண்டும் புலிநாடு பாணர்கள், தூநாடு பாணர்கள் போன்ற பெயர்களால் குறிப்பிடப்படுகின்றனர். அவர்களின் மரபுவழியானது  புராணக் கதைகளுடன் தொடர்புடையதாக அவர்களின் செப்பேடுகளிலும், கோவில் கல்வெட்டுகளிலும் விவரிக்கப்பட்டுள்ளன. ஒரு உதாரணமாக பாணன் மூன்றாம் விக்ரமாதித்யனின் உதயேந்திரம் சாசணத்தில்,  விஷ்ணுவின் மகாபலி பற்றிய புராணக் தொடர்புகளை விவரிக்கப்பட்டுள்ளது.

பாண மன்னர்கள் மகாபலி சக்கரவர்த்தியின் வழித்தோன்றல்களாக தங்களைக் குறிப்பிட்டுக்கொண்டனர். மேலும் அவர்கள் பெரும்பாணாதியரசர் அல்லது மகாபலி பாணராஜா என அழைக்கப்பட்டனர். துவக்கக் கால மன்னர்கள் பெரும்பண-அரைசர் போன்ற பெயர்களைக் கொண்டிருந்தது அவர்கள் காலத்திய நடுகற்களின் வழியாகத் தெரிகிறது.  
மேலைக் கங்கர்களுக்கும் பாணர்களுக்கும் இடையில் திருமண உறவுகள் இருந்தன கி. பி. ஒன்பதாம் நூற்றாண்டில் பாண சிற்றரசன் முதலாம் விக்கிரமாதித்தனுடைய மகள் குந்தவை கங்க மன்னன் முதலாம் பிருதிவிபதியை மணந்துகொண்டாள். கங்க மன்னன் சிறீபுருசன் ஆட்சியில் பாணர் சிற்றரசர்களாக தகடூரை ஆண்டுள்ளனர்.

பாணர்கள் தொடக்கக் காலத்தில் சாதவாகனப் பேரரசர்களுக்கு அடங்கிய குறுநில மன்னர்களாக இருந்தனர் என்றும், பின்னர் பல்லவர்களுக்கு அடங்கிய குறுநில மன்னர்களாகவும் இருந்தனர் என்றும் கருதப்படுகிறது. நுளம்பர்கள் கீழும், சோழ மன்னரின் கீழும் பாணர்கள் நாடாண்டுள்ளனர். பாண்டிய நாட்டிலும், கொங்கு நாட்டிலும் வாணாதிராயர்கள் பிற்காலத்தில் செல்வாக்குடன் இருந்துள்ளனர் என்பது அறியப்படுகிறது.


</doc>
<doc id="405467" url="https://ta.wikipedia.org/wiki?curid=405467" title="கிறிசு ஏஞ்சல்">
கிறிசு ஏஞ்சல்

கிறிசுடோபர் நிகோலசு சரண்டகோசு ("Christopher Nicholas Sarantakos"), இயற்பெயருடைய இவர், (டிசம்பர் 19, 1967 இல் பிறந்தார்) கிறிசு ஏஞ்சல் ("Criss Angel") எனும் மேடைப் பெயரைக்கொண்ட அமெரிக்க செப்பிடு வித்தைக்காரரும், உரு வெளித் தோற்றங்களை உண்டாக்கிக் காட்டும் ஒரு மந்திரவாதியாகவும், மற்றும் ஒரு இசைக்கலைஞராகவும் அறியப்படுகிறார். ஏஞ்சல் தனது தொழிலை நியுயார்க்கில் தொடங்கினாலும், முன்னதாக அடிப்படை செயல்முறைகளை, அமெரிக்காவின் நெவடா எனும் தெற்குப் பகுதியின் ஒரு பெரிய பெருநகரப் பகுதியா விளங்கும் லாசு வேகாசு பள்ளத்தாக்கில் கற்றறிந்தவர் ஆவார்.


</doc>
<doc id="405470" url="https://ta.wikipedia.org/wiki?curid=405470" title="கடற்கரைப் பொறியியல்">
கடற்கரைப் பொறியியல்

கடற்கரைப் பொறியியல் "(Coastal engineering)" என்பது குடிசார் பொறியியலின் ஒரு கிளைப்பிரிவாகும். இது கடற்கரையில் கட்டுமானம் செய்யும்போது வேண்டப்படும் குறிப்பிட்ட தேவைகளையும் கடற்கறை வளர்ச்சியையும் பற்றிய பொறியியலாகும்.

கடற்கரைப் பொறியாளர்களுக்கான அறைகூவல்களாக காற்றலை உருவாக்கும் தாக்கமுற்ற நீரியங்கியல், ஓதங்கள்,ஆழிப்பேரலைகள், கடுமையான உப்புநீர்ச்சூழல் ஆகியவை அமைகின்றன. அதேபோல, தன்னியக்கமாகவோ மாந்த இடையீடுகளாலோ ஏற்படும் கடற்கரைப் புறவடிவ மாற்றங்களால் கடற்கரைக் கிடப்பியலும் ஓர் அறைகூவலாக விளங்குகிறது. கடற்கரைப் பொறியியலுக்கான பகுதிகளாக கடல்கள், விளிம்புநிலைக் கடல்கள், கழிமுகங்கள், பெருங்கடல்கள் ஆகியவற்றின் கடற்கரைகள், மாபெரும் ஏரிகள் ஆகியவை அமைகின்றன.

கடற்கரைக் கட்டமைப்புகளை வடிவமைத்துக் கட்டிப் பேணுவதோடு நில்லாமல், கடற்கரைப் பொறியாளர்கள் பலதுறை வல்லுனர்களாக ஒருங்கிணைந்த கடற்கரை வட்டார மேலாண்மையிலும் தங்களதுகடற்கரை அமைப்பின் நீரியக்க, புறவடிவ மாற்ற அறிவால் ஈடுபடுகின்றனர். இவர்கள் சுற்றுச்சூழல் தாக்க மதிப்பீடு, துறைமுக வளர்ச்சி, கடற்கரை தற்காப்புக்கும் மீட்புக்குமான செயலடுக்கு நெறிமுறைகள், கடலண்மைக் காற்றுப் பண்ணை முதலான ஆற்றலாக்க ஏந்துகள் ஆகியவற்றுக்கான அறிவையும் தொழில்நுட்பத்தையும் வழங்கும் தகுதி பெற்றவர்கள் ஆவர்.

கடற்கரைச் சூழல் இந்தப் பொறியியலுக்கான தனி அறைகூவல்களை உருவாக்குகிறது: அச்சூழல் கூறுகளாக அலைகளும், புயல் அலையெழுச்சிகளும் ஓதங்களும் ஆழிப் பேரலைகளும், கடல்மட்ட மாற்றங்களும் கடலின் உவர்நீரும் கடல்சார் சூழலமைப்பும் அமைகின்றன.

அடிக்கடி பெரும்பாலும் கடற்கரைப் பொறியியல் திட்டங்களில் வட்டாரக்காற்று, அலைக்காலநிலை, பிற நீரியங்கியல் அளவுகள் சார்ந்த புள்ளிவிவரங்களும் தகவலும் போன்ற கடலின் மாற்ற நிலைமைகள் தேவைப்படுகின்றன. மேலும், ஆழ அளவுகளும் கடற்கரையோரப் புறவடிவ மாற்றங்களும் கூட தேவைப்படுகின்றன. வீழ்படிவுப் போக்குவரத்து, கடற்கரையோரப் புறவடிவ மாற்றங்கள் ஆய்வுகளுக்கு கடல்படுகைப் படிவு, கடல்நீர்,சூழலமைப்பு ஆகியவற்றின் இயல்புகள் தேவைப்படுகின்றன.

கடல் அலைகள், நீரெழுச்சிகள், ஓதங்கள், ஆழிப் பேரலைகள் போன்ற அலை தோன்றல் நிகழ்வு அவற்றின் இயற்பியல் சார்ந்த பொறியியல் அறிவும் அவற்றின் இயற்பியல் படிமங்கள், எண்ணியல் படிமங்களின் தேவையை உருவாக்குகிறது. அண்மைக் காலக் கடற்கரைப் பொறியியலின் நடைமுறை மேலும் மேலும் இவ்வகை படிமங்களைச் செய்முறைத் தரவுகளால் சரிபார்த்து தகுந்தவையாக நிறுவுதலையே சார்ந்துள்ளது. 
அலை உருமாற்றங்கள் மட்டுமன்றி, ஆழ்கடல் நீரலைகள் மேலீடான கடற்கரை நீருக்கும் கடலின் அலைப்புப் பகுதிக்கும் வருவதால் அவற்றின் விளைவுகளும் முதன்மை அடைகின்றன. இவ்விளைவுகள் பின்வருமாறு:

ஐரோப்பாவிலும் அமெரிக்காவிலும் ஆசியாவிலும் ஆத்திரேலியாவிலும் 50% அளவுக்கான கடற்கரை வன்பொறியியலால் மாற்றப்பட்டுள்ளது. வன்பொறியியல் என்பதுஒரு குறிப்பிட்ட இருப்பில் நிலையான வன்கட்டமைப்பை எழுப்புவதாகும். மென்பொறியியல் என்பது புதிய திட்ட்த்தால் மாற்றாமல், நிலவும் கட்டமைப்பில் உறுதியூட்டல்களைப் பயன்படுத்துவதாகும். கடற்கரையோரம் குறிப்பிட்ட தெளிவான இடங்களில் பொறியியல் பணி நிகழும். இந்தக் குறிப்பிட்ட தெளிவான இடங்கள் என்பன ஒவ்வொரு வட்டாரத்திலும் சுற்றுச்சூழலியலாகவும் புறநிலைக் கட்டுபாடுகளாலும் கட்டமைப்பை உருவாக்க ஏற்ற இடங்களாகும். கடற்கரை என்பது உள்நிலத் தரையில் மாற்றம் அமையும் தெளிவான கடல்நீர் விளிம்பாகும். கட்டமைப்புகள் வழக்கமாக கடற்கரைப் பகுதியில் கடலோடு தொடர்புள்ளபடி கட்டப்படுகின்றன. அடுத்த வட்டாரம் கடற்கரையில் இருந்து கடலின் அலைப்புப் பகுதிவரை அமையும்.. இந்த வட்டாரத்தில் ஓதங்களும் அலைகளும் வெப்பநிலையும் தொடர்ந்து மாறிக்கொண்டே இருக்கும். இவை இவ்வட்டாரக் கட்டமைப்புகளின் வாழ்நாளையும் நீடிப்புதிறத்தையும் அச்சுறுத்துவனவாகும். இவ்வட்டாரத்தின் அலைப்புப் பகுதியில் கட்டமைப்புகள் வழக்கமாக கட்டப்படுவதில்லை. இவ்வட்டரக் கட்டமைப்புகள் கடல் அலைகளின் தேய்மானத்தையும் கட்டமைப்பு தரங்குறைக்கும் கடல்கூறுபாடுகளையும் எதிர்கொள்ளவேண்டும். எனவே கடற்கரைப் பொறியியலுக்கு ஏற்ற அறுதியான வட்டாரம் கடலண்மை வட்டாரமாகும். கடலன்மைப் பகுது கடல் அலைப்பு முடியும் இட்த்தில் தொடங்குகிறது. கடலலைப்புப் பகுதிக்கு வெளியில் உள்ள கடலண்மைப்பகுதி கடற்கரைப் பொறியியல் பணிக்கு ஏற்ற இடமாகும்.

அலைமுறிகள் அல்லது அலைத் தடுப்புச் சுவர்கள் கடற்கரைப் பகுதியையும் துறைமுகத்தையும் அலைத்தாக்குதலில் இருந்து பாதுகாக்கவே கட்டப்படுகின்றன .




</doc>
<doc id="405477" url="https://ta.wikipedia.org/wiki?curid=405477" title="மகாபலிபுரத்தின் குகைக் கோயில்கள்">
மகாபலிபுரத்தின் குகைக் கோயில்கள்

மகாபலிபுரத்தின் குகைக் கோயில்கள் ("Cave Temples of Mahabalipuram") தமிழ்நாட்டின் காஞ்சிபுரம் மாவட்டத்தில் வங்காள விரிகுடாவின் சோழ மண்டலக் கடற்கரையில் அமைந்துள்ள குன்று நகரத்தில் அமைந்துள்ளன. ஏழாம் நூற்றாண்டில் மகாபலிபுரத்தில் பல்லவர் காலத்தில் மாமல்லர் பாணியில், பரவியுள்ள சிறுகுன்றுகளில் செதுக்கப்பட்டு, சிற்பங்களால் அலங்கரிக்கப்பட்ட கோயில்களாகும். இவை அதிரஞ்சந்தை குகைக் கோயில்களிலிருந்து வேறுபட்டுள்ளன; அந்தக் கோயில்கள் மகேந்திரவர்மன் காலத்தில் எட்டாம் நூற்றாண்டில் கட்டப்பட்டவை. குகைகளில் கிடைக்கும் சிதைவுகளிலிருந்து கட்டப்பட்ட காலத்தில் அவை பூச்சிடப்பட்டு வண்ணமடிக்கப்பட்டிருந்ததாகத் தெரிகிறது. இங்கு வடிக்கப்பட்டுள்ள சிற்பங்களிலும் புடைப்புச் செதுக்கோவியங்களிலும் பரவலாக அறியப்பட்ட மகிடாசுரமர்த்தினி மண்டபத்தில் உள்ள மகிடாசுரமர்த்தினி அசுரனுடன் போரிடும் காட்சியைக் காட்டும் புடைப்புச் சிற்பம் மிகவும் நேர்த்தியாகச் செதுக்கப்பட்டுள்ளதாகும். பல்லவர் கால குகைகளில் பலவும் முழுமையடையாதவையாக உள்ளன. இந்தக் குகைக் கோயில்கள் கட்டப்படும்போது முதல் கட்டமாக பாறை முகப்பு வழுவழுக்காக்கப்படுகிறது. பின் வேண்டுமளவில் தூண்கள் வெட்டப்படுகின்றன. பின்னர் புடைப்புச் சித்திரங்கள் சுவர்களில் செதுக்கப்படுகின்றன. அனைத்துக் குகைக்கோயில்களிலுமே எளிய திட்டம் பின்பற்றப்பட்டுள்ளது; அழகாக கட்டிடக்கலை வெளிப்படுத்தப்பட்டுள்ளது. ஆனால் எந்தக் கருவறையிலுமே தெய்வம் நிர்மாணிக்கப்படவில்லை. 1984இல் ஐக்கிய நாடுகள் கல்வி, அறிவியல், பண்பாட்டு நிறுவனத்தின் மாமல்லபுர மரபுச்சின்னங்களில் "மண்டபங்கள்" என்ற வகைப்பாட்டில் உலகப் பாரம்பரியக் களமாக ஏற்கப்பட்டது.சில குகைக் கோயில்களுக்கு யுனெசுக்கோ அங்கீகாரம் கிடைத்திருந்தாலும் கோனேரி மண்டபம், யாளி மண்டபம், கொடிக்கால் மண்டபம் போன்றவற்றிற்கு தரப்படவில்லை. 

மகாபலிபுரத்தில் பல பாறைகளில் செதுக்கப்பட்ட மரபுச் சின்னங்கள் உள்ளன. யுனெசுக்கோவின் வகைப்பாட்டில் "cut-ins" என்ற சொல் குகைக் கோயில்களைக் (உள்ளூரில் "மண்டபங்கள்") குறிப்பிடப் பயன்படுத்தப்பட்டுள்ளது. மாறாக கோயிலாக அமையாத கற்றளிகள் (உள்ளூரில் "இரதங்கள்" எனப்படுபவை) "cut-outs" என வகைப்படுத்தப்பட்டுள்ளன.


</doc>
<doc id="405479" url="https://ta.wikipedia.org/wiki?curid=405479" title="பெரும் சீனப்பஞ்சம்">
பெரும் சீனப்பஞ்சம்

பெரும் சீனப்பஞ்சம் (சீன மொழி: 三年大饑荒) என்பது 1959-61 ஆண்டுகளில் சீன மக்கள் குடியரசில் ஏற்பட்ட பஞ்சத்தைக் குறிக்கும். வறட்சி, மோசமான கால நிலையுடன் சீன அதிபர் மா சே துங் அவர்களின் கொள்கையும் இப்பஞ்சத்துக்கு காரணமாகும். மா சே துங் கின் கொள்கைகள் எந்தளவு பஞ்சத்திற்கு காரணம் என்பதில் கருத்து மாறுபாடு உள்ளது. இந்த பஞ்சத்தால் கோடிக்கணக்கானவர்கள் பட்டினியால் இறந்ததாக கருதப்படுகிறது.

சீனாவில் இப்பஞ்சம் மூன்று ஆண்டுகளின் பெரும் சீனப் பஞ்சம் (எழுமைபடுத்தப்பட்ட சீனம்: 三年大饥荒; மரபுவழி சீனம்: 三年大饑荒; பின்யின்: Sānnián dà jīhuāng) என்றும் சீன அரசாங்க தரப்பில் மூன்று ஆண்டுகளான இயற்கை பேரிடர் (எழுமைபடுத்தப்பட்ட சீனம்: 三年自然灾害; மரபுவழி சீனம்: 三年自然災害; பின்யின்: Sānnián zìrán zāihài) என கூறப்படுகிறது 1980இக்கு முன் மூன்றாண்டுகளான நெருக்கடி (எழுமைபடுத்தப்பட்ட சீனம்: 三年困难时期; மரபுவழி சீனம்: 三年困難時期; பின்யின்: Sānnián kùnnán shíqī) அல்லது பெரும் பாய்ச்சலின் பஞ்சம் எனவும் கூறப்பட்டது.

பெரும் சீனப்பஞ்சம் என்பது மோசமான காலநிலையாலும், சமூக காரணிகளாலும், மோசமான பொருளாதார நிருவாகத்தாலும் அரசின் திடீர் விவசாய கொள்கை மாற்றத்தாலும் ஏற்பட்டது.

சீன பொதுவுடமைக்கட்சி தலைவர் மா சே துங் விவசாய நிலங்கள் தனியாருக்கு சொந்தமில்லை போன்ற விவசாய கொள்கையில் திடீரென்று பெரும் மாறுதல்களை செய்தார், இக்கொள்ளைகளை கடைபிடிக்காதவர்கள் தண்டனைக்குள்ளாவார்கள் என்றார். விவசாயமும் வணிகமும் அரசால் கட்டுபடுத்தப்பட்டன. அதனால் மக்கள் பெரும் சமூக அழுத்தத்திற்கு உள்ளானார்கள். இது முடிவில் அரசு உறுதியற்று இருப்பதற்கு காரணமாயிற்று.

பெரும் முற்போக்குப் பாய்ச்சல் காலத்தில் (1958-62) நிறைவேற்றப்பட்ட சட்டங்களால் ஏறக்குறைய மூன்றரை கோடி மக்கள் பசியால் இறந்ததாக யாங் 
சிச்எங் என்ற செய்தியாளர் ஆராய்ந்து கூறுகிறார். 
1980 வரை சீன அரசு மூன்று ஆண்டுகளான இயற்கை பேரிடர் என்றே இப்பஞ்சத்தைப் பற்றி கூறிவந்தது. இது மோசமான காலநிலை போன்ற இயற்கை சீற்றங்களை பெரிது படுத்தி அதனால் அரசின் சில திட்டமிடல்கள் தவறாகி விட்டன என அரசை காப்பாற்றும் படியான பெயராகும். சீனாவுக்கு வெளியிலிருந்த ஆராய்ச்சியாளர்கள் மோசமான பெரும் முற்போக்கு பாய்ச்சல் செய்த கொள்கை மாற்றமும் அரசு இயந்திரமுமே இப்பஞ்சத்தை உருவாக்கிய காரணிகள் அல்லது இப்பஞ்சத்தை தீவிரமாக்கிய காரணிகள் என்றனர்.. 1980இக்கு பிறகே அரசாங்கம் கொள்கை முடிவின் தவறை ஏற்படுத்திய சீரழிவை உணர்ந்து இந்த பஞ்சத்திற்கு காரணம் 30% இயற்கையும் 70% மோசமான நிருவாகமும் என ஒத்துக்கொண்டது.

பெரும் முன்னேற்ற பாய்ச்சலின் போது விவசாயம் சமூகத்தால் மட்டுமே செய்யப்பட வேண்டுமென என்வும் தனியார் செய்ய கூடாதெனவும் தடை விதிக்கப்பட்டது. இரும்புத்தாதும் இரும்பு தகடு உற்பத்தியும் பொருளாதார முன்னேற்றத்தாக்கான காரணிகாக கருதப்பட்டன. கோடிக்கணக்கான உழவர்கள் விவசாயத்தை விட்டு இரும்புத்தாதும் இரும்பு தகடும் உற்பத்தி செய்யும் ஆலைகளில் பணியாற்ற கூறப்பட்டார்கள்.

யாங் சிங்எங் என்பர் 2008இல் சின்யாங் மாகாணத்தில் தானிய கிடங்குகளின் வாயிலில் மக்கள் பசியால் வாடி இருந்தார்கள் எனவும் அவர்கள் இறக்கும் பொது பொதுவுடைமைக் கட்சி தலைவர் மா எங்களை காப்பாற்றுங்கள் என கதறினர். எனன்னிலும் எபையிலும் இருந்த தானிய கிடங்குகள் திறிக்கப்பட்டிருந்தால் யாரும் இறந்திருக்க மாட்டார்கள் ஏனென்றால் அந்நகரங்களை சுற்றியே இறப்புகள் இருந்தன என்கிறார். அலுவலர்கள் அவர்களை காப்பாற்ற நினைப்பதற்கு பதிலாக இன்னும் எத்தனை மூட்டை தானியம் வந்தால் கிடங்கு நிறையும் என்பதிலேயே குறியாய் இருந்தனர். 

சோவியத் போலி அறிவியலாளர் ரோபிம் லைசென்கோ கருத்தை அடிப்படையாக கொண்டு சீன அரசு விவசாய முறைகளில் பல மாறுதல்களை செய்ய 
ஆணையிட்டது. விதைகளை மும்மடங்காக விதைத்து பின் மேலும் அதை இருமடங்காக்க வேண்டும் என்பது ஒரு கருத்து. ஒரே வகை பயிர்கள் தங்களுக்குள் போட்டி போட்டு வளராது என்பது இக்கருத்தின் அடிப்படை. ஆனால் நடைமுறையில் அவை போட்டி போட்டன இதனால் போதிய இடம் இல்லாததால் மற்ற விதைகளும் சத்துக்களை உறிஞ்சியதால் வளர்ச்சி குன்றி விளைச்சல் குறைந்தது. லைசென்கோ அவர்களின் கூட்டாளி மால்செவ் கருத்தின் அடிப்படையில் ஆழ உழுதல் என்ற கொள்கை கடைபிடிக்கப்பட்டது. வழக்கமாக உழவர்கள் 15-20 செமீ ஆழம் தான் உழுவார்கள். இந்த புதிய கொள்கைப்படி 1-2 மீ உழ கூறப்பட்டார்கள். இப்படி ஆழ உழும் போது நிலத்துக்கு அடியில் உள்ள வண்டலை வேர்கள் பயன்படுத்தி நன்றாக வளரும் என்பதே. ஆனால் இதனால் தேவையற்ற கற்களும் மணலும் மண்ணும் மேலே வந்து மேலுள்ள வண்டலை மூடிவிட்டன இதனாலும் பயிர்களின் வளர்ச்சி பாதிக்கப்பட்டது. 


</doc>
<doc id="405502" url="https://ta.wikipedia.org/wiki?curid=405502" title="ஆல்டசு அக்சுலி">
ஆல்டசு அக்சுலி

ஆல்டசு லியோனார்டு அக்சுலி(Aldous Leonard Huxley) (26 சூலை 1894 – 22 நவம்பர் 1963) ஒரு ஆங்கில புதின எழுத்தாளரும், மெய்யியலாளரும் ஆவார். மேலும் அக்சுலி குடும்பத்தின் முக்கிய நபரும் ஆவார். இவர் ஆங்கில இலக்கியத்திலான பட்டப்படிப்பை மேதகைமையுடன் கூடிய முதல் வகுப்பில் ஆக்சுபோர்டு பல்கலைக்கழகத்தின் பேலியால் கல்லூரியில் முடித்தார்.

இவர் ஐம்பதுக்கும் மேற்பட்ட புத்தகங்களின் ஆசிரியராவார். இவர் எழுதிய புதினங்களுக்காக நன்கறியப்பட்டவர் (பிரேவ் நியூ வேர்ல்டு, பிறழ்ந்த உலகின் பின்னணியைக் கொண்டு எழுதப்பட்டது); டோர்சு ஆப் பெர்செப்சன் என்ற இவரது புனைவுக் கதையல்லாத நூலில், உளமாற்றியாகப் பயன்படுத்தப்படும் மருந்துகளை எடுத்தபோது தனக்கு நேர்ந்த அனுபவத்தை நினைவு கூர்கிறார்; இவரது அதிக வீச்சைக் கொண்ட கட்டுரைகளுக்காகவும் இவர் புகழ் பெற்றவராவார். இவரது தொழில் வாழ்வின் தொடக்க காலத்தில், அக்சுலி சிறுகதைகள் மற்றும் கவிதைகளை வெளியிட்டார். மேலும், ஆக்சுபோர்டு கவிதை என்ற இலக்கிய பருவ இதழையும் வெளியியட்டார். இவர் பயண நூல்கள், திரைக்கதைகள், அங்கதங்கள் ஆகியவை எழுதுவதையும் தொடர்ந்தார். அவர் தனது பிற்கால வாழ்க்கையை அமெரிக்காவில் உள்ள லாஸ் ஏஞ்சல்ஸ் நகரில் 1937 முதல் தனது இறப்பு வரைத் தொடர்ந்தார். 

அக்சுலி மனிதவியலாளரும் அமைதியை விரும்புபவரும் ஆவார். அவர் ஆன்மீக கருத்தியல்களான ஆன்மீக உளவியல் மற்றும் உள்ளுணர்வு மெய்யியல் போன்றவற்றிலும் அதிலும் குறிப்பாக சர்வமயவாதத்திலும்  நாட்டமுடையவராக இருந்தார்.   அவருடைய வாழ்வின் இறுதிக்காலத்தில், அக்சுலி அவர் காலத்தில் வாழ்ந்த முன்னணி அறிஞராகப் பரவலாக ஏற்றுக்கொள்ளப்பட்டார். இலக்கியத்திற்கான நோபல் பரிசிற்காக ஏழு முறை பரிந்துரைக்கப்பட்டார். 1962 ஆம் ஆண்டில், தனது இறப்பிற்கு முந்தைய ஆண்டில் இலக்கியத்தின் துணைவன் என்ற விருதிற்கு இராயல் இலக்கியச் சங்கத்தால் தேர்ந்தெடுக்கப்பட்டார்.

அக்சுலி 1894 ஆம் ஆண்டு இங்கிலாந்தில் உள்ள சர்ரேயில் உள்ள கோல்டாமிங்கில் பிறந்தார். இவர், எழுத்தாளர் மற்றும் பள்ளி ஆசிரியராக இருந்த லியோனார்டு அக்சுலி (கார்ன்ஹில் என்ற செய்தி இதழின் தொகுப்பாசிரியர்) என்பவரின் மகனாவார். அக்சுலியின் தாயார் ஜுலியா அர்னால்ட் என்பவராவார். ஜுலியா, கவிஞர் மற்றும் விமர்சகர் மேத்யு அர்னால்ட் என்பவரின் மருமகளும் மேரி அகசுதா வார்ட் என்பவரின் சகோதரியும் ஆவார். ஆல்டசு அக்சுலி, தாமசு என்றி அக்சுலி என்ற விலங்கியல் அறிஞரின் பேரனும் ஆவார். அக்சுலியின் கல்வி தனது தந்தையாரின் முழு ஆயத்த நிலையில் இருந்த தாவரவியல் ஆய்வுக்கூடத்தில் தொடங்கியது. பின்னர் அவர் கோடால்மிங் அருகில் உள்ள மலைப்புற பள்ளி ஒன்றில் சேர்க்கப்பட்டார். அங்கு அவர் தனது தாயார் வழியாகவே கற்றுக்கொடுக்கப்பட்டார். அவரது அன்னையின் உடல் நலம் சீரற்ற நிலையை அடையும் வரை இது தொடர்ந்தது. ஹில்சைடு பள்ளியைத் தொடர்ந்து ஈடன் கல்லுாரிக்குச் சென்றார். ஆல்டசுக்கு 14 வயதாக இருந்த போது 1908 ஆம் ஆண்டில் ஆல்டசின் தாயார் இறந்தார். அவர் 1916 ஆம் ஆண்டில் தனது கவிதைகளைத் தொகுத்து "தி பர்னிங் வீல்" (எரியும் சக்கரம்) என்ற தலைப்பிலான புத்தகத்தை வெளியிட்டார். 1919 ஆம் ஆண்டில் ஆல்டசு அக்சுலி மரியா நிசு என்பவரை மணந்தார்.


</doc>
<doc id="405507" url="https://ta.wikipedia.org/wiki?curid=405507" title="டச்சு சோழமண்டலம்">
டச்சு சோழமண்டலம்

சோழமண்டலம் ("Coromandel", "கோரமண்டல்") 1610இலிருந்து 1798இல் நிறுவனம் கலைக்கப்படும்வரை சோழ மண்டலக் கடற்கரை பகுதியில் இருந்த டச்சுக் கிழக்கிந்தியக் கம்பனியின் ஆளுநரகம் ஆகும். இப்பகுதியில் போர்த்துக்கேயர்களிடமிருந்து பழவேற்காட்டை டச்சுக்காரர்கள் கைப்பற்றியதிலிருந்து இப்பகுதி நெதர்லாந்து இராச்சியத்தின் குடிமைப்பட்டபகுதியாக இருந்து வந்துள்ளது; இது 1825இல் பிரித்தானியர்களிடம் ஒப்படைக்கும்வரை தொடர்ந்தது. இது டச்சு இந்தியாவின் அங்கமாக விளங்கியது.

1606இல் பழவேற்காடு ஏரியின் கழிமுகத்திற்கு வடக்கே, கரிமணல் சிற்றூரில் ஓர் டச்சுக் கப்பல் நின்றுவிட்டது. அப்பகுதி இசுலாமியர் அவர்களுக்கு உணவும் உதவியும் வழங்கினர். அவர்களுடன் உள்ளூர் சந்தைப் பொருட்களை கிழக்கிந்தியத் தீவுகளின் டச்சுப் பகுதிகளில் விற்பனை செய்ய உடன்பாடு செய்துகொண்டனர். 

விசயநகரப் பேரரசின் அரசர் வெங்கடபதி ராயனின் மனைவியும் அரசியுமான இறைவி "பிரளயக் காவிரி"யை ஆண்டு வந்தார். அவளது ஆட்சியில் 1608இல் டச்சுக் கிழக்கிந்தியக் கம்பனிக்கு கோட்டைக் கட்டிக்கொள்ளவும் வணிகம் செய்யவும் அனுமதி கொடுக்கப்பட்டது. அவர்கள் கெல்ட்ரியா என்ற பெயரில் மற்ற ஐரோப்பிய வணிகர்களிடமிருந்து காத்துக்கொள்ள கோட்டையைக் கட்டினர். இங்கிருந்து கிழக்கிந்தியத் தீவுகளில் மிக இலபகரமான வணிகம் நடத்தி வந்தனர். டச்சுக்களைப் பார்த்து ஆங்கிலேயர்களும் 1619இல் இங்கு துறை அமைக்க முயன்றனர்; ஆனால் இதனை 1622இல் கைவிட்டனர். போர்த்துக்கேயர்கள் இந்த துறைமுகத்தின் மீது பலமுறை தாக்குதல் தொடுத்தனர். 1611இல் போர்த்துகேயர்களுடன் வெங்கடபதி கோபம் கொண்டு அவர்களை சந்திரகிரியிலிருந்து வெளியேற்றினார்; அதேநேரம் பழவேற்காட்டில் டச்சுக்காரர்கள் கோட்டை கட்டிக்கொள்ள உதவினார். 

இந்தக் கோட்டையைக் கைப்பற்ற 1614, 1623, 1633 ஆண்டுகளில் போர்த்துகேயர் முயன்றனர்; ஆனால் வெற்றியடையவில்லை. 1616 முதல் 1690 வரை பழவேற்காடு டச்சு சோழமண்டலத்தின் அலுவல்முறை தலைமையிடமாக இருந்தது.

பழவேற்காடு பகுதியின் பல உள்நாட்டுப் பகுதிகளில் இருந்த தமிழ், தெலுங்கு, கன்னட மக்களின் முதன்மை தொழில்வாய்ப்பாக துணித் தயாரிப்பு இருந்தது. பழவேற்காட்டில் மட்டுமே 1,000க்கும் மேலான கைத்தறிகள் இயங்கியதாகத் தெரிகிறது. 1620களில் பழவேற்காட்டில் டச்சுக் கிழக்கிந்தியக் கம்பனி துப்பாக்கி வெடிமருந்து தயாரிப்பு தொழிற்சாலையை நிறுவியது. இங்கு தயாரிக்கப்பட்ட வெடிமருந்து உற்பத்தி பல்லாண்டுகளுக்கு கிழக்கிந்தியாவின் பல்வேறு டச்சு வணிக மையங்களின் தேவையையும் தங்கள் தாய்நாட்டுத் தேவையையும் சந்திக்கப் போதுமானதாக இருந்தது.1615இல் இந்தியாவின் முதல் நாணயச்சாலை கெல்ட்ரியா கோட்டையில் நிறுவப்பட்டது; துவக்கத்தில் செப்பு நாணயங்கள் VOC சின்னத்துடனும் சமசுகிருத உரையுடன் வெளியாயிற்று. இந்த நாணயச்சாலை 1674 வரை இயக்கப்பட்டது; பின்னர் நாகப்பட்டினத்தில் புதிய நாணயச்சாலை நிறுவப்பட்டு இது கைவிடப்பட்டது. இந்த நாணயங்கள் பரவலாக இலங்கையில் பயன்படுத்தப்பட்டன.

1690இல் டச்சு சோழமண்டலத்தின் தலைமையிடம் நாகப்பட்டினத்திற்கு மாறியது. மூன்றாண்டுகளுக்கு முன்னதாக இங்கு நாகப்பட்டினம் கோட்டை கட்டத்துவங்கியிருந்தனர். மிகவும் பாதுகாப்பு அரண்களுடன் கட்டப்பட்ட இந்தக் கோட்டை 1781 நாகப்பட்டினம் முற்றுகையைத் தாக்குபிடிக்க முடியவில்லை. இந்த முற்றுகைக்குப் பின் பிரித்தானியர் கோட்டையைக் கைப்பறினர். 1784ஆம் ஆண்டு பாரிசு உடன்படிக்கையில் இந்தக் கோட்டை டச்சுக்காரர்களுக்கு திருப்பியளிக்கப்படவில்லை. பிரித்தானியர்களிடமே தங்கிவிட்டது. இதனால் டச்சு ஆளுநரின் தலைமையிடம் பழவேற்காட்டிற்குத் திரும்பியது.

18ஆம் நூற்றாண்டின் இறுதியில் பழவேற்காட்டின் மக்கள்தொகை 10,000க்கும் குறைவாக வீழ்ந்ததாக அறியப்படுகின்றது. 1746இல் பருவமழை தவறியதால் பெரும் பஞ்சம் ஏற்பட்டது. பழவேற்காடு, சாந்தோம் போன்ற பெரிய நகரங்களிலேயே உயிரிழந்தவர் எண்ணிக்கை 15,000 தொட்டது; மூன்றில் ஒருபங்கு நெசவாளர்களும், வண்ணமடிப்பவர்களும் துவைப்போரும் உயிர்தப்பினர். துணி விலைகள் 15% உயர்ந்தது; இந்த விலையில் கூட கிடைக்காமலும் இருந்தது. டச்சுக்காரர்களின் வீழ்ச்சிக்கு மற்றுமொரு முதன்மையான காரணியாக இப்பகுதியை மீர் ஜும்லா தலைமையிலான கோல்கொண்டா படைகள் கைப்பற்றியது ஆகும்.

டச்சு ஆளுநர் வில்லியம் எழுதிய கியூ கடிதங்களின்படி பிரான்சியப் படைகளிடமிருந்து காக்கும் வண்ணம் பிரித்தானியத் துருப்புகள் டச்சு மலபாரைச் சூழ்ந்துகொண்டன. 1814 ஆங்கில-டச்சு உடன்படிக்கையின்படி டச்சு மலபார் மீளவும் திரும்பித் தரப்பட்டது. ஆனால்1824இல் ஏற்பட்ட மற்றொரு உடன்படிக்கையின்படி, 1825இல் மீண்டும் பிரித்தானியா மீட்டுக்கொண்டது. இரண்டு சிறிய இடைவெளிகளைத் தவிர பழவேற்காட்டில் டச்சு ஆட்சி 1606இலிருந்து 1825 வரை 214 ஆண்டுகள் நீடித்திருந்தது. 1825இல் ஆற்காட்டரசர் செங்கல்பட்டு மாவட்டத்தை (பழவேற்காடு இதில் உள்ளடங்கியிருந்தது) பிரித்தானியருக்கு வழங்கினார்.
இன்று பழவேற்காடு டச்சு ஆட்சியின் நினைவுச் சின்னங்களைத் தாங்கி நிற்கிறது. டச்சுக் கோட்டையின் இடுபாடுகளும் டச்சு தேவாலயமும் 1631 முதல் 1655 வரை அடக்கம் செய்யப்பட்ட 22 கல்லறைகளுடன் கூடிய கல்லறைத் தோட்டமும் 76 கல்லறைகள் கொண்ட மற்றுமொரு கல்லறைத் தோட்டமும் இந்தியத் தொல்லியல் ஆய்வகத்தின் பாதுகாப்பில் உள்ளன. டச்சு கட்டிட வடிவியலாளர்களும் அறிஞர்களும் இந்த துவக்க கால டச்சு குடியேற்றத்தின் குடியேற்றங்களை மீட்க ஆதரவு நல்க இசைந்துள்ளனர்.




</doc>
<doc id="405515" url="https://ta.wikipedia.org/wiki?curid=405515" title="பான்டு மக்கள்">
பான்டு மக்கள்

பான்டு மக்கள் (Bantu peoples) என்னும் சொல், ஆப்பிரிக்காவில் உள்ள, பான்டு மொழிகளைப்யைப் பேசுகின்ற 300 - 600 இனக்குழுக்களைக் குறிக்கும் சொல் ஆகும். இவர்கள், தெற்கில் மத்திய ஆப்பிரிக்காவில் இருந்து ஆப்பிரிக்கப் பெரிய ஏரிப் பகுதிக்கூடாக தெற்கு ஆப்பிரிக்கா வரையில் பரந்திருக்கும் புவியியல் பகுதியில் வாழ்கின்றனர். பான்டு மொழி பெரும்பாலான ஆப்பிரிக்க மக்களால் பேசப்படும் நைகர்-காங்கோ மொழிக் குடும்பத்தின் முக்கியமான கிளை ஆகும். ஒன்றையொன்று புரிந்து கொள்ளக்கூடிய தன்மையின் அடிப்படையில், 650 பான்டு மொழிகள் இருப்பதாகக் கருதப்படுகின்றது. இம்மொழிகளுள் மொழிகளுக்கும், கிளைமொழிகளுக்கும் இடையிலான வேறுபாடுகள் தெளிவற்றவை. "எத்னாலாக்" 535 மொழிகள் இருப்பதாகக் கூறுகின்றது.

ஏறத்தாழ 3,000 ஆண்டுகளுக்கு முன், முந்தைப் பான்டு மொழிக் குழுவினர், கிழக்கு நைசீரியா, கமரூன் ஆகிய நாடுகளில் எல்லைப் பகுதிகளை அண்டிய மேற்கு, மத்திய ஆப்பிரிக்கப் பகுதிகளில் இருந்த அவர்களது தாய் நிலத்தில் இருந்து கிழக்கு நோக்கிய தமது ஆயிரம் ஆண்டுக் காலப் புலப்பெயர்வைத் தொடங்கினர். இந்த பான்டு விரிவாக்கத்தின் மூலம் முன்னர் பான்டு மக்கள் இல்லாதிருந்த மத்திய, தெற்கு, தென்கிழக்குப் பகுதிகளில் பான்டுக்கள் முதன் முதலாகக் குடியேறினர். இந்த முந்தை பான்டுக் குடியேறிகள், அவர்களுக்கு முன் குடியேறிய பகுதிகளில் வாழ்ந்த, மத்திய ஆப்பிரிக்காவைச் சேர்ந்த பிக்மிகள், தெற்கு ஆப்பிரிக்காவைச் சேர்ந்த கோசிய மக்கள் போன்ற பல பிற இனத்தவரை இனக்கலப்புக்கு உள்ளாக்கினர் அல்லது இடம் பெயர்த்து விட்டனர். இவர்கள், வடகிழக்கு ஆப்பிரிக்காவில் இருந்து இடம் பெயர்ந்து, பல நூற்றாண்டுகளாகத் தென்கிழக்குப் பகுதிகளின் வாழ்ந்த சில ஆப்பிரிக்க-ஆசிய வெளிக் குழுக்களையும் சந்தித்தனர்.

தனித்தனியான பான்டுக் குழுக்கள் இன்று பெரும்பாலும் மில்லியன் கணக்கில் மக்களைக் கொண்டுள்ளவையாக உள்ளன. இவற்றுள், சிம்பாப்வேயைச் சேர்ந்த டெபெலே, சோனா ஆகிய குழுக்கள் 14.2 மில்லியன் மக்களுடனும், காங்கோ சனநாயகக் குடியரசின் லூபா குழு 13.5 மில்லியனுக்கு மேற்பட்ட எண்ணிக்கையான மக்களுடனும், தென்னாப்பிரிக்காவைச் சேர்ந்த சூலு மக்கள் 10 மில்லியன் மக்களுடனும், மத்திய நைசீரியாவிலும், கமரூனிலும் வாழும் திவ் குழுவினர் ஏறத்தாழ 10 மில்லியன் மக்களையும், தான்சானியாவின் சுக்குமா குழு ஏறத்தாழ எட்டு மில்லியன் மக்களையும், கென்யாவின் கிக்குயு ஆறு மில்லியன் மக்களையும் கொண்டுள்ளன. அரபு மொழிச் செல்வாக்குக்கு உட்பட்ட சுவாகிலி மொழியைத் தாய் மொழியாகப் பேசுபவர்கள் ஏறத்தாழ ஐந்து மில்லியன் மக்களே ஆயினும், இது தெற்கு ஆப்பிரிரிக்கா முழுவதும் வாழும் 140 மில்லியனுக்கும் மேற்பட்ட எண்ணிக்கையான மக்களின் பொது மொழியாக உள்ளது. ஆப்பிரிக்க ஒன்றியத்தின் அலுவலக மொழிகளுள் ஒன்றாகவும் சுவாகிலி உள்ளது. 

இற்றைக்கு 4000 ஆண்டுகளுக்கு முன்பு, இன்றைய நைசீரியா, கமரூன் ஆகிய நாடுகளின் தென்மேற்கு எல்லைகளை அண்டிய மேற்கு ஆப்பிரிக்கப் பகுதியே முந்தைப் பான்டு மக்களின் தாய்நிலம் எனத் தற்கால அறிஞர்கள் கருதுகின்றனர். இவர்களது மொழி, நைகர்-காங்கோ மொழிக்குடும்பத்தின் ஒரு கிளை. இந்த நோக்கு, 1960 களில் யோசேப் கிரீன்பர்க், மால்க்கம் குத்ரீ ஆகியோரான் முன்னெடுக்கப்பட்ட முரண்பட்ட கோட்பாடுகளினால் இடம்பெற்று வந்த வாதங்களுக்கு முடிவாக அமைந்தது. பான்டு மொழிகளின் முன்னேர்களாகக் கருதப்படும் முந்தைப் பான்டு மொழி தென்கிழக்கு நைசீரியாவின் மொழிகளுடன் நெருக்கமான உறவுகளைக் கொண்டது என கிரீன்பர்க் கருதினார். பான்டு மொழிகள் அங்கிருந்து கிழக்கு நோக்கியும், தெற்கு நோக்கியும் பரவியதாகவும், பல நூறு ஆண்டுக் காலத்தினூடாக மேலும் பல இரண்டாம் நிலை மையங்களுக்கும் அம்மொழிகளின் பரவல் ஏற்பட்டதாகவும் அவர் கூறினார். 


</doc>
<doc id="405520" url="https://ta.wikipedia.org/wiki?curid=405520" title="சான் மக்கள்">
சான் மக்கள்

சான் மக்கள் (San people), பல்வேறு கோசிய மொழிகளைப் பேசும் வேட்டுவ-சேகர மக்கள் குழு. இவர்கள், பொட்சுவானா, நமீபியா, அங்கோலா, சாம்பியா, சிம்பாப்வே, லெசோத்தோ, தென்னாப்பிரிக்கா ஆகிய பகுதிகளையும் உள்ளடக்கிய தெற்கு ஆப்பிரிக்காவின் மூத்த குடிகள் ஆவர். பொட்சுவானாவில் உள்ள ஒக்கவாங்கோ ஆற்றுக்கும், வடமேற்கு நபீயாவில் உள்ள எத்தோசா தேசியப் பூங்காவுக்கும் இடையில் உள்ள வடக்கு மக்களும்; நமீபியா, பொட்சுவானா ஆகிய நாடுகளின் பெரும்பாலான பகிதிகளிலும், சாம்பியா, சிம்பாப்வே ஆகியவற்றின் எல்லைகளுக்குள்ளும் வாழும் ரடு மக்களும்; ஒரு காலத்தில் தென்னாப்பிரிக்காவில் பரவலாக வாழ்ந்த மூத்த குடியினரின் எச்சமாக இருக்கும், மோலோப்போ ஆற்றை நோக்கிய மத்திய கலகாரியில் வாழும் தெற்கு மக்களும் பேசும் மொழிகளிடையே குறிப்பிடத்தக்க வேறுபாடுகள் காணப்படுகின்றன. 

வேட்டுவ-சேகர சான் மக்களின் முன்னோர்களே இன்றைய பொட்சுவானா, தென்னாப்பிரிக்கா ஆகிய பகுதிகளின் முதற் குடிகள் எனக் கருதப்படுகின்றது. பொட்சுவானாவில் சான் மக்கள் வாழ்ந்தமைக்கான வரலாற்றுச் சான்றுகள் குறிப்பாக, வடக்கு பொட்சுவானாவின் சோடிலோ குன்றுப் பகுதியில் காணப்படுகின்றன. இப்பகுதியில், 70,000 ஆண்டுகளுக்கு முற்பட்டவையாகக் கருதப்படும் கற் கருவிகளும், பாறை ஓவியங்களும் கண்டுபிடிக்கப்பட்டுள்ளன. இவ்வோவியங்களே இதுவரை அறியப்பட்டவற்றுள் மிகப் பழமையானவை. மரபுவழியாக சான் மக்கள் அரை நாடோடிக் குழுவாகும். நீர், வேட்டைக்கான விலங்குகள், உண்ணத்தக்க தாவரங்கள் ஆகிய வளங்கள் கிடைப்பதன் அடிப்படையில், அவர்கள் குறிப்பிட்ட பகுதிகளுக்குள் பருவகால இடப்பெயர்வுகளை மேற்கொள்வது உண்டு. 2010 ஆம் ஆண்டு நிலவரப்படி பொட்சுவானாவில் உள்ள சான் மக்களின் எண்ணிக்கை ஏறத்தாழ 50,000 க்கும், 60,000 க்கும் இடைப்பட்டதாக உள்ளது.

அரசாங்கத்தால் கட்டாயமாக்கப்பட்ட நவீனமயப் படுத்தும் திட்டங்களின் கீழ் 1950 க்கும் 1960 க்கும் இடைப்பட்ட காலத்தில் சான் மக்கள் வேளாண்மைத் தொழிலுக்கு மாறியுள்ளனர். தற்போது வாழ்க்கை முறைகளில் மாற்றங்கள் ஏற்பட்டுவிட்ட போதும், இவர்கள், மானிடவியல், மரபியல் ஆகிய துறைகள் தொடர்பில் ஏராலமான தகவல்களை வழங்கியுள்ளனர். 2009 இல் நிறைவுற்ற ஒரு ஆப்பிரிக்க மரபியற் பல்வகைமை சார்ந்த ஆய்வு ஒன்றின்படி, 121 வேறுபட்ட ஆப்பிரிக்க மக்கள் குழுக்களில் மிக அதிகமான மரபியற் பல்வகைமை மட்டத்தைக் கொண்ட ஐந்து குழுக்களில் சான் குழுவும் அடங்குகின்றது. சான் குழு, அறியப்பட்ட 14 வாழுகின்ற "மூத்த மக்கள் தொகுதிகளில்" ஒன்று. இது, பொது முன்னோரையும், இனத்துவம், பண்பாடு, மொழி இயல்புகள் ஆகியவற்றைப் பொதுவாகப் பகிர்ந்துகொள்ளும் குழுக்களைக் குறிக்கும்.

பொட்சுவானாவின் சில சான், பக்கலகாதி சமூக உறுப்பினர்களின் கருத்துப்படி அரசாங்க வளர்ச்சித் திட்டங்களில் சில நல்ல அம்சங்கள் இருந்தபோதும், அரசாங்கத்தின் முடிவெடுத்தலில் இக்குழுக்களுக்கு இடம் இல்லாதது குறித்துப் பேசப்படுவதுடன், சான், பாக்கலகாதி இன மக்களை அரசாங்கம் பாகுபாடாக நடத்துகிறது என்ற உணர்வும் பரவலாக உள்ளது. 2013 ஆம் ஆண்டின் அக்கிய அமெரிக்க இராசாங்கத் திணைக்களத்தின் அறிக்கை, பொட்சுவானாவில் இடம்பெறும் சான் அல்லது பசர்வா இன மக்களுக்கு எதிரான பாகுபாடுகள் குறித்து விளக்குவதுடன், இதை ஒரு "முதன்மையான மனித உரிமைகள் பிரச்சினை" எனவும் குறிப்பிடுகின்றது.

சான் உறவு முறை, மரபு வழியாக அவர்கள் மேய்ச்சல் தேடி அலைந்து திரியும் சிறிய குழுக்கள் என்னும் தனித்தன்மையை வெளிக்காட்டுவதாக உள்ளது. இவர்களது உறவு முறை, ஐரோப்பியப் பண்பாடுகளில் உள்ள அதே உறவு முறைச் சொற் தொகுதிகளுடன் கூடிய "எசுக்கிமோ உறவு முறை"யை ஒத்தது. ஆனால் இவர்கள் ஒரு பெயர் விதியையும், வயது விதியையும் பயன்படுத்துகின்றனர்.


</doc>
<doc id="405525" url="https://ta.wikipedia.org/wiki?curid=405525" title="மூலிகை நூல்">
மூலிகை நூல்

ஹெர்பல் ("Herbal") என்பது தாவரங்களின் பெயர்கள் மற்றும் விவரங்களைக் கொண்ட புத்தகம். தாவரங்களின் மருத்துவகுணம், சத்து, சமையல், நச்சு, மூச்சுத்திணறல், நறுமணம் அல்லது மாயாஜால சக்திகள், அவற்றுடன் தொடர்புடைய புராணங்களின் தகவல்கள் ஆகியவற்றை உள்ளடக்கிய புத்தகம். இந்நூலில் தாவரங்களை அடையாளம் காண உதவுவதற்கு மூலிகைகள் பெரும்பாலும் விளக்கப்பட்டுள்ளன.

பண்டைய [[எகிப்து, [[சீனா]], [[இந்தியா]] மற்றும் ஐரோப்பாவிலும் முதன்முதலில் உருவான இலக்கிய நூல்களில் இந்நூலும் அடங்கும். , கருத்தரித்தல் மற்றும் மருத்துவர்கள் ஆகியோரால் குவிக்கப்பட்ட நாள் மருத்துவ விஞ்ஞானமாக உருவாக்கப்பட்ட முதல் இலக்கியத்தில் மூலிகைகளும் இருந்தன. [6] சீனாவிலும் ஐரோப்பாவிலும் அச்சிடப்பட்ட ம முதல் புத்தகங்களில் இதுவும் இடம்பெற்றது

17 ஆம் நூற்றாண்டின் பிற்பகுதியில், நவீன வேதியியல், நச்சுயியல் மற்றும் மருந்தியல் ஆகியவற்றின் எழுச்சி பாரம்பரிய மூலிகை மருத்துவத்தின் மதிப்பைக் குறைத்தது. தாவரவியல் படிப்பு மற்றும் ஆலை அடையாளம் காணும் herbals க்கான குறிப்பு கையேடுகள் ஒரு குறிப்பிட்ட பிராந்தியத்தில் வளர்ந்து காணப்படும் தாவரங்களின் ஃப்ளோராஸ் - முறையான கணக்குகளால், விஞ்ஞானரீதியில் துல்லியமான தாவரவியல் விளக்கங்கள், வகைப்பாடு மற்றும் எடுத்துக்காட்டுகள் ஆகியவற்றைப் பயன்படுத்தியது. மூலிகை மற்றும் தொடர்புடைய துறைகளில் (ஹோமியோபதி மற்றும் அரோமாதெராபி போன்றவை) மாற்று மருந்துகளின் பிரபலமான வடிவங்களாக மாறியதால், 20 ஆம் நூற்றாண்டின் கடைசி தசாப்தங்களில் இருந்து மேற்கத்திய உலகில் மூலிகைகளை ஒரு சாதாரணமான மறுமலர்ச்சி கண்டிருக்கிறது

மூலிகை என்ற சொல் மத்திய கால லத்தின் மொழியிலிருந்து பெறப்பெற்ற ஹெலபலிஸ் ("மூலிகைகள் புத்தகம்") என்ற வார்த்தையிலிருந்துபெறப்பட்டதாகும். சில நேரங்களில் மலரினது சொற்பொருள் விளக்கம், ஃப்ளோர்லீஜியம் என்ற வார்த்தைக்கு மாறாக பயன்படுத்தப்படுகிறது. அவர்களின் பயன்பாட்டிற்கான மூலிகை முக்கியத்துவத்தை விடவும். அச்சிடப்பட்ட மூலிகைகளில் காணப்பட்ட பெரும்பாலான தகவல்கள் மரபுவழி மருத்துவம் மற்றும் மூலிகை அறிவிலிருந்து எழுந்தன.

சீனாவின் பாரம்பரிய பாரம்பரிய மூலிகை மருந்துகள் ஆயிரக்கணக்கான ஆண்டுகளுக்கு முன்பே அறியப்படுகின்றன. 2700 BCE இல் சீன சீன மூலிகை மருந்து நிறுவனர் ஷெனோங் ஷெனோங் பென்கோ ஜிங் அல்லது கிரேட் ஹெர்பல் ஆகியோரை உருவாக்கியது. இது ஒரு பிரதியை உருவாக்கியது c. 500 கி.மு. மற்றும் 365 மூலிகைகளை விவரிக்கிறது. 1250 CE வரையிலான காலப்பகுதியில் குறிப்பிட்ட தரமான தாவரங்களுக்கான உயர்தர மூலிகைகள் மற்றும் மோனோகிராஃப்புகள் உற்பத்தி செய்யப்பட்டன: 1108 இல் டாங் ஷென்வீயால் எழுதப்பட்ட ஜெனெலி பென்கோ, இது 1600 வரை பன்னிரண்டு பதிப்புகள் வழியாகப் பெற்றது; 1159 ஆம் ஆண்டில் ஹாய் யான்கி வென்ஹௌவின் ஆரஞ்சுகளில் ஒன்றில் 1059 ஆம் ஆண்டில் லாக்ஸில் ஒரு மோனோகிராஃப் மற்றும் ஒன்று. 1406 மிங் வம்ச இளவரசர் ஜு ஜியாவோ யுஹுவாங் பென்கோவை வெளியிட்டார். இது 414 வகை தாவரங்களின் உயர்தர மரத்தூண்கள் மற்றும் விளக்கங்கள் இதில் அடங்கியிருந்தது, இதில் 276 பேர் முதன் முறையாக விவரித்தனர், முதல் ஐரோப்பிய புத்தகத்தை 69 ஆண்டுகளாக முன்பே எழுதியுள்ளனர். இது பல முறை மறுபதிப்பு செய்யப்பட்டது. பிற மூலிகைகளில் 1450 ஆம் ஆண்டில் பென்கோ ஃபாஹூய், Xu Yong மற்றும் 1590 ஆம் ஆண்டில் லி ஷிச்சின் பென்கோ குஙும் ஆகியோரால் அடங்கும்

இந்தியாவின் பாரம்பரிய மூலிகை மருத்துவம் [[ஆயுர்வேதம்]] என அறியப்படும், இது இரண்டாம் நூற்றாண்டு BCE க்கு முந்தியதாக இருக்கலாம், புராதன இந்து வேதங்கள் மற்றும் குறிப்பாக [[அதர்வண வேதம்|அதர்வணம்]] ஆகியவற்றிற்கு முன் இதன் தோற்றம் இருக்கலாம். சுஷ்ருதா சம்ஹிதா என்ற ஒரு ஆய்வில், சுசிருதாவின் அறுவை சிகிச்சை மூலம் போதனைகளின் ஒரு உண்மையான தொகுப்பு ஆகும். இதில் 1120 நோய்கள், 700 மருத்துவ தாவரங்கள், கனிம ஆதாரங்களில் இருந்து 64 தயாரிப்புக்கள் மற்றும் விலங்கு ஆதாரங்களை அடிப்படையாகக் கொண்டு 57 தயாரிப்புக்கள் ஆகியவற்றில் 184 அத்தியாயங்கள் மற்றும் விளக்கங்கள் உள்ளன. [[ஆயுர்வேதம்|ஆயுர்வேதத்தின்]] பிற முந்தைய படைப்புகளில் சரகாவுக்குக் காரணமான சரக சமுதா அடங்கும். இந்த பாரம்பரியம், பெரும்பாலும் வாய்வழி. சுஷ்ருதாவின் படைப்புகள் அடங்கிய முந்தைய எஞ்சியுள்ள எழுத்துக்களில் 4 ஆம் நூற்றாண்டின் முற்பகுதியிலாகும்

[[பகுப்பு:மூலிகை மருத்துவம்]]
[[பகுப்பு:மருத்துவ நூல்கள்]]


</doc>
<doc id="405532" url="https://ta.wikipedia.org/wiki?curid=405532" title="2018 தூத்துக்குடி படுகொலை">
2018 தூத்துக்குடி படுகொலை

தூத்துக்குடி படுகொலை அல்லது தூத்துக்குடி துப்பாக்கிச் சூடு என்பது மே 22, 2018 அன்று ஸ்டெர்லைட் ஆலைக்கு எதிராகப் போராடிய மக்கள் மீது தமிழ்நாடு காவல்துறையும் துணை பாதுகாப்புப் படையும் நடத்திய தாக்குதலைக் குறிக்கும்.

மே 22, 2018 அன்று ஆயிரக்கணக்கான மக்கள், மாசு விளைவிக்கும் ஸ்டெர்லைட் ஆலையை மூடிடக் கோரி, தூத்துக்குடி மாவட்ட ஆட்சியர் அலுவலகத்தை முற்றுகையிட்டுப் போராட்டம் நடத்தினர். முற்றுகைப் போராட்டத்தின்போது காவலர்கள் அமைத்திருந்த போக்குவரத்துத் தடைகளை உடைத்தும் காவலரின் கோரிக்கையினை ஏற்காமலும் காவலர்களை தாக்கியும் மாவட்ட ஆட்சியாளர் அலுவலகத்தினை நோக்கிச் சென்றனர். அதன் விளைவாக காவல்துறையினர் நடத்திய துப்பாக்கிச் சூட்டில், 16 வயது இளம் பெண் உட்பட 12 பேர் கொல்லப்பட்டனர். மற்றும் 102 இக்கும் மேற்பட்டோர் காயமடைந்தனர். இதனைத் தொடர்ந்து, மறுநாள் மேலும் ஒருவர் கொல்லப்பட்டார். இந்த நிகழ்வால் காவல்துறையினர் 132 பேரை கைது செய்துள்ளனர். 

கலவரத்தினை கட்டுக்குள் கொண்டுவரும் நிகழ்வின் ஒருபகுதியாக திருநெல்வேலி, கன்னியாகுமரி மற்றும் தூத்துக்குடி மாவட்டங்களுக்கு மே 23 இரவு 7 மணிமுதல் இணைய சேவை நிறுத்தப்பட்டது.

ஸ்டெர்லைட் ஆலையை நிரந்தரமாக மூட மே 28, 2018 அன்று தமிழக அரசு அரசாணை வெளியிட்டது. அரசாணைகள் வெளியிடப்பட்டதை அடுத்து, ஸ்டெர்லைட் ஆலைக்கு தூத்துக்குடி மாவட்ட ஆட்சியர் சந்தீப் நந்தூரி தலைமையில் அதிகாரிகள் முத்திரை வைத்தனர். முத்திரை வைக்கப்பட்டதற்கான விளம்பரச் சீட்டை ஆலையின் வெளிப்புறக் கதவில் ஒட்டப்பட்டது.




</doc>
<doc id="405534" url="https://ta.wikipedia.org/wiki?curid=405534" title="செருமானிக் மக்கள்">
செருமானிக் மக்கள்

செருமானிக் மக்கள் (Germanic peoples) என்பவர்கள், வடக்கு ஐரோப்பிய மூலத்தைக் கொண்ட இந்திய-ஐரோப்பிய இன-மொழிக் குழுவைச் சேர்ந்தோர் ஆவர். இவர்களிற் பெரும்பாலோர், முன்-உரோம இரும்புக் காலத்தில் முந்தைச் செருமானியத்தில் இருந்து பிரிந்த செருமானிய மொழிகளோடு தொடர்புடையவர்கள்.

"செருமானிக்" (Germanic) என்னும் சொல், செந்நெறிக் காலத்தில், கீழ், மேல், பெரும் செருமானியப் பகுதிகளில் வாழ்ந்த பழங்குடிக் குழுக்களைக் குறிப்பதற்கு உரோம எழுத்தர்கள் பயன்படுத்தியபோது உருவானது. உரோமர்களின் "செருமானிக்" என்னும் சொற் பயன்பாடு மொழியை அடிப்படையாகக் கொண்டதாக இருக்கவேண்டியது இல்லை. ஆனால் இது, தற்கால லக்சம்பர்க், பெல்சியம், வடக்கு பிரான்சு, அல்சாசு, போலந்து, ஆசுத்திரியா, நெதர்லாந்து, செருமனி ஆகிய நாடுகளில் வாழ்ந்த, நாகரிகத்தில் குறைந்தவர்களாகவும், செல்ட்டியக் கௌல்களைக் காட்டிலும் உடல் ரீதியாக உரம் ஏறியவர்களாகவும் காணப்பட்ட பழங்குடிக் குழுக்களைக் குறித்தது. 

உரோம-செருமானிய போர்களில், குறிப்பாக வரலாற்று முக்கியத்துவம் பெற்ற தெயுத்தோபர்க் காட்டுச் சண்டையில், ஐரோப்பிய வரலாற்றில் தாக்கத்தை ஏற்படுத்தக்கூடிய அளவுக்கு செருமானியப் பழங்குடிகள் இருந்ததாக உரோமின் வரலாற்றாளர்கள் குறிப்பிட்டுள்ளனர். தெயுத்தோபர்க் காட்டுச் சண்டையில், செரூசியின் தலைவன் ஆர்மினியசின் கீழ் போரிட்ட செருமானிக் பழங்குடிப் போர்வீரர்கள் மூன்று உரோமானியப் படைப்பிரிவுகளையும் அவர்களது துணைப் படைகளையும் தோற்கடித்தனர். இது உரோமப் பேரரசின் படைகள் மக்னா செருமானியாவில் இருந்து பின்வாங்கக் காரணம் ஆயிற்று. 

பொகாமு 222 அளவில், "ஜெர்மானி" (Germani) என்னும் இலத்தீன் சொல்லின் பயன்பாடு "பாசுத்தி கப்பித்தோலினி" கல்வெட்டில் காணப்பட்டது. இது கவுல் அல்லது தொடர்புடைய மக்களைக் குறித்திருக்கக்கூடும். எனினும், இது முன்னைய தேதியொன்றை குறிப்பிடும் பொகாமு 18 இல் நிறுவப்பட்ட கல்வெட்டு ஆதலால், இதில் குறித்த தேதி சரியானதாக இல்லாமல் இருக்கலாம். பொசிடோனியோசு என்பவரால் எழுதப்பட்டதாகக் கருதப்படும் பொகாமு 80 ஐச் சேர்ந்த ஆவணம் ஒன்றில் இச்சொல் மீண்டும் காணப்பட்டதாகத் தெரிகிறது. இவ்விடயம் மிகவும் பிந்தி பொகா 190 இல் ஆதனையோசு என்பவரால் மேற்கோளாகவே காட்டப்பட்டுள்ளது. இதற்குச் சற்றுப் பின்னர் "ஜெர்மானி", "ஜெர்மானியா" தொடர்பான விரிவான விளக்கங்கள் யூலியசு சீசரிடம் இருந்தே வருகிறது. யோலியசு சீசரின் நினைவுக் குறிப்புகள் அவரது நேரடி அனுபவங்களின் அடிப்படையிலானது. 

சீசரின் நோக்கில் "ஜெர்மானியா" என்பது, சீசரினால் உரோமின் கட்டுப்பாட்டுக்கு வெளியே விடப்பட்டிருந்த கவுலுக்கு எதிர்ப்புறத்தில், ரைன் ஆற்றின் கிழக்குக் கரையில் இருந்த ஒரு புவியியல் நிலப்பரப்பைக் குறித்தது. "செருமானிக் மொழிகள்" என்னும் கருத்துருவுக்கும், "செருமனி" என்னும் புவியியல் பண்பாக்கப் பெயருக்கும் மேற்படி சொல்லே சொற்பிறப்பு மூலம் ஆகும். சில செந்நெறிக் கால எழுத்தாளர்களைப் பொறுத்தவரை, "ஜெர்மானியா" சர்மாத்தியாப் பகுதியையும், உரோமப் பேரரசின் கட்டுப்பாட்டில் இருந்த ரைன் ஆற்றின் மேற்குக் கரைப் பகுதியையும் குறித்தது. மேலும் தெற்கில், ரைனுக்குக் கிழக்கிலும், ஆல்ப்சுக்கு வடக்கிலும் செல்ட்டிய மக்கள் இன்னும் வசித்து வந்தனர். ரைனுக்குக் கிழக்கே வேறுபட்ட பண்பாடுகள் இருப்பதாக சீசர், தசித்தசு போன்றோர் குறிப்பிட்டுள்ளனர். ஆனால், இந்தப் பாண்பாட்டுக் குறிப்புக்களின் கருப்பொருள் அப்பகுதிகள் காடாகவும், ஆபாத்தானதாகவும் இருந்தன என்பதுடன், கவுல் பகுதியைவிட நாகரிகம் குன்றியதாக இருந்தது என்பதும் அதனால், கூடுதலான படைக் கண்காணிப்புத் தேவைப்பட்டது என்பதுமாகும். 



</doc>
<doc id="405547" url="https://ta.wikipedia.org/wiki?curid=405547" title="பிளேவியன் வம்சம்">
பிளேவியன் வம்சம்

ரோமானிய பேரரசை ரோம சாம்ராஜ்யம் 69 கிபி. மற்றும் 96 கிபி இடையே ஆட்சி செய்த ரோமானிய ஏகாதிபத்திய வம்சம் ஆகும்.நான்கு பேரரசர்களின் ஆண்டு என்று அழைக்கப்படும் 69ன் உள்நாட்டுப் போரின் போது பிளேவியர்கள் ஆட்சிக்கு வந்தனர்.வெஸ்பாசியனின் (69-79)அவரது இரண்டு மகன்கள் டைட்டசு (79-81) மற்றும் டமிஷன் ‎ (81-96). கால்பா மற்றும் ஓத்தோ ஆகியோர் உடனடியாக இறந்த பிறகு, 69 வயதில் விட்டல்லியம் பேரரசராக ஆனார்.சிம்மாசனத்திற்கு அவர் அளித்த வாக்குமூலமானது, கிழக்கு மாகாணங்களில் நிலைநிறுத்தப்பட்ட படையினரால் விரைவாக சவால்விடப்பட்டது, அவர் தமது தளபதி வெஸ்பாசியன் பேரரசர் தனது இடத்தில் அறிவித்தார்.பெட்ரியாக்கின் இரண்டாம் போர் டிசம்பர் 20 இல் ரோமாவில் நுழைந்த ஃப்ளாவிய படைகளுக்கு ஆதரவாக சமநிலையைத் தீர்த்து வைத்தது. அடுத்த நாள், ரோமன் செனட் ரோம சாம்ராஜ்யத்தின் வெஸ்பாசியன் பேரரசை அதிகாரப்பூர்வமாக அறிவித்தது, இவ்வாறு ஃப்ளாவியன் வம்சத்தை ஆரம்பித்தது. இந்த வம்சம் குறுகிய காலமாக நிரூபிக்கப்பட்ட போதிலும், பல குறிப்பிடத்தக்க வரலாற்று, பொருளாதார மற்றும் இராணுவ நிகழ்வுகள் தங்கள் ஆட்சியின் போது நடந்தது.
டைட்டஸின் ஆளுமை பல இயற்கை பேரழிவுகளால் தாக்கப்பட்டது, அதிகளவில் கடுமையான மவுஸ் வெசுவிஸஸ் வெடித்தது 79. பாம்பீ மற்றும் ஹெர்குலினாங்கம் சுற்றியுள்ள நகரங்கள் முற்றிலும் சாம்பல் மற்றும் எரிமலைக்கு கீழ் புதைக்கப்பட்டன. ஒரு வருடம் கழித்து, ரோம் தீ மற்றும் ஒரு பிளேக் மூலம் தாக்கியது. இராணுவ முன்னணியில், தோல்வியடைந்த யூத எழுச்சியைத் தொடர்ந்து, ஃபிளவியன் வம்சம் எருசலேமை முற்றுகையிட்டு, எருசலேமின் முற்றுகை மற்றும் அழிவைக் கண்டது 66. கிரேக்க பிரிட்டனில் கிரேஸ் பிரிட்டனில் 77 மற்றும் 83 க்கு இடையில் கணிசமான வெற்றிகள் 77 மற்றும் 83 க்கு இடையில் இருந்தன. Dacians எதிரான போரில் கிங் Decebalus எதிராக ஒரு தீர்க்கமான வெற்றி பெற. கூடுதலாக, லையன்ஸ் ஜெர்மானியஸுடனான அரண்மனைகளை விரிவாக்குவதன் மூலம் பேரரசு அதன் எல்லை பாதுகாப்புகளை பலப்படுத்தியது.

ஃபிளாவியர்களும் பொருளாதார மற்றும் கலாச்சார சீர்திருத்தங்களைத் தொடங்கினர். வெஸ்பாசியின் கீழ், புதிய வரிகளை சாம்ராஜ்யத்தின் நிதிகளை மீட்டெடுக்க திட்டமிடப்பட்டது, அதே நேரத்தில் டொமினியன் அதன் வெள்ளி உள்ளடக்கத்தை அதிகரித்து ரோமன் நாணயத்தை மறுமதிப்பீடு செய்தது. ஃப்ளவியன் வம்சத்தின் உச்சநிலையை கொண்டாட ஒரு பெரும் மாபெரும் கட்டிடத் திட்டம் எடுக்கப்பட்டது, ரோம நகரத்தில் பல நீடித்த நிலப்பகுதிகளை விட்டு, கோலாலியம் என அழைக்கப்படும் ஃபிளவியன் ஆம்பீதியேட்டர் மிகவும் வியக்கத்தக்கது.

டொமினியன் படுகொலை செய்யப்பட்டபோது, ​​செப்டம்பர் 18, 96 இல் ஃபிளவியன் ஆட்சி முடிவுக்கு வந்தது. நீண்டகால ஃப்ளாவியன் ஆதரவாளர் மற்றும் ஆலோசகர் மார்கஸ் குச்சீயஸ் நர்வா, அவர் நீண்ட காலமாக நர்வா-அன்டோனின் வம்சத்தை நிறுவினார். இளவரசர் சகாப்தத்தின் நான்கு வம்சங்களிடையே இந்த வம்சம் தனித்துவமானது, இது ஒரு நீட்டிக்கப்பட்ட அல்லது தத்தெடுக்கப்பட்ட குடும்பம் இல்லாமல் ஒரே ஒரு மனிதன் மற்றும் அவரது இரண்டு மகன்கள் மட்டுமே.

டைட்டசுவின் இளைய சகோதரர், வெஸ்பாசியன் மகன், சிம்மாசனத்தில் இரண்டு முன்னோடிகள், ஃப்ளாவியன் வம்சத்தின் கடைசி உறுப்பினர். அவரது ஆட்சியின் போது, ​​அவரது ஆட்சியின் சர்வாதிகார இயல்பு அவரை செனட்டில் கடுமையாக எதிர்ப்பு தெரிவிக்க காரணமாக இருந்தது. அதன் அதிகாரங்களை அவர் கடுமையாக குறைத்தார்.


</doc>
<doc id="405550" url="https://ta.wikipedia.org/wiki?curid=405550" title="ஆசுத்திரோனீசிய மக்கள்">
ஆசுத்திரோனீசிய மக்கள்

ஆசுத்திரோனீசிய மக்கள் (Austronesian peoples) என்போர், தென்கிழக்கு ஆசியா, ஓசானியா, கிழக்கு ஆப்பிரிக்கா போன்ற பகுதிகளில் வாழ்பவர்களும், ஆசுத்திரனீசியப் பெருங் குடும்ப மொழிகளில் ஒன்றைப் பேசுபவர்களுமான மக்கள் ஆவர். தாய்வான் மூத்த குடிகள்; பிலிப்பைன்சு, கிழக்குத் திமோர், இந்தோனீசியா, மலேசியா, புரூணி, கோக்கோசுத் தீவுகள், மடகாசுக்கர், மைக்குரோனீசியா, பொலினீசியா ஆகிய இடங்களில் உள்ள பெரும்பாலானோருடன் சிங்கப்பூரில் வாழும் மலே மக்கள், நியூசிலாந்து அவாய் ஆகிய இடங்களில் வாழும் பொலினீசிய மக்கள், மெலனீசியாவில் வாழும் பப்புவர் அல்லாத மக்கள் ஆகியோரும் இக்குழுவில் அடங்குகின்றனர். இவர்கள், தென் தாய்லாந்தின் சில பகுதிகளிலும்; வியட்நாம், கம்போடியா ஆகிய நாடுகளின் சாம் பகுதியிலும்; சீனாவின் ஐனான் தீவு மாகாணத்திலும், இலங்கையின் சில பகுதிகளிலும், தெற்கு மியன்மார், தென்னாப்பிரிக்காவின் தெற்கு முனை, சுரினாம், சில அந்தமான் தீவுகள் ஆகிய பகுதிகளிலும் காணப்படுகின்றனர். இவற்றை விடப் புலம்பெயர் ஆசித்திரோனீசிய மக்களை ஐக்கிய அமெரிக்கா, கனடா, ஆசுத்திரேலியா, ஐக்கிய இராச்சியம், நெதர்லாந்து, இசுப்பெயின், போர்த்துக்கல், ஆங்காங், மாக்கூ ஆகிய நாடுகளிலும், மேற்காசியாவிலும் காண முடியும். மாலைதீவு மக்களும், மாலாயத் தீவுக்கூட்டத்தின் ஊடாகப் பெற்றுக்கொண்ட ஆசுத்திரோனீசிய மரபணுச் சுவடுகளைக் கொண்டுள்ளனர். ஆசுத்திரோனீசிய மக்களைப் பெருமளவில் கொண்ட நாடுகளையும், பகுதிகளையும் ஒருங்கு சேர ஆசுத்திரோனீசியா என அழைக்கின்றனர்.

தென்கிழக்காசியா, மெலனீசியா ஆகிய தென் பகுதிக்கும், பெரு நிலச் சீனாவின் முதல் அறியப்பட்ட பகுதிகளுக்கும் இடையே தொழில்நுட்பத் தொடர்புகள் இருந்ததற்குத் தொல்லியல் சான்றுகள் உள்ளன. அதேவேளை, தொல்லியல், மொழியியல் என்பன சார்ந்த சான்றுகள், ஆசுத்திரோனீசிய மொழிகள் வடக்கே, பெருநிலத் தென் சீனா, தாய்வான் ஆகிய பகுதிகளில் தோற்றம் பெற்றதாகக் காட்டுகின்றன.

ஆன் வம்சத்தினதும், வியட்நாமினதும் தெற்கு நோக்கிய விரிவாக்கத்துக்குச் சில ஆயிரம் ஆண்டுகளுக்கு முன்னர், ஆசுத்திரோனீசிய மொழிகளைப் பேசுவோர், தென் சீனக் கரையோரமாகத் தாய்வானைக் கடந்து தொங்கின் குடா வரை பரவினர். காலப்போக்கில், ஆசுத்திரோ-ஆசிய, தாய்-கடை, உமொங்-மியென், சீன-திபேத்தியம் ஆகிய மொழிக் குழுக்களின் பரவல், தன்மயமாதலைத் தூண்டி, சீனப் பெருநிலப் பகுதியில் வாழ்ந்த ஆசுத்திரோனீசிய பொழி பேசும் மக்கள் சீனமயமாக்கத்துக்கு உட்பட்டுத் தமது அடையாளத்தை இழந்துவிட்டனர் (இது இன்றும் தாய்வானில் தொடர்கிறது). அண்மைக் காலத்தில், எல்லா ஆசுத்திரோனீசிய மொழிகளும் 10 துணைக் குடும்பங்களாகப் பிரிக்கப்பட்டன. இதில் தாய்வானுக்கு வெளியில் உள்ள எல்லா மொழிகளும் ஒரே துணைக் குடும்பத்துள் அடங்க, ஏனைய ஒன்பது துணைக் குடும்பங்களிலும் உள்ள மொழிகள் தாய்வானில் மட்டுமே காணப்படுகின்றன. இந்தக் கோலம், வேளாண்மைசார்ந்த மக்கள் தாய்வானில் இருந்து தீவுசார்ந்த தென்கிழக்கு ஆசியா, மெலனீசியா ஆகிய பகுதிகளுக்கு வந்து இறுதியாகப் பசிபிக்கின் தொலைவுப் பகுதிகளுக்குச் சென்றதைக் காட்டுவதாகக் கூறுகின்றனர். "பொலினீசியாவுக்கான விரைவுத் தொடர்வண்டி" என அழைக்கப்படும் இந்த மாதிரி தற்போதுள்ள தரவுகளுக்குப் பொருத்தமாகக் காணப்படுகின்ற போதிலும், சில ஐயங்களும் எழுப்பப்படுகின்றன. இந்த மாதிரிக்கு மாற்றாக, தென்கிழக்காசியா அல்லது மெலனீசியாவிலேயே ஆசுத்திரோனீசிய மொழிகள் தோற்றம் பெற்றன என்ற கருத்துக்களும் உள்ளன. 

தென்கிழக்கு ஆசியாவில் உள்ள ஆசுத்திரோனீசிய மக்கள் சுண்டாலாந்துக்குப் (கடல் மட்டம் உயர்ந்து தென்கிழக்காசியத் தீவுகள் உருவாக முன்னர் இருந்த பெரிய நிலப்பகுதி) பரவிக் கடந்த 35,000 ஆண்டுகளாக அங்கேயே கூர்ப்பு அடைந்ததாக மரபியல் பகுப்பாய்வுகள் காட்டுகின்றன. இருந்தாலும், 2016 இன் டி.என்.ஏ பகுப்பாய்வு ஒன்று, ஆய்வில் பயன்படுத்தப்பட்ட ஒரு மரபியல் குறிகாட்டி மட்டும் சிறிய அளவிலான "தாய்வானில் இருந்து வெளியேற்றம்" என்னும் கருதுகோளை ஆதரிப்பதாகவும், ஏனைய குறிகாட்டிகள் இதற்கு மாறாக உள்ளதாகவும் தெரிகிறது. 


</doc>
<doc id="405553" url="https://ta.wikipedia.org/wiki?curid=405553" title="ஹம்சாபர் விரைவு வண்டி">
ஹம்சாபர் விரைவு வண்டி

ஹம்சாபர் விரைவு வண்டி முழுவதும் குளிரூட்டப்பட்ட 3-அடுக்கு படுக்கை பெட்டிகளுடன் இந்திய இரயில்வேயால் அறிமுகப்படுத்தப்பட்ட ஒரு விரைவு தொடர்வண்டியாகும். நெடுந்தூர பயணத்திற்கு இவை சேவை வழங்குகின்றது.

முதல் சேவை டிசம்பர் 16, 2016 ல் கோரக்பூர் மற்றும் டெல்லி ஆனந்த் விகார் நிலையங்களுக்கிடையே ஆரம்பிக்கப்பட்டது. 


</doc>
<doc id="405554" url="https://ta.wikipedia.org/wiki?curid=405554" title="2004 இந்தியப் பெருங்கடல் நிலநடுக்கத்தின் விளைவு">
2004 இந்தியப் பெருங்கடல் நிலநடுக்கத்தின் விளைவு

இந்தோனேசியா தீவு, சுமத்ராவுக்கு அருகே 2004 ஆம் ஆண்டு இந்தியப் பெருங்கடல் பூகம்பத்தால் ஏற்பட்ட சுனாமி 2004 ஆம் ஆண்டு டிசம்பர் மாதம் 26 ஆம் நாள் இந்தியாவின் தென்கிழக்கு கடற்கரையைத் தாக்கியபோது, இந்தியாவில் அதிகாரபூர்வ மதிப்பீடுகளின்படி, 10,136 பேர் இறந்தனர் மற்றும் நூறாயிரக்கணக்கானோர் வீடற்றவர்கள் ஆனார்கள்.பூகம்பம் 9.1 - 9.3 உந்தத்திறன் ஒப்பளவு அளவிற்கு பதிவானது. இந்த அளவானது கடந்த ஐந்து பத்தாண்டுகளில் ஏற்பட்ட பூகம்பங்களிலேயே மிகவும் அதிகமானதாகும். இந்த நிலநடுக்கமானது அந்தமான் நிக்கோபார் தீவுகளில் ஏற்பட்ட நிலநடுக்கத்திற்குப் பின் ஏற்படும் சிறிய அளவு நடுக்கங்கைளத் தொடர்ந்து வந்தது. 

இந்தப் பேரிடர் மொத்தம் 14 பகுதிகளைப் பாதித்தது. 572 தீவுகளால் ஆன அந்தமான் நிக்கோபார் தீவுகள் (குறைந்த மற்றும் உயர் அலைகளால் பாதிக்கப்படும் நிலப்பகுதிகள்), இதில் 38 தீவுகள் முதன்மை நிலத்தைச் சார்ந்த பூர்வ பழங்குடியின மக்கள் குடியேறியவையாகும். இந்தத் தீவுகள் நிலநடுக்க மையத்திற்கு சற்று வடக்காக அமைந்தவையாகும். தெற்கு நிக்கோபார் தீவுகளில் சுனாமியானது 15 மீட்டர் (49 அடி) உயரத்திற்கு எழும்பியது. அதிகாரபூர்வமான இறப்பு எண்ணிக்கை 1,310 ஆகவும், ஏறத்தாழ 5,600 பேர் காணாமல் போனவர்கள் எனவும் தெரிவிக்கப்படுகிறது. அதிகாரப்பூர்வமற்ற இறப்பு எண்ணிக்கை (காணமல் போனவர்களை இறந்தவர்கள் என்று உள்ளடக்கியது) ஏறத்தாழ 7,000 ஆக இருக்கலாம். இந்தப் பெருங்கடல் நிலநடுக்கம் வரலாற்றில் அனைத்துக் காலங்களிலும் ஏற்பட்டதை விட அதிக இறப்பைத் தந்த நிலநடுக்கமாக கருதப்படுகிறது. இந்த நிலநடுக்கமானது 14 பகுதிகளையும் சேர்த்து 230,000 மேற்பட்ட பாதிப்புக்குள்ளானோர் வாழ்க்கைகளை எடுத்துக் கொண்டு விட்டது. காயமைடந்தோர் எண்ணிக்கை இதைப் போல இரண்டு மடங்கிற்கும் அதிகமாக இருக்கலாம்.

நிக்கோபார் மற்றும் கார் நிக்கோபார் தீவுகள் நிலநடுக்க மையத்திற்கு அருகாமையில் இருந்த காரணத்தாலும், ஒப்பீட்டளவில் தட்டையான தளப்பகுதியாக இருந்த காரணத்தாலும் அனைத்து தீவுகளையும் விட மோசமாகப் பாதிக்கப்பட்ட பகுதிகளாக இருந்தன. பெரியதொரு நிலநடுக்கத்திற்குப் பின் ஏற்படும் சிறிய அளவு நடுக்கங்கள் இந்தப் பகுதியை சீரழித்து விட்டன எனலாம். நிக்கோபார் தீவுகளின் ஐந்தில் ஒரு பகுதி மக்கள் தொகையினர் இறந்தும், காயமடைந்தும் காணாமலும் போயிருந்தனர். சோவ்ரா தீவு 1,500 எண்ணிக்கையிலான தனது மக்கள் தொகையில் மூன்றில் இரண்டு பகுதியை இழந்திருந்தது. தீவு முழுமையும் மூழ்கியிருந்தது. டிரிங்கெட் தீவானது இரண்டாகப் பிளவுபட்டிருந்தது.  நான்கெளரி தீவுக்கூட்டங்களில் தகவல் தொடர்பு துண்டிக்கப்பட்டு விட்டது. அத்தீவின் சில பகுதிகள் மூழ்கிப்போயின.

கார் நிக்கோபார் தீவுகளில், 111 இந்திய வான்படை அலுவலர்கள் மற்றும் அவர்களது குடும்பத்தினர் சுனாமி வான்படைத் தளத்தை கடுமையாகத் தாக்கிய போது அடித்துச் செல்லப்பட்டனர். புனித தாமசு தேவாலயம்      (ஜான் ரிச்சர்ட்சன் தேவாலயம் எனவும் அழைக்கப்படுகிறது) அடித்துச் செல்லப்பட்டது. இந்த தேவாலயமானது இந்தப் பகுதியில் உள்ள மிகப்பழமையான ( 1930 ஆம் ஆண்டில் நிறுவப்பட்டது) மற்றும் பிரபலமான தேவாலயங்களில் ஒன்றாகும். 

அந்தமான் தீவுகளின் பெரும்பான்மையான மக்கள், முதன்மையாக மேற்கு வங்காளம் மற்றும் தமிழ்நாட்டிலிருந்து வந்தவர்கள். ஜாரவா, செண்டினல் மக்கள், சோம்பென் மக்கள், ஓங்கே மற்றும் பெரிய அந்தமானிகள் ஆகியோர் அச்சுறுத்தல் நிலையிலுள்ள பழங்குடியின மக்களே அந்தமான் நிக்கோபார் தீவுகளில் பூர்வ குடிமக்களாவர். மானிடவியலின்படி, இந்தப் பழங்குடியின மக்கள் உலகின் மிகப்பழமையான பழங்குடி இனத்தவர்களுள் சில வகையினராகும்.


</doc>
<doc id="405556" url="https://ta.wikipedia.org/wiki?curid=405556" title="கலினின்கிராத்">
கலினின்கிராத்

கலினின்கிராத் ("Kaliningrad", ; முன்னாள்r செருமானியப் பெயர்: கோனிசுபர்க்; இத்திய மொழி: קעניגסבערג, "கினிக்சுபர்க்") என்பது உருசியாவின் கலினின்கிராத் மாகாணத்தின் நிருவாக மையம் ஆகும். கலினின்கிராத் மாகாணம் பால்டிக் கடல் பகுதியில் போலந்து, லித்துவேனியா ஆகிய நாடுகளிடையே அமைந்துள்ள ஒரு உருசியப் புறநில ஆட்சிப் பகுதியாகும். 

ஐரோப்பிய நடுக்காலப் பகுதியில், இது துவாங்ஸ்தி என்ற பண்டைய புருசியக் குடியிருப்பாக இருந்தது. 1255 இல், வடக்கு சிலுவைப் போர்க் காலத்தில் புதிய கோட்டை கட்டப்பட்டது. இந்நகரம் புருசியாவின் குறுநிலம், மற்றும் கிழக்குப் புருசியா (இன்றைய செருமனி) ஆகியவற்றின் தலைநகராக விளங்கியது. இரண்டாம் உலகப் போரில் இந்நகரம் பெரும் அழிவுக்குள்ளானது. இது உருசிய நகரமான போது, இதன் குடிமக்கள் கட்டாயமாக வெளியேற்றப்பட்டனர். 2010 கணக்கெடுப்பின் படி, இதன் மக்கல்தொகை 431,902 ஆகும்.2010Census

ஐரோப்பிய நடுக்காலப் பகுதியில், இது துவாங்ஸ்தி என்ற பண்டைய புருசியக் குடியிருப்பாக இருந்தது. 1255 இல், வடக்கு சிலுவைப் போர்க் காலத்தில் புதிய கோட்டை கட்டப்பட்டது. இந்நகரம் புருசியாவின் குறுநிலம், மற்றும் கிழக்குப் புருசியா (இன்றைய செருமனி) ஆகியவற்றின் தலைநகராக விளங்கியது. இங்கு பெரும்பான்மையாக செருமனியினரும், சிறுபான்மையினராக போலந்து லித்துவேலிய நாட்டவரும் வாழ்ந்து வந்தனர். இரண்டாம் உலகப் போரில் 1994 ஆம் ஆண்டில் இந்நகரம் பிரித்தானியரின் குண்டுவீச்சுக்கு இலக்காகியும், 1945 ஆரம்பத்தில் சோவியத்தின் ஆக்கிரமிப்பாலும் பெரும் அழிவுக்குள்ளானது. போரின் முடிவில், அமெரிக்க அரசுத்தலைவர் ஹாரி எஸ். ட்ரூமன், பிரித்தானியப் பிரதமர் கிளமெண்ட் அட்லீ ஆகியோரின் ஒப்புதலுடன், இது சோவியத்தின் ஒரு பகுதியாக இணைக்கப்பட்டது. இது சோவியத்தின் ஒரு பகுதியாக ஆக்கப்பட்ட போது, இதன் குடிமக்கள் கட்டாயமாக வெளியேற்றப்பட்டனர். 

1946 இல் கோனிசுபர்க் என்ற நகரின் பெயர் போல்செவிக்கின் ஆரம்ப காலத் தலைவர்களில் ஒருவரான மிக்கைல் கலினின் என்பவரின் நினைவாக கலினின்கிராத் என மாற்றப்பட்டது. எஞ்சியிருந்த செருமானியர்கள் அங்கிருந்து கட்டாயமாக வெளியேற்றப்பட்டு, சோவியத் மக்கள் குடியேற்றப்பட்டனர். அதிகாரபூர்வ மொழியாக இருந்த இடாய்ச்சு மொழி அகற்றப்பட்டு உருசிய மொழி அதிகாரபூர்வமாக்கப்பட்டது.

பனிப்போர்க் காலத்தில் இம்மாகாணம் இப்பிராந்தியத்தில் முக்கியத்துவம் பெற்றது. 1950களில் சோவியத் பால்ட்டிக் கடற்படையினரின் தலைமையகம் இங்கு இருந்தது. பனிப்போர்க் காலத்தில் வெளிநாட்டவர் இங்கு வருவதற்கு அனுமதிக்கப்படவில்லை.




</doc>
<doc id="405557" url="https://ta.wikipedia.org/wiki?curid=405557" title="பல்லவர் காலத்துக்கு முந்தைய காஞ்சிபுரம்">
பல்லவர் காலத்துக்கு முந்தைய காஞ்சிபுரம்

வட தமிழ்நாட்டில் உள்ள காஞ்சிபுரம் மாவட்டமானது தமிழ்நாட்டில் முதலில் ஆரியமயமான பகுதியாக கருதப்படுகிறது.   பல்லவர் காலத்துக்கு முந்தைய காலத்தில், இந்தப் பகுதி சமஸ்கிருத கலாச்சாரத்தின் தெற்குப் பகுதியாக பி. டி. சீனிவாச ஐயங்கார் கருதுகிறார். அவரது இந்தக் கூற்றுக்கு ஆதாரமாக "காஞ்சிபுரம்" என்ற சொல்லின் சொற்பிறப்பியல் மற்றும் மற்ற ஆதாரங்களை மேற்கோளாக காட்டுகிறார். இத்தகையக் கூற்றுக்கள் இருந்தபோதிலும், காஞ்சிபுரத்தை தமிழ்க் காப்பியமான மணிமேகலையில் குறிப்பிட்டுள்ளதாக நம்பப்படுகிறது.

4 ஆம் நூற்றாண்டில் காஞ்சிபுரம் பல்லவப் பேரரசின் தலைநகரமாக மாறியது. 7 ஆம் நூற்றாண்டில் சீனப் பயணியான சுவான்சாங் இங்கு வந்தபோது, இந்த நகரம் அதன் செல்வாக்கின் உச்சக்கட்டத்தில் இருந்தது.

காஞ்சிபுரம் என்ற பெயரானது சில தமிழ்ச் செய்யுள்களில் குறிப்பிடப்பட்டுள்ள "காஞ்சியூர்" என்பதிலிருந்து தோன்றியிருக்கலாம் என்று சில அறிஞர்கள் கருதுகின்றனர். காஞ்சியூர் என்பது சோழ நாட்டின் ஒரு இடம் ஆகும். அதன் பொருள் "காஞ்சி மரங்களால் சூழப்பட்ட இடம்" என்பதாகும். காஞ்சியூர் பல துவக்கக் கால நூல்களில் குறிப்பிடப்பட்டுள்ளது, அவற்றுள் ஒன்று புறநானூறு ஆகும்.

எனினும், திராவிடவியல் பேராசிரியர் டி. வி. சீனிவாச ஐயங்கார் தனது புத்தகத்தகமான "தமிழர் வரலாறு முற்காலத்தில் இருந்து கி.பி 600 வரை" (Tamils from the Earliest Times to 600AD) என்ற நூலில் முற்கால தமிழ்ச் செய்யுள்களில் குறிப்பிடப்பட்டுள்ள காஞ்சியூர் என்பது காஞ்சிபுரம் அல்ல, அது வேறு ஒரு நகரமே என்கிறார்.

காஞ்சிபுரம் என்பது ஒரு சமஸ்கிருத சொல் அது தமிழ்ப் பெயர் அல்ல என்று சீனிவாச ஐயங்கார் கூறுகிறார். அவரது கூற்றுக்கு ஆதரவாக, காஞ்சிபுரமானது கி.மு 3ஆம்-2ஆம் நூற்றாண்டைச் சேர்ந்த சமஸ்கிருத இலக்கண நூலான பதஞ்சலி போன்ற நூல்களில் குறிப்பிடப்பட்டுள்ளது என்கிறார். மாறாக, தமிழ் இலக்கியத்தில் காஞ்சிபுரத்தைப் பற்றிய முதல் குறிப்புகள், கி.பி இரண்டாம் நூற்றாண்டின் பிற்பகுதியில் தொண்டைமான் இளந்திரையனைப் புகழ்ந்து எழுதப்பட்ட பெரும்பாணாற்றுப்படை என்ற நூலில் குறிப்படப்பட்டுள்ளது. இங்கு, காஞ்சி என்ற சமஸ்கிருத வடிவத்தில் குறிப்பிடப்படவில்லை, ஆனால் அதன் பிராகிருத வடிவமான "கச்சி" என்று குறிப்பிடப்பட்டுள்ளது.

இந்தச் சான்றுகளின் அடிப்படையில், காஞ்சிபுரமானது சமஸ்கிருத கலாசாரத்தின் தெற்குப் புறப்பகுதியாக இருந்திருக்கலாம் என்று சீனிவாச ஐயங்கார் முடிவுசெய்கிறார்.

பண்டைய தமிழ் நாட்டின் வடக்கு மாகாணமானது அருவா நாடு (தற்போதைய தென் ஆற்காடு மாவட்டம்) என்பதாகும். அருவாவுக்கு அப்பால் உள்ள இடங்கள் அருவாவடதலை என அழைக்கப்பட்டது. பல்லவர் காலம் வரை காஞ்சிபுரம் மாவட்டமானது தொண்டைமண்டலம்  என்று பெயரையும் கொண்டிருக்கவில்லை.
1863 ஆம் ஆண்டில் பல்லாவரத்தில் வரலாற்றுக் காலத்துக்கு முந்தைய கற்கருவியை ஹென்றி ப்ரூஸ் ஃபுட் கண்டுபிடித்தார்,இது இப்பகுதியின் கற்காலத்தின் துவக்கக்காலத்தைக் காட்டுவதாக இருக்கலாம் என்பதைக் குறிக்கிறது. தொல்லியல் ஆய்வாளர்கள் கண்டுபிடித்த இரும்புக் காலத்தைச் சேர்ந்த கண்டுபிடிப்புகள் இரும்புக் கால குடியேற்றத்தை சுட்டிக்காட்டுகின்றன. சென்னை நகரத்தின் வடமேற்கில் இருந்து காஞ்சிபுரம்வரை காணப்படும் தொல்லுயிர்ப் புதை படிவுகள் மற்றும் கல் கருவிகள் 85000 ஆண்டுகளுக்கு முற்பட்டைவையாக இருக்கும்.
காஞ்சிபுரம் குறித்த பழங்காலக் குறிப்புகள் சமசுகிருத நூலான பதஞ்சலியில் உள்ளது. மகாபாரதத்தில் குறிப்பிடப்படும் திராவிட நாடானது காஞ்சிபுரத்தை மையமாகக் கொண்டிருந்திருக்க வேண்டும். ஒரு பாரம்பரியக் கூற்றின்படி, சந்திரகுப்த மௌரியரின் அமைச்சரான சாணக்கியர் திராவிடத்தைச் சேர்ந்தவர். சாணகியரின் பல்வேறு பெயர்களில் ஒன்றான திரமிளா என்பது "தமிழர்" என்பதன் சமஸ்கிருத வடிவம். காஞ்சிபுரத்தை சத்தியவரதன் என்பவன் ஆண்ட காரணத்தால் பாகவத புராணமானது இதை சத்யவரதசேத்ரம் என்று குறிப்பிடுகிறது. அதன்பிறகு, காஞ்சிபுரத்தை ஆண்ட அரசர்களான பல்லவர்களின் காலம் வரை, "சத்யுபுத்திரா" அல்லது சத்தியவரதனின் மகன் என்ற பட்டத்தைக் கொண்டிருந்தனர்.

தமிழ்நாட்டில் ஆகமப் பண்பாடு முதலில் வளர்ந்த பகுதிகளில் கஞ்சிபுரம் பகுதியும் ஒன்றாக உள்ளது. இந்தியாவின் ஏழு புனித கோயில் நகரங்களில் காஞ்சிபுரமும் ஓன்று என கிறிஸ்தவ சகாப்தத்திற்கு முந்தைய நூற்றாண்டுகளின் சமஸ்கிருத நூல்கள் குறிப்பிடுகின்றன. மௌரிய பேரரசர் அசோகரின் காலத்தில் பல புத்த மடாலயங்கள் கட்டப்பட்டன. இப்பகுதியில் உள்ள பெளத்த மற்றும் சைன நினைவுச்சின்னங்கள் அந்தக் காலத்தில் இப்பகுதியில் பௌத்தம் மற்றும் சைனத்தின் இருப்புக்கு மிக முக்கியத்துவம் வாய்ந்த சான்றாக இருக்கின்றன.



</doc>
<doc id="405561" url="https://ta.wikipedia.org/wiki?curid=405561" title="பேர்பர்கள்">
பேர்பர்கள்

பேர்பர்கள் (Berbers) என்போர், வட ஆப்பிரிக்காவை, முதன்மையாக அல்சீரியா, வடக்கு மாலி, மௌரித்தானியா, மொரோக்கோ, வடக்கு நைகர், துனீசியா, லிபியா, மேற்கு எகிப்தின் சில பகுதிகள் ஆகியவற்றைத் தாயகமாகக் கொண்ட ஒரு இனக் குழுவினர் ஆவர். அத்திலாந்திக் பெருங்கடலில் இருந்து எகிப்தில் உள்ள சிவா பாலைவனச் சோலை வரையும், நடுநிலக் கடலில் இருந்து மேற்கு ஆப்பிரிக்காவின் நைகர் ஆறு வரையும் உள்ள ஒரு பகுதியில் பேர்பர்கள் பரவியுள்ளனர். முற்காலத்தில் இவர்கள், ஆப்பிரிக்க-ஆசிய மொழிக் குடும்பத்தின் பேர்பர் கிளையைச் சேர்ந்த பேர்பர் மொழிகளைப் பேசி வந்தனர். ஏழாம் நூற்றாண்டில் வடக்கு ஆப்பிரிக்காவை முசுலிம்கள் கைப்பற்றியதில் இருந்து, மக்ரெப்பில் வாழ்ந்த பேர்பர்கள் வெவ்வேறு அளவுகளில் வட ஆப்பிரிக்காவில் பேசப்பட்ட பிற மொழிகளைப் பொது மொழியாகப் பயன்படுத்தத் தொடங்கினர். வட ஆப்பிரிக்காவின் பகுதிகள் பிரான்சின் குடியேற்றப் பகுதிகளான பின்னர், பிரெஞ்சு மொழியை அல்சீரியாவின் உத்தியோகபூர்வ தேசிய மொழியாக ஆக்கியதன் மூலமும், கல்வி பிரெஞ்சு மொழியிலேயே கற்கப்படவேண்டும் என விதித்ததன் மூலமும், அங்கே பிரெஞ்சு மொழியைப் புகுத்துவதில் பிரெஞ்சு அரசாங்கம் வெற்றி கண்டது. முன்னைய குடியேற்றவாத ஆட்சியாளர்களூடாகப் புகுத்தப்பட்ட வெளி மொழிகளான, முதன்மையாக பிரெஞ்சும், ஓரளவு இசுப்பானிய மொழியும் இன்றும் அல்சீரியாவிலும், மொரோக்கோவிலும், உயர் கல்வி, வணிகம் போன்ற தேவைகளுக்குப் பயன்பட்டு வருகின்றன. 

வட ஆப்பிரிக்காவில் வாழும் பேர்பர்கள் பெரும்பாலும், லிபியா, அல்சீரியா, துனீசியா, மொரோக்கோ ஆகிய நாடுகளிலேயே வாழ்கின்றனர். சிறிய அளவிலான பேர்பர் மக்கள் நைகர், மாலி, மௌரித்தானியா, புர்க்கினா பாசோ, எகிப்து ஆகிய நாடுகளிலும், புலம்பெயர் சமூகமாக, பிரான்சு, இசுப்பெயின், கனடா, பெல்சியம், நெதர்லாந்து, செருமனி மற்றும் சில ஐரோப்பிய நாடுகளிலும் வாழ்கின்றனர்.

பெரும்பான்மையான பேர்பர் மக்கள் சுன்னி முசுலிம்கள் ஆவர். பேர்பர் அடையாளம், பெரும்பாலும் மொழி, இனம் ஆகியவற்றுக்கும் அப்பால் பரந்து காணப்படுவதுடன், அது வட ஆப்பிரிக்காவின் முழு வரலாற்ரையும், புவியியலையும் தழுவியதாக உள்ளது. பேர்பர்கள், ஓரினத் தன்மை கொண்டவர்களாக இல்லாமல், பல்வேறுபட்ட சமூகங்களையும், குல மரபுகளையும் சேர்ந்தவர்களாகக் காணப்படுகின்றனர். பேர்பர்களை ஒன்றிணைக்கும் விடயம் பொது மொழியாகவோ, பொதுவான மரபுரிமை அல்லது வரலாறாகவோ இருக்கக்கூடும். 

வட ஆப்பிரிக்காவில், ஏறத்தாழ 25 மில்லியன் முதல் 30 மில்லியன் வரையிலான பேர்பர் மக்கள் வாழ்கின்றனர். பெரும்பாலான பேர்பர்கள் கடந்த பல பத்தாண்டுகள் அல்லது நூற்றாண்டுகளுக்கூடாகப் பிற மொழிகளைப் பேசி வருவதுடன், பேர்பர் மொழியை அறியாதவர்களாக இருப்பதால், பேர்பர் அல்லாத மொழிகளைப் பேசுபவர்களும் உள்ளிட்ட இன அடிப்படையிலான பேர்பர்கள் இன்னும் அதிகமான எண்ணிக்கையில் இருக்கக்கூடும். பெரும்பான்மை வட ஆப்பிரிக்க மக்கள் பேர்பர் மூலத்தைக் கொண்டவர்கள் எனக் கருதப்படுகின்றது. ஆனாலும், அரேபியமயமாக்கலினால் பெரும்பாலான பேர்பர் இனத்தவர் தம்மை அரேபியமயமான பேர்பர்களாக அடையாளம் காண்கின்றனர். 

பேர்பர்கள் தம்மை "இ-மசி-என்" (i-Mazigh-en) என்னும் சொல்லினாலும் அதன் சில வேறுபாடுகளாலும் அழைக்கின்றனர். இது "சுதந்திரமான மக்கள்" அல்லது "உயர்குடி மக்கள்" என்ற பொருளை உடையதாக இருக்கக்கூடும். இச்சொல், கிரேக்க, உரோமர் காலங்களில் பேர்பர்களை அழைக்கப் பயன்படுத்திய "மசிசெஸ்" என்பதற்கு இணையானதாக இருக்கலாம். நன்கு அறியப்பட்ட பழங்கால பேர்பர்களுள், நுமிடிய அரசர் மசினிசா, அரசர் யுகுர்த்தா, பேர்பர்-உரோம எழுத்தாளர் அப்புலெயியசு, இப்போவின் செயின்ட் அகசுத்தீன், பேர்பர்-உரோமத் தளபதி லுசியசு குயியெட்டசு ஆகியோர் அடங்குவர்.


</doc>
<doc id="405577" url="https://ta.wikipedia.org/wiki?curid=405577" title="ஒத்தெல்லோ">
ஒத்தெல்லோ

ஒத்தெல்லோ(Othello) (ஒத்தெல்லோவின் சோகம்) என்பது வில்லியம் சேக்சுபியரால் 1603 ஆம் ஆண்டில் எழுதப்பட்டிருக்கலாம் என நம்பப்படும் ஒரு துன்பியல் நாடகம் ஆகும். இது 1565 ஆம் ஆண்டில் வெளியிடப்பட்ட பொக்காக்சியோவின் சீடனான சிந்தியோவால் எழுதப்பட்ட "ஒரு மூரிஷ் கேப்டன்" என்ற கதையின் அடிப்படையிலானது. இந்தக் கதையானது, அதன் இரண்டு முக்கிய கதாபாத்திரங்களைச் சுற்றிச் சுழல்கிறது: ஓதெல்லோ, வெனிஸ் இராணுவத்தில் ஒரு மூரிஷ் தளபதி மற்றும் அவரது துரோகத்தனமான கொடூரமான, இயாகோ ஆகியோர் அந்த இரண்டு கதாபாத்திரங்கள் ஆவர்.இனவெறி, காதல், பொறாமை, துரோகம், பழிவாங்குதல் மற்றும் மனந்திரும்புதல் ஆகியவற்றின் மாறுபட்ட மற்றும் நிலைத்து நிற்கும் கருப்பொருள்களால், ஓதெல்லோ இன்னும் தொழில்முறை மற்றும் சமுதாய நாடக மேடைகளில் நிகழ்த்தப்படுகிறது, மேலும் பல திரைப்படங்கள் மற்றும் இலக்கியத் தழுவல்களுக்கான ஆதாரமாகவும் திகழ்கிறது.


வெனிஸ் நகரின் பணக்காரப் பிரபு ஒருவரின் மகளான டெசுடமெனோ, கறுப்பு வீரன் ஓதெல்லோவைக் காதலித்து மணந்துகொண்டாள். மணமகளின் தந்தைக்கு இந்தக் காதல் திருமணத்தில் உடன்பாடு இல்லை. ஒத்தெல்லோ தனது மகளை ஏமாற்றி மணம் முடித்து விட்டதாக வழக்குத் தொடர்ந்தார். வழக்கில் ஒத்தெல்லோவிற்குச் சாதகமாக தீர்ப்பு வந்தது. இராணுவத்தில் பணிபுரிந்து வந்த காசியோ ஒத்தெல்லோ மற்றும் டெசுடமெனோ இருவருக்கும் நட்பாய் இருந்தான். ஒத்தெல்லோ மைக்கேல் காசியோவிற்குப் பதவி உயர்வு அளித்தான். ஆனால், இந்தப் பதவி உயர்வுக்குத் தானே தகுதியானவன் என்று நினைத்திருந்த கொடூர எண்ணம் கொண்ட இயாகோ ஒத்தெல்லோவிற்கும் காசியோவிற்கும் கருத்து வேறுபாட்டை ஏற்படுத்தி இருவரையும் பழிவாங்கத் திட்டமிட்டான். 

ஒரு நாள் காசியோவை நிறைய மது அருந்தச் செய்து படைவீரர்களுடன் வம்புச் சண்டை ஒன்றில் இழுத்து விட்டான். நிதானமிழந்த காசியோவும் சிறிய அளவில் சச்சரவுகள் செய்தான். ஆனால், இந்தப் பிரச்சனையைப் பெரிதாக்கி விசாரணைக்காக ஒத்தெல்லோவை வரவழைத்தான். அப்போது காசியோவிற்கு ஆதரவாகப் பேசுவது போல் பேசி காசியோ மது அருந்திய தகவலை ஒத்தெல்லோவின் கவனத்திற்குக் கொண்டு வந்தான். இதனால் ஆத்திரமடைந்து ஒத்தெல்லோ காசியோவின் பதவி உயர்வை இரத்து செய்து விட்டான். போதை தெளிந்த பின் ஒத்தெல்லோவிடம் தான் பெற்றிருந்த நன்மதிப்பை இழந்து விட்டதற்காக வருந்தினான். ஒத்தெல்லோவிடம் நன்மதிப்பைப் பெற அவனது மனைவி டெசுடமெனோவிடம் நடந்தவற்றைக் கூறுவது தான் சிறந்த வழி என்று கூறி மீண்டும் ஒரு சதியைச் செய்தான். காசியோ டெசுடமெனோவின் அறையை விட்டு வெளியேறும் போது ஒத்தெல்லோவிடம் தந்திரமாகப் பேசி டெசுடமெனோவின் மீது சந்தேகப்படச் செய்தான். ஒத்தெல்லோவிடம் வந்த டெசுடமெனோ காசியோவின் பதவி உயர்வை இரத்து செய்தது சரியான செயலல்ல என்றும், அவன் பெரிதாக ஏதும் தவறிழைத்து விடவில்லை என்றும் பரிந்து பேசினாள். இது ஒத்தெல்லோவின் சந்தேகத்தை அதிகரிக்கப் போதுமானதாக இருந்தது. மேலும், தவறுதலாக டெசுடமெனோ கீழே விட்ட கைக்குட்டையை காசியோவின் கையில் கிடைக்கச் செய்து அதை ஒத்தெல்லோவின் பார்வையில் படும்படிச் செய்து ஒத்தெல்லோவின் சந்தேகத்தை வலுப்படுத்தினான். இதனால் ஆத்திரமடைந்த ஒத்தெல்லோ கட்டிலில் படுத்திருந்த டெசுடமெனோவைக் கொலை செய்து விட்டான். அதே சமயம், காசியோவைக் கொல்ல இயாகோவால் அனுப்பப்பட்ட அடியாளின் சட்டைப்பையில் இருந்த கடிதங்களுடனும், அடியாளால் ஏற்படுத்தப்பட்ட காயங்களுடனும் தப்பி வந்த காசிேயா அந்தக் கடிதங்களை ஒத்தெல்லோவிடம் கொடுத்தான். நிகழ்ந்தவை எல்லாமே இயாகோவின் சதித்திட்டம் என்பதையும், காசியோ மற்றும் டெசுடமெனோ இருவருமே குற்றமற்றவர்கள் என்பதையும் தாமதமாக அறிந்த ஒத்தெல்லோ தன்னுடைய உடைவாளின் மீது விழுந்து தன்னையும் மாய்த்துக் கொண்டான். 


</doc>
<doc id="405579" url="https://ta.wikipedia.org/wiki?curid=405579" title="ஊர் (மெசொப்பொத்தேமியா)">
ஊர் (மெசொப்பொத்தேமியா)

இக் கட்டுரையில், ஊர் (சுமேரியம்: "Urim"; சுமேரிய ஆப்பெழுத்து: or ; அக்காடியம்: "Uru"; ; ) என்பது, பண்டைய மெசொப்பொத்தேமியாவில் இருந்த முக்கியமான ஒரு நகர அரசு ஆகும். இது, தெற்கு ஈராக்கில் உள்ள "டி கர்" ஆளுனரகத்தில் உள்ள தற்காலத்து தெல் எல்-முக்காயர் என்னும் இடத்தில் அமைந்துள்ளது. ஒரு காலத்தில் ஊர், யூப்பிரட்டீசு ஆற்றுக் கழிமுகத்துக்கு அண்மையில் பாரசீகக் குடாக் கரையில் அமைந்த ஒரு கரையோர நகரமாக இருந்தபோதும், கரை வெளிநோக்கி நகர்ந்த காரணத்தால் நகரம் இப்போது கரையில் இருந்து உள்நோக்கி யூப்பிரட்டீசின் தென்கரையில் உள்ளது. இது ஈராக்கின் நசிரியா என்னும் இடத்தில் இருந்து 16 கிலோமீட்டர்கள் (9.9 மைல்கள்) தொலைவில் அமைந்துள்ளது.

நகரம், உபெயிட் காலத்தில், கிமு 3800 இலிருந்து உள்ளது. இது கிமு 26 ஆம் நூற்றாண்டில் இருந்து ஒரு நகர அரசாக இருந்தது பற்றிய எழுத்துமூல வரலாற்றுப் பதிவுகள் உள்ளன. பதிவு செய்யப்பட்டுள்ள இதன் முதல் அரசர் மெசன்னெபாதா (Mesannepada) ஆவார். சுமேரிய, அக்காடிய நிலவுக் கடவுளான நன்னா, நகரத்தின் காவல் தெய்வம். நகரத்தின் பெயரும் தொடக்கத்தில் இக்கடவுளின் என்னும் பெயரைத் தழுவியே ஏற்பட்டதாகத் தெரிகிறது. 

இந்நகரத்தில் நன்னா கடவுளின் கோயிலைக் கொண்டிருந்த "ஊரின் சிகரட்டு" (Ziggurat of Ur) எனப்படும் கட்டிட அமைப்பு தற்போது பகுதியாகத் திருத்தப்பட்ட நிலையில் காணப்படுகின்றது. 1930 ஆம் ஆண்டில் இந்த அமைப்பை அகழ்வாய்வு மூலம் வெளிக் கொண்டுவந்தனர். கோயில் கிமு 21 ஆம் நூற்றாண்டில், ஊர்-நம்முவின் ஆட்சிக் காலத்தில் கட்டப்பட்டது. இது பின்னர் கிமு 6 ஆம் நூற்றாண்டில், அசிரியாவில் பிறந்த பபிலோனின் கடைசி அரசனான நபோடினசுவால் திருத்தி அமைக்கப்பட்டது. இதன் அழிபாடுகள் வடமேற்கு - தென்கிழக்குத் திசையில் 1,200 மீட்டர்களும் (3,900 அடிகள்), வடகிழக்கு - தென்மேற்குத் திசையில் 800 மீட்டர்களும் (2,600 அடிகள்) கொண்ட நிலப்பகுதியில் அமைந்துள்ளது. அத்துடன், இதன் உயரம் தற்போதைய நில மட்டத்தில் இருந்து 20 மீட்டர்களாக (66 அடிகள்) உள்ளது. 

ஊர்-நம்முவினால் திட்டமிடப்பட்டதாகக் கருதப்படும் இந்நகரம் குடியிருப்புப் பகுதிகளாகப் பிரிக்கப்பட்டிருந்ததாகத் தெரிகிறது. இவ்வாறான ஒரு பகுதியில் வணிகர்களும், இன்னொரு பகுதியில் கைப்பணியாளரும் வசித்தனர். அங்கே அகலமானதும் ஒடுக்கமானதுமான சாலைகள் இருந்ததுடன், மக்கள் கூடுவதற்காகத் திறந்த வெளிகளும் காணப்பட்டன. நீர்வள மேலாண்மை, வெள்ளக் கட்டுப்பாடு போன்றவற்றுக்கான அமைப்புக்கள் பலவும் இருந்ததற்கான சான்றுகள் காணப்படுகின்றன. 

வீடுகள் மண் கற்களாலும், குழை மண் சாந்தினாலும் கட்டப்பட்டிருந்தன. முக்கியமான கட்டிடங்களில், கற்கட்டுமானம் நிலக்கீல், புல் என்பன கொண்டு வலுவூட்டப்பட்டிருந்தது. பெரும் பகுதியில், அடித்தளப் பகுதிகள் மட்டுமே இன்று எஞ்சியுள்ளன. இறந்தவர்களைத் தனித்தனியாகவே அல்லது ஒன்றாகவோ வீடுகளுக்குக் கீழ் அமைந்த சிறிய அறைகளில் புதைத்தனர். சிலவேளைகளில் உடல்களை அணிகலன்கள், மட்பாண்டங்கள், ஆயுதங்கள் போன்றவற்றுடன் சேர்த்துப் புதைக்கும் பழக்கமும் இருந்துள்ளது.

ஊர், 8 மீட்டர் உயரமும், 25 மீட்டர் அகலமும் கொண்ட சரிவான மண் அரண்களால் சூழப்பட்டிருந்தது. சில இடங்களில் செங்கற் சுவர்களும் காணப்பட்டன. பிற இடங்களில் கட்டிடங்களும் அரண்களோடு சேர்த்துக் கட்டப்பட்டிருந்தன. நகரின் மேற்குப் பகுதியில், யூப்பிரட்டீசு ஆறு அதற்கு அரணாக அமைந்திருந்தது.


</doc>
<doc id="405580" url="https://ta.wikipedia.org/wiki?curid=405580" title="சரிவு">
சரிவு

வானியலில் சரிவு (declination) என்பது (குறியீடு: δ) வானக்கோளத்தின் மத்தியக் கோட்டின் ஆயத் திட்டத்தில் ஒரு புள்ளியை இருப்பிடங்காணப் பயன்படும் இரு கோணங்களில் ஒன்றாகும். நேரக்கோணம் என்பது மற்றொன்றாகும். வானநடுவரையிலிருந்து தெற்கு அல்லது வடக்காக அளக்கப்படுவது சரிவுக்கோணம் ஆகும். இது இருப்பிடங்காண வேண்டியப் புள்ளி வழியாக நேர வட்டினூடே அளக்கப்படுகிறது.

வானியலில் சரிவு என்பது புவியியலில் நிலநேர்க்கோடுடன் ஒப்பிடப்படுகிறது. நேரக்கோணம் என்பது நிலநிரைக்கோடுடன் ஒப்பிடப்படுகிறது.

வானநடுவரையிலிருந்து வடக்கு நோக்கி இருக்கும் புள்ளிகள் நேர்மறை சரிவு எனவும், தெற்கு நோக்கி இருக்கும் புள்ளிகள் எதிர்மறை சரிவு எனவும் அழைக்கப்படுகிறது. கோணத்தை அளக்கும் அலகுகளே சரிவையும் அளக்கப் பயன்படுகிறது. பாகை ( ° ), நிமிடம் ( ' ), நொடி ( " ) ஆகியவை அறுபதின் கூறாகப் பயன்படுத்தப்படுகிறது. எடுத்துக்காட்டாக 90° என்பது வட்டத்தில் கால் பகுதியாக உள்ளது. சரிவின் அதிக பட்சக் கோணம் 90° ஆகும். ஏனெனில் துருவங்களே வானக்கோளத்தின் வடக்கு மற்றும் தெற்கு எல்லைப் புள்ளிகளாக உள்ளன.

ஒரு பொருள் 

வானநடுவரை கோட்டிலிருந்தால், அதன் சரிவுக் கோணம் 0°

வானக்கோளத்தின் தென் துருவத்திலிருந்தால், அதன் சரிவுக் கோணம் +90°

வானக்கோளத்தின் வட துருவத்திலிருந்தால், அதன் சரிவுக் கோணம் −90°

இருக்குமிடத்தைப் பொறுத்து நேர்மறை அல்லது எதிர்மறை குறியீடுகள் பயன்படுத்தப்படுகின்றன. 

புவியின் அச்சு கிரகணத்திற்குரியகோட்டிலிருந்து மெதுவாக மேற்கு நோக்கி நகர்கிறது. ஒரு அச்சில் தொடங்கி மீண்டும் அதை அடைய 26,000 ஆண்டுகள் ஆகிறது. இது அச்சு சார்ந்த முன்செலவம் என அழைக்கப்படுகிறது. இதனால் நிலையான வானியல் பொருட்களின் அச்சுகள் தொடர்ந்து மாறிக்கொண்டே உள்ளது. ஆனால் இந்த மாற்றம் மிக மெதுவாக நடைபெறுகிறது. அதனால் வானநடுவரை அச்சு அமைப்பை (சரிவையும் சேர்த்து) அளக்கும் ஆண்டை ஒரு குறிப்பிட்ட ஆண்டுடன் ஒப்பிட்டு வானியிலாளர்கள் குறித்து வைக்கின்றனர். அந்த குறிப்பிட்ட ஆண்டை தொடக்கக் கட்டம் என வானியலில் அழைக்கப்படுகிறது. இந்த நிலையான தொடக்கக் கட்டத்திலிருந்து கணக்கிடுவதன் மூலம், இன்றைய அச்சுகளின் இருப்பிடம் காணப்படுகிறது. 

1 சனவரி 2000 12:00 புவி நேரம் என்பது தற்போதைய நிலையான தொடக்கக் கட்டமாகக் கொள்ளப்படுகிறது. இதற்கு முன்னர் 1950 ஆம் ஆண்டை நிலையான தொடக்கக் கட்டமாகக் கொண்டிருந்தனர்.

நட்சத்திரங்கள் வெகு தொலைவில் உள்ளதால் அவை ஒரே இடத்தில் இருப்பது போல் தெரிகிறது. ஆனால் வல எழுச்சிக் கோணம் மற்றும் சரிவுக் கோணம் ஆகியவை தொடர்ந்து மாறிக் கொண்டே உள்ளது. அச்சார்ந்த முன்செலவம் மற்றும் சீரான (கோள்)இயக்கம் ஆகியவற்றின் காரணமாகவும் உடுவினிடமாறுதோற்றம் காரணமாகவும் இந்த மாற்றம் நிகழ்கிறது. நட்சத்திரங்களை ஒப்பிடும் போது சூரியக் குடும்பத்திலுள்ளப் பொருட்களின் சரிவுக் கோணம் விரைவாக மாறுகிறது. ஏனெனில் அவை அருகில் உள்ளன. 

புவியின் வடக்கு அரைக்கோளத்தின் ஏதேனும் ஒரு புள்ளியிலிருந்து சரிவுக் கோணம் 90° −  என கணக்கிடப்படும். (இதில் = பார்ப்பவரின் அட்சரேகை) இவை தொடுவானத்திற்கு கீழேயுள்ளது. புவியின் தெற்கு அரைக்கோளத்தின் ஏதேனும் ஒரு புள்ளியிலிருந்து சரிவுக் கோணம் −90° −  என கணக்கிடப்படும். (இதில் = பார்ப்பவரின் அட்சரேகை எதிர்மறையிலுள்ளது) இவை தொடுவானத்திற்கு மேலேயுள்ளது.

சூரியனின் சரிவுக் கோணங்கள் பருவ காலத்தைப் பொறுத்து மாறுபடுகின்றன. ஆர்க்டிக் அல்லது ஆன்டார்டிக் அட்சரேகைகளில் பார்க்கும் போது, கோடைச்சூரியகணநிலைநேரத்தில் சூரியன் சுற்று துருவத்திற்கு அருகிலுள்ளது. நள்ளிரவில் சூரியன் தொடுவானத்திற்கு சற்று மேலே உள்ளது. அதனையே நாம் நள்ளிரவுச் சூரியன் என்கிறோம். அதே போல் மாரிச்சூரியகணநிலைநேரத்தில் சூரியன் தொடுவானத்திற்கு சற்று கீழேயுள்ளது. இதனை துருவ இரவு என்கிறோம்.

ஒரு பொருள், பார்ப்பவரின் அட்ச ரேகை, தலைக்கு மேலே இருக்கும் போது, அதன் சரிவுக் கோணம் 0.01 டிகிரிக்கும் குறைவாகவே இருக்கும். இதில் இரண்டு சிக்கல் நிலைகள் உள்ளன.

முதல் சிக்கல் நிலை என்பது அனைத்து வானியல் சார் பொருட்களுக்கும் பொருந்தும். பொருளின் சரிவுக் கோணமும், பார்ப்பவரின் வானியல் சார் அட்ச ரேகையும் சமமாக இருக்கும். புவி அளவியலில் உள்ள அட்ச ரேகையே இங்கும் பயன்படுத்தப்படுகிறது.

இரண்டாவது சிக்கல் நிலை என்பது, பார்வையாளரின் இருப்பிடத்திற்கு செங்குத்தாக சரிவு விலகல் ஏதும் இல்லை. 



</doc>
<doc id="405584" url="https://ta.wikipedia.org/wiki?curid=405584" title="பொள்ளிலூர் போர் (1780)">
பொள்ளிலூர் போர் (1780)

பொள்ளிலூர் போர் ("Battle of Pollilur"), அல்லது புள்ளலூர் போர் அல்லது பேரம்பாக்கம் போர், இரண்டாவது ஆங்கிலேய மைசூர் போரின் அங்கமாக செப்டம்பர் 10, 1780இல் காஞ்சிபுரம் அடுத்துள்ள பொள்ளிலூரில் நடைபெற்ற போர் ஆகும். இது திப்பு சுல்தான் தலைமையேற்ற மைசூர் படைகளுக்கும் கர்னல் வில்லியம் பெய்லி தலைமையேற்ற பிரித்தானிய கிழக்கிந்திய நிறுவனப் படைகளுக்கும் இடையே நடந்தது. பிரித்தானிய படை பேரிழப்புகளை சந்தித்ததுடன் சரணடைந்தது. துணைக்கண்டத்திலேயே அதுவரை பிரித்தானியர்கள் இந்தப் போரில்தான் மிகமோசமான தோல்வியை எதிர்கொண்டனர். (இதற்கு பின்னரே சிலியன்வாலாவில் இதைவிட மோசமானத் தோல்வியைத் தழுவினர்.)

திப்பு குண்டூரில் கர்னல் பெய்லியை காஞ்சிபுரம் செல்லமுடியாது தடுத்திருக்க திப்புவின் தந்தை ஐதர்அலி ஆற்காட்டை தொடர்ந்து முற்றுகையிட்டார். "படுகொலைக்குப்" பிறகு பெய்லியின் தலைமையின் கீழிருந்த 3853 பிரித்தானியத் துருப்புகளில் 50 அதிகாரிகளும் 200 வீரர்களும் மட்டுமே சிறைபிடித்துச் செல்லப்பட்டனர். பெய்லி ஸ்ரீரங்கப்பட்டணத்திற்கு கொண்டு செல்லப்பட்டார்.



</doc>
<doc id="405589" url="https://ta.wikipedia.org/wiki?curid=405589" title="லிடியா">
லிடியா

லிடியா (Lydia) என்பது, இன்றைய துருக்கியின் மேற்கு மாகாணங்களான உசாக், மானிசா, இசுமிர் ஆகியவற்றில் உள்ள பண்டைய அயோனியாவுக்குக் கிழக்கில் அமைந்திருந்த ஆசியா மைனரின் இரும்புக்கால இராச்சியம் ஆகும். இதன் மக்கள் ஒரு அனத்தோலிய மொழியான லிடிய மொழியைப் பேசினர். இதன் தலைநகர் சார்டிசு. லிடிய இராச்சியம் பொகாமு 1200 இலிருந்து 546 வரை இருந்தது. பொகாமு 7 ஆம் நூற்றாண்டில் இதன் ஆகக்கூடிய பரப்பளவு இருந்தபோது அது மேற்கு அனத்தோலியா முழுவதையும் உள்ளடக்கி இருந்தது. பொகாமு 546 இல் இது ஆர்க்கிமெனிட் பாரசீகப் பேரரசின் ஒரு மாகாணம் ஆனது. இம்மாகாணம் லிடியச் சத்ரப்பி அல்லது இசுப்பார்டா என அழைக்கப்பட்டது. பொகாமு 133 இல் இது ஆசியாவின் உரோம மாகாணத்தின் ஒரு பகுதியானது. பொகாமு 7 ஆம் நூற்றாண்டளவில் லிடியாவிலேயே நாணயங்கள் கண்டுபிடிக்கப்பட்டதாகத் தெரிகிறது. 

லிடிய இராச்சியத்தின் பகுதிகள் 15 - 14 ஆம் நூற்றாண்டு வரை அர்சாவா இராச்சியத்தின் ஒரு பகுதியாக இருந்தது. இருந்தாலும், லிடிய மொழி பொதுவாக அருகிலுள்ள அனத்தோலிய மொழிகளான லூவியம், கரியன், லிசியன் ஆகியவற்றைப் போல லுவிக் துணைக் குழுவின் பகுதியாக வகைப்படுத்தப்படவில்லை. 

எட்ரசுக்க/ லிடியக் கூட்டு நீண்ட காலமாகவே ஊகத்துக்கு உரிய ஒன்றாகவே இருந்துவந்துள்ளது. கிரேக்க வரலாற்றாளரான எரோடோட்டசு எட்ரசுக்கர்கள் லிடியாவில் இருந்து வந்ததாகக் கூறியுள்ளார். ஆனாலும், லிடிய மொழியை வாசித்ததும் அதை ஒரு அனத்தோலிய மொழியாக வகைப்படுத்தியதும் எட்ரசுக்க மொழியும், லிடிய மொழியும் ஒரே மொழிக் குடும்பத்தைச் சேர்ந்தவைகூட அல்ல என்பதை வெளிப்படுத்தியுள்ளது. இருந்தாலும், டசுக்கனியில் வாழும் எட்ரசுக்க வழித்தோன்றல்களாகக் கருதப்படக் கூடியவர்கள் மீது நடத்தப்பட்ட அண்மைய மரபியல் ஆய்வில் அவர்களுக்கு மேற்கு அனத்தோலியாவில் உள்ளவர்களுடன் ஒப்புமை இருப்பதாகக் காணப்பட்டுள்ளது. இது எட்ரசுக்கர்கள் ஒரு காலத்தில் இந்தப் பகுதியிலோ அல்லது அதற்கு அருகிலேயோ வாழ்ந்ததைக் காட்டுகின்றது. 

பழங்கால லிடியாவின் எல்லைகள் நூற்றாண்டுகளூடாக மாறி வந்துள்ளது. இது முதலில் மிசியா, கரியா, பிரிசியா, கரையோர அயோனியா போன்றவற்றை எல்லைகளாகக் கொண்டிருந்தது. பின்னர் இரண்டாம் அல்யாத்தெசு, குரோயேசசு ஆகியோரின் இராணுவ பலத்தினால், லிசியா தவிர்ந்த அலீசு ஆற்றுக்கு மேற்கில் உள்ள ஆசியா மைனர் முழுவதையும், லிடியா கட்டுப்படுத்தியது. லிடியா பின்னர் அதன் அளவில் குறையவில்லை. பாரசீக ஆக்கிரமிப்புக்குப் பின்னர் லிடியாவின் தெற்கு எல்லையாக மயீன்டர் ஆறு கருதப்பட்டது. பேரரசுக்கால உரோமர் காலத்தில் லிடியாவுக்குள் ஒரு பக்கத்தில் மிசியாவும், கேரியாவும் மறு பக்கத்தில் பிரிசியாவும், ஏஜியக் கடலும் அடங்கியிருந்தன.

லிடிய மொழி, லூவிய, இட்டைட்டு ஆகிய மொழிகளுடன் தொடர்புள்ள, அனத்தோலிய மொழிக்குடும்பத்தைச் சேர்ந்த ஒரு இந்திய-ஐரோப்பிய மொழி. சான்றுகள் துண்டுதுண்டாக இருப்பதால், பல சொற்களின் பொருள்கள் புரிந்துகொள்ளப்படவில்லை. எனினும், இலக்கணம் பற்றிய அறிவு பெருமளவுக்கு உண்டு. 

பொகாமு 12 ஆம் நூற்றாண்டில் இட்டைட்டுப் பேரரசு வீழ்ச்சியடைந்த பின்னர் லிடியா உருவானது. இட்டைட்டுக் காலத்தில் இப்பகுதியின் பெயர் அர்சாவா. கிரேக்க மூலங்களின்படி லிடிய இராச்சியத்தின் தொடக்கக்காலப் பெயர் மையோனியா. ஓமர் லிடியாவின் குடிமக்களை "மெயோனெசு" எனக் குறிப்பிட்டுள்ளார். ஓமர், லிடியாவின் தலைநகரை சார்டிசு எனக் குறிப்பிடாமல் ஐடே (Hyde) என்கிறார். இது சார்டிசு நகரம் இருந்த மாவட்டத்தின் பெயராக இருக்கக்கூடும்.


</doc>
<doc id="405592" url="https://ta.wikipedia.org/wiki?curid=405592" title="பொள்ளிலூர் போர் (1781)">
பொள்ளிலூர் போர் (1781)

பொள்ளிலூர் போர் ஐதர் அலி தலைமையேற்ற மைசூர் அரசு படைகளுக்கும் ஜெனரல் ஐயிர் கூட் தலைமையேற்ற பிரித்தானிய கிழக்கிந்திய நிறுவனம் படைகளுக்கும் இடையே ஆகத்து 27, 1781இல் காஞ்சிபுரம் அடுத்த பொள்ளிலூரில் நடைபெற்ற போர். இது கம்பனி முழுமையாகத் தோற்கடிக்கப்பட்டு படைத்தலைவர் பெய்லி சிறைபிடிக்கப்பட்ட, 1780இல் நடைபெற்ற அதே இடத்தில் நடைபெற்றது. ஆனால் 1781இல் கம்பனியின் படைகள் இரு அணிகளாக ஒருங்கிணைக்கப்பட்டிருந்தன. ஓரணி திப்பு சுல்தானின் படைகளை எதிர்கொண்டது; மற்றொன்று ஐதர் அலியை எதிர்கொண்டது. ஆனால் ஐதர் அலியின் படைகள் பெரும் தோல்வி கண்டு காஞ்சிபுரத்திற்குத் திரும்பினர். 

போருக்குப் பிறகு உணவுப்பொருட்கள் குறைபாட்டால் கூட் தனது படைகளை திருபாசூருக்கு திருப்பினார்.இரு படைகளும் தத்தம் பாசறைகளுக்குத் திரும்பின; இரண்டுமே தாமே வென்றதாக கூறினர்.



</doc>
<doc id="405601" url="https://ta.wikipedia.org/wiki?curid=405601" title="செமிட்டிய மக்கள்">
செமிட்டிய மக்கள்

செமிட்டிய மக்கள் (Semitic people) என்னும் தொடர் செமிட்டிய மொழிகளில் ஒன்றைப் பேசிய அல்லது பேசுகின்ற இன, பண்பாட்டுக்கு குழுவைச் சேர்ந்த மக்களைக் குறிக்கும். 1770 ஆம் ஆண்டில் கொட்டின்சென் வரலாற்றுப் பள்ளி உறுப்பினர்களால் முதலில் பயன்படுத்தப்பட்ட இச்சொல், ஆதியாகமத்தில் உள்ள நோவாவின் மூன்று மகன்களில் ஒருவனான "செம்" என்பவனின் பெயரைத் தழுவி உருவானது. இச்சொல், இப்போது மொழியியலாளர்களின் வட்டத்துக்கு வெளியே பெரிதும் பயன்படுவதில்லை. ஆனாலும், தொல்லியலில் இச்சொல், "பண்டைய செமிட்டிய மொழி பேசும் மக்கள்" என்பதன் ஒருவகைச் சுருக்கமாகப் பயன்படுகின்றது. 

கார்லெட்டன் எசு. கூனின் இனம் சார்ந்த வகைப்பாட்டில், செமிட்டிய மக்கள் காக்கேசிய இனத்தின் உறுப்பினர்களாகக் கருதப்படுகின்றனர். இவர்கள் இந்தப் பகுதியில் உள்ள இந்திய-ஐரோப்பிய, வடமேற்குக் காக்கேசிய, கார்த்தெவெலிய மொழிகளைப் பேசும் மக்களிடம் இருந்து தோற்றத்தில் வேறுபட்டவர்கள் அல்ல. மொழி சார்ந்த ஆய்வுகள் பண்பாட்டு ஆய்வுகளுடன் நெருக்கமாகப் பின்னப்பட்டிருப்பதால், இச்சொல் மதம், செமிட்டிய மொழி பேசும் இனத்துவம் ஆகியவற்றுடன், நெருங்கிய புவியியல், மொழிப் பரம்பலால் தொடர்புகொண்டுள்ள வேறுபட்ட பண்பாடுகளின் வரலாற்றையும் விளக்கும் ஒன்றாக ஆகியுள்ளது. 

சில மரபியல் ஆய்வுகள் (செமிட்டிய மொழிகளைப் பேசும் மக்களின் டி.என்.ஏயின் பகுப்பாய்வு மூலம்) இவர்களிடையே ஒரு பொதுக் குல மரபு இருப்பதைக் கண்டறிந்துள்ளன. 
குறிப்பிடத்தக்க பொது ஊன்குருத்து முடிவுகள் எதுவும் கண்டறியப்படாவிட்டாலும், மத்திய கிழக்கைச் சேர்ந்த செமிட்டிய மொழி பேசும் மக்களான அரேபியர், யூதர், மண்டாயீன்கள், சமரித்தான்களசிரியர்/ சிரியாக்குகள் என்பவர்களிடையே Y-நிறமூர்த்த இணைப்புக்கள் காணப்பட்டுள்ளன. யூதர்களினதும், பெதூன்களும் உள்ளிட்ட பாலத்தீன அரேபியர்களதும் ஒரு டி.என்.ஏ ஆய்வு இவர்கள் அயல் அரேபியர்களைவிட ஒருவருக்கு ஒருவர் நெருக்கமானவர்கள் என்பதைக் காட்டுகின்றது. 

"செமிட் எதிர்ப்பு", "செமிட் எதிர்ப்பியம்" ஆகிய சொற்கள் ஒரு குறுகிய பொருளில், செமிட்டிய மக்களில் ஒரு பிரிவினரான யூதர்கள் மீது பகையுணர்வு அல்லது பாகுபாடு காட்டுவதைக் குறிக்கிறது. 

ஏர்னெசுட் ரெனான் போன்ற, 19 ஆம் நூற்றாண்டின் மானிடவியலாளர்கள், இன இயல்புகளை வரையறுப்பதற்குக் கதைகள், அறிவியல், நாட்டுப்புறக் கலை போன்றவற்றைப் பயன்படுத்தி, மொழியியல் குழுக்களை இனத்துவம், பண்பாடு ஆகியவற்றின் அடிப்படையில் ஒழுங்குபடுத்தினர். பண்டைய நாகரீகங்களான மெசொப்பொத்தேமியா, இசுரேல் ஆகியவற்றின் முக்கியத்துவத்தை ஏற்றுக்கொள்ளும் ரெனான், செமிட்டிய மக்களின் ஓரிறைக் கொள்கையினால், அவர்கள் ஆரிய இனத்தைவிடத் தாழ்ந்தவர்கள் எனக் குறிப்பிட்டார். அவர்களுடைய கொள்கை யூதரின் சிற்றின்ப இச்சை, வன்முறை, தீவினைக்கு அஞ்சாமை, சுயநலம் ஆகிய இயல்புகளிலி இருந்து உருவானது என அவர் கூறினார். இவ்வாறான யூதருக்கு எதிரான ரெனானின் முற்சார்பு நிலைப்பாட்டை இசுட்டெயின்செனீதர் (Steinschneider) என்பவர் "செமிட்டிய எதிர்ப்பு மனச்சாய்வு" என்றார்.

1879 இல், செமானியப் பத்திரிகையாளர் வில்லியம் மார் என்பவர், "யூதாயிசத்தின் மீதான செருமனிசிசத்தின் வெற்றிக்கான வழி" என்னும் துண்டுப் பிரசுரத்தில் செருமானியர்களுக்கும் யூதர்களுக்கும் இடையிலான போராட்டம் என்பது பற்றிப் பேசி இச்சொல்லின் அரசியல்மயப்படுத்தலைத் தொடங்கி வைத்தார். அவர் யூதர்களைத் தாராண்மைவாதிகள் என்றும், வேர் அற்றவர்கள் என்றும் அவர்கள் செருமானியர்களை மீட்க முடியாத அளவுக்கு யூதமயப் படுத்துவதாகவும் குற்றஞ்சாட்டினார். 1879 இல் மாரைப் பின்பற்றுபவர்கள் யூத எதிர்ப்பு அரசியல் நடவடிக்கைகளை முன்னெடுப்பதற்காக "செமிட்டிய எதிர்ப்புக் குழு" வை நிறுவினர். 


</doc>
<doc id="405614" url="https://ta.wikipedia.org/wiki?curid=405614" title="வெங்கடகிரி பண்ணைத் தோட்டம்">
வெங்கடகிரி பண்ணைத் தோட்டம்

வெங்கடகிரி பண்ணைத் தோட்டம்(The estate of Venkatagiri) முன்னாள் சென்னை மாகாணத்தினுடைய பண்ணைத் தோட்டம் ஆகும். இந்த இடம் தற்போதைய ஆந்திரப் பிரதேசத்தின் நெல்லூர் மாவட்டத்தில் அமைந்துள்ளது. வெங்கடகிரி நகரமானது நிர்வாகத் தலைமையிடமாக இருந்துள்ளது.

இந்தப் பேரரசானது சுமார் கி.பி 1208 வாக்கில் போராளி அரசர் வேலுகோட்டி ரெச்சார்ல சென்வி ரெட்டி பெத்தல நாயுடுவால் நிறுவப்பட்டது. இந்த அரசானது காக்கத்தியர் ஆட்சிக்காலத்தில் காக்கத்தி கணபதி தேவராயர் ஆட்சி வரையிலும் நீடித்திருந்தது. பின்னர் இந்த அரசு விஜயநகரப் பேரரசிற்கு கப்பம் கட்டும் ஓர் அரசாக மாறியது.

விஜயநகரப் பேரரசின் கீழ் இருந்த இந்த அரசானது வேலுகோட்டி ராயுடப்பா நாயனி என்பவரால் மீண்டும் கி.பி 1600 ஆண்டில் நிறுவப்பட்டது. சென்னை மாகாண பண்ணைத் தோட்டங்கள் (ஒழிப்பு மற்றும் இரயத்வாரி முறையிலிருந்து மாற்றம்) சட்டத்தின் படி, 1948 (1948 ஆம் ஆண்டின் 26ஆவது சட்டம்) 1949 ஆம் ஆண்டு செப்டம்பர் 7 ஆம் நாள மாநிலத்தால் எடுத்துக் கொள்ளப்படும் வரை நீடித்திருந்தது. இந்த அரசர்கள் பத்மநாயக்க வேலம்மாவின் வேலுகோட்டி வம்சத்தை சேர்ந்தவர்களாவர். இராஜகோபால கிருஷ்ண யச்சேந்திரா போன்றோர் குறிப்பிடத்தக்க ஆட்சியாளராக உள்ளனர்.(1857–1916).

16 ஆம் நூற்றாண்டின் பிற்பகுதியிலும் 17 ஆம் நூற்றாண்டின் ஆரம்பத்திலும் இந்த வம்சத்தின் புகழ்பெற்ற தலைவர்களில் ஒருவராக யச்சமா நாயுடு இருந்தார். அவர் இரண்டாம் வெங்கடா மற்றும் இரண்டாம் சிறீரங்கா ஆகியோரின் விசுவாசியாக இருந்தார். யச்சமா நாயுடு வேங்கடகிரியின் அரச குடும்பத்தின் மற்றொரு பிரபலமான கஸ்தூரிரங்காவின் மகனும் ஆவார். யச்சமா நாயுடு இரண்டாம் வெங்கடாவிற்கு, தக்காண சுல்தான்களின் பிரதேசத்தை கைப்பற்ற உதவியதுடன் வேலூர் மற்றும் மதுரை நாயக்கர்களின் கிளர்ச்சிகளைக் களைந்தெறியவும் உதவினார். இரண்டாம் சிறீரங்காவானவர் இரண்டாம் வெங்கடாவை வெற்றி பெற்றபோது, ஜக்கராயாவின் எதிர்ப்பினை மீறி இரண்டாம் சிறீரங்காவிற்கு ஆதரவாக இருந்தார்.இரண்டாம் சிறீரங்கா குடும்பமானது ஜக்கராயாவால் சிறை வைக்கப்பட்டபோது, சலவைத் தொழிலாளி ஒருவரின் உதவியுடன், இரண்டாம் சிறீரங்காவின் மகன் ராம தேவ ராயாவை வேலூர் சிறையிலிருந்து வெளியே கொண்டு வந்து காப்பாற்றினார். இருப்பினும், இரண்டாம் சிறீரங்காவின் குடும்பத்தினர் அனைவரும் கொலை செய்யப்பட்டதை அவரால் தடுக்க முடியவில்லை. தஞ்சாவூரின் இரகுநாத நாயக்கரின் ஆதரவோடு தோப்பூரில் ராம தேவ ராயா சார்பில் போரிட்டு ஜக்கராயாவைக் கொன்றார். அத்தோடு பழவேற்காடு, செங்கல்பட்டு மற்றும் மதுராந்தகம் ஆகியவற்றின் பகுதிகளை உள்ளடக்கிய கோபுரி பண்ணைத் தோட்டத்தையும் கைப்பற்றினார். பின்னர் இவை விஜயநகரப் பேரரசர் இராம தேவ ராயாவின் கட்டுப்பாட்டின் கீழ் வந்ததன. 
20 ஆம் நூற்றாண்டின் பிற்பகுதியில் சில கிராமங்கள் வெங்கடகிரி அரசரால் விலைக்கு வாங்கப்பட்டது. 

17ஆம் நூற்றாண்டில், இந்த அரசானது பகுதி சுதந்திரம் பெற்ற, ஆற்காட்டு நவாப் ஆட்சிக்கு கப்பம் செலுத்தக்கூடிய அரசாக இருந்தது. 1695 ஆம் ஆண்டில் மொகலாய பேரரசரால், அவர்களின் இராணுவ உதவிக்காக சர்வபள்ளி சர்க்காரின் சர்வபள்ளி, நெல்லூர், ராபூர் மற்றும் வெங்கடகிரி ஆகிய நான்கு தாலுகாக்கள், காளஹஸ்தியின் தாலுகாக்கள், சத்தியநெரு,சென்னூர், கூடூர், திருப்பதி மற்றும் சந்திரகிரி சர்காரில் சகுதூர், காஞ்சி சர்க்காரில் மூன்று தாலுகாக்கள் விஷ்ணுகாஞ்சி, கரங்குடி மற்றும் மொரசரவாக்கம் மற்றும் திருப்பாச்சூர் சர்க்காரில் உள்ள பூந்தமல்லி ஆகியவற்றிற்கு இலவச ஜாகிர் அளிக்கப்பட்டது..வெங்ககிரி பண்ணைத் தோட்மானது, வெங்கடகிரி பண்ணைத் தோட்ட வருவாய் நிர்வாக மண்டலத்துடன், முந்தைய பிரித்தானிய இந்தியாவின், சென்னை மாகாணத்தின் ஒரு பகுதியாக ஆனது. இந்த நேரத்தில் பண்ணைத்தோட்டமானது, 736 கிராமங்கள் மற்றும் 617 மாஜரா கிராமங்கைள உள்ளடக்கியதாக இருந்தது.

1892 ஆம் ஆண்டு பிரிட்டிஷ் அரசுடன் ஆற்காட்டு அரசு இணைக்கப்பட்டதைத் தொடர்ந்து, ஆங்கிலேயர் ஆட்சியின் கீழ் நிலச்சுவான்தார் தோட்டமாக மறுசீரமைக்கப்பட்டது, சுதந்திரம் வரை அது அந்த நிலைையத் தொடர்ந்தது.


</doc>
<doc id="405622" url="https://ta.wikipedia.org/wiki?curid=405622" title="எக்கத்தரீன்பூர்க்">
எக்கத்தரீன்பூர்க்

எக்கத்தரீன்பூர்க் ("Yekaterinburg", ), என்பது உருசிய நகரமும், சிவெர்த்லோவ்சுக் மாகாணத்தின் நிருவாக மையமும் ஆகும். இது யூரேசியக் கண்டத்தின் மத்தியில், ஆசியாவுக்கும், ஐரோப்பாவுக்கும் இடையில், உரால் மலைகளின் கிழக்கே இசெட் ஆற்றில் அமைந்துள்ளது. இந்நகரம் சிவெர்த்லோவ்ஸ்க் மாகாணத்தில் முக்கிய கலாசார, மற்றும் தொழிற்துறை மையமும் ஆகும். 2010 கணக்கெடுப்பின் படி, இதன் மக்கள் தொகை 1,349,772 ஆகும். எக்கத்தரீன்பூர்கின் நகர்ப்புறம் உருசியாவின் நான்காவது பெரியதும், நாட்டில் தொழிற்துறையில் முன்னணியில் இருக்கும் மூன்று நகரங்களில் ஒன்றும் ஆகும்.

எக்கத்தரீன்பூர்க் நகரம் 1723 நவம்பர் 18 இல் உருசியப் பேரரசர் முதலாம் பேதுருவின் மனைவி எக்கத்தரீனின் (உருசியாவின் முதலாம் கேத்தரீன்) நினைவாக உருவாக்கப்பட்டது. இது உருசியப் பேரரசின் சுரங்கத் தொழிலுக்கான தலைநகராக விளங்கியது. 1781 இல் பேரரசி இரண்டாம் கேத்தரீன் இந்நகருக்கு பேர்ம் மாகாணத்தின் மாவட்ட நகர நிலையைக் கொடுத்து, பேரரசின் முக்கிய சாலையை (சைபீரிய சாலை) இந்நகரூடாக அமைத்தார். எக்கத்தரீன்பூர்க் சைபீரியாவுக்கான முக்கிய நகராக விளங்கி, "ஆசியாவுக்கான சாளரம்" என அழைக்கப்பட்டது. 19-ஆம் நூற்றாண்டில், எக்கத்தரீன்பூர்க் உரால் பகுதியின் முக்கிய புரட்சியாளர்களின் மையமாக விளங்கியது. 1924 இல், உருசியா சோசலிசக் குடியரசான பிற்பாடு, இந்நகரம் போல்செவிக் புரட்சியாளர் யாக்கோவ் சிவெர்த்லோ என்பவரின் நினைவாக சிவெர்த்லோவ்ஸ்க் ("Sverdlovsk", ) என்ற பெயரில் அழைக்கப்பட்டது. சோவியத் ஆட்சிக் காலத்தில், இந்நகரம் தொற்துறை, மற்றும் நிருவாக ரீதியில், சோவியத் ஒன்றியத்தின் பொருளாதாரத்தில் முக்கிய பங்கு வகித்தது. 1991 இல், சோவியத்தின் வீழ்ச்சிக்குப் பின்னர் இந்நகரின் பெயர் மீண்டும் எக்கத்தரீன்பூர்க் என மாற்ரப்பட்டது.



</doc>
<doc id="405627" url="https://ta.wikipedia.org/wiki?curid=405627" title="இச்சான் மெக்கன்ரோ">
இச்சான் மெக்கன்ரோ

இளைய இச்சான் பேட்டரிக் மெக்கன்ரோ (ஜான் மெக்கன்ரோ) (பிற்ப்பு 16 பிப்ரவரி 1959 வீசுபாடன் செருமனி) என்பவர் தனிநபர் இரட்டையர் என்று இரு பிரிவிலும் உலகின் முதல் நிலை வீரராக இருந்த அமெரிக்க டென்னிசு வீரர் ஆவார். டென்னிசின் தலைச்சிறந்த வீரர் என கருதப்படுகிறார். பந்தை அனுப்பும் வித்தைக்காகவும் வலைக்கு அருகிலிருந்து விளையாடும் திறனுக்காகவும் அறியப்படுகிறார். டென்னிசு அரங்கத்தில் நடத்துகொள்ளும் மோதல் போக்கின் காரணமாக அடிக்கடி நடுவர்களிடமும் டென்னிசு அலுவலர்களிடமும் சிக்கலை எதிர்கொள்வார்.

தனிநபர் பிரிவில் 77 கோப்பைகளும் இரட்டையர் பிரிவில் 78 கோப்பைகளும் பெற்றுள்ளார். ஓப்பன் காலத்தில் இரண்டு பிரிவையும் சேர்த்து அதிக 
கோப்பைகள் வாங்கியவர் இது வரை இவரே. ஏழு கிராண்ட் சிலாம் கோப்பைகளை பெற்றுள்ளார். நான்கு முறை யுஎசு ஓப்பனும் மூன்று முறை 
விம்பிள்டன் கோப்பையும் ஒன்பது இரட்டையர் கிராண்ட் சிலாம் கோப்பைகளும் பெற்றுள்ளார்.ஒரு முறை பிரெஞ்சு ஓப்பன் இறுதி ஆட்டத்திலும் இரு 
முறை ஆத்திரேலிய ஓப்பன் இறுதி ஆட்டத்திலும் கலந்து உள்ளார். அரை இறுதியில் கலந்து கொள்வதே இவரின் சிறந்த ஆட்டமுடிவாகும். ஆண்டு 
முடிவில் நடைபெறும் போட்டிகளில் இவரின் ஆட்டம் சிறப்பாக இருக்கும். அதில் எட்டு தனிநபர் கோப்பைகளையும் ஏழு இரட்டையர் கோப்பைகளையும் 
பெற்றது சாதனையாகும். ஆண்டு இறுதியில் மூன்று தனிநபர் கோப்பைகளை மாசுடர்சு கிராண்ட் பிரிக்சிலும் ஐந்தை உலக டென்னிசு 
சாதனைப்போட்டியிலும் நிகழ்த்தினார். 2000ஆம் ஆண்டு முதல் ஒரே ஒரு ஆண்டு இறுதி போட்டி மட்டுமே நடைபெறுகிறது. மெக்கன்ரோ ஐந்து 
டேவிசுக் கோப்பைகளை அமெரிக்காவிற்கு பெற்று தந்த அணியில் விளையாடினார். அமெரிக்க அணியின் தலைவராகவும் பணியாற்றினார். டென்னிசு 
ஆட்டத்திலிருந்து ஓய்வு பெற்ற பின் டென்னிசு விளையாட்டின் சாதனைப்போட்டி தொடரின் முதியவர்களுக்கான போட்டியில் பங்குகொள்வதும் பெரிய 
அளவில் நடைபெறும் டென்னிசு போட்டிகளுக்கு தொலைக்காட்சி வர்ணனையாளராகவும் பணியாற்றுகிறார்.

இச்சான் மெக்கன்ரோ மூத்த இச்சான் பேட்ரிக் மெக்கன்ரோ என்பவருக்கும் கேத்தரின் டிரசுஆம் என்பவருக்கும் மேற்கு செருமனியின் வீசுபாடன் நகரில்
பிறந்தார். இவரது ஐரிசு குடியேறியின் மகனான இவரது தந்தை அமெரிக்க வான் படையில் பணிபுரிந்த போது மேக்கன்ரோ பிறக்கும் சமயம் அங்கு 
பணியாற்றினார். 1960இல் அவரது குடும்பம் நியூ யார்க் நகருக்கு குடிபெயர்ந்தது. நியு யார்க்கில் மெக்கன்ரோவின் தந்தை பகல்நேரத்தில் போர்ட்டம் சட்ட பள்ளியில் சட்டம் படித்துக்கொண்டே விளம்பர முகவாரக பணியாற்றினார். இவருக்கு 1964இல் பிறந்த மார்க்கு 1966இல் பிறந்த பேட்ரிக் ஆகிய இரு இளைய சகோதரர்கள் உண்டு. இதில் பேட்ரிக் தொழில்முறை டென்னிசு ஆட்டக்காரர் ஆவார்.

மெக்கன்ரோ குயின்சிலுள்ள டக்களசுடன் பகுதியில் வளர்ந்தார். எட்டு வயதாக இருக்கும் போது அருகிலுள்ள டக்ளசுடன் குழுவில் இணைந்து டென்னிசு விளையாட தொடங்கினார். ஒன்பது வயதாக இருக்கும் போது இவரது பெற்றோர் இவரை ஈசுடன் லான் டென்னிசு கழகத்தில் சேர்த்துவிட்டனர். 
விரைவில் இவர் பிராந்திய அளவிலான போட்டிகளில் விளையாட ஆரம்பித்தார். பின் இவர் தேசிய அளவிலான இளையோருக்கான போட்டிகளில் 
விளையாடினார். பன்னிரண்டு வயதாக இருந்தபோது தன் வயது உடையவர்களின் தர வரிசையில் ஏழாவது இடத்தில் இருந்தார். லாங் தீவிலுள்ள 
போர்ட் வாசிங்டன் டென்னிசு கழகத்தில் சேர்ந்தார். 1977இல் டிரினிட்டி பள்ளியில் படித்தார்.

மெக்கன்ரோ அகாதமி விருது பெற்ற நடிகை டாட்டும் ஓ'நீலை திருமணம் புரிந்துகொண்டார். 1986 முதல் 1994 வரை நீடித்த இத்திருமண 
வாழ்க்கையில் இருவருக்கும் கெவின், சீன், எமிலி என்ற மூன்று குழந்தைகள் பிறந்தனர். பின்பு மணமுறிவு பெற்றனர், இருவரும் குழந்தைகளுக்கு
காப்பாளர்களாக இருக்குமாறு நீதிமன்றம் நியமித்தது. ஓ'நீலின் போதை பழக்கத்தால் 1998 முதல் மெக்கன்ரோவே குழந்தைகளின் காப்பாளராக இருப்பார் 
என தீர்ப்பாகியது..
1997இல் பாடகி பேட்டி சிமித்தை திருமணம் புரிந்து கொண்டார். இவர்களுக்கு அன்னா, அவா என்ற இரு குழந்தைகள் உள்ளனர்.ref name="tatum" /> மெக்கன்ரோ மக்களாட்சி கட்சி ஆதரவாளர் ஆவார், மக்களாட்சி கட்சி அரசியல்வாதிகளுக்கு 15,000 அமெரிக்க டாலர்களுக்கு மேல் நன்கொடை அளித்துள்ளார். 


</doc>
<doc id="405631" url="https://ta.wikipedia.org/wiki?curid=405631" title="நீசுனி நோவ்கோரத்">
நீசுனி நோவ்கோரத்

நீசுனி நோவ்கோரத் ("Nizhny Novgorod", ), சுருக்கமாக நீசுனி, என்பது உருசியாவின் நகரமும், நீசுனி நோவ்கோரத் மாகாணத்தின் தலைநகரமும், வோல்கா நடுவண் மாவட்டத்தின் தலைநகரமும் (நிருவாக மையம்) ஆகும். 1932 முதல் 1990 வரை, இந்நகரம் கோர்க்கி ("Gorky", என வழங்கப்பட்டு வந்தது. இந்நகரில் பிறந்த எழுத்தாளர் மாக்சிம் கார்க்கியின் நினைவாக இப்பெயர் சூட்டப்பட்டது. இந்நகரம் உருசியாவின் முக்கிய பொருளாதார, போக்குவரத்து, அறிவியல், மற்றும் கலாசார மையங்களில் ஒன்றாக இருக்கிறது. அத்துடன் உருசியாவின் ஆற்று-வழி சுற்றுலாவு மையமும் ஆகும். நகரின் வரலாற்றுப் புகழ் மிக்க பகுதிகளில் பல்கலைக்காகங்கள், நாடக அரங்குகள், அருங்காட்சியகங்கள், கிறித்தவக் கோவில்கள் ஆகியன அமைந்துள்ளன. இந்நகரம் மாஸ்கோவில் இருந்து 400 கிமீ கிழக்கே, ஓக்கா ஆறு வோல்கா ஆற்றில் கலக்கும் பகுதியில் அமைந்துள்ளது. 2010 தரவுகளின் படி, இதன் மக்கள்தொகை 1,250,619 ஆகும்.

இந்நகரம் 1221 பெப்ரவரி 4 இல் விளாதிமீரின் இளவரசர் இரண்டாம் யூரி என்பவரால் நிர்மாணிக்கப்பட்டது. 1612 இல் போலந்து-மாஸ்கோ போரில் மாஸ்கோவை விடுவிப்பதற்காக குசுமா மினின், இளவரசர் திமீத்ரி பொசார்ஸ்கி ஆகியோர் இங்கிருந்து இராணுவத்தினரைத் திரட்டிச் சென்றனர். 1817 இல் நீசுனி நோவ்கோரத் உருசியப் பேரரசின் மிக முக்கியமான தொழிற்துறை மையமாக ஆக்கப்பட்டது. 1896 இல் இங்கு அனைத்து-உருசிய கண்காட்சி ஒன்று இடம்பெற்றது. சோவியத் ஆட்சியில் கோர்க்கி தானுந்துத் தொழிற்சாலை இங்கு ஆரம்பிக்கப்பட்டது. இரண்டாம் உலகப் போர்க் காலத்தில், இந்நகரம் கிழக்குப் போர்முனைக்கு மிக முக்கிய ஆயுதத் தளபாடங்கள் விநியோகிக்கும் தளமாக இருந்தது. இதன் காரணமாக, நாடி செருமனியின் குண்டு வீச்சுகளுக்கு இந்நகரம் பலமுறை உட்பட்டது.

போரின் பின்னர், இந்நகரம் ஒரு "மூடிய நகரமாக" ஆக்கப்பட்டது. 1990 இல் சோவியத் வீழ்ச்சிக்குப் பின்னரே இது மீண்டும் சுற்றுலாப்பயணிகளுக்குத் திறக்கப்பட்டது. இக்காலப் பகுதியில் நகரின் பெயர் மீண்டும் நீசுனி நோவ்கோரத் என மாற்றப்பட்டது. 1985 இல், சுரங்கத் தொடருந்து சேவை இங்கு ஆரம்பிக்கப்பட்டது.




</doc>
<doc id="405636" url="https://ta.wikipedia.org/wiki?curid=405636" title="துருக்கிய மக்கள்">
துருக்கிய மக்கள்

துருக்கிய மக்கள் அல்லது துருக்கர் என்போர், ஒரு துர்க்கிக் இனக்குழுவினரும் நாட்டினமும் ஆவர். இவர்களை அனத்தோலியத் துருக்கியர் எனவும் அழைப்பதுண்டு. இவர்கள் பெரும்பாலும் தற்காலத் துருக்கியில் வாழ்கின்றனர். அதிக அளவில் பேசப்படும் துர்க்கிக் மொழியான துருக்கிய மொழியைப் பேசுகின்றனர். துருக்கியின் மிகப் பெரிய இனக்குழுவாக இருக்கும் இவர்கள், துர்க்கிக் மொழிகளைப் பேசுவோரில் பெரும்பான்மையாகவும் உள்ளனர். முன்னைய ஓட்டோமான் பேரரசின் கீழிருந்த சில பகுதிகளில் இவர்கள் இன்னும் சிறுபான்மையினராக வாழ்கின்றனர். அத்துடன், தற்காலப் புலப்பெயர்வுகளினூடாகவும் துருக்கிய மக்கள் பலர் ஐரோப்பிய நாடுகளில், குறிப்பாக மேற்கு ஐரோப்பிய நாடுகளில் குடியேறியுள்ளனர்.

11 ஆம் நூற்றாண்டில், மத்திய ஆசியாவில் இருந்து வந்த துருக்கர், செல்யுக் துருக்கரின் நிலங்களை ஆக்கிரமித்ததன் மூலம், அனத்தோலிய வடிநிலத்தில் குடியேறினர். இதன் பின்னர் கிரேக்கக் கிறித்தவப் பகுதியாக இருந்த இப்பகுதி துருக்கிய முசுலிம் சமூகம் பெரும்பான்மையாக வாழும் பகுதியாக மாறியது. அதன் பின்னர், பல நூற்றாண்டுகளூடாக பால்கனின் பெரும்பகுதி, காக்கேசியப் பகுதி, ஈரான் தவிர்ந்த மத்திய கிழக்கு, வட ஆப்பிரிக்கா ஆகியவற்றைக் கைப்பற்றிய துருக்கியர் மேம்பட்ட தரைப்படை, கடற்படைகளுடன் ஓட்டோமான் பேரரசை நிறுவினர். இப்பேரரசு முதலாம் உலகப் போர் வரை நிலைத்திருந்தது. இப்போரில், கூட்டுப் படைகளிடம் தோல்வியடைந்த ஓட்டோமான் பேரசு, பின்னர் பல நாடுகளாகப் பிரிக்கப்பட்டது. வெற்றிகரமாக முடிவடைந்த துருக்கிய விடுதலைப் போரைத் தொடர்ந்து, போரை நடத்திய துருக்கிய தேசிய இயக்கம், முன்னர் கூட்டுப்படைகளிடம் இழந்த பெரும்பாலான துருக்கியின் பகுதிகளை மீட்டது. இவ்வியக்கம், 1922 நவம்பர் 1 ஆம் தேதி ஓட்டோமான் சுல்தானகத்தை அகற்றிவிட்டு, 1923 அக்டோபர் 29 இல் "துருக்கிக் குடியரசை" நிறுவியது. அல்லா ஓட்டோமான்களும் முசுலிம்களும் அல்ல, எல்லா ஓட்டோமான் முசுலிம்களும் துருக்கரும் அல்ல. ஆனால் 1923 அளவில் புதிய துருக்கிக் குடியரசின் எல்லைகளுக்குள் வாழ்ந்த பெரும்பாலானவர்கள் துருக்கர் என அடையாளப்படுத்தப்பட்டனர்.

துருக்கி அரசியல் சட்டத்தின் 66 ஆவது விதி, "துருக்கர்" என்பவர் "குடியுரிமைப் பிணைப்பின் ஊடாகத் துருக்கி நாட்டுடன் இணைந்துள்ள ஒருவர்" என வரையறுக்கின்றது. இதனால், "துருக்கர்" என்னும் சட்டச் சொல்லின் பயன்பாடு, அச்சொல்லின் இனம் சார்ந்த வரைவிலக்கணத்தில் இருந்து வேறுபடுகின்றது. எனினும், துருக்கி நாட்டு மக்களில் பெரும்பான்மையானோர் துருக்க இனத்தைச் சார்ந்தவர்கள். இவர்கள் மொத்த மக்கள்தொகையில் 70 - 75 வீதத்தினர் ஆக உள்ளனர். துருக்கியப் பரம்பரையியல் தரவுத்தளத்தில் உள்ள தகவல்களின் அடிப்படையில், துருக்கியர் என அடையாளம் காணப்பட்டவர்களில் குறைந்தது 2 மில்லியன் மக்கள் உண்மையில் ஆர்மேனிய இனத்தவர். இவர்களிற் பலர் ஆர்மேனிய இனப்படுகொலையில் இருந்து தப்பியவர்கள்.

"துருக்கியர்" (Turk) என்னும் இனப்பெயர் முதலில், முதல் சித்திய அரசனான தார்கிட்டாசு என்பவனைப் பற்றிய ஏரோடோட்டசுவின் (கிமு 484-425) குறிப்பில் காணப்படுகின்றது. மேலும், கிபி முதலாம் நூற்றாண்டில் பொம்போனியசு மேலா, அசோவ் கடலுக்கு வடக்கில் உள்ள காடுகளில் காணப்படும் "துர்க்கயே" (Turcae) பற்றிக் குறிப்பிட்டுள்ளார். மூத்த பிளினி, அதே பகுதியில் வாழும் மக்களில் "டைர்கயே" (Tyrcae) என்பவர்களைப் பட்டியலிட்டுள்ளார். ஆனால், துருக்கியர் குறித்த தெளிவான முதல் குறிப்பு 6 ஆம் நூற்றாண்டைச் சேர்ந்த சீன மூலங்களில் இருந்து கிடைக்கிறது. இம்மூலங்களில், "துருக்கியர்" என்பது, "துஜுவே" () எனக் காணப்படுகின்றது. இது கொக்துருக்கரைக் குறிக்கின்றது. "துருக்கர்" என்னும் சொல் துருக்கிய மக்களைக் குறித்தாலும், இது பரந்த துர்க்கிக் மொழிகளைப் பேசும் மக்களையும் ஒருங்கே குறிக்கக்கூடும்.


</doc>
<doc id="405637" url="https://ta.wikipedia.org/wiki?curid=405637" title="சரான்சுக்">
சரான்சுக்

சரான்சுக் ("Saransk", ) என்பது உருசியாவின் ஒரு நகரமும், மொர்தோவியக் குடியரசின் தலைநகரமும், அதன் பொருளாதார மையமும் ஆகும். இது வோல்கா வடிநிலப் பகுதியில் சராங்கா, இன்சார் ஆறுகள் சந்திக்கும் பகுதியில், மாஸ்கோவில் இருந்து கிட்டத்தட்ட 630 கிமீ கிழக்கே அமைந்துள்ளது. 2010 கணக்கெடுப்பின் படி இந்நகரத்தின் மக்கள்தொகை 297,415 ஆகும்.

ஆத்திமார் என்ற இங்குள்ள உருசியக் கோட்டை 1641 ஆம் ஆண்டில் உருசியாவின் சாராட்சிக் காலத்தில் தென்கிழக்கு போர்முனையில் முக்கிய கோட்டையாகத் திகழ்ந்தது. இன்றைய பெயர் "சரான்சுக்" இங்குள்ள சராங்கா ஆற்றின் பெயரில் இருந்து பெறப்பட்டது. இந்நகரம் இதன் அண்மையில் உள்ள எர்சியா கிராமத்தவர்களுக்கு ஒரு முக்கிய வணிக மையமாகத் திகழ்ந்தது. 1780 இல் இக்குடியேற்றம் நகர அந்தஸ்தைப் பெற்றது. 1928 இல் சரான்சுக் மொர்தோவிய தேசிய வட்டாரத்தின் (1930 இல் மொர்தோவிய சுயாட்சி வட்டாரம்) தலைநகரமாக இருந்தது.

2018 உலகக்கோப்பை காற்பந்து போட்டிகளின் நான்கு குழுநிலை ஆட்டங்கள் இங்குள்ள மொர்தோவியா அரங்கில் நடத்தப்படவிருக்கின்றன.


</doc>
<doc id="405644" url="https://ta.wikipedia.org/wiki?curid=405644" title="இருதுணை மணம்">
இருதுணை மணம்

இருதுணை மணம் (Bigamy) என்பது, சட்டப்படி மணந்த ஒருவர் இருக்கும்போது இன்னொருவரை மணம் புரிதலைக் குறிக்கும். பல மேல் நாடுகளிலும், வேறு பல நாடுகளிலும் இருதுணை மணம் சட்டப்படி குற்றமாகும். இச்சூழலில் பெரும்பாலும் இரண்டாவது மணம் நடக்கும்போது முதல் அல்லது இரண்டாவது துணைவருக்கு இது தெரியாமல் இருக்கும் நிலை உள்ளது. இருதுணை மணச் சட்டங்கள் நடைமுறையில் உள்ள நாடுகளில், முதல் துணைவரின் சம்மதம் இருப்பதோ இல்லாதிருப்பதோ சட்டப்படி எவ்வித வேறுபாட்டையும் ஏற்படுத்துவது இல்லை. இரண்டாவது மணம் சட்ட வலுவற்றதாகவே இருக்கும். பொதுவாக, வாழுகின்ற ஒரு கணவனையோ, மனைவியையோ கொண்டிருக்கும் ஒருவர் இன்னொருவரை மணம் புரிவதையோ, அல்லது தான் ஏற்கெனவே மணம்புரியாது இருந்தாலும் மணம் புரிந்த இன்னொருவரை மணம் புரிவதையோ சட்டம் ஏற்றுக்கொள்வதில்லை. ஆனால், முன்னைய மணம் சட்டப்படி செல்லாதது ஆக்கப்பட்டாலோ, சட்டப்படியான மணமுறிவு பெற்றிருந்தாலோ, முன்னைய துணைவர் காணாமல் போய் இறந்துவிட்டதாக நம்பப்பட்டாலோ இன்னொரு மணம் புரிந்துகொள்ளச் சட்டம் அனுமதிக்கும். 

உரோமப் பேரரசில் கிறித்தவம் அரச மதமாக ஆவதற்கு முன்பே டயோகிளேசியனும், மக்சிமிலியனும், கிபி 285 இல் ஒருதுணை மணத்தை மட்டுமே சட்டத்துக்கு அமைவானதாக ஆக்கும் பல்துணை மறுப்புச் சட்டங்களை நிறைவேற்றினர். 393 ஆம் ஆண்டில், பைசண்டியப் பேரரசர் முதலாம் தியோடோசியசு பல்துணை மணம் மீதான தடையை யூதச் சமூகத்துக்கும் ஏற்புடையதாகும்படி கட்டளையிட்டார். 1000 ஆவது ஆண்டில், ராபி கேர்சம் பென் யூதா, கிறித்தவச் சூழலில் வாழும் அசுக்கெனாசி யூத சமூகத்தினரிடையே பல்துணை மணம் ஏற்கப்படாது என அறிவித்தார்.

முற்காலத்தில், இருதுணை மணம் குறித்த வழக்குகள் மதம் சார்ந்த நீதிமன்றங்களிலேயே இடம்பெற்றன. சீர்திருத்தங்களுக்குப் பின்னர், இங்கிலாந்து நாடாளுமன்றம் இருதுணை மணத்தைக் குற்றமாக்கும் சட்டங்களை இயற்றியது. இதே போன்ற நடவடிக்கைகள் பிற இடங்களிலும் எடுக்கப்பட்டன. 

பெண்ணிய வரலாற்றாளர் சாரா மக்டூகலின் கருத்துப்படி, 16 ஆம் நூற்றாண்டின் மத்திய ஐரோப்பாவின் மீதான இசுலாமிய ஆக்கிரமிப்புக்களும், ஆசியா, ஆப்பிரிக்கா, அமெரிக்கக் கண்டங்களில் ஐரோப்பியரின் குடியேற்றவாதமும் ஐரோப்பியக் கிறித்தவரைப் பல்துணை மணத்தைக் கடிப்பிடிக்கும் பண்பாடுகளுடன் தொடர்புகளை ஏற்படுத்தியதன் விளைவாகவே ஐரோப்பியக் கிறித்தவ நாடுகளில் ஒருதுணை மணத்துக்கு அழுத்தம் கொடுக்கப்பட்டது. இதன் விளைவாக, இருதுணை மணம் புரியும் கிறித்தவ ஆண்கள் முன்னெப்பொழுதும் இல்லாத வகையில், மரண தண்டனை, கடூழியம், நாடுகடத்தல், நீண்டகாலச் சிறை போன்ற கடும் தண்டனைகளுக்கு உள்ளானார்கள். 

பழங்காலச் சீனாவில், இருதுணை மணம் தண்டனைக்குரிய குற்றமாக இருந்தது. ஆனால், அதிகாரபூர்வ மணமாக இல்லாதிருக்கும்வரை வைப்பாட்டிகளை வைத்திருப்பதைப் பொறுத்துக்கொண்டனர். ஒரு குறிப்பிட்ட நேரத்தில் ஒரு ஆண் ஒரு பெண்ணுடனேயே மணம் புரிந்திருக்க முடியும். மறுதலையும் அவ்வாறே.

பெரும்பாலான மேற்கத்திய நாடுகள் இருதுணை, பல்துணை மணங்களை ஏற்றுக்கொள்வதில்லை. அந்நாடுகளில் இவ்வகை மணங்கள் குற்றம் ஆக்கப்பட்டுள்ளன. பல நாடுகள் மக்களின் பல்துணை சார்ந்த வாழ்க்கை முறையையும் தடை செய்துள்ளன. சில அமெரிக்க மாநிலங்களில் இவ்வாறான தடைகள் உள்ளன. இவ்விடங்களில் பல்துணை வாழ்க்கை முறையைக் குற்றமாக்கியது, மோர்மன் எதிர்ப்புச் சட்டங்களாகவே உருவாகின. எனினும் இச்சட்டங்களை மிகவும் அரிதாகவே நடைமுறைப்படுத்துகின்றனர்.


</doc>
<doc id="405649" url="https://ta.wikipedia.org/wiki?curid=405649" title="தொன்-மீது-ரசுத்தோவ்">
தொன்-மீது-ரசுத்தோவ்

தொன்-மீது-ரசுத்தோவ் ("Rostov-on-Don", ) என்பது உருசியாவின் ஒரு துறைமுக நகரமும், ரசுத்தோவ் மாகாணம், மற்றும் தெற்கு நடுவண் மாவட்டம் ஆகியவற்றின் நிருவாக மையமும் ஆகும். இந்நகரம் கிழக்கு ஐரோப்பிய மலைத்தொடரின் தென்கிழக்குப் பகுதியில், தொன் ஆற்றின் மீது, அசோவ் கடலில் இருந்து 32 கிமீ தூரத்தில் அமைந்துள்ளது. நகரின் தென்மேற்கு புறநகர்கள் தொன் ஆற்று முகத்துவாரத்தில் அமைந்துள்ளன. 2010 கணக்கெடுப்பின் படி, இந்நகரின் மக்கள்தொகை 1,089,261 ஆகும்.

பண்டைய காலத்தில் இருந்து தொன் ஆற்றின் வாயிற் பகுதியில் அமைந்திருந்த இந்நகர் கலாசார, வணிக முக்கியத்துவம் பெற்றிருந்தது. சிதியர்கள், சர்மாத்துகள், சாவ்ரொமாத்துகள் ஆகிய இனக்குழுக்கள் இதன் மூத்த குடிகளாக இருந்துள்ளனர்.

1749 இல், உருசியாவின் முதலாம் பேதுரு பேரரசரின் மகள் பேரரசி எலிசபெத் துருக்கியுடனான வணிகத்தைக் கட்டுப்படுத்தும் பொருட்டு தொன் ஆற்றின் கிளை நதியான தெமெர்னிக் ஆற்றில் சுங்கச் சாவடி ஒன்றை அமைத்திருந்தார். 18-ஆம் நூற்றாண்டின் இறுதிப் பகுதியில், உருசிய-துருக்கிப் போர் (1768–74) காலத்தில் உதுமானியர்கள் வசமிருந்த கருங்கடல் பகுதிகள் உருசியப் பேரரசின் கைக்கு மாறியதை அடுத்து, இதன் முக்கியத்துவம் குறைய ஆரம்பித்தது.

1796 இல் இக்குடியிருப்பு நகரமயமாக்கப்பட்டது, 1797 இல் நோவசிபீர்சுக் ஆளுநரின் கீழ் ரஸ்தயெவ்கி உயெஸ்த் என அழைக்கப்பட்டது. 1806 ஆம் ஆண்டில் இதன் பெயர் அதிகாரபூர்வமாக ரஸ்தோவ்-தா-தனு என மாற்றப்பட்டது. 19-ஆம் நூற்றாண்டில், உருசியாவின் உட்பகுதியுடனான ஆற்று இணைப்பின் முக்கியத்துவம் காரணமாக, இந்நகரம் முக்கிய வணிக மையமாக மாற்றப்பட்டது. 1870 இல் கார்கீவ் உடனான தொடருந்து இணைப்பு ஏற்படுத்தப்பட்டது. மேலும் 1871 இல் வரோன்பெசுடனும், 1875 இல் விளாதிகவ்காசுடனும் இணைக்கப்பட்டது. 1779 இல் கிரிமியாவில் இருந்து ஆர்மீனிய அகதிகள் இங்கு குடியேறினர்.
உருசிய உள்நாட்டுப் போரின் போது, தெற்கு உருசியாவில் மிகப் பெரிய தொழில்வள நகரங்களில் ஒன்றாக இருந்த இந்நகரைக் கைபபற்ற வெள்ளை இயக்கத்தினரும், செஞ்சேனையினரும் இந்நகரத்தைக் கைப்பற்றப் போராடினர்.

இரண்டாம் உலகப் போர்க் காலத்தில், ரசுத்தோவ் சண்டையின் போது செருமனியப் படையினர் இந்நகரை 1941 நவம்பர் 21 முதல் ஏழு நாட்களுக்குக் கைப்பற்றி வைத்திருந்தனர். பின்னர் 1942 சூலை 24 முதல் 1943 பெப்ரவரி 14 வரை ஏழு மாதங்களுக்கு செருமனியின் பிடியில் இந்நகர் இருந்தது. போர்க்கால அழிவில் இருந்து இந்நகரை பழைய நிலைக்கு மீட்க பத்து ஆண்டுகள் வரை பிடித்தது.

1942 ஆகத்து 11, 12 ஆம் நாட்களில் இந்நகரத்தின் 27,000 யூத, மற்றும் உருசியர்கள் நாட்சி செருமனியர்களால் சிமியேவ்ஸ்கயா பால்கா என்னும் இடத்தில் வைத்து படுகொலை செய்யப்பட்டனர்.

2018 உலகக்கோப்பை காற்பந்து போட்டிகளின் நான்கு குழு நிலை ஆட்டங்களும், ஒரு 16-ம் சுற்று ஆட்டமும் இங்குள்ள ரஸ்தோவ் அரங்கில் நடைபெறவிருக்கின்றன.



</doc>
<doc id="405651" url="https://ta.wikipedia.org/wiki?curid=405651" title="பிரித்தானிய நூலகம்">
பிரித்தானிய நூலகம்

பிரித்தானிய நூலகம் ஐக்கிய இராச்சியத்தின் தேசிய நூலகமும் மற்றும் நூல்களின் தொகுப்புகளின் எண்ணிக்கையில், உலகின் மிகப்பெரிய நூலகங்களின் பட்டியலில் முதல் இடத்தை பெற்றுள்ளது. இங்கு பல நாடுகளிலிருந்து பெறப்பட்ட 170 மில்லியன் நூல்களை கொண்டுள்ளது. ஒரு சட்ட வைப்புத்தொகை நூலகமாக பிரித்தானிய நூலகம், ஐக்கிய இராச்சியத்திலும் அயர்லாந்திலும் தயாரிக்கப்படும் அனைத்து புத்தகங்களின் பிரதிகளையும் மற்றும் இங்கிலாந்தில் விநியோகிக்கப்படும் வெளிநாட்டுப் பாடநூல்களின் கணிசமான அளவு உட்பட பெறுகிறது. இந்த நூலகம் என்பது கலாசார, ஊடகம் மற்றும் விளையாட்டுத்துறை ஆகியவற்றால் வழங்கப்படும் நிதியில் செயல்படுலிறது.

பிரித்தானிய நூலகம், பல்வேறு மொழி நூல்களை கொண்ட ஒரு ஆய்வு நூலகமாக உள்ளது. மேலும் புத்தகங்கள், கையெழுத்துப் பிரதிகள் (சுவடிகள்), பத்திரிகைகள், செய்தித்தாள்கள், இதழ்கள், ஒலி மற்றும் இசைப்பதிவுகள், ஓளிப்படங்கள், நாடகம்-கதைப்பிரதிகள், காப்புரிமைகள், தரவுத்தளங்கள், வரைபடங்கள், முத்திரைகள், அச்சுப் பதிப்பு, ஓவியங்கள் போன்ற பல வடிவங்களில் பாதுகாக்கப்பட்டு வருகிறது. நூலகத்தில் சுமார் 14 மில்லியன் புத்தகங்களின் தொகுப்புகள் உள்ளன, இவற்றோடு கையெழுத்துப் பிரதிகள் மற்றும் கி.மு. 2000 ஆண்டிற்கு முற்பட்ட வரலாற்று பொருட்களின் கணிசமான தொகுப்புகளும் இங்குள்ளது. இங்கிலாந்து மற்றும் அயர்லாந்தில் (ஒவ்வொரு நாளிலும் சுமார் 8,000) பதிப்பு செய்யப்படும் ஒவ்வொரு நூலின் பிரதியொன்றை பெற்றுக்கொள்கிறது. கூடுதலாக நூலகம் நூல்களை கையகப்படுத்துதலுக்கான ஒரு திட்டத்தை கொண்டுள்ளது. இத்திட்டத்தின் மூலம் ஒவ்வொரு வருடமும் நூலகத்தில், சுமார் 9 மில்லியன் கிலோமீட்டர் (6.0 மைல்) நீலத்திற்கு உள்ள புதிய அலமாரியில் புதிய நூல்களை சேர்க்கிறது. ஒரே நேரத்தில் சுமார் 1,200 வாசகர்கள் அமர்ந்து படிப்பதற்கு நூலகத்தில் இடம் உள்ளது. 

1973 ஆம் ஆண்டிற்கு முன்பு வரையில், நூலகம் பிரித்தானிய அருங்காட்சியகத்தின் ஒரு பகுதியாக இருந்தது. பிரித்தானிய நூலகச் சட்டம் 1972 இன் படி அருங்காட்சியகத்தில் இருந்து நூலகம் தனியாக பிரிக்கப்பட்டது. அப்படி பிரிக்கப்பட்ட அருங்காட்சியகம் மற்றும் நூலகம் ஆகிய இரண்டும் 1997 ஒரே இடத்தில் இயங்கி வந்தது. தற்போது நூலகம், யூஸ்டன் சாலை, புனித பான்ராஸ், இலண்டனில் செயல்படுகிறது. இந்த நூலகம் யூஸ்டன் மற்றும் புனித பான்ராஸ் இரயில் நிலையம் இடையில் உள்ளது. மேலும் ஒரு ஆவணங்கள் பாதுகாக்கும் அறை மற்றும் வாசிப்பு அறை பாஸ்டன் ஸ்பா அருகில், வெதர்பே அருகில், மேற்கு யாக்சயரில் உள்ளது. யூஸ்டன் நூலகக் கட்டிடம், அதன் கட்டிடக்கலை மற்றும் வரலாற்றுத் தரவுகளுக்காக தரம் 1 என்று பட்டியலிடப்பட்ட உலகில் சிறந்த கட்டிடமாக வகைப்படுத்தப்பட்டுள்ளது.

1753 ஆண்டில் பிரித்தானிய அருங்காட்சியகத்தின் ஆரம்ப கையெழுத்துப் பத்திரங்களை பாதுகாக்க பின்வரும் மூன்று அடிப்படை தொகுப்புகளாக பாதுகாக்கப்பட்டது. 


பிறப் பெயரிடப்பட்ட பிரதிகளின் தொகுப்புகள் பின்வருமாறு உள்ளது.


கையெழுத்துப் பிரதிகள் அல்லாத பிறத் தொகுப்பு,


கூடுதல் கையெழுத்துப் பிரதிகளின் தொகுப்பு என்பது தொடர்ச்சியான பெயரிடப்பட்ட கையெழுத்துப் பிரதிகளின் தொகுப்பில் இல்லாத கையெழுத்துப் பிரதிகள் உள்ளடக்கியவை, 1756 ஆன்டு முதல் நூலகத்திற்கு நன்கொடையாக பெற்ற பிரதிகள், வாங்கப்பட்ட அல்லது வாங்கப்பட்ட பிற கையெழுத்துப் பிரதிகளைக் கொண்டுள்ளது. சுலோனி தொகுப்பின் தொடர்ச்சி (வரிசை எண் 1 முதல் 4100) என்று கருதப்பட்டதால் இந்த தொகுப்பின் வரிசை எண் 4101 இருந்து தொடங்குகிறது.


</doc>
<doc id="405662" url="https://ta.wikipedia.org/wiki?curid=405662" title="திருவரங்கம் திருமணக்கூட தீவிபத்து">
திருவரங்கம் திருமணக்கூட தீவிபத்து

திருவரங்கம் திருமணக்கூட தீவிபத்து ( Srirangam marriage hall fire) என்பது தமிழ்நாட்டின் திருவரங்கத்தில் உள்ள பத்மபிரியா திருமண மண்டபத்தில் 2004 சனவரி 23 அன்று நேர்ந்த தீவிபத்தைக் குறிப்பதாகும். இந்த நேர்ச்சியில்   மாப்பிள்ளை உட்பட 57 பேர் உயிரிழந்தனர், மேலும் 50 பேர் காயமடைந்தனர். இந்த தீவிபத்துக்கான காரணம், காணொளி படப்பிடிப்புக் கருவியை இணைக்கும் மின் கம்பியில் ஏற்பட்ட மின் கசிவே என்று கண்டுபிடிக்கப்பட்டது, மின் கசிவினால் மண்டபத்தில் அமைக்கப்பட்டிருந்த ஓலை பந்தலில் தீப்பற்றியதால் இது ஏற்பட்டது.

இந்த நேர்சியானது மாநிலத்தில் நடந்த நான்கு மிகப்பெரிய தீவிபத்துக்களில் ஒன்றாகும், பிற விபத்துகள் 2001 ஆகத்து 6 இல் ஏர்வாடியில் நடந்த விபத்தில் 30 மனநல பாதிப்புக்கு உள்ளானவர்கள் இறந்தனர். அடுத்து 1997 சூன் 7 அன்று தஞ்சை பெரிய கோயிலில் ஏற்பட்ட தீவிபத்து அதில் 48 பேர் இறந்தனர். அடுத்து  கும்பகோணப் பள்ளிக்கூடத் தீ விபத்து இதில் 94 பள்ளிக் குழந்தைகள் இறந்தனர். திருவரங்க தீவிபத்தில் இறந்தவர்களின் குடும்பங்களுக்கு நிவாரண நிதியாக ரூபாய் 50,000, கடுமையான காயமுற்றவர்களுக்கு 15,000, லேசான காயமடைந்தவர்களுக்கு 6,000 ரூபாய் நிவாரண நிதியாக முன்னால் தமிழக முதலமைச்சர் ஜெ. ஜெயலலிதா அறிவித்தார்.

இந்த வழக்கானது திருச்சிராப்பள்ளி மாவட்ட நீதிமன்றத்தில் நடந்தது. 2012 சூன்  14  அன்று, நீதிபதி ராமசாமி (65), திருமண மண்டபத்தின் உரிமையாளருக்கு, இரண்டு ஆண்டு கடுஞ் சிறைத்தண்டனை மற்றும்  விபத்தில் இறந்தவர்கள் ஓவ்வொருவரின் குடும்பத்துக்கும் தலா 50,000 ரூபாயும், காயமடைந்தவர்களுக்கு தலா 10,000 ரூபாயும் இழப்பீடாக அளிக்கவேண்டும் என உத்தரவிட்டார். குற்றம் சாட்டப்பட்ட ஆறு பேரில்  கூரை ஒப்பந்ததாரரான செல்வம் தீர்ப்புக்கு முன்பே இறந்துவிட்டார். கானொளி படப்பிடிப்பாளரான தர்மராஜிக்கு ஓராண்டு சிறையும், மண்டப மேலாளரான சடகோபனுக்கு ஓராண்டு தண்டனையும், மின்பணியாளர் முருகேசனுக்கு ஆறு மாதங்கள் சிறைத் தண்டனையும் அளிக்கப்பட்டது.

2004 சனவரி 23 வெள்ளிக்கிழமை அன்று இந்து சம்பிரதாயப்படி திருமணத்திற்காக குறிப்பிடப்பட்ட நாளாகும். அந்த நாளில் திருவரங்கத்தின், ஈவி சீனிவாச்சாரி சாலையில் உள்ள பத்மபிரியா திருமண மண்டபத்தில் திருமணம் நடைபெற்றது. மணமகன், குருராஜன் (40), ஒரு காப்பீட்டு நிறுவனத்தின் பணியாளர் மற்றும் மணமகள் ஜெயஸ்ரீ ராமநாதன், ஒரு பள்ளி ஆசிரியர். கூட்டம் பெரியதாக இருந்ததால், திருமண நிகழ்வானது மண்டபத்தின் முதல் நிலையில் உள்ள திறந்தவெளிப்பகுதியில் தற்காலிகமாக அமைக்கப்பட்ட ஒரு ஓலைப் பந்தலுக்கு மாற்றப்பட்டது .  காலை 9:15 மணிக்கு தீ விபத்து ஏற்பட்டது,  தற்காலிக ஓலைக் கூரை, நெகிழி நாற்காலிகள் மற்றும் ஆடை பொருட்கள் போன்றவற்றால் விரைவில் பரவிய தீயால் நிகழ்விடத்திலேயே 30 பேர் இறந்தனர். ஓலைக் கூரையானது பார்வையாளர்கள் மீது வீழ்ந்தது, மண்டபத்தை சூழ்ந்த புகையால், வெளியேறும் பாதைகள் மூடி மறைக்கப்பட்டு புலப்படாமல் செய்தது. தீயில் இருந்து தப்பிச் செல்ல முயற்சித்தவர்கள் நெரிசலில் சிக்கி ஒருவர்மீது ஒருவர் விழுந்ததாகக் கூறப்படுகிறது. திருவரங்கம் மற்றும் திருச்சிராப்பள்ளியிலிருந்து வந்த தீயணைப்பு வீரர்கள் தீயை அணைக்க முயன்றனர். காயமடைந்தவர்கள் திருவரங்கம் அரசு மருத்துவமனை மற்றும் திருச்சிராப்பள்ளியில் உள்ள கே. ஏ. பி. விஸ்வநாதன் மருத்துவமனையில் அனுமதிக்கப்பட்டனர். இதில் மொத்தம் 57 பேர் இறந்தனர் மற்றும் 50 பேர் காயமடைந்தனர். தீவிபத்துக்கு காரணமாக கண்ணால் கண்ட சாட்சியத்தின் அடிப்படையில் காணொளி படப்பதிவுக் கருவிக்கு வந்த மின்சாரக் கம்பியில் ஏற்பட்ட மின் கசிவில் வெளிபட்ட தீயானது முதல் தளத்தில் அமைக்கப்பட்டிருந்த ஓலைப் பந்தல் கூரையின்மீது பட்டு தீ பரவியதே இந்த தீவிபத்துக்குக் காரணமாக கூறப்பட்டது. இந்த தீவிபத்தில் மணமகன் குருராஜன் (40), 20 பெண்கள் மற்றும் நான்கு குழந்தைகள், இவர்களில் 10 வயதுக்கு உட்பட்ட பெண் பிள்ளகள் போன்றோர் இறந்தனர். மணமகன் ஜெயஸ்ரீ (32) பலத்த தீக்காயமுற்றார். நேர்ச்சிக்குப் பிறகு, நிகழ்விடத்தில்  சடலங்கள், பாத்திரங்கள் மற்றும் உடைகள் போன்றவை எல்லா இடங்களிலும் பரவிக் கிடந்தன. மீட்பு நடவடிக்கையில் திருச்சிராப்பள்ளி மாவட்ட ஆட்சியர், கே. மணிவசான், காவல்துறைத் தலைமை இயக்குனர் எஸ். ஜார்ஜ், காவல்துறைத் துணைத்தலைவர் மற்றும் நகர காவல் ஆணையர் சுனில் குமார் சிங் ஆகியோர் மேற்பார்வையிட்டனர். நிகழ்விடத்தியே பலியானவர்களில் பலர் மணமகனின் சக ஊழியர்கள் ஆவர்.

காவல் துறையினர் விசாரணையின் துவக்கத்தில் காணொளி பதிவாளரின் உபகரணத்தை இணைக்கும் மின் இணைப்பில் ஏற்பட்ட கசிவினால் தீ ஏற்பட சாத்தியம் இருப்பதாகக் கண்டறிந்தனர். காவல்துறைத் தலைமை இயக்குனர் எஸ். ஜார்ஜ் ஊடகத்திடம் தெரிவித்ததாவது, குறைந்த உயரத்தில் ஓலைப் பந்தலில் தொங்கிய அலங்காரப் பொருட்கள் அநேகமாக காணொளி படப்பிடிப்பின் போதுவெளிப்படுத்தப்பட்ட ஒளிப்பாய்ச்சி மூலம் உருவான கடுமையான வெப்பத்தால் சூடானது ஒரு காரணமாக இருக்கலாம் என்றார். மேலும் அவர் கூறுகையில் தற்காலிக ஓலைக் கூரையில் அமைக்கப்பட்ட மின் கம்பிகளில் ஏற்பட்ட மின் கசிவினால் ஏற்பட்ட தீயும் இதனுடன் சேர தீ மிக வேகமாக பரவியது முதன்மைக் காரணங்களாக இருந்தன என்று அவர் சுட்டிக்காட்டினார். திருமணத்தை பதிவுசெய்த காணொளி கருவியில் இருந்த காணொளிப் பெட்டகத்தை காவல்துறையினர் மீட்டனர். இந்த நிகழ்வு சம்பந்தமாக திருமண மண்டப மேலாளர் எஸ். சடகோபன், காணொளி ஒளிபாய்ச்சுநரான ஆர். பாலாஜி, மின்பணியாளர் கே. முருகேசன் மற்றும் பந்தல் ஒப்பந்தக்காரர் எம். செல்வம் ஆகிய நான்குபேர் கைது செய்யப்பட்டனர். இவர்கள் மீது  இந்திய தண்டனைச் சட்டம் (IPC) பிரிவு 304ஏ வில் அலட்சியமாக இருந்து உயிரிழப்பு ஏற்படக் காரணமாக இருந்ததாக வழக்கு பதிவு செய்யப்பட்டது. இந்த வழக்கு விசாரணையை காவல்துறை உதவிக் கண்காணிப்பாளர் தகுதி நிலைக்கொண்ட அதிகாரியின் தலைமையில் நடந்தது. இந்த ஆய்வில் திருமண மண்டபத்தின் மாடிக்கு செல்ல 2.5 அடி (0.76 மீ)  குறுகிய படிக்கட்டு ஒன்று மட்டுமே போய்வர இருந்தது அறியப்பட்டது. இந்த வழக்கு திருச்சிராப்பள்ளி மாவட்ட நீதிமன்றத்தில் நடைபெற்றது. 14 சூன் 2012 அன்று, நீதிபதி ராமசாமி (65), திருமண மண்டபத்தின் உரிமையாளருக்கு இரண்டு ஆண்டுகள் கடுஞ்சிறைத் தண்டனையை விதித்தார். மற்றும் விபத்தில் இறந்தவர்கள் ஒவ்வொருவரின் குடும்பத்துக்கும் தலா 50,000 ரூபாயும், காயமடைந்தவர்களுக்கு தலா 10,000 ரூபாயும் இழப்பீடாக அளிக்கவேண்டும் என உத்தரவிட்டார். குற்றம் சாட்டப்பட்ட ஆறு பேரில் கூரை ஒப்பந்ததாரரான செல்வம் தீர்ப்புக்கு முன்பே இறந்துவிட்டார். காணொளி படப்பிடிப்பாளரான தர்மராஜிக்கு ஓராண்டு சிறையும், மண்டப மேலாளரான சடகோபனுக்கு ஓராண்டு தண்டனையும், மின்பணியாளர் முருகேசனுக்கு ஆறு மாதங்கள் சிறைத் தண்டனையும் அளிக்கப்பட்டது.

தீவிபத்தில் இறந்த 42 பேர்களுக்கான ஈமச் சடங்குகள் 2004 சனவரி 24 ஆம் தேதி காவிரி ஆற்றங்கரையில் நடந்தது. இதில் பதினான்கு குடும்பங்கள் கலந்து கொண்டன. இந்நிகழ்வினால் மணமகள் ஜெயஸ்ரீ மன அழுத்தத்தத்துக்கு ஆளாயினார்.


</doc>
<doc id="405665" url="https://ta.wikipedia.org/wiki?curid=405665" title="இந்தியத் தலைமை ஆளுநரின் நிர்வாகக் குழு">
இந்தியத் தலைமை ஆளுநரின் நிர்வாகக் குழு

இந்தியத் தலைமை ஆளுநரின் நிர்வாகக் குழு (Viceroy's Executive Council), பிரித்தானிய இந்தியாவின் வைஸ்ராயின் தலைமையில் செயல்படும் குழு ஆகும். அமைச்சரவைப் போன்ற இந்நிர்வாகக் குழு, பிரித்தானிய இந்தியாவின் அரசுத் துறைகள் தொடர்பாக, இந்தியத் தலைமை ஆளுநருக்கு தேவையான ஆலோசனைகள் வழங்கும். இந்நிர்வாகக் குழு 1861 ஆண்டின் இந்திய கவுன்சில்கள் சட்டத்தின் படி, அமைக்கப்பட்டது. 

இந்திய அரசுச் சட்டம் 1858ன் படி, பிரித்தானிய இந்தியாவை நிர்வகிக்கும் பொறுப்பில் இருந்த பிரித்தானிய கிழக்கிந்திய கம்பெனியை கலைத்து விட்டு, ஆட்சி அதிகாரத்தை, பிரித்தானியப் பேரரசுக்கு மாற்றப்பட்டது.
பிரித்தானியப் பேரரசின் சார்பாக, 1858ல் இந்திய துணைக்கண்டத்தின் ஆட்சி நிர்வாகத்தை மேற்கொள்ள வைஸ்ராயை நியமித்தனர்.
1861 ஆண்டின் இந்திய கவுன்சில்கள் சட்டத்தின் படி, வங்காள மாகாண ஆளுநராக இருந்த இந்தியத் தலைமை ஆளுநர் எனப்படும் வைஸ்ராய்க்கு ஆட்சி நிர்வாகத்தில் ஆலோசனைகள் வழங்க ஐந்து பேர் கொண்ட அமைச்சரவை போன்ற நிர்வாகக் குழு அமைக்கப்பட்டது. இவ்வைந்து உறுப்பினர்களில் மூவரை, பிரித்தானிய இந்தியாவின் விவகாரங்களுக்கான பிரித்தானிய அமைச்சரும், இருவரை பிரித்தானியப் பேரரசரும் நியமிப்பர்

இவ்வைந்து நிர்வாகக் குழ உறுப்பினர்கள் உள்துறை, படைத்துறை, வருவாய்த்துறை, நீதித்துறை மற்றும் நிதித்துறைகளை கண்காணிப்பர். வைஸ்ராய் தலைமையிலான நிர்வாகக் குழுக் கூட்டங்களின் போது, இந்தியத் தலைமைப் படைத் தலைவர் சிறப்பு உறுப்பினராக கலந்து கொள்வார். 1861 இந்திய கவுன்சில்கள் சட்டத்தின் படி, நிர்வாகக் குழு எடுக்கும் முடிவுகளில், தலைமை ஆளுநர் தேவையான மாற்றங்கள் செய்ய அதிகாரம் உள்ளது.

பின்னர் 1869ல் நிர்வாகக் குழுவின் ஐந்து உறுப்பினர்களையும் நியமிக்கும் அதிகாரம் பிரித்தானியப் பேரரசருக்கு மாற்றப்பட்டது. 1874ல் பொதுப்பணித் துறையை நிர்வகிக்க ஆறாவதாக ஒரு புதிய நிர்வாகக் குழு உறுப்பினர் நியமிக்கப்பட்டார்.

1909 இந்திய அரசுச் சட்டத்தின் படி, ஒரு இந்தியரை, வைஸ்ராயின் நிர்வாகக் குழுவில் நியமிக்க, தலைமை ஆளுநருக்கு அதிகாரம் வழங்கப்பட்டது. 
இதன் படி சத்யேந்திர பிரசன்னோ சின்ஹா என்ற இந்தியர் முதன்முதலாக நிர்வாகக் குழுவில் தலைமை ஆளுநரால் நியமிக்கப்பட்டார்.

1919 இந்திய அரசுச் சட்டத்தின் படி, இந்தியத் தலைமை ஆளுநரின் நிர்வாகக் குழுவில் மூன்று இந்தியர்கள் நியமிக்கப்பட்டனர். 


8 ஆகஸ்டு 1940ல் இந்தியத் தலைமை ஆளுநாக இருந்த விக்டர் ஹோப், இரண்டாம் லின்லித்கொ பிரபு என்பவர், தலைமை ஆளுநரின் நிர்வாகக் குழுவில் கூடுதல் இந்தியர்களை உறுப்பினர்களாகச் சேர்க்க வேண்டும் என்ற கோரிக்கைக்கு, இந்திய தேசிய காங்கிரசு, அகில இந்திய முஸ்லீம் லீக் கட்சி மற்றும் இந்து மகாசபை போன்ற அரசியல் கட்சிகள் ஏற்றுக் கொள்ளவில்லை 

இரண்டாம் உலகப் போரின் போது, போர் நடவடிக்கைகளை ஒருங்கிணைக்க, முப்பது பேர் கொண்ட தேசியப் பாதுகாப்புக் குழு நிறுவப்பட்டது. இக்குழுவில் சட்டமன்றங்கள் கொண்ட நான்கு இந்திய மாகாணங்கள் மற்றும் சுதேச சமஸ்தானங்களின் சார்பாக முப்பது உறுப்பினர்கள் தேர்வு செய்யப்பட்டனர்.

தலைமை ஆளுநரின் நிர்வாகக் குழுவில், 50 விழுக்காடு இசுலாமியர்கள் கொண்டாதாக இருக்க வேண்டும் என்ற கோரிக்கையை, அகில இந்திய முஸ்லீம் லீக் கட்சியின் தலைவர் முகமது அலி ஜின்னா முன் வைத்தார். ஆனால் இக்கோரிக்கையை தலைமை ஆளுநர் ஏற்கவில்லை. 

2 சூலை 1942ல் வைஸ்ராயின் நிர்வாகக் குழு உறுப்பினர்களின் எண்ணிக்கையை பனிரெண்டிலிருந்து 15 ஆக உயர்த்தப்பட்டது.

இந்தியக் குடிமைப் பணி அதிகாரியும், இலண்டனில் தூதரக அதிகாரியாக இருந்த சர் மாலிக் பெரேஸ் கான் நூன் என்பவரை, தலைமை ஆளுநரின் நிர்வாகக் குழுவில் படைத்துறை உறுப்பினராக நியமிக்கப்பட்டார். 

சர் இராமசாமி முதலியார் மற்றும் ஜாம்நகர் மன்னர் திக்விஜய்சிங் ரஞ்சித்சிங் ஆகியோர் பிரித்தானியப் பேரரசின் போர்க்குழுவில், பிரித்தானிய இந்தியாவின் சார்பாக பிரதிநிதிகளாக நியமிக்கப்பட்டனர்.

வைஸ்ராய் தலைமையிலான நிர்வாகக் குழு உறுப்பினர்கள்; 

1946ல் அமைச்சரவையின் இந்தியாவுக்கான தூதுக்குழுவினர், இந்தியா இடைக்கால அரசில், வைஸ்ராய் மற்றும் தலைமைப் படைத் தலைவர் தவிர பிற துறை அமைச்சர்கள் அனைவரும் இந்தியர்களாக மட்டும் இருக்க வேண்டும் என பிரித்தானியப் பேரரசிடம் வலியுறுத்தினர்.

இதன் படி, வைஸ்ராய் வேவல் பிரபு, இந்தியர்கள் அடங்கிய 14 பேர் கொண்ட நிர்வாகக் குழுவை அமைக்க இந்திய அரசியல் கட்சிக்களுக்கு அழைப்பு விடுத்தார். 

இந்திய இடைக்கால அரசு 2 செப்டம்பர் 1946 முதல் செயல்படத் துவங்கியது. இடைக்கால அரசில் இந்திய தேசிய காங்கிரசு உறுப்பினர்கள் மட்டும் பதவியேற்றனர். அகில இந்திய முஸ்லீக் கட்சி 26 அக்டோபர் 1946 வரை இடைக்கால அரசில் பங்கேற்க மறுத்தனர். இந்தியப் பிரிவினைக்குப் பின் இடைக்கால அரசு முடக்கப்பட்டது. 

15 ஆகஸ்டு 1947 அன்று இடைக்கால அரசின் அதிகாரங்கள் இந்திய ஒன்றியம் மற்றும் பாகிஸ்தான் ஒன்றியத்துடன் மாற்றப்பட்டது.


 


</doc>
<doc id="405667" url="https://ta.wikipedia.org/wiki?curid=405667" title="மயோனெய்சு">
மயோனெய்சு

மயோனெய்சு (Mayonnaise) என்பது, ஒரு இறுக்கமான சுவைச்சாறு அல்லது சுவையூட்டி ஆகும். இது பெரும்பாலும், "சான்ட்விச்" அல்லது "சலாது" களில் பயன்படுகிறது. இது எண்ணெய், முட்டை மஞ்சட் கரு, வினாகிரி அல்லது எலுமிச்சம் சாறு ஆகியவற்றின் உறுதியான பால்மம் ஆகும். வெவ்வேறு வாசனையூட்டிகள் சேர்க்கப்பட்ட வேறுபாடுகளும் காணப்படுகின்றன. மயோனெய்சில் முட்டை மஞ்சட்கருவில் உள்ள புரதமும், லெசித்தின்களும் பால்மமாக்கிகளாகத் தொழிற்படுகின்றன. மயோனெய்சு பல்வேறு நிறங்களில் காணப்படுகின்றது. ஆனால், இது பெரும்பாலும், வெள்ளை, பாலேட்டு நிறம், இளமஞ்சள் ஆகிய நிறங்களிலேயே உள்ளது. இது மென்மையான கூழ் நிலை தொடக்கம், இறுக்கமான களி நிலை வரை கிடைக்கின்றது. மரக்கறி உணவு உண்பவர்களுக்காகவும்; விலங்கு உற்பத்திகள், கொழுப்பு ஆகியவற்றைத் தவிர்க்க விரும்புபவர்களுக்காகவும், முட்டைக்கு ஒவ்வாமை உள்ளவர்களுக்காகவும் முட்டை கலக்காத மயோனெய்சுகளும் உற்பத்திசெய்யப் படுகின்றன.

19 ஆம் நூற்றாண்டின் தொடக்கத்துக்கு முன்னர் சுவையூட்டிகளுக்கு "மயோனெய்சு" என்னும் சொல் பயன்பட்டிருக்கவில்லை. இது பற்றிய மிகப்பழைய குறிப்பு அலெக்சாண்டர் வியாட் (1806) என்பவருடையது. ஆனாலும் இவர் இச்சுவையூட்டியை தயாரிக்கும் விதம் குறித்து விளக்கவில்லை. அக்காலத்தில் அது முட்டை மஞ்சட் கருவுக்குப் பதிலாக "அசுப்பிக்கு" அல்லது "ஜெலி" பயன்படுத்தியே தயாரிக்கப்பட்டது. 1808 இல், கிரிமோத் டி லா ரேனியர் என்பவர் "பயோனெய்சு" என்னும் சுவைச்சாறு குறித்துப் பின்வருமாறு எழுதியுள்ளார்: "ஆனால், ஒருவர் இந்தக் குளிர்ந்த கோழி இறைச்சியில் இருந்து சிறந்த உணவைப் பெறவேண்டுமாயின், பயோனெய்சைத் தயாரிக்க வேண்டும். இதன் பச்சை நிறக் ஜெலித் தன்மையும், சிறந்த பதமும், கோழி மற்றும் மீன் சலாதுகளுக்குப் பெறுமதியான நல்ல அலங்காரமாக அமையும்". 

"ஆக்சுபோர்டு ஆங்கில அகரமுதலி" "மயோனெய்சு" (mayonnaise) என்ற சொல் ஆங்கிலத்தில் 1815 ஆம் ஆண்டு பயன்பாட்டுக்கு வந்ததாகப் பதிவு செய்துள்ளது. "லரூசு கசுட்ரொனிமி" "(Larousse Gastronomique)" என்பவர், முட்டை மஞ்சட் கருவைக் குறிக்கும் மிகப் பழைய பிரெஞ்சு மொழிச் சொல்லான "மோயு" "(moyeu)" என்பதில் இருந்து பெறப்பட்ட "மோயுனெய்சு" "(moyeunaise)" என்பதன் திரிபு என்கிறார். மயென்னேயின் டியூக்கான சார்லசு டி லோரைன் என்பவர் ஆர்க்கெசுச் சண்டையில் தோல்வியைத் தழுவு முன்னர், தனது கோழி இறைச்சி உணவை குளிர் சுவைச்சாறுடன் உண்பதற்கு நேரம் எடுத்துக்கொண்டார் என்று சொல்லப்படுகிறது. இதனாலேயே இதைத் தழுவியே குறித்த சுவைச்சாற்றுக்கு "மயென்னெய்சு" "(mayennaise)" என்னும் பெயர் வந்திருக்கலாம் என்ற கருத்தும் உண்டு.

மயோனெய்சு தோன்றியதாகப் பொதுவாகக் கருதப்படும் ஒரு இடம் இசுப்பெயினின் மெனோர்க்காவில் உள்ள மகோன் என்னும் இடமாகும். 1756 இல் நகரத்தின் துறைமுகத்தில் ஆர்மன்ட் டி விக்னரட் டு பிளெசிசு பிரித்தானியரைத் தோற்கடித்த பின்னர் மயோனெய்சு பிரான்சுக்கு எடுத்துச் செல்லப்பட்டது. இந்தக் கருத்தின்படி, இச்சுவைச்சாறு முன்னர் "சல்சா மகோனெசா" என்னும் இசுப்பானிய மொழிப் பெயரால் அறியப்பட்டது. இன்றும் இப்பெயர் "மயோனெசா", "மவோனெசா" (பின்னர் "மயோனெசா") ஆகிய பெயர்களுடன் சேர்த்து வழங்கி வருகிறது. பிரெஞ்சு உணவுகளில் மயோனெய்சு பிரபலமான பின்னர் இச்சொல் ஆங்கிலத்தில் அறிமுகமானது.

தற்கால மயோனெய்சை முள்ளுக் கரண்டி அல்லது வேறு கருவிகளைப் பயன்படுத்திக் கையால் அடிப்பதன் மூலம் அல்லது மின்சாரக் கலக்கி போன்றவற்றைப் பயன்படுத்துவது மூலமோ தயாரிக்க முடியும். முட்டை மஞ்சட் கருவுக்கு மெதுவாக எண்ணெயை ஊற்றி விரைவாக அடித்து எண்ணெயைப் பரவச் செய்வதன் மூலம் தாயாரிக்கப்படுகின்றது. எண்ணெயும், முட்டைக் கருவில் உள்ள நீரும் பால்மத்துக்கு அடிப்படையாக அமைகின்றன. முட்டைக் கருவில் உள்ள புரதமும், லெசித்தினும் பால்மமாக்கிகளாகத் தொழிற்படுகின்றன.


</doc>
<doc id="405672" url="https://ta.wikipedia.org/wiki?curid=405672" title="தங்கசாலை மணிக்கூட்டுக் கோபுரம்">
தங்கசாலை மணிக்கூட்டுக் கோபுரம்

தங்கசாலை மணிக்கூட்டுக் கோபுரம் ("Mint Clock Tower"}, சுருக்கமாக தங்கசாலை மணிக்கூண்டு சென்னையின் ஜார்ஜ் டவன் பகுதியில் அமைந்துள்ள தனித்து நிற்கும் மணிக்கூட்டுக் கோபுரம். சென்னையில் தனித்து நிற்கும் நான்கு மணிக்கூண்டுகளில் இதுவும் ஒன்று. இராயப்பேட்டை, டோவ்டன், புளியந்தோப்பு ஆகும்.

தமிழ்நாட்டின் சென்னையில் உள்ள ஜார்ஜ் டவுனில் வணிக முக்கியத்துவம் கொண்ட முதன்மையான வீதிகளில் ஒன்றான தங்கசாலையில் இந்த மணிக்கூண்டு அமைந்துள்ளது. தங்கசாலைத் தெரு சென்னையின் பழைமையான வீதிகளில் ஒன்றாகவும் நகரத்தில் உள்ள மிக நீளமான தெருவாகவும் கருதப்படுகிறது. வடக்குத் தெற்காக உள்ள இந்தச் சாலையானது, தெற்கில் பூங்கா நகரில், பூந்தமல்லி நெடுஞ்சாலையையும் வடக்கில் வண்ணாரப்பேட்டையின், வடக்கு வால் சாலை - பழைய சிறைச்சாலை சந்திப்பு ஆகியவற்றை இணைக்கிறது. இச்சாலை வ உ சி சாலையை ஒட்டி நகரின் வேறொரு பழமையான வழித்தடமாகவும் பரபரப்பான தெருக்களில் ஒன்றாகவும் உள்ளது.

சென்னையின் முதல் தனித்த மணிக்கூண்டு கோபுரம் 1900களில் புரசைவாக்கம் பகுதியில் உள்ள டோவ்டன் சந்திப்பில் கட்டப்பட்டது. இந்தக் கோபுரம் கட்டப்படுவதற்கு முன்பு, 19ஆம் நூற்றாண்டின் இறுதி வரை, புனித ஜார்ஜ் கோட்டையின் அதிகாரிகள் ஒவ்வொருநாளும் இரவு எட்டு மணிக்கு பீரங்கி குண்டுகள் முழங்குவர். இந்த நடைமுறை டோவ்டன் மனிக்கூண்டு கட்டப்பட்டபின் நிறுத்தப்பட்டது. தொடர்ந்து அடுத்த மணிக்கூண்டு ஜார்ஜ் டவுனின் தங்கசாலையில் (தற்போதைய வள்ளலார் நகர்) கட்டப்பட்டது.

இந்த கடிகாரத்தை துவக்கத்தில் "சவுத் இந்தியா வாட்ச்சு கம்பனி" என அறியப்பட்ட "கனி & சன்சு" உருவாக்கினார்கள். கனி & சன்சு நிறுவனத்தை 1909இல் இரானிய ஹாஜி மிர்சா கனி நமாசி துவக்கினார். இந்த நிறுவனமே பின்னாளில் இராயப்பேட்டை, சூளை, திருவொற்றியூர் இடங்களில் உள்ள மற்ற தனித்த மணிக்கூண்டுகளுக்கு கடிகாரம் உருவாக்கியது.
இந்த மணிக்கூண்டு பேசின் பிரிட்ஜ் சாலை, வடக்குச் சுவர் சாலை, தங்க சாலை, பழைய சிறைச்சாலை தெருக்கிளின் சந்திப்பில், "தங்கசாலை சந்திப்பு", உள்ளது.
இந்த மணிக்கூட்டுக் கோபுரம் நகரின் எழில்படுக் கலை கட்டிட வடிவமைப்பிற்கு சான்றாக விளங்குகின்றது. நேரோடியான வடிவமைப்பு, மெல்லிய கோடுகள், கூடிய சீமைக்காரை பைஞ்சுதைப் பயன்பாடு, வண்ணப் பூச்சு, மிகக்குறைவான பூ வேலைப்பாடுகள் இதன் சிறப்புக் கூறுகளாம். இந்த மணிக்கூண்டின் வடிவமைப்பு தொழிற்புரட்சி, பிரெஞ்சுப் புரட்சிகளின் தாக்கத்தைக் கொண்டிருக்கிறது; 1900களில் கட்டப்பட்ட பல நகரத் திரையரங்குகளிலும் பிற மணிக்கூண்டுகளிலும் இந்த தாக்கத்தை காணலாம்.

கோபுரம் 60 அடி உயரமுடையது. கடிகாரத்தின் ஒவ்வொரு பக்க முகப்பும் அலுமினியத்தால் ஆனது. இந்த கடிகார முகப்புகள் நான்கு அடி விட்டமுடையவை.

கடிகாரத்தின் நேரக் கட்டுப்பாட்டு கூறாக ஊசல், ஊசலாடும் எடை, விளங்குகின்றது. எடையால் இயங்கும் அமைப்பால் இந்தக் கடிகாரம் இயங்குகின்றது. உள்ளமை இயங்குமுறை இரும்புக் கம்பியால் பிணைக்கப்பட்டுள்ள ஆறு இரும்புத் தட்டுக்களைக் கொண்டுள்ளது; இவை சக்கரச் சங்கிலிகளுக்கு இணைக்கப்பட்டுள்ளது. இந்த சக்கரங்கள் சுழலும்போது இரும்புத் தட்டுக்களை கீழ்நோக்கித் தள்ளி முகப்பிலுள்ள பித்தளை முள்ளை நகர்த்துகிறது. இந்தத் தட்டுக்கள் தரைநிலைக்கு கீழிறங்கியவுடன் கடிகாரம் இயங்குவது நின்றுவிடுகிறது. இந்தத் தட்டுகள் வாரத்திற்கொருமுறை சாவி கொண்டு மனிதமுயற்சியால் மேலேற்றப்படுகின்றன.
இந்தக் கடிகாரம் பல பத்தாண்டுகளாக இயங்காமல் இருந்தது. 2013இல், இந்த சந்திப்பில் தங்கச்சாலை மேம்பாலம் கட்டப்பட்ட பின்னர் மாநகராட்சி இந்த மணிக்கூண்டை புதுப்பிக்க முடிவு செய்தது. சனவரி 2014இல் பெருநகர சென்னை மாநகராட்சி பி.ஓர் & சன்சுடன் இணைந்து கூட்டாக இந்த புதுப்பித்தலை மேற்கொண்டனர். செப்பனிடப்பட்டு சனவரி 17, 2014 அன்று சோதனை முறையில் இயக்கப்பட்டது. 


</doc>
<doc id="405675" url="https://ta.wikipedia.org/wiki?curid=405675" title="கோய்சான் மொழிகள்">
கோய்சான் மொழிகள்

கோய்சான் மொழிகள் (Khoisan languages) என்பவை முன்னர் யோசேப் கிரீன்பர்க்கினால் ஒன்றாக வகைப்படுத்தப்பட்ட ஆப்பிரிக்க மொழிகளின் தொகுதி ஆகும். பிற ஆப்பிரிக்க மொழிக் குடும்பங்களில் காணப்படாத "கிளிக்" மெய்யொலிகளைக் கோய்சான் மொழிக்குடும்பத்தில் காணலாம். 20 ஆம் நூற்றாண்டின் பெரும் பகுதியிலும், இம்மொழிகள் ஒன்றுக்கொன்று மரபுவழித் தொடர்புகளைக் கொண்டவையாகக் கருதப்பட்டன. ஆனால், இப்போது இக்கருத்தை அறிஞர்கள் ஏற்றுக்கொள்வதில்லை. இவை இப்போது வேறுவேறான மூன்று மொழிக் குடும்பங்களையும், இரண்டு தனி மொழிகளையும் சேர்ந்தவையாகக் கொள்ளப்படுகின்றன.

இக்குடும்பத்தில் உள்ள இரண்டு மொழிகள் தவிர்ந்த ஏனைய மொழிகள் அனைத்தும் தெற்கு ஆப்பிரிக்காவைத் தாயகமாகக் கொண்டவை. இவற்றை மூன்று மொழிக் குடும்பங்களாகப் பிரித்துள்ளனர். கோய் குடும்பம், பான்டு விரிவாக்கத்துக்குக் குறுகிய காலத்துக்கு முன்னரே தெற்கு ஆப்பிரிக்காவுக்குள் வந்ததாகத் தெரிகிறது. இன அடிப்படையில் இக்குடும்ப மொழிகளைப் பேசுவோர் கோய்கோய், சான் (புசுமன்) ஆகிய இனங்களைச் சேர்ந்தோராவர். கிழக்கு ஆப்பிரிக்காவைச் சேர்ந்த இரண்டு மொழிகளான சந்தாவே, அட்சா என்பற்றை முன்னர் கோய்சான் மொழிக் குடுப்பத்துள் வகைப்படுத்தியிருந்தனர். ஆனால், இம்மொழிகளைப் பேசுவோர் கோய்கோய் இனத்தவரோ சான் இனத்தவரோ அல்ல. 

பான்டு விரிவாக்கத்துக்கு முன்னர் கோய்சான் மொழிகளும், அவை போன்ற மொழிகளும் தெற்கு ஆப்பிரிக்காவிலும், கிழக்கு ஆப்பிரிக்காவிலும் முழுவதுமாகப் பரவி இருந்திருக்கக்கூடும். அவர்கள் இப்போது முக்கியமாக நமீபியாவையும் பொட்சுவானாவையும் சேர்ந்த கலகாரி பாலைவனப் பகுதியிலும், மத்திய தான்சானியாவில் உள்ள பிளவுப் பள்ளத்தாக்குப் பகுதியிலும் அடங்கி விட்டனர். 

பெரும்பாலான மொழிகள் அருகும் நிலையில் (endangered) உள்ளவை. பல அழியும் நிலையில் உள்ளன அல்லது ஏற்கெனவே அழிந்துவிட்டன. பெரும்பாலான மொழிகளுக்கு எழுத்தாவணங்கள் கிடையா. பரவலாகக் காணப்படும் ஒரே மொழி நமீபியாவில் உள்ள கோய்கோய் (அல்லது நாமா) மொழியாகும். ஏறத்தாழக் கால் மில்லியன் மக்கள் இந்த மொழியைப் பேசுகின்றனர். 40 - 80,000 மக்களைக் கொண்ட, தான்சானியாவில் உள்ள சாந்தாவே மொழி எண்ணிக்கையில் இரண்டாவது பெரிய மொழி. இம்மொழி பேசுவோரில் சிலர் ஒரு மொழி மட்டுமே தெரிந்தவர்கள். வடக்கு கலகாரியில் உள்ள 16,000 அளவிலான மக்கள் குங் மொழியைப் பேசுகின்றனர். நரோ மொழியைப் பேசும் 20,000 பேர் மத்தியில் மொழிப் பயன்பாடு வலுவாகவே உள்ளது. இவர்களில் அரைப் பங்கினர் இம்மொழியை இரண்டாம் மொழியாகவே பேசுகின்றனர்.

முதல் ஒலியாகக் "கிளிக்" மெய்களின் பயன்படுத்துவதனால் கோசிய மொழிகள் பெரிதும் அறியப்பட்டவையாக உள்ளன. இவை பொதுவாக ǃ, ǂ ஆகியவற்றால் குறித்துக் காட்டப்படுகின்றன. நாக்கை இரண்டு விதங்களாக அசைத்து கிளிக் ஒலிகளை எழுப்பக்கூடியதாக இருப்பதால் கிளிக்குகள் பல்வேறு மெய்யொலிகளைக் கொடுக்கக்கூடியவையாக உள்ளன. இதன் விளைவாக கோய்சான் மொழிகளே உலகில் அதிக எண்ணிக்கையான மெய்யொலிகளைக் கொண்டவையாக உள்ளன. சுஓவான் மொழியில் (Juǀʼhoan) 48 கிளிக் மெய்யொலிகளும் ஏறத்தாழ அதே எண்ணிக்கையான கிளிக் அல்லாத மெய்யொலிகளும் உள்ளன. ǃXóõ, ǂHõã ஆகிய மொழிகள் கூடுதல் சிக்கல் தன்மை கொண்டவை.

இலக்கண அடிப்படையில் தெற்கு கோய்சான் மொழிகள், பல உட்பிணைப்பு உருபன்களைக் கொண்ட பிரிநிலை மொழிகள். ஆனால், இவை தான்சானியாவில் உள்ள கிளிக் மொழிகளில் உள்ள அளவுக்கு இல்லை. 

யோசேப் கிரீன்பர்க்கின் வகைப்பாட்டில் (1949–1954, திருத்தம் 1963) கோய்சான் ஆப்பிரிக்க மொழிக்குடும்பங்கள் நான்கில் ஒன்றாக முன்மொழியப்பட்டது. ஆனால், கோய்சான் மொழிகளில் ஆய்வு மேற்கொண்டுள்ளவர்கள் இக்குடும்ப மொழிகளிடையே ஒருமைப்பாடு இருப்பதை மறுக்கின்றனர். அத்துடன், மொழியியல் ஏற்புடைமை எதுவும் இன்றி, வசதிக்காக மட்டுமே கோய்சான் என்னும் சொல் அவர்களால் பயன்படுத்தப்படுகின்றது. தூ (Tuu), க்சா (Kx'a) ஆகிய மொழிக் குடும்பங்களுக்கு இடையேயான ஒற்றுமைகள் மரபியல் தொடர்புகள் அன்றித் தெற்கு ஆப்பிரிக்கப் பிரதேசம் சார்ந்த புவியியல் நெருக்கத்தால் ஏற்பட்டவை ஆகும். அதேவேளை கோ குடும்பம் இப்பகுதிக்கு அண்மையில் வந்தது. இக்குடும்பம் கிழக்கு ஆப்பிரிக்காவின் சாந்தாவே மொழியுடன் தொடர்புடையதாக இருக்கக்கூடும். 


</doc>
<doc id="405678" url="https://ta.wikipedia.org/wiki?curid=405678" title="ரமலான்">
ரமலான்

ரமலான் (Ramadan) (; "Ramaḍān", ; இசுலாமிய நாட்காட்டியின் ஒன்பதாவது மாதமாகும். இம்மாதம் ரம்ஜான், ரமஜான் எனவும் அழைக்கப்படுகிறது. இம்மாதத்தில் உலகெங்கிலும் உள்ள இசுலாமியர்கள் நோன்பை அனுசரிக்கிறார்கள். இசுலாமிய நம்பிக்கையின்படி முகம்மது நபிக்கு முதன் முதலில் குரானை வெளிப்படுத்திய மாதத்தை நினைவுகூறும் விதமாக இந்த நோன்பை அனுபவிக்கிறார்கள். ஆண்டுக்கொரு முறை அனுசரிக்கப்படும் இந்த நோன்பு இசுலாத்தின் ஐந்து தூாண்களுள் ஒன்றாகக் கருதப்படுகிறது. இந்த மாதமானது நிலவின் பிறைக்காட்சியின்படியும், ஹதீஸ்களில் தொகுக்கப்பட்டுள்ள பல்வேறு வாழ்க்கை வரலாறுகளின்படியும் 29–30 நாட்கள் இருக்கலாம்.

ரமதான் என்ற வார்த்தையானது, அராபிய வார்த்தை ரமிதா அல்லது அர்-ரமத் (சுடும் வெப்பம் அல்லது உலர்தன்மை என்ற பொருைளத் தரக்கூடியது) என்பதிலிருந்து வருவிக்கப்பட்டுள்ளது. நோன்பானது வயது வந்த இசுலாமியர்களுக்கு கட்டாயமான கடப்பாடு ஆகும். 

நோய்வாய்ப்பட்டவர்கள், பயணத்தில் உள்ளோர், வயது முதிர்ந்தோர், கர்ப்பிணிப் பெண்கள், பாலுாட்டும் தாய்மார்கள், நீரிழிவு நோயாளிகள், கடுமையான நோயால் பாதிக்கப்பட்டவர்கள், மாதவிடாய் காலத்தில் உள்ளோர் ஆகியோர் மட்டுமே நோன்பிருப்பதிலிருந்து விலக்களிக்கப்பட்டவர்கள் ஆவர். மக்காவில் இருந்து மதீனாவிற்கு இசுலாமியர்கள் குடியேறிய இரண்டாம் வருடத்தில், ஷப்பான் மாதத்தில் ரமலான் நோன்பு நோற்க வேண்டும் என்பது கட்டாயமான கடப்பாடாக இருந்தது. நள்ளிரவு சூரியன் அல்லது துருவ இரவு போன்ற இயற்கை நிகழ்வுடன் வாழும் முஸ்லிம்கள் மக்காவின் கால அட்டவணையைப் பின்பற்ற வேண்டும் என்று ஃபத்வாக்கள் அறிவிக்கப்பட்டுள்ளன., ஆனால், பொதுவாக ஏற்றுக் கொள்ளப்பட்ட கருத்து என்னவென்றால், அந்தந்தப் பகுதிகளில் உள்ள முஸ்லிம்கள் பகலிலிருந்து இரவை வேறுபடுத்த இயலக்கூடிய நாளிலிருந்து தமக்கு நெருங்கிய நாட்டின் கால அட்டவணையை பின்பற்ற வேண்டும் என்பதாகும்.

விடியற்காலையிலிருந்து சூரிய மறைவு வரை உண்ணாநோன்பு இருக்கும் போது, முஸ்லிம்கள் உணவு உட்கொள்ளல், நீர் மற்றும் திரவங்களை அருந்துதல், புகைபிடித்தல் மற்றும் பாலியல் உறவுகளில் ஈடுபடுதல் ஆகியவற்றைத் தவிர்த்து விடுகிறார்கள். தவறான பேச்சு (அவமதிப்பு, புறம்பேசுதல், சபித்தல், பொய் போன்றவை) மற்றும் சுய-பாதுகாப்புக் காரணங்களுக்காக அல்லாமல் பிறருடன் சண்டையிடுவது போன்ற பாவ காரியங்களில் ஈடுபட்டால் அவை நோன்பின் பலனைக் குறைத்து விடுமென்பதால் இவ்வாறான செயல்களில் ஈடுபடுவதிலிருந்தும் தங்கள் நடத்தையை தவிர்த்து விடுகிறார்கள். நோன்பு தொடங்குவதற்கு முன்னதாக எடுக்கப்படும் உணவானது ஸஹர் எனவும் நோன்பு முடிந்த பின் எடுத்துக் கொள்ளப்படும் உணவானது இப்தார் எனவும் குறிப்பிடப்படுகிறது. நோன்பிற்கான ஆன்மீக வெகுமதி (தவாப்) மேலும் ரமலான் மாதத்தில் பெருக்கப்படும் என நம்பப்படுகிறது. ரமலான் மாதத்தில், பொதுவாக பிரார்த்தனைகளை அதிகப்படுத்துதல், திருக்குர்ஆனைப் பாராட்டுதல், பாராது ஒப்புவித்தல் மற்றும் நல்ல செயல்களையும் தொண்டுகளையும் அதிகரித்தல் ஆகியவை அறிவுறுத்தப்படுகிறது.  

நோன்பின் காலத்தில் தன்னடக்கம், வெகுளாமை, நாவடக்கம், உணவுக்கட்டுப்பாடு, சமூக நலம் பேணுதல் போன்ற நல்ல விளைவுகள் ஏற்படுகின்றன.ரமலான் நோன்பின் பலன்கள் குறித்து திருக்குர்ஆனின் இரண்டாம் அத்தியாயம் 183 ஆம் வசனத்தில் பின்வருமாறு கூறப்பட்டுள்ளது. "இறை நம்பிக்கை கொண்டோர்களே! உங்களுக்கு முன் இருந்தவர்கள் மீது நோன்பு கடமை ஆக்கப்பட்டது போல உங்கள் மீதும் நோன்பு கடமையாக்கப்பட்டுள்ளது. அதன் மூலம் நீங்கள் தூய்மையுடையோர் ஆகலாம்" என்பதே அந்த வசனம் ஆகும். 


</doc>
<doc id="405687" url="https://ta.wikipedia.org/wiki?curid=405687" title="பல்லவர்களின் கலை மற்றும் கட்டிடக்கலை">
பல்லவர்களின் கலை மற்றும் கட்டிடக்கலை

பல்லவர்களின் கலை மற்றும் கட்டிடக்கலை (Pallava art and architecture) என்பது ஆரம்ப காலத்திய திராவிட கலை மற்றும் கட்டிடக் கலையைச் சேர்ந்தது, இது சோழப் பேரரசின் காலத்தில் அதன் முழு உச்சத்தை எட்டியது. தென்னிந்தியாவின் முதல் கல் மற்றும் குடைவுக் கோயில்கள் பல்லவர் ஆட்சியின் போது கட்டப்பட்டன. அவை அதற்குமுன் கட்டப்பட்டிருந்த செங்கல் மற்றும் மரத்தால் கட்டப்பட்ட  கட்டடங்களை முன்மாதிரிகளாகக் கொண்டு அமைக்கப்பட்டன. 

தமிழ்நாட்டில் குடவரைக் கோயில்களுடனான தொடக்கமாக, பல்லவ சிற்பிகளின் படைப்புகள் அமைந்தன, இவை பிற்காலச்  சோழர்  கோவில்கள் மற்றும் கோபுர கட்டடக்கலைக்கு  உள்ளூக்கமளிப்பதாக அமைந்தன. பல்லவ கலை மற்றும் கட்டிடக்கலைக்கான சிறந்த எடுத்துக்காட்டுகள் சில; காஞ்சிபுரம்   கைலாசநாதர் கோயில், மாமல்லபுரம்  கடற்கரைக் கோயில் மற்றும் பஞ்சபாண்டவர் இரதங்கள் போன்றவை ஆகும். அவர்கள் காலத்திய மிகச்சிறந்த சிற்பி அக்ஷரா என்பவராவார்.

பல்லவர் கட்டிடக்கலையை இரண்டு பகுதிகளாக பிரிக்கப்படுகிறது அவை குடவரைகள் மற்றும் கட்டப்பட்ட கட்டடம் என்பவை ஆகும். கி.பி. 610 முதல் 668  வரையிலான காலத்தில் குடவரைக் காலக்கட்டம் நீடித்தது. இதில் மகேந்திரன் கட்டடக் குழு மற்றும் மாமல்லன் கட்டடக் குழு ஆகிய இரண்டு குழுக்கள் இருந்தன. முதலாம் மகேந்திரவர்ம பல்லவன்  (கி.பி. 610 - 630) காலத்தில் கட்டப்பட்ட கட்டுமானங்களுக்கு மகேந்திரன் கட்டடக் குழு என்ற பெயர் கொடுக்கப்பட்டது. இந்த குழுவைச் சேர்ந்த கட்டுமானங்கள், மலையடிவாரங்களில் குடையப்பட்டன.   இந்தக் காலக்கட்டத்தைச் சேர்ந்த மண்டபங்கள்  சைன கோயில்களை முன்மாதிரியாக கொண்டு அமைக்கப்பட்டன. மகேந்திரன் கட்டடக் குழுவுக்கு சிறந்த எடுத்துக்காட்டுகளாக மண்டகப்பட்டு திருமூர்த்தி கோவில், பல்லாவரம் , மாமண்டூர் ஆகியவை உள்ளன.

குடவரைக் கோயில்களின் இரண்டாவது குழுவான மாமல்லன் குழுவானது கி.பி. 630 முதல் 668 வரையிலான காலத்தவை.  இக்காலக் கட்டத்தில் தனித்த பாறைகளில் வெட்டப்பட்டு  தனியாக நிற்கும் தனிச்சிறப்பு வாய்ந்த இரதங்கள் மண்டபங்களுடன் இணைந்து கட்டப்பட்டன. மாமல்லன் கட்டடக் குழுவுக்கு சிறந்த எடுத்துக்காட்டுகளில் சில மாமல்லபுரத்தில் உள்ள பஞ்சபாண்டவர் இரதங்கள் மற்றும் அருச்சுனன் தபசு ஆகும்.

பல்லவ கட்டிடக்கலையின் இரண்டாவது கட்டமாக, கருங்கல்லால் கட்டப்பட்ட தனிக் கோயில்கள் காலக்கட்டமாகும். இந்தக் கட்டடங்கள் தனித்தனிக் கற்களைக் கொண்டும் குடையப்பட்டும் நிர்மாணம் செய்யப்பட்டன. இந்த இரண்டாவது காலக்கட்டத்திலும் இரண்டு குழுக்கள் உள்ளன அவை இராஜசிம்மன் குழு (கி. பி. 690 முதல் 800 வரை) மற்றும் நந்திவர்மன் குழு (கி.பி. 800 முதல் 900 வரை) என்பவை ஆகும். பல்லவர்களின் ஆரம்பகால கோயில் கட்டடக்கலையில் ஏராளமான  புதிய பரிசோதனைகளை மேற்கொண்டது ராஜசிம்மன் குழு காலத்திலாகும். இக்காலக்கட்ட கட்டடக்கலைக்கு சிறந்த எடுத்துக் காட்டுகளாக அமைபவை மாமல்லபுரம்  கடற்கரைக் கோயில் மற்றும் காஞ்சிபுரம் கைலாசநாதர் கோயில் ஆகும். இவை இரண்டையும் கட்டியவர் இரண்டாம் நரசிம்ம பல்லவன் ஆவார், இவர் இராஜசிம்மன் என்றும் அறியப்படுகிறார். நந்திவர்மன் குழுவுக்கு சிறந்த எடுத்துக்காட்டாக விளங்கும் கோயில் காஞ்சிபுரம் வைகுண்ட பெருமாள் கோயில் ஆகும். இந்த காலகட்டத்தில், பல்லவர் கட்டிடக்கலை முழு முதிர்ச்சியை அடைந்து, சோழர்களின் பிரம்மாண்ட கலைப் படைப்புகளாக விளங்கும் தஞ்சை பெரிய கோவில் மற்றும் கங்கைகொண்ட சோழபுரம் மற்றும் பல்வேறு கட்டடக்கலை படைப்புகளைக் கட்ட முன் மாதிரிகளை வழங்கின.


</doc>
<doc id="405696" url="https://ta.wikipedia.org/wiki?curid=405696" title="கொரியா நீரிணை">
கொரியா நீரிணை

கொரியா நீரிணை ("Korea Strait") தென் கொரியாவிற்கும் யப்பானிற்கும் இடையே வடமேற்கு அமைதிப் பெருங்கடலில் கிழக்கு சீனக்கடல், மஞ்சள் கடல் (மேற்கு கடல்) மற்றும் கிழக்கு கடல்களை இணைக்கும் நீரிணை . 

இந்த நீரிணையை இட்சுஷிமா தீவு "மேற்கு கால்வாய்" எனவும் "இட்சுஷிமா நீரிணை" எனவும் இரண்டாகப் பிரிக்கிறது.

கொரியா நீரிணை என்ற பெயர் இருவிதங்களில் பயன்படுத்தப்படுகின்றது. ஒன்று இது கொரியாவிற்கும் இட்சிமா தீவிற்கும் இடையேயுள்ள கடலைக் குறிக்கிறது; இந்த விவரிப்பில் மேற்கு கால்வாய்க்கும் (கொரியா நீரிணை) கிழக்குக் கால்வாய்க்கும் (இட்சிமா நீரிணை) இடையில் இட்சிமா தீவு அமைந்துள்ளது. 

இரண்டாவதாக கொரியாவிற்கும் கியூஷூ தீவிற்கும் இடையேயுள்ள பரந்த கடற்பரப்பை விவரிக்கப் பயன்படுத்தப்படுகின்றது. 
இந்த நீரிணையின் வடக்கு கடலோரம் கொரியத் தீபகற்பத்தின் தெற்கு கடலோரம் ஆகும். நீரிணையின் தெற்கு கடலோரங்கள் இட்சிமாத் தீவின் மேற்கு கடற்கரையையோ அல்லது கியூஷூ, ஒன்சூ தீவுகளின் மேற்கு கடலோரங்களையோ பயன்பாட்டிற்கேற்ப குறிக்கலாம். 

இந்த நீரிணை 200 கிமீ (120 மைல்) அகலமாக உள்ளது; இதன் ஆழம் சராசரியாக 90 முதல் 100 மீட்டர்கள் வரை (300 அடி) உள்ளது.

மேற்கத்தியக் கால்வாய் கிழக்கத்தியக் கால்வாயை விட ஆழமாகவும் (227 மீ வரை) குறுகலாகவும் உள்ளது.

வெப்ப நீரோட்டம் ("இடுசிமா-கைய்ரு") இந்த நீரிணையின் தெற்கு வடக்காக ஓடுகிறது.

குரோசியோ நீரோட்டத்தின் ஒரு கிளை இந்த நீரிணை ஊடேச் செல்கிறது. இதன் வெப்பமான கிளையே இட்சிமா கைய்ரு நீரோட்டமாகும். யப்பானியத் தீவுகளில் துவங்கும் இந்த நீரோட்டம் கிழக்கு கடல் ஊடே சென்று பின்னர் then divides along either shore of சக்கலின் தீவின் இருகரைகளிலும் பிரிந்து வடக்கு அமைதிப் பெருங்கடலுக்கு இந்த நீரிணை வழியாகச் செல்கிறது. இதன்வழியில் ஹொக்கைடோவின் வடக்கு அமைந்துள்ளது. இறுதியாக சக்கலின் தீவின் வடக்கில் விலாடிவொஸ்டொக் வழியாக ஓக்கோட்சுக் கடலில் கலக்கிறது. இந்த நீரோட்டத்தின் நீர்-நிறை பண்புகள் பெரிதும் வேறுபடுகின்றன; கொரியா, சீனா தென்கிழக்கு கடலோரங்களின் குறைந்த உப்புச்சத்தே இதற்கு காரணமாகும்.
இந்த நீரிணை வழியாக பல பன்னாட்டுக் கலங்கள் செல்கின்றன. தெற்கு தென்கொரியாவின் துறைமுகங்களுக்கு எடுத்துச்செல்ல வேண்டிய சரக்குகள் உட்பட பலத்த சரக்குப் போக்குவரத்து நடைபெறுகிறது. தென் கொரியாவும் யப்பானும் இந்த நீரிணையில் தங்கள் நிலப்பரப்பு உரிமையை கடலோரத்திலிருந்து 3 கடல்சார் மைல்களாக (5.6 கிமீ) மட்டுப்படுத்திக் கொண்டுள்ளன. இதனால் நீரிணை வழியே கட்டற்ற போக்குவரத்து அனுமதிக்கப்படுகின்றது. யப்பான் அணுக்கரு ஆயுதங்களை தனது நிலப்பகுதியில் எடுத்துச் செல்ல அனுமதிப்பதில்லை; தனது கடலெல்லையை 3 கடல்சார் மைல்களாக (வழமையான 12க்கு மாற்றாக, குறைத்துக் கொண்டுள்ளதால் அணுக்கரு-ஆயுதமேந்திய ஐக்கிய அமெரிக்கக் கடற்படை போர்க்கப்பல்களும் நீர்மூழ்கிக் கப்பல்களும் யப்பானின் தடையை மீறாது நீரிணையைக் கடக்க முடிகிறது.

பயணிகள் போக்குவரத்தும் கணிசமான அளவில் நடைபெறுகிறது. வணிகமய நாவாய்கள் தென்கொரியாவின் புசான், ஜியோஜெ நகரங்களிலிருந்து Geoje]] யப்பானியத் துறைகளான புக்குவோக்கா, இட்சுசிமா, சிமொனோசெகி, ஹிரோஷிமாவிற்குச் செல்கின்றன. இட்சுசிமாத் தீவை புக்குவோக்காவுடனும் தென்கொரியாவின் ஜேஜு தீவை தென்கொரிய பெருநிலப்பரப்புடனும் இணைக்கும் நாவாய் சேவைகளும் உண்டு. புசானையும் யப்பானியத் துறைகளையும் சீனாவின் துறைமுகங்களோடு இணைக்கும் போக்குவரத்தும் இந்த நீரிணையைப் பயன்படுத்துகின்றது.




</doc>
<doc id="405700" url="https://ta.wikipedia.org/wiki?curid=405700" title="மூவேந்தர் மக்கள் கட்சி">
மூவேந்தர் மக்கள் கட்சி

மூவேந்தர் மக்கள் கட்சி என்பது 2012 ஆம் ஆண்டு கார்த்திக்கரிகாலதேவரால் நிறுவப்பட்ட ஓர் தமிழக அரசியல் கட்சியாகும். மூவேந்தர் மக்கள் கட்சியின் நிறுவன தலைவர் கார்த்திக்கரிகாலதேவர் மற்றும் கட்சியின் மாநில செயலாளராக ந. தமிழ்மாறன் என்பவர் நியமிக்கப்பட்டார். மூவேந்தர் மக்கள் கட்சி தமிழகத்தின் கலாசாரம், தமிழ் மீட்டெடுப்பு, ஆன்மீக நெறிகள் போன்ற கொள்கைகள் உடையது. இக்கட்சியின் கொடியானது சேரர், சோழர், பாண்டியர்களின் கொடியை ஒருங்கிணைத்த ஒரே கொடியை உடையது ஆகும்.


</doc>
<doc id="405707" url="https://ta.wikipedia.org/wiki?curid=405707" title="தெசுலா">
தெசுலா

தெசுலா (tesla) (குறியீடு T) என்பது அனைத்துலக முறை அலகுகளில் காந்தப்பாய அடர்த்தியின் அலகாகும். 

ஒரு தெசுலா என்பது ஒரு சதுர மீட்டர் பரப்பில் செயல்படும் ஒரு வெபர் காந்த பாயத்தின் அளவாகும். 1960 ஆம் ஆண்டு எடைகள் மற்றும் அளவுகளுக்கான பொது மாநாட்டில் இந்த அலகு அறிவிக்கப்பட்டது. நிக்கோலா தெசுலாவின் பெயரால் இந்த அலகு வழங்கப்பட்டது. 
அதிக அளவான காந்தப்புலத்தை ஃகால்பாக்கு உருண்டைகள் (Halbach spheres) என்னும் அமைப்பு தருகின்றன. இவற்றின் நிலை காந்தத்தின் காந்தப் புலச் செறிவு 4.5 T என இருக்கும். இலாசு ஆலமாசு தேசிய ஆய்வகத்தில் 100 தெசுலா காந்தப் புலச் செறிவுள்ள காந்தப் புலம் உண்டாக்கப்பட்டுள்ளது.

இலாரன்சு விசை விதியின் அடிப்படையில் ஒரு கூலும் மின்மமுள்ள ஒரு துகள், ஒரு தெசுலா காந்தப் புலச் செறிவுள்ள காந்தப் புலத்திற்கு செங்குத்தாகச் ஒரு மீட்டர் / ஒரு நொடி என்ற வேகத்தில் செல்லும் போது, அது ஒரு நியூட்டன் விசையை எதிர்கொள்கிறது. ஒரு தெசுலா என்பது கீழ்க்கண்டவாறும் வழங்கப்படுகிறது. 

பயன்படுத்தப்பட்டுள்ள அலகுகள் :

இலாரன்சு விசை என்பது மின்புலத்திலும் காந்தபுலத்திலும் வேறுபடுகிறது. ஒரு மின்னூட்டம் பெற்ற துகளின் நகர்வு காந்த புலத்தால் நடைபெறுகிறது. ஆனால் மின் புலத்தில் வைக்கப்பட்டுள்ள ஒரு மின்னூட்டம் பெற்ற துகளின் நகர்வு மின் புலத்தால் நடைபெறுவதில்லை. இவற்றை அதன் அலகுகளை உற்று நோக்குவதன் மூலம் அறியலாம். மின் புலத்தில் மின்னூட்டத்தின் மீது செயல்படும் விசையால் ஏற்படும் காந்த பாய அடர்த்தி நியூட்டன் / கூலும் என்ற அலகிலும், காந்த புலத்தில் மின்னூட்டத்தின் மீது செயல்படும் விசையால் ஏற்படும் காந்த பாய அடர்த்தி தெசுலா அல்லது N/(C·m/s) என்ற அலகாலும் அளக்கப்படுகிறது. இதில் m/s மீட்டர் / நொடி என்பது திசை வேகத்தின் அலகாகும்.

பெர்ரோ காந்தவியலின் படி காந்தப் புலம் ஏற்படுத்தும் நகர்வு என்பது எதிர்மின்னியின் தற்சுழற்சியாகும்.

ஒரு மின்னோட்டம் பாயும் கம்பியில் (அதாவது மின்காந்தம்) நகர்வு என்பது எதிர்மின்னியின் நகர்வாகும்.

ஒரு தெசுலா என்பது:

31.869 µT (3.2 × 10 T) – என்பது 0° அட்ச ரேகையிலும், 0° தீர்க்க ரேகையிலும் புவியின் காந்தப்புலத்தின் வலிமை. 
5 mT – என்பது குளிர் சாதனப் பெட்டியில் ஒட்டப்படும் காந்தத்தின் வலிமை.

0.3 T – சூரியப்புள்ளிகளிலுள்ள காந்தப்புலத்தின் வலிமை.

1.25 T – நியோடைமியம் காந்தத்தின் மேற்பரப்பிலுள்ள காந்தப் பாய அடர்த்தி

1 T to 2.4 T – ஒலிபெருக்கியிலுள்ள கம்பிச் சுருளின் காந்தப்புல வலிமை.

1.5 T to 3 T – மருத்துவத் துறையில் பயன்படுத்தப்படும் காந்த அதிர்வு அலை வரைவியின் காந்தப்புல வலிமை.

4 T – ஐரோப்பிய அணு ஆராய்ச்சி நிறுவனத்தில் வைக்கப்பட்டுள்ள மீக்கடத்துதிறன் கொண்ட கடத்தியின் காந்தப் புல வலிமை 

8 T – பெரிய ஆட்ரான் மோதுவியிலுள்ள காந்தத்தின் காந்தப்புல வலிமை.

11.75 T – காந்த அதிர்வு அலை வரைவியின் அதிக பட்ச காந்தப் புல வலிமை

13 T – பன்னாட்டு வெப்ப அணுக்கரு ஆய்வுலையிலுள்ள காந்தத்தின் காந்தப்புல வலிமை.

16 T – தவளைகளை மேலே உயர்த்தும் காந்தப்புல வலிமை.

17.6 T – 2014 ஆம் ஆண்டு ஆய்வகங்களில் மீக்கடத்துதிறன் கொண்ட காந்தத்தால் உருவாக்கப்பட்ட வலிமையான காந்தப்புலம்.

27 T – கடுங்குளிரியல் வெப்பநிலையில் உருவாக்கப்படும் மீக்கடத்துதிறன் கொண்ட காந்தத்தால் உருவாக்கப்பட்ட அதிக பட்ச காந்தப்புலம்.



</doc>
<doc id="405725" url="https://ta.wikipedia.org/wiki?curid=405725" title="வின்சர் அரண்மனை">
வின்சர் அரண்மனை

வின்சர் அரண்மனை (Windsor Castle) ஆங்கிலக் கவுன்டியான பேர்க்சயரின் வின்சரில் அமைந்துள்ள அரச மனை ஆகும். இங்கிலாந்து, பின்னர் பிரித்தானிய அரச குடும்பத்தினருடன் இவ்வரண்மனை கொண்டுள்ள நீண்ட தொடர்பினாலும், கட்டிடக்கலையாலும் இது குறிப்பிடத் தக்கதாக விளங்குகின்றது. முதல் அரண்மனை 11 ஆம் நூற்றாண்டில், இங்கிலாந்தின் மீதான நார்மன் படையெடுப்புக்குப் பின்னர் வெற்றியாளன் வில்லியம் என அழைக்கப்படும் முதலாம் வில்லியத்தால் கட்டப்பட்டது. முதலாம் என்றியின் காலத்தில் இருந்து இது ஆட்சியில் இருக்கும் அரசர்களால் பயன்படுத்தப்பட்டு வந்தது. ஐரோப்பாவில் மிக நீண்டகாலம் பயன்பாட்டில் உள்ள அரச மாளிகை என்னும் பெருமையும் இதற்கு உண்டு. இந்த மாளிகையின் பகட்டான அறைகளின் தொகுதி பற்றி விபரித்த கலை வரலாற்றாளரான இயூ ராபர்ட், "ஒரு உயர்வானதும், நிகரில்லாததுமான அறைகளின் தொடர் மிகச் சிறப்பானதும் ஆகக்கூடிய அளவு முழுமையானதுமான பிந்திய ஜார்ஜிய இரசனையின் வெளிப்பாடு என பரவலாகக் கருதப்படுகிறது." என்றார். அரண்மனைச் சுவர்களுக்கு உள்ளே 15 ஆம் நூற்றாண்டைச் சேர்ந்த சென் ஜார்ஜ் சிற்றாலயம் உள்ளது. வரலாற்றாளர் யோன் மார்ட்டின் ராபின்சனின் கருத்துப்படி இது ஆங்கில நிலைக்குத்து கோதிக் வடிவமைப்பின் உயரிய சாதனை ஆகும். 

தொடக்கத்தில், இலண்டனின் புறப் பகுதிகளில் நார்மன்களின் ஆதிக்கத்தைப் பாதுகாக்கவும், தேம்சு ஆற்றின் முக்கிய பகுதியைக் கண்காணிக்கவும் கூடியதாக மண் அரண்களுடனும், பாதுகாப்பு வெளிகளுடனும் வடிவமைக்கப்பட்டது. படிப்படியாகக் கற்சுவர்களாக மாற்றப்பட்ட இதன் அரண்கள், 13 ஆம் நூற்றாண்டுத் தொடக்கத்தில் இடம்பெற்ற முதல் பாரனின் போரின்போது இடப்பட்ட நீண்ட முற்றுகையை வெற்றிகரமாகச் சமாளித்தன. அந்நூற்றாண்டின் நடுப்பகுதியில் மூன்றாம் என்றி ஒரு ஆடம்பர அரச மாளிகையை இதன் சுவர்களுக்குள் கட்டினார். மூன்றாம் எட்வார்டு மேலும் ஒருபடி மேலே சென்று கூடுதலான ஆடம்பரமாக அம்மாளிகையை மீளக் கட்டினார். இது முழு மத்திய காலத்திலும் இங்கிலாந்தில் கட்டப்பட்ட செலவு கூடிய மதச் சார்பற்ற கட்டிடமாக விளங்கியது. எட்வார்டின் மைய வடிவமைப்பு டியூடர் காலம் வரை நிலைத்திருந்தது. அக்காலத்தில், எட்டாம் என்றியும், முதலாம் எலிசபெத்தும் இம்மாளிகையை அரச அவையாகவும், இராசதந்திரக் கேளிக்கைகளுக்கான மையமாகவும் பயன்படுத்தினர். 

ஆங்கில உள்நாட்டுப் போரின்போது நிலவிய கொந்தளிப்பான சூழ்நிலையிலும் வின்சர் அரண்மனை தப்பிப் பிழைத்தது. அக்காலத்தில் அது நாடாளு மன்றப் படைகளின் இராணுவத் தலைமை இடமாகவும், முதலாம் சார்லசின் சிறையாகவும் பயன்பட்டது. 1660 இல் முடியாட்சி மீள்விக்கப்பட்ட பின்னர், வின்சர் அரண்மனையின் பெரும் பகுதியை இரண்டாம் சார்லசு, கட்டிடக்கலைஞர் இயூ மே என்பவரின் உதவியுடன் மீளக் கட்டினார். இம்மீளமைப்பின்போது, பெருஞ்செலவில் பரோக் பாணியிலான ஒரு தொகுதி உள்ளக அலங்காரங்கள் மேற்கொள்ளப்பட்டன. இவை இன்றும் பார்ப்போரைக் கவரக்கூடியவையாக உள்ளன. சிறிது காலப் புறக்கணிப்புக்குப் பின்னர், 18 ஆம் நூற்றாண்டில் மூன்றாம் ஜார்ஜ், நான்காம் ஜார்ஜ் ஆகியோர் இரண்டான் சார்லசின் மாளிகையைப் பெருஞ் செலவில் மீளக் கட்டினர். இதுவே, ரோக்கோக்கோ, கோதிக், பரோக் தளவாடங்கள் நிறைந்த தற்கால அரச அறைத் தொகுதியின் வடிவமைப்பை உருவாக்கியது. அரசி விக்டோரியாவும், அரண்மனையில் சில சிறிய மாற்றங்களைச் செய்தார். அரசி விக்டோரியாவில் ஆட்சிக் காலத்தின் பெரும் பகுதியில் இது ஒரு அரச கேளிக்கை மையமாக விளங்கியது.


</doc>
<doc id="405735" url="https://ta.wikipedia.org/wiki?curid=405735" title="சிங்கப்பூரின் வரலாறு">
சிங்கப்பூரின் வரலாறு

எழுதப்பட்ட சிங்கப்பூரின் வரலாறு மூன்றாம் நூற்றாண்டிலிருந்து தொடங்குகின்றது. 14 ஆம் நூற்றாண்டில் குறிப்பிடத்தக்க வணிகக் குடியேற்றங்கள் சிங்கப்பூரில் இருந்ததற்கான சான்றுகள் உள்ளன. மசாபாகித் அல்லது சியாமியர்களால் வெளியேற்றப்படும்வரை இது பரமேசுவராவின் ஆட்சியின் கீழ் இருந்தது. இது பின்னர் மலாக்கா சுல்தானகத்துக்கும், அதன் பின்னர் சோகோர் சுல்தானகத்துக்கும் கீழ் வந்தது. 1819 இல், சர் தாமசு இசுட்டாம்போர்டு ராபிள்சு (Sir Thomas Stamford Raffles) சோகோருடன் ஒப்பந்தம் ஒன்றைச் செய்துகொண்டு அத்தீவில் பிரித்தானிய வணிகத் துறைமுகம் ஒன்றை நிறுவினார். இது 1824 இல் சிங்கப்பூர் பிரித்தானியக் குடியேற்ற நாடாக உருவாவதற்கு வழிசமைத்தது. 

இரண்டாம் உலகப் போர்க் காலத்தில் சப்பானியப் பேரரசு சிங்கப்பூரைக் கைப்பற்றி 1942 இல் இருந்து 1945 வரை தமது கட்டுப்பாட்டில் வைத்திருந்தனர். போர் முடிந்த பின்னர் கூடிய அளவு தன்னாட்சியுடன், சிங்கப்பூர் மீண்டும் பிரித்தானியரின் கட்டுப்பாட்டுக்குள் வந்தது. 1963 இல் சிங்கப்பூர் மலாயக் கூட்டமைப்பில் இணைந்ததன் மூலம் மலேசியா உருவானது. எனினும், சிங்கப்பூரின் மக்கள் செயற்பாட்டுக் கட்சிக்கும், மலேசியாவின் கூட்டணிக் கட்சிக்கும் இடையே உருவான பிணக்குகளினாலும், உள்நாட்டுக் கலகங்களாலும், மலேசியக் கூட்டமைப்பில் இருந்து சிங்கப்பூர் வெளியேறியது. 1965 ஆகத்து 9 ஆம் தேதி சிங்கப்பூர் சுதந்திரக் குடியரசானது.

கடுமையான வேலையில்லாப் பிரச்சினையையும், வீட்டுவசதிப் பற்றாக்குறையையும் எதிர்கொண்ட சிங்கப்பூர் 1960கள் தொடக்கம் 1970கள் ஊடாக நவீனமயமாக்கத் திட்டம் ஒன்றை நடைமுறைப்படுத்தியது. இத்திட்டம், உற்பத்தித் தொழிற்றுறை ஒன்றை நிறுவுதல், பெரிய வீட்டுத் திட்டங்களை அமைத்தல், கல்வியில் பெருமளவு முதலிடுதல் என்பவற்றுக்கு முக்கியத்துவம் அளிக்கப்பட்டது. 

1990கள் அளவில், சிங்கப்பூர், வளர்ச்சியடைந்த சுதந்திர சந்தைப் பொருளாதாரம், வலுவான பன்னாட்டு வணிகத் தொடர்புகள், சப்பான் தவிர்ந்த ஆசியாவின் மிகக்கூடிய "நபருக்கான உள்நாட்டு உற்பத்தி" ஆகியவற்றுடன், உலகின் மிகவும் வளம் பொருந்திய நாடுகளில் ஒன்றாக ஆனது. 

கிரேக்க-உரோம வானியலாளர் தொலமி, இரண்டாம் நூற்றாண்டில், இப்பகுதியில் "சபானா" என்னும் இடம் பற்றிக் குறிப்பிட்டுள்ளார். மூன்றாம் நூற்றாண்டைச் சேர்ந்த சீன மூலம் ஒன்றில் காணப்படும் "பு லுவோ சுங்" என்னும் தீவு பற்றிய விபரமே சிங்கப்பூரைப் பற்றிய மிக முந்திய எழுத்தாவணமாக இருக்கக்கூடும். இப்பெயர் மலாய் மொழிப் பெயரான "முனையில் உள்ள தீவு" (மலாய் தீவக்குறையின் முனையில்) என்னும் பொருள் தரும் "பொலோ உஜோங்" என்பதன் ஒலிமாற்றம் எனவே தெரிகிறது. 1365 இல் சாவக மொழியில் எழுதப்பட்ட "நகரகிரேத்தாகாமா" என்னும் காவியப் பாடலில் "துமாசிக்" என்னும் தீவில் உள்ள குடியிருப்புப் பற்றிய குறிப்பு வருகிறது. "துமாசிக்" என்பது "கடல் நகரம்" அல்லது "கடல் துறை" என்னும் பொருளுடைய சொல்லாக இருக்கக்கூடும். "தெமாசெக்" என்னும் பெயர் "செஜாரா மெலேயு" இலும் காணப்படுகின்றது. இதில் உள்ள சிறீவிஜய இளவரசனின் கதைப்படி, சிறீ திரி புவன (சாங் நில உத்தமா எனவும் அறியப்படுகின்றது) 13 ஆம் நூற்றாண்டில் தெமாசெக்கில் இறங்கினார். அவர் அங்கே சிங்கம் என அறியப்பட்ட வித்தியாசமான விலங்கு ஒன்றைக் கண்டார். இளவரசர் அதை ஒரு நல்ல சகுனமாக் கருதி "சிங்கபுர" என்னும் பெயரில் ஒரு குடியிருப்பை உருவாக்கினார். ஆனாலும், அறிஞர்களின் கருத்துப்படி சிங்கபுர என்னும் பெயரின் தோற்றம் குறித்த சரியான காரணம் தெளிவாகத் தெரியவில்லை. 


</doc>
<doc id="405737" url="https://ta.wikipedia.org/wiki?curid=405737" title="இலட்சியவாதம்">
இலட்சியவாதம்

மெய்யியலில், இலட்சியவாதம் (Idealism) என்பது இயல்புநிலை அல்லது மனிதர்களால் உணர்ந்து கொள்ளப்படும் இயல்புநிலை மற்றும் மனத்தை அடிப்படையாகக் கொண்ட, மனத்தால் ஆக்கப்பட்ட அல்லது கருத்தியல்வாதமான நுண்புல மெய்யியல்களின் தொகுப்பாகும். அறிவாய்வியல்ரீதியாக, இலட்சியவாதம் என்பது மனத்தோடு சார்பற்ற பொருள் அல்லது கருத்தை அறிந்து கொள்வதற்கான வாய்ப்பைப் பற்றிய ஒரு ஐயுறவியலாக வெளிப்படுகிறது.

பொருள்முதல்வாதத்திற்கு மாறாக, பருப்பொருள் நிகழ்விற்கு மூலம் மற்றும் முன்நிபந்தைனயாக மனத்தின் விழிப்புணர்வு அல்லது சிந்தனையே முதன்மயானது என்பதை உறுதிப்படுத்துகிறது. இந்தப் பார்வையின்படி, பொருள் இருப்புக்கு முன் நிலையாக அல்லது முன் நிபந்தனையாக சிந்தனை நிலை அல்லது உணர்வு நிலை உள்ளது. சிந்தனை நிலையே, பொருளைத் தீர்மானிக்கவும் மற்றும் உருவாக்கவும் செய்கிறதேயல்லாமல் இதன் மறுதலை சாத்தியமானதல்ல. இலட்சியவாதக் கோட்பாடு சிந்தனையையும், மனதையும் பொருள் உலகின் மூலம் என்று நம்புவதோடு மட்டுமல்லாமல், இந்த கோட்பாடுகளுக்கு இணங்கியே இருக்கும் உலகத்தை விளக்க முயலுகிறது.

இலட்சியவாத கருத்தியல் கோட்பாடுகள், அகவய இலட்சியவாதம் மற்றும் புறவய இலட்சியவாதம் என இரு பெரும் பிரிவுகளாக வகைப்படுத்தப்படுகின்றன.  மனித நனவு நிலையானது, இருக்கின்ற உலகத்தை உணர்வுகளின் தொகுப்பாக பார்க்கிறது என்ற உண்மையை தனது தொடக்கப்புள்ளியாக அகவய இலட்சியவாதம் எடுத்துக் கொள்கிறது. புறவய இலட்சியவாதமானது, புறவய நனவுநிலையின் இருப்பானது, ஒரு விதத்தில் மனிதர்களையும் மீறி அவர்களின் சார்பின்றியே வெளிப்படும் நிலையைக் குறிப்பிட்டுக் காட்டுகிறது.

சமூகவியல் பார்வையில், மனித ஆளுமைகள், குறிப்பாக நம்பிக்கைகள் மற்றும் மதிப்புகள் எவ்வாறு சமுதாயத்தை உருவாக்குகின்றன என்பதை இலட்சியவாதம் வலியுறுத்துகிறது. ஒரு கற்பனையான கோட்பாடாக, அனைத்து உருப்பொருட்களும் மனதாலும் உணர்வாலும் உருவாக்கப்பட்டவையே என்பதாக இலட்சியவாதம் மேலும் உறுதியாகச் சொல்லிச் செல்கிறது. மன நிலைக்கு முன்னுரிமை அளிப்பதில் தோல்வியுற்றிருக்கும் இயற்பியல் மற்றும் இரட்டைக் கருத்துக் கோட்பாடுகளை இலட்சியவாதம் நிராகரிக்கிறது.

இந்தியா மற்றும் கிரேக்கம் ஆகிய நாடுகளிலிருந்து மனத்தின் உந்துதலால் பெறப்பட்ட அனுபவங்கள் நிலவியதாக முந்தைய வாதங்கள் கூறுகின்றன. இந்தியாவில் இந்து மதச் சிந்தனையாளர்கள், கிரேக்க புதிய பிளேட்டோயியலாளர்கள் ஆகியோர் உண்மையியல் வாதத்தின் அடித்தளமாக எங்கும் நிறைந்த நனவு நிலையை கடவுள் மைய வாதங்கள் வழியாக முன்வைத்தனர்.

இம்மானுவேல் காந்து தொடங்கி, செருமானிய கருத்தியலாளர்களான எகல், யோஃகான் ஃவிக்டெ, பிரீடரிக் ஷெல்லிங், மற்றும் ஆர்தர் சோபென்க்ஹாயர் ஆகியோர் 19ஆம்- நூற்றாண்டின் மெய்யியலில் ஆதிக்கம் செலுத்தினார்கள். இந்த மரபானது, அனைத்து நிகழ்வுகளின் காரணமான மனம் சார்ந்த அல்லது இலட்சிய இயல்பே இலட்சியவாதக் கருத்தியல்களான பிரித்தானிய இலட்சியவாதத்திலிருந்து அறிவின் அடிப்படை வாதக் கோட்பாடு முதல் இருத்தலியல் வரையிலான பிறப்பினைக் கொடுத்தது என்பதை வலியுறுத்தியது. மார்க்சிசம், நடைமுறைவாதம் மற்றும் நேர்மறைவாதம் போன்ற மனோதத்துவ அனுமானங்களை நிராகரித்த கருத்தியல்வாதங்களிலும் கூட இந்த இலட்சியவாதத்தின் வரலாற்று செல்வாக்கு மையமாக உள்ளது.

"இலட்சியவாதம்"என்பது பல தொடர்புடைய பொருட்களைக் கொண்டுள்ளது. இது "பார்ப்பதற்கு" என்ற பொருளைத் தரக்கூடிய "idein" (ἰδεῖν) என்ற கிரேக்க வார்த்தையிலிருந்து வந்ததாகும். இந்த வார்த்தை ஆங்கிலத்தில் 1743 ஆம் ஆண்டு உள் நுழைந்துள்ளது. சாதாரண பயன்பாட்டில், உட்ரோ வில்சனின் அரசியல் கருத்துவாதம் பற்றி பேசும் போது, அது பொதுவாக உறுதிப்பாடான இயல்புத்தன்மையின் மீது நல்லியல்புகள், கொள்கைகள், மதிப்புகள், மற்றும் இலக்குகள் ஆகியவற்றின் முன்னுரிமைகளை சுட்டிக்காட்டுகிறது. நடைமுறைவாதத்தை அனுசரிப்பவர்களைப் போல் உலகம் தற்போது இருக்கும் நிலையைக் குறித்து கருத்தைச் செலுத்தாமல், இலட்சியவாத கருத்தியலாளர்கள் உலகம் எவ்வாறிருக்க வேண்டும் என்ற நோக்கில் உலகைப் புரிந்து கொள்ள விரும்புகிறார்கள்.கலையியலில், இதே போன்று, இலட்சியவாதமானது, கற்பனையையும், அழகின் மனவியல் கருத்துரு, பூரணத்துவத்திற்கான தரம், அடுத்தடுத்ததாக அடுக்கி வைக்கப்பட்டுள்ள அழகியல் சார்ந்த இயற்கையியல் மற்றும் இயல்பியல் ஆகியவற்றை உணர்வதற்கான முயற்சிகளை மேற்கொள்கிறது.


</doc>
<doc id="405738" url="https://ta.wikipedia.org/wiki?curid=405738" title="தஞ்சை பெரியகோயில் தீவிபத்து">
தஞ்சை பெரியகோயில் தீவிபத்து

பிரகதீசுவரர் கோயில் தீவிபத்து (Brihadeeswarar temple fire) என்பது தமிழ்நாட்டின் தஞ்சைப் பெருவுடையார் கோயிலில் 1997 சூன் 7 அன்று நேர்ந்த தீவிபத்தைக் குறிக்கிறது. இந்த நேர்ச்சியானது பெரிய கோயில் வளாகத்தில் அமைக்கப்பட்டிருந்த ஓலைக் கூரையில் பட்ட தீப்பொறியினால் ஏற்பட்டது. இதனால் மொத்தம் 48 பேர் இறந்தனர் மற்றும் 200 க்கும் மேற்பட்டவர்கள் காயமடைந்தனர். இதற்கு காரணமாக கோயிலுக்கு அருகில் ஏற்பட்ட வெப்பவெடிப்பியானது யாகசாலைக்காக அமைக்கப்பட்ட தற்காலிக ஓலைக் கூரை மீது விழுந்ததால் ஏற்பட்டதாக கருதப்படுகிறது. இந்த தீவிபத்தால் ஏற்பட்ட குழப்பத்தால் கோயிலின் கிழக்குத் திசையில் கோயிலின் ஒரே நுழைவாயிலில் நெரிசல் ஏற்பட்டு பலர் மிதிபட்டனர்.

மீட்பு நடவடிக்கையை மாநில இந்து சமய அறநிலையத்துறை அமைச்சர் டி. என். இராமநாதன், மாவட்ட ஆட்சியர் எஸ். கே. டோக்ரா, காவல்துறைத் துணைத்தலைவர் ஜெயந்த் முரளி, தஞ்சாவூர் மாவட்ட காவல்துறைக் கண்காணிப்பாளர் ஆகியோர் கண்காணித்தனர். மீட்பு நடவடிக்கைகளில் ஊர்காவல் படையினர், செஞ்சிலுவை சங்க உறுப்பினர்கள், மற்றும் பொது மக்கள் ஆகியோர் ஈடுபட்டனர். தீவிபத்தில் இறந்தவர்களின் குடும்பங்களுக்கு நிவாரண நிதியாக ரூபாய் 1,00,000, கடுமையான காயமுற்றவர்களுக்கு 50,000, லேசான காயமடைந்தவர்களுக்கு 10,000 ரூபாய் நிவாரண நிதியாக தமிழக அரசு அறிவித்தது.

1997 ஆம் ஆண்டு கோயிலில் நடந்த குடமுழுக்கு விழாவில் நிகழ்ந்த தீ விபத்தில் 48 பேர் இறந்தனர் மற்றும் 86 பேர் காயமடைந்தனர். இந்நிகழ்வு குடமுழுக்கு விழாவுக்கு சில மணி நேரங்களுக்கு முன்பு நடந்தது. கோவிலில் புனித விழாவை நடத்திட 120-க்கும் மேற்பட்ட குருக்கள் இருந்தனர் என்று கூறப்பட்டது. கோயில் வளாகத்தில் யாகசாலை சடங்கு விழாக்களுக்காக ஓர் தற்காலிக பந்தல் அமைக்கப்பட்டிருந்தது. அருகில் வைக்கப்பட்ட பட்டாசு இந்தப் பந்தல் மீது விழுந்ததாகக் கூறப்படுகிறது. ஏற்கனவே கடுமையான வெய்யிலில் காய்ந்துபோயிருந்த அந்த பந்தல் கூரையில் தீ வேகமாக பரவியது என நம்பப்படுகிறது. இதனால் ஏற்பட்ட பீதியில் அங்கிருந்து வெளியேற முயன்றவர்களால், கோயிலின் கிழக்குத் திசையில் கோயிலுக்கு உள்ள ஒரே நுழைவாயிலில் நெரிசல் ஏற்பட்டது. இருப்பினும், மின்னாக்கியிலிருந்து ஏற்பட்ட தீப்பொறியாலேயே தீவிபத்து ஏற்பட்டது என்ற மாற்றுக் கருத்தும் உள்ளது. பெரும்பாலான இறப்புக்களுக்குக் காரணமாக கார்பன் மோனாக்சைடால் ஏற்பட்ட மூச்சுத் திணறல் காரணமாக அமைந்தது, மற்றும் ஒரு சில மரணங்கள் தீக்காயங்களாலும் ஏற்ப்பட்டது. யாக சாலையில் நெய் போன்ற தீயிக்கு ஒத்துழைப்பான பல பொருட்கள் இருந்தன இதனால் தீ வேகமாக பரவியது. கோயிலுக்கு உள்ள ஒரே நுழைவாயிலும் குறுகியதாக இருந்ததால், பீதியில் வெளியேற முயன்ற பலர் நெரிசலில் சிக்கி கற்கள் மீது விழுந்தனர். எரிந்து விழுந்த யாகசாலைக் கூரைக்கு அடியில் இருந்து 37 உடல்கள் மீட்கப்பட்டதாக காவல் துறையினர் தெரிவித்தனர். தீவிபத்து ஏற்பட்ட பகுதியைச் சுற்றி இருந்த மின்சார இணைப்பு வலையமைப்பானது, மீட்பு நடவடிக்கைகளின் வேகத்தைக் குறைத்துவிட்டது என்றனர்.

மீட்பு நடவடிக்கையை மாநில இந்து சமய அறநிலையத்துறை அமைச்சர் டி. என். இராமநாதன், மாவட்ட ஆட்சியர் எஸ். கே. டோக்ரா, காவல்துறைத் துணைத்தலைவர் ஜெயந்த் முரளி, தஞ்சாவூர் மாவட்ட காவல்துறைக் கண்காணிப்பாளர் ஆகியோர் கண்காணித்தனர். மீட்பு நடவடிக்கைகளில் ஊர்காவல் படையினர், செஞ்சிலுவை சங்க உறுப்பினர்கள், மற்றும் பொது மக்கள் ஆகியோர் ஈடுபட்டனர. 
கோயில் வளாகத்திலும், மாவட்ட ஆட்சியர் அலுவலகத்திலும் சிறப்பு தகவல் மையங்கள் திறக்கப்பட்டன.

இந்த நேர்சியானது மாநிலத்தில் நடந்த நான்கு மிகப்பெரிய தீவிபத்துக்களில் ஒன்றாகும், பிற விபத்துகள் 2001 ஆகத்து 6 இல் ஏர்வாடியில் நடந்த விபத்தில் 30 மனநல பாதிப்புக்கு உள்ளானவர்கள் இறந்தனர். அடுத்து 2004 சனவரி 23 அன்று திருவரங்கம் திருமணக்கூட தீவிபத்தில் 57 பேர் இறந்தனர். அடுத்து கும்பகோணப் பள்ளிக்கூடத் தீ விபத்து இதில் 94 பள்ளிக் குழந்தைகள் இறந்தனர். தீவிபத்தில் இறந்தவர்களின் குடும்பங்களுக்கு நிவாரண நிதியாக ரூபாய் 1,00,000, கடுமையான காயமுற்றவர்களுக்கு 50,000, லேசான காயமடைந்தவர்களுக்கு 10,000 ரூபாய் நிவாரண நிதியாக தமிழக அரசு அறிவித்தது. விசாரணை மேற்கோண்ட காவல்துறைத் துணைத்தலைவர் (டிஜிஐ), இதற்கு முந்தைய வாரத்தில் ஈஸ்வரி நகரிலுள்ள தொலைக்காட்சி ஒளிபரப்பு நிலையத்தில் ஒரு குண்டுவெடிப்பு முயற்சி மேற்கொள்ளப்பட்டது என்றாலும், இந்த நிகழ்வைப் பொறுத்த அளவில் நாசவேலைக்கு எந்தவொரு சாத்தியக் கூறும் இல்லை என்று தெரிவித்தார்.


</doc>
<doc id="405745" url="https://ta.wikipedia.org/wiki?curid=405745" title="பெனடிக்ட் ஆர்னோல்டு">
பெனடிக்ட் ஆர்னோல்டு

பெனடிக்ட் ஆர்னோல்டு ("Benedict Arnold", சூன் 14, 1801) என்பவர் அமெரிக்கப் புரட்சிப் போரில் அமெரிக்க விடுதலைப் படையில் ஒரு படைத்தளபதியாகப் பணியாற்றியவர். இவர் பின்னர் அமெரிக்கப் படையில் இருந்து விலகி பிரித்தானிய இராணுவத்தில் இணைந்தார். அமெரிக்க இராணுவத்தில் தளபதியாகப் பணியாற்றும் போது, இவர் நியூயார்க் மேல் முனையில் உள்ள கோட்டைகளின் கட்டளைத் தளபதியாகப் பதவி ஏற்று, அவற்றை பிரித்தானியப் படைகளிடன் சரணடைய வைக்கத் திட்டமிட்டிருந்தார்.

ஆர்னோல்டு கனெடிகட் குடியேற்றத்தில் பிறந்தவர். 1775 இல் போர் ஆரம்பித்த காலத்தில் இவர் அத்திலாந்திக்குப் பெருங்கடலில் கப்பல் வணிகத்தில் ஈடுபட்டிருந்தார். பாஸ்டனுக்கு வெளியே பரவியிருந்த இராணுவத்தில் இணைந்து, தனது துணிச்சலான, புத்திக்கூர்மையான செயல்களால் தன்னை வேறுபடுத்திக் காட்டினார். 1775 இல் திக்கொண்டெரோகா கோட்டையைக் கைப்பற்றியமை, 1776 இல் சாம்பிளையின் நதியில் உள்ள வால்க்கூர் தீவில் இடம்பெற்ற சமரில் (அமெரிக்கப் படைகள் நியூயார்க் பாதுகாப்புகளை ஏற்படுத்த கால அவகாசமெடுக்க) தற்காப்பு மற்றும் தாமதப்படுத்தும் தந்திரோபாயங்கள், கனெடிகட் ரிட்ச்ஃபீல்டு சமர் (இச்சமரில் இவரது பங்களிப்புக்காக பணித்தலைவராக பதவி உயர்வு பெற்றார்), இசுட்டான்விக்சு கோட்டை முற்றுகையில் நிவாரண நடவடிக்கைகள், 1777 இல் சரட்டோகா சண்டைகள் (இச்சமரில் இவர் காயமடைந்ததால் பல ஆண்டுகள் போர் நடவடிக்கைகளில் ஈடுபடவில்லை) போன்ற முக்கிய போர் நிகழ்வுகளில் இவரது பங்களிப்புகள் முக்கியமானவையாகக் கருதப்படுகின்றன.

போர்களில் ஆர்னோல்ட் பல வெற்றிகளைப் பெற்ற போதும், அவருக்குப் பதவி உயர்வுகள் வழங்குவதில் அன்றைய சட்டமன்றம் பின் நின்றது. இவரது பல வெற்றிகளை வேறு அதிகாரிகள் தமது சாதனைகளாக உரிமை கோரினர். இராணுவ மற்றும் அரசியல் வட்டாரங்களில் இவரது எதிரிகள் ஊழல், மற்றும் பிற குற்றச்சாட்டுகளை இவர் மீது முன்வைத்தனர், ஆனாலும் முறையான விசாரணைகளின் போது இவற்றில் பெரும்பான்மைக் குற்றச்சாட்டுகளில் இருந்து குற்றமற்றவராக விடுவிக்கப்பட்டார். இவரது கணக்குகளை விசாரணை செய்த அமெரிக்கக் காங்கிரசு, இவர் காங்கிரசுக்கு கடன்பட்டிருந்ததாக முடிவு செய்தது. இதனாலும், பிரான்சுடன் அமெரிக்கா கூட்டுச் சேர்ந்தமையாலும், 1778 இல் அமெரிக்கக் குடியேற்றங்களுக்கு முழு சுயநிர்ணய உரிமை வழங்குவதற்கான முன்மொழிவை அமெரிக்க காங்கிரசு ஏற்றுக் கொள்ளாமையினாலும் ஆர்னோல்டு விரக்தி அடைந்தார். இதனால் அவர் அமெரிக்க இராணுவத்தில் இருந்து விலகி, எதிரணியான பிரித்தானிய இராணுவத்துடன் சேர பிரித்தானியாவுடன் இரகசியப் பேச்சுவார்த்தைகளில் ஈடுபட்டார்.

1780 சூலையில், நியூயார்க்கின் மேற்கு முனையின் ("West Point") தளபதியாக நியமிக்கப்பட்டார். பிரித்தானியாவிடம் அக்கோட்டையை சரணடைய வைப்பதே அவரது நோக்கமாக இருந்தது, ஆனாலும், அமெரிக்கப் படைகள் ஜான் அந்திரே என்ற பிரித்தானியப் படைத்துறைத் தளபதியைக் கைது செய்த போது அவரிடம் இருந்து மீட்கப்பட்ட சில ஆவணங்களில் இருந்து ஆர்னோல்டின் சதித் திட்டம் வெளிவந்தது. அந்திரே கைது செய்யப்பட்டதை அறிந்த ஆர்னோடு, தலைமறைவானார். 

பெனடிக்ட் ஆர்னோல்டின் நடவடிக்கைகள் சான்றுகளுடன் வழங்கப்பட்டபோது சியார்ச் வாசிங்டன் அமைதியாக இருந்ததாகக் கூறப்படுகிறது. ஆனாலும், சான்றுகளை அவர் விசாரித்து, ஆர்னோல்டை ஆந்திரேயிற்காக பரிமாற்றம் செய்ய பேச்சுவார்த்தைகளில் ஈடுபட்ட தளபதி கிளின்டனுக்கு அறிவுறுத்தினார். கிளின்டன் இக்கோரிக்கையை ஏற்றுக் கொள்ளவில்லை. இராணுவ விசாரணையை அடுத்து அந்திரே 1780 அக்டோபர் 2 இல் தூக்கிலிடப்பட்டார். வாசிங்டன் ஆர்னோல்டைக் கைது செய்வதற்குத் தனது ஆட்களை நியூயார்க்கிற்கு அனுப்பினார். ஆனாலும் ஆர்னோல்டு தனது இருப்பிடங்களை மாற்றி, டிசம்பரில் வர்ஜீனியாவுக்குத் தப்பி ஓட முடிந்தது.

ஆர்னோல்டு தனது நடவடிக்கைகளை நியாயப்படுத்தி வெளியிட்ட திறந்த அறிக்கை 1780 அக்டோபரில் பத்திரிகைகளில் வெளியானது. ஆர்னோல்டு இறுதியாக, அட்சன் ஆறு வழியாக பிரித்தானியாவின் "வல்ச்சர்" கப்பலில் தப்பி வெளியேறினார். இதன் மூலம் அவர் சியார்ச் வாசிங்டனின் படைகளிடம் இருந்து தப்ப முடிந்தது. தனது மனைவி பெகியை பிலடெல்பியாவில் உள்ள அவரது குடும்பத்தினரிடம் பாதுகாப்பாக சேர்க்கும் படி கப்பலில் இருந்து ஆர்னோல்டு சியார்ச் வாசிங்டனுக்கு கடிதம் எழுதினார். இக்கோரிக்கையை வாசிங்டன் ஏற்றுக் கொண்டார்

ஆர்னோல்டு பிரித்தானிய இராணுவத்தில் படைப்பகுதித் தளபதியாகப் பதவி உயர்வு பெற்று, £360 ஆண்டு ஓய்வூதியமும், £6,000 இற்கும் அதிகமான உதவித் தொகையும் பெற்றார். இவர் வர்ஜீனியாவில் நடத்தப்பட்ட முற்றுகைகளில் பிரித்தானியப் படைகளை முன்னின்று வழிநடத்தினார். அத்துடன், கனெடிகட்டில் நடந்த குரோட்டன் சமரில் அமெரிக்கப் படைகளுக்கு எதிராகப் போரிட்டார். 1782 இல், இவர் தனது இரண்டாவது மனைவி மார்கரெட் பெக்கி உடன் இலண்டன் சென்றார். அங்கு இவருக்கு மூன்றாம் ஜார்ஜ் மன்னராலும், டோரி கட்சியினராலும் பெரும் வரவேற்பு அளிக்கப்பட்டது. ஆனாலும், விக் கட்சியினர் இவரை வரவேற்கவில்லை. 1787 இல், இவர் தனது மகன்களான ரிச்சார்டு, என்றி ஆகியோருடன் இணைந்து தனது வணிகத் தொழிலில் ஈடுபட நியூ பிரன்சுவிக் திரும்பினார். 1791 இல் நிரந்தரமாக தங்குவதற்காக இலண்டன் திரும்பினார். 10 ஆண்டுகளின் பின்னர் இவர் 1801 இல் தனது 60வது அகவையில் காலமானார்.




</doc>
<doc id="405752" url="https://ta.wikipedia.org/wiki?curid=405752" title="ஏவான் ஆறு">
ஏவான் ஆறு

ஏவான் ஆறு இங்கிலாந்தில் பாய்கிறது. இது தென்மேற்கில் பாயும் ஒரு ஆறு ஆகும். இந்த ஆற்றினை அதே பெயரில் உள்ள வேறு பல ஆறுகளில் இருந்து வேறுபடுத்தி அறியுமாறு பிரிஸ்டல் ஏவான் என்றும் அழைக்கிறார்கள். "ஏவான்" என்ற பெயர் வேல்சு மொழியில் "ஆறு" எனப் பொருள்படும் Afon என்ற சொல்லுக்கு இணையான சொல்லாகும்.. 

தெற்கு க்ளோஷெஸ்டெர்ஷேரில் உள்ள அக்ரன் டர்வில் என்ற ஊரின் வடக்கே தோன்றும் ஏவான் ஆறு அதன் பிறகு வில்ட்ஷயர் வழியாகப் பாய்கிறது. பாத் என்ற இடத்தில் இருந்து பிரிஸ்டல் அருகே இருக்கும் அவான்மவுத்தில் உள்ள செவர்ன் எஸ்சுவரி வரையான ஆற்றின் பகுதி, படகுச் சேவைக்கு உகந்த நீரோட்டம் கொண்டதாக உள்ளது. 121 கிமீ ஓடும் ஏவான் இங்கிலாந்தின் 19 வது மிக நீண்ட ஆறு ஆகும். எனினும், அதன் தோற்றுவாய்க்கும் கழிமுகத்துக்கும் இடையே நேரடித் தொலைவு 31 கிமீ மட்டுமே ஆகும். இதன் நீர்ப்பிடிப்பு பகுதி 2,220 சதுர கிலோமீட்டர் ஆகும்.

ஏவான் என்ற பெயர் வெல்ஷ் மொழியில் ஆறு எனப் பொருள் படும். எனவே "ஏவான் ஆறு", என்பதை அப்படியே மொழிபெயர்த்தால் ஆறு ஆறு எனப்படும்; பல ஆங்கில மற்றும் ஸ்காட்டிஷ் ஆறுகள் இதே பெயரில் அமைந்துள்ளன. 1974 முதல் 1996 வரை இருந்த ஏவான் மாவட்டம் இந்த ஆற்றின் பெயரைப் பெற்று இருந்தது. இம்மாவட்டம் பிரிஸ்டல், பாத், மற்றும் ஏவான் பள்ளத்தாக்கின் கீழமைந்த பகுதிகளை உள்ளடக்கி இருந்தது.

அக்டோன் துர்வில்லே என்னும் ஊருக்கு வடக்கே தென் க்ளோஷெஸ்டெர்ஷேரில் சியப்ரி நகரின் கிழக்கே ஏவான் ஆறு தோன்றுகிறது. இந்த ஆறு, வில்ட்ஷயர் வழியாக, அந்தப் பகுதியின் கிழக்கிலும் பின்னர் தெற்கிலும் பாய்வதன் மூலம் ஓரளவு வட்டப் பாதையில் ஓடுவதாக அமைந்துள்ளது. அதன் முதல் முக்கிய குடியேற்றம் வில்ட்ஷயர் எல்லையில் இருந்து இரண்டு மைல்கள் (3 கி.மீ.) உள்நோக்கியிருக்கும் லக்கிங்டன் கிராமம் ஆகும். அதன் பின்னர் ஷெர்ஸ்டனில் குடியேற்றம் ஏற்பட்டது. கிளூஷெஸ்டெர்ஷையரில் இருக்கும் டெட்பரியின் வடக்குப் பகுதியில் தொடங்கும் டெட்பரி ஏவான் எனப்படும் அதன் முதல் பெரிய கிளையாற்றுடன் மல்மேஸ்பரி என்ற இடத்தில் இணைகின்றது. இந்த துணை ஆறு பண்டைய ஆங்கிலத்தில் 'ஆங்கில நதி' என்று பொருள்படும் இக்லெர்பர்ன் என்ற பெயரால் உள்ளூரில் அறியப்படுகிறது. இங்கே இரண்டு ஆறுகள் ஒன்றையொன்று சந்தித்தாலும், அவற்றின் பாதையை கோத்சவ்வ்ல்ட்ஸ் என்ற ஒரு பாறை தடுக்கிகிறது. இதனால், கிட்டத்தட்ட ரி பண்டைய மலைப் பாங்கான நகரமான மல்மேஸ்பரி ஒரு தீவு போன்று அமைகிறது. இந்த ஆறுகள் சந்திக்கும் இடத்திற்கு முன்னர், டெபரி கிளையில் இருந்து வேறுபடுத்துவதற்காக, ஏவான் ஆறானது நீரை சில நேரங்களில் ஏவான் ஆறு ஷெர்ஸ்டன் கிளை என அழைக்கப்படுகிறது.

இரண்டு ஆறுகள் ஒன்றிணைந்த பிறகு, ஏவான் ஆறானது கோத்சவ்வ்ல்ட்ஸ் இலிருந்து வெளி நோக்கித் தென்கிழக்குத் திசையிலும், பின்னர் தெற்குத் திசையிலும் பாய்ந்து, களிமண் நிறைந்த டன்ட்சே பள்ளத்தாக்குக்கினுள் விழுகின்றது. அங்கு மாடன் ஆறு என்னும் ஆற்றுடன் இணைந்து, பின்னர், மிகப்பெரிய நகரமான சிபன்ஹேம் ஐ அடைகின்றது. அந்தப் பரந்த பள்ளத்தாக்கு இப்போது ஏவான் பள்ளத்தாக்கு என அழைக்கப்படுகிறது. ஆறானது தொடர்ந்து நாக்லாக் என்னும் இடத்தினூடாக மெல்ஸ்காம் வரை பாய்கிறது. பின்னர் வடமேற்குத் திசையில் திரும்பி பிராட்போர்ட் ஒன் ஏவான் என்னும் நகரத்தின் ஊடாகப் பாய்கின்றது. அந்த நகரத்தில் நடுப்பகுதியில் இந்த ஆற்றின் மிக அகலாம ஆழம் மிகவும் குறைந்த பகுதி இருக்கின்றது. இதனாலேயே இந்த நகருக்கு பிராட்போர்ட் (Broad - Ford) என்னும் பெயர் கிடைத்தது. இந்த ஆற்றைச் சுற்றியே இந்த நகரத்தின் வளர்ச்சி அமைந்திருந்தது. நோர்மானியர் காலத்தில், இந்த ஆற்றின் ஆழம் குறைந்த இடத்தில் கட்டப்பட்ட கல்லினால் ஆன பாலம் தற்போதும் இருக்கின்றது. நோர்மானியரால் கட்டப்பட்ட பாலத்தின் பகுதி நீரோட்டத்தின் திசைக்கு எதிர்த் திசையில் கூரான வளைவுகளைக் கொண்ட அமைப்பாகவும், மறு திசையில் உள்ள புதிய வளைவுகள் வளைவான அமைப்பைக் கொண்டதாகவும் உள்ளன. நகர பாலம் மற்றும் தேவாலயம் தரம் ஒன்றில் பட்டியலிடப்பட்ட கட்டிடமாகும். இந்தப் பாலம் முதலில், குதிரைகளில் பாரம் ஏற்றிக் கொண்டு செல்லப் பயன்படுவதாக அமைக்கப்பட்டு இருந்தாலும், பின்னர் 17 ஆம் நூற்றாண்டில் மேற்கு பக்கத்தை மீண்டும் கட்டியதன் மூலம் விரிவாக்கப்பட்டது. பாலத்தின் மீது ஒரு சிறிய கட்டிடம் உள்ளது. இது முதலில் ஒரு தேவாலயமாக இருந்தது. பின்னர் இது ஒரு நகரச் சிறையாகப் பயன்படுத்தப்பட்டது.

ஆறானது கழிமுகத்தை அடையும் முன்னர், சீ மில்ஸ் என்ற இடத்தில் டிரிம் ஆற்றுடன் இணைகிறது. சீ மில்ஸ் என்ற இடமே போர்ட்ஸ் அபோனா என்று அழைக்கப்பட்ட ஒரு ரோமன் துறைமுகத்தைக் கொண்டிருந்தது. சீ மில்ஸ் என்ற இடத்தைக் கடந்தவுடன், ஏவான் ஆறானது அதன் தெற்குக் கரையில், பில் என்ற கிராமத்தைக் கடந்து பாய்ந்து செல்கின்றது. இந்த பில் என்ற இடமானது கப்பல்கள், தோணிகள், படகுகள் போன்றவை நிறுத்தி வைக்கப்படும் இடமாக இருக்கின்றது. பின்னர் எம்5 நெடுஞ்சாலையில் அமைந்துள்ள ஏவான் மவுத் பாலத்தின் கீழாக ஓடுகின்றது. இந்தப் பாலத்தில், ஆற்றின் அகலம் 538 அடியாகவும் (164 மீ), பாலத்தின் நீளம் 4,554 அடியாகவும் (1,388 மீ) இருப்பதுடன், பாலமானது ஆற்றின் நீர்மட்டத்திலிருந்து, 98.4 அடி (30 மீ) உயரத்தில் அமைந்துள்ளது. கழிமுகத்தில் ஆறானது இரண்டு பெரிய கப்பற்தளங்களைக் கொண்டுள்ளது. 

ராயல் போர்ட்ஸ்பரி துறைமுகமானது ஆற்றின் வாயிலின் தெற்குப் பகுதியில் அமைந்துள்ளது. ஆழமான நீர்ப்பகுதியைக் கொண்ட இந்தத் துறைமுகமானது 1972 - 1977 ஆண்டுப் பகுதியில் கட்டப்பட்டது. இப்போது இந்தத் துறைமுகம் மோட்டார் வாகனங்கள் இறக்குமதி செய்யப்படும் ஒரு முக்கிய துறைமுகமாக உள்ளது. ஐக்கிய இராச்சியத்திலுள்ள துறைமுகங்களில், இதுவே மிகப் பெரிய வாயிலைக் கொண்ட துறைமுகமாக உள்ளது. 41 மீ (135 அடி) உத்தரப் பகுதி (beam), 290 மீ (951 அடி) நீளம் 14.5 மீ (48 அடி) draft கொண்ட பெரிய கப்பல்களைக் நிறுத்தக் கூடிய துறைமுகமாக இது அமைந்துள்ளது. 

ஏவான்மவுத் துறைமுகமானது ஆற்றின் வடக்குப் பக்கத்தில் அமைந்துள்ளது. இது ஐக்கிய இராச்சியத்தில் காய்கறிகள், பழங்கள் போன்ற குளிர் பாதுகாப்புக் கொடுக்கப்படும் உணவு வகைகளை இறக்கும் முக்கிய துறைமுகங்களில் ஒன்றாக இருக்கின்றது. ஏவான்மவுத்தில் முதன் முதலில், 1877 இல் திறக்கப்பட்ட துறைமுகம் ஏவான்மவுத் பழைய துறைமுகம் ஆகும். இது 1884 இல், பிரிஸ்டல் கார்ப்பரேஷனால் கையகப்படுத்தப்பட்டது. 1907 ஆம் ஆண்டில், பெரிய துறைமுகமான ராயல் எட்வர்ட் துறைமுகம் திறக்கப்பட்டது. 

பிரிஸ்டல் துறைமுகங்களில் ஒரு பகுதியாக இந்தத் துறைமுகங்கள் அமைந்துள்ளன. இவை பிரிஸ்டல் நகர கவுன்சிலுக்கான, பிரிஸ்டல் துறைமுக ஆணையமானது 1991 வரை இந்தத் துறைமுகங்களை இயக்கி வந்தது. பின்னர் அது பிரிஸ்டல் துறைமுக நிறுவனத்திற்கு 150 ஆண்டுகள் குத்தகைக்கு வழங்கப்பட்டது.


</doc>
<doc id="405765" url="https://ta.wikipedia.org/wiki?curid=405765" title="ஆத்திரியா-அங்கேரி">
ஆத்திரியா-அங்கேரி

ஆத்திரியா-அங்கேரி ("Austria-Hungary") பெரும்பாலும் ஆத்திரிய-அங்கேரியப் பேரரசு ("Austro-Hungarian Empire") அல்லது இரட்டை முடியாட்சி எனக் குறிப்பிடப்பட்ட இப்பேரரசு ஆத்திரியப் பேரரசும் அங்கேரி இராச்சியமும் அரசியல்சட்டப்படி ஒன்றிணைந்த பேரரசு ஆகும். 1867 முதல் 1918 வரை நீடித்திருந்த இப்பேரரசு முதலாம் உலகப் போருக்குப் பின்கண்ட தோல்வியால் உடைபட்டது. 1867இல் ஏற்பட்ட சமரச உடன்பாட்டின்படி இரு நாடுகளும் இணைந்து அவ்வாண்டு மார்ச்சு 30ஆம் நாளன்று இரட்டை முடியாட்சியை நிறுவின. இதில் இரு முடியாட்சிகளும் (ஆத்திரியா, அங்கேரி), ஒரு தன்னாட்சிப் பகுதியும் (அங்கேரிய மன்னரின் கீழ் குரோசிய-இசுலோவேனிய இராச்சியம்) அடங்கியிருந்தன. 1868இல் இந்தத் தன்னாட்சிப்பகுதி குரோசிய-அங்கேரிய தீர்விற்காக உரையாடி வந்தது. 

இதனை ஆப்சுபர்கு அரசமரபு ஆண்டு வந்தது. 1867ஆம் ஆண்டு சீர்திருத்தங்களின்படி ஆத்திரியாவும் அங்கேரியும் இணையானவை. வெளிநாட்டு விவகாரங்களும் படைத்துறையும் இணைமேற்பார்வையிலும் மற்ற அரசுத்துறைகள் தனித்தனியாகவும் இருந்தன.

ஆத்திரியா-அங்கேரி பல்தேசிய நாடாகவும் புவியின் வலிய நாடுகளில் ஒன்றாகவும் விளங்கியது. அக்காலகட்டத்தில் ஐரோப்பாவில் உருசியாவை அடுத்து இரண்டாவது மிகப்பெரும் நிலப்பரப்புடைய நாடாகவும் விளங்கியது; இதன் நிலப்பரப்பு 621,538 ச.கிமீ (239,977 ச மைல்). மக்கள்தொகை அடிப்படையில் (உருசியாவையும் செருமனியையும் அடுத்து) மூன்றாவது பெரிய நாடாக இருந்தது. உலகளவில் அமெரிக்க ஐக்கிய நாடு, செருமனி, ஐக்கிய இராச்சியம் அடுத்து நான்காவது எந்திரத் தயாரிப்புத் தொழிலைக் கொண்டிருந்தது. ஆத்திரியா-அங்கேரி மின்னாக்கப் பொறிகள், தொழிற்சாலை மின்சாதனங்கள், வீட்டு மின்சாதனப் பொருட்களின் உற்பத்தியிலும் ஏற்றுமதியிலும் உலகின் மூன்றாவதாக, அமெரிக்காவிற்கும் செருமனிக்கும் அடுத்து விளங்கியது.

1878க்குப் பிறகு போசுனியாவும் எர்செகோனியாவும் ஆத்திரிய-அங்கேரி படைத்துறை மற்றும் குடிசார் ஆட்சியில் இருந்தது. 1908இல் போசினியக் குழப்பம் ஏற்பட்டு இவை இணைக்கப்பட்டன. முஸ்லிம் மக்கள்தொகை மிக்க போசுனியா இணைக்கப்பட்டதால் இசுலாம் ஓர் அலுவல்முறை நாட்டுச் சமயமாக ஏற்கப்பட்டது.

முதலாம் உலகப் போரில் ஆத்திரிய-அங்கேரி மைய சக்திகளில் ஒன்றாக விளங்கிற்று. 1918இல் நவம்பர் 3ஆம் நாள் வில்லா ஜியுஸ்தி உடன்பாடு காணுகையில் பல்வேறு நாடுகளாக ஏற்கெனவே பிரிந்துவிட்டது. இந்தப் பேரரசின் தொடர்ச்சியாக அங்கேரி இராச்சியமும் (1920-46) முதல் ஆத்திரியக் குடியரசும் ஏற்கப்பட்டன. மேற்கு , கிழக்கு இசுலாவ்கள் ஒன்றிணைந்து முதல் செக்கோசுலோவியக் குடியரசு, இரண்டாம் போலந்து குடியரசு, யுகோசுலோவியக் குடியரசுகள் பிறந்தன. உரோமோனிய இராச்சியத்தின் நில உரிமைகளும் 1920இல் வெற்றி பெற்ற மற்ற நாடுகளால் ஏற்கப்பட்டன.
இந்த அரசின் முழுமையான அலுவல்முறைப் பெயர் அரச மன்றத்தால் பிரதிநிதிப்படுத்தப்படும் இராச்சியங்களும் நிலங்களும் மற்றும் புனித இசுடீபனின் தூய அங்கேரிய முடியாட்சியின் நிலங்களும்.

ஆப்சுபர்கு பேரரசர் நாட்டின் மேற்கத்திய, வடக்கு பாதிகளை ஆத்திரியாவின் பேரரசராக ஆட்சி புரிந்தார். இந்த "அரச மன்றத்தால் பிரதிநிதிப்படுத்தப்படும் இராச்சியங்களும் நிலங்களும்" ஆத்திரியப் பேரரசு எனப்பட்டது. "புனித இசுடீபனின் தூய அங்கேரிய முடியாட்சியின் நிலங்கள்" உள்ளடக்கிய அங்கேரி இராச்சியத்தை அங்கேரிய மன்னராக ஆண்டு வந்தார். ஒவ்வொன்றும் குறிப்பிடத்தக்க இறையாண்மையைத் தக்கவைத்திருந்தன. வெளிநாட்டு உறவுகள் பாதுகாப்பு படைத்துறை போன்ற சில துறைகளே கூட்டு மேற்பார்வையில் இயங்கின.

"1867 பெப்ரவரி ஆத்திரிய-அங்கேரி சமரச உடன்பாடு" இரட்டை முடியாட்சியுடன் இப்பேரரசை உருவாக்கியது. 1859இல் ஏற்பட்ட ஆத்திரிய-சார்தீனியப் போராலும் 1866இல் நடந்த ஆத்திரிய பிரசியப் போராலும் ஆத்திரியப் பேரரசு (1804–67) தனது வலிமையும் அதிகாரமும் குன்றியிருந்தது. தவிரவும் அங்கேரிய மக்கள் வியன்னா தங்களை நடத்திய விதத்தை எதிர்த்து வந்தனர். இதனால் அங்கேரிய பிரிவினை ஏற்பட்டது. 1848-49இல் அங்கேரியப் புரட்சியும் ஏற்பட்டது. 

அங்கேரிய பிரபுக்களுடன் பேரரசர் பிரான்சு யோசப்பு உடன்பாடு காண முயன்றார். முழுப் பேரரசை காப்பாற்ற அவர்களது உதவியை நாடினார். தங்களுக்கு இணையான நிலையை பெறுதைத் தவிர வேறெதற்கும் அவர்கள் உடன்படவில்லை. இதற்கேற்பவே ஆத்திரிய மக்களும் அங்கேரி மக்களும் முற்றிலும் இணையான நிலையுடன் புதிய பேரரசு உருவாக்கப்பட்டது.

பிரான்சு யோசப்பின் உடன்பிறப்பு முதலாம் மாக்சிமிலியன் (1867), மற்றும் அவரது ஒரே மகன் இளவரசர் ருடோல்ஃப் மரணத்திற்குப் பிறகு பேரரசரின் மருமகனான பிரான்ஸ் பேர்டினண்ட், அடுத்து பதவியேற்கும் வாரிசானார். சூன் 28 1914 அன்று அவர் பொசுனியா எர்செகோவினாவின் தலைநகர், சாரயேவோவிற்கு வருகை புரிந்தார். பொசுனிய செர்பிய எதிர்ப்பாளர்கள். பேர்டினண்டின் தானுந்து ஊர்வலத்தை தாக்கி அவரைக் கொன்றனர். 

செரபிய நாட்டுடன் சண்டையிட நோக்கியிருந்த சில அரசு அதிகாரிகள் இதவே ஏற்ற தருணம் என செர்பியாவைத் தாக்கினர். சண்டையை நிறுத்த செர்பியர்களுக்கு பத்து கோரிக்கைகள் வைத்தனர்; இது சூலை இறுதி எச்சரிக்கை எனப்படுகின்றது. ஏற்றுக்கொள்ளாது என்று எண்ணியவர்களுக்கு ஏமாற்றமாக செர்பியா இந்த நிபந்தனைகளில் ஒன்பதை ஏற்றுக்கொண்டது. பத்தாவதை பகுதியாக ஏற்றவேளையிலும் ஆத்திரிய ஆங்கேரி போர் அறிவித்தது. 

செர்பியாவிற்கு உதவ உருசியா தனது படைகளை நகர்த்தியது. இதுவே முதலாம் உலகப் போர் மீள அடிகோலிற்று.

போரின் இறுதிக்கட்டத்தில் மூவர் கூட்டணி வெற்றிபெறும் என்பதை அறிந்தவுடன் நாடு முடியாட்சியிலிருந்து விடுதலை பெற்றதாக அறிவித்தது. தவிரவும் பேரரசின் பல்வேறு இனத்தினரும் தத்தம் நாடுகளை விடுதலை பெற்றதாக அறிவித்தன. 
முந்தைய ஆப்ஸ்பர்கு நாடு பின்வரும் நாடுகளாகப் பிரிந்தது:

சில நிலப்பகுதிகள் உருமேனியாவிற்கும் இத்தாலிக்கும் வழங்கப்பட்டன.



</doc>
<doc id="405767" url="https://ta.wikipedia.org/wiki?curid=405767" title="இரவிவர்மன் குலசேகரா">
இரவிவர்மன் குலசேகரா

இரவிவர்மன் (Ravivarman) ("c." 1266/7 – 1316/7), மகாராஜா இரவிவர்மன், குலசேகர பெருமாள்,  தென்னிந்தியாவில் கொல்லத்தை தலைநகராகக் கொண்ட வேணாட்டின் ஆட்சியாளர் ஆவார். அவர் தனது தந்தை செயசிம்மதேவா வழியில் பழங்கால சேர வம்சத்தைச் சார்ந்த பரம்பரையில் வந்தவர் ஆவார். பாண்டிய மரபைச் சார்ந்த மாறவரமன் குலசேகர பாண்டியனின் மருமகனும் ஆவார். இரவிவர்மன் தென்னிந்தியாவின் பெரும்பகுதிகளை குறுகிய காலத்திற்குள் (1312 – 1316) படையெடுத்துச் சென்றுள்ளார். கல்ஜி வம்சத்தினரால் மேற்கொள்ளப்பட்ட படையெடுப்புகளின் விளைவாக பாண்டிய நாட்டில் ஏற்பட்ட குழப்பத்தைத் திறமையாக, தனக்குச் சாதகமாகப் பயன்படுத்திக் கொண்டார்.

தமிழ் மேதை "குலசேகரா" உடன் ரவிவர்மன் வெளியிட்ட நாணயங்கள் தொல்பொருள் ஆராய்ச்சியாளர்களால் கண்டுபிடிக்கப்பட்டுள்ளன. பாண்டிய ஆட்சியைக் கைப்பற்றியதன் நினைவைப் போற்றும் விதமாக, சேரர்களின் சின்னமான யானையை ஒருபுறத்திலும் பாண்டியரின் சின்னமான இரட்டை மீன்களை மறுபுறத்திலும் பொறிக்கப்பெற்ற நாணயங்களை வெளியிட்டார். காக்கத்திய ஆட்சியாளரான பிரதாபருத்ரா II காலத்திய ஒரு தெலுங்கு பதிப்பில் (கிபி 1317), அவர் "மலையாள திருவடி குலசேகரா" என்று அழைக்கப்படுகிறார்.

இரவிவர்மன் கேரளாவில் உள்ள திருவனந்தபுரம் பத்மநாபசுவாமியின் ஒரு ஆர்வமிக்க பக்திநெறியாளர் ஆவார். "பத்மநாப பாததாசா" என்ற சொல் அறிந்த வகையில் இரவிவர்மன் குலசேகராவால் தான் முதன் முதலில் பயன்படுத்தப்பட்டிருக்கக் கூடும். 

வேணாடு என்பது கன்னியாகுமரிக்கும் திருவனந்தபுரம் மற்றும் கொல்லம் ஆகியவற்றுக்கிடையே, தற்போதைய கேரளாவின் தென்பகுதியில் பரவிக்கிடக்கும் பகுதியாகும். கொல்லம் இந்தப் பகுதியின் தலைநகராக விளங்கியது. வேணாட்டின் ஆட்சியாளர்களன குலசேகர/வேணாட்டுச் சேர வம்சத்தினர், மதுரை பாண்டியர்களின் ஒன்றுவிட்ட சுதந்திரமான நல்கையாளர்கள் ஆவர். அவர்கள் கோட்டாறு மற்ம் நாஞ்சில் நாடு ஆகிய வளமான நிலப்பகுதிகளின் மீதான மேலான ஆதிக்கத்திற்காக பாண்டியர்களுடன் போராடினர். இவர்கள் பல்வேறு திருமணத் தொடர்புகளை பாண்டிய ஆட்சியாளர்களுடன் கொண்டிருந்தனர். மேலும், பாண்டிய வம்ச அரசர்களுடன் உறுதியற்ற அல்லது நிலைத்தன்மையற்ற உறவு நிலைப்பாட்டைக் கொண்டிருந்தனர். 

13 ஆம் நூற்றாண்டில், பாண்டிய வம்சத்தினர் வேணாடு சேரர்கள் மீது மிகவும் அண்மைய மேலாதிக்கம் செலுத்தினர். சடைவர்ம சுநதர பாண்டியர் (1251 – 1268) மற்றும் மாறவர்மன் குலசேகர பாண்டியன் (1268 – 1310) போன்ற பாண்டிய வம்ச அரசர்கள் வேணாட்டின் மீது இராணுவ படையெடுப்பை நிகழ்த்தினர். கடலூர் மாவட்டத்தில் உள்ள சிதம்பரம் கோயிலில் பொறிக்கப்பட்டுள்ள ஒரு சமஸ்கிருத கல்வெட்டு சடைவர்ம சுந்தர பாண்டியனால் கேரள அரசர் கொலை செய்யப்பட்டதைப் பற்றிப் பேசுகிறது.

மாறவர்மன் பெரும்பாலும் வேணாட்டிற்கு எதிராக இராணுவ நடவடிக்கைகளை மேற்கொண்டிருக்கலாம். ஒருவேளை, உள்ளூரில் அதிகரித்து வந்த கலவரங்களை அடக்கும் பொருட்டு, தலைநகரான கொல்லத்தைக் கைப்பற்றினார். வேணாட்டின் மீதான மேலாதிக்கத்தைக் குறிக்கும் "சேரனை வென்ற" மற்றும் "கொல்லம் கொண்ட" போன்ற பட்டங்களை அவர் எடுத்துக் கொண்டார். சுந்தர பாண்டியன் மற்றும் அவரின் இணைப் பிரதிநிதியான வீரபாண்டியன் ஆகியோரைக் குறித்த பல கல்வெட்டுகள் நாஞ்சில் நாட்டில் காணப்படுகின்றன.

திருவரங்கம் அரங்கநாத சுவாமி கோயிலில் உள்ள கிரந்த எழுத்துக்களாலான கல்வெட்டின்படி இரவிவர்மன் சக ஆண்டு 1188 ஆம் (ஆண்டு வரிசையின்படி தெகாவ்யாப்யா) (தொடர்புடைய அனொ டாமினி ஆண்டு கி.பி 1266 - 67) ஆண்டில் பிறந்தார் எனத் தெரிய வருகிறது. அரச குடும்பத்தில் மற்ற இளவரசர்களைப் போலவே, அவர் தனியாக கல்வி கற்றார். அவர் ஆற்றிங்கல் குழந்தையில்லா இராணியான அவினி அம்மா தம்புரான் என்பவரால் தத்தெடுக்கப்பட்டார்.


</doc>
<doc id="405768" url="https://ta.wikipedia.org/wiki?curid=405768" title="ஓநாய் மனிதன்">
ஓநாய் மனிதன்

ஓநாய் மனிதன் என்பது நாட்டுப்புறவியலில் வரும் ஒரு கற்பனை கதாபாத்திரம். ஒரு மனிதன் தன உருவத்தை மாற்றி ஓநாய்யாக உருமாறும் தன்மை உடையவனாக சித்தரிக்கப்படுகிறான். ஐரோப்பிய நாட்டுப்புறவியலில் இந்த ஓணானிமனிதன் பற்றிய பல கதைகள் உண்டு.இவர்களின் இந்த உருவமாற்றாம் அவர்களின் சொந்த ஆற்றல் மூலமோ அல்லது சாபத்தின் வெளிப்பட்டாலும் இது போன்ற உருவமாற்றத்திற்கு உட்படுகின்றனர் 
கிமு 26 ஆம் ஆண்டில் ரோமானிய மன்னன் நீரோ ஆட்சிக்காலத்தில் வாழ்ந்த பெட்ரோனாஸ் அவருடைய நாவலில் ஓநாய் மனிதன் பற்றிய ஒருகுறிப்பு உள்ளது.
ஓநாய் மனிதன் கதஹபத்திரத்தை கொண்ட பல திரைப்படங்கள் வெளிவந்துள்ளன அவற்றில் சிலவற்றின் பட்டியல்

</doc>
<doc id="405769" url="https://ta.wikipedia.org/wiki?curid=405769" title="பாலேன் திமிங்கிலம்">
பாலேன் திமிங்கிலம்

பாலேன் திமிங்கலங்கள் baleen whale என்று அழைக்கப்படும் இவை ஒரு கடற்பாலூட்டி(திமிங்கலங்கள், டால்பின்கள் மற்றும் கடல் பன்றி) வகை ஆகும்.

இறைச்சி, பிளப்பர், பல்லீன் மற்றும் பல்லீன் திமிங்கலங்களின் எண்ணெய் பாரம்பரியமாக ஆர்க்டிக்கின் பழங்குடி மக்களால் பயன்படுத்தப்படுகின்றன. இந்த தயாரிப்புகளுக்கான வர்த்தக துறைகளால் இடைவிடாமல் வேட்டையாடப்பட்டதும், சீசீஸ்கள் இப்போது சர்வதேச சட்டத்தால் பாதுகாக்கப்படுகின்றன. இருப்பினும், வட அட்லாண்டிக் வலது திமிங்கிலம் இயற்கை பாதுகாப்புக்கான சர்வதேச ஒன்றியத்தால் அபகரிக்கப்படுகிறது. வேட்டை தவிர, கடல் மாசுபாடு மற்றும் கடல் அமிலம் ஆகியவற்றிலிருந்து அச்சுறுத்தல்களை எதிர்கொள்கிறது.

பாலேன் திமிங்கலங்களின் கண்கள் அவற்றின் உருவத்தோடு ஒப்பிடுகையில் மிக சிறியவை மேலும் அவற்றின் வாயின் பின் பகுதியில் அமையப்பெற்றவை. இதன் காரணமாகவே அவைகள் அசையாத அல்லது இறந்துபோன இரைககளையே உணவாக உட்கொள்கிறன்றன. 

 இவ்வகை திமிங்கலங்கள் வசந்த கால மற்றும் கோடைகால மாதங்களில் அதிக உயரமான நீர்த்தேக்க நீரில் இருந்து நீண்ட தூரத்திற்கு இடப்பெயர்ச்சி செய்கின்றன்றன. மேலும் குளிர்கால மாதங்களில் அதிக வெப்பமண்டல நீர்நிலைகளுக்கு இடப்பெயர்ச்சி செய்கின்றன்றன.

இவ்வகை திமிங்கலங்கள் மிக எளிதில் வேட்டைக்காரர்களால் பிடிபடுபவை, படகுகளை கண்டவுடன் மிக ஆர்வமாய் அவற்றின் அருகில் இவ்வகை திமிங்கலங்கள் வருவதால் இவை எளிதாக வேட்டையாடப்படுகின்றன. இந்த வேட்டையால் சுற்றுலாவை நம்ம்பியுள்ள உணவு விடுதிகள் மற்றும் தங்கும் விடுதிகள் அதிகமாக இழப்பை சந்திப்பதாக இந்த துறையில் இருக்கும் அறிஞர்கள் குறைகூறுகிறார்கள் 

பேலீன் திமிங்கலங்கள் அரிதாகவே கூண்டில் வைக்கப்படுகின்றன. அவற்றின் பெரிய அளவு மற்றும் பசியின்மை அவர்களை விலையுயர்ந்த உயிரினங்களை பராமரிக்க வைக்கும். சரியான அளவிலான குளங்கள் கூட உருவாக்க மிகவும் விலை உயர்ந்ததாக இருக்கும். உதாரணமாக, ஒரு சாம்பல் திமிங்கலம் கன்றுக்கு நாள் ஒன்றுக்கு 475 பவுண்டுகள் (215 கிலோ) மீன் சாப்பிட வேண்டும், மேலும் குளம் 13 அடி (4 மீ) கன்றுக்கு இடமளிக்க வேண்டும், மேலும் ஏறிக்கொள்ளக்கூடிய அறைக்கு இடமளிக்க வேண்டும். [150] சாம்பல் திமிங்கலங்கள் ஒரு வருடத்திற்கும் மேலாக சிறைபிடிக்கப்பட்டிருக்கின்றன. Scammon's Lagoon, Baja California Sur இல் கைப்பற்றப்பட்ட முதல் சாம்பல் திமிங்கிலம், 1965 இல், ஜிஜி என பெயரிடப்பட்டது மற்றும் இரண்டு மாதங்களுக்கு பின்னர் ஒரு தொற்று ஏற்பட்டது. [151] இரண்டாவது சாம்பல் திமிங்கிலம், 1971 ஆம் ஆண்டில் அதே கங்கையில் இருந்து கைப்பற்றப்பட்ட கிஜி இரண்டாம் பெயரைப் பெற்றது, மிகப்பெரியதாகி பின்னர் ஒரு வருடம் கழித்து வெளியிடப்பட்டது. [152] கடந்த சாம்பல் திமிங்கிலம், ஜே.ஜே., கலிபோர்னியாவில் உள்ள மரினா டெல் ரே என்ற இடத்திலேயே கடந்து சென்றது, அங்கு கடல்வழி சாண்ட் டியாகோவிற்கு விரைந்து சென்றது, 14 மாதங்களுக்குப் பிறகு விடுதலை செய்யப்பட்டது, ஏனெனில் அதை கவனிப்பதற்கு அது மிகப்பெரியது. 19,200 பவுண்டுகள் (8,700 கிலோ) மற்றும் 31 அடி (9.4 மீ), J.J. சிறைபிடிக்கப்பட்டதில் மிகப்பெரிய உயிரினமாக இருந்தது. [153] ஜப்பான், Shizuoka Numazu உள்ள Mito மீன், வலைகள் இணைக்கப்பட்டுள்ளது அருகில் விரிகுடாவில் மூன்று மிங்க் திமிங்கலங்கள். ஒருவர் மூன்று மாதங்கள் உயிரோடு இருந்தார், மற்றொருவர் (ஒரு கன்று) இரண்டு வாரங்களுக்கு உயிர் தப்பினார், மேலும் ஒரு மாதம் வலைகள் வழியாக உடைக்கப்படுவதற்கு ஒரு மாதத்திற்கு மேல் வைத்திருந்தனர்




</doc>
<doc id="405776" url="https://ta.wikipedia.org/wiki?curid=405776" title="இங்கிலாந்தின் முதலாம் எட்வர்டு">
இங்கிலாந்தின் முதலாம் எட்வர்டு

முதலாம் எட்வர்டு ("Edward I", 17/18 சூன் 1239 – 7 சூலை 1307) இங்கிலாந்தின் மன்னராக 1272 முதல் 1307 வரை பதவியில் இருந்தவர். முடி சூடுவதற்கு முன்னர் இவர் எட்வர்டு பிரபு ("The Lord Edward") எனப் பொதுவாக அழைக்கப்பட்டார். இவர் தனது பதவிக் காலத்தில் பெரும்பாலும் அரச நிருவாகத்தையும், பொதுச் சட்டத்தையும் சீரமைப்பதில் ஈடுபட்டார். ஒரு விரிவான சட்ட விசாரணை மூலம், எட்வர்டு பல்வேறு நிலப்பிரபுக்களின் உரிமைகளை மீளாய்வு செய்தார். இதன் மூலம் குற்றவியல் மற்றும் சொத்துச் சட்டங்களை எழுத்துச் சட்டங்களின் மூலம் சீர்திருத்தி எழுதினார். எவ்வாறாயினும், எட்வர்ட் இராணுவ விவகாரங்களிலேயே தனது கவனத்தை செலுத்தினார்.

மூன்றாம் என்றியின் மூத்த மகன் என்ற வகையில், எட்வர்ட் அவரது தந்தையின் ஆட்சியின் போதான அரசியல் சூழ்ச்சிகளில், குறிப்பாக ஆங்கிலேயப் பிரபுக்களின் நேரடிக் கிளர்ச்சி போன்றவற்றில் தன்னை ஆரம்பம் தொடக்கம் ஈடுபடுத்திக் கொண்டார். 1259 இல், பிரபுத்துவ சீர்திருத்த இயக்கத்திற்கு ஆதரவாக செயற்பட்டார். ஆனாலும், தந்தையுடனான இணக்கப்பட்டை அடுத்து, இரண்டாம் பிரபுக்களின் போரில் தந்தைக்கு ஆதரவாக செயற்பட்டார். லூவிசு சமரின் போது எட்வர்ட் கிளர்ச்சியின் ஈடுபட்ட பிரபுக்களினால் பணயமாகப் பிடிக்கப்பட்டார். ஆனாலும் சில மாதங்களில் அவர்களிடம் இருந்து தப்பி வெளியேறினார். பின்னர் லெஸ்டரின் 6-வது பிரபு சைமன் டி மொன்ஃபோர்ட்டுடனான சண்டையில் தன்னை ஈடுபடுத்திக் கொண்டார். 1265 இல் எவெசாம் என்ற இடத்தில் சைமன் தோல்வியடைந்தார். அடுத்த இரண்டு ஆண்டுகளில் பிரபுக்களின் கிளர்ச்சி அடக்கப்பட்டது. இங்கிலாந்து அமைதியாக இருந்த போது, எட்வர்ட் ஒன்பதாவது சிலுவைப் போரில் இணைந்து திருநாடு சென்றார். 1272 இல் நாடு திரும்புகையில், தந்தை இறந்ததாக செய்தி தெரிவிக்கப்பட்டது. 1274 இல் இங்கிலாந்து திரும்பியதை அடுத்து வெஸ்ட்மின்ஸ்டர் மாளிகையில் ஆகத்து 19 இல் இங்கிலாந்தின் மன்னராக முடி சூடினார். 

1276–77 இல் வேல்சில் இடம்பெற்ற சிறு கிளர்ச்சியை அடக்கிய எட்வர்ட், 1282–83 இல் இரண்டாவது கிளர்ச்சியை எதிர் கொண்டு, வேல்சை முழுமையாகக் கைப்பற்றி, ஆங்கிலேயர்களின் ஆட்சியை ஏற்படுத்தினார். வேல்சின் நகர்ப்புறங்களில் பல கோட்டைகளையும், நகரங்களையும் நிர்மாணித்து, ஆங்கிலேயர்களைக் குடியமர்த்தினார். அடுத்ததாக, அவரது பார்வை இசுக்கொட்லாந்து பக்கம் திரும்பியது. இசுக்கொட்லாந்தின் ஆட்சிக்கு உரிமை கோரியவர்களிடம் இருந்து மத்தியஸ்தம் வகிக்க அழைக்கப்பட்டார். எட்வர்ட் இசுக்கொட்லாந்து இராச்சியத்தின் மீதான நிலப்பிரபுத்துவ மேலாதிக்கத்திற்கு உரிமை கோரினார். இதனை அடுத்து ஆரம்பமான இசுக்கொட்லாந்தின் விடுதலைக்கான போர், எட்வர்டின் இறப்பின் பின்னரும் தொடர்ந்தது. இதே காலத்தில் முதலாம் எட்வர்டு பிரான்சுக்கு எதிரான போரிலும் ((1294–1303) தன்னை ஈடுபடுத்திக் கொண்டார். பிரெஞ்சு மன்னர் நான்காம் பிலிப்பு அக்குவிட்டைன் பகுதியைக் கைப்பற்றியதை அடுத்து இப்போர் வெடித்தது. இப்பகுதி இங்கிலாந்துடன் இணைக்கப்பட்டிருந்தது. இப்போரில் எட்வர்டு இப்பிராந்தியத்தை மீண்டும் கைப்பற்றியிருந்தாலும், இப்பிரச்சினை இசுக்கொட்லாந்து மீதான ஆங்கிலேயர்களின் இராணுவ அழுத்தத்தைக் குறைத்திருந்தது. அதே நேரம் உள்ளூரிலும் சில பிரச்சினைகள் கிளம்பின. 1290களின் மத்தியில், அளவுக்கதிகமான இராணுவ நடவடிக்கைகளின் காரணமாக உள்ளூரில் அதிக வரி அறவிட வேண்டி வந்தது. இதனால் எட்வர்ட் திருச்சபை மற்றி திருச்சபை அல்லாதோரிடம் இருந்தும் எதிர்ப்பை எதிர்நோக்கினார். ஆரம்பத்தில் இந்த நெருக்கடிகள் தவிர்க்கப்பட்டன, ஆனால் சிக்கல்கள் தீர்க்கப்படாமல் இருந்தன. 1307 இல் எட்வர்ட் இறந்ததின் பின்னர், இசுக்கொட்லாந்துடனான போர் மற்றும் பொருளாதார, அரசியல் பிரச்சினைகளை தனது மகன் இரண்டாம் எட்வர்டிடம் விட்டுச் சென்றார்.




</doc>
<doc id="405782" url="https://ta.wikipedia.org/wiki?curid=405782" title="ஆர்எம்எஸ் டைட்டானிக் கப்பலின் சேதம்">
ஆர்எம்எஸ் டைட்டானிக் கப்பலின் சேதம்

ஆர்எம்எஸ் டைட்டானிக் கப்பல் மூழ்கிய பனி பாறையில் மோதி விபதிக்குள்ளானது. நியூஃபவுன்லாந்து மற்றும் லாப்ரடோர் கடற்கரையிலிருந்து தெற்கு மற்றும் தென்கிழக்கு பகுதியில் சுமார் 250 மைல்கள் (600 கி.மீ.) தொலைவில் 12,500 அடி (3,800 மீ) (2.37 மைல் (3.81 கிமீ) கடலுக்கு அடியில் ஆர்எம்எஸ் டைட்டானிக் கப்பல் உள்ளது.இது இரு துண்டுகளாக ஒரு மைல் தொலைவில் உடைந்து கிடக்கிறது.கப்பலின் முன் பகுதி இன்றும் காணப்படுகிறது. அதன் சரிவு மற்றும் கடல் தரையில் தாக்கியதால் ஏற்பட்ட பாதிப்பால் மிகவும் சீர்குலைந்துவிட்டது. கப்பலைச் சுற்றி ஒரு சிதைவு ஏற்பட்டதால் கப்பலில் இருந்து நூற்றுக்கணக்கான பொருட்கள் மூழ்கின.பயணிகள் மற்றும் குழுவினரின் சடலங்கள் கடல் படுக்கை முழுவதும் பரவியிருந்தன மேலும் கடல் உயிரினங்கள் சடலங்களை தின்றன மற்றும் நுண்ணூரிகள் உடலை சிதைந்தன.)
1912 ஆம் ஆண்டில் டைட்டானிக் கப்பல் மூழ்கியது. 1985 ஆம் ஆண்டு வரை இந்த விபத்து கண்டுபிடிக்கப்படவில்லை. பல சோதனைகள் சோனாரைப் பயன்படுத்தி கடல் படுக்கை கண்டறிவதற்கான நம்பிக்கையில் முயற்சித்தனர் ஆனால் தோல்வியுற்றது. இச்சம்பவம் கடைசியாக கடல் ஆராய்ச்சிக்கு பிரெஞ்சு ஆய்வு நிறுவனம் (IFREMER) இன் ஜீன்-லூயிஸ் மைக்கேல் மற்றும் வூட்ஸ் ஹோல் கடல்சார் நிறுவனம் இன் ராபர்ட் பல்லார்ட் தலைமையிலான ஒரு கூட்டு பிரெஞ்சு-அமெரிக்க பயணத்தின் மூலம் அமைக்கப்பட்டது. அதன் கண்டுபிடிப்பின் பின்னர் ஆழ்ந்த ஆர்வத்தின் மையமாக இது விளங்குகிறது. பல காலாவதிகளால் விசாரிக்கப்பட்டு வருகிறது. இதில் சர்வைவிளக்கமாக ஆயிரக்கணக்கான பொருட்கள் திருடப்பட்டு பொதுமக்கள் காட்சிக்கு வைக்கப்பட்டுள்ளன.

மூழ்கிய பிறகு பல ஆண்டுகளுக்குள் பல சாத்தியமற்ற விலையுயர்ந்த மற்றும் பெரும்பாலும் இயல்பான இயலாத திட்டங்கள் டிட்டானிக் தனது ஓய்வு இடத்திலிருந்து வளர்க்க முன்வந்துள்ளன. அவை பிங்-பாங் பந்துகளோடு ரெக்ரியை நிரப்புவது, 180,000 டன் வாசின்னை ஊடுருவி அல்லது ஒரு மில்லியன் டன் திரவ நைட்ரஜனைப் பயன்படுத்தி அதை பெரிய பனிக்கட்டியை உள்ளே இழுக்கின்றன, அவை மேற்பரப்புக்கு மிதக்கின்றன. இருப்பினும், இந்த உடைப்பு எழுச்சி பெற மிகவும் மோசமாக உள்ளது இப்போது யுனெஸ்கோ மாநாட்டில் பாதுகாக்கப்படுகிறது.

1912 ஆம் ஆண்டு ஏப்ரல் 15 இல் டைட்டானிக் மூழ்கிய கிட்டத்தட்ட உடனடியாக, அட்லாண்டிக் பெருங்கடலில் உள்ள தனது ஓய்வு இடத்திலிருந்து அவளைக் காப்பாற்றுவதற்கான முன்மொழிவுகள் முன்வைக்கப்பட்டன. பேரழிவின் பல செல்வந்தர்களின் குடும்பங்கள் - குகென்ஹெய்ம்ஸ், ஆஸ்தர்ஸ் மற்றும் வைட்னெர்ஸ் - ஒரு கூட்டமைப்பு அமைக்கப்பட்டன, மேலும் மெரிட்டட் மற்றும் சேப்மன் டெர்ரிக் மற்றும் ரெக்கிங் கம்பெனி ஆகியவற்றை டைட்டானிக் நிறுவனத்திற்கு ஒப்பந்தம் செய்தது.சதுர அங்குலத்திற்கு 4,000 பவுண்டுகள் (410 பட்டை) மேல் அழுத்தம் தேவைப்படும் ஆழமான பகுதியின் குறிப்பிடத்தக்க பகுதியை கூட அடைய முடியாததால், இந்த திட்டம் விரைவில் கைவிடப்பட்டது. நீர்மூழ்கிக் கப்பல் தொழில்நுட்பம் இல்லாதிருக்கும் அதே சமயத்தில் முதலாம் உலகப் போர் வெடித்தலும் அத்தகைய திட்டத்தை நிறுத்தியது. மேற்புறத்தில் மிதக்கும் உடல்களைப் பிடுங்குவதற்கான உடைப்புக்கு சிதைந்ததில் டைனமைட்டை கைவிடுவதாகக் கருதும் நிறுவனம், ஆனால் தீவிரமான அழுத்தம் உடல்கள் ஜலற்றான கட்டிகள் மீது அழுத்தத்தை உறிஞ்சிவிடும் எனக் கண்டறிந்த பின்னர் இறுதியாக அது முடிந்தது. உண்மையில், இது தவறானது, 1987 ஆம் ஆண்டு வரை ஒரு திசையன் கண்டுபிடிக்கப்படவில்லை - தற்செயலாக ஆண்டுக்கு முன்னர் டைட்டானிக் கப்பலுக்கு முதன்முதலாக மேற்கொள்ளப்பட்ட சவாரி மூலம் பயன்படுத்தப்பட்டது - நீர் நிரப்பப்பட்ட சடலங்கள், [5] டைட்டானிக் பாதிக்கப்பட்டவர்களின் உடல்களை மேற்பரப்புக்கு உயர்த்துவதைத் தடுக்கிறது, நீரின் அதிக அழுத்தம் மற்றும் குளிர்ந்த வெப்பநிலை சிதைவின் போது குறிப்பிடத்தக்க அளவிலான வாயு உருவாவதை தடுத்திருக்கும்.

பிற்பகுதியில், டைட்டானிக் கப்பல்களுக்கு பல திட்டங்கள் முன்வைக்கப்பட்டன. எனினும், அனைத்து நடைமுறை மற்றும் தொழில்நுட்ப சிக்கல்கள், நிதி பற்றாக்குறை மற்றும், பல சந்தர்ப்பங்களில், ரெக் தளத்தில் உடல் நிலைமைகள் புரிதல் பற்றாக்குறை விழுந்துவிட்டது. சார்லஸ் ஸ்மித், டென்வாரில் இருந்து ஒரு கட்டிடக் கலைஞர், மார்ச் 1914 இல் முன்மொழியப்பட்ட ஒரு நீர்மூழ்கிக் கப்பலுக்கு மின்சாரத்தை இணைக்க முன்வைத்தார். அதன் துல்லியமான நிலையை கண்டுபிடித்தபின், டைட்டானிக் பகுதிக்கு மேற்பரப்பில் வெற்றிபெறும் ஒரு கடற்படைத் தொடரிலிருந்து மேலும் மின்மயமாக்கல்கள் அனுப்பப்படும். $ 1.5 மில்லியனை (இன்று 35,451,827 பவுண்டுகள்) மதிப்பிடப்பட்ட செலவினமும் அதன் நடைமுறைக்கேற்ற நடைமுறையும் நடைமுறையில் இல்லை என்று அர்த்தம். மற்றொரு திட்டம் டைட்டானிக்கை உயர்த்துவதன் மூலம் பலூன்களை அவற்றின் மேலோட்டத்துடன் மின்காந்தங்களைப் பயன்படுத்தி இணைக்க உதவியது. போதுமான பலூன்கள் இணைக்கப்பட்டிருந்தால், கப்பல் மேற்பரப்பில் மெதுவாக மிதக்கப்படும். மீண்டும், யோசனை வரைதல் குழு விட இன்னும் கிடைத்தது.


</doc>
<doc id="405783" url="https://ta.wikipedia.org/wiki?curid=405783" title="பிரித்தானிய இந்தியாவின் மத்தியச் சட்டமன்றம்">
பிரித்தானிய இந்தியாவின் மத்தியச் சட்டமன்றம்

பிரித்தானிய இந்தியாவின் மத்தியச் சட்டமன்றம் (Central Legislative Assembly), மாண்டேகு-செம்ஸ்போர்டு சீர்திருத்தங்களின் படி, 1919 இந்திய அரசுச் சட்டம் இயற்றப்பட்டு, இந்திய ஆட்சி நிர்வாகத்தில் இந்தியப் பிரதிநிதிகளும் பங்கு கொள்ளும் வகையில் மத்திய சட்டமன்றம் நிறுவப்பட்டது. 
இதனை இந்தியச் சட்டமன்றம் (Legislative Assembly) என்றும் ஏகாபத்திய சட்டமன்றம் என்றும் அழைப்பர் (Imperial Legislative Assembly). ஈரவை முறைமை கொண்ட இந்திய நாடாளுமன்றத்தில் மத்திய சட்டமன்றம், கீழவையாக செயல்பட்டது. 

இந்திய மாகாணங்களின் சபை, பிரித்தானிய இந்திய நாடாளுமன்றத்தின் மேலவையாகச் செயல்பட்டது.
இந்திய விடுதலைக்குப் பின் பிரித்தானிய இந்தியாவின் மத்திய சட்டமன்றம் 14 ஆகஸ்டு 1947 அன்று கலைக்கப்பட்டது. இந்திய மத்திய சட்டமன்றத்தின் பணிகளை இந்திய அரசியலமைப்பு நிர்ணய மன்றம் மற்றும் பாகிஸ்தான் அரசியலமைப்பு மன்றங்கள் மேற்கொண்டது. 
ஈரவை முறைமை கொண்ட பிரித்தானிய இந்திய நாடாளுமன்றத்தின் மாகாண சபை எனப்படும் மேலவையானது, மத்திய சட்டமன்றம் (கீழவை) இயற்றிய சட்ட முன்வடிவுகளை ஆய்வு செய்த பிறகே கீழவை சட்டமாக நிறைவேற்றும். மத்திய சட்டமன்றம் (கீழவை) மற்றும் இந்திய மாகாண சபையின் (மேலவை) அதிகாரங்கள், வைஸ்ராயின் இறுதி முடிவுகளுக்கு உட்பட்டது.

மத்திய சட்டமன்றத்திற்கு மும்பை மாகாணம், சென்னை மாகாணம், வங்காள மாகாணம், பஞ்சாப் மாகாணாங்களிலிருந்து 145 உறுப்பினர்கள் மறைமுகமாகவோ அல்லது நேரடியாக தேர்ந்தெடுக்கப்பட்டனர். 
மத்திய சட்ட மன்றத்திற்கு, அரசு அலுவல் சார்ந்தவர்களையும் அல்லது அலுவல் சாராதவர்களையும், மாகாண சட்டமன்றங்கள் அல்லது இந்தியத் தலைமை ஆளுநரின் நிர்வாகக் குழுவால் நேரடியாக நியமிக்கப்படுவர். 

26 நியமன உறுப்பினர்களில், மத்திய சட்டமன்றத்தின் 14 உறுப்பினர்கள் இந்தியத் தலைமை ஆளுநரின் நிர்வாகக் குழுவாலும்; இந்திய மாகாண சபையின் (மேலவை) 12 உறுப்பினர்கள், மாகாணச் சட்டமன்றங்களின் உறுப்பினர்களால் தேர்ந்தெடுக்கப்படுவர்.

15 அலுவல் சாரா உறுப்பினர்களில், ஐந்து உறுப்பினர்களை, இந்தியத் தொழில் & வணிக சபைகள், இந்தியக் கிறிஸ்துவர்கள், தொழிலாளர் அமைப்புகள், ஆங்கிலோ இந்தியர்கள் மற்றும் ஒடுக்கப்பட்டவர்களால் தேர்ந்தெடுக்கப்படுவர். 
மீதமுள்ள பத்து உறுப்பினர்களில், இருவர் வங்காள மாகாணத்திலிருந்தும், பஞ்சாப், ஐக்கிய மாகாணம், மும்பை மாகாணம், சென்னை மாகாணம், பிகார் மற்றும் ஒரிசா மாகாணம், மத்திய மாகாணம், வடமேற்கு எல்லைப்புற மாகாணங்களிலிருந்து தலா ஒரு உறுப்பினர் வீதம் தேர்ந்தெடுத்து அனுப்புவர். 

துவக்கத்தில் இந்தியச் சட்டமன்றத்தின் மொத்தமுள்ள 142 உறுப்பினர்களில், 101 உறுப்பினர்கள் நேரடித் தேர்தலிலும்; 41 உறுப்பினர்கள் நியமன முறையில் தேர்ந்தெடுக்கப்பட்டனர். 

101 தேர்ந்தெடுக்கப்பட்ட உறுப்பினர்களில், 52 உறுப்பினர்கள் பொதுத் தொகுதிகளிலிருந்தும்; 29 முஸ்லீம்கள், 2 சீக்கியர்கள், 7 ஐரோப்பியர்கள், 7 நிலவுடமையாளர்கள் மற்றும் 4 வணிகர்கள் தனித் தொகுதிகளிலிருந்தும் தேர்ந்தெடுக்கப்பட்டனர். பின்னர் இந்திய சட்டமன்றத்திற்கு தில்லி, வடமேற்கு எல்லைப்புற மாகாணம், அஜ்மீர்-மெர்வாரா பகுதியினருக்கு தலா ஒரு தொகுதிகள் கூடுதலாக வழங்கப்பட்டது.

மத்திய சட்டமன்றத் தொகுதிகள் கீழ்கண்டவாறு பிரிக்கப்பட்டது.:

1935ஆம் ஆண்டு இந்திய அரசுச் சட்டத்தின் மூலம், இந்திய நாடாளுமன்றத்தின் ஈரவை முறைமை ஒழிக்கப்பட்டது. 
இந்திய மத்திய சட்டமன்றத்தில் நேரடியாக தேர்ந்தேடுக்கப்படும் உறுப்பினர்களின் எண்ணிக்கை 250 ஆக உயர்த்தப்பட்டது.

மேலும் சுதேச சமஸ்தானங்களின் சார்பில் 125 இடங்கள் ஒதுக்கப்பட்டது. இருப்பினும் இச்சீர்திருத்தங்களின் படி தேர்தல் நடைபெறவில்லை.

12 பிப்ரவரி 1921ல் புதிய இந்திய மத்திய சட்டமன்றக் கட்டிட வளாகத்தின் அடிக்கல் நடப்பட்டு, 18 பிப்ரவரி 1927ல் திறப்பு விழா நடைபெற்றது.

தற்போது செயல்படும் இந்திய நாடாளுமன்ற கட்டிட வளாகத்திற்கு மாற்றப்பட்ட மத்திய சட்டமன்ற சபைக் கட்டிடத்திற்கு, நாடாளுமன்ற இல்லம் அல்லது சன்சத் பவன் எனப்பெயரிடப்பட்து.

இந்திய மத்திய சட்டமன்றம், இந்திய மாகாண சபை மற்றும் சுதேச சமஸ்தானங்களின் சபைகளை அலுவல் பூர்வமாக, ஐக்கிய இராச்சியத்தின் ஐந்தாம் ஜோர்ஜ் மன்னர் 1921ல் திறந்து வைத்தார். 

இந்திய மத்திய சட்டமன்றம் மற்றும் இந்திய மாகாண சபைகளுக்கான முதல் தேர்தல் நவம்பர் 1920ல் நடைபெற்றது.

இத்தேர்தலில் மிதவாதிகளுக்கும், இத்தேர்தலை எதிர்த்து ஒத்துழையாமை இயக்கம்
நடத்திக் கொண்டிருந்த இந்திய தேசிய காங்கிரசு கட்சியினர் ஆதரவுடன் பலர் போட்டியிட்டனர். இத்தேர்தலிகளில் 14,15,892 வாக்காளர்களில் 1,82,000 வாக்களர்கள் மட்டுமே வாக்களித்தனர். 

ஒத்துழையாமை இயக்கத்தை காங்கிரஸ் கட்சியினர் திரும்பப் பெற்றனர். காங்கிரசு கட்சியிலிருந்து ஒரு குழுவினர் சுயாட்சிக் கட்சியை நிறுவி, 1923 மற்றும் 1926களில் நடைபெற்ற தேர்தலில்களில் போட்டியிட்டனர். 
சுயாட்சிக் கட்சியின் தலைவரான மோதிலால் நேரு, மத்திய சட்டமன்றத்தில் எதிர்கட்சி தலைவரானார். 

1934ல் காங்கிரஸ் கட்சியினர் ஒத்துழையாமை இயக்கத்தை முடித்துக் கொண்டு, 1934ல் நடைபெற்ற ஐந்தாவது மத்திய சட்டமன்றத் தேர்தலில் போட்டியிட்டனர். 

1945ல் இந்திய மத்திய சட்டமன்றத்திற்கு இறுதியாகத் தேர்தல் நடைபெற்றது.




இந்திய மத்திய சட்டமன்றத்திற்கு தலைமை வகிப்பவரை அவைத்தலைவர் (சபாநாயகர்) என்பர். இதன் இறுதி சபாநாயகராக கணேஷ் வாசுதேவ மாவ்லங்கர் 14 ஆகஸ்டு 1947 முடிய பதவி வகித்தார். 

மேலும் இவர் இந்திய அரசியலமைப்பு நிர்ணய மன்றத்தின் சபாநாயகராகத் தொடர்ந்து பதவி வகித்தார். பின்னர் 1952ல் இந்திய நாடாளுமன்றத்தின் மக்களவை சபாநாயகராக தொடர்ந்து பதவி வகித்தார். 

ஆகஸ்டு, 1947ல் இந்திய அரசியலமைப்பு நிர்ணய மன்றம் நிறுவப்பட்ட பின், இந்திய விடுதலைச் சட்டம், 1947 படி, இந்திய மத்திய சட்டமன்றம், இந்திய மாகாண சபை மற்றும் மாகாணச் சட்டமன்றங்கள் கலைக்கப்பட்டது. 


 


</doc>
<doc id="405789" url="https://ta.wikipedia.org/wiki?curid=405789" title="மிடில்செக்ஸ்">
மிடில்செக்ஸ்

மிடில்செக்ஸ் தென்மேற்கு இங்கிலாந்தில் உள்ள ஒரு வரலாற்றுச் சிறப்புடைய மாகாணமாக உள்ளது. தற்போது இந்த மாகாணத்தின் பெரும்பாலானப் பகுதிகள் இங்கிலாந்தின் தலைநகரமான லண்டனின் பரந்த நகர்ப்புற பகுதியில் தான் உள்ளது. இதன் பகுதிகள் இப்போது பெரும்பாலும் கிரேட்டர் லண்டனின் மாவட்டத்திற்குள் உள்ளது.இந்த மாவட்டத்தின் சிறிய பிரிவுகள் மற்ற அண்டை மாகாணங்களில் உள்ளன. மிடில்செக்ஸ் 1965 ஆம் ஆண்டு வரை அதிகாரப்பூர்வமான மாகாணமாக இருந்தது. இது ஆங்கிலோ-சாக்சான் அமைப்பில் நிறுவப்பட்டது. இது மத்திய சாக்சன்களின் பரப்பிலிருந்து தனி மாகாணமாக நிறுவப்பட்டது.


</doc>
<doc id="405791" url="https://ta.wikipedia.org/wiki?curid=405791" title="செர்">
செர்

செர் (, மே 20, 1946 இல் பிறந்தவர், செரிலின் சார்க்கிசியன், ') ஒரு அமெரிக்க பாடகி மற்றும் நடிகை ஆவார். சில நேரங்களில் அவரை புகழ்பெற்ற இசைத்தொகுப்பில் புகழ்பெற்ற புனைப்பெயர்கள் கொண்டு அழைக்கப்படுவது உண்டு. ஆண் ஆளுமைத் தொழிலில் பெண் தன்னாட்சியைச் சேர்ந்தவர் என்று விவரிக்கப்பட்டு அவர் தனது தனித்துவமான பாரம்பரிய பாடல் குரல் மற்றும் பல பொழுதுபோக்குகளில் பணிபுரிந்தார். அத்துடன் அவரது ஆறு தசாப்த கால வாழ்க்கையில் பல்வேறு பாணிகளையும் தோற்றங்களையும் ஏற்றுக்கொண்டார். செர் அவர்களின் பாடல் "ஐ காட் யு பேபே" பாடலானது அமெரிக்க மற்றும் பிரிட்டிஷ் தரவரிசையில் முதலிடத்தை அடைந்த பிறகு, 1965 ஆம் ஆண்டில் நாட்டுப்புற ராக் கணவர்-மனைவி இரட்டையர் சோனி & செர் என்ற ஒரு பாத்திரத்தில் செர் புகழ் புகழ்பெற்றார். 1967 ஆம் ஆண்டின் முடிவில் அவர்கள் உலகளாவிய அளவில் 40 மில்லியன் பதிவுகளை விற்றுள்ளனர் மற்றும் டைம் இதழின் படி, பாறை "இது" ஜோடி என்று மாறியது. அவர் தனது தனி வாழ்க்கையை ஒரே நேரத்தில் தொடங்கினார், 1966 ஆம் ஆண்டில் தனது முதல் மில்லியன் விற்பனையாளர் பாடல், "பேங் பேங் (மை பேபி ஷாட் மீ டவுன்)" வெளியிடப்பட்டது. 1970 களில் அவர் சோனி & சேர் நகைச்சுவை மணிநேர நிகழ்ச்சிகளுடன் 1970 ஆம் ஆண்டுகளில் ஒரு தொலைக்காட்சி ஆளுமைத் தலைவராகத் தோன்றினார். அதன் மூன்று வருட ஓட்டத்தில் வாராந்திர 30 மில்லியனுக்கும் அதிகமான பார்வையாளர்களைக் கவனித்தார் செர். அவர் தொலைக்காட்சி நிகழ்ச்சிகளில் விரிவான ஆடைகளை அணிந்து ஒரு பாணிளை உருவானார்.

தொலைக்காட்சியில் வேலை செய்யும் போது ​​சேர் அமெரிக்க பில்போர்டு ஹாட் 100 தரவரிசையில் முதலிடம் பெற்ற "ஜிப்சிஸ், ட்ராம்பாண்ட்ஸ் அண்ட் தீஸ்ஸ்", "ஹாஃப் ப்ரெட்", மற்றும் "டார்க் லேடி" ஆகியோருடன் ஒரு தனி கலைஞராக தன்னை உருவாக்கினார். 1975 ஆம் ஆண்டில் சோனி போனோவிடம் இருந்து விவாகரத்து செய்த பிறகு, 1979 ஆம் ஆண்டு டிஸ்கு ஆல்பம் டெக் மி ஹோம் உடன் ஒரு மறுபிரவேசத்தைத் தொடங்கினார், லாஸ் வேகாஸில் 1980–82 இசை நிகழ்ச்சி வதிவின்போது ஒரு வாரம் $ 300,000 சம்பாதித்தார்.

1982 ஆம் ஆண்டில், சேரர் கம் பேக் டு ஐ தி ஃபைவ் அண்ட் டிம்ம், ஜிம்மி டீன், ஜிம்மி டீன் ஆகியவற்றில் ப்ரெட்வே அறிமுகப்படுத்தினார், மேலும் அதன் திரைப்பட தழுவலில் நடித்தார். சில்வவுட் (1983), மாஸ்க் (1985), மற்றும் மூன்ஸ்டெர்க் (1987) போன்ற படங்களில் அவர் நடிப்பிற்காக விமர்சன ரீதியான பாராட்டைப் பெற்றார், அதற்காக அவர் சிறந்த நடிகைக்கான அகாடெமி விருது பெற்றார். பின்னர் ராக் இசையமைத்த ஆல்பங்கள் செர் (1987), ஹார்ட் ஆஃப் ஸ்டோன் (1989) மற்றும் லவ் ஹர்ட்ஸ் (1991) ஆகியவற்றை பதிவுசெய்ததன் மூலம் தனது இசை வாழ்க்கையை மீண்டும் புதுப்பித்தார், இவை அனைத்தும் பல வெற்றிகரமான ஒற்றையல்களை வழங்கின.

982 ஆம் ஆண்டில், சேரர் கம் பேக் டு ஐ தி ஃபைவ் அண்ட் டிம்ம், ஜிம்மி டீன், ஜிம்மி டீன் ஆகியவற்றில் ப்ரெட்வே அறிமுகப்படுத்தினார், மேலும் அதன் திரைப்பட தழுவலில் நடித்தார். சில்வவுட் (1983), மாஸ்க் (1985), மற்றும் மூன்ஸ்டெர்க் (1987) போன்ற படங்களில் அவர் நடிப்பிற்காக விமர்சன ரீதியான பாராட்டைப் பெற்றார், அதற்காக அவர் சிறந்த நடிகைக்கான அகாடெமி விருது பெற்றார். பின்னர் ராக் இசையமைத்த ஆல்பங்கள் செர் (1987), ஹார்ட் ஆஃப் ஸ்டோன் (1989), மற்றும் லவ் ஹர்ட்ஸ் (1991) ஆகியவற்றை பதிவுசெய்ததன் மூலம் தனது இசை வாழ்க்கையை மீண்டும் புதுப்பித்தார், இவை அனைத்தும் பல வெற்றிகரமான ஒற்றையல்களை வழங்கின.

சேரில் 1998 இல் ஒரு புதிய வர்த்தக உச்சத்தை எட்டியது, இது ஆல்பத்தின் நம்பகத்தன்மையைக் கொண்டது, இங்கிலாந்தில் ஒரு பெண் கலைஞரால் அனைத்து காலத்திலும் மிகப்பெரிய விற்பனையாகும் ஒற்றை ஆல்பமாக இது இருந்தது. இது "செர் விளைவு" என்று அழைக்கப்படும் ஆட்டோ-ட்யூன் முன்னோடிப் பயன்பாட்டைக் கொண்டுள்ளது. அவரின் 2002–2005 வாழ்க்கை நிரூபணம்: தி ஃபார்வெல் டூர் எல்லா காலத்திலும் மிக அதிகமாக வசூலித்த நிகழ்ச்சிகளில் ஒன்று, 250 மில்லியன் டாலர் சம்பாதித்தது. 2008 இல், மூன்று ஆண்டுகளாக லாஸ் வேகாஸில் உள்ள சீசர் அரண்மனையில் கோலோஸ்ஸியம் தலைப்பில் ஒரு $ 180 மில்லியன் ஒப்பந்தத்தில் கையெழுத்திட்டார். 12 ஆண்டுகளில் செர்வின் முதல் ஸ்டுடியோ ஆல்பம், 2013 ஆம் ஆண்டில் சில்டர் டு தி ட்ரூத் (2013), பில்போர்டு 200 இல் மூன்றாவது இடத்தில் அறிமுகப்படுத்தப்பட்ட போது அவர் அமெரிக்காவில் உயர்ந்த தரவரிசையில் உள்ள தனி ஆல்பமாக மாறியது. 2018 ஆம் ஆண்டில், செர் தனது முதல் படமான, 2010 ஆம் ஆண்டின் புருஸ்ஸ்கி என்பதிலிருந்து திரைப் பாத்திரம், ரொமாண்டிக் இசை நகைச்சுவைத் திரைப்படமான மம்மா மியா! மீண்டும் நாம் போகலாம். அவர் ஆஸ்திரேலியாவில் மட்டும் தான் இங்கு வருகிறார், இங்கு வருகின்ற டூர் மீண்டும் வருகிறார், இது 13 ஆண்டுகளில் நாட்டின் முதல் சுற்றுப்பயணமாக உள்ளது.

செர் ஒரு கிராமி விருது, ஒரு எம்மி விருது, ஒரு அகாதமி விருது, மூன்று கோல்டன் குளோப் விருதுகள், ஒரு கேன்ஸ் திரைப்பட விழா விருது, மற்றும் ஒரு சிறப்பு CFDA ஃபேஷன் விருது ஆகியவற்றில் வெற்றி பெற்றார். உலகெங்கிலும் 100 மில்லியன் பதிவுகள் உலகம் முழுவதும் விற்பனையானது, வரலாற்றில் சிறந்த விற்பனையான இசைக் கலைஞர்களில் ஒருவரானார். 1960 கள் முதல் 2010 ஆம் ஆண்டு வரை ஒவ்வொரு தசாப்தத்திலும் ஒரு பில்போர்டு விளக்கப்படத்தில் முதலிடத்தை கொண்ட ஒரே ஒரே ஒரு கலைஞர் ஆவார். அவரது இசை மற்றும் நடிப்புக்கு வெளியே, அவளது அரசியல் கருத்துக்கள், தொண்டு முயற்சிகள், மற்றும் சமூக செயற்பாடு ஆகியவற்றில், எல்ஜிஜி உரிமைகள் மற்றும் எச்.ஐ.வி / எய்ட்ஸ் தடுப்பு உள்ளிட்டவற்றைக் குறிப்பிட்டுள்ளார்.


</doc>
<doc id="405802" url="https://ta.wikipedia.org/wiki?curid=405802" title="ஆரேண்டிலாவின் இளவரசி அண்ணா">
ஆரேண்டிலாவின் இளவரசி அண்ணா

ஆரேண்டிலாவின் இளவரசி அண்ணா வால்ட் டிஸ்னி அனிமேஷன் ஸ்டுடியோஸின் 53 வது அனிமேஷன் திரைப்படம் ஃப்ரோஸென் இல் தோன்றும் ஒரு கற்பனையான பாத்திரமாகும். அவர் ஒரு வயது வந்தவர் போல் கிறிஸ்டன் பெல் மூலமாக குரல் கொடுத்தார். திரைப்படத்தின் ஆரம்பத்தில், லிவிவி ஸ்டுவென்ராச் மற்றும் கேட்டி லோபஸ் ஆகியோர் முறையே ஒரு இளம் குழந்தையாக பேசுவதும், பாடுவதும் குரல் கொடுத்தனர். அகதா லீ மோன் ஒன்பது வயதான (பாடி) அவரை சித்தரிக்கிறார்.

இணை இயக்குனர்களான ஜெனிபர் லீ மற்றும் கிறிஸ் பக் ஆகியோரால் உருவாக்கப்பட்ட அண்ணா ஹான்ஸ் கிறிஸ்டியன் ஆண்டர்சனின் டேனிஷ் விசித்திரக் கதையான "தி ஸ்னோ குயீன்" என்பவரின் கதாபாத்திரத்தை அடிப்படையாகக் கொண்டது. டிஸ்னி திரைப்படத் தழுவலில், அன்னா ஆண்டெண்டெல்லின் இளவரசியாக, ஒரு கற்பனையான ஸ்காண்டிநேவிய இராச்சியம் மற்றும் இளவரசி எல்சாவின் இளைய சகோதரி (ஐடினா மென்சல்), சிம்மாசனத்திற்கு வாரிசு யார் மற்றும் பனி மற்றும் பனி உருவாக்க மற்றும் கட்டுப்படுத்துவதற்கான அடிப்படை திறனைக் கொண்டிருக்கிறார் . அர்செல்டி தனது முடிசூட்டு மாலையில் நிதானமாக குளிர்காலமாக ஒரு நித்திய குளிர்காலத்திற்கு அனுப்பிய பிறகு, எல்சா ராஜரீகத்திலிருந்து தன்னை வெளியேற்றும்போது அச்சமற்ற மற்றும் உண்மையுள்ள அண்ணா ஆபத்தான சாகசத்தைத் தீர்ப்பதற்காக தனது சகோதரியை அழைத்து, தனது ராஜ்யத்தையும் அவளுடைய குடும்பத்தையும் இரண்டாக காப்பாற்றுவதற்காகத் தீர்மானிக்கிறார்.

பொதுவாக அசல் விசித்திரக் கதை மற்றும் குறிப்பாக ஸ்னோ ராணி தன்மை ஆகியவை நீண்ட காலப் பிரச்சினைகள் ஒரு அம்சம்-நீளத் தயாரிப்புக்கு ஏற்ப மாறுபடும். வால்ட் டிஸ்னி உள்ளிட்ட பல திரைப்பட நிர்வாகிகள் கதையொன்றை வெளியிட்டனர் மற்றும் பல தழுவல்கள் தத்தெடுத்தன. கடைசியாக, பக் மற்றும் லீ இயக்குநர்கள் அண்ணா மற்றும் எல்சாவை சகோதரிகளாக சித்தரித்து, கதாபாத்திரங்களுக்கு இடையே ஒரு மாறும் உறவை உருவாக்குவதன் மூலம் இந்தப் பிரச்சினையைத் தீர்த்தனர்.

திரைப்பட விமர்சகர்களிடமிருந்து பரந்த பாராட்டைப் பெற்ற அண்ணா, அவரது ஆளுமையின் உறுதிப்பாடு மற்றும் உற்சாகத்தை பாராட்டினார். படத்தில் அவரது நடிப்பிற்காக பல விமர்சகர்களால் பெல் புகழ் பெற்றார்.
டிஸ்னி ஸ்டுடியோவில் "ஸ்னோ குயின்" என்ற தழுவல் தயாரிப்பதற்கான முயற்சிகள் 1943 ஆம் ஆண்டு வரை வந்தன, வால்ட் டிஸ்னி சாமுவேல் கோல்ட் வெயின் உடன் இணைந்து ஹான்ஸ் கிறிஸ்டியன் ஆண்டெர்ஸனின் வாழ்க்கை சரித்திரத்தை தயாரிப்பதற்காகக் கருதினார். எனினும், கதை மற்றும் குறிப்பாக ஸ்னோ குயின் பாத்திரம் டிஸ்னி மற்றும் அவரது அனிமேட்டர்களுக்கு மிகவும் சிக்கலானதாக இருந்தன. உண்மையான கதாபாத்திரத்தின் முக்கிய கதாபாத்திரமான ஜெர்டா (பின்னர் அன்னாவுக்கு ஒரு உத்வேகம் அளித்தவர்) மற்றும் ஸ்னோ ராணி ஆகியோருக்கு இடையேயான அவசியமான அசல் கதையைப் பற்றி அவர்கள் சந்தித்த ஒரு பிரச்சனைகளில் ஒன்றாகும். மிகவும் வெளிப்படையாக, ஆண்டர்சன் பதிப்பு அவர்களுக்கு இடையே எந்த மோதல் இடம்பெறவில்லை: தைரியமாக சிறிய Gerda ஸ்னோ குயின் பனி கோட்டை நுழைகிறது மற்றும் கே தனது கண்ணீர் பாயும் போது, ​​ஸ்னோ குயின் பார்க்க எங்கும் இல்லை. ஒரு முழு நீள அம்சத்தை உருவாக்க போதுமான தன்மை மோதல் இல்லை. பின்னர், க்லென் கீன், பால் மற்றும் கெஸ்டன் ப்ரிசி, ஹார்வி ஃபியர்ஸ்டெய்ன், டிக் சோண்டாக் மற்றும் டேவ் கோட்ஜ் ஆகியோர் டிஸ்னி நிர்வாகிகளுக்கிடையே இருந்தனர், இந்தத் திறனை பெரிய திரையில் மொழிபெயர்ப்பது தொடர்பான முயற்சிகள் மேற்கொள்ளப்பட்டன, ஆனால் அவர்களில் யாரும் தங்கள் வழியைப் பின்பற்றவில்லை. 2008 ஆம் ஆண்டின் போது, ​​கிறிஸ் பக் டிஸ்னி தி ஸ்னோ குயின் என்ற அவருடைய பதிப்பை அளித்தார். அந்த நேரத்தில், அண்ணா மற்றும் ஸ்னோ ராணி என்ற பெயரில் பாரம்பரியமாக அனிமேஷன் செய்ய திட்டமிடப்பட்டது. இருப்பினும், 2010 ஆம் ஆண்டின் தொடக்கத்தில், இந்தத் திட்டம் அதே பிரச்சனையை எதிர்கொண்டது, மேலும் மீண்டும் சிக்கி இருந்தது. ஜெனிபர் லீ, ஃப்ரோஸஸின் இணை இயக்குனர், பின்னர் "இதுபோன்ற பல விஷயங்களில் எங்களுக்கு அசல் சிக்கல் மிகுந்த குறியீட்டு கதையாகும், இது குறியீட்டு முறையை கான்கிரீட் விஷயங்களில் மொழிபெயர்க்க மிகவும் கடினம். "

டிசம்பர் 22, 2011 இல், டிங்கில்ட் (2010) வெற்றியைத் தொடர்ந்து, டிஸ்னி நவம்பர் 27, 2013 அன்று வெளியான ஒரு புதிய தலைப்பு, ஃப்ரோஸன் மற்றும் பீட்டர் டெல் வெச்சோ மற்றும் ஜான் லாஸெட்டெர் ஆகியோருடன் இணைந்து, தயாரிப்பாளர்கள். இப்போது மீண்டும் படம் புதுப்பிக்கப்பட்டபோது, ​​பக் மற்றும் அவரது குழுவினர் எதிர்கொள்ள வேண்டிய முக்கிய சவால்களில் ஒன்றாகும். ஸ்டோரிபோர்டுகள் ஜான் லாஸெட்டருக்கு வழங்கப்பட்டனர், அவர்கள் கூடியிருந்த தயாரிப்புக் குழுவிற்கு "நீங்கள் ஆழமான அளவு தோண்டியதில்லை." கிறிஸ் பக் சமீபத்திய பதிப்பு வேடிக்கையானது மற்றும் மிகவும் ஒளிரும் என்று லாஸெட்டர் பாராட்டியது, ஆனால் எழுத்துக்கள் பன்முகப்படுத்தப்பட்டவை அல்ல, இதனால் தயாரிப்பாளருக்கு ஒத்திவைக்கப்படவில்லை., 


</doc>
<doc id="405805" url="https://ta.wikipedia.org/wiki?curid=405805" title="பனியுகம்">
பனியுகம்

பனியுகம் 2013 வால்ட் டிஸ்னி அனிமேஷன் ஸ்டுடியோஸ் தயாரித்த அமெரிக்க வோல்ட் டிஸ்னி பிக்சர்ஸ் வெளியிட்ட அமெரிக்கன் 3D கம்ப்யூட்டர் அனிமேட்டட் இசை கற்பனை திரைப்படம் ஆகும்.53 வது டிஸ்னி அனிமேட்டட் திரைப்படமான இந்த திரைப்படம் ஹான்ஸ் கிறிஸ்டியன் ஆண்டெர்சனின் விசித்திரக் கதை "தி ஸ்னோ குயின்" மூலம் ஈர்க்கப்பட்டுள்ளது. இது ஒரு முரட்டுத்தனமான ஐமான்ன், அவரது விசுவாசமான ரெய்ண்டெர், மற்றும் அவரது தெய்வீக சக்திகள் அவநம்பிக்கையுடன் நித்திய குளிர்காலத்தில் தங்கள் இராச்சியம் சிக்கி அவரது தனிமைப்படுத்தப்பட்ட சகோதரி, கண்டுபிடிக்க ஒரு அப்பாவி பனிமனிதன் இணைந்து ஒரு பயணம் மீது அமைக்கும் ஒரு அச்சமற்ற இளவரசி கதை சொல்கிறது.

</doc>
<doc id="405812" url="https://ta.wikipedia.org/wiki?curid=405812" title="கெச்சப்">
கெச்சப்

கெச்சப் அல்லது தக்காளி சுவைச்சாறு என்பது சுவையூட்டி ஆகும். முன்னர் இதன் தயாரிப்பில் முட்டை வெண்கரு, காளான், போன்ற பல்வேறு பொருட்கள் பயன்பட்டன. ஆனால், தற்காலத்தில் இச்சொல் "தக்காளிக் கெச்சப்" அல்லது "தக்காளிச் சுவைச்சாற்றை" மட்டுமே குறிக்கின்றது.

இது ஓரளவு இனிப்புத் தன்மையும், ஓரளவு புளிப்புச் சுவையும் கொண்டது. தக்காளி, இனிப்பூட்டி, வினாகிரி ஆகியவற்றுடன், பிற வாசனைப் பொருட்களையும் சேர்த்து இதனைத் தயாரிக்கின்றனர். பயன்படுத்தப்படும் வாசனைப் பொருட்கள் வேறுபடுகின்றன. எனினும், வெங்காயம், கராம்பு, கொத்தமல்லி, சீரகம், உள்ளி, கடுகு என்பவற்றுடன் சில வேளைகளில் கறுவா, இஞ்சி என்பனவும் பொதுவாகப் பயன்படுத்தப்படுகின்றன.
“எயின்சு” (Heinz) நிறுவனமே ஐக்கிய அமெரிக்காவிலும், ஐக்கிய இராச்சியத்திலும் தக்காளிச் சுவைச்சாறு உற்பத்தியில் முன்னணியில் உள்ளது. மொத்த தக்காளிச் சுவைச்சாற்று விற்பனையில் இதன் பங்கு ஐக்கிய அமெரிக்காவில் 60% உம், ஐக்கிய இராச்சியத்தில் 82% உம் ஆகும். ஐக்கிய இராச்சியத்தின் பெரும் பகுதிகளில் இதைத் தக்காளிச் சுவைச்சாறு என்னும் நேரடிப் பொருள் கொண்ட ‘’டொமாட்டோ சோஸ்’’ ‘’(tomato sauce)’’ அல்லது ‘’சிவப்புச் சுவைச்சாறு’’ என்னும் பொருள்கொண்ட ‘’ரெட் சோஸ்’’ ‘’(red sauce)’’ (சிறப்பாக வேல்சு பகுதியில்) ஆகிய பெயர்களாலேயே அழைக்கின்றனர்.

தக்காளிச் சுவைச்சாறு பெரும்பாலும் சூடாகப் பரிமாறப்படும் உணவுகளுக்குச் சுவையூட்டியாகப் பயன்படுகிறது. பிரெஞ்சுப் பொரியல், “ஹாம்பர்கர்”, “ஹாட் டோக்” கோழி அவியல், சூடான “சான்ட்விச்”, அவித்த முட்டை, வாட்டிய அல்லது பொரித்த இறைச்சி ஆகியவற்றுடன் சுவையூட்டியாக தக்காளிச் சுவைச்சாறு பயன்படுகிறது. சில சமயங்களில் வேறுவகைச் சுவைச் சாறுகளில் அடிப்படையாக அல்லது ஒரு சேர்மானப் பொருளாக இது பயன்படுகின்றது.

17 ஆம் நூற்றாண்டில் சீனர்கள் மீன் ஊறுகாயையும், வாசனைப் பொருட்களையும் கலந்து செய்த ஒரு துணை உணவை “கோஏ-சியாப்” அல்லது “கே-சியாப்” என அழைத்தனர். இது “மீன் ஊறுகாய்ச் சாறு” என்னும் பொருள் குறித்தது. 18 ஆம் நூற்றாண்டில் இந்த சுவைச்சாறு மலாய நாடுகளுக்குச் (இன்றைய மலேசியா, சிங்கப்பூர் ஆகியன) சென்றது. அங்கேயே ஆங்கிலேயக் குடியேற்றவாதிகளுக்கு இதன் அறிமுகம் கிடைத்தது. இந்தச் சுவைச் சாற்றுக்கான மலேசிய மலாய் மொழிச் சொல் ‘’கிச்சப்’’ அல்லது ‘’கேச்சப்’’ என்பதாகும். இதுவே ஆங்கிலத்தில் ‘’கெச்சப்’’ ஆனது. English settlers then took ketchup with them to the American colonies. ஆங்கிலேயக் குடியேறிகள் இதனைத் தங்களுடன் அமெரிக்கக் குடியேற்றங்களுக்கு எடுத்துச் சென்றனர்.

ஐக்கிய இராச்சியத்தில், முன்னர் “கெச்சப்” தயாரிப்பில் தக்காளி அல்லாமல் காளானே முக்கிய சேர்பொருளாகப் பயன்பட்டது. 18 ஆம் நூற்றாண்டில் பிரித்தானியச் சமையல் புத்தகங்களிலும், பின்னர் அமெரிக்கச் சமையல் புத்தகங்களிலும் “கெச்சப்” தயாரிப்பு முறைகள் இடம்பெறத் தொடங்கின. 1742 இல் வெளியான ஒரு இலண்டன் சமையல் புத்தகத்தில் காணப்பட்டபடி, இந்த மீன் சுவைச்சாறு காளான் போன்ற சேர்மானங்களுடன் ஏற்கெனவே பிரித்தானிய வாசனையைப் பெற்றிருந்தது. காளான் விரைவிலேயே முதன்மையான சேர்பொருள் ஆகியது. 1750 தொடக்கம் 1780 வரையான காலப் பகுதியில் “கெச்சப்” என்னும் சொல் காளான், வாதுமைக் கொட்டை ஆகியவற்றைப் பயன்படுத்தித் தயாரிக்கப்பட்ட, நீர்த்தன்மையான, கடும் நிறத்தோடு கூடிய எந்த சுவைச்சாற்றையும் குறிக்கப் பயன்பட்டது. 

“கெச்சப்”பின் பல்வேறு வகைகள் உருவாக்கப்பட போதிலும், ஒரு நூற்றாண்டு கடந்த பின்பே தக்காளியை அடிப்படையாகக் கொண்ட “கெச்சப்” தயாரிக்கப்பட்டது.


</doc>
<doc id="405814" url="https://ta.wikipedia.org/wiki?curid=405814" title="முதலாம் கர்நாடகப் போர்">
முதலாம் கர்நாடகப் போர்

முதலாம் கர்நாடகப் போர், 1746–1748 காலகட்டத்தில் நடைபெற்றது. ஆற்காடு நவாப், ஐதராபாத் நிசாம் போன்ற இந்திய ஆட்சியாளர்களிடையே ஏற்பட்ட மோதல்களில், பிரித்தானிய கிழக்கிந்திய நிறுவனம் மற்றும் பிரஞ்சு கிழக்கிந்திய நிறுவனங்கள் தலையிட்டு வந்தன. 

முகலாயப் பேரரசு வலுவிழந்த பின்னர் கர்நாடகப் பகுதி, தில்லி முகலாய ஆட்சியாளர்களின் கட்டுப்பாட்டிலிருந்து விலகி தன்னாட்சியுடன் செயல்படத் தொடங்கியது. பெயரளவில் ஐதராபாத் நிசாம் இப்பகுதியை ஆண்டு வந்தார். ஆனால் உண்மையில் ஆற்காடு நவாப் தோஸ்த் அலி கானின் கட்டுப்பாட்டில் கர்நாடகப் பகுதிகள் இருந்தன. அவரது இறப்பிற்குப் பின் யார் இப்பகுதியை ஆள்வது என்பது குறித்த மோதல்கள் உருவானது. ஐதராபாத் நிசாமின் மருமகன் சந்தா சாகிபும் மற்றும் ஆற்காடு நவாப் அன்வர்தீன் முகமது கானும் கருநாடக நவாபாக முயன்றனர். இருவருக்குமிடையே மூண்ட போரில் சந்தா சாகிபுக்கு ஆதரவாக பிரெஞ்சு கிழக்கிந்திய கம்பனியும், ஆற்காடு நவாபுக்கு ஆதரவாக பிரித்தானிய கிழக்கிந்திய கம்பனியும் களமிறங்கின. 

1748 இல் ஐரோப்பாவில் மூண்ட ஆஸ்திரிய வாரிசுரிமைப் போரின் பகுதியாக தென்னிந்தியாவிலும் இரு ஐரோப்பிய நிறுவனங்களும் மோதிக் கொண்டது. பிரஞ்சு ஆளுனர் டூப்ளேயின் பிரெஞ்சுப் படைகள், 1746 இல் மதராஸ் சண்டையில் பிரித்தானியரிடமிருந்து சென்னை மற்றும் கடலூர் பகுதிகளைக் கைப்பற்றியது. அடுத்து நடைபெற்ற அடையாறு சண்டையில் ஆற்காடு நவாபின் படைகளைத் தோற்கடித்தன. இப்போர் இரண்டாம் கர்நாடகப் போருக்கு வித்திட்டது. 

1748இல் ஐக்ஸ் லா ஷப்பேல் ஒப்பந்த்தின் மூலம் ஐரோப்பாவில் போர் முடிவுக்கு வந்ததை அடுத்து, தென்னிந்தியாவிலும் அமைதி திரும்பியது

ஆசியா மற்றும் ஆப்பிரிக்கா கண்டங்களில் தனது காலனிகளை விரிவுபடுத்தும் நோக்கில், 1720ல் பிரஞ்சு கிழக்கிந்திய கம்பெனியை, பிரஞ்சுப் பேரரசு நாட்டுடமையாக்கியது. பிரஞ்சு நாட்டிற்கும், ஐக்கிய இராச்சியத்திற்கும் 1744ல் நடைபெற்று கொண்டிருந்த ஆஸ்திரிய வாரிசுரிமைப் போரின் தொடர்ச்சியாக, இந்தியாவில் பிரித்தானிய கம்பெனி ஆட்சியின் பகுதிகளை கைப்பற்றும் நோக்கில் பிரான்சு பேரரசின் இந்திய ஆளுநர் டூப்ளே, கூடுதல் கப்பல் படைகளுடன், பிரித்தானியர்களின் சென்னை மற்றும் கடலூர் கடற்கரை நகரங்களைக் கைப்பற்றினார். 

மதராஸ் சண்டையில் 4 செப்டம்பர் 1746ல் பிரஞ்சுப் படைகள், பிரித்தானியர்களை வென்று சென்னையைக் கைப்பற்றினர். பிரித்தானியப் படைத்தலைவரை சிறை பிடித்து பாண்டிச்சேரிக்கு அனுப்பினர். சென்னையை பிரஞ்சுப் பேரரசின் கீழ் இணைத்தனர். 

இராபர்ட் கிளைவ், சென்னைக்கு தெற்கே கடலூர் அருகே உள்ள புனித டேவிட் கோட்டையில் தங்கினார். சென்னையின் புனித ஜார்ஜ் கோட்டையை கைப்பற்றும் நோக்கில் கர்நாடக நவாப் அன்வர்தீனின் 10,000 படைகளுக்கும், பிரெஞ்சு கிழக்கு இந்திய கம்பெனியின் 3,000 படைகளுக்கும் இடையே 29 அக்டோபர் 1746 அன்று நடைபெற்ற அடையாற்று போரில், கர்நாடகா நவாப்பின் படைகள் தோற்று பின் வாங்கியது.

பின்னர் டூப்ளே, பிரித்தானியர்களின் கடலூர் நகரத்தின் புனித டேவிட் கோட்டையைக் கைப்பற்ற முற்றுகையிட்டார். பிரித்தானியர்களுக்கு உதவிட கர்நாடக நவாப்பின் மகன் முகமது அலி கான் வாலாஜா கடலூரை நோக்கி படைகளுடன் வந்தார்.

இதற்கிடையே டூப்ளே மற்றும் கர்நாடக நவாப்பும் டிசம்பர், 1746ல் செய்து கொண்ட அமைதி ஒப்பந்தம் அடிப்படையில், கர்நாடக நவாப்பின் படைகள் பின்வாங்கியது.

ஆங்கிலேயர்களின் புனித டேவிட் கோட்டை மீது பிரான்சுப் படைகள் தாக்குதல்கள் தொடுத்தது. பிரித்தானியர்களும், கர்நாடாக நவாபு படைகளும் கடுமையான எதிர்தாக்குதல்கள் தொடுத்ததால், பிரான்சுப் படைகள் பாண்டிச்சேரியை நோக்கி பின்வாங்கியது.

1748ல் மேஜர் லாரன்ஸ் தலைமையிலான பிரித்தானியப் படைகள் பாண்டிச்சேரியை முற்றுகையிட்டது. 1748 இறுதியில் ஏற்பட்ட ஒப்பந்தப்படி, பிரான்சு ஆளுநர் டூப்ளே, சென்னையை ஆங்கிலேயர்களுக்கு திருப்பி வழங்கினார். 

பிரித்தானியர்களின் பெரிய படைப்பிரிவுகளை, டூப்ளேவின் சிறிய எண்ணிக்கையிலான பிரெஞ்சுப் படைகள் வெற்றி கொள்ள இயலவில்லை. பின்னர் டூப்ளே தென்னிந்தியாவில் பிரெஞ்சு செல்வாக்கை பெருமளவில் விரிவுபடுத்துவதற்காக முயற்சிகள் மேற்கொண்டார். 

1748-1754ல் நடைபெற்ற இரண்டாம் கர்நாடகப் போரில் தென்னிந்தியாவில் பல மாநிலங்களில் வலுவான பிரஞ்சு செல்வாக்கை நிலைநாட்டவும், கர்நாடக நவாபையும், ஐதராபாத்தின் நிசாமையும் பதவியில் அமர்த்திட தொடர்ந்து நடவடிக்கைகளை எடுத்தார். 

மாறாக பிரித்தானியக் கிழக்கிந்திய நிறுவனம், அதன் சொந்த செல்வாக்கை சிறிது விரிவாக்கம் செய்தது, மேலும் பிரித்தானிய கம்பெனிப் படைகள், டூப்ளேவின் விரிவான நடவடிக்கைகளை எதிர்ப்பதற்கு கடின முயற்சி செய்யவில்லை. 

இரண்டாம் கர்நாடகப் போரின் போது, 1751ல் இராபர்ட் கிளைவ் தலைமையிலான பிரித்தானியக் கம்பெனிப் படைகள் சென்னையை, பிரஞ்சுப் படைகளிடமிருந்து கைப்பற்றியது. 




</doc>
<doc id="405818" url="https://ta.wikipedia.org/wiki?curid=405818" title="சத்ய ஜோதி படங்கள்">
சத்ய ஜோதி படங்கள்

சத்ய ஜோதி படநிறுவனம் (ஆங்கிலம்:"Sathya Jyothi Films") என்ற இந்தியத் திரைப்பட நிறுவனம், தமிழகத்தில் தமிழ் படங்களையும், தொலைக்காட்சியில் ஒளிபரப்படும் தொடர் நாடகங்களையும், தயாரிக்க, அவற்றை வெளியீடு செய்ய, உருவாக்கப் பட்ட, தமிழக நிறுவனங்களில் ஒன்றாகும். இந்த நிறுவனம், 1980 ஆம் ஆண்டு, ஜி. தியாகராசன், ஜி. சரவணன் என்பவர்களால் நிறுவப் பட்டது.

" எங்கள் நிறுவனம் மூலம் நாங்கள் பல்வேறு படங்களை தயாரித்து வழங்கி உள்ளோம். ஒவ்வொருக் கால கட்டத்திலும் மக்களின் ரசனைக்கு ஏற்ப, சிறந்தக் கலைஞர்களைக் கொண்டு தரமான படங்கள் வழங்கி வருவது என்பது எங்களது நிறுவனத்தாரின் கோட்பாடாக இருந்து வருகிறது"

2018 ஆம் ஆண்டு சூலை மாதம், இந்நிறுவனத்தின் 32வது திட்டவெளியீட்டை அறிவித்தது. இப்படத்திற்கான பூசை, சூலை மாதம் 6 தேதி, சென்னையில் போடப்பட்டது. அதன்படி, நடிகர் அஜித் குமார், இயக்குநர் சிவாவின் இயக்கத்தில், விசுவாசம் (திரைப்படம்) நடிக்கிறார். இது 'தல' என்று அழைக்கப்படும் அஜீத்தின் 57வது படமாகும். இப்படத்திற்கான இசையமைப்பாளர், அனிருத் ஆவார். மேலும், வெற்றி பழனிசாமி ஒளிப்பதிவாளராகவும், ஆண்டனி ரூபன் படத்தொகுப்புக்கும், இந்நிறுவனத்துடன் ஒப்பந்தம் ஆகியிருக்கின்றனர், இந்த படம் முழுக்க முழுக்க வெளிநாடுகளில் எடுக்கப்பட, இந்நிறுவனம் திட்டமிட்டுள்ளது. 2017 ஆம் ஆண்டு தமிழகத்தில் வெளியான, விவேகம் (திரைப்படம்) என்பதும், இந்த நிறுவனத்தால், இயக்குநர் சிவா இயக்கி, அஜித்குமார் நடித்தது குறிப்பிடத் தகுந்த நிகழ்வு ஆகும். 

"சத்ய ஜோதி படங்கள்" என்ற நிறுவனமானது, 1970 ஆம் ஆண்டு என்பவரால் டீ. ஜி. தியாகராசன் (T. G. Thyagarajan) அடித்தளமிடப் பட்டது. தியாகராசன், எம்.பி. ஏ. (MBA) பட்டம் பெற்று அமெரிக்காவில் வசித்து வந்தவர் ஆவார். இவரது தந்தை காலஞ்சென்ற வீனஸ் டீ. கோவிந்தராசன் (Venus T. Govindarajan) ஆவார். இவரது தந்தையும், வீன்ஸ் பிக்சர்ஸ் என்ற நிறுவனம் வழியாக, 1960 ஆம் ஆண்டுகளில் தொடங்கி, 1980 ஆம் ஆண்டுகள் வரை, திரைப்படங்கள் தயாரித்தார். தொடகத்தில், 1970 ஆம் ஆண்டுகளில், தியாகராசன் சத்யா மூவிஸ் நிறுவனத்தில், திரைப்படம் தயாரிப்புப் பிரிவில் பணியாற்றினார். தமிழக அமைச்சருள் ஒருவராய் இருந்த இராம. வீரப்பன் அவர்களின் பட நிறுவனமான சத்யா மூவிஸ் என்பதும், இராம. வீரப்பன் இவரது மாமனார்(மனைவியின் தந்தை) என்பது குறிப்பிடத் தகுந்த சமூக அடையாளம் ஆகும். இத்தகைய அனுபவங்களும், கற்றல்களும், இந்திறுவனத்தினை, தொடர் வெற்றிப் பாதையில் இட்டு செல்வாதாகக் கொள்ளலாம்.

கீழ்கண்ட தமிழ் நாடகத்தொடர்களை, இந்நிறுவனம் எடுத்து ஒளிபரப்பியது. அடைப்புக்குறிகளுக்குள் இருக்கும் ஆண்டு, அந்தக் குறிப்பிட்டத் தொடர் ஒளிபரப்புத் தொடங்கிய ஆண்டினைக் குறிக்கிறது.

இத்தொடரானது, 2003-2009 என ஐந்து ஆண்டுகளாக ஒளிபரப்பாகியது. இதில் நடித்தவர்கள் : சுகன்யா, கமலேஷ், ஜானவி, சதீஷ், டெல்லி குமார் மற்றும் பலர். இயக்கம்: நித்யானந்தம். கதை :இராதாகிருஷ்ணன் என்பவர் புகழ் பெற்ற தொழில் அதிபர் ஆவார். இவரை ஆர்கே (RK) என அனைவரும் அழைப்பர். அவருக்கு பிறந்தவர் நால்வர். இந்த நான்கு பிள்ளைகளாலும், அவர் படும் இன்னல்களையும், வாழ்நிலைச் சூழல்களையும், இந்நாடகம் அழகுற வடிக்கிறது. அந்த நான்கு வாரிசுகளில், இரண்டாவது மகனான கார்த்திக்கை, சாந்தி என்ற விதைவைப் பெண், திருமணம் செய்து கொள்கிறார்i. அதற்காக அவள் சந்திக்கும் அவமானங்களும், அல்லல்களும் அழகுற எடுத்துக் காட்டப்படுகின்றன. அந்த விதவைக்கு ஒரு குழந்தையும் உண்டு. இப்போராட்டங்களுக்கு அடிப்படை, கார்த்தியின் அண்ணியான அபிராமி ஆவாள். ஏனெனில், அவள் தனது தங்கையை, கார்த்திக்குத் திருமணம் செய்து வைக்க எண்ணுகிறாள். அபிராமியின் தந்தை, ஆர்கேவின் தொழில் திறமையால் பின்னுக்குத் தள்ளப்பட்டதாக, அபிராமி எண்ணுகிறாள். இப்படியாக வீட்டுக்குள்ளேயே நடைபெறும் உட்பூசல்களையும், அவை இறுதியில் சீராகி, ஆர்கே குடும்பமத்தில் ஆனந்தம் பொங்குகிறது. கதை, வசனம்: தேவி பாலா.



</doc>
<doc id="405820" url="https://ta.wikipedia.org/wiki?curid=405820" title="டி. ரங்காச்சாரி">
டி. ரங்காச்சாரி

டி. ரங்காச்சாரி (T. Rangachari) (1865–1945) இந்திய வழக்கறிஞர், அரசியல்வாதி, ஊடகவியலாளர், இந்திய மத்தியச் சட்டமன்ற உறுப்பினர் மற்றும் இந்திய விடுதலை இயக்க வீரர் ஆவார். 

ரங்காச்சாரி, சென்னை மாகாணத்தில் அய்யங்கார் நிலக்கிழார் குடும்பத்தில் 1865ல் பிறந்தவர். 

இவர் சட்டப் படிப்பை சென்னையில் முடித்தவர். 

இந்திய விடுதலைப் போராட்டத்தில் ஈடுபடுவதற்கு முன்னர் வெற்றிகரமான வழக்கறிஞாரக இருந்தவர்.
1927-28ல் ரங்காச்சாரி தலைமையில் திரைப்பட தணிக்கைக் குழு நிறுவப்பட்டது. 

சென்னை மாநகராட்சி மற்றும் சென்னை பல்கலைக்கழகத்தின் ஆட்சிமன்றக் குழு உறுப்பினராக பணியாற்றியவர்.
சென்னை மாகாணச் சட்டமன்றம் மற்றும் இந்திய மத்தியச் சட்டமன்றத்தின் உறுப்பினராகவும் பின்னர் அதன் துணை அவைத் தலைவராகவும் இருந்தவர்.

ரங்காச்சாரி 1945ல் தமது எண்பதாவது அகவையில் மறைந்தார். 



</doc>
<doc id="405821" url="https://ta.wikipedia.org/wiki?curid=405821" title="சோயா சுவைச்சாறு">
சோயா சுவைச்சாறு

சோய் சுவைச்சாறு அல்லது சோயா சுவைச்சாறு என்பது சீனாவை மூலமாகக் கொண்ட ஒரு திரவச் சுவையூட்டி. இது நொதித்த சோயா விதைப் பசை, வறுத்த தானியங்கள், உப்பு நீர், "அஸ்பர்கில்லஸ் ஒரைசே" அல்லது "அஸ்பர்கில்லஸ் சோஜே"ஆகியவற்றைப் பயன்படுத்தித் தயாரிக்கப்படுகின்றது. பண்டைய சீனாவின் மேற்கு ஹான் வம்சக் காலத்தில் ஏறத்தாழ 2,200 ஆண்டுகளுக்கு முன்பே சோயா சுவைச்சாறு இன்றைய வடிவத்தில் தயாரிக்கப்பட்டது. அங்கிருந்து, இன்று உணவு தயாரிப்பிலும், சுவையூட்டியாகவும் சோயா சுவைச்சாற்றைப் பயன்படுத்தும் கிழக்காசிய நாடுகளுக்கும், தென்கிழக்காசிய நாடுகளுக்கும் பரவியது. 

சோயா சுவைச்சாறு, சோயா விதைகளிலிருந்து தயாரிக்கப்படும் ஒரு வகை நொதித்த பசையான சோயாப் பசை அளவு பழமை வாய்ந்ததாகக் கருதப்படுகின்றது. மேற்கு ஹான் வம்சக் காலத்தில் தோற்றம்பெற்ற இப்பசை பற்றிய குறிப்புக்கள், மவாங்டுயி (Mawangdui) தொல்லியல் களத்தில் கண்டெடுக்கப்பட்ட மூங்கில் தகடுகளில் காணப்படுகின்றன. சோயாப் பசையுடன் தொடர்பான, சோயா சுவைச்சாற்றுக்கு முந்திய உற்பத்திகள் பலவும் உள்ளன. அவற்றுள் மிகப் பழையது, கிபி 40 ஆம் ஆண்டில் தோன்றிய ‘’கிங்ஜியாங்’’ ஆகும். இது ‘’சிமின் யுவெலிங்’’ இல் பட்டியலிடப்பட்டுள்ளது. ‘’ஜியாங்கிங்’’ (酱清), ‘’சிசி’’ (豉汁), ‘’சிகிங்’’ (豉清), போன்ற பிற கிபி 540 ஆம் ஆண்டைச் சேர்ந்த ‘’கிமின் யவோசு’’வில் குறிப்பிடப்பட்டுள்ளன. சோங் வம்சக் காலப் பகுதியில், ‘’சோயா சுவைச்சாறு’’ என்னும் பொருள் தரும் (酱油) என்னும் சொல் இத்திரவச் சுவையூட்டிக்கு ஏற்றுக்கொள்ளப்பட்ட பெயராகிவிட்டது. இப்பெயர் சோங் வம்சக் காலத்து நூல்களான ‘’சாஞ்சியா கொங்கோங்’’ (山家清供), ‘’புஜியாங் வுசி சோங்குயிலு’’ (浦江吴氏中馈录) ஆகியவற்றில் காணப்படுகின்றன. 

உப்பு விலை கூடிய ஒரு பொருளாக இருந்த காலத்தில், பல உப்புத்தன்மை கொண்ட சுவையூட்டிகளைப் போலவே, சோயா சுவைச்சாறும் முதலில் உப்புச் சுவையைக் கூட்டுவதற்கான வழியாக இருந்தது. பண்டைய சீனாவின் சூ (Zhou) வம்சக் காலத்தில் உப்பிட்ட நொதித்த மீன் ஒரு சுவையூட்டியாகப் பயன்பட்டது. இதில் நொதிக்க வைக்கும்போது சோயா விதைகளும் சேர்க்கப்பட்டன. ஹான் வம்சக் காலத்தை அண்டி, மேற்படி சுவையூட்டி, அதன் தயாரிப்பில் சோயா விதையை முக்கிய சேர்பொருளாகப் பயன்படுத்தியதன் மூலம் சோயாப் பசை ஆகவும், அதன் துணை உற்பத்தியான சோயாச் சுவைச்சாறாகவும் வளர்ச்சியுற்றது. அதேவேளை, நொதித்த மீனை அடிப்படையாகக்கொண்ட சுவைச்சாறுகள் தனியாக மீன் சுவைச்சாறாக வளர்ச்சியடைந்தன.
19 ஆம் நூற்றாண்டின் சீனவியலாளர் சாமுவேல் வெல்சு வில்லியம்சு என்பவர், சீனாவில் எவ்வாறு மிகச் சிறந்த சோயா சுவைச்சாறு செய்யப்படுகின்றது என்பதை விளக்கியுள்ளார். இவர் குறிப்பிட்டபடி, சோயா விதைகளை மென்மையாகும்வரை அவித்து, அதே அளவான கோதுமை அல்லது பார்லியையும் அதில் சேர்த்து நொதிக்க விடுவர். அளவாக உப்பிட்டுப் பின்னர் மூன்று மடங்கு நீர் சேர்த்து இரண்டு அல்லது மூன்று மாதங்களுக்கு வைக்கப்படும். அதன் பின்னர் கலவையைப் பிழிந்து திரவப் பகுதியை வடித்து எடுப்பர்.

குடியேற்றவாதக் காலத்தில், 1737 ஆம் ஆண்டின் ஒல்லாந்தக் கிழக்கிந்தியக் கம்பனியின் பதிவுகளில் சோயா சுவைச்சாற்றையும் ஒரு நுகர் பொருளாகப் பட்டியல் இட்டுள்ளனர். அப்பதிவுகளின் படி 75 பீப்பாய் சோயா சுவைச்சாறு சப்பானில் இருந்து கீழை நாடுகளில் ஒல்லாந்தரின் தலைமை இடமாக விளங்கிய பத்தேவியாவுக்குக் (இன்றைய சக்கார்த்தா) கப்பலில் அனுப்பியதாகத் தெரிகிறது. இதில் 35 பீப்பாய்கள் பின்னர் நெதர்லாந்துக்கு அனுப்பப்பட்டன.



</doc>
<doc id="405830" url="https://ta.wikipedia.org/wiki?curid=405830" title="சோயாப் பால்">
சோயாப் பால்

சோயாப்பால் ஒரு தாவரத்தை அடிப்படையாகக் கொண்ட பால் போன்ற உற்பத்திப் பொருள் ஆகும். சோயா விதைகளை நீரில் ஊறவிட்டு அரைத்து, அக்கலவையைச் சூடாக்கித் திரவப் பகுதியை வடித்து எடுப்பதன் மூலம் இப்பால் தயாரிக்கப்படுகின்றது. இது எண்ணெய், நீர், புரதம் ஆகியவற்றைக் கொண்ட உறுதியான கூழ்மம் ஆகும். தொடக்கத்தில் இது --- தயாரிப்பின் போது கிடைத்த இயற்கையான துணை உற்பத்தியாகவே இருந்தது. ஆனாலும் இது நீண்டகாலமாக விரும்பப்படாத ஒரு உணவாகவே இருந்தது. ஒதில் அடங்கியிருந்த "ஆயில்கோசக்காரிடெஸ்" "(oligosaccharides)" என்னும் பொருள், இலக்டோசு ஒவ்வாமை காணப்படும் வளர்ந்தோரிடம் ----- ஆகிய பின்விளைவுகளை ஏற்படுத்தியதே இந்த விருப்பமின்மைக்கான காரணம். நீண்ட நேரம் சூடாக்குவதன் மூலம் இந்தப் பொருளை அகற்றலாம் எனக் கண்டுபிடிக்கப்பட்ட பின்னர் இது கிழக்காசிய உணவில் ஒரு முக்கிய பொருளாக மாறியுள்ளது. பண்ணைப் பாலுக்கு ஏறத்தாழ இணையாகச் சுவையையும், தடிப்பையும் கொடுக்கக்கூடிய வகையில் உற்பத்தித் தொழில்நுட்பங்கள் மேம்பட்டதால், கடந்த சில பத்தாண்டுகளாக ஐரோப்பாவிலும், வட அமெரிக்காவிலும் இது பிரபலமாகி உள்ளது. அல்மன்ட் பால், அரிசிப்பால் போன்ற தாவர அடிப்படையைக் கொண்ட பால்களுடன் சோயாப் பாலும் விலங்கு உற்பத்திகளை உண்ணாதோர்க்கும், லக்டோசு ஒவ்வாமை கொண்டோருக்கும் பண்ணைப் பாலுக்குப் பதிலீடாகப் பயன்படுகின்றது.

--- தயாரிப்பின் போது துணை உற்பத்தியாகக் கிடைத்த நீர்த் தன்மையான பானத்தைச் சீனர் "டுஜியாங்" (சோயா விதை broth) என அழைத்தனர், அதேவேளை கடையில் வாங்கிய, வாசனையிலும், தடிப்பத்திலும் பண்ணைப்பால் போல் தயாரிக்கப்பட்ட உற்பத்தியைப் பெரும்பாலும் ‘’டூனய்’’ (சோயா விதைப் பால்) என்ற பெயரால் குறிப்பிட்டனர். பிற நாடுகள் சிலவற்றில் “பால்” என்னும் சொல்லைப் பயன்படுத்துவதில் சட்டச் சிக்கல்கள் காணப்படுகின்றன. எடுத்துக்காட்டாக ஐரோப்பிய ஒன்றியத்தில் “பால்” தாய் விலங்கொன்றில் இருந்து சுரக்கும் பொருள் ஒன்றை மட்டுமே குறிக்க முடியும். பொதுவகப் பசுப்பாலை மட்டுமே அதன் கொள்கலனில், வெறுமனே “பால்” எனக் குறிப்பிட முடியும். ஏனைய விலங்குகளின் பாலை அவ்விலங்குகளின் பெயரோடு, ஆட்டுப் பால், செம்மறிப் பால் எனக் குறிப்பிட வேண்டும். அவ்வாறான கட்டுப்பாடுகளைக் கொண்ட நாடுகளில் தாவரப் பாற் பொருட்களைப் பொதுவாக “சோயாப் பானம்” போன்ற சொற்களால் குறிப்பிடுவது வழக்கம்.

வடகிழக்குச் சீனாவில் தோன்றிய சோயா அவரையை ஏறத்தாழ கிமு 11 ஆம் நூற்றாண்டில் வளர்க்கத்தொடங்கியதாகத் தெரிகிறது. ஆனால், ரச வகைகள், பானங்கள் போன்றவற்றில் இதன் பயன்பாடு மிகப் பிந்திய காலத்திலேயே ஏற்பட்டது. கிமு மூன்றாம் நூற்றாண்டில் சோயாக் கஞ்சி இருந்ததற்கான குறிப்புக்கள் உள்ளன. 4 ஆம் நூற்றாண்டில் சோயா வைனும், 1365 இல் மங்கோல் யுவானின் வீழ்ச்சிக் காலத்தில் சோயாத் தயிரும் பயன்பாட்டில் இருந்தன. "டூஜியாங்" என்னும் பெயரில் சற்று நீர்த்தன்மையான சோயாப் பால் சீனாவில் இன்றும் பயன்படுகின்றது. இது வழக்கமாகப் புதிய சோயா அவரையில் இருந்து தயாரிக்கப்படுகின்றது. இதன் பிரபலம் கிங் வம்சக் காலத்தில் மேலும் அதிகரித்தது. 18 ஆம் நூற்றாண்டில் தெரு வணிகர்கள் தெருக்களின் விற்கும் அளவுக்கு பிரபலமானதாக இருந்தது. 19 ஆம் நூற்றாண்டில் டோஃபூக் கடைகளுக்குச் செல்லும்போது ஒரு கிண்ணத்தையும் எடுத்துச் சென்று "டூஜியாங்" வாங்கிக் குடிப்பது பொதுவான பழக்கமாக இருந்துள்ளது.


</doc>
<doc id="405832" url="https://ta.wikipedia.org/wiki?curid=405832" title="பாரடு">
பாரடு

பாரடு (farad) (குறியீடு: F) என்பது அனைத்துலக முறை அலகுகளில் மின் கொண்மத்தின் அலகாகும். ஒரு பொருளால் தேக்கி வைக்கப்படும் மின்மத்தின் அளவு ஆகும். ஆங்கில இயற்பியலாளர் மைக்கேல் பரடே பெயரால் இந்த அலகு வழங்கப்பட்டுள்ளது. 

ஒரு கூலும் மின்மத்தைக் கொண்ட மின்தேக்கியில் ஒரு வோல்ட் மின்னழுத்தம் உருவாக்கப்பட்டால், அதிலுள்ள கொண்மத்தின் அளவு ஒரு பாரடு ஆகும். அல்லது ஒரு பாரடு கொண்மம் என்பது ஒரு வோல்ட் மின்னழுத்தத்தால் ஒரு கூலும் மின்மத்தைத் தேக்கி வைக்கபடுவதாகும்.

கொண்மத்திற்கும் மின்னழுத்தத்திற்கும் இடையேயுள்ள தொடர்பு நேர் விகிதத்தில் இருக்கும். எடுத்துக்காட்டாக, மின் தேக்கியின் மின்னழுத்ததைப் பாதியாக்கினால், கொண்மமும் பாதியாகிறது. 

பெரும்பாலான பயன்பாடுகளில் கொண்மத்தின் அலகு பெரிதாக இருப்பதால், மின்னியல் மற்றும் மின்னணுவியல் சார்ந்த கருவிகளில் கீழ்க்கண்ட பயன்பாடுகள் அதிகம் பயன்படுத்தப்படுகின்றன: 

1 mF (மில்லிபாரடு, ஆயிரத்தில் ஒரு பகுதி (10 பாரடு) =  μF =  nF




பாரடு அலகு என்பது கீழ்க்கண்ட அனைத்துலக முறை அலகுகளில் வழங்கப்படுகிறது. 

s⋅A⋅m⋅kg
இது மேலும் கீழ்க்கண்ட அலகுகளாலும் வழங்கப்படுகிறது:

இதில் 

F என்பது கொண்மத்தின் அலகு பாரடு

A என்பது மின்னோட்டத்தின் அலகு ஆம்பியர்

C என்பது மின்மத்தின் அலகு கூலும்

J என்பது ஆற்றலின் அலகு சூல்

m என்பது தூரத்தின் அலகு மீட்டர்

N என்பது விசையின் அலகு நியூட்டன்

s என்பது காலத்தின் அலகு நொடி

W என்பது வலுவின் அலகு வாட்டு

kg என்பது நிறையின் அலகு கிலோகிராம்

Ω என்பது மின்தடையின் அலகு ஓம்

Hz என்பது அதிர்வெண்ணின் அலகு ஏர்ட்சு

H என்பது மின் தூண்டலின் அலகு என்றி

1861 ஆம் ஆண்டு லாடிமர் கிளார்க் மற்றும் சார்லசு பிரைட் ஆகியோர் இந்த அலகைத் தேர்ந்தெடுத்தனர்.
மைக்கேல் பரடேவை கெளரவப்படுத்தவே பயன்படுத்தப்பட்டது. 1873 ஆம் ஆண்டு வரை மின்மத்தின் அலகாக பயன்படுத்தப்பட்டது. பின்னர் அது கொண்மத்தின் அலகாக மாற்றப்பட்டது. 

1881 ஆம் ஆண்டு பாரிசில் நடைபெற்ற சர்வதேச மின் வினைஞர் மாநாட்டில் பாரடு என்பது மின்னியல் கொண்மத்தின் அலகாக ஏற்றுக்கொள்ளப்பட்டது.

பொதுவாக மின் தேக்கி, இரு மின் கடத்தும் பொருட்களுக்கிடையே, மின் காப்புப் பொருளால் பிரிக்கப்படுகிறது. 18 ஆம் நூற்றாண்டில் உருவாக்கப்பட்ட லேய்டின் கொள்கலன் என்பதே முதல் மின்தேக்கி. மின் கடத்தும் தகடுகளுக்கிடையே தேக்கப்படும் மின்மங்களே கொண்மத்திற்கு காரணமாகிறது. 
நவீன மின்தேக்கிகள் பல்வேறு பொருட்களையும் மற்றும் தொழிற்நுட்பங்களையும் கொண்டு தயாரிக்கப்படுகிறது. மின்னணுவியலில் பெம்டோபாரடு என்ற கொண்ம அளவு கொண்ட மின்தேக்கி எதிர்கொள்ளும் அதிகபட்ச மின்னழுத்தம் பல கிலோவோல்ட் ஆகும். 

கொண்மத்தின் அலகு பாரடு (F) என்றாலும் மில்லி பாரடு (mF), மைக்ரோ பாரடு (μF), நானோ பாரடு (nF), பிக்கோ பாரடு (pF) ஆகிய அலகுகள் அதிகம் பயன்படுத்தப்படுகிறது.

பிக்கோபாரடு என்பது பேச்சு வழக்கில் பிக் அல்லது பப் என அழைக்கப்படுகிறது. எடுத்துக்காட்டாக 10 பிக் மின்தேக்கி என்பது 10 பிக்கோபாரடு மின் தேக்கியைக் குறிக்கும். மைக் என்பது மைக்ரோ பாரடு மின் தேக்கியின் பேச்சு வழக்கு பெயராகும். மைக்ரோ மைக்ரோ பாரடு என்பது ஆரம்ப காலங்களில் பிக்கோ பாரடைக் குறிக்க புத்தகங்களில் பயன்படுத்தப்பட்டது. 1960 ஆம் ஆண்டுகளில் புத்தகங்களில் "எம்.எப்.டி" என்பது மைக்ரோ பாரடை குறிக்கவும், "எம்.எம்.எப்.டி" என்பது பிக்கோபாரடை குறிக்கவும் பயன்படுத்தப்பட்டது.

மின் விலகல் என்பது கொண்மத்தின் தலைகீழியாகும். இவை அனைத்துலக முறை அலகுகளால் இன்னும் ஏற்றுக்கொள்ளப்படவில்லை. இதன் அலகு "டாரப்" என்பதாகும். 



</doc>
<doc id="405835" url="https://ta.wikipedia.org/wiki?curid=405835" title="ரஷ்ய தேசிய நூலகம்">
ரஷ்ய தேசிய நூலகம்

ரஷ்ய தேசிய நூலகம் (National Library of Russia -NLR) புனித பீட்டர்ஸ்பெக் நகரில் அமைந்துள்ளது ((1795 ஆண்டு முதல் 1917 ஆண்டு வரை இம்பீரியல் பொது நூலகம் என்று அறியப்பட்டது; 1917 முதல் 1925 ஆண்டு வரை ரஷ்ய பொது நூலகம் என்று அறியப்பட்டது ; 1925 ஆம் ஆண்டு முதல் 1992 ஆம் ஆண்டு வரை அரச பொது நூலகம் என்றும் (1932 ஆம் ஆண்டில் சால்டிகோவ் செசென்டிரின் என்று பெயரிடப்பட்டது). இந்த நூலகம், ரஷ்ய நாட்டின் பழமை வாய்ந்த பொது நூலகம் மட்டுமல்ல, நாட்டின் முதல் தேசிய நூலகமும் ஆகும். NLR தற்பொழுது உலகின் முக்கிய நூலகங்களுள் ஒன்றாகவும் மற்றும் உலகின் மிகப்பெரிய நூலகங்களில் பட்டியலில் எட்டாவது இடத்திலும் உள்ளது. மேலும் இது ரஷ்ய கூட்டமைப்பின் இரண்டாவது வளமான நூலகம், தேசிய பாரம்பரியத்தின் கருவூலம், மற்றும் அனைத்து ரஷ்ய தகவல், ஆராய்ச்சி மற்றும் கலாச்சார மையமாக உள்ளது. நூலகத்தின் வரலாற்றில், தேசியளவில் அச்சிடப்பட்டு வெளியீடப்படும் நூல்களை விரிவாக கையகப்படுத்துதலை இந்நூலகம் நோக்கமாக கொண்டுள்ளது மற்றும் இந்நூலகத்தில் உள்ள அனைத்து தொகுப்புகளும் இலவசமாகப் அனைவரும் பெற அனுமதிக்கப்பட்டுள்ளது. இந்த நூலகத்தை மாஸ்கோவில் அமைந்துள்ள ரஷிய மாநில நூலகத்தோடு குழப்பி கொள்ளக் கூடாது.

இம்பீரியல் பொது நூலகம் 1795 ஆம் ஆண்டில் பேரரசர் கேத்தரின் என்பவரல் நிறுவப்பட்டது. இது வார்சாவில், பிஷப் சாலுஸ்கி என்பவரால் கட்டப்பட்ட புகழ்பெற்ற போலிஷ் தேசிய நூலகத்தின் அடிப்படையில்தான் அமைக்கப்பட்டது, இது 1794 ஆம் ஆண்டில் போலந்து பிரிவினையின்போது ரஷ்யர்களால் கைப்பற்றப்பட்டது. 

ரஷ்யாவில் ஒரு பொது நூலகம் என்ற யோசனை 18 ஆம் நூற்றாண்டின் முற்பகுதியில் உருவானது. ஆனால் ரஷ்யாவிற்கு ஞானோதயம் வரும் வரையில் உருவாகவில்லை. ஒரு ரஷ்ய பொது நூலகத்தின் திட்டம் 1766 ஆம் ஆண்டில் கேத்தரினுக்கு சமர்ப்பிக்கப்பட்டது, ஆனால் பேரரசி தான் இறப்பதற்கு 18 மாதங்கள் இருக்கும் வரையில், அதாவது 27 மே 1795 ஆம் தேதி வரையில் அனுமதி வழங்கவில்லை. நூலகக் கட்டிடம் அமைப்பதற்கான இடம் நிவஸ்கி அவன்யு மற்றும் சதாவோயா தெரு மூலையில், ரஷ்ய பேரரசின் தலைநகர் மத்தியில் அமைக்கப்பட்டது. கட்டுமான வேலை உடனடியாக ஆரம்பிக்கப் பட்டு கிட்டத்தட்ட பதினைந்து ஆண்டுகள் வரை நீடித்தது. இந்த கட்டிடத்தை வடிவமைத்தவர் யோகோர் சோகோலோவ் (1796-1801 ஆண்டுக்குள் கட்டப்பட்டது) ஒரு நியோகாசியல் பாணியில் வடிவமைக்கப்பட்டது. 

நூலகத்தின் ஆரம்பம் என்பது போலந்து-லிதுவேனிய நாடுகளின் பொதுநலவாய வெளிநாட்டு மொழி துறையின் சாலுஸ்கி நூலகத்தினை (420,000 தொகுதிகள்) ரஷ்ய அரசாங்கத்தால் பகுதியளவில் பறிமுதல் செய்யப்பட்டது, ஆனால் கைபற்றப்பட்ட பல தொகுதிகள், ரஷ்ய வீரர்கள் இலாபத்திற்கு விற்றனர். 1921 ஆம் ஆண்டில் ரஷ்ய SFSR ஆல் நூலகத்தில் இருந்த சில போலிஷ் மொழி நூல்கள் (சுமார் 55,000 தலைப்புகள்) போலந்துக்கு ரஷ்யா திருப்பி அனுப்பியது. 

நூலகம் ஆரம்பித்த ஐந்து ஆண்டுகளுக்கு பிறகு, நூலகம் காம்டே மேரி-காபிரியேல்-ஃப்ளோரண்ட்-ஆகஸ்டே டி குயிகுல்-கோபியரால் நடத்தப்பட்டது. நூலகங்களின் பகுப்புகள் விசேஷமாக தொகுக்கப்பட்ட கையேட்டின் படி நூல்கள் ஒழுங்கமைக்கப்பட்டன. 1810 ஆம் ஆண்டில், ரஷ்யாவின் பேரரசர் முதலாவது (I) அலெக்ஸாண்டர் நூலகச் சட்டத்தை ஒப்புக் கொண்டார், ரஷ்யாவில் அனைத்து அச்சிடப்பட்ட விஷயங்களுக்கான இரண்டு சட்ட பிரதிகள் நூலகத்தில் வைக்கப்பட்டது. 

நூலகம் 1812 ஆம் ஆண்டு பொது மக்களுக்காக திறப்பதாக இருந்தது, ஆனால் நெப்போலியனின் படையெடுப்பு காரணமாக அதிக மதிப்புமிக்க தொகுப்புகள் பாதுகாக்கப்பட வேண்டியிருந்ததால், இரண்டு வருடங்களுக்குத் திறப்புவிழா ஒத்திவைக்கப்பட்டது. 

19 ஆம் நூற்றாண்டின் முதல் தசாப்தத்தில் நூலகத்தை நிர்வகித்த கவுண்ட் அலெக்சாண்டர் ஸ்ட்ரோகோனோவின் கீழ், ரோஷிகா திட்டம் ஆரம்பிக்கப்பட்டது, இந்த திட்டத்தின் மூலம் ரஷ்யாவில் வந்தசேரும் வெளிநாட்டு புத்தகங்களின் ஒரு பரந்த தொகுப்பு உள்ளது. மிக மதிப்புமிக்க பொக்கிஷங்களில் சில, அதாவது "ஓஸ்ட்ரோமின் நற்செய்தி" என்ற புத்தகம் ஸ்லாவோனிக் தேவாலயத்தில், பழைய கிழக்கு ஸ்லாவிக் மொழியில் எழுதப்பட்ட முந்தைய புத்தகம் (இது ரஷ்ய மொழியில் இறுதியில் மொழி பெயர்கப்பட்டு உருவானது) மற்றும் ரஷ்ய முதன்மை காலவரிசை வரலாறான ஹைபியன் கோடெக்ஸ். போன்றவைகள் ஸ்ட்ரோகோனோவால் இந்நூலகத்தில் பாதுகாக்கப்பட்டது. 


</doc>
<doc id="405836" url="https://ta.wikipedia.org/wiki?curid=405836" title="1921 பக்கிங்காம் மற்றும் கர்னாட்டிக் ஆலை வேலைநிறுத்தம்">
1921 பக்கிங்காம் மற்றும் கர்னாட்டிக் ஆலை வேலைநிறுத்தம்

1921 பக்கிங்காம் மற்றும் கர்னாட்டிக் ஆலை வேலைநிறுத்தம் ("1921 Buckingham and Carnatic Mills strike") என்பது பிரித்தானிய இந்தியாவின், சென்னை மாகாணத்தின் தலைநகரான சென்னையில் பின்னி அண்டு கோவால் நிர்வகிக்கப்பட்டுவந்த பக்கிங்காம் மற்றும் கர்னாட்டிக் ஆலையில் நடந்த வேலை நிறுத்தமாகும். 1921 சூன் முதல் அக்டோபர்  வரை நீடித்த இந்த வேலைநிறுத்தம், சென்னை பொருளாதாரத்தில் கடுமையான இழப்புகளை ஏற்படுத்தியது. மேலும் இது அப்போதைய ஆளுங்கட்சியான நீதிக்கட்சியில் பிளவை ஏற்படுத்தியது. பல ஆதி திராவிடர் தலைவர்களை அதைவிட்டு வெளியேறும் கட்டாயத்துக்கும் ஆளாக்கியது.

சென்னை தொழிலாளர் சங்கமானது இந்தியாவில் முதன்முதலில் ஒழுங்கமைக்கப்பட்ட தொழிலாளர் சங்கங்களில் ஒன்றாகும். இது பி. பீ. வாடியா மற்றும் வி. கலியாணசுந்தரம் முதலியார் ஆகியோரால் 1918 ஏப்ரல் 3 அன்று நிறுவப்பட்டது. பக்கிங்காம் மற்றும் கர்னடிக் மில்லில் தொழிற்சங்கம் துவக்கப்பட்டு செயற்பட்டு வந்தது. இந்நிலையில் தொழிலாளர்களின் தங்கள் வேலை நிலைமைகளுக்கு எதிராக 1920 ஆம் ஆண்டு, அக்டோபர் - திசம்பரில் வேலைநிறுத்தம் செய்தனர். 1920 திசம்பர் 9 ஆம் தேதி வேலைநிறுத்தம் செய்த தொழிலாளர்களுக்கு பதிலடி கொடுத்து போராட்டத்தை முடிவுக்குக் கொண்டுவர அரசாங்கமானது காவல்துறையை துப்பாக்கிச் சூடு நடத்துமாறு உத்தரவிட்டது.

குறைந்த ஊதியம் மற்றும் மோசமான பணி நிலைமை போன்றவை தொழிலாளர்கள் மத்தியில் பரந்த அளவிலான அமைதியின்மையை ஏற்படுத்தியது. அவர்களது கோரிக்கைகளை இந்திய தேசியவாதிகளான இராசகோபாலாச்சாரி, எஸ். கஸ்தூரிரங்க ஐயங்கார், ஏ. ரெங்கசுவாமி ஐயங்கார், சிங்காரவேலு செட்டி, வி. சக்கராஜ் செட்டியார், சத்தியமூர்த்தி ஆகியோரால் ஆதரிக்கப்பட்டது. மேலும் இந்திய தேசிய காங்கிரசு ஆதரித்து, அதன் ஒத்துழையாமை இயக்கவாதிகளால் வேலை நிறுத்தம் முன்னெடுக்கப்பட்டது. அதேசமயம் நீதிக்கட்சியானது பிரித்தானிய ஆட்சிக்கு ஆதரவாக இருந்தது.

1921 மே 20 அன்று, பாக்கிங்காம் மற்றும் கர்னாடிக் ஆலையின் நூற்பாலைப் பிரிவுத் தொழிலாளர்கள் ஊதிய உயர்வு கோரிக்கைகளை வைத்தனர். இந்தக் கோரிக்கைகளை ஏற்க நிர்வாகம் ஒப்புக் கொள்ள மறுத்தது. இதையடுத்து  வேலைநிறுத்தம் குறித்து அதிகாரப்பூர்வமாக சூன் 20 அன்று அறிவித்த பிறகு போராட்டமானது தீவிரம் பெற்றது. தொழிலாளர்களின் வேலைநிறுத்தத்துக்கு காங்கிரசின் வி. கலியாணசுந்தரம் முதலியார் தலைமை தாங்கினார். இந்திய தேசிய காங்கிரசு 1921 சூலை 10 இல் ஒரு கூட்டத்தைக் கூட்டியது; இந்தக் கூட்டத்தில் பாக்கிங்காம் மற்றும் கர்னாடிக் ஆலைத் தொழிலாளர்களுடன், சி. ராஜகோபாலாச்சாரி,  கலந்துரையாடி, அவர்களின் நிலையை ஆதரித்தார்.

வேலைநிறுத்தம் ஆறு மாதங்களுக்கு நீடித்தது.  போராட்டத்தை ஒடுக்க அதிகாரிகள் இரக்கமற்ற வழிமுறையைக் கையாண்டனர். 1921 ஆகத்து அன்று, காவல் துறையால் ஆறு தொழிலாளர்கள் கொல்லப்பட்டனர். கிட்டத்தட்ட அனைத்து நீதிக் கட்சித் தலைவர்களும் இந்திய தேசிய காங்கிரஸ் அரசியல்வாதிகளுடன் கைகோர்த்து வேலைநிறுத்தத்திற்கு ஆதரவு கொடுத்தனர். நீதிக் கட்சித் தலைவர்கள் வேலைநிறுத்தத்தில் ஈடுபட்ட  தொழிலாளர்களுக்கு வழங்கிய ஆதரவில் சாதி அடையாளங்கள் செல்வாக்கு பெற்றிருக்கக்கூடும் என நம்பப்படுகிறது, தொழிலாளர்கள் மத்தியில் சாதிரீதியாக பிளவு ஏற்பட்டது இதற்குக் காரணமாக வேலைநிறுத்தத்தில் இணைந்திருந்த ஆதிதிராவிடர்கள் மற்றும் இந்திய கிறிஸ்தவர்களுக்கு ஆதரவாக நிர்வாகம் தனது உத்தியை தந்திரமாக வகுத்தது எனப்பட்டது.

வேலைநிறுத்தத்தில் இருந்து ஆதி திராவிட தொழிலாளர்கள் ஒதுங்கி இருந்ததை, சென்னை மாகாண முதலமைச்சர், பனகல் அரசர் மற்றும் ஓ. தானிச்சச்சலம் செட்டி ஆகியோரால் கடுமையாக விமர்சிக்கப்பட்டது. இந்த வேலைநிறுத்தத்தில் ஆதி திராவிட தொழிலாளர்கள் மற்றும் இந்திய கிருத்துவத் தொழிலாளர்கள் கலந்து கொள்ளாமல், பணிக்குச் சென்றதால் கருங்காலிகளாக கருதப்பட்டு போராட்டக்காரர்களால் தாக்கப்பட்டனர். இது படிப்படியாக சாதி இந்துக்கள் மற்றும் ஆதிதிராவிடர்கள், இந்திய கிறிஸ்தவர்கள் ஆகியோர் இடையேயான மோதலாக உருவானது. 1921 சூலை 28 அன்று சாதி இந்து கும்பல் ஒன்று புலியந்தோப்பு ஆதி திராவிடர் கிராமத்தின் மீது தாக்குதல் நடத்தி நூற்றுக் கணக்கான குடிசைகளை எரித்தது. காவல்துறையும், அரசு அதிகாரிகளும், ஆதி திராவிடர்களுக்கு ஆதரவாக செயல்படுவதாக குற்றம்சாட்டி நீதிக்கட்சித் தலைவர் தியாகராஜ செட்டியார் ஆங்கிலேய அரசுக்கு கடிதம் எழுதினார். இதைஅடுத்து ஏற்பட்ட பல முரண்பாடுகளின் விளைவாக 1923 இல் ஆதி திராவிடர் தலைவர் எம். சி. இராஜா  நீதிக் கட்சியுடனான தன் உறவை முழுமையாக துண்டித்துக் கொண்டார்.

இந்த வேலைநிறுத்தம் இறுதியில் அக்டோபர் மாதத்தில் சி. நடேச முதலியாரின் மத்தியஸ்தம் மூலம் முடிவடைந்தது. அந்த மாதம், சென்னை தொழிலாளர் சங்கத்தின் தலைவரான சர் பி. தியாகராய செட்டியிடம் தொழிலாளர்கள் வேலைக்குத் திரும்ப வேண்டும் என்று அறிவுறுத்தினார். ஆனால் ஒரு சிலரைத் தவிர, வேலைநிறுத்தத்தில் ஈடுபட்ட தொழிலாளர்களில் பெரும்பாலானோர் மீண்டும் அனுமதிக்கப்படவில்லை.


</doc>
<doc id="405855" url="https://ta.wikipedia.org/wiki?curid=405855" title="நனிசைவம்">
நனிசைவம்

நனிசைவம் ("Veganism") விலங்குப் பொருட்களிலிருந்து, குறிப்பாக உணவுமுறைகளில், விலகியிருக்கும் செயற்பாடாகும்; தொடர்புள்ள மெய்யியலாக இது விலங்குகளை வணிகப்பொருட்களாக கருதுவதை மறுக்கிறது. இந்த உணவுமுறையையோ அல்லது மெய்யியலையோ பின்பற்றுபவர்கள் நனிசைவர் ("vegan") எனப்படுகின்றனர். சில நேரங்களில் நனி சைவத்தின் பல வகைப்பாடுகளுக்கிடையே வேறுபாடுகள் காணப்படுகின்றன. "உணவுமுறை நனிசைவர்கள்" (அல்லது கடுமையான தாவர உணவு முறைகள்) விலங்குப் பொருட்களை விலக்கும்போது இறைச்சியை மட்டுமன்றி முட்டையுணவுகள், பால் பொருட்கள் மற்றும் பிற விலங்குகளிலிருந்து பெறப்படும் பொருட்களையும் தவிர்க்கின்றனர். நனிசைவ உணவுமுறையை பின்பற்றுவதோடன்றி நனிசைவத்தின் மெய்யியலை வாழ்வின் பிற கூறுகளிலும் விரிவாக்கி விலங்குப் பொருட்களை உடை போன்ற மற்ற வாழ்முறைகளிலும் தவிர்ப்பவர்கள் "நன்னடத்தை நனிசைவர்கள்" எனப்படுகின்றனர்.தொழில்முறை விலங்குப் பண்ணைகள் சுற்றுச்சூழலின் பேண்தகுநிலையை பாதிக்கிறது என்ற காரணத்தால் விலங்குப் பொருட்களை தவிர்ப்பவர்களை "சுற்றுச்சூழல் நனிசைவர்" எனக் குறிப்பிடுகின்றனர்.

நனிசைவர்கள் விலங்குகளிலிருந்து பெறப்படும் இறைச்சி, ஊன்தசை, முட்டை, பால் பண்ணைப் பொருட்களான பால், பாலாடைக்கட்டி, தயிர் ஆகியவற்றைத் தவிர்க்கின்றனர். சில நனிசைவர்கள் தேனும் உண்பதில்லை. இவர்கள் தோல்சரக்கு நுட்பியல், கம்பளி, இறகுகள், எலும்பு, அல்லது முத்து இவற்றைக் கொண்ட பொருட்களையும் பாவிப்பதில்லை. விலங்குகளின் மீது சோதிக்கப்பட்டவற்றையும் தவிர்க்கின்றனர். விலங்குகளின் உரிமைகளில் ஈடுபாடு உடையவர்களாகவும் அதற்காக போராடுபவர்களாகவும் உள்ளனர். 

நனிசைவர்கள் பழங்கள், காய்கனிகள், அவரைகள், தானியங்கள், கொட்டைகள், விதைகள் ஆகியவற்றையும் இவற்றிலிருந்து உருவாக்கப்பட்ட நனிசைவ இனிப்புகள், நனிசைவ பாலடைக்கட்டி, நனிசைவ அணிச்சல்களை உணவாகக் கொள்கின்றனர்.

நன்கு திட்டமிடப்பட்ட நனிசைவ உணவுமுறைகள் இதய நோய்கள் உள்ளிட்ட சில வகையான நாட்பட்ட நோய்களுக்குத் தீர்வாகிறது. அனைத்து அகவையினருக்கும் ஏற்ற உணவுமுறையாகப் பரிந்துரைக்கப்படுகின்றது. குழவிப் பருவத்திலும் கருவுற்ற காலங்களிகளிலும் இதனை அமெரிக்க ஊட்டச்சத்து மற்றும் உணவுமுறைகள் அகாதமி,}} கனடிய உணவுமுறையாளர்கள், பிரித்தானிய உணவுமுறையாளச் சங்கம் பரிந்துரைக்கின்றனர். ஆனால் செருமானிய ஊட்டச்சத்து சமூகம் நனிசைவ உணவுமுறைகளை குழந்தைகளுக்கும் வளர்சிதை மாற்றக்கால சிறாருக்கும் கருவுற்ற பெண்களுக்கும் தாய்ப்பாலூட்டுவோருக்கும் ஏற்கவில்லை. நனிசைவ உணவுமுறையில் நார்ச்சத்து, மக்னீசியம், இலைக்காடி, உயிர்ச்சத்து சி, உயிர்ச்சத்து ஈ, இரும்பு, ஃபைட்டோவேதிகள் கூடுதலாக உள்ளன; உணவிலிருந்து பெறப்படும் ஆற்றல், நிறைவுற்ற கொழுப்பு, கொலஸ்டிரால், நீள்-சங்கிலி ஒமேகா-3 கொழுப்பமிலங்கள், உயிர்ச்சத்து டி, கல்சியம், துத்தநாகம், உயிர்சத்து B ஆகியன மிகக்குறைவாகவே உள்ளன. சமவிகிதமில்லா நனிசைவ உணவுமுறை ஊட்டச்சத்துக் குறைபாட்டிற்கு வழிவகுக்கும். இதனால் மிகக் கடுமையான உடல்நலக் கேடுகள் வரலாம்.

டோனால்டு வாட்சன் 1944இல் "வேகன்" என்ற சொற்றொடரை உருவாக்கி இங்கிலாந்தில் வேகன் சமூகத்தை நிறுவினார். முதலில் "பால்பொருட்களில்லா தாவர உணவுமுறை" என்ற பெயரை பயன்படுத்தினார். 1951 முதல் வேகன் சமூகம் "விலங்குகளை தன்னலப்படுத்தாது மனிதன் வாழவேண்டும் என்ற சித்தாந்தமாக" இதனை வரையறுத்தது. 2010களில் நனிசைவத்தில், குறிப்பாக பிந்தைய ஆண்டுகளில் ஆர்வம் மேலோங்கியது. கூடிய நனிசைவ கடைகள் திறக்கப்பட்டன; பல நாடுகளிலும் பல்பொருளங்காடிகளிலும் உணவகங்களிலும் நனிசைவ விருப்பத்தேர்வுகள் கிடைக்கலாயின.
சில நனிசைவர்கள் சமைக்காத உணவுகளையே உண்கின்றனர்; இவர்கள் பச்சைக்கறி சைவர்கள் எனப்படுகின்றனர். 

மேலும் சிலர் எந்த தாவரத்தையும் கொல்லாமலோ பாதிப்பின்றியோ அறுவடை செய்யப்படும் கீழே விழுந்த பழங்கள் போன்றவற்றை மட்டுமே உண்கின்றனர்.



</doc>
<doc id="405856" url="https://ta.wikipedia.org/wiki?curid=405856" title="சாளுக்கியர்-சோழர் போர்கள்">
சாளுக்கியர்-சோழர் போர்கள்

சாளுக்கியர் - சோழர் போர்கள் என்பது ("Chola–Chalukya wars") கிபி 992 முதல் கிபி 1120 வரை சோழ, சாளுக்கிய அரசுகளுக்கிடையே நிகழ்ந்த போர்களைக் குறிக்கும். இந்த அரசுகள் இரண்டும் அக்கால இந்தியாவின் சில பகுதிகளை ஆண்டவையாகும்.

சோழர்–சாளுக்கியர்களுக்கு இடையே நிகழ்ந்த துவக்ககாலப் போர்கள் சாளுக்கிய இராச்சியத்தின் தென்பகுதியிலும், பிற்காலப் போர்கள் சாளுக்கிய இராச்சியத்தின் நடுப்பகுதியிலும் நடந்தவை. வெகுசில போர்கள் வேங்கியில் நடந்தவையாகும். வேங்கியில் நடந்த போர்களில் பெரும்பாலும் சோழர்களின் கையே ஓங்கியிருந்தது.


</doc>
<doc id="405857" url="https://ta.wikipedia.org/wiki?curid=405857" title="இந்திய மாகாணங்களின் சபை">
இந்திய மாகாணங்களின் சபை

இந்திய மாகாணங்களின் சபை (Council of States) பிரித்தானிய இந்தியாவின் சட்டமன்றத்தின் மேலவை ஆகும். கீழவையாக இந்திய மத்தியச் சட்டமன்றம் செயல்பட்டது.

பிரித்தானிய இந்திய ஆட்சி நிர்வாகத்தில் உள்ளூர் இந்தியர்களும் பங்கு கொள்ள வேண்டும் என்பதற்காக, மாண்டேகு-செம்ஸ்போர்டு சீர்திருத்தங்களின் படி, 1919 இந்திய அரசுச் சட்டத்தின் படி, இந்தியச் மாகாணங்களின் சபை நிறுவப்பட்டது. 
1947 இந்திய விடுதலைச் சட்டத்தின் படி, 
14 ஆகஸ்டு 1947ல் இந்திய மாகாணங்களின் சபை கலைக்கப்பட்டது. இதன் பணிகளை இந்திய அரசியலமைப்பு நிர்ணய மன்றம் செய்தது.

இந்திய மாகாணங்களின் சபையின் தலைவராக வைஸ்ராய் எனப்படும் இந்தியத் தலைமை ஆளுநர் பதவி சார்ந்த தலைவராக இருப்பர்.

1919 இந்திய அரசுச் சட்டத்தின் படி, இந்திய மாகாணங்களின் சபை 1919ல் நிறுவப்பட்டது. இச்சபை 60 உறுப்பினர்களைக் கொண்டது. கீழ்கண்டவாறு இச்சபையின் உறுப்பினர்கள் தேர்ந்தெடுக்கப்பட்டனர்:உறுப்பினர்களின் பதவிக் காலம் ஐந்தாண்டுகள். மகளிர் உறுப்பினர்கள் இல்லை. 

மாகாணங்கள் வாரியாக மொத்த உறுப்பினர்கள் எண்ணிக்கை - கீழ்கண்டவாறு: 

1. ஆண்டு வேளாண் வருவாய் ரூபாய் 750 ஆக இருக்க வேண்டும் அல்லது ரூபாய் 1,000 வருமான வரி கட்டியிருக்க வேண்டும். 2.
ஏதேனும் ஒரு பல்கலைக்கழகத்தின் ஆட்சிமன்றக் குழு உறுப்பினராக இருத்தல் வேண்டும். 3.
ஏதேனும் ஒரு இந்திய மாகாண சட்டமன்றங்களில் உறுப்பினராக இருந்திருக்க வேண்டும். அல்லது 4. பிரித்தானியப் பேரரசு வழங்கும் விருது அல்லது கௌரவப் பட்டம் பெற்றிருக்க வேண்டும் 

1920ல் ஒரு தேர்தல் தொகுதியானது, இந்தியாவின் மொத்த மக்கள்தொகையான 24 கோடியில், 17,000 வாக்காளர்களைக் கொண்டிருக்க வேண்டும்.

1935ம் ஆண்டின் இந்திய அரசுச் சட்டத்தின் படி, இந்திய மாகாணங்களின் சபை அமைப்பில் புதிய சீர்திருத்தங்கள் கொண்டு வரப்பட்டது. 

இதன் படி உறுப்பினர்களின் எண்ணிக்கை 60லிருந்து 260ஆக உயரத்தப்பட்டது. அதில் 156 உறுப்பினர்கள் பிரித்தானிய இந்திய மாகாணங்களிலிருந்தும், 104 உறுப்பினர்கள், சுதேச சமஸ்தானங்களிலிருந்தும் தேர்ந்தெடுக்கப்பட்டனர். இருப்பினும் இம்மாகாண சபைக்கு 1937 முதல் 1946 முடிய தேர்தல்கள் நடைபெறவில்லை.





</doc>
<doc id="405864" url="https://ta.wikipedia.org/wiki?curid=405864" title="அட்லசு மலைத்தொடர்">
அட்லசு மலைத்தொடர்

அட்லசு மலைத்தொடர் (The Atlas Mountains) (; "idurar n waṭlas") மக்ரிபில் உள்ள ஒரு மலைத்தொடர் ஆகும். இந்த மலைத்தொடர் 2500 கி.மீ (1600 மைல்கள்) தொலைவிற்கு மொராக்கோ, அல்சீரியா மற்றும் தூனிசியா ஆகிய நாடுகளின் வழியாக விரவிக் கிடக்கிறது. இந்த மலைத்தொடரின் உயர்ந்த சிகரமானது தெளப்கால் (உயரம் 4,167 மீட்டர் அல்லது 13,671 அடி)ஆகும். இந்த சிகரமானது மொராக்கோவின் தென்மேற்குப் பகுதியில் அமைந்துள்ளது. இந்த மலைத்தொடரானது, நடுநிலக்கடல் மற்றும் அத்திலாந்திக்குப் பெருங்கடல் கடற்கரைகளைச் சகாரா பாலைவனத்திலிருந்து பிரிக்கிறது. அட்லசு மலைத்தொடரில் பேர்பர்கள் (குறிப்பிட்ட இன மக்கள்) முதன்மையாக வசித்து வந்தனர் மலை என்பதற்கான பேர்பர் மொழி வார்த்தைகள் "அட்ரார்" மற்றும் அட்ராஸ் ஆகும். அட்லசு என்பதற்கான பெயராய்வியலில் மேலே சொன்ன வார்த்தைகள், மொழியியல் உடன்பிறப்புகளாகக் கருதப்படுகின்றன. இந்த மலைத் தொடரானது பெரும்பான்மையாக ஐரோப்பாவில் உள்ளதைப் போல ஆப்பிரிக்காவில் மட்டுமே காணப்படும் தனித்தன்மை வாய்ந்த பல்வேறு விலங்குகள் மற்றும் தாவர இனங்களின் இருப்பிடமாகத் திகழ்கிறது. அவற்றுள் பல அருகிய இனமாகவும் சில ஏற்கெனவே அற்றுவிட்ட இனங்களாகவும் ஆகிவிட்டன. 

பெரும்பான்மையான ஆப்பிரிக்கா கண்டப்பகுதியின் அடித்தளப் பாறையானது, தொன்மைமுந்திய மாபேரூழிக் காலத்தில் உருவானதாகும். மேலும், அட்லசு மலைகள் கண்டப் பகுதியில் காணப்படுவதைக் காட்டிலும் மிகவும் முந்தைய காலத்தைச் சார்ந்ததாகும். அட்லசு மலைத்தொடரானது, பூமியின் புவியியல் மூன்று அடுத்தடுத்து நிகழ்ந்த மூன்று வெவ்வேறு காலகட்டங்களில் உருவாக்கப்பட்டதாகும். 
தொண்மை ஊழிக்காலத்தில் ( ~300 மில்லியன் ஆண்டுகளுக்கு முன்னால்), கண்டத்திட்டுகளுக்கு இடையேயான மோதல்களின் விளைவாக, முதல் புவி ஓட்டு சீர்குலைவு என்பது ஆண்டிஅட்லசு மலைப்பகுதியிலேயே ஏற்பட்டது.வட அமெரிக்கா, ஐரோப்பா மற்றும் ஆப்பிரிக்கா மில்லியன் கணக்கான ஆண்டுகளுக்கு முன்பு இணைக்கப்பட்டிருந்தன.
ஆண்டி-அட்லசு மலைத்தொடர்கள் உண்மையில் அல்லேகெனியன் மலையாக்கச் செயல்பாடுகளின் ஒரு பகுதியாக உருவாகியிருக்க வேண்டும் என்று நம்பப்படுகிறது. ஆபிரிக்காவும், அமெரிக்காவும் மோதிக்கொண்டபோது இந்த மலைகள் உருவாகியதோடு இன்றைய இமயமலையோடு போட்டியிடுகின்ற ஒரு சங்கிலித்தொடர் போல் இருந்தன. இன்று, இந்த சங்கிலித் தொடரின் எஞ்சிய பகுதிகளை, ஐக்கிய அமெரிக்க நாடுகளின் கிழக்குப் பகுதியில் காணப்படும் அத்திலாந்திக்குக் கடலோர எல்லைக் கோட்டுப்பகுதியில் காணலாம். சில எஞ்சிய பகுதிகளை வட அமெரிக்கக் கண்டத்தில் உள்ள அப்பலேச்சியன் மலைத்தொடர் பகுதியிலும் காண முடியும். 

மைய ஊழிக்காலத்தில் (~ 66 மில்லியன் ஆண்டுகளுக்கு முன்) இரண்டாவது கட்ட உருவாக்கமானது நிகழ்ந்திருக்கலாம். இந்தக் காலகட்டத்தில் தான் புவியின் மேலோடு பரவலான விரிவாக்கத்தைக் கொண்டிருந்தது. பிளவுகள் மற்றும் வெடிப்புகள் காரணமாக கண்டங்கள் பிரிந்தன. இந்த நீட்டிப்பு தற்போதைய அட்லசு உள்ளிட்ட பல தடிமனான கண்டங்களை இணைக்கும் வண்டல் படிவுகள் உருவாவதற்குக் காரணமாக இருந்துள்ளது. தற்போதைய அட்லசு மலையின் மேற்பரப்பை உருவாக்கியுள்ள பாறைகளில் பெரும்பாலானவை அந்த நேரத்தில் பெருங்கடலினுள் படிவாக்கப்பட்டன. இறுதியாக, தொன்னெழு காலம் மற்றும் புதுவெழு காலம் ஆகியவற்றில் (~66 மில்லியன் முதல் ~ 1.8 மில்லியன் ஆண்டுகளுக்கு முன்னால்), ஐபீரியத் தீபகற்பத்தின் தெற்கு முனையில் ஐரோப்பிய மற்றும் ஆப்பிரிக்க நிலப்பகுதிகள் மோதிக்கோண்ட போது, மலைத்தொடர் சங்கிலியைக் கொண்டிருந்த தற்போதைய அட்லசு நிலத்திற்கு மேல் உயர்த்தப்பட்டது.


</doc>
<doc id="405865" url="https://ta.wikipedia.org/wiki?curid=405865" title="சேர்வாள் பூனை">
சேர்வாள் பூனை

இந்த சேர்வாள் பூனை ("Leptailurus serval") ஆப்பிரிக்காவிற்கு சொந்தமான ஒரு காட்டு பூனை. வட ஆபிரிக்காவிலும் சஹெல்லிலும் இது அரிதாக காணப்படுகிறது. ஆனால் மழைக்காடு மண்டலங்களைத் தவிர துணை சஹாரா நாடுகளில் பரவலாக உள்ளது. ஐயுசிஎன் சிகப்பு பட்டியலில் இது அழிந்துவரும் உயிரிகளின் வரிசையில் அக்கறையுடன் பட்டியலிடப்பட்டுள்ளது.

இது லெபீலிபுரஸின் மரபணு அங்கத்தவர். இது 1776 ஆம் ஆண்டில் ஜெர்மன் இயற்கைவாதியான ஜோஹான் கிரிஸ்டியன் டேனியல் வோன் ஷெர்பெர் என்பவரால் விவரிக்கப்பட்டது. பதினான்கு கிளையினங்கள் அங்கீகரிக்கப்பட்டன. சேவல் என்பது ஒரு மெல்லிய, நடுத்தர பூனை, தோள்பட்டைகளில் 54-62 செமீ (21-24 அங்குலம்) நிற்கும், 9-18 கிலோ எடையுள்ள (20-40 எல்பி) ஆகும். இது ஒரு சிறிய தலை, பெரிய காதுகள், கருப்பு தங்கம் மற்றும் கருப்பு, மற்றும் ஒரு குறுகிய, கருப்பு தொட்டியில் வால் காணப்பட்டது ஒரு தங்க மஞ்சள். சடலத்தின் உடல் அளவுக்கு எந்த பூட்டினதும் நீண்ட கால்கள் உள்ளன.

நாளிலும் இரவு நேரத்திலும் செயலில் ஈடுபடுவது, குறைவான சமூக தொடர்புடன் தனியாக இருக்கும். இரு பால்களும் 10 முதல் 32 கிமீ 2 (4-12 சதுர மைல்) வீட்டின் அளவுகளை அதிகமாக்குகின்றன, மேலும் அவை மலம் மற்றும் உமிழ்நீரைக் குறிக்கின்றன. பணிகள் வேட்டையாடுகின்றன - அவை கொறித்துண்ணிகள் (குறிப்பாக புலம்பெயர்ந்த எலிகள்), சிறு பறவைகள், தவளைகள், பூச்சிகள் மற்றும் ஊர்வனவற்றில் இரையாகின்றன. இரையை கண்டுபிடிப்பதற்கு சேவல் அதன் சௌகரியத்தைப் பயன்படுத்துகிறது; சிறிய இரையைக் கொல்லுவதற்கு, அது 2 மீ (6 அடி 7 அங்குலம்) தரையிலிருந்து மேலே செல்கிறது, அதன் கழுத்து அல்லது தலையில் ஒரு கடித்தால் அதைக் கொன்றுவிடும். இனம் தங்கள் எல்லைக்குள் பல்வேறு பகுதிகளில் ஆண்டு வெவ்வேறு நேரங்களில் நடக்கிறது, ஆனால் பொதுவாக ஒரு பகுதியில் ஒரு முறை அல்லது இரண்டு முறை ஒரு ஆண்டு. இரண்டு முதல் மூன்று மாதங்களில் ஒரு கர்ப்ப காலத்திற்கு பிறகு, ஒரு நாற்பது ஒரு குப்பை ஒரு பிறப்பு. ஒரு மாதத்தில் தாய்ப்பாலூட்டுதல் ஏற்படுகிறது, மற்றும் பூனைகள் சொந்தமாக ஆறு மாதங்களில் வேட்டையாட ஆரம்பிக்கின்றன. சிறுவர்கள் 12 மாதங்களில் தங்கள் தாயை விட்டு செல்கின்றனர்.

சவரல் மற்றும் உயரமான புல்வெளிகளும், ஈரநிலங்கள் மற்றும் சவன்னாஹ் போன்ற நீர்த்த உடல்களுக்கு அருகாமையுடனும் கவர்ச்சிகரமான இடங்களை விரும்புகிறது. அதன் எல்லைக்குள் பாதுகாக்கப்பட்ட பகுதிகளில் இது நிகழ்கிறது, மேலும் பல நாடுகளில் தடைசெய்யப்பட்ட அல்லது ஒழுங்குபடுத்தப்பட்ட சேவைகளின் வேட்டை.
ஏப்ரல் 7, 1986 அன்று, ஒரு ஆண் சேர்வாள் மற்றும் ஒரு பெண் உள்நாட்டு பூனைக்குமிடையே ஒரு ஆரோக்கியமான கலப்பின குட்டிக் பிறந்தார்; இந்த பூனை குட்டி ஒரு பொதுவான உள்நாட்டு பூனைக்குட்டியைவிட பெரியதாக இருந்ததுடன், அதன் தந்தையின் வடிவத்தில் அதன் தந்தைக்கு ஒத்திருந்தது. அதன் தாயிடமிருந்தே சோகம் போன்ற சில உள்நாட்டு குணங்களைப் பெற்றது. கலப்பின பூனை அதன் உரிமையாளரைப் பின்தொடரும் ஒரு நாய் போன்ற பழக்கத்தைக் கொண்டிருக்கலாம், மேலும் ஒரு நல்ல நீந்தக்கூடியதாக இருக்கலாம். ஆண்டுகளில், சவன்னாஹ் பூனைகள் செல்லப்பிராணிகளைப் போல புகழ் பெற்றுள்ளனபண்டைய எகிப்தின் காலம் வரையிலான மனிதர்களுடன் பணியாற்றும் சமுதாயங்களின் சங்கம். எகிப்திய கலைகளில் நுபியாவிலிருந்து பரிசுகளை அல்லது வியாபார பொருள்களை விநியோகிக்கப்படுகிறது.
பல பிற இன வகைகளைப் போலவே, சில நேரங்களில் பிராணிகள், செல்லப்பிராணிகளாகப் பராமரிக்கப்படுகின்றன, இருப்பினும் காட்டு மர இயல்பு என்பது பெரும்பாலான நாடுகளில் சேவைகளின் உரிமைகள் ஒழுங்குபடுத்தப்படுவதைக் குறிக்கிறது..


</doc>
<doc id="405868" url="https://ta.wikipedia.org/wiki?curid=405868" title="ஆன்ட்ரே பல்லாடியோ">
ஆன்ட்ரே பல்லாடியோ

ஆன்ட்ரே பல்லாடியோ (Andrea Palladio) வெனிசுக் குடியரசில் செயற்பட்டுவந்த ஒரு இத்தாலியக் கட்டிடக்கலைஞர். உரோம, கிரேக்கக் கட்டிடக் கலையினதும், விட்ருவியசினதும் செல்வாக்குக்கு உட்பட்ட பல்லாடியோ, கட்டிடக்கலை வரலாற்றில் பெரிய அளவில் செல்வாக்குச் செலுத்திய ஒருவராகக் கருதப்படுகின்றார். இவருடைய கட்டிடங்கள் எல்லாமே வெனிசுக் குடியரசுப் பகுதிகளிலேயே அமைந்திருந்தன. ஆனால், அவரது கற்பித்தல்களின் சுருக்கம் "கட்டிடக்கலையின் நான்கு புத்தகங்கள்" என்னும் ஆய்வு நூலில் தரப்பட்டதால் அவருக்குப் பரவலான ஏற்புக் கிடைத்தது. விச்சென்சா நகரம், அதன் 23 கட்டிடங்களுடன் பல்லாடியோவினால் வடிவமைக்கப்பட்டது. வெனெட்டோவின் பல்லேடியன் வில்லாக்கள் ஒருங்கே யுனெசுக்கோ உலக பாரம்பரியக் களமாகப் பட்டியல் இடப்பட்டுள்ளது.

பல்லாடியோ 1508 ஆம் ஆண்டு நவம்பர் 30 ஆம் தேதி பதுவா என்னும் இடத்தில் பிறந்தார். இவருடைய இயற் பெயர் ஆன்ட்ரே டி பியெட்ரோ டெல்லா கொண்டோலா. அவருடைய தந்தையான "டெல்லா கொண்டோலா" என அழைக்கப்பட்ட பியெட்ரோ ஒரு ஆலை உரிமையாளராக இருந்தார். தொடக்கத்திலிருந்தே பல்லாடியோவுக்குக் கட்டிட வேலை அறிமுகமான ஒன்றாகவே இருந்தது. பாதுவாவில், பார்த்தொலொமியோ கவாசா டா சொசானோ என்னும் சிற்பி ஒருவரின் சிற்ப வேலைத் தலத்தில் பல்லாடியோவுக்கு ஒரு கல் வெட்டுபவராக அனுபவம் கிடைத்தது. பார்த்தொலொமியோ கவாசாவே, பதூவாவில் உள்ள சாந்தா மரியா டெய் கார்மினியின் சில சிற்ப வேலைகளுக்குப் பொறுப்பாக இருந்தார். கவாசா டா சொசானோவின் கீழ் கடுமையான வேலைச் சூழல் இருந்தது. தனது 16 ஆவது வயதில் பல்லாடியோ விச்சென்சாவுக்குச் சென்றார். அவரது வாழ்க்கையின் பெரும் பகுதியை அவர் அந்த நகரிலேயே கழித்தார். அங்கே, கல்வெட்டுவோர், கட்டிட வேலைக்காரருக்கான முன்னணி வேலைத்தலமாக இருந்த பெடெமுரோ கலையகத்தில் உதவியாளராக வேலைக்குச் சேர்ந்தார். அவர் கற்கட்டுவேலையாட்கள், செங்கல் கட்டுவோரின் குழு ஒன்றில் இணைந்தார். நினைவுச் சின்னங்களையும், அலங்காரச் சிற்பங்களையும் செய்வதற்கான ஒரு கல்வேலைக்காரராக அவர் பணியில் அமர்த்தப்பட்டார். இச்சிற்பங்கள் மைக்கேல் சான்மிச்சேலியின் "மனரிசம்" என்னும் பாணியைப் பின்பற்றியனவாக இருந்தன.

பல்லாடியோவின் தொழிலில் ஒரு முக்கியமாக கட்டமாக அமைந்தது, 1538 -1539 காலப்பகுதியில் அவர் மனிதத்துவக் கவிஞரும் அறிஞருமான ஜியான் ஜார்ச் டிரிசினோவின் கீழ் பணிபுரிந்தது ஆகும். டிரிசினோ, கிரிக்கோலி வில்லாவை மீளக்கட்டியபோது அவர் பல்லாடியோவின் வேலையில் ஆர்வம் கொண்டார். டிரிசினோ, விட்ருவியசின் ஆய்வுகளின் செல்வாக்குக்கு உட்பட்டவராக இருந்தார். பிற்காலத்தில் பல்லாடியோவின் கருத்துக்களும், செந்நெறிக் கட்டிடக்கலை குறித்த அவரது மனப்பாங்கும் விட்ருவியசின் செல்வாக்கின் விளைவாகும். விச்சென்சாவின் முன்னணிப் புலமையாளர் என்றவகையில் டிரிசினோ, கலைகள், அறிவியல்கள், செந்நெறி இலக்கியங்கள் ஆகியவற்றை மதிப்பதற்கு இளைஞரான பல்லாடியோவை ஊக்குவித்தார். பல்லாடியோ உரோமில் பண்டையக் கட்டிடக்கலை பற்றிக் கற்பதற்கு டிரிசினோ வாய்ப்பளித்தார். அத்துடன் அவர் பிற்காலத்தில் அறியப்பட்ட பெயரான "பல்லாடியோ" என்ற பெயரைக் கொடுத்தவரும் டிரிசினோவே. இப்பெயர் அறிவுக்கான கிரேக்கக் கடவுளான பல்லாஸ் ஆதேனேயைக் குறிப்பதுடன், டிரிசினோ எழுதிய நாடகம் ஒன்றின் பாத்திரத்தின் பெயராகவும் உள்ளது. 1550 இல் டிரிசினோ இறந்த பின்னர் பல்லாடியோவுக்கு பார்பரோ சகோதரர்களின் ஆதரவு கிடைத்தது. கார்டினர் டானியேல் பார்பரோ, பல்லாடியோ செந்நெறிக் கட்டிடக்கலை கற்பதை ஊக்குவித்ததுடன், 1554 இல் பல்லாடியோவையும், தனது சகோதரரான மார்க்கன்டோனியோ பார்பரோவையும் உரோம் நகருக்கு அழைத்துச் சென்றார். பெரும் செல்வாக்குள்லவர்களாக் இருந்த பார்பரோக்கள், பல்லாடியோவை வெனிசுக்கு அறிமுகப்படுத்தினர். இறுதியாக அங்கே பல்லாடியோ வெனிசுக் குடியரசின் தலைமைக் கட்டிடக்கலைஞர் ஆனார். 


</doc>
<doc id="405872" url="https://ta.wikipedia.org/wiki?curid=405872" title="ரபிப்ரசோல்">
ரபிப்ரசோல்

ரபிப்ரசோல் (Rabeprazole) என்பது புரோட்டான் வெளியீட்டு குறைப்பு காரணி ஆகும். இது வயிற்றில் உள்ள இரைப்பை அமிலம் உற்பத்தியை குறைக்கிறது. இது பல மருத்துவ பயன்களைக் கொண்டிருக்கிறது: அதிகமான இரைப்பை அமில உற்பத்தி (எ.கா. சோலங்கர்-எலிசன் சிண்ட்ரோம்), இரைப்பை அமிலம் (எ.கா. இரைப்பைக் குழாயின் சுரப்பிகள்), மற்றும் ஹைட்ரோ குளோரிக் அமிலம் (எ.கா. அறிகுறிகளான காஸ்ட்ரோரெயோபாகல் ரிஃப்ளக்ஸ் நோய்) கட்டுப்படுத்துகிறது.

ரபிப்ரசோலின் எதிர்மறையான விளைவுகள் லேசானவை ஆனால் அவசியமான ஊட்டச்சத்து குறைபாடுகள் கல்லீரல் மற்றும் எலும்பு சேதங்களின் அரிதான நிகழ்வுகள் மற்றும் ஆபத்தான தடிப்புகள் ஆகியவையும் அடங்கும். ரபிப்ரசோல் தத்துவ ரீதியாக பல்வகை மருந்து தொடர்புகளுக்கு பங்களிப்புச் செய்யலாம் அதன் வளர்சிதை மாற்றத்தின் பண்புகளாலும் வயிற்றில் உள்ள அமிலத்தின் நேரடி விளைவுகளாலும் மருத்துவ ரீதியாக அர்த்தமுள்ள மருந்துகள் பரவலாக இருப்பதற்கான வாய்ப்புகள் குறைவாக இருப்பினும் இதனுடன் மத்தியஸ்தம் செய்யப்படுகிறது.
புரோட்டான் பம்ப் தடுப்பூசி பிரிவில் உள்ள பிற மருந்துகளைப் போலவே ரபிப்ரசோலின் செயல்முறையானது வயிற்றில் உள்ள புரோட்டான் குழாய்கள் நிரந்தரமாக தடுக்கும். இது இரைப்பை அமில உற்பத்திக்கு பொறுப்பாகும். ரபிப்ரசோலில் பல வகையான இரசாயன வளர்சிதை மாற்றங்கள் உள்ளன. இருப்பினும் இது முதன்மையாக சிறுநீர்ப்பை அல்லாத வளர்சிதைமாற்றத்தால் சீரழிந்து சிறுநீரில் வெளியேற்றப்படுகிறது. ஒரு நபரின் மருந்து-வளர்சிதைமாற்ற நொதிகளில் உள்ள மரபணு வேறுபாடுகள் ரபிப்ரசோல் தெரபிக்கு ஒரு நபரின் பதிலை பாதிக்கலாம். இருப்பினும் இது பிற புரோட்டான் பம்ப் இன்ஹிபிட்டர்களை ஒப்பிடுகையில் இது சாத்தியமில்லை.
ரபிப்ரசோல் பல்வேறு சந்தர்ப்பங்களில் மற்றும் பிராண்ட் பெயர் தயாரிப்புகளில் உலகெங்கிலும் விற்பனை செய்யப்படுகிறது.
ரபிப்ரசோல், ஒமேபிரோலோ போன்ற மற்ற புரோட்டான் பம்ப் இன்ஹிபிட்டர்களைப் போன்றது. இரைப்பை அமில ஒடுக்கியின் நோக்கங்களுக்காக பயன்படுத்தப்படுகிறது. இந்த விளைவு ஜஸ்ட்ரிக் அமிலம் நோய்த்தாக்குதல் மற்றும் சிறுநீரக புண்கள் போன்ற அறிகுறிகளை நேரடியாக மோசமாக்குகின்ற நிலைமைகளின் சிகிச்சை மற்றும் தடுப்புக்கான நன்மை பயக்கும். இரைப்பைக் குழாயில் உள்ள காஸ்ட்ரோ அமிலம் (வயிற்றுப் போக்கின் காரணமாக ஏற்படும் வயிற்றுப்போக்குகள் மற்றும் வயிற்றுப்போக்கு உடற்கூறியல் போன்ற மாற்றங்கள் காரணமாக), அமிலத்தன்மையின் நீண்டகால வெளிப்பாட்டினால்,ஆக்ஸிஜனேற்ற மறுபார்வை நோய் (GERD) அடக்குதல் அறிகுறி நிவாரணம் அளிக்கிறது. ஜொலிக்கர்-எலிசன் சிண்ட்ரோம், பல எண்டாக்ரைன் ஆடெனோமாஸ், மற்றும் டெனிசிக் மஸ்டோசைடோசிஸ் போன்ற அதிகமான இரைப்பை அமில சுரப்பு (ஹைபர்ஸ்ரக்டரி நிலைகள்) கொண்ட நிலைமைகள் உட்பட அமிலத்தின் இரைப்பை உற்பத்தி அதிகரிக்கும்போது ஆசிட் ஒடுக்கம் பயனுள்ளதாகும். 
ரபெப்ரசோல் நோயாளிகளுக்கு ஹெலிகோபாக்டர் பைலோரி நோய்க்கு சிகிச்சையளிப்பதற்காக ஆண்டிபயாடிக் சிகிச்சையுடனும் பயனுள்ளதாக இருக்கிறது, அது மற்றபடி அமில சூழல்களில் வளர்க்கப்படுகிறது. குறிப்பாக, எச்.பிலோரி ஆண்டிபயாடிக்குகள் மற்றும் ரபெப்ராசோல் ஆகியவற்றைக் கொண்டு எண்டோஸ்கோபி மூலம் வயிற்றுப் புற்றுநோயால் பாதிக்கப்பட்ட வயிற்றுப் புற்றுநோயால் உயர்-ஆபத்து கொண்ட தென் கொரிய நோயாளிகளுக்கு சீரற்ற சோதனைகளில் இரண்டாவது இரைப்பை புற்றுநோய் ஏற்படுவதை தடுக்கவும் காட்டப்பட்டது. 
எவ்வாறாயினும், இளம் பருவத்தினர் மற்றும் பெரியவர்களிடையே அறிகுற GERD இன் சிகிச்சைக்கு எஃப்.பீ.ஏ அங்கீகரிக்கப்பட்டுள்ளது, பெரியவர்களிடையே சிறுநீரக புண்கள், ஹெலிகோபாக்டர் பைலோரி மற்றும் நோயெதிர்ப்பு ஹைகெர்ரெக்டிகிரிடிக் நிலைமைகள் ஆகியவற்றை அகற்றுவதற்காக ரபிப்ரசோல் உள்ளது.

80 மி.கி. வரை ரபெப்ராசோல் அளவு அதிகமாக உள்ள அறிகுறிகளும் அறிகுறிகளும் இல்லை, ஆனால் வழக்கு எடுத்துக்காட்டுகள் குறைவாக உள்ளன. குறிப்பிடத்தக்க வகையில், ரால்பிசர்-எலிசன் சிண்ட்ரோம் (தினமும் 120 மி.கி. வரை) போன்ற ஹைபெரெக்டிகல் நிலைமைகள் சிகிச்சைக்காக அதிக அளவிலான ரபெப்ராசோல் பயன்படுத்தப்படுகிறது. 
ரபெப்ராஸ்ரோலின் தீவிர உயர் அளவோடு கூடிய விலங்கு சோதனைகள் தெரியாத வழிமுறைகளினூடாக புண்படுத்தும் தன்மையை வெளிப்படுத்தியுள்ளன. விலங்குகளில் மரணம் மிகுதியால் ஏற்படும் நோய்த்தாக்கம் சிதைவு மற்றும் கோமா ஆகியவற்றால் வகைப்படுத்தப்படுகிறது.


</doc>
<doc id="405879" url="https://ta.wikipedia.org/wiki?curid=405879" title="கென்சோ தாங்கே">
கென்சோ தாங்கே

கென்சோ தாங்கே (Kenzō Tange) ஒரு சப்பானியக் கட்டிடக்கலைஞரும், 1987 ஆம் ஆண்டில் கட்டிடக்கலைக்கான பிரிட்ஸ்கர் பரிசு பெற்றவரும் ஆவார். இவர் 20 ஆம் நூற்றாண்டின் மிக முக்கியமான கட்டிடக் கலைஞர்களுள் ஒருவர். மரபுவழியான சப்பானியப் பாணிகளுடன் நவீனத்துவத்தையும் கலந்து வடிவமைக்கும் இவர் உலகின் எல்லாக் கண்டங்களிலும் முக்கியமான கட்டிடங்களை வடிவமைத்து உள்ளார். இவர் "மெட்டாபோலிச" இயக்கத்தின் செல்வாக்குள்ள ஆதரவாளரும் ஆவார். 1859 ஆம் ஆண்டை அண்டி அல்லது 1960களின் தொடக்கத்தில், பின்னர் தான் "அமைப்பியம்" என்று அழைத்த விடயம் பற்றிச் சிந்தித்ததாகத் தெரிவித்தார். "அமைப்பியம்" என்பது "டச் அமைப்பியம்" என அறியப்பட்ட ஒரு கட்டிடக்கலை இயக்கம். 

இளம் வயதிலேயே சுவிசுக் கட்டிடக்கலைஞரான லே கொபூசியேயின் செல்வாக்குக்கு உட்பட்ட தாங்கே, 1949 இல், இரோசிமா அமைதி நினைவுப் பூங்காவின் வடிவமைப்புக்கான போட்டியில் வெற்றிபெற்றதன் மூலம் பன்னாட்டு அங்கீகாரத்தைப் பெற்றார். 1950களில் இவர் சி.ஐ.ஏ.எம் (CIAM - Congres Internationaux d'Architecture Moderne) இல் உறுப்பினராக இருந்தார். ஆனாலும் இவர் அதன் இளைஞர் குழுவான "குழு 10" இல் அவர் இணையவில்லை. 

நகரவியம் தொடர்பான அவரது பல்கலைக் கழகக் கல்வியினால், இரண்டாம் உலகப் போருக்குப் பின்னரான மீள்கட்டுமானத் திட்டங்களைக் கையாளுவதற்கான சாதக நிலையை அவர் பெற்றார். டோக்கியோ, இசுக்கோப்சே ஆகிய நகரங்களின் மீள்கட்டுமானத்துக்கான இவரது ஆலோசனைகளும் ஆராயப்பட்டன. தாங்கேயின் வேலைகள், உலகம் முழுவதிலும் உள்ள ஒரு தலைமுறைக் கட்டிடக்கலைஞர்கள் மீது செல்வாக்குச் செலுத்தியது. 

1913 ஆம் ஆண்டு செப்டெம்பர் 4 ஆம் தேதி சப்பானில் உள்ள ஒசாக்காவில் பிறந்த தாங்கே, தனது இளமைக் காலத்தை ஹன்கோ, சாங்காய் ஆகிய சீன நகரங்களில் கழித்தார். அவருடைய உறவினர் ஒருவரின் இறப்பைத் தொடர்ந்து அவரது குடும்பம் சப்பானுக்குத் திரும்பியது. பசும் புற்றரைகளையும், செங்கற்களையும் கொண்ட அவர்களது சாங்காய் வசிப்பிடத்துக்கு முரண்பாடான வகையில், தாங்கே குடும்பத்தினர், சப்பானின் சிக்கோக்குத் தீவில் உள்ள இமாபாரி என்னும் இடத்தில் அமைந்திருந்த புல்லால் வேய்ந்த கூரையுடன் கூடிய பண்ணை வீடொன்றில் வாழத் தொடங்கினர். 

இடைத்தரக் கல்வியை முடித்துக்கொண்ட தாங்கே, 1930 இல் உயர்நிலைப் பள்ளியில் சேர்வதற்காக இரோசிமாவுக்குச் சென்றார். இங்கே தான் முதலில் அவர் சுவிசு நவீனத்திவக் கட்டிடக்கலைஞர் லீ கொபூசியேயின் வேலைகளைப் பற்றி அறிந்தார். வெளிநாட்டுக் கலை ஆய்விதழ் ஒன்றில் சோவியத் மாளிகையின் வரைபடங்களைப் பார்த்த தாங்கே, ஒரு கட்டிடக் கலைஞர் ஆவதற்குத் தீர்மானித்தார். உயர்நிலைப் பள்ளியில் சித்தி பெற்றிருந்தாலும், கணிதத்திலும், இயற்பியலிலும் அவரது பெறுபேறுகள் போதியதாக இல்லாததால், மதிக்கப்பட்ட பல்கலைக் கழகங்களில் சேர்வதற்கு நுழைவுத் தேர்வு எழுதவேண்டியிருந்தது. இரண்டு வருடங்கள் இதற்கான முயற்சிகளை அவர் மேற்கொண்டிருந்தார். அதேவேளை, மேற்கத்திய மெய்யியல் குறித்தும் அவர் விரிவாக வாசித்தார். சப்பானிய அரசாங்கம் இராணுவ சேவையில் சேர இளைஞர்களைக் கட்டயப் படுத்தியபோது அதில் இருந்து தப்புவதற்காக நிகோன் பல்கலைக்கழகத்தில் திரைப்படத் துறையில் சேர்ந்தார். ஆனாலும் அவர் விரிவுரைகளுக்கு ஒழுங்காகச் சென்றதில்லை.

1935 ஆம் ஆண்டு அவர் விரும்பியபடியே டோக்கியோ பல்கலைக்கழகத்தின் கட்டிடக்கலைத் துறையில் சேர்ந்து கற்கத் தொடங்கினார். தாங்கே, அங்கே இடெட்டோ கிசிடா, சோசோ உச்சிடா ஆகியோரிடம் கட்டிடக்கலைக் கல்வியைக் கற்றார்.


</doc>
<doc id="405888" url="https://ta.wikipedia.org/wiki?curid=405888" title="பவாரியா நடவடிக்கை">
பவாரியா நடவடிக்கை

பவாரியா நடவடிக்கை என்பது 1995-2006 காலகட்டத்தில், தென்னிந்தியாவின் தேசிய நெடுஞ்சாலைகளுக்கு அருகே உள்ள குடியிருப்புப் பகுதிகளில் ஆயுதம் தாங்கிய கொள்ளையர்கள் திட்டமிட்டு நிகழ்த்திய கொள்ளை, கொலைச் செயல்களுக்கு எதிரான நடவடிக்கை ஆகும். பவாரியா கொள்ளைக் கூட்டத்தினர் பல்வேறு மாநிலங்களில் குற்றச் செயல்களில் ஈடுபட்டிருந்தனர். அவர்கள் லாரி கும்பல் என்றும் அழைக்கப்பட்டனர். இவர்கள் தாங்கள் உருவாக்கிய ஆயுதங்களைக் கொண்டு மக்களை மிகவும் கொடூரமாக கொல்பவர்கள் என்பது கொள்ளையடித்த விதத்தில் இருந்து அறிய முடிந்தது. தென்னிந்தியர்கள் தங்க நகைகள் அணியும் வழக்கம் மிகுந்து இருப்பதால் அவர்கள் தென்னிந்தியாவைக் குறிவைத்துத் தாக்கினார்கள். ஊரில் இருந்து ஒதுக்குப்புறமாக உள்ள வீடுகளைக் குறிவைத்துக் கொள்ளையடித்தார்கள். 

பவாரியா கொள்ளையர்கள் தமிழ்நாடு, கருநாடகம், ஆந்திரப் பிரதேசம் ஆகிய மாநிலங்களில் உள்ள தேசிய நெடுஞ்சாலைகளுக்கு அருகே உள்ள பணக்கார வீடுகளைக் குறி வைத்துத் தாக்கினார்கள். 

இக்கொள்ளையர்களின் தாக்குதலில் அதிமுக சட்டமன்ற உறுப்பினர் சுதர்சனம், சேலம் மாவட்ட காங்கிரசு செயற்குழுத் தலைவர் தாளமுத்து நடராசன், திமுக அரசியல்வாதி கசேந்திரன் போன்று நன்கு அறியப்பட்டவர்களும் மாண்டனர். இவர்கள் வட இந்தியாவில் இருந்து தென்னிந்தியாவுக்கு லாரி மூலம் சரக்குகளைக் கொண்டு வரும் போக்குவரத்துத் தொழிலில் ஈடுபட்டிருந்தார்கள். சரக்குகளை உரிய இடங்களில் இறக்கிய பிறகு, அருகில் உள்ள பணக்கார வீடுகளைக் குறி வைத்துத் தாக்குவார்கள். தேவையற்ற வன்முறையின் மூலம் உயிரிழப்புகளை ஏற்படுத்துவார்கள். இதுவே இவர்கள் செயற்படும் முறை. திருப்பெரும்புதூரில் கொள்ளையடிக்கும் போது, ஒரு பள்ளி மாணவியைக் கொன்றதுடன் அவளது பெற்றோர்களைக் கடுமையாகத் தாக்கி காயமாக்கினார்கள். ஒன்பது மாவட்டங்களில் 200க்கும் மேற்பட்ட வழக்குகளில் பவாரியா கொள்ளையர்கள் தேடப்பட்டு வந்தனர்.

ஆயுதம் தாங்கிய கொள்ளையர்கள் கும்மிடிப்பூண்டி அதிமுக சட்டமன்ற உறுப்பினர் சுதர்சனத்தைக் கொன்றதை அடுத்து, இந்த நடவடிக்கை 2005 இல் தொடங்கியது. அன்றைய தமிழக முதல்வர் ஜெ. ஜெயலலிதாவின் உத்தரவின் பேரில், காவல் ஆய்வாளர்கள் இயக்குநர் எஸ். ஆர். ஜாங்கிட் மற்றும் துணை காவல்துறையின் துணை தலைமை இயக்குநர் சஞ்சய் அரோரா ஆகியோர் தலைமையிலான குழு தீவிர விசாரணையைத் தொடங்கியது. இந்த விசாரணையின் மூலம், இந்தியா எங்கும் இதே போன்று நடந்த குற்றங்களில், குற்றவாளிகளின் கைவிரற் கோடுகளும் கொலை செய்யும் முறையும் ஒத்துப் போனது தெரிய வந்தது. ஒரே குழு தான் இக்குற்றங்களைச் செய்திருக்க முடியும் என்று சந்தேகித்தார்கள். உத்தர பிரதேச காவல் துறை, மத்திய புலனாய்வுத் துறையினருடன் இணைந்து விசாரணையை மேற்கொண்டனர். 

பவாரியா நடவடிக்கைக் குழுவிற்கு ஒரு சிறப்புத் துப்பு கிடைத்ததன் அடிப்படையில், அவர்கள் கன்னோசியில் உள்ள ஒரு வீட்டை விடிகாலையில் முற்றுகையிட்டனர். அங்கு பவாரியாவும் அவர் மனைவி பீனா தேவியும் அருகில் இருந்த ஒரு பகுதியில் பெரும் கொள்ளைக்குத் திட்டமிட்டுக் கொண்டிருந்தனர். உத்தர பிரதேச சிறப்பு அதிரடிப் படையின் உதவியோடு அவர்களை மடக்கிப் பிடித்தனர். குற்றம் சாட்டப்பட்டவர்கள் திமிறிய போதும், அவர்களைத் தங்கள் காவலில் கொண்டு வந்தனர். பிறகு, பெயர் குறிப்பிடப்படாத ஓர் இடத்துக்கு அழைத்துச் சென்று விசாரித்ததாக காவல் துறை வட்டாரங்கள் தெரிவித்தன. சனவரி 2005 முதல், பவாரியா கும்பல் உறுப்பினர்கள் நாட்டின் பல்வேறு பகுதிகளில் பிடிக்கப்பட்டனர். அவர்கள் பயன்படுத்திய நான்கு லாரிகளையும் கைப்பற்றினர். இவர்களின் கைதுக்குப் பிறகு வட மாவட்டங்களில் இதே போன்ற கொள்ளைச் சம்பவம் ஏதும் நடைபெறவில்லை. அடுத்த எட்டு ஆண்டுகள் தொடர் தேடுதலுக்குப் பிறகு, இக்கும்பலின் எஞ்சிய உறுப்பினர்களை ராஜஸ்தான் மாநிலத்தில் கைது செய்தனர்.

2017 ஆம் ஆண்டு, பவாரியா நடவடிக்கையை அடிப்படையாகக் கொண்டு தீரன் அதிகாரம் ஒன்று என்ற திரைப்படம் வெளிவந்தது. அதன் பிறகே, பொது மக்கள் இடையே இந்த வழக்கு பற்றிய விழிப்புணர்வு கூடியது.


</doc>
<doc id="405897" url="https://ta.wikipedia.org/wiki?curid=405897" title="இங்கிலாந்தின் இரண்டாம் மேரி">
இங்கிலாந்தின் இரண்டாம் மேரி

இரண்டாம் மேரி ("Mary II", 30 ஏப்ரல் 1662 – 28 டிசம்பர் 1694) என்பவர் இங்கிலாந்து, இசுக்கொட்லாந்து, அயர்லாந்து ஆகியவற்றின் அரசியாக அவரது கணவர் மூன்றாம் வில்லியத்துடன் இணைந்து 1689 முதல் அவரது இறப்பு வரை ஆட்சி செய்தார். இவர்களின் ஆட்சி வரலாற்றாளர்களால் "வில்லியமும் மேரியும்" இணைந்த ஆட்சி என வர்ணிக்கப்படுகிறது. வில்லியமும் மேரியும் சீர்திருத்தத் திருச்சபையைச் சேர்ந்தவர்கள். மாண்புமிகு புரட்சியின் பின்னர் வில்லியம் அரசராகவும், மேரி அரசியாகவும் தேர்ந்தெடுக்கப்பட்டார்கள். இதன் மூலம் மேரி ஆங்கிலேய உரிமைகளின் சட்டவரைவை ஏற்றுக் கொண்டு, தனது உரோமன்-கத்தோலிக்கத் தந்தை இரண்டாம் யேம்சின் உரிமையையும் விட்டுக் கொடுத்தார். 1694 இல் மேரி இறந்ததை அடுத்து வில்லியம் 1702 இல் இறக்கும் வரை தனித்து ஆட்சி செய்தார். வில்லியத்துக்குப் பின்னர் மேரியின் சகோதரி ஆன் முடி சூடினார்.

வில்லியம் இங்கிலாந்தில் இருந்த போது, மேரி தனது பெருமாலான அதிகாரங்களை தனது கணவருக்கு அளித்து விட்டார். ஆனாலும், வில்லியம் வெளிநாடுகளில் இராணுவ நடவடிக்கைகளில் ஈடுபட்டிருந்த போது மேரி தனித்தே செயல்பட்டார். இதன் மூலம் அவர் ஒரு சக்தி வாய்ந்த, உறுதியான, திறமையான ஆட்சியாளராக தன்னை நிரூபித்துக் கொண்டார்.

மேரி இலண்டனில் சென் யேம்சு அரண்மனையில் 1662 ஏப்ரல் 30 இல் யோர்க் இளவரசருக்கும் (பின்னாளில் இரண்டாம் யேம்சு மன்னருக்கும்), அவரது முதல் மனைவி ஆன் ஹைடுக்கும் மூத்தவராகப் பிறந்தார். மேரியின் மாமா இரண்டாம் சார்லசு மன்னர், இங்கிலாந்து, இசுக்கொட்லாந்து, அயர்லாந்து என்ற மூன்று இராச்சியங்களையும் ஆண்டவர். மேரி ஆங்கிலிக்க வழிபாட்டு முறையைப் பின்பற்றியவர். இவரது மூதாதை ஸ்காட்லாந்தின் முதலாம் மேரியின் நினைவாக மேரி எனப் பெயரிடப்பட்டார். மேரியின் தாயாருக்கு எட்டு பிள்ளைகள் பிறந்தனர் எனினும், மேரி, மற்றும் அவரது இளைய சகோதரி ஆன் ஆகியோரைத் தவிர்த்து ஏனையோர் சிறு வயதிலேயே இறந்து போயினர். தந்தை இரண்டாம் சார்லசுவிற்கு சட்டபூர்வமாக பிள்ளைகள் இல்லாததால், தந்தைக்குப் பின்னர் மேரியே அடுத்த வாரிசாக இருந்தார்.

மேரியின் தந்தை ரோமன் கத்தோலிக்கராக 1668 இலும், தாய் எட்டாண்டுகள் பின்னரும் ரோமன் கத்தோலிக்கராக மதம் மாறினர். ஆனாலும் மேரியும், ஆனும் ஆங்கிலிக்கர்களாகவே தொடர்ந்தும் இருந்தனர். இவர்கள் இருவரும் பெற்றோரிடம் இருந்து பிரிந்து ரிச்மண்ட் அரண்மனையில் வளர்ந்து வந்தனர். 1671 இல் தாயார் இறக்கவே, தந்தை 1673 இல் மேரி என்னும் கத்தோலிக்கரைத் திருமணம் புரிந்தார். இவர் மேரியை விட 4 வயதே மூத்தவர்.

15-வது அகவையில், மேரியை ஒல்லாந்தைச் சேர்ந்த வில்லியமுக்கு திருமணம் செய்து வைக்க தீர்மானிக்கப்பட்டது. வில்லியம் இரண்டாம் சார்லசு மன்னரின் சகோதரி மேரியின் மகன் ஆவார். இவர் புரட்டஸ்தாந்து மதத்தவர். ஆரம்பத்தில், இரண்டாம் சார்லசு, இடச்சு ஆட்சியாளருடன் சம்பந்தம் வைக்க எதிர்ப்புத் தெரிவித்தார். அவர் மேரியை பிரெஞ்சு இளவரசர் லூயியிற்குக் கொடுக்க விரும்பியிருந்தார். லூயி கத்தோலிக்கராக இருந்ததால் அவர் பிரான்சுடன் இணைப்பை ஏற்படுத்த விரும்பியிருந்தார். ஆனால் இங்கிலாந்து நாடாளுமன்றத்தின் அழுத்தத்தினால் வில்லியமை ஏற்றுக் கொண்டார். தந்தை யேம்சு வில்லியமை மணக்க மேரியிடம் கூறிய போது, "அவள் அன்று முழுவதும், அடுத்த நாளும் கண்ணீர் சிந்தியபடி இருந்தாள்" என வரலாற்று ஆவணங்கள் தெரிவிக்கின்றன.

வில்லியமும் மேரியும் 1677 நவம்பர் 4 இல் திருமனம் புரிந்து கொண்டனர். திருமணத்தின் இருவரும் டென் ஹாக் சென்றனர். மேரி பல முறை கருத்தரித்தும் ஒவ்வொரு முறையும் கருச்சிதைவு ஏற்பட்டது. பிள்ளைகள் இல்லாதது மேரி வாழ்வில் பெரும் சோகத்தைத் தந்தது.

மன்னர் இரண்டாம் சார்ல்சு 1685 பெப்ரவரியில் வாரிசு எவரும் இல்லாமல் இறந்தார். இதனை அடுத்து யோர்க் இளவரசரும் மேரியின் தந்தையுமான இரண்டாம் யேம்சு மன்னரானார். 

இங்கிலாந்தின் பெரும்பான்மையான நாடாளுமன்ற உறுப்பினர்கள் புரட்டஸ்தாந்து மததைச் சேர்ந்தவர்கள். மன்னர் யேம்சு கத்தோலிக்கர். புரட்டஸ்தாந்து அரசியல்வாதிகள் மேரியின் கணவர் வில்லியமுடன் தொடர்பில் இருந்தனர். மன்னர் யேம்சு கத்தோலிக்கர்களுக்கும் அதிருப்திவாதிகளுக்கும் மதச் சுதந்திரம் வழங்கப்பட வேண்டும் என ஆங்கில்க்க மதத்தலைவர்களுக்கு அழுத்தம் கொடுத்து வந்தார். இதனால் அரசியல்வாதிகளிடையே யேம்சுக்கு எதிரான கருத்து வலுப்பட்டது. யேம்சின் மனைவி மேரிக்கு (மொதீனா) 1688 சூனில் மகன் யேம்சு பிரான்சிசு எட்வர்ட்) பிறந்ததை அடுத்து இச்சர்ச்சை மேலும் வலுவடைந்தது.

யேம்சை பதவியில் இருந்து அகற்றுவதற்கு மேரியின் கணவன் வில்லியமை நாடு திரும்புமாறு இரகசியமாக நெதர்லாந்துக்கு செய்தி அனுப்பப்பட்டது. மேரியின் சம்மதத்துடன் வில்லியம் இடச்சுப் படைகளுடன் 1688 நவம்பர் 5 இல் இங்கிலாந்து வந்தார். ஆங்கிலேய இராணுவமும் கடற்படையும் வில்லியமுக்கு சார்பாக சண்டையிட்டன. தோல்வியடைந்த யேம்சை நாட்டை விட்டு வெளியேற வில்லியம் அனுமதித்தார். 1688 டிசம்பர் 23 இல் 11 இல் யேம்சு பிரான்சு வந்ஹு சேர்ந்தார். இறக்கும் வரை பிரான்சிலேயே தங்கியிருந்தார்.

1689 பெப்ரவரி 13 இல், நாடாளுமன்றம் யேம்சை பதவியில் இருந்து அகற்றியது. யேம்சின் மகனுக்குப் பதிலாக, யேம்சின் மகள் மேரியையும் வில்லியமையும் இணைந்த அரசர்களாக அறிவித்தது.

1694 இறுதியில், மேரி பெரியம்மை நோயினால் பீடிக்கப்பட்டார். மேரி 1694 டிசம்பர் 28 காலையில் கென்சிங்டன் அரண்மனையில் காலமானார். ஆட்சிப் பொறுப்பில் பெரிதும் மேரியையே தங்கியிருந்த வில்லியமுக்கு மேரியின் இறப்பு பேரிழப்பாக இருந்தது. பிரித்தானியாவில் மேரிக்கு பெருந்தொகையானோர் அஞ்சலி செலுத்தினர். அவரது இறுதி நிகழ்வுகள் மார்ச் 5 இல் வெஸ்ட்மினிஸ்டர் மடத்தில் இடம்பெற்றது.




</doc>
<doc id="405900" url="https://ta.wikipedia.org/wiki?curid=405900" title="அனு இம்மானுவேல்">
அனு இம்மானுவேல்

அனு இம்மானுவேல் (Anu Emmanuel) ஒரு இந்திய நடிகை ஆவார். மலையாளத் திரைப்படமான சுவப்னா சஞ்சரியில் ஒரு குழந்தை நட்சத்திரமாக அறிமுகமானார். இப் படத்தில் ஜெயராம் மற்றும் சாமுருதா சுனில் ஆகியோரின் மகளாக நடித்தார். அவர் ஆக்சன் ஹீரோ பிஜூ திரைப்படத்தில் கதாநாயகியாக அறிமுகமானார்.

இம்மானுவேல் அமெரிக்காவில் டெக்சசில் பிறந்தார். டாலசில் அவர் வளர்ந்து வந்தார். சுவப்ன சஞ்சரி படத்தில் இந்தியாவில் பள்ளியில் படித்துக்கொண்டிருந்த போதே அவர் நடித்தார். படத்தின் முடிவில் அவர் உயர்நிலைப் பள்ளியை முடிக்க அமெரிக்காக்குத் திரும்பிச் சென்றார். உயர்நிலைப் பள்ளியில் இருந்தபோது ​​கலைத் துறையில் ஏதாவது ஒன்றைத் தொடர வேண்டும் என்று அனு அறிந்திருந்தார். உயர்நிலைப் பள்ளியில் அவரது முதல் வருடத்தில் துல்கர் சல்மானுடன் சார்லீ படத்தில் நடிக்க முதல் தேர்வாக இருந்தார். ஆனால் இறுதி தேர்வுகள் காரணமாக அவர் திரும்பப் பெற வேண்டியிருந்தது. நிவின் பாலி நாயகனாக நடித்த ஆக்சன் ஹீரோ பிஜூவில் அவர் நடிகையாக அறிமுகமானார். இதை ஆப்ரிட் ஷைன் இயக்கினார். தனது மலையாளப் பட அறிமுகத்திற்கு பிறகு, அவர் கல்லூரிக்குச் செல்வதற்காக அமெரிக்காவுக்குச் சென்றார். அங்கு அவர் உளவியலில் படிப்பைத் தொடர்ந்தார். அந்த சமயத்தில் நடிகர் கோபிசந்த் உடன் இணைந்து முன்னணி நடிகையாக ஆக்ஸிஜனில் நடிப்பதாக அறிவிக்கப்பட்டார். அந்தத் திரைப்படத்தின் படப்பிடிப்பில் அவர் நடிகர் நானி நடிக்கும் மஞ்சு படத்தில் கையெழுத்திட்டார். இம்மானுவேல், அவரது நடிப்பிற்கும் ஈடுபாட்டிற்கும் அனைவராலும் பாராட்டப் பெற்றார். உடனடியாக பவன் கல்யாண் மற்றும் திரிவிக்ரம் படத்தில் நடிக்க ஒப்பந்தமானதில் மூலம் பெரிய உச்சத்தை அடைந்தார். அதன் பிறகு அல்லு அர்ஜுன் நடிக்கும் நா பேரு சூர்யாவில் நடித்தார்.

2017 ஆம் ஆண்டில் தமிழில் துப்பறிவாளன் படத்தில் நடித்தார். அதே ஆண்டில் தெலுங்கில் கிட்டு உன்னாடு ஜாக்ரதா படத்திலும், 2018 ஆம் ஆண்டு அக்ஞயாதவாசி படத்திலும் நடித்தார். தற்பொழுது 2018 ஆம் ஆண்டில் சைலஜா ரெட்டி அல்லுடு படத்தில் நடிக்கின்றார். இப் படத்தின் படப்பிடிப்பு நடைபெற்று வருகிறது. அனு இம்மானுவேல் தமிழ், மலையாளம், தெலுங்கு முதலிய தென்னிந்திய மொழிகளில் நடித்து வருகிறார்.

அனு இம்மானுவேல் அவருக்கு கிடைத்த கதாப்பாத்திரத்தில் சிறப்பாக நடித்துவருகிறார். தற்போது இந்த நடிகை தனது படமான 'சைலஜா ரெட்டி ஆல்லுடு' படத்தில் நடித்து வருகிறார். இதில் பல முன்னனி நடிகர்கள் நடிகைகளுடன் நடித்து வருகிறார்.
இதற்கிடையில் விஜய் தேவரோகாந்தாவின் புதிய படமான இப்படத்தில் ஒரு சிறப்பு கதாபாத்திரத்தில் நடிக்க உள்ளார். இந்த படத்தை பயசுராம் இயக்குகிறார். கீதா ஆர்ட்ஸால் தயாரிக்கப்படும் இந்த படத்தில் அனு இம்மானுவேல் சிறப்பு கதாபாத்திரத்தில் தோற்றமளிப்பார் என்று படக்குழு தெரிவிக்கின்றன.
இன்னும் பெயரிடப்படாத இப் படத்தின் படப்பிடிப்பு இன்னும் ஆரம்பிக்கப்படவில்லை. இந்த படத்தில் விஜய் தேவராக்கண்டா முன்னணியில் இவர் நடிக்கிறார். படத்தில் அனு இம்மானுவேலின் கதாபாத்திரத்தை பற்றி அதிகம் தெரியவில்லை. 'சயாசச்சி' படத்தின் படப்பிடிப்பு முடிந்த பிறகு நாக சைதன்யா மற்றும் அனு இம்மானுவல் நடிப்பில் உருவாகும் 'சைலஜா ரெட்டி ஆல்லுடு' படம் தயாராகும்.
இது ஒரு குறுகிய மற்றும் அழகான கதாபாத்திரமாகும். ஒரு நடிகையாக கவர்ச்சியாகவும் அதே நேரத்தில் இளைஞர்கள் மத்தியில் வலுவான வரவேற்ப்பு பெற்ற ஒரு நடிகை தேவைப்பட்டது. இவர் சரியான தேர்வு என்று அனு இம்மானுவலை தேற்ந்தெடுக்கப்பட்டார். அந்த பாத்திரத்தை அவர் ஏற்றுக்கொண்டதை நாங்கள் மகிழ்ச்சியடைகிறோம் என்று படக்குழுவினர் தெரிவிக்கிறது. ரஷ்மிகா மந்தன்னா இப்படத்தில் முன்னணி கதாபாத்திரதாதில் நடிக்கிறார்.


</doc>
<doc id="405908" url="https://ta.wikipedia.org/wiki?curid=405908" title="ஐக்கிய இராச்சியத்தின் நான்காம் ஜார்ஜ்">
ஐக்கிய இராச்சியத்தின் நான்காம் ஜார்ஜ்

நான்காம் ஜார்ஜ் ("George IV", 12 ஆகத்து 1762 – 26 சூன் 1830) பெரிய பிரித்தானியா மற்றும் அயர்லாந்து மன்னரும், அனோவர் இராச்சியத்தின் மன்னரும் ஆவார். இவரது தந்தை மூன்றாம் ஜார்ஜ் மன்னர் 1820 சனவரி 29 இல் இறந்ததை அடுத்து பதவிக்கு வந்து இறக்கும் வரை பதவியில் இருந்தார். 1811 முதல் அவரது தந்தை மனநோய் வாய்ப்பட்ட போது ஆட்சிப் பொறுப்பாளராக இருந்து வந்தார்.

நான்காம் ஜார்ஜ் தனது ஆட்சிக் காலத்தில் ஆடம்பரமான வாழ்க்கை நடத்தினார். பிரைட்டன் நகரில் ராயல் பவிலியனை நிர்மாணிக்கவும் பக்கிங்காம் அரண்மனையைப் புதுப்பிக்கவும் ஜான் நாசு என்ற கட்டிடக் கலைஞரை நியமித்தார். வின்சர் அரண்மனையைப் புதுப்பித்தார். அவரது அழகு மற்றும் கலாச்சாரம் அவருக்கு "இங்கிலாந்தின் முதல் மனிதர்" என்ற பெயரைத் தேடித் தந்தது. ஆனாலும் அவரது தந்தையுடனும் மனைவி கரொலைன் உடனான உறவு சிறந்ததாக இருக்கவில்லை. அவரது கலகலப்பான வாழ்க்கை முடியாட்சியின் கௌரவத்திற்கு இழுக்கைத் தேடித் தந்தது. தனது முடிசூட்டு விழாவிற்கு கரொலைனை அழைக்கவில்லை. அவரை திருமண பந்தத்தில் இருந்து விலத்தி வைக்க எடுத்த அவரது முயற்சியும் கைகூடவில்லை.

ஜார்ஜின் ஆட்சிக் காலத்தில், அரசாங்கத்தை பிரதமராகப் பதவியில் இருந்த லிவர்பூல் பிரபு கவனித்துக் கொண்டார். அமைச்சர்கள் ஜார்ஜின் நடத்தை சுயநலமானதும், பொறுப்பற்ற தன்மையாகவும் இருக்கக் கண்டனர். எல்லா நேரங்களிலும் அவர் தனக்கு மிகவும் பிடித்தவர்களின் செல்வாக்கின் கீழ் இருந்தார். நெப்போலியப் போர்களின் போது வீணான செலவுகள் செய்யப்பட்டதாக வரி செலுத்துவோரின் கோபத்திற்கு உள்ளானார். நெருக்கடியான காலகட்டங்களில் தேசியத் தலைவராகத் தன்னைக் காட்டிக் கொள்ளாததுடன், மக்களுக்கு ஒரு முன்மாதிரியாகவும் இருக்கவில்லை. போர் வெற்றியை பிரதமர் லிவர்பூலின் அரசாங்கமே கொண்டாடியது. அரசாங்கமே அமைதி ஒப்பந்தத்தை ஏற்படுத்திக் கொண்டது. பிரதமர் லிவர்பூல் இளைப்பாறிய பின்னர், கத்தோலிக்கர்களின் சுதந்திரத்தை எதிர்த்து வந்தாலும், ஜார்ஜ் அதனை ஏற்றுக் கொள்ள வேண்டியதாயிற்று. இவரது ஒரேயொரு சட்டபூர்வமான பிள்ளை இளவரசி சார்லட் 1817 இல் ஜார்ஜ் இறக்க முன்னரேயே இறந்து விட்டார். இதனால் ஜார்ஜிற்குப் பின்னர் அவரது இளைய சகோதரர் வில்லியம் ஆட்சியில் அமர்ந்தார்.

ஜார்ஜ் 1762 ஆகத்து 12 இல் இலண்டன், புனித யேம்சு அரண்மனையில் மூன்றாம் ஜார்ஜ் மன்னருக்கும் சார்லட்டிற்கும் மூத்த மகனாகப் பிறந்தார். பிறப்பில் இவர் கோர்ன்வால் இளவரசர் என்றும் ரொதிசி இளவரசர் என்றும் அழைக்கப்பட்டார்; பின்னர் வேல்சு இளவரசர் என்றும், செஸ்டர் இளவரசர் என்றும் அழைக்கப்பட்டார். சிறு வயதிலேயே ஆங்கிலந்த்துடன் பிரெஞ்சு, இடாய்ச்சு, இத்தாலிய மொழிகளைக் கற்றார்.

தனது 18-வது அகவையில், அவரது சர்ச்சைக்கு உட்படாத தந்திக்கு மாறுபட்ட விதத்தில் ஜார்ஜ் பெரும் குடிப் பழக்கம், பிற பெண்களுடனான தொடர்பு என வாழ்க்கையை அனுபவித்தார். ஜார்ஜ் நகைச்சுவையுடன் உரையாடக்கூடியவர். அவரது அரண்மனையை பெரும் செலவுடன் அலங்கரிப்பதில் ஆர்வம் கொண்டவராக இருந்தார். கார்ல்ட்டன் மாளிகையில் தனது இருப்பிடத்தை அமைத்துக் கொண்டார். 21 வது அகவையில், மரியா என்பவர் மீது காதல் கொண்டார். ரோமன் கத்தோலிக்கரான மரியா ஜார்ஜை விட 6 ஆண்டுகள் மூத்தவர். இரண்டு தடவைகள் மணமுறிவு பெற்றவர். அரசரின் விருப்பமின்றி கத்தோலிக்கரான மரியாவைத் திருமணம் செய்ய சட்டம் அனுமதிக்கவில்லை. ஜார்ஜ் மரியாவின் வீட்டில் 1785 டிசம்பர் 15 இல் சட்டபூர்வமற்ற முறையில் அவரைத் திருமணம் புரிந்து கொண்டார். இத்திருமணம் பற்றிய விபரங்கள் இரகசியமாகவே வைக்கப்பட்டிருந்தன.

இளவரசர் ஜார்ஜின் பெரும்தொகையான கடன்களை நாடாளுமன்றம் அடைத்தது. இது அக்காலத்தில் £161,000 ஆகும்.

1788 இல் மன்னர் மரபு வழி எலும்புப் பாதிப்பு காரணமாக மனநிலை பாதிக்கப்பட ஆரம்பித்தது. செப்டம்பர் முதல் நவம்பர் வரை நாடாளுமன்ரக் கூட்டங்களை ஒத்தி வைத்தார். நவம்பரில் நாடாளுமன்றம் ஆட்சி குறித்து விவாதித்து, ஜார்ஜிற்கு இடைக்காலத்தில் நாட்டை மட்டுப்படுத்தப்பட்ட அளவில் நிருவகிக்கும் பொறுப்பு வழங்கப்பட்டது.

இளவரசரின் கடன் சுமை பெரும்தொகையாக அதிகரிக்கத் தொடங்கியது. தந்தை அவரை பிரன்சுவிக் இளவரசி கரொலைனைத் திருமணம் செய்தால் ஒழிய, அவரது கடன்களை அடைக்க முடியாது எனக் கண்டிப்பாக இருந்தார். 1795 ஏப்ரல் 8 இல் இருவரும் புனித யேம்சு அரண்மனையில் திருமணம் புரிந்து கொண்டனர். இத்திருமணம் நீண்ட காலம் நீடிக்கவில்லை. 1796 இல் வேல்சு இளவரசி சார்லட் பிறந்ததை அடுத்து இருவரும் பிரிந்தே வாழ்ந்து வந்தனர். ஜார்ஜ் தனது மீதிக் காலத்தில் மரியாவுடனேயே வாழ்ந்து வந்தார். ஜார்ஜிற்கு பல்வேறு பெண்களூடாக சட்டபூர்வமற்ற பிள்ளைகள் பல இருந்ததாக நம்பப்படுகிறது.

மூன்றாம் ஜார்ஜ் மன்னர் 1820 இறந்ததை அடுத்து, இளவரசர் நான்காம் ஜோர்ஜ் தனது 57 வது அகவையில், மன்னராக முடிசூடினார். நான்காம் ஜார்ஜின் மனைவி கரொலைனுடனான உறவுகள் மேலும் பாதிக்கப்பட்டன. 1796 முதல் இருவரும் பிரிந்தே வாழ்ந்து வந்தனர். இருவருக்கும் வேறு தொடர்புகளும் இருந்தன. ஜார்ஜின் முடி சூடல் நிகழ்வில் கரொலைன் கலந்து கொள்வதை ஜார்ஜ் அனுமதிக்கவில்லை. கரொலைனை அரசியாகவும் அவர் ஏற்றுக் கொள்ளவில்லை. 1821 சூலை 19 இல் வெஸ்ட்மினிஸ்டர் மடத்தில் நடந்த முடிசூட்டு விழாவில் கரொலைன் கலந்து கொள்ளவில்லை. அதே நாளில் கரொலைன் சுகவீனமுற்று ஆகத்து 7 இல் காலமானார். கரொலைன் தனக்கு நஞ்சூட்டப்படதாக பலரிடம் கூறியுள்ளார்.

நான்காம் ஜார்ஜ் தனது ஆட்சிக் காலத்தின் பிற்காலத்தில் வின்சட்மரண்மனையில் தனிமையிலேயே வாழ்ந்தார். அளவுக்கு அதிகமான மது அருந்தல், முறையற்ற வாழ்க்கை போன்றவற்றால் 1820களின் இறுதியில் ஜார்ஜின் உடல்நிலை பாதிப்படைய ஆரம்பித்தது. கீல்வாதம், தமனித்தடிப்பு போன்ற நோய்களால் பாதிப்படைந்தார். முழு நாளும் படுக்கையிலேயே இருக்க வேண்டியதாயிற்று.

1828 டிசம்பரில், அவரது தந்தையைப் போன்றே, கண் புரை நோய் காரணமாக ஜோர்ஜ் தனது கண் பார்வையையும் இழந்தார். 1830 சூன் 26 அதிகாலையில் வின்சர் அரண்மனையில் ஜார்ஜ் இறந்தார்.



</doc>
<doc id="405920" url="https://ta.wikipedia.org/wiki?curid=405920" title="திரெசுடன்">
திரெசுடன்

திரெசுடன் ("Dresden", ; , ) ஜெர்மனியின் தென்மேற்கில் உள்ள சாக்சனி மாநிலத்தின் தலைநகரம் ஆகும். லைப்சிக்கிற்கு அடுத்தபடியாக அந்த மாநிலத்தின் இரண்டாவது பெரிய நகரமுமாகும். . இது எல்பா ஆற்றுப் பள்ளத்தாக்கில் செக் குடியரசுடனான எல்லையில் அமைந்துள்ளது.
திரெசுடன் புதிய கற்காலத்திலேயே உருவான குடியிருப்பாகும். ஆனால் இந்த நகரத்தைக் குறித்த முதல் ஆவணப்பதிவு 1206இல் இது அரசர்களின் இல்லமாக மாறியபிறகே கிடைக்கின்றது. சாக்சனி அரசர்கள் இந்த நகரத்தை பண்பாட்டுடனும் கலைநயத்துடனும் வடிவமைத்தனர். விரும்பிய ஒன்றிணைப்பாக இணைந்த போலந்து அரசர்களின் இருப்பிடமாகவும் திரெசுடன் திகழ்ந்தது. இந்த நகரம் பரோக் மற்றும் ரோக்கோக்கோ கலைவண்ணத்தில் கட்டமைக்கப்பட்டுள்ளதால் "நகைப்பெட்டி" எனவும் அழைக்கப்படுகின்றது. 

இரண்டாம் உலகப் போரின் இறுதிக்கட்டங்களில் அமெரிக்க, பிரித்தானிய படை வானூர்திகள் பெப்ரவரி 13,1945 - பெப்ரவரி 15,1945 நாட்களில் குண்டுமழை பொழிந்தன. 25,000 குடிமக்கள் இதில் கவல்லப்பட்டனர்; நகரமையத்திலிருந்த கலைநயமிக்க கட்டிடங்கள் பலவும் இடிபட்டன. இது மிகவும் சர்ச்சைக்குள்ளானது. போருக்குப் பின்னர் இந்தக் கட்டிடங்கள் மிகுந்த முயற்சியில் மீட்டெடுக்கப்பட்டன 

2002இல் செருமனியின் "நூற்றாண்டு வெள்ளம்" என விவரிக்கப்பட்ட வெள்ளப்பெருக்கில் பாதிக்கப்பட்ட நகரங்களில் இதுவும் ஒன்று.
திரெசுடன் சாக்சனியின் அரசியல், [[பண்பாடு]|பண்பாட்டு] மையமாக விளங்குகின்றது.1852இல் திரெசுடனின் மக்கள்தொகை 100,000க்கும் கூடுதலாக இருந்தது. 
2005ஆம் ஆண்டில் திரெசுடனில் ஏறத்தாழ 488,000 குடிவாசிகள் இருந்தனர். இந்நகரும் சுற்றியுள்ள மக்களடர்ந்த கெம்னுட்சு, சுவிக்கொ, [[லைப்சிக்]] நகரங்களும் கூட்டாக "சாக்சனிய பெருநகரவட்டார முக்கோணம்" எனப்படுகின்றது.

1990இல் [[செருமானிய மீளிணைவு]]க்குப் பிறகு இது ஐரோப்பா மற்றும் செருமனியின் பண்பாடு, கல்வி மையமாகவும் விளங்குகின்றது. "திரெசுடன் தொழிற்நுட்ப பல்கலைக்கழகம்" செருமனியின் பெரிய பத்து பல்கலைகழகங்களில் ஒன்றாக விளங்குகின்றது. திரெசுடனின் பொருளியல்நிலை மிகவும் விரைவாக வளர்ந்து வரும் நகரங்களில் ஒன்றாக ஆக்கியுள்ளது. மீயுயர் நுட்ப தொழில்கள் வளர்ச்சியால் இந்நகர் “சிலிகான் சாக்சனி” எனப்படுகின்றது. செருமனியின் மிகவும் வருகைகள் பெறும் நகரமாகவும் உள்ளது; ஆண்டுக்கு 4.3 மில்லியன் பேர் இரவு தங்கியுள்ளனர். 

இங்குள்ள அரசக் கட்டிடங்கள் ஐரோப்பாவின் மிகவும் அழகான கட்டிடங்களாகும். அண்மித்துள்ள சாக்சன் தேசியப் பூங்கா, "ஓரே" மலைகளும் எல்பே பள்ளத்தாக்கு நாட்டுப்புறமும் மோரிட்சுபர்கு கோட்டையும் சுற்றுலாப் பயணிகளை ஈர்க்கின்றன. இங்குள்ள கட்டிடங்களில் மிக முதன்மையானது "பிரான்கிர்க்" தூய அன்னை தேவாலயமாகும்; 18ஆம் நூற்றாண்டில் கட்டப்பட்ட இத்தேவாலயம் இரண்டாம் உலகப் போரின்போது சேதப்படுத்தப்பட்டது. இதன் இடிபாடுகள் 50 ஆண்டுகளுக்கு போர் நினைவுச்சின்னங்களாக விடப்பட்டிருந்தன. தவிரவும் மீளைக்கத் தேவையான நிதியமும் இல்லாதிருந்தது. தற்போது புதியதாக கட்டப்பட்டுள்ள தேவாலயத்தில் இடிந்தழிந்த தேவாலயத்தின் கருகிய கற்களும் உலகப்போரின் நினைவாக புதிய கற்களுடன் சேர்க்கப்பட்டுள்ளன. புதிய தேவாலயத்தின் மீள்கட்டமைப்பு 1994இல் தொடங்கி 2005யில் முடிவுற்றது.

[[File:Dresden_-_S-Bahn_-_Liniennetz.svg|thumb|277x277px| திரெசுடனின் S-பான் பிணையம் ]]
திரெசுடனின் பன்னாட்டு வானூர்தி நிலையத்தை "(ஃப்ளுகாஃபென் திரெஸ்டன்-க்ளோட்சுக்கே)" ஆண்டுக்கு ஏறத்தாழ 2 மில்லியன் பயணிகள் பயன்படுத்துகின்றனர். இந்த வானூர்தி நிலையத்திலிருந்து நாள்தோறும் [[பிராங்க்ஃபுர்ட் வானூர்தி நிலையம்|பிராங்க்புர்ட்]], [[மியூனிக் வானூர்தி நிலையம்|மியூனிக்]] ([[லுஃப்தான்சா]]), [[மாஸ்கோ]] (ஏரோஃப்ளோட்), [[கோல்ன்]], [[இசுடுட்கார்ட்]] (செருமன்விங்சு), டுசல்டோர்ஃப் (செருமன்விங்சு) நகரங்களுக்கும் [[சூரிக்கு]] (இன்டர்சுகை), ஆம்பெர்கு (யூரோவிங்சு), இலண்டன் (சிட்டிஜெட்) நகரங்களுக்கும் பறப்புகள் உள்ளன. திரெசுடன் முதன்மை நிலையம் எனப்பொருள்படும் "திரெசுடன் ஆப்ட்பானோஃப்" தொடர்வண்டி நிலையத்திலிருந்து [[லைப்சிக்]], எர்ஃபுர்ட், [[பிராங்க்ஃபுர்ட்]], வீசுபாதென் நகரங்களுக்கு விரைவு நகரிடைச் சேவை உள்ளது. தவிரவும் [[பிராகா]], கிராசு, [[வியன்னா]] நகரங்களுக்கு யூரோசிட்டி சேவையும் [[பெர்லின்]], [[ஆம்பர்கு]] நகரங்களுக்கு நகரிடை சேவையும் உள்ளன. திரெசுடன் பெருநகரப் பகுதியில் நான்கு நெடுஞ்சாலைகள் உள்ளன:
திரெசுடனில் மூன்று 3 S-பான் (பெருநகர தரைமேல் தொடருந்து) தடங்களும் பெரிய [[அமிழ் தண்டூர்தி]] பிணையமும் உள்ளன.

[[பகுப்பு:செருமானிய நகரங்கள்]]

</doc>
<doc id="405921" url="https://ta.wikipedia.org/wiki?curid=405921" title="பியார்ன் போர்டி">
பியார்ன் போர்டி

பிஆர்ன் ரூனே போர்டி (பிறப்பு 6 யூன் 1956) சுவீடன் நாட்டுக்காரரான இவர் முன்னால் உலக முதல் தர டென்னிசு வீரர் ஆவார். பலரால் டென்னிசு 
உலகின் சிறந்த ஆட்டக்காரராக கருதப்படுகிறார். ஓப்பன் காலத்தில் 1974-81 வரை ஆறு பிரெஞ்சு ஓப்பன் கோப்பைகளையும் ஐந்து விம்பிள்டன் 
கோப்பைகளையும் ஆக மொத்தம் 11 தனிநபர் கிராண்ட் சிலாம் கோப்பைகளையும் மூன்று ஆண்டு இறுதியில் நடக்கும் கோப்பைகளையும் 15 கிராண்ட் 
பிரிக்சு தொடர் கோப்பைகளையும் பெற்றார். 

இளவயது மக்களின் கவர்ச்சிக்குரியவராக தன் டென்னிசு வாழ்க்கையை தொடங்கிய பிஆரன் யாரும் எதிர்பாராத புகழை அடைந்தார். தொடர்ச்சியான 
வெற்றிகள் 1970 ஆம் ஆண்டு காலத்தில் அவரின் புகழை டென்னிசு உலகில் அதிகமாக்கின. இதன் விளைவாக அவர் விளம்பரதாரர்களால் மிகவும் 
விரும்பப்படுபவராக மாறிவிட்டார். 1979ஆம் ஆண்டு ஓர் மில்லியன் டாலர்களுக்கு மேல் ஒரே பருவகாலத்தில் பரிசு பணம் பெற்ற முதல் வீரர் என 
அறியப்படுகிறார். விளம்பரங்கள் மூலமும் பல மில்லியன் டாலர் வருமானம் பெற்றார். பெரும்புகழ் அடைந்ததன் விளைவாக தொடர்சியான கவனமும் 
அதனால் தேவையற்ற அழுத்தமும் பெற்றதால் இவரின் உடல் பாதிக்கப்பட்டது அதனால் 26 வயதாக உள்ளபோதே ஓய்வு பெறுவதாக அறிவித்து 
விட்டார்.
பியார்ன் போர்டி இச்சாட்கோம் நகரத்தில் ரூனேவுக்கும் மாகரிதா போர்டிக்கும் 6 யூன் 1956 அன்று பிறந்தார். பெற்றோர்களின் ஒரே குழந்தையான இவரின் வளர்ப்பு முழுவதும் இச்சாடகோம் நகருக்கு அருகிலுல்ல சர்வடாலியா நகரில் ஆகும். இவரது தந்தை மேசைப்பந்தாட்ட போட்டி ஒன்றில் தங்க டென்னிசு மட்டையை பரிசாக பெற்றிருந்தார் அது குழந்தையாக இருந்த இவரது கவனத்தை ஈர்த்தது. டென்னிசு மட்டையை இவருக்கு கொடுத்து இவரது டென்னிசு வாழ்க்கையை இவரது தந்தை தொடக்கிவைத்தார்.

சிறந்த தடகள தன்மையும் ஆற்றலும் உடைய இவரின் தோற்றமும் ஆடும் முறையும் தனித்துவமானவை. இவரின் வலிமை முன்கையால் சக்திவாய்ந்த சுழல் அடியை இரு கைகளிலும் அடிக்க உதவுகிறது. மேஏலும் இரு கைகளையும் இணைத்து மடக்கு கை பாணியை பயன்படுத்தவும் உதவுகிறது. இவர் இச்சிம்மி கான்னர்சின் மடக்கு கை பாணியை பின்பற்றினார். பதிமூன்று வயதாக இருந்த போது சுவீடனின் 18 வயதுக்கு கீழ் உள்ளவர்களில் சிறந்தவரையும் டேவிசுக் கோப்பை தலைவர் லென்னார்டு பிர்கெலினையும் தோற்கடித்தார். லென்னார்டு பின் இவருக்கு டென்னிசு வாழ்வு முழுவதும் முதன்மை பயிற்சியாளராக இருந்தார். இவர் போர்டியின் பாணியை மாற்ற முயலவேண்டாம் என மற்றவர்களை எச்சரித்தார்.

ரோமானியாவின் டென்னிசு வீராங்கனை மாரியனா சிமிஓன்சு என்பவரை 24 யூலை 1980இல் புக்கரெச்டில் திருமணம் புரிந்தார். 1984இல் இத் திருமணம் முறிந்தது. சூவீடன் பாணி அழகி சென்னிகே பீஅர்ன் மூலம் குழந்தைக்கு தந்தையானார். பின் இத்தாலிய பாடகி லோரெடனா பீஅர்னை 1989இல் திருமணம் புரிந்தார். 1993இல் இத் திருமணம் முறிந்தது. 8 யூன் 2002ல் மூன்றாவது முறையாக பட்ரீசியா ஒசுட்டல்ட் என்பவரை திருமணம் புரிந்தார் இவர்களுக்கு 2003இல் லியோ என்ற மகன் பிறந்தார். இவரே தற்போது சுவீடனில் 14 வயதுக்குட்பட்டோரின் முதல் நிலை வீரர்.

15 வயதுடைய போர்டி சூவிடனின் டேவிசுக் கோப்பைக்காக 1972இல் ஆடினார். தன்னுடைய அறிமுக ஆட்டத்தில் நியூசிலாந்து வீரரை தோற்கடித்தார். பின்பு அவ்வாண்டிலேயே இளையோருக்கான விம்பிள்டன் கோப்பையை பெற்றார். 1973இல் தொழில்முறை ஆட்டக்காரராக களம் இறங்கி மான்டே கார்லோ ஓப்பனின் இறுதி சுற்று வரை வந்து இலியானா சாச்டாவிடம் தோற்றார். தர வரிசையில் இடம் பெறாத இவர் பிரெஞ்சு ஓப்பனில் நான்காவது சுற்று வரை முன்னேறி தர வரிசையில் எட்டாவது உள்ள அட்டிரியனோ பனாட்டாவிடம் தோற்றார். போர்டி முதன்முதல் 1973இல் விம்பிள்டன் கோப்பைக்கு விளையாடிய போது அதில் அவரின் தர வரிசை ஆறு ஆகும், டென்னிசு விளையாட்டாளர் அமைப்பு விம்பிள்டனை புறக்கணித்தாதல் இது சாத்தியமாயிற்று. அதில் அவர் கால் இறுதி வரை முன்னேறினார் கால் இறுதியில்ஐந்து தொகுப்புகள் வரை கடுமையாக போராடி ரோசர் தெலரிடம் தோற்றார்

17 வயதாக இருந்த போது ஆத்திரேலிய ஓப்பனில் போட்டியிட்டு மூன்றாவது சுற்றில் பில் டெண்ட்டிடம் தோற்றார், பில்லே ஆத்திரேலிய ஓப்பனை வென்றார். பின்பு சனவரியில் நியூசிலாந்து ஓப்பனை வென்றார் இதுவே இவரின் முதல் தனிநபர் கோப்பையாகும். 1974இல் முதனமுறையாக பிரெஞ்சு ஓப்பனை பதினெட்டு வயதாக இருந்த போது வென்றார்.


</doc>
