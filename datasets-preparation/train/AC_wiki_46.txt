<doc id="183904" url="https://ta.wikipedia.org/wiki?curid=183904" title="லதாவிருச்சிகம்">
லதாவிருச்சிகம்

லதாவிருச்சிகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து நான்காவது கரணமாகும்.

இடது காலைச் சிறிது மடக்கி ஊன்றி,வலது காலைத் தேள் கொடுக்குப் போலப் பின்புறம் வளைத்து நீட்டி,இடது கையைக் கொடிபோல நீட்டித் துவளவிட்டு நின்று ஆடுவது லதாவிருச்சிகமாகும்.




</doc>
<doc id="183907" url="https://ta.wikipedia.org/wiki?curid=183907" title="கடிப்பிராந்தகம்">
கடிப்பிராந்தகம்

கடிப்பிராந்தகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும்.பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து மூன்றாவது கரணமாகும்.

வளைந்த பாதத்தைத் தூக்கி முழந்தாளை மேல் நோக்கியதாகச் சிறிது உயர்த்தி நிற்பதாகிய சூசிபாதத்துடன்,ஒரே காலத்தில் இடுப்பை வளைத்து ஆடுவது கடிப்பிராந்தகமாகும்.





</doc>
<doc id="183909" url="https://ta.wikipedia.org/wiki?curid=183909" title="சின்னம் (சிவதாண்டவம்)">
சின்னம் (சிவதாண்டவம்)

சின்னம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து ஐந்தாவது கரணமாகும்.

வைசாக ஸ்தானத்தில்,கைகளை அலபத்ம முத்திரையாகப் பிடித்து இடுப்பில் வைத்துக் கொண்டு நின்றாடுவது சின்னமாகும்.





</doc>
<doc id="183911" url="https://ta.wikipedia.org/wiki?curid=183911" title="விருச்சிகம் (சிவதாண்டவம்)">
விருச்சிகம் (சிவதாண்டவம்)

விருச்சிகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து ஏழாவது கரணமாகும்.

தோள் சிரம் இவற்றிடைக் குறிக்கும் கரிஹஸ்தக் கைகளுடன் கால் பின்பக்கம் வளைந்திருக்க,தூரத்தில் வளைந்த பின்பக்கத்துடன் நின்று ஆடுவது விருச்சிகமாகும்.





</doc>
<doc id="183913" url="https://ta.wikipedia.org/wiki?curid=183913" title="விருச்சிகரேசிதம்">
விருச்சிகரேசிதம்

விருச்சிகரேசிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து ஆறாவது கரணமாகும்.

காலைத் தேள் போல வைத்து இரு கைகளையும் ஸ்வஸ்திகமாக அமைத்து,இருமருங்கும் நீட்டி நின்று ஆடுவது விருச்சிகரேசிதமாகும்.





</doc>
<doc id="183916" url="https://ta.wikipedia.org/wiki?curid=183916" title="வியம்ஸிதம்">
வியம்ஸிதம்

வியம்ஸிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து எட்டவது கரணமாகும்.

வளைந்த வலது காலை ஐந்தடி அகற்றி வைத்து நிற்கும் ஆலீடஸ்தானத்தில் நின்று,கைகளை மார்பிற்கு நேரே மடக்கிப் பிடித்து,மேலும் கீழுமாகச் சுழன்று ஆடுவது வியம்ஸிதமாகும்.





</doc>
<doc id="183919" url="https://ta.wikipedia.org/wiki?curid=183919" title="பார்சுவநிகுட்டகம்">
பார்சுவநிகுட்டகம்

பார்சுவநிகுட்டகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது முப்பத்து நாற்பத்து ஒன்பதாவது கரணமாகும்.

கைகளை ஸ்வஸ்திகமாகப் பக்கங்களில் அமைத்து நிகுட்டிதபாதமாக நின்று ஆடுவது பார்சுவநிகுட்டகமாகும்.





</doc>
<doc id="183921" url="https://ta.wikipedia.org/wiki?curid=183921" title="லலாட திலகம்">
லலாட திலகம்

லலாட திலகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பதாவது கரணமாகும்.

வலது காலை விருச்சிகபாதம் போல நெற்றிக்கு நேரே தூக்கி இடது கையால் பிடித்துக் கொண்டு நெற்றியில் பொட்டு வைப்பது லலாட திலகமாகும்.





</doc>
<doc id="183924" url="https://ta.wikipedia.org/wiki?curid=183924" title="கிராந்தகம்">
கிராந்தகம்

கிராந்தகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து ஒன்றாவது கரணமாகும்.

பின்பக்கம் சாய்ந்து நின்று,வளைந்த காலைத் தூக்கி முன்பக்கம் விசிறி நின்று காற்படத்தைத் தரையில் தட்டுதலாகிய அதிக்ராந்தசாரியில் நின்று,கைகளை மார்புக்கு நேராக அமைத்து நின்று ஆடுவது கிராந்தகமாகும்.





</doc>
<doc id="183926" url="https://ta.wikipedia.org/wiki?curid=183926" title="குஞ்சிதம் (சிவதாண்டவம்)">
குஞ்சிதம் (சிவதாண்டவம்)

குஞ்சிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து இரண்டாவது கரணமாகும்.

முதலில் வலதுகாலை வளைத்து, வலது கையையும் வளைத்து இடது காலைத் தூக்கி நிறுத்தி ஆடுவது குஞ்சிதமாகும்.





</doc>
<doc id="183928" url="https://ta.wikipedia.org/wiki?curid=183928" title="சக்ரமண்டலம்">
சக்ரமண்டலம்

சக்ரமண்டலம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து மூன்றாவது கரணமாகும்.

முன்பாவது பின்பாவது கைகால் நுனிகளைப் பூமியில் ஊன்றி உடலை வளைத்து,சக்கரத்தின் வட்டம் போல இருந்து நடிப்பது சக்ரமண்டலமாகும்.





</doc>
<doc id="183931" url="https://ta.wikipedia.org/wiki?curid=183931" title="ஆஷிப்தம்">
ஆஷிப்தம்

ஆஷிப்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து ஐந்தாவது கரணமாகும்.

ஆஷிப்தசாரியாகப் பக்கவாட்டில் சிறிது சாய்ந்த கைகளால் சதுரமான கடகாமுகக் கையுடன் நின்று ஆடுவது ஆஷிப்தமாகும்.





</doc>
<doc id="183932" url="https://ta.wikipedia.org/wiki?curid=183932" title="உரோமண்டலம்">
உரோமண்டலம்

உரோமண்டலம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து நான்காவது கரணமாகும்.

ஸ்வஸ்திகமாக வீசப்பட்ட பாதத்துடன்,அபவித்தநிலையில் கைகளை வட்டமாக மார்பில் அமைத்து நின்று ஆடுவது உரோமண்டலமாகும்.





</doc>
<doc id="183936" url="https://ta.wikipedia.org/wiki?curid=183936" title="தலவிலாசிதம்">
தலவிலாசிதம்

தலவிலாசிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து ஆறாவது கரணமாகும்.

உயரத் தூக்கிய வலது காலுடன் பதாகக் கையையும் இருபக்கங்களிலும் தோளுக்கு மேலாக உயர்த்தி நின்று ஆடுவது தலவிலஸிதமாகும்.





</doc>
<doc id="183940" url="https://ta.wikipedia.org/wiki?curid=183940" title="அர்க்கலம்">
அர்க்கலம்

அர்க்கலம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து ஏழாவது கரணமாகும்.

கால் நுனியால் நின்றுகொண்டு பின்புறமாகச் சாய்ந்து கைகளைத் தரையில் ஊன்றி வளைந்து நிற்பது அர்க்கலம் . இந்நடனத்திற்கு ஒரே சமயத்தில் 
இரு கைகளும் அலபல்லவமாகச் சிறிது முன் நீட்டப்பட்டதாக இருக்கவேண்டும்.





</doc>
<doc id="183943" url="https://ta.wikipedia.org/wiki?curid=183943" title="விட்சிப்தம்">
விட்சிப்தம்

விட்சிப்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து எட்டாவது கரணமாகும்.

கை கால் இரண்டையும் ஒரே பக்கமாகப் பின்னகவாவது பக்கங்களிலாவது நீட்டி ஆடுவதாம் விட்சிப்தமாகும்.





</doc>
<doc id="183947" url="https://ta.wikipedia.org/wiki?curid=183947" title="ஆவர்த்தம்">
ஆவர்த்தம்

ஆவர்த்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது ஐம்பத்து ஒன்பதாவது கரணமாகும்.

மடக்கிய காலை நீட்டி விரைவாக மீட்டும் திருப்பி, பிரயோகத்திற்கு ஏற்றாற் போலக் கைகளைத் திருப்பி ஆடுவதாம் ஆவர்த்தமாகும்.





</doc>
<doc id="183950" url="https://ta.wikipedia.org/wiki?curid=183950" title="அதிக்ராந்தம்">
அதிக்ராந்தம்

அதிக்ராந்தம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது அறுபத்து ஆறு கரணமாகும்.

தன் உடலுக்கு முன்னாக அதிக்ராந்த சாரியாக நடந்து பிரயோகத்திற்குத் தக்கவாறு கைகளை அமைத்து நின்று ஆடுவது அதிக்ராந்தமாகும்.





</doc>
<doc id="183953" url="https://ta.wikipedia.org/wiki?curid=183953" title="விவர்த்திதகம்">
விவர்த்திதகம்

விவர்த்திதகம் என்பது சிவபெருமானின் நூற்றெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றெட்டு கரணங்களில் இது அறுபத்து ஏழாவது கரணமாகும்.

கை கால்களை ஆஷிப்தமாக அமைத்து இருந்து பிரமரிரீதியாகத் திரும்பித் திரும்பி நடிப்பது விவர்த்திதகமாகும்.




</doc>
<doc id="183956" url="https://ta.wikipedia.org/wiki?curid=183956" title="கஜகீரிடிதகம்">
கஜகீரிடிதகம்

கஜகீரிடிதகம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது அறுபத்து எட்டாவது கரணமாகும்.

வளைந்து கட்டிய இடக்கையைக் காதுக்கு நேராகப் பிடித்து வலது கையை, லதா ஹஸ்தமாக அமைத்து, டோலாபாதசாரியால் நின்று ஆடுவது கஜகீரிடிதகமாகும்.





</doc>
<doc id="183961" url="https://ta.wikipedia.org/wiki?curid=183961" title="ப. சதாசிவம்">
ப. சதாசிவம்

ப. சதாசிவம் அல்லது பி. சதாசிவம் தற்போதைய கேரள ஆளுநராவார். முன்னதாக இந்தியத் தலைமை நீதிபதியாகப் பணியாற்றியவர். இவர் இந்தியாவின் 40வது தலைமை நீதிபதியாகச் சூலை 19, 2013 முதல் ஏப்ரல் 25, 2014 வரை கடமையாற்றினார்.தமிழ்நாட்டைச் சேர்ந்த நீதிபதி ஒருவர் இந்தியத் தலைமை நீதிபதியாகக் கடமையாற்றியது இது இரண்டாவது முறையாகும். 1951 முதல் 1954 வரை திருவண்ணாமலை மாவட்டம் மண்டகொளத்தூரை சேர்ந்த நீதிபதி பதஞ்ஜலி சாஸ்திரி இந்தியத் தலைமை நீதிபதியாகப் பதவி வகித்தார்.ஆகத்து , 2014இல் கேரள மாநில ஆளுநராக இருந்த சீலா தீக்‌சித் தமது பதவியை ராஜினாமா செய்ததை அடுத்து , அப்பதவிக்கு அவர் நியமிக்கப்பட்டார். இந்திய வரலாற்றில் , உச்சநீதிமன்ற தலைமை நீதிபதியாக இருந்த ஒருவர் மாநில ஆளுநராக நியமிக்கப்படுவது இதுவே முதல்முறை .

இவர் ஈரோடு மாவட்டம், பவானி, காடப்பநல்லூர் கிராமத்தில் ஒரு விவசாய குடும்பத்தில் பிறந்தார். இவர் தந்தை பெயர் பழனிச்சாமி, தாயார் பெயர் நாச்சியம்மாள்.சிங்கம்பேட்டை அரசு உயர்நிலைப்பள்ளியில் கல்வி பயின்ற இவர் சட்டப்படிப்பை சென்னை அம்பேத்கார் சட்டக்கல்லூரியில் முடித்தார்.

சனவரி 8, 1996ல் சென்னை உயர் நீதிமன்ற நீதிபதியாக நியமிக்கப்பட்டார். ஏப்பிரல் 20, 2007 பஞ்சாப் & அரியானா உயர் நீதிமன்ற நீதிபதியாக நியமிக்கப்பட்டார். ஆகசுடு 21, 2007 உச்ச நீதிமன்ற நீதிபதியாக நியமிக்கப்பட்டார். இவர் எந்த உயர் நீதிமன்றத்திலும் தலைமை நீதிபதியாகப் பதவி வகிக்கவில்லை.

இவர் மும்பை குண்டுவெடிப்பில் தொடர்புடைய நடிகர் சஞ்சய் தத் வழக்கிலும், ஒரியாவில் ஆஸ்திரேலிய பாதிரியார் ஸ்டெயின்ஸ் எரிக்கப்பட்ட வழக்கிலும், பாகித்தானிய அறிவியலாளர் முகமது கலில் செஸ்டி தண்டிக்கப்பட்ட வழக்கிலும், ரிலையன்ஸ் கேஸ் வழக்கிலும் நீதிபதியாக இருந்து உள்ளார். பேரறிவாளன், முருகன், சாந்தன் ஆகிய மூவரின் தூக்கு தண்டனையை ரத்து செய்து தீர்ப்பு வழங்கிய அமர்வின் தலைமை நீதிபதி ஆவார்.

சந்தனக் கடத்தல் வீரப்பன் தேடுதலில் ஈடுபட்ட அதிரடிப்படையினரின் அத்துமீறல் நடவடிக்கைகள்குறித்து விசாரிக்க, தேசிய மனித உரிமை ஆணையத்தால் அமைக்கட்ட ஓர் ஆணையத்தின் தலைவராகச் செயல்பட்டவர்.





</doc>
<doc id="183963" url="https://ta.wikipedia.org/wiki?curid=183963" title="தவஸம்ஸ்போடிதம்">
தவஸம்ஸ்போடிதம்

தவஸம்ஸ்போடிதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது அறுபத்து ஒன்பதாவது கரணமாகும்.

விரைவாகக் காலைத்தூக்கி முன்னாக வைத்து,கைகளைத் தல சம்ஸ்போடிதகரமாக வைத்து நடிப்பது தலஸம்ஸ்போடிதமாகும்.





</doc>
<doc id="183965" url="https://ta.wikipedia.org/wiki?curid=183965" title="கருடப்லுதம்">
கருடப்லுதம்

கருடப்லுதம் என்பது சிவபெருமானின் நூற்றியெட்டுத் தாண்டவங்களுள் ஒன்றாகும். பரதநாட்டியத்தில் இடம்பெறுகின்ற நூற்றியெட்டு கரணங்களில் இது எழுபதாவது கரணமாகும்.

விருச்சிகபதமாக (தேள்வடிவில்) நின்று, லதாரேசிதககரமாக நின்று ஆடுவது கருடப்லுதமாகும்.





</doc>
<doc id="183970" url="https://ta.wikipedia.org/wiki?curid=183970" title="கொ. கோ. பாலகிருஷ்ணன்">
கொ. கோ. பாலகிருஷ்ணன்

கொனக்குப்பக்காட்டில் கோபிநாதன் பாலகிருஷ்ணன் (Konakuppakatil Gopinathan Balakrishnan, பரவலாக கே. ஜி. பாலகிருஷ்ணன்) (, பி. 12 மே 1945) இந்தியாவின் தேசிய மனித உரிமை ஆணையத்தின் தற்போதைய அவைத்தலைவர் ஆவார். இவர் முன்னதாக இந்திய உச்ச நீதிமன்றத்தின் 37ஆவது தலைமை நீதிபதியாக பொறுப்பாற்றியவர்.

இவர் கேரளத்திலிருந்து உச்ச நீதிமன்றத்தில் தலைமை நீதிபதியாக பணியாற்றிய முதல் நீதியரசர் என்ற பெருமையும் தலித் சமுதாயத்திலிருந்து இந்த உயரிய பதவிக்கு எட்டிய முதல் குடிமகன் என்ற பெருமையும் உடையவர். இந்திய உச்ச நீதிமன்றத்தில் மிக நீண்ட காலம் பதவி வகித்தவர்களில் ஒருவராகவும் மூன்றாண்டுகள் பணிபுரிந்த பாலகிருஷ்ணன் விளங்குகிறார்.


</doc>
<doc id="183972" url="https://ta.wikipedia.org/wiki?curid=183972" title="குருதி வைரம்">
குருதி வைரம்

குருதி வைரம் (அல்லது போர் வைரம், சூடான வைரம், பிணக்கு வைரம்) என்பது போர் நடக்கும் பகுதியில் இருந்து தோண்டியெடுக்கப்பட்டு அங்கு நடக்கும் கிளர்ச்சி, போர்க்குழு அல்லது அவற்றின் தலைவர்களின் நடவடிக்கைகளுக்கு உதவியாக விற்கப்படும் வைரத்தைக் குறிக்கும். குறிப்பாக, இத்தகைய விற்பனையின் எதிர்மறையான விளைவுகளைக் குறிக்கவே இச்சொல் பயன்படுகிறது. பெரும்பாலும், உலகின் வைரங்களில் மூன்றில் இரு பகுதி வைரங்கள் கிடைக்கும் ஆப்பிரிக்காவிலேயே இத்தகைய வைரங்கள் தோண்டியெடுக்கப்படுகின்றன. பிணக்குக் கனிமங்கள் என்று கூறப்படுபவையும் இதே போன்ற பின்னணியை உடையவை தாம்.




</doc>
<doc id="183974" url="https://ta.wikipedia.org/wiki?curid=183974" title="பகிர்வு">
பகிர்வு

பகிர்வு ("Distribution") என்றப் பொருளியல் கலைச்சொல் தனிநபர்களிடையே அல்லது (தொழிலாளர்கள், நிலம் மற்றும் மூலதனம் போன்ற) உற்பத்திக் காரணிகளிடையே எவ்வாறு மொத்த வெளியீடு, வருமானம், அல்லது செல்வம் பகிரப்பட்டுள்ளது என்பதைக் குறிப்பதாகும். பொதுவான கோட்பாட்டிலும் தேசிய வருமான உற்பத்தி கணக்குகளில் வெளியீட்டின் அலகாக வருமான அலகு உள்ளது. தேசிய கணக்குகளின் ஒரு பயனாக காரணிகளின் வருமானத்தை வகைப்படுத்துவதாகவும் அவற்றின் பங்களித்தலை மதிப்பிடுவதாகவும் உள்ளது. இருப்பினும் இதன் குவியம் "தனிநபர்கள்" அல்லது "குடும்பங்கள்" மீதாக உள்ளபோது தேவையான திருத்தங்கள் தேசிய வருமான கணக்குகளிலும் பிற தரவுகளிலும் மேற்கொள்ளப்படுகின்றன. இங்கு, மேல் (அல்லது கீழ்) தட்டில் உள்ள முதல் "குறிப்பிட்ட" விழுக்காட்டு குடும்பங்களுக்கு, அடுத்த விழுக்காட்டு வீச்சில் உள்ள குடும்பங்களுக்கு என்றவாறாக வருமானத்தின் எத்தனை பங்கு செல்கிறது என்பதை அறிவது முதன்மையாக உள்ளது. மேலும் உலகமயமாக்கல், வரிக்கொள்கைகள், தொழில்நுட்பம் போன்றவை இந்தக் "குடும்ப" வருமானங்களை எவ்வாறு பாதிக்கிறது என்பதை அறிவதிலும் ஆர்வம் கொள்கிறது. 



</doc>
<doc id="183978" url="https://ta.wikipedia.org/wiki?curid=183978" title="ஊர்த்தவ தாண்டவம்">
ஊர்த்தவ தாண்டவம்

ஊர்த்துவ தாண்டவம் அல்லது ஊர்த்தவ தாண்டவம் என்பது சிவபெருமான் ஆடும் தாண்டவங்களில் ஒன்றாகவும். காளி தேவிக்கும் - சிவபெருமானுக்கும் நடந்த நாட்டியப் போட்டியின் போது சிவபெருமான் இறுதியாக தனது வலது காலை தலைக்கு மேல் உயர்த்தி ஆடினார். ஆனால் காளியால் சிவபெருமானைப் போன்று வலது காலை தலைக்கு உயரே தூக்கி ஆட இயலாத காரணத்தினால் நாட்டியப் போட்டியில் தோல்வி அடைகிறார்.
ஊர்த்துவ தாண்டவத்தில் சிவ பெருமானின் இந்த தாண்டவம் ஐம்பெரும் தாண்டவங்கள், சப்த தாண்டவம் போன்ற தாண்டவகைகளுள் அடங்குகிறது.

சிவனும், சக்தியும் சமமென சக்தி உணரததால், சிவனின் சாபப்படி, உக்கிரமான காளியாக மாறினாள். தில்லையில் சிவனை அடைய தவம் செய்தாள். ஆனால் சிவன் காட்சியளிக்காததால் மேலும் உக்கிரமாக மாறினாள். அதனால் தில்லைவாழ் மக்கள் பாதிப்படைந்தனர். தேவர்கள், முனிவர்களின் வைத்த கோரிக்கையையும் நிராகரித்தாள். ஆடல்கலையின் வல்லவனான சிவனை தன்னுடன் போட்டிக்கு அழைத்தாள். 

சிவனுக்கும், காளிக்கும் இடையே நடனப் போட்டி நடந்தது. கடுமையான போட்டியில் இருவரும் சமநிலையில் இருந்தார்கள். அப்போது காதில் அணிந்திருந்த குண்டலத்தை கீழே விழச் செய்து, அந்த குண்டலத்தை தன் கால் விரலாலேயே எடுத்து காதில் மாட்டினார் சிவன். முனிவர்களும், தேவர்களும் இருந்த சபையில் காலை உயர்த்த விரும்பாத காளி, போட்டியில் பின்தங்கினாள். சிவபெருமான் போட்டியில் வென்றார். காலை உயர்த்தி ஆடிய தாண்டவம் ஊர்த்துவ தாண்டவம் என்று அழைக்கப்படுகிறது.

இத்தாண்டவமாடியமையினால் சிவபெருமான் ஊர்த்தவ தாண்டவ மூர்த்தி என்றும், ஊர்த்தவ தாண்டவர் என்றும் அழைக்கப்படுகிறார்.



</doc>
<doc id="183981" url="https://ta.wikipedia.org/wiki?curid=183981" title="சந்தியா தாண்டவம்">
சந்தியா தாண்டவம்

சந்தியா தாண்டவம் என்பது சிவபெருமான் ஆடும் தாண்டவங்களில் ஒன்றாகவும். ஐம்பெரும் தாண்டவம், சப்த தாண்டவம், நவ தாண்டவம் மற்றும் பன்னிரு தாண்டவம் என்ற தாண்டவகைகளுள் அடங்குகிறது. மாலை வேலையில் சிவபெருமான் இந்த தாண்டவத்தினை ஆடியதால் சந்தியா தாண்டவம் என்ற பெயர் பெற்றது. இந்த தாண்டவத்தினை எல்லியம் என்று அழைக்கின்றனர். 

பாற்கடலிருந்து வெளிவந்த விஷத்தை குடித்துவிட்டு சிவன், உரைந்து நின்றார். தேவர்களும், மூவரும் வணங்கி நிற்க, அப்போது சிவன் ஆடிய நடனம் சந்தியா தாண்வம் எனப்படுகிறது. இந்த நடனத்தின் நேரத்தைதான் பிரதோசம் என்று சைவர்கள் கொண்டாடுகின்றார்கள். இதனால் சந்தியா தாண்டவத்தினை பிரதோஷ நடனம், பிரதோச தாண்டவம் என்ற பெயர்களில் அழைக்கின்றனர்.




</doc>
<doc id="183983" url="https://ta.wikipedia.org/wiki?curid=183983" title="கோண அதிர்வெண்">
கோண அதிர்வெண்

இயற்பியலில் கோண அதிர்வெண் எனப்படுவது சுழலும் விகிதத்தை அளவிடும் எண்ணிக்கணியம். கோண அதிர்வெண்ணானது கோண வேகம் எனப்படும் திசையன் கணியத்தின் பருமன் ஆகும். "கோண அதிர்வெண் திசையன்" formula_1 எனப்படுவது சிலவேளைகளில் கோண வேகத்திற்கு ஒத்தசொல்லாக பயன்படுகிறது.

ஓர் சுழற்சி 2π ரேடியன்களிற்கு சமனாகும், எனவே

இங்கு

ω என்பது இயற்கை அதிர்வெண் (இது சிலவேளைகளில் ω ஆல் குறிக்கப்படும்).

அலைவுறும் பொருளின் அதிர்வெண்
இங்கு x சமனிலைத் தானத்திலிருந்தான இடப்பெயர்ச்சி.

இங்கு சாதாரண அதிர்வெண்ணைப் பயன்படுத்துகையில் இச்சமன்படானது கீழ்வருமாறு அமையும்

LC சுற்றின் பரிவு அதிர்வெண்ணானது மின் கொள்ளளவம் (C ஃபரட்டில் அளக்கப்படுகிறது), மின் தூண்டுதிறன் (L ஹென்றியில் அளக்கப்படுகிறது) ஆகியவற்றின் பெருக்கத்தின் தலைகீழின் வர்க்கமூலத்திற்கு சமனாகும்.

தொடர்புடைய வாசிப்பிற்கு:


</doc>
<doc id="183984" url="https://ta.wikipedia.org/wiki?curid=183984" title="கெளரி தாண்டவம்">
கெளரி தாண்டவம்

கெளரி தாண்டவம் என்பது சிவபெருமான் ஆடும் தாண்டவங்களில் ஒன்றாகவும். தாருகாவனத்து ரிஷிகளின் ஆணவத்தையும், ரிஷிபத்தினிகளின் ஆணவத்தையும் அடக்க பிட்சாடனராய் வந்த இறைவன், தன்னுடன் விஷ்ணுவையும் மோகினி உருவில் அழைத்து வருகிறார். ரிஷி, முனிவர்களின் கர்வம் அடக்கப் படுகிறது. அப்போது இறைவன் மோகினியான திருமாலுடன் ஆடிய ஆட்டமே முதல் ஆட்டம் எனச் சொல்லப் படுகிறது. நாராயணனும், தான் தான், நாராயணியாக இருப்பவளும் தான் தான் என இறைவிக்குப் புரியாதா? உமையொரு பாகத்து இறைவனின் நடனத்தைத் தான் மட்டும் கண்டு களிக்க ஆசைப் பட்டாள் இறைவி, அவளின் ஆசையை நிறைவேற்ற இறைவன் ஆடியது தான் கெளரி தாண்டவம் எனச் சொல்லப் படுகிறது. சைவ ஆகமங்கள் படி இறைவனின் பிரம்மோற்சவத்துடன் இணைத்துச் சொல்லப் படுகிறது இந்தத் தாண்டவம். இதில் நந்தி இறைவனின் வலப் பக்கமும், இடது பக்கம் கெளரியான அம்பிகையும் காணப் படுகிறார்கள். ஆனந்தத் தாண்டவத்தில் இல்லாதபடிக்கு இதில் இறைவனின் இடப்பக்கத்துக் கைகள் ஒன்றில் பாம்பு காணப் படுகிறது.


</doc>
<doc id="183985" url="https://ta.wikipedia.org/wiki?curid=183985" title="உமா தாண்டவம்">
உமா தாண்டவம்

உமா தாண்டவம் என்பது அன்னை பார்வதி உடனிருக்கும் கோலத்தில் அமைந்தது. ஒரு கால் அபஸ்மார புருஷனின் மேல் இருக்கும்போது மற்றொரு காலைத் திரும்பி இருக்கும் நிலையில் கஜ ஹஸ்தம் என்னும் முத்திரையைக் காட்டிய வண்ணம் அமைந்திருக்கும் இந்தத் தாண்டவம். காத்தல் தொழிலை நிலைத்திருக்கச் செய்யும் தாண்டவமாய்க் கருதுவார்கள்.



</doc>
<doc id="183986" url="https://ta.wikipedia.org/wiki?curid=183986" title="கஜ சம்ஹாரத் தாண்டவம்">
கஜ சம்ஹாரத் தாண்டவம்

கஜ சம்ஹாரத் தாண்டவம் என்பது யானையின் தோலை உரித்த நிலையில் சிவபெருமான் ஆடுகின்ற தாண்டவமாகும். 

தருகாணவனத்து முனிவர்கள் ஆணவத்தினால் இறையருளைப் பெறாமல் இருந்தார்கள். அவர்களின் ஆணவத்தினை யானையாக மாற்றி சிவன் வெற்றிக் கொண்டார். ஆணவம் அழிந்த முனிவர்கள் சிவ பெருமானை வணங்கி முக்தி பெற்றனர். இந்த தாண்டவத்தில் சிவன் யானையின் மீது ஆடுவார்.

களிற்றுரி என்றும் கஜ சம்காரத் தாண்டவத்தினை அழைக்கின்றனர். இந்த தாண்டவத்திற்கு குஞ்சரம் என்றும் பெயர் உள்ளது. இந்த தாண்டவத்தலிருந்து ராஜ நடனம் உண்டானது.



</doc>
<doc id="183987" url="https://ta.wikipedia.org/wiki?curid=183987" title="காளிகா தாண்டவம்">
காளிகா தாண்டவம்

இரு கண்களுடனும், எட்டுக் கரங்களுடனும் இறைவனால் ஆடப் பட்ட இந்தத் தாண்டவத்தில் வலப்பக்கக் கரங்களில் சூலம், உடுக்கை போன்றவையும், இடப் பக்கக் கரங்களில் மண்டை ஓடு, அக்கினி, மணி போன்றவையும் காணப் படுகிறது. வலக்கை அபய ஹஸ்தமும் இடக்கை கஜ ஹஸ்தமும் காட்டுகிறது. ஐந்தொழில்களையும் குறிக்கும் நடனம் காளிகா தாண்டவம் எனப் படுகிறது. இது திருநெல்வேலியில் காணப்படுகிறது. திருவாலங்காட்டில் "ரத்தின சபை"யில் ஆடும் ஆட்டம் "காளிகா தாண்டவம்" எனச் சிலரால் சொல்லப் படுகிறது. இது தவிர தஞ்சை மாவட்டம் நல்லூரிலும் காணப் படுகிறது.



</doc>
<doc id="183990" url="https://ta.wikipedia.org/wiki?curid=183990" title="ஐம்பெரும் தாண்டவங்கள்">
ஐம்பெரும் தாண்டவங்கள்

ஐம்பெரும் தாண்டவங்கள் என்பவை சைவ சமயக் கடவுளான சிவபெருமான் ஆடிய ஐந்து தாண்டவங்களை வகைப்படுத்துவதாகும். பரதநாட்டியக் கலையில் ஆணின் நடனம் தாண்டவம் என்று அழைக்கப்படுகிறது. 
பரதசார சங்கிரம் நூலானது ஐவகைத் தாண்டவங்களாக கீழ்வருபவனவற்றைத் தருகிறது.

சிவபெருமான்


</doc>
<doc id="183994" url="https://ta.wikipedia.org/wiki?curid=183994" title="நவ தாண்டவங்கள்">
நவ தாண்டவங்கள்

ஆடல் கலையில் வல்லவரான சிவபெருமான் ஆடிய தாண்டவங்களுள் ஒன்பது தாண்டவங்களை வகைப்படுத்துவது நவ தாண்டவமாகும். நவ என்ற சொல்லானது ஒன்பது என்ற பொருளினைத் தருகிறது. இந்த நவ தாண்டவங்களும் இந்துக்களின் திருவிழாவான நவராத்தியன்று சிவபெருமான் ஆடுவதாக சைவர்கள் நம்புகிறார்கள். 




</doc>
<doc id="183995" url="https://ta.wikipedia.org/wiki?curid=183995" title="பன்னிரு தாண்டவங்கள்">
பன்னிரு தாண்டவங்கள்

ஆடல் கலையில் வல்லவரான சிவபெருமான் ஆடிய எண்ணற்ற தாண்டவங்களுள் பனிரெண்டு தாண்டவங்களின் தொகுப்பு பன்னிரு தாண்டவங்களாகும். 

பன்னிரு தாண்டவங்களின் பட்டியல் கீழே..




</doc>
<doc id="183998" url="https://ta.wikipedia.org/wiki?curid=183998" title="அசபா தாண்டவம்">
அசபா தாண்டவம்

அசபா தாண்டவம் என்பது சிவபெருமானின் எண்ணற்ற சிவதாண்டவங்களில் ஒன்றாகும். இத்தாண்டவத்தை சப்தவிடங்க தலங்களில் முதன்மையான தலமான திருவாரூர் தலத்தில் சிவபெருமான் ஆடினார். மேலும் கீழுமாக ஏறியும், இறங்கியும் முன்னும் பின்னுமாகச் சென்று வந்தும், அடியவர்கள் மந்திரத்தை மானசீகமாக ஏற்கும் நிலையில் உள்ளம் மகிழ்ந்து ஆடுவது அசபா தாண்டவமாகும். 



</doc>
<doc id="184000" url="https://ta.wikipedia.org/wiki?curid=184000" title="பிரம்ம தாண்டவம்">
பிரம்ம தாண்டவம்

பிரம்ம தாண்டவம் அல்லது பிரம தாண்டவம் என்பது சிவபெருமானின் எண்ணற்ற சிவதாண்டவங்களில் ஒன்றாகும். இந்த தாண்டவம் பஞ்ச தாண்டவங்களுள் ஒன்றாக போற்றப்படுகிறது. 

திருமுருகன் பூண்டியிலும், திருக்களர் பாரிஜாதவனேஸ்வரர் திருக்கோயிலில் பிரம தாண்டவ தரிசனத்தினைக் காணலாம். 

சிவபெருமானிடம் பதஞ்சலி முனிவரும், வியாக்ரபாதரும் ஆனந்த தாண்டவம் ஆடிட வேண்டினர். அதனால் சிவபெருமானும் அம்முனிவர்களுக்காக ஆனந்த நடனம் ஆடினார். இதனை அறிந்த துர்வாச முனிவர், தனக்கும் சிவபெருமான் நடன தரிசனம் தரவேண்டும் என எண்ணினார். அதற்காக திருக்களர் வந்த துர்வாசர், அங்கிருந்த வனத்தினை பாரிஜாத வனமாக மாற்றி, இறைவனையும், இறைவியையும் பிரதிஷ்டை செய்து பூசித்து வந்தார். அதனால் மகிழ்ந்த சிவபெருமான் பிரமதாண்டவ தரிசனத்தினை துர்வாருக்கு தந்தருளினார்.


</doc>
<doc id="184001" url="https://ta.wikipedia.org/wiki?curid=184001" title="திரிபுர தாண்டவம்">
திரிபுர தாண்டவம்

திரிபுர தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்று .இதனை மனிதனின்(அரக்கனின்)ஆணவம்,கர்மம்,மாயை ஆகிய மூன்று குணங்களான திரிபுரங்கள் கிருதயுகம்,திரேதா யுகம்,துவாபாரக யுகம்,கலியுகம்,சத்தியயுகம் என தலா 2000 ஆண்டுகளுள்ள ஒவ் ாெரு யுகமும் முடிவடைந்து 10000 ஆண்டுகளுக்கு ஒருமுறை மட்டுமே நிகழக்கூடிய தாண்டவமான இது.இந்த தாண்டவம் நவ தாண்டவங்களில் ஒன்றாகப் போற்றப்படுகிறது. இத்தாண்டவம் சித்திர சபை என்று போற்றப்படும் குற்றாலத்தில்,குள்ளமுனியான அகத்தியருக்கு சிவபெருமான் இத்தாண்டவத்தினை புரிந்தது ஓவியமாக உள்ளது. மேலும் இந்த தாண்டவம் நவராத்திரியின் மூன்றாம் நாளில் சிவபெருமானால் ஆடப்படுகிறது. 

இந்த தாண்டவத்தை நுதல்விழி என்றும் அழைக்கின்றனர். நுதல்விழி என்பது நெற்றிக்கண்ணாகும். நெற்றிக்கண்ணால் திரிபுரங்களை எரித்தமையால் திரிபுர தாண்டவம் என்கின்றனர். இந்த தாண்டவத்தை திருவதிகையில் சிவபெருமான் ஆடினார். 

திசைமுகன் இந்த நடனத்தினை சிவபெருமான் ஆட காண்கிறார். 


</doc>
<doc id="184004" url="https://ta.wikipedia.org/wiki?curid=184004" title="முனி தாண்டவம்">
முனி தாண்டவம்

முனி தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. முனிதாண்டவம் என்பது பார்வையை பல கோணங்களில் செலுத்தி அந்தக் கோணங்களில் கைகளையும், கால்களையும் வளைத்து ஆடுவது. இந்த நடனத்தை அங்க அசைவுகளையட்டி ஆடுவதால் வித்தாரம் எனவும் அழைக்கின்றனர். 

சிவபக்தரான பதஞ்சலி முனிவர் மிருதங்கம் வாசிக்க, சிவபெருமான் ஆடிய தாண்டவம் முனி தாண்டவம் எனப்படுகிறது. இந்த தாண்டவம் நவராத்திரியின் ஆறாம் நாளில் சிவபெருமானால் ஆடப்படுகிறது. 


</doc>
<doc id="184005" url="https://ta.wikipedia.org/wiki?curid=184005" title="பூத தாண்டவம்">
பூத தாண்டவம்

பூத தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்கள் மற்றும் பன்னிரு தாண்டவங்களில் ஒன்றாகப் போற்றப்படுகிறது. இந்த தாண்டவத்தை சிவபெருமா்ன் பேய்களுடன் ஆடுகிறார். இந்தக் கோலத்தை பண்டாரம் என்றும் சொல்கின்றனர். 

திருவெண்காட்டில் இந்த பூதநடனத்தை சிவபெருமான் ஆடுகிறார். இந்த திருவெண்காடானது, சுவேதவனம், பிரம்ம மாசானம், ஆதி சிதம்பரம் என்றும் அழைக்கப்படுகிறது. பேய்வரி என்றும் இதனை அழைப்பர். 

யானை வடிவில் வந்த அரக்கனை கொன்று, யானையின் தோலினை உடலில் போர்த்தி சிவபெருமான் ஆடிய நடனம் பூத தாண்டவமாகும். இந்த தாண்டவம் நவ ராத்திரியின் ஏழாவது நாளில் சிவபெருமானால் ஆடப்படுகிறது.


</doc>
<doc id="184006" url="https://ta.wikipedia.org/wiki?curid=184006" title="சுத்த தாண்டவம்">
சுத்த தாண்டவம்

சுத்த தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. சுத்த தாண்டவத்தினை பல்லியம் என்றும் அழைப்பர். பல்லியம் என்பது முரசாகும். இந்த முரசினை ஒலிக்க ஆடுகின்ற நடனமாக பல்லியம் கருதப்படுகிறது.

தண்ட காரண்யம் எனுமிடத்தில் வாழ்ந்துவந்த முனிவர்களுக்கு அரக்கர்கள் தொல்லை கொடுத்து வந்தார்கள். முனிவர்கள் தங்களை காக்கும் படி சிவபெருமானிடம் வேண்ட, சிவபெருமான் அந்த அரக்கர்களை அழித்தபின் ஆடிய தாண்டவம் சுத்த தாண்டவமாகும். இந்த தாண்டவம் நவராத்திரியின் எட்டாம் நாளில் சிவபெருமானால் ஆடப்படுகிறது. 


</doc>
<doc id="184007" url="https://ta.wikipedia.org/wiki?curid=184007" title="சிருங்காரத் தாண்டவம்">
சிருங்காரத் தாண்டவம்

சிருங்காரத் தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. 

நவரசங்களையும் வெளிபடுத்தும் வகையில் சிவபெருமான் ஆடிய தாண்டவம் சிருங்காரத் தாண்டவமாகும். இந்த தாண்டவம் நவராத்திரியின் ஒன்பதாவது நாளில் சிவபெருமானால் ஆடப்படுகிறது.


</doc>
<doc id="184009" url="https://ta.wikipedia.org/wiki?curid=184009" title="புஜங்க தாண்டவம்">
புஜங்க தாண்டவம்

புஜங்க தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. இந்த புஜங்க தாண்டவத்திலிருந்து உன்மத்த நடனம் தோன்றியுள்ளது. 

நச்சம் - நச்சுகள் மிகுந்த பாம்புகளைக் கொண்டிய ஆடிய தாண்டவம்.
சுந்தர தாண்டவம்- அழகாக பாம்புகளை ஏந்தியபடி ஆடுதல்
பித்த நடனம் - வாசுகியின் விசத்தினை உட்கொண்டு ஆடியமையால், பித்த நடனம் என்று வழங்கப்படுகிறது.

அமிழ்தம் வேண்டி தேவர்களும், அசுரர்களும் பாற்கடலை கடைந்தனர். அதில் மத்தாக மேரு மலையும், கயிறாக வாசுகி பாம்பும் பயன்படுத்தப்பட்டது. கடையும் பொழுது ஏற்பட்ட வலியினால் வாசுகி பாம்பு ஆலகாலம் எனும் விசத்தினை கக்கியது. அப்பொழுது தேவர்களும், அசுரர்களும் சிவபெருமானிடம் தங்களை காக்கும் படி வேண்டினர். அப்பொழுது சிவபெருமான் ஆடிய தாண்டவம் புஜங்க தாண்டவம் என்பதாகும். அதன் பின் விசத்தினை அருந்தி அனைவரையும் சிவபெருமான் காத்தார். இந்த தாண்டவம் நவ ராத்திரியின் ஐந்தாம் நாளில் சிவபெருமானால் ஆடப்படுகிறது.


</doc>
<doc id="184011" url="https://ta.wikipedia.org/wiki?curid=184011" title="பிரளய தாண்டவம்">
பிரளய தாண்டவம்

பிரளய தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. வெற்றி பெற்றமையைக் குறிக்க இந்த தாண்டவம் ஆடப்படுகிறது.

உலகில் அதர்மம் அதிகமாக தலையெடுத்தப் பின், உலகம் பிரளயத்தால் அழிவுரும் என்பது இந்து தொன்மவியல் நம்பிக்கையாகும். இந்த பிரளயக் காலத்தில் தேவர்கள், அரக்கர்கள், இந்திரன், திருமால் என அனைவரையும் ஒடுக்கி அழித்து அவர்களுடைய மண்டையோடுகளை மாலையாக அணிந்து சிவபெருமான் ஆடும் தாண்டவம் பிரளயத் தாண்டவமாகும். 

பிரளய தாண்டவத்தினை சாலியம், வீர வெறியாடல் என்றும் குறிப்பிடுகின்றனர். கைகளை கொட்ட ஆடுவதால் கொட்டி, கொட்டிச் சேதம் என்ற பெயர்களும் உண்டு. 


</doc>
<doc id="184012" url="https://ta.wikipedia.org/wiki?curid=184012" title="உக்ர தாண்டவம்">
உக்ர தாண்டவம்

உக்ர தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது. மக்களுக்கும், முனிவர்களுக்கும், தேவர்களுக்கும் அசுரர்களால் தொல்லை நேரிடும் பொழுது, சிவபெருமான் கோபம் கொண்டு ஆடும் நடனம் உக்ர தாண்டவம் எனப்படுகிறது. 


</doc>
<doc id="184013" url="https://ta.wikipedia.org/wiki?curid=184013" title="சம்ஹார தாண்டவம்">
சம்ஹார தாண்டவம்

சம்ஹார தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் நவ தாண்டவங்களில் ஒன்றாகப் போற்றப்படுகிறது.

மிருகண்டு முனிவர் நெடுநாள் குழந்தைப் பேரு இன்றி இருந்தமையால் சிவபெருமானை நினைத்து தவமிருந்து மார்க்கண்டேயர் என்ற குழந்தையைப் பெற்றார். சிவ பக்தனாக வளர்ந்த மார்க்கண்டேயர் பதினாறு வயதில் இறந்துவிட வேண்டுமென விதியிருந்தது. இதனால் எமதர்மம் மார்க்கண்டேயர் உயிரை எடுக்க வந்த பொழுது, அவர் சிவலிங்கத்தினை ஓடிச் சென்று கட்டிக்கொண்டார். மார்க்கண்டேயரின் உயிரை எடுக்க ஏவிய பாசக்கயிறு லிங்கத்தின் மீது பட்டது, அதனால் எமதர்மனை அழிக்க சிவபெருமான் ஆடிய தாண்டவம் சம்ஹார தாண்டவமாகும். இந்த தாண்டவம் நிகழ்ந்த ஊர் திருக்கடவூராகும்.


</doc>
<doc id="184014" url="https://ta.wikipedia.org/wiki?curid=184014" title="ஞானசுந்தர தாண்டவம்">
ஞானசுந்தர தாண்டவம்

ஞானசுந்தர தாண்டவம் என்பது சிவபெருமான் ஆடிய எண்ணற்ற தாண்டவங்களுள் ஒன்றாகும். இந்த தாண்டவம் பஞ்ச தாண்டவங்களில் ஒன்றாகப் போற்றப்படுகிறது. சுந்தரம் என்ற சொல்லானது அழகு என்று பொருள் தருவதாகும். ஞானமும் அழகும் நிறைந்த தாண்டவமாக இந்த தாண்டவம் போற்றப்படுகிறது. ஞான தாண்டவம் மதுரையில் நிகழ்த்தப்பட்டதாக கூறப்படுகிறது. 

திருவாவடுதுறை தலத்தில் சிவபெருமான் முசுகுந்த சக்கரவர்த்திக்கு சுந்தர நடனத்தினை ஆடியருளினார்.


</doc>
<doc id="184030" url="https://ta.wikipedia.org/wiki?curid=184030" title="மண்டபம் விசுவநாதன்">
மண்டபம் விசுவநாதன்

மண்டபம் விஸ்வநாதன் பத்திரிகையாளர். இந்தியன் எக்ஸ்பிரஸ் குரூப் தினமணி நாளிதழில் கால் நூற்றாண்டு காலத்திற்கு பணியாற்றியவர். இலங்கை இனப்பிரச்சனை குறித்து பல புதிய தகவல்களைவெளியிட்டவர். தினமணியின் ஆசிரியராக பணியாற்றி மறைந்த ஏ.என்.சிவராமன் இலங்கை இனப்பிரச்சனை குறித்து தினமணியில் நடுப்பக்கக் கட்டுரைகள் எழுதியபோது மண்டபம் விஸ்வநாதன் உடனிருந்தவர். வயது முதிர்ந்த ஏஎன்எஸ் அவர்கள் சொல்லச்சொல்ல இவர்தான் கட்டுரைகளை எழுதி தினமணிக்கு தருவார். 
இலங்கை தமிழ் போராளிகள் குழுத் தலைவர்கள் பத்மநாபா, பாலகுமார், பிரபாகரன், உமா மகேஸ்வரன், அரசியல் தலைவர்கள் தொண்டைமான், அமிர்தலிங்கம் மற்றும் பலர் மண்டபம் விஸ்வநாதனுடன் 
நெருக்கமான செய்தித் தொடர்பு வைத்திருந்தனர். 
இந்திய அரசு ஏற்பாடு செய்து, இலங்கை போராளிக்குழுத் தலைவர்கள் திம்புவில் பேச்சுவார்த்தை நடத்தியபோது உடனுக்குடன் தினமணியில் செய்திகளை வெளிட்டார். அப்போது ஆங்கில, தமிழ் நாளிதழ்கள் தினமணியில் இவர் வெளியிட்ட செய்திகளை அப்படியே வெளியிட்டன. ஜார்ஜ் பெர்னாண்டஸ் மத்திய பாதுகாப்பு அமைச்சராக பதவி ஏற்றவுடன், பாதுகாப்பு ரீதியில் சேது சமுத்திரத் திட்டம் தேவையா என்பதை அறிந்து கொள்ள முப்படைத் தலைவர்களுடன் தனுஷ்கோடிக்கு வந்தார். அப்போது மண்டபம் விஸ்வநாதனை தன்னுடன் ஹெலிஹோப்டேரில் அழைத்துஸ் சென்று கச்சத்தீவு, பாக் ஜலசந்தி, மன்னார் வளைகுடா 
ஆகியவற்றை பார்வையிட்டார்.

மண்டபம் விஸ்வநாதன் ராமநாதபுரம் நகரில் 1957 ஆம் ஆண்டு பிப்ரவரி மாதம் சன்முகவேலு-களஞ்சியம் தம்பதிகளுக்கு மூத்த மகனாகப் பிறந்தார்.ராமேஸ்வரம், ராமநாதபுரம், மதுரை, விருதுநகர் விழுப்புரம், புதுச்சேரி ஆகிய மாவட்ட தலைநகரங்களில் தினமணி நிருபராகப் பணியாற்றினார். தற்போது பிரபல நிறுவனகளுக்கு மாத இதழ்கள் தயாரித்து தரும் பொறுப்பாசிரியராக உள்ளார். சென்னை தாம்பரத்தில் வசிக்கும் இவருக்கு இரு மகன்கள் உள்ளனர்.
மதுரை மாவட்டம் தே. கல்லுப்பட்டி காந்தி நிகேதன் ஆசிரமத்தின் நிறுவனர் மறைத்த கா.முனியாண்டி இவரது தாத்தா. மதுரை மீனாட்சி மிஷன் மருத்துவமனை நிறுவனர் டாக்டர் சேதுராமன், எம்.ஜி.ஆர் பல்கலைகழக நிறுவனர் ஏ.சி.சண்முகம் ஆகியோரின் அரசியல் ஆலோசகராக உள்ளார்.


</doc>
<doc id="184031" url="https://ta.wikipedia.org/wiki?curid=184031" title="தமிழ்நாடு கொங்கு இளைஞர் பேரவை">
தமிழ்நாடு கொங்கு இளைஞர் பேரவை

தமிழ்நாடு கொங்கு இளைஞர் பேரவை தமிழக அரசியல் கட்சியாகும். இக்கட்சி 2001ஆம் ஆண்டு மார்ச் 14ஆம் தேதி கோவையில் உ. தனியரசு என்பவரால் உருவாக்கப்பட்டது. இந்த அமைப்பு 2011 தமிழ்நாடு சட்டமன்றத் தேர்தலில் அதிமுகவுடன் கூட்டணி அமைத்துப் போட்டியிட்டது. இந்த அமைப்பின் நிறுவன அமைப்பாளரான உ. தனியரசு பரமத்தி-வேலூர் சட்டமன்றத் தொகுதியில் போட்டியிட்டு வெற்றி பெற்றார். 2016ல் நடந்த சட்டமன்ற தேர்தலில் காங்கேயம் தொகுதியில் போட்டியிட்டு வெற்றி பெற்றார்.

தமிழ்நாடு கொங்கு இளைஞர் பேரவைக்கு என பச்சை சிவப்பு வர்ணத்தில் அதன் நடுவில் புலி சின்னமும் கொண்டு கொடியை உருவாக்கி அதனை கோவையில் உ.தனியரசு அவர்கள் 2001ஆம் ஆண்டு மார்ச் 14ஆம் நாள் ஏற்றினார்.


</doc>
<doc id="184038" url="https://ta.wikipedia.org/wiki?curid=184038" title="அமெரிக்கர்">
அமெரிக்கர்

அமெரிக்கர் ("Americans") என்பவர்கள் அமெரிக்க ஐக்கிய நாட்டின் அமெரிக்க குடியுரிமை பெற்ற அல்லது சுதேசிகளைக் குறிக்கும். அமெரிக்க பல தேசிய மக்களின் தாயகமாகத் திகழ்கின்றது. இதனால் அமெரிக்கர் தேசியத்துவத்தையும் இனத்தையும் சமமாகக் கருதாது குடியுரிமையை மட்டும் கருத்தில் கொள்கின்றனர்.


</doc>
<doc id="184039" url="https://ta.wikipedia.org/wiki?curid=184039" title="கடலாடி (திருவண்ணாமலை)">
கடலாடி (திருவண்ணாமலை)

கடலாடி () (Kadaladi) இந்தியா, தமிழ்நாடு,  திருவண்ணாமலை மாவட்டம் கலசப்பாக்கம் ஒன்றியத்தில் உள்ள ஒர் ஊராட்சி ஆகும். இதன் அருகில் கலசபாக்கம், துரிஞ்சாபுரம், புதுப்பாளையம் மற்றும்  போளூர் போன்ற ஒன்றியங்கள் உள்ளன. இக்கிராமத்தின் வடக்கு திசையில் புகழ்பெற்ற பர்வத மலை அமைந்துள்ளது, 

2011 ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 15831 ஆகும். இவர்களில் பெண்கள் 8291 பேரும், ஆண்கள் 7540 பேரும் உள்ளனர்.

இக்கிராமத்தின் முக்கிய தாெழில் விவசாயம் ஆகும். செய்யாறு மற்றும் கல்லாறு மற்றும் இக்கிராமத்தை சுற்றியுள்ள ஏழு ஏரிகளிலிருந்து கிடைக்கும் நீரிலிருந்து விவசாயம் செய்யப்படுகிறது. 




</doc>
<doc id="184040" url="https://ta.wikipedia.org/wiki?curid=184040" title="கடலாடி">
கடலாடி

கடலாடி என்பது ஊர்ப் பெயர் ஆகும்.
இப்பெயரில் உள்ள கட்டுரைகள்:


</doc>
<doc id="184041" url="https://ta.wikipedia.org/wiki?curid=184041" title="தெம்மாதிமங்கலம்">
தெம்மாதிமங்கலம்

தெம்மாதிமங்கலம் (அ) தென்மகாதேவமங்கலம் (அ) சுருக்கமாக : மாதிமங்கலம், திருவண்ணாமலை மாவட்டம் கலசப்பாக்கம் வட்டத்தைச் சேர்ந்த வருவாய் கிராமும் கலசப்பாக்கம் ஊராட்சி ஒன்றியத்தைச் சேர்ந்த ஊராட்சியும் ஆகும்.

இது "சேலம்-சென்னை" அகல நெடுஞ்சாலையில் அமைந்துள்ளது. மேலும் திருவண்ணாமலை - ஆதமங்கலம் புதூர் மாநில நெடுஞ்சாலையும் இந்த ஊரின் வழியே செல்கிறது . 

இந்த ஊரில் தான் புகழ் பெற்ற "பர்வத மலை " அமைந்துள்ளது. மேலும் இது ஆதமங்கலம் புதூரில் இருந்து 3 கிமீ தொலைவில் உள்ளது.


</doc>
<doc id="184042" url="https://ta.wikipedia.org/wiki?curid=184042" title="ஆல்பிரடு மார்ஷல்">
ஆல்பிரடு மார்ஷல்

ஆல்ஃபிரடு மார்ஷல் ("Alfred Marshall", 26 சூலை 1842 – 13 சூலை 1924) தமது காலத்தில் மிகவும் தாக்கமேற்படுத்திய ஒரு பிரித்தானிய பொருளியலாளர் ஆவார். இவரது நூல், "பொருளியல் கொள்கைகள்" (1890), இங்கிலாந்தில் பல ஆண்டுகளுக்கு முதன்மையான பொருளியல் பாடநூலாக விளங்கியது. இந்நூல் கேள்வியும் நிரம்பலும், விளிம்புப் பயனுடைமை, உற்பத்தி ஆக்கச் செலவுகள் போன்ற கருத்துக்களை ஒன்றிணைத்து முழுமையாக்கியது. பொருளியலை நிறுவியவர்களில் ஒருவராக மார்ஷல் கருதப்படுகிறார்.

ஆல்பிரடு மார்ஷல் 1842ஆம் ஆண்டு சூலை 26 அன்று இங்கிலாந்தில் இலண்டனில் பிறந்தார். கேம்பிரிச்சின் "புனித ஜான் கல்லூரியில்" கல்வி கற்றார். அரசியல் பொருளியலில் ஆய்வு செய்து வந்தார். 1875இல் அமெரிக்காவிற்குச சென்று கட்டணக் கட்டுப்பாடுகளால் எழும் தாக்கத்தை அளவிட முயன்றார். பின்னர் இத்தாலியில் ஓராண்டு ஆய்வு செய்தார். 1885இலிருந்து 1908 வரை கேம்பிரிச்சு பல்கலைக்கழகத்தில் அரசியல் பொருளியல் விரிவுரையாளராகப் பணியாற்றினார். தமது சிறப்புமிக்க "பொருளியல் கொள்கைகள்" என்ற நூலை 1890இல் வெளியிட்டார். அடுத்த பத்தாண்டுகளில் இந்த நூலை மேம்படுத்தி பல பதிப்புக்களை வெளியிட்டார். 1924இல் இயற்கை எய்தினார்.



</doc>
<doc id="184072" url="https://ta.wikipedia.org/wiki?curid=184072" title="பாச்சல்">
பாச்சல்

பாச்சல், திருவண்ணாமலை மாவட்டம், செங்கம் வட்டத்தைச் சேர்ந்த வருவாய்க் கிராமம் ஆகும். 

இது தேசிய நெடுஞ்சாலை 66 இல் செங்கத்தில் இருந்து 17 கிமீ தொலைவிலும், திருவண்ணாமலைக்கு முன்னே 16 கிமீ தொலைவிலும் உள்ளது.


</doc>
<doc id="184074" url="https://ta.wikipedia.org/wiki?curid=184074" title="லயனல் ராபின்ஸ்">
லயனல் ராபின்ஸ்

இலயனல் சார்லசு இராபின்சு, பிரபு இராபின்சு ("Lionel Charles Robbins, Baron Robbins", பிரித்தானிய அகாதமி ஆய்வாளர், நவம்பர் 22, 1898 - மே 15, 1984) ஓர் பிரித்தானியப் பொருளியல் அறிஞரும் இலண்டன் பொருளாதாரப் பள்ளியின் பொருளாதாரப் பிரிவின் தலைவராகப் பணியாற்றிவரும் ஆவார். இவரது பொருளியல் குறித்த வரையறைக்காகவும் மார்சிலீயப் பாதையிலிருந்து ஆங்கில-சாக்சனியப் பொருளியலை மாற்றுவதில் இவரது பங்களிப்பிற்காகவும் பெரிதும் அறியப்படுகிறார்.


</doc>
<doc id="184075" url="https://ta.wikipedia.org/wiki?curid=184075" title="அரசினர் திருவண்ணாமலை மருத்துவக் கல்லூரி மருத்துவமனை">
அரசினர் திருவண்ணாமலை மருத்துவக் கல்லூரி மருத்துவமனை

அரசினர் திருவண்ணாமலை மருத்துவக் கல்லூரி மருத்துவமனை (Government Thiruvannamalai Medical college And Hospital) (GTMCH), திருவண்ணாமலை மாவட்டம், திருவண்ணாமலை வட்டம், துரிஞ்சாபுரம் ஒன்றியம், வேங்கிக்கால்புதூர் கிராமம், திருவண்ணாமலை வெளி வட்டச் சாலையில், திருவண்ணாமலை மாவட்ட நீதிமன்றத்திற்குப் பின்புறம் அமைந்துள்ளது.
2009 ஆம் ஆண்டு, கருணாநிதி தலைமையிலான தி. மு. கழக அரசின் நிதியமைச்சர் அன்பழகன் ஆண்டு நிதி அறிக்கையில் அறிவித்தார்.


</doc>
<doc id="184084" url="https://ta.wikipedia.org/wiki?curid=184084" title="இந்திய கதிரியல் மற்றும் படிம இயல் சங்கம்">
இந்திய கதிரியல் மற்றும் படிம இயல் சங்கம்

இந்திய கதிரியல் மற்றும் படிம இயல் சங்கம் ("Indian Radiological and Imaging Association-IRIA") என்பது நோயறிகதிரியல் துறைசார்ந்த மருத்துவர்களின் சிறப்பு சங்கமாகும். கதிரியல் துறைசார்ந்த படிப்பினை ஊக்கப்படுத்துதல், கதிரியல் துறையினை முன்னெடுத்துச் செல்வது, மீயொலி கணினி தள கதிர்படம், காந்த ஒத்ததிர்வு படமுறை, பாசிட்ரான் உமிழ்பு படமுறை போன்ற நுட்பமான படிம இயல் முறைகளை அதிகம் பயன்படுத்துவது போன்றவையாகும். கருக்கலைப்பிற்கு மீயொலி மற்றும் கதிரியல் கருவிகளை பயன்படுத்துவதை எதிர்க்கும் சங்கம் இது.

1931 -ல் கொல்கத்தாவில் முதலில் இந்திய கதிரியல் சங்கம் என்று மருத்துவர் அஜித்மோகன்போஸ் என்பவரால் தொடங்கப்பட்டது. 1932-ல் இந்திய மருத்துவ சங்கத்தின் ஓர் உறுப்பாக ஆனது. 1937-ல் பதிவு செய்யப்பட்டது. 1940 ல் சென்னையைச் சேர்ந்த மருத்துவர்கள் ராமாராவ், கே.எம். ராய், சாந்தன் கிருஷ்ணபிள்ளை போன்றவர்களின் பெருமுயற்சியால் வலுவான ஓர் அமைப்பானது. 1947 க்குபின் பல மருத்துவக் கல்லூரிகளில் பட்ட மேற்படிப்பு தொடங்கப் பெற்று வளர்ந்த்து.



</doc>
<doc id="184089" url="https://ta.wikipedia.org/wiki?curid=184089" title="ஆங்கிலேயர்">
ஆங்கிலேயர்

ஆங்கிலேயர் ("English") எனப்படுவோர் இங்கிலாந்தை நாடாகக் கொண்ட ஆங்கிலம் பேசும் இனக்குழுவினர் ஆவர். ஆங்கில அடையாளம் ஆரம்ப மத்தியகால மூலத்தை கொண்டது. இது பண்டைய ஆங்கிலம் எனவும் அறியப்படுகிறது. இது சுமார் கி.பி 5 ஆம் நூற்றாண்டில் பெரிய பிரித்தானியாவுக்கு குடியேறிய ஜெர்மானிக் மக்களில் ஒரு குழுவின் இனப்பெயர் ஆங்கில்கள் என்பதில் இருந்த பெறப்பட்டது. இங்கிலாந்து ஐக்கிய பிரித்தானிய நாடுகளில் ஒன்றாகும்.




</doc>
<doc id="184090" url="https://ta.wikipedia.org/wiki?curid=184090" title="பிரித்தானியர்">
பிரித்தானியர்

பிரித்தானியர் ("British people", "Britons", "Brits", அல்லது "Britishers") எனப்படுவோர் ஐக்கிய இராச்சியம், முடிக்குக் கட்டுப்பட்ட பகுதிகள், பிரித்தானிய கடல் கடந்த ஆட்புலங்கள் என்பவற்றை தாயகமாகக் கொண்டவர்கள் அல்லது அங்கு குடியுரிமை பெற்றவர்கள் மற்றும் அவர்களின் வாரிசுகள் ஆவர்.



</doc>
<doc id="184098" url="https://ta.wikipedia.org/wiki?curid=184098" title="பல்கலைக்கழகப் பொறியியற் கல்லூரி, ஆரணி">
பல்கலைக்கழகப் பொறியியற் கல்லூரி, ஆரணி

பல்கலைக்கழகப் பொறியியற் கல்லூரி -ஆரணி, திருவண்ணாமலை மாவட்டம், போளூர் வட்டம், களம்பூர் அருகே உள்ள தச்சூரில் அண்ணா பல்கலைக்கழகத்தின் கீழ் இயங்கும் ஒரு அரசுப் பொறியியல் கல்லூரி ஆகும். 

இந்தக் கல்லூரி 2009 ஆம் ஆண்டு, ஆரணிக் கோட்டையில் செயல்பட துவங்கியது. கல்லூரிக்கென ஆரணி அருகே, போளூர் வட்டம் கச்தம்பாடியில் () சொந்தக் கட்டிடம் கட்டப்பட்ட பிறகு அங்கு செயல்படத் துவங்கியது.



</doc>
<doc id="184109" url="https://ta.wikipedia.org/wiki?curid=184109" title="பவுல் சாமுவேல்சன்">
பவுல் சாமுவேல்சன்

பவுல் அந்தோணி சாமுவேல்சன் ("Paul Anthony Samuelson", மே 15, 1915 – திசம்பர் 13, 2009) அமெரிக்க பொருளியல் அறிஞரும், பொருளியலுக்கான நோபல் நினைவுப் பரிசுப் பெற்ற முதல் அமெரிக்கரும் ஆவார். இந்த நோபல் பரிசினை வழங்கும்போது சுவீடிய அரச அகாதமியினர் இவர் " பொருளியல் கோட்பாடுகளில் அறிவியல்சார் பகுத்தறிதலை உயர்த்துவதில் வேறெந்த சமகால பொருளியலாளரை விட கூடுதலாகப் பங்களித்துள்ளார்" எனக் கூறியுள்ளது. பொருளியல் வரலாற்றாளர் ரண்டால் ஈ. பார்க்கர் இவரை "தற்காலப் பொருளியலின் தந்தை ", என்றும் "த நியூயார்க் டைம்ஸ்" இவர் "இருபதாம் நூற்றாண்டின் தலைசிறந்த பொருளியல் கல்வியாளர்" என்றும் புகழ்ந்துள்ளனர்.

இவர் எக்காலத்திலும் மிகுந்த விற்பனையாகியுள்ள பொருளியல் பாடநூலை எழுதியுள்ளார்: "பொருளியல்: ஓர் அறிமுக பகுப்பாய்வு" முதலில் 1948இல் வெளியானது. கெயின்சியப் பொருளியலின் கோட்பாடுகளை விளக்கிய இரண்டாவது அமெரிக்க பாடநூலாக இது இருந்தது. இதற்கு முன்னதாக 1947இல் "லோரீ டார்சிசு" எழுதிய "பொருளியலின் கூறுக"ள் என்ற நூல் முதலாவதாக அமைந்தாலும் அது வெற்றி பெறவில்லை. சாமுவேல்சனின் நூல் தற்போது 19 பதிப்புகளைக் கண்டுள்ளது; 40 மொழிகளில் ஏறத்தாழ 4 மில்லியன் படிகள் விற்கப்பட்டுள்ளது. 1996இல் இவருக்கு அமெரிக்காவின் உயரிய அறிவியல் விருதான தேசிய அறிவியல் பதக்கம் வழங்கப்பட்டது.



</doc>
<doc id="184185" url="https://ta.wikipedia.org/wiki?curid=184185" title="இணுவில் மத்திய கல்லூரி">
இணுவில் மத்திய கல்லூரி

இணுவில் மத்திய கல்லுாரி இலங்கையின் வடக்கே யாழ்ப்பாண மாவட்டத்தில் இணுவில் என்ற ஊரில் அமைந்துள்ள ஒரு பாடசாலை ஆகும். 1992 ஆம் ஆண்டு இணுவிலில் அமைந்திருந்த அமெரிக்க மிஷன் தமிழ்க் கலவன் பாடசாலையும், இணுவில் சைவமகஜனா வித்தியாசாலையும் 1992 ஆம் ஆண்டில் ஒன்றிணைக்கப்பட்டு இணுவில் மத்திய கல்லூரியாகியது.

ஆங்கிலேயர் ஆட்சிக் காலத்தில் கிறித்தவ மதப்பரப்புனர்களால் இணுவில் கிராமத்தில் அமெரிக்க மிஷன் தமிழ்க் கலவன் பாடசாலை ஆரம்பிக்கப்பட்டது. ஆரம்பத்தில் இப்பாடசாலை இணுவில் மக்லியொட் மருத்துவமனை வளவில் நடாத்தபட்டு வந்தது. பின்னர் 1903ம் ஆண்டு சனவரி முதல் இப்பொழுதுள்ள இடத்தில் ஸ்ரான்லிடியூக் பாடசாலை என வழங்கப்பட்டு வந்தது. காங்கேசன்துறை வீதிக்கு கிழக்கே அமைந்துள்ள ஒழுங்கையில் புளிய மரங்கள் நிறைந்த இடத்தில் அமைந்திருந்ததால், இது “சீனிப் புளியடிப் பாடசாலை” என்றும் அழைக்கப்பட்டு வந்தது.

காங்கேசன்துறை வீதிக்கு மேற்கே அமைந்துள்ள “மன்னந்தோட்டம்” எனும் இடத்தில் வேப்பமரங்கள் சூழ்ந்த சோலையில் இணுவில் சைவமகஜனா வித்தியாசாலை சைவ மாணவர்களுக்காக ஆரம்பிக்கப்பட்டது. இப்பாடசாலை 1930 சூன் மாதத்தில் மு. அப்புக்குட்டி என்பவரது வீட்டிற்குப் பின்புறத்தில் அவரால் அன்பளிப்பு செய்யப்பட்ட மூன்று பரப்பு நிலத்தில் உள்ள ஒரு கொட்டகையில் மூன்று ஆசிரியர்களுடனம் 26 மாணவர்களுடனும் ஆரம்பிக்கப்பட்டது. ஆவணியில் மாணவர் எண்ணிக்கை 73 ஆனது. 1960ம் ஆண்டு இது அரச பாடசாலையானது. 1979ம் ஆண்டு உயர்தர கலை, வர்த்தக வகுப்புக்கள் ஆரம்பிக்கப்பட்டன.

1992 ஆம் ஆண்டு அமெரிக்க மிஷன் தமிழ்க் கலவன் பாடசாலையும், இணுவில் சைவமகஜனா வித்தியாசாலையும் ஒன்றிணைக்கப்பட்டு இணுவில் மத்திய கல்லூரியாகியது.



</doc>
<doc id="184199" url="https://ta.wikipedia.org/wiki?curid=184199" title="திருவண்ணாமலை இடைத்தேர்தல் 1963">
திருவண்ணாமலை இடைத்தேர்தல் 1963

1963 இல் திருவண்ணாமலை சட்டமன்றத் தொகுதிக்கு நடைபெற்ற இடைத்தேர்தல், தமிழகம் மற்றும் அனைத்திந்திய அரசியல் மாற்றத்திற்கு வித்திட்ட ஒரு நிகழ்வாகும். 

1962 ஆம் ஆண்டு நடைபெற்ற பொதுத்தேர்தலில் காங்கிரசு சார்பில் போட்டியிட்ட ப.பழனிப்பிள்ளை வெற்றிபெற்றார். காங்கிரசு அதிக இடங்களைக் கைப்பற்றி ஆட்சி அமைத்தது.திருவருணை சட்டமன்ற உறுப்பினர் பழனிப்பிள்ளை 1963 ஆம் ஆண்டு சனவரியில் வயோதிகம் காரணமாகக் காலமானார். திருவண்ணாமலை சட்டமன்றத் தொகுதிக்கு இடைத்தேர்தல் அறிவிக்கப்பட்டது.

1962 பொதுத்தேர்தல் வாக்கு எண்ணிக்கை விவரம்,

1962 பொதுத்தேர்தலிலேயே , தி.மு.கழக வளர்ச்சியை உணர்ந்திருந்த காமராசர் , அவரது அமைச்சர்களுடன் பத்து நாட்களுக்கு மேல் திருவருணையில் முகாமிட்டு தேர்தல் பிரச்சாரம் செய்தார். தேர்தலுக்கு முந்தய நாள் திருவருணை நகருக்கு 48 இலட்சம் செலவில் குடிநீர்த்திட்டம் செயல்படுத்தப்படும் என்றும் உறுதியளித்தார்.

ஆந்திர மாநிலத்திற்கு தாரைவார்க்கப்பட்ட வடாற்காடு மாவட்டப் பகுதிகளான ,
மேலும் தி.மு.கழகம் , காமராஜர் பிரிவினையின்போது " என்றார் , இதை முன்னிலைப் படுத்தியே தி.மு.கழகம் பிரச்சாரம் செய்தது.

சைவமும் , வைணவமும் ஒருங்கே விளைந்த வடாற்காட்டின் வழமை பறிபோய்விட்டது எனவும் பிரச்சாரம் செய்தனர்.

பத்து நாட்களுக்கு மேல் தேர்தல் பணியாற்றியும் , மதுரை நகரைவிட அதிகச்செலவில் குடிநீர்த்திட்டம் என்று அறிவித்தபோதும், மக்களின் முடிவுகள் காமராசருக்கு அதிர்ச்சியளித்தன. தி.மு.கழக வேட்பாளர் ப.உ.சண்முகம் 38,666 வாக்குகள் பெற்றார். காங்கிரசு வேட்பாளர் பத்ராசலம் 37,191 வாக்குகள் பெற்றார். காங்கிரசு வேட்பாளரை விட தி.மு.கழக வேட்பாளர் "ப.உ.சண்முகம்" 1475 வாக்குகள் அதிகம் பெற்றுத் திருவருணை சட்டமன்ற உறுப்பினர் ஆக தேர்ந்தெடுக்கப்பெற்றார். 
திருவண்ணாமலை இடைத் தேர்தல் வெற்றியை தி.மு.கழகம் தமிழகம் முழுவதும் கொண்டாடியது, முக்கிய நகரங்களில் மாபெரும் பொதுக்கூட்டத்திற்கு ஏற்பாடு செய்தது. வடாற்காடு மாவட்டத்தின் மிகப் பெரிய நகர தொகுதியான திருவருணை தொகுதியைத் தி.மு.கழகம் கைப்பற்றியதைத் தொடர்ந்து, மாவட்டமே விழாக்கோலம் பூண்டது. எங்கும் தி.மு.கழக ஆதரவாளர்கள் இனிப்புகளைப் பகிர்ந்து கொண்டாடினர் .<br> 

தி.மு.கழக பொதுச் செயலாளர் அண்ணா (காஞ்சீவரம் .அண்ணாதுரை) கோவையில் நடைபெற்ற வெற்றி மாநாட்டில் ," " என்று அண்ணாதுரை முழங்கினார்.

வேலூர்க் கோட்டை மைதானத்தில் கழக பேச்சாளர் க. அன்பழகன் காங்கிரசை பலவாறு தாக்கிப்பேசி தொண்டர்களை உற்சாகப்படுத்தினார்.

இதே போல், திருச்சிராப்பள்ளியில் கருணாநிதி, மதுரையில் ஆலடி அருணா ஆகியோர் பேசினர். திருநெல்வேலியில் நாம் தமிழர் கட்சி தலைவர் சி. பா. ஆதித்தனார் முழங்கினார்.

அரசின் ஆக்கப் பணிகளைவிட அண்ணா கூறிய,


திருவருணையில் தோல்வியுற்ற காமராசர், "கோட்டையில் அமர்ந்துக்கொண்டு, கோப்புகளைப் பார்த்துக்கொண்டு, அவ்வப்போது தில்லி சென்று நடக்கும் அரசு விழாக்களில் பங்கேற்றும் தி.மு.கழகத்தின் வளர்ச்சியை தடுக்கமுடியாது" என்றும் புரிந்து கொண்டதால் ஆட்சியைத் துறந்து, கட்சிப் பணியாற்ற வேண்டும் என்று விரும்பினார். பட்டி-தொட்டிகள், நகரம்-மாநகரம், எனக் கட்சியை வளர்க்க முற்பட்டார். தனது திட்டத்தை நேருவுக்கு தெரிவித்தார். தேசத்திலும், காங்கிரசின் மதிப்பு குறைந்து வருவதை அறிந்த நேரு மாநிலத்தின் முக்கிய தலைவர்கள் ஆட்சிப்பணியையும், அதிகாரத்தையும் துறந்து, கட்சிப் பணியாற்ற திட்டமிட்டார். இதுவே இந்திய அரசியல் வரலாற்றில், இன்றுவரை காங்கிரசு இருப்பதற்கு காரணமான காமராசர் திட்டம் ஆகும்.

=தி.மு.கழகம் வெற்றி =
காமராசர் திட்டம் தீட்டி கட்சிப்பணி செய்தும், தி.மு.கழக வெற்றியை தடுக்க முடியவில்லை. 1967இல் நடந்த பொதுத்தேர்தலில் , தி.மு.கழகம் பெரும்பான்மையான இடங்களைக் கைப்பற்றி ஆட்சியமைத்தது.
=சிறப்பு=
ஒரே இடைத்தேர்தல் மூலம் அகில இந்திய அரசியல் வரலாறில் மிகப்பெரியத் திருப்புமுனை ஏற்படுத்தியது திருவருணை இடைத்தேர்தல். மேலும் தமிழ்நாட்டு மக்களின் திராவிட, மொழியிடை உணர்வை எடுத்துக்காட்டியது.

=மேற்கோள்கள் =


</doc>
<doc id="184205" url="https://ta.wikipedia.org/wiki?curid=184205" title="இராகம் (பரதநாட்டியம்)">
இராகம் (பரதநாட்டியம்)

இராகம் () என்பது பரதநாட்டியத்தில் மனதிற்கு இன்பம் கொடுக்கும் தொனிகளைக் கொண்டு கருத்துக்களை புலப்படுத்தும் ஒலிக்குறிப்பு ஆகும்.ஸ,ரி,க,ம,ப,த,நி எனும் சப்த ஸ்வரங்களின் சேர்க்கையே இராகம் எனப்படும்.இராகம் இரஞ்சனையானது.ஸ்வர சஞ்சாரிகளால் அழகு செய்யப்பட்டது.கேட்போர் உள்ளத்தில் சந்தோசத்தை ஏற்படுத்தும்.இது இனிமை என்பதை ஆதாரமாக கொண்டுள்ளது.



</doc>
<doc id="184212" url="https://ta.wikipedia.org/wiki?curid=184212" title="தாளம் (பரதநாட்டியம்)">
தாளம் (பரதநாட்டியம்)

தாளம் எனப்படுவது பாட்டின் காலப்பிரமானத்தை அனுசரித்து கைகளினாலோ அல்லது கருவிகளினாலோ தட்டுதல் ஆகும்.காலத்தை பிரித்து பாகுபாடு செய்ய தாளம் பயன்படுகிறது.இந்தப்பிரிவுகள் சீராகவும் கால அளவு முறையுடனும் அமைவது தாளத்தின் லயமாகும்.தாளம் எனும் சொல்லின் த என்ற எழுத்து சிவபெருமானையும் ள என்ற எழுத்து பார்வதியையும் குறிக்கும். ஆரம்பகாலத்தில் 108 தாளங்கள் உபயோகத்தில் இருந்தன.தற்போது சப்த தாளம் எனப்படுகின்ற ஏழுதாளங்களே உள்ளன.


</doc>
<doc id="184224" url="https://ta.wikipedia.org/wiki?curid=184224" title="கோர்வை (பரதநாட்டியம்)">
கோர்வை (பரதநாட்டியம்)

கோர்வை எனப்படுவது பல அடவுகளின் சேர்க்கையாகும். இது பூமாலைக்கு ஒப்பிடப்படுகிறது. இது லயத்துடன் அமைந்திருக்க வேண்டும். பாத பேதங்களும், முத்திரைகள் பலவும் சேர்ந்து அமைந்ததே கோர்வை ஆகும்.

கோர்வைகள் அமைக்கும் போது கவனிக்க வேண்டிய விடயங்கள்


</doc>
<doc id="184228" url="https://ta.wikipedia.org/wiki?curid=184228" title="உபகுளோரசு அமிலம்">
உபகுளோரசு அமிலம்

உபகுளோரசு அமிலம் (Hypochlorous acid) ஓர் உறுதியற்ற அமிலமாகும். இதன் வேதியியல் குறியீடு HOCl. குளோரின் நீரில் கரையும் போது இவ்வமிலம் தோன்றுகின்றது. இது உடனடியான மீழும் சேர்வையாக இருப்பதனால் இதனை தூய நிலையில் காணமுடியாது. உபகுளோரசு அமிலம் ஒரு ஒடுக்க-ஏற்ற வேதிவினைகள் கொண்டதாகவும் அதன் சோடியம் உப்பு (NaClO),அல்லது கல்சியம் உப்பு(Ca(CIO)) தொற்று நீக்கியாகவும், வெளிற்றுமியல்பு கொண்டவையாகவும் பயன்படும்.

சேதனத் தொகுப்புகளில் HOCl ஆல்க்கீன்களை குளோரோடைரீன் ஆக மாற்றும்.

உயிரியல் செயற்பாடுகளில் வினையூட்டப்பட்ட நடுவமைநாடிகளினால் தூண்டப்பட்ட உபகுளோரசு அமிலம் குளோரிட்டு பேரொட்சைட்டு அயன்களை ஆக்குவதால் அது பாக்டீரியாக்களை அழிக்கப் பயன்படும்.

நீருக்கு குளோரின் சேர்க்கப்படும் போது ஐதரோக்குளோரிக்கமிலம் , உபகுளோரசு அமிலம் ஆகிய இரண்டையும் அது தோற்றுவிக்கும்.

உபகுளோரசு அமிலத்தின் கரைசல் நிலை உப்புகளை (எ.கா: சோடியம் உபகுளோரசு) சேர்க்கும் போது இத்தாக்கம் இடப்பக்கமாக நகர்ந்து குளோரின் வாயுவைத் தரும். ஆகவே நிலையான உபகுளோரசு வெளிற்றிகள் குளோரின் வாயுவை நீரில் கரைந்த சோடியமைதரொட்சைட்டில் சேர்ப்பதன் மூலம் மேற்கொள்ளப்படுகின்றது.

இவ் அமிலம் இருகுளோரொவொட்சைட்டை நீரில் கரைப்பதன் மூலமும் உருவாக்கலாம். மாறா வெப்ப அமுக்க நிலைமைகளில் ஐதரசன் ஒட்சி குளோரைட்டை (உபகுளோரசு அமிலம்) தயாரிப்பது தாக்கச் சமநிலை உடனடியாக மீள்வதன் காரணமாக சாத்தியமற்றது.:


</doc>
<doc id="184247" url="https://ta.wikipedia.org/wiki?curid=184247" title="வெளிமறை வெப்பம்">
வெளிமறை வெப்பம்

வெளிமறை வெப்பம் (External latent heat) என்பது நீர்ம நிலையிலுள்ள ஒரு பொருள் அதன் கொதிநிலையில் ஆவியாகும் போது ஏற்கும் மறை வெப்பத்தின் ஒரு பகுதியாகும். எடுத்துக் காட்டிற்காக, நீரின் மறைவெப்பம் 2268 J/கி என்று அறிவோம். இதில் ஒரு பகுதி நீர் ஆவியாகும் போது புற அழுத்தத்திற்கு எதிராக வேலை செய்வதில் செலவிடப்படுகிறது. இவ்வேலையின் வெப்பச் சமன் அளவு 168 J/கி ஆகும். இவ்வெப்பம் வெளிமறை வெப்பம் எனப்படுகிறது. மீதமுள்ள 2160 J/கி, நீரின் உள் ஆற்றலை அதிகரிக்கப் பயன்படுகிறது. இது உள்மறை வெப்பம்(Internal latent heat) எனப்படுகிறது.



</doc>
<doc id="184249" url="https://ta.wikipedia.org/wiki?curid=184249" title="சராசரித் தனிப்பாதை">
சராசரித் தனிப்பாதை

சராசரித் தனிப்பாதை (Mean free path) என்பது பொதுவாக வளிமநிலையில் இயங்கிக் கொண்டும் ஒன்றோடொன்று மோதிக் கொண்டும் இருக்கும் அணுக்களும் மூலக்கூறுகளும், அவ்வாறான இரு மோதலுக்கிடையே கடக்கும் சராசரி தூரம் ஆகும். மூலக்கூறின் விட்டத்தினைப் பார்க்கிலும் இத்தூரம் மிகவும் அதிக மதிப்புடையது.

இரு மோதலுக்கிடையே உள்ள சராசரி கால நேரம் சராசரி தனிப் பொழுது (Mean free time) எனப்படும்.



</doc>
<doc id="184254" url="https://ta.wikipedia.org/wiki?curid=184254" title="கிராம் அணு">
கிராம் அணு

கிராம் அணு ("gram-atom") அல்லது கிராம் அணு நிறை அல்லது கிராம் அணுத் திணிவு (Gram atomic mass) என்பது ஒரு தனிமத்தின் நிறையை கிராம் அலகுகளில் கூறுவது ஆகும். ஒரு தனிமத்தின் அல்லது மூலக்கூற்றின் நிறையினை வெறும் எண்களால் குறிப்பிடுவது வழக்கம். மாறாக அதனை கிராமில் கூறுவது "கிராம் அணு" அல்லது "கிராம் மூலக்கூறு" (Gram molecule) எனப்படும்.

ஆக்சிஜனின் அணு நிறை 16. இப்போது 16 கிராம் ஆக்சிஜனை எடுத்துக் கொண்டால் அது ஆக்சிஜனைப் பொறுத்தமட்டில் ஒரு கிராம் அணுவாகும்.

நீரின் முலக்கூறு HO ஆகும். இப்போது 18 கிராம் நீர், ஒரு கிராம் மூலக்கூறாகும் (நீருக்கு).




</doc>
<doc id="184262" url="https://ta.wikipedia.org/wiki?curid=184262" title="சைவமரபும் மெய்ப்பொருளியலும் (நூல்)">
சைவமரபும் மெய்ப்பொருளியலும் (நூல்)

முனைவர் பி.ஆர் நரசிம்மன் அவர்களால் சைவ சமயம் பற்றி ஆய்வு செய்து எழுதப்பட்ட நூல் சைவமரபும் மெய்ப்பொருளியலும் நூலாகும். இந்நூலை மதுரை எழில் அச்சகம் வெளியிட்டுள்ளது.

இந்நூலிற்கு தருமபுரம் அனைத்துலக சைவசித்தாந்த ஆராய்ச்சி நிறுவனத்தின் இயக்குனர் தி.ந. இராமச்சந்திரன் அணிந்துரை எழுதியுள்ளார்.

சைவ மரபின் தோற்றமும் வளர்ச்சியும்

சைவ சித்தாந்த மெய்ப்பொருளியல்


</doc>
<doc id="184266" url="https://ta.wikipedia.org/wiki?curid=184266" title="பாசுபதம்">
பாசுபதம்

பாசுபதம் சைவசமயப் பிரிவுகளிள் மிகப்பழமையானது. பசுபதியை முழுமுதற் தெய்வமாகக் கொண்டது. மகாபாரதம், "பசுபதி, ஸ்ரீகண்ட எனும் நாமங்களை உடையவரும், உமாபதியுமாகிய சிவனே பாசுபதம் எனும் ஞானத்தை உபதேசஞ் செய்தார்" என்கின்றது. இலகுலீசர் என்பவரால் கொள்கைப் படுத்தப்பட்டது. மௌரியர் காலம் முதலாகவே இந்தியாவில் செல்வாக்குப் பெற்ற பிரிவாக விளங்குகின்றது. மகபாபாரதத்தில் அர்ஜுனன் சிவனை நோக்கித் தவமிருந்து பாசுபத அஸ்திரம் பெற்றுக் கொண்டமை குறிப்பிடத்தக்கது.

16ஆம் நூற்றாண்டில் வாழ்ந்த பாசுபதர் எனப்பட்ட காட்டு முனிவர்கள் மனிதர்களைப் பலி கொடுக்கும் கொடியவர்களாக மாறியிருந்தனர். இவர்களுக்குச் சில நூற்றாண்டுகள் முன்பு வாழ்ந்த சிறுத்தொண்டர் கூடத் தன் பிள்ளையையே பலியிட்டிருக்கிறார். இத்தகைய கொடிய பிரிவினரை இராமாயண நூற்றந்தாதி வியாக்கியானம் எழுதிய பிள்ளை லோகம் சீயர் தம் விரிவுரையில் கண்டிக்கப்பட்டுள்ளார். 

லகுலீச பாசுபதம் என்பது சிவபெருமானை முழுமுதற்கடவுளாக வழிபடும் பாசுபதத்தின் பிரிவாகும். இந்த சைவப்பிரிவானது நகுலீச பாசுபதம் என்றும், நகுலீச தத்துவம் என்றும் அறியப்படுகிறது. இப்பிரிவினை அமைத்தவர் நகலீசர் ஆவார். இவர் பசுபத்தினை தோற்றுவித்த கண்டரின் சீடர். அதனால் இப்பிரிவு அவருடைய பெயரினையும் இணைத்தே அழைக்கப்பெறுகிறது. காரியம், காரணம், சமய நடத்தை, யோகம், துன்ப நீக்கம் என்ற பஞ்ச அர்த்தினை அடிப்படையாகக் கொண்டு இந்தப் பிரிவு செயல்படுகிறது.

நயன்தரும் சைவசித்தாந்தம் (நூல்) - நா ஞானகுமாரன்


</doc>
<doc id="184280" url="https://ta.wikipedia.org/wiki?curid=184280" title="நிற அடர்த்தி">
நிற அடர்த்தி

நிற அடர்த்தி ("colour depth") எனப்படுவது, ஒரு படத்திலுள்ள படச்சில்கள் (pixel) எத்தனை வர்ணங்களைப் பயன்படுத்தி உருவாகின்றன என்பதைக் குறிப்பிடுகிறது. வர்ணங்களது அடர்த்தியானது இலக்கங்களில் கணிக்கப்படுகிறது. இவ் வர்ண வேறுபாடு காட்சிப்படுத்தப்படும் திரையின் வன்பொருள் அல்லது மென்பொருளால் கட்டுப்படுத்தலாம்.
1 பிட் என குறிப்பிட்டால் அது இரண்டு வர்ணங்களை மாத்திரம் பயன்படுத்தி அமைக்கப்பட்ட படம். 2 பிட் எனில் 2 = 4 வர்ணங்களை கொண்டு உருவாக்கப்பட்ட படம் என அறியலாம். 

24-பிட் வர்ணமே இன்று அதிக அளவில் உள்ளது. 8-பிட் பழைய கைபேசிகளில் பயன்படுத்தப்பட்டது எனினும் இன்றய கைபேசிகளின் திரை 24-பிட் ஆக உள்ளது. பிட் களின் எண்ணிக்கை அதிகரிக்கும் போது அதிகளவிலான வர்ணங்களைப் பயன்படுத்த முடிகிறது. ஆகையால் தெளிவான காட்சியை பெறலாம் (இங்கு தெளிவான காட்சி என குறிப்பிடுவது படத்தின் தரம் அல்ல படத்திலுள்ள வர்ணத்தின் தரத்தினை மாத்திரமே). 

8-பிட் வர்ணம் எனில் இலத்திரனியல் திரையில் பயன்படுத்தப்படும் RGB (சிவப்பு-பச்சை-நீலம்) ஆகிய வர்ணங்களைப் பயன்படுத்தி வர்ணத்தை ஏற்படுத்துவதற்காக முறையே (8x8x4 = 256) என பிரிக்கப்படுகிறது. (மனித கண்ணால் சிவப்பு பச்சை வர்ணங்களைக் காட்டிலும் நீல வர்ணத்தை குறைவாகவே அடையாளம் காண முடியும்.)

மிகவும் தரமான வர்ணத்தை கொடுக்ககூடியதால் நிஜ வர்ணம் எனப்படுகிறது. இதில் மிகவும் அதிக அளவிலான வர்ணங்களைப் பயன்படுத்த முடிகிறது (16 மில்லியன்). 10 மில்லியனுக்கும் அதிகமான வர்ணங்களை மனித கண்களால் இலகுவாக அடையாளம் காணமுடியாது என்பது குறிப்பிடத்தக்கது.

அதி உயர் அடர்த்தி மிக்க வர்ணங்களாக (30/36/48-பிட்) ஆகியவை உள்ளன. இவற்றிற்கும் 24-பிட் இற்கும் இடையிலான வேறுபாட்டினை சாதாரண திரைகளில் இனங்காண முடியாது மிகப் பெரிய திரைகளிலே அரிதாகவே இனங்காண முடியும்.


</doc>
<doc id="184302" url="https://ta.wikipedia.org/wiki?curid=184302" title="சோம சித்தாந்த சைவம்">
சோம சித்தாந்த சைவம்

சோம சித்தாந்த சைவம் என்பது சிவபெருமானை முழுமுதற்கடவுளாக வழிபடும் சைவப் பிரிவாகும். இந்தப் பிரிவினை அமைத்தவர் சோமசர்மன் ஆவார். இவர் நியாய மெய்ப்பொருளியல் அருளிய அக்சபாதரின் குருவாக கருதப்படுபவர்.

இப்புராணம் பற்றிய குறிப்புகள் ஈசான சிவ குரு பத்ததி, தந்திராதிகார நிர்ணயம், தர்சனகனிக சங்கிரகம் ஆகிய நூல்களில் உள்ளன.

சைவமரபும் மெய்ப்பொருளியலும் - பி.ஆர் நரசிம்மன்


</doc>
<doc id="184307" url="https://ta.wikipedia.org/wiki?curid=184307" title="கௌல சைவம்">
கௌல சைவம்

கௌல சைவம் என்பது சிவபெருமானை முழுமுதற்கடவுளாக வழிபடும் சைவப் பிரிவாகும். இந்தப் பிரிவினை அமைத்தவர் பர்வரக்தர் ஆவார். இவர் அல்லாதர் என்றும் அறியப்படுகிறார். இவர் பாசுபத சைவத்தினை சார்ந்த விசுவரூபரின் மாணவர் ஆவார்.

இந்த கௌல சைவப்பிரிவினருக்கு ஆசானாக கோரக்கர் அறியப்பெறுகிறார்.

சிவாத்துவைதம்

சைவமரபும் மெய்ப்பொருளியலும் - பி.ஆர் நரசிம்மன்


</doc>
<doc id="184310" url="https://ta.wikipedia.org/wiki?curid=184310" title="கொரூர் ராமசாமி ஐயங்கார்">
கொரூர் ராமசாமி ஐயங்கார்

கொரூரு ராமசாமி அய்யங்கார் புகழ் பெற்ற கன்னட எழுத்தாளர்களுள் ஒருவர். இவரது எழுத்து பாணியும், நகைச்சுவையான எழுத்துப் போக்கும் மக்களிடையே செல்வாக்கு பெற்றிருந்தன. இவர் கர்நாடகத்தின் ஹாசன் மாவட்டத்தில் உள்ள கொரூரில் பிறந்தார். இவருடைய "அமெரிக்காடல்லி கோரூரு" (1980), என்ற நூலிற்காக சாகித்ய அகாதமி விருது 1981-ல் வழங்கப்பட்டது. 





</doc>
<doc id="184312" url="https://ta.wikipedia.org/wiki?curid=184312" title="ஐக்கியவாத சைவம்">
ஐக்கியவாத சைவம்

ஐக்கியவாத சைவம் என்பது சைவ சித்தாந்தம் விளக்கும் அகப்புற சமயங்களுள் ஒன்றாகும். இவை தவிர பாசுபதம், மாவிரதம், காபாலம், வாமம், வைரவம் ஆகியவையும் அகப்புற சமயங்களைச் சார்ந்தவையாகும். 

இந்த ஐக்கியவாத சைவம் சிவபெருமானை முழுமுதற் கடவுளாக போற்றுகிறது.


</doc>
<doc id="184318" url="https://ta.wikipedia.org/wiki?curid=184318" title="திருக்கோடிக்காவல் கோடீசுவரர் கோயில்">
திருக்கோடிக்காவல் கோடீசுவரர் கோயில்

கோடீசுவரர் கோயில் திருஞானசம்பந்தர், சுந்தரர், திருநாவுக்கரசர் ஆகியோரால் தேவாரம் பாடல் பெற்ற சிவத்தலமாகும். இவ்வூரானது வேத்ரவனம் என்று புராணகாலத்தில் அழைக்கப்பட்டுள்ளது. இத்தலம் பெரிய கோயில் என்று வழங்கப்படுகிறது. தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 37வது தலம் ஆகும்.

மயிலாடுதுறை - கதிராமங்கலம் சாலையில், திருவிடைமருதூருக்கு வடகிழக்கில் 12 கி.மீ தொலைவில் அமைந்துள்ளது. இத்தலம் தமிழ்நாடு தஞ்சாவூர் மாவட்டத்திலுள்ள திருக்கோடிக்காவல் எனும் ஊரில் அமைந்துள்ளது. இத்தலத்தின் தலவிருட்சமாக பிரம்பும், தீர்த்தமாக சிருங்கோத்பவ தீர்த்தம் மற்றும் காவிரிநதி ஆகியவையும் உள்ளன. நவக்கிரகத் தலத்தில், சுக்கிரன் தலமான கஞ்சனூருக்குக் கிழக்கே சுமார் 3 கிமீ தொலைவில் உள்ளது.

இத்தலத்தின் இறைவன் கோடீஸ்வரர், இறைவி திரிபுர சுந்தரி.

கோயிலின் உள்ளே நுழையும்போதே அழகான சிற்பங்கள் இரு புறமும் காணப்படுகின்றன. இடது புறம் அகஸ்தீஸ்வரர் சன்னதி உள்ளது. கொடி மர கணபதி, பலிபீடம், நந்தியைக் கடந்து உள்ளே சென்றால் பஞ்சமூர்த்தி அலங்கார மண்டபம், திரிபுர சுந்தரி அம்மன் சன்னதி உள்ளன. எதிரே நர்த்தன விநாயகர் உள்ளார். அம்மன் சன்னதியின் வலப்புறம் ஆடிப்பூர அம்மன் உள்ளார். இடப்புறம் பள்ளியறை உள்ளது. அடுத்து நடராஜர் சன்னதி உள்ளது. உள் மண்டபத்தில் வலப்புறம் சித்திரகுப்தரும், இடப்புறம் எமதர்மனும் உள்ளனர். மூலவர் சன்னதிக்கு முன்பாக நந்தியும், பலி பீடமும் உள்ளன. இரு புறமும் துவாரபாலகர்கள் உள்ளனர். வெளித்திருச்சுற்றில் சம்பந்தர், அப்பர், சுந்தரர், பரவை நாச்சியார், சங்கிலியார், கணபதி, நாகர்,விசுவநாதர் விசாலாட்சி, ஏகாம்பரேஸ்வரர் காமாட்சி, வள்ளி தெய்வானையுடன் கூடிய சண்முகேசர் சன்னதிகள், கரையேற்று விநாயகர் சன்னதிகள் உள்ளன. அடுத்து ரிக்வேத லிங்கம், யஜுர் வேத லிங்கம், சாமவேத லிங்கம், அதர்வணவேத லிங்கம் உள்ளன. தொடர்ந்து கஜலட்ஜமி, ஷேத்ரபாலகர்கள், வடுக பைரவர், சூரியன், சந்திரன், நாகேஸ்வரர், சண்டபீடேஸ்வரர், கஹானேஸ்வரர் உள்ளனர். பால சனீஸ்வரர் சன்னதி தனியாக உள்ளது. கருவறை கோஷ்டத்தில் நடராஜர், சிவகாமி, கணபதி, தட்சிணாமூர்த்தி, லிங்கோத்பவர், பிரம்மா, பிட்சாடணர், அஷ்டபுஜ துர்க்கை, அர்த்தநாரீஸ்வரர், அடுத்த சூரிய மண்டல பிரம்மா ஆகியோர் உள்ளனர். அருகே சண்டிகேஸ்வரர் சன்னதி உள்ளது.

இத்தலம் மூன்று கோடி முனிவர்களால் வழிபடப்பட்டதாகும். இக்கோயில் கண்டாதித்தசோழன் மனைவி செம்பியன்மாதேவியால் கற்றளியாக்கப்பட்டது.


</doc>
<doc id="184330" url="https://ta.wikipedia.org/wiki?curid=184330" title="சைவ சித்தாந்த அறிவாராய்ச்சியியல் (நூல்)">
சைவ சித்தாந்த அறிவாராய்ச்சியியல் (நூல்)

சைவ சித்தாந்த அறிவாராய்ச்சியியல் எனும் நூல் கலாநிதி சோ கிருஷ்ணராஜா அவர்களால் எழுதப்பெற்ற நூலாகும். இந்து சமய கலாசார அலுவல்கள் திணைக்களம் இந்நூலை வெளியிட்டுள்ளது.



</doc>
<doc id="184334" url="https://ta.wikipedia.org/wiki?curid=184334" title="சைவசித்தாந்த ஞான விளையாட்டு (நூல்)">
சைவசித்தாந்த ஞான விளையாட்டு (நூல்)

சைவசித்தாந்த ஞான விளையாட்டு எனும் நூல் கலாநிதி வ பொன்னையா அவர்களால் எழுதப்பெற்ற நூலாகும். இந்நூலை லங்கா அச்சகம் வெளியிட்டுள்ளது. சைவசித்தாந்த கருத்துகளை பாக்கள் வடிவில் இந்நூல் அமைக்கப்பட்டுள்ளது.



</doc>
<doc id="184336" url="https://ta.wikipedia.org/wiki?curid=184336" title="சைவ சித்தாந்தம் கூறும் தத்துவங்களும் தாத்துவிக்களும் (நூல்)">
சைவ சித்தாந்தம் கூறும் தத்துவங்களும் தாத்துவிக்களும் (நூல்)

சைவ சித்தாந்தம் கூறும் தத்துவங்களும் தாத்துவிக்களும் எனும் நூல் இ நமசிவாயம் அவர்களால் இயற்றப்பட்டது. தருமபுரம் சண்முக தேசிக ஞானதம்பந்த பரமாசிரிய சுவாமிகள், திருப்பனந்தாள் முத்துக்குமாரசுமாமித் தம்பிரான் சுவாமிகள் ஆகியோர் இந்நூலிற்கு முகவுரை எழுதியுள்ளனர். இந்நூல் சைவசித்தாந்ததின் கூறுகள் விஞ்ஞானத்தோடு ஒத்திருப்பதை விளக்குவதற்காக எழுதப்பட்டதென இந்நூலின் ஆசிரியர் குறிப்பிடுகிறார்,




</doc>
<doc id="184341" url="https://ta.wikipedia.org/wiki?curid=184341" title="நவலிங்க லீலை">
நவலிங்க லீலை

நவலிங்க லீலை என்னும் நூல் 15 ஆம் நூற்றாண்டில் தோன்றிய நூல்களில் ஒன்று. உரைநூல் குறிப்புகளால் அறியப்படும் நூல்களில் ஒன்று. ஒன்பது லிங்கங்களின் திருவிளையாடல் கதைகளைக் கூறும் நூல். இது வீரசைவம் என்னும் சமயம் சார்ந்த நூல். இதன் ஆசிரியரின் பெயர் தெரியவில்லை. 

நவலிங்க லீலை 72 பாடல்களைக் கொண்டது. இந்தப் பாடல்கள் அனைத்தும் ஞானாவரண விளக்கவுரையில் எடுத்துக் காட்டப்பட்டு மறுக்கப்பட்டிள்ளன. இந்த விளக்கவுரையில் அதன் ஆசிரியரான வெள்ளியம்பலவாணர் பல நூல்களிலிருந்து பாடல்கள் முழுவதையும் எடுத்துத் தருகிறார். உரூப சொரூப அகவல், சத்தி நிபாத அகவல் ஆகிய நூலகளுடன் இந்த நூலின் பாடல்களும் தரப்பட்டுள்ளன. முன் பின் தரப்பட்டுள்ள தொடர்பு நூல்களானும், நடைப் பாங்குகளாலானும் இந்த நூல் 15 ஆம் நூற்றாண்டு எனக் கொள்ளப்படிகிறது. 

"பரமன் உமைக்கு அருளியதைப் பிரபுதேவன் வசவேசற்குக் கருநாடத்தில் இயம்பினதைச் செந்தமிழால் அறைகுவன்" என்று சொல்லிக்கொண்டு நூல் தொடங்குகிறது. பாடல்களில் பெரும்பான்மை ஆறுசீர் விருத்தங்களால் ஆனது. சில சந்தக் கலிவிருத்தங்களும் நூலில் இடம்பெற்றுள்ளன. 


</doc>
<doc id="184347" url="https://ta.wikipedia.org/wiki?curid=184347" title="மையப்படுத்திய கண்காணிப்பு அமைப்பு">
மையப்படுத்திய கண்காணிப்பு அமைப்பு

மையப்படுத்திய கண்காணிப்பு அமைப்பு ("Central Monitoring System", CMS) இந்திய அரசால் அமைக்கப்படும் ஓர் தரவு சேகரிப்பு அமைப்பாகும். 2012ஆம் ஆண்டு இதற்கான சட்டம் இந்திய நாடாளுமன்றத்தில் அறிமுகப்படுத்தப்பட்டது; ஏப்ரல் 2013 முதல் இது இயங்கத் தொடங்கியுள்ளது.ஊடகவியலாளர்களும் சமூகப் பிணைப்பு ஆர்வலர்களும் இந்தத் திட்டத்தின் திறன் "அமெரிக்க அரசின் சர்ச்சைக்குரிய பிரிசம் கண்காணிப்புத் திட்டம் போன்றளவிலான தீமை விளைவிக்ககூடியதாக" கருதுகின்றனர்.
மையப்படுத்திய கண்காணிப்பு அமைப்பு மூலமாக இந்திய அரசு தொலைபேசி பேச்சுக்களை ஒட்டுக் கேட்பதுடன் குறுஞ்செய்திகள், மின்னஞ்சல்களைப் படிக்கவும் ஃபேஸ்புக், டுவிட்டர் அல்லது லிங்டின் இணையதளங்களில் பதிவுகளைப் பார்வையிடவும் கூகிள் தேடுதல்களின் சுவடு தொடரவும் இயலும்.

இந்த அமைப்பை இந்திய அரசு நிறுவனமான தொலைதொடர்பியல் மேம்பாட்டு மையம் (சி-டாட்) புது தில்லியின் புறநகரில் நிறுவியுள்ளது. இது 900 மில்லியன் நகரபேசி (ஜிஎஸ்எம் , சிடிஎம்ஏ) மற்றும் நிலைத்த தொலைபேசி இணைப்புக்களையும் 160 மில்லியன் இணையப் பயனர்களையும் ‘நிகழ்நேர’ அடிப்படையில் பாதுகாப்பான ஈதர்நெட் குத்தகை இணைப்புகள் மூலமாக கண்காணித்து வருகிறது.

அரசின் மையப்படுத்திய கண்காணிப்பு அமைப்பு மனித உரிமைகளை அச்சுறுத்தும் வகையில் இந்திய குடிமகன்களின் தனியுரிமையைப் பாதிப்பதாக 
மனித உரிமைகள் கண்காணிப்பகம் எச்சரித்துள்ளது.



</doc>
<doc id="184348" url="https://ta.wikipedia.org/wiki?curid=184348" title="தேவன்குறிச்சி தொல்லியற் களம்">
தேவன்குறிச்சி தொல்லியற் களம்

தேவன்குறிச்சி தொல்லியற் களம் என்பது மதுரைக்குத் தென்மேற்காக சுமார் 40 கி.மீ. தொலையில் தேவன்குறிச்சி கல்லுப்பட்டி (தே. கல்லுப்பட்டி) பேருந்து நிலையத்திலிருந்து வலப்புறமாகச் சென்றடையும் வகையில் அமைந்துள்ள மலைப்பகுதி ஆகும்.

தேவன்குறிச்சி மலை 6000 ஆண்டு வரலாற்றைக் கொண்டு விளங்குகிறது. அங்கு அமைந்துள்ள சிவன் கோவில் 12ஆம் நூற்றாண்டைச் சார்ந்தது. அதற்கும் முற்பட்ட காலத்தைச் சார்ந்த சமணச் சிற்பங்கள், கற்படுகைகள், கிணறுகள், குளங்கள், கல்வெட்டுகள், நடுகல் ஆகிய சிறப்புகளும் தேவன்குறிச்சி மலைக்கு உண்டு.

தேவன்குறிச்சி மலைப்பகுதியில் 1976-77இல் நிகழ்ந்த தொல்லியல் ஆய்விலிருந்து அங்கே 6 ஆயிரம் ஆண்டுகளுக்கு முன்னரே மக்கள் குடியேற்றம் இருந்ததற்கான தடயங்கள் கிடைத்தன. அதாவது, இடைக் கற்காலத்திலிருந்தே மக்கள் அங்கு வாழ்ந்துவந்துள்ளனர். அவர்கள் உருவாக்கிய நுண்கற்கருவிகள் கிடைத்துள்ளன. மேலும் அங்கு இரும்பு மற்றும் செப்புக் கருவிகள் கண்டுபிடிக்கப்பட்டன. அதிலிருந்து, இரும்புக் கால மக்களும் செப்புக் கால மக்களும் அங்கு வாழ்ந்தது தெரிகிறது.

பெருங்கற்காலத்தைச் சார்ந்த பொருள்களும் தேவன்குறிச்சியில் கிடைத்துள்ளன. அவற்றுள் 2000 ஆண்டுகளுக்கு முந்திய கருப்பு மற்றும் சிவப்பு நிற மண்பாண்டங்கள், கல் மணிகள், கிளிஞ்சில் வளையல்கள், முதுமக்கள் தாழிகள் போன்றவை அடங்கும்.

வரலாற்றுக் காலத்தில் தேவன்குறிச்சியில் சமணமும் சைவமும் தழைத்தன என்பதற்கு ஆதாரமாக சமணச் சிற்பங்களும் சிவன் கோவிலும் உள்ளன.

தேவன்குறிச்சியில் உள்ள சிவன் கோவில் அக்னீசுவரர் கோமதி அம்மன் கோவில் என்று அழைக்கப்படுகிறது. அது பாண்டியர் ஆட்சியின் பிற்காலத்தில் (12-13ஆம் நூற்றாண்டு) கட்டப்பட்டது. பின்னர் நாயக்கர் காலத்தில் அக்கோவில் புதுப்பிக்கப்பட்டு மீளமைக்கப்பட்டது. கோவிலுக்கு மானியங்கள் வழங்கப்பட்டதை விவரிக்கும் கல்வெட்டுகள் மாறவர்மன் சுந்தரபாண்டியன் (1216-1238) காலத்தவை.

கல்வெட்டுகளில் அக்கோவிலின் பழைய பெயர் "திருவாற்றேசுவரமுடைய நாயனார் கோவில்" என்று காணப்படுகிறது. கோவில் அமைந்துள்ள ஊர் "பெருங்குன்றூர்" என்று பெயர்கொண்டு, செங்குடியின் பிரிவாக இருந்தது என்று கல்வெட்டியல் அறிஞர் வேதாச்சலம் என்பவர் கூறுகிறார்.

இரு தெப்பக்குளங்கள், கிணறுகள் தவிர கோமதி அம்மன், நவகிரகங்கள், அனுமார் சந்நிதிகள் உள்ளன.

தேவன்குறிச்சியில் அமைந்திருந்த சமணக் கோவில் அழிந்து போயினும், இன்றைய சிவன் கோவில் பகுதியில் சமணச் சிற்பங்கள் உள்ளன. கோவிலின் பின் பகுதியில் மகாவீரர் அமர்ந்த நிலையில் உள்ள சிற்பம் காணப்படுகிறது. அதுபோலவே, உள்பகுதிக் கற்சுவரில் மகாவீரர் நின்றுகொண்டிருப்பதாகச் சிற்பம் உள்ளது.

நாயக்கர் காலத்தைச் சார்ந்த நடுகல் ஒன்றும் தேவன்குறிச்சியில் உள்ளது. புலியோடு போராடி இறந்த வீரனின் நினைவாக நடப்பட்டது அந்த நடுகல்.

எஸ்.எஸ்.கவிதா "தி இந்து" நாளிதழில் எழுதிய கட்டுரை - சூலை 3, 2013


</doc>
<doc id="184364" url="https://ta.wikipedia.org/wiki?curid=184364" title="ம. கல்லுப்பட்டி (திருச்சி மாவட்டம்)">
ம. கல்லுப்பட்டி (திருச்சி மாவட்டம்)

ம.கல்லுப்பட்டி அல்லது மருங்காபுரிகல்லுப்பட்டி , இந்திய மாநிலம் தமிழ்நாடு, திருச்சி மாவட்டம் ,மருங்காபுரி வட்டத்தில் உள்ள ஊராகும். முன்பு மணப்பாறை வட்டத்தில் இருந்த இவ்வூர் தற்பொழுது மணப்பாறையிலிருந்து பிரிக்கப்பட்ட மருங்காபுரி வட்டத்தில்,மருங்காபுரி ஊராட்சி ஒன்றியத்தில் உள்ளது. ம.கல்லுப்பட்டி சுருக்கமாக கல்லை எனவும் அழைக்கப்படுகிறது. இதன்
திருச்சி மாவட்டம்,மருங்காபுரி வட்டம்,மணப்பாறை சட்டமன்றத் தொகுதி,கரூர் பாராளுமன்ற தொகுதியில் 
திருச்சி -தூத்துக்குடி தேசிய நெடுஞ்சாலை எண் NH-45Bல் திருச்சியிலிருந்து தெற்கில் 50கி.மீ. தொலைவிலும், மதுரையிலிருந்து வடக்கில் 80 கி.மீ. தொலைவிலும் அமைந்துள்ளது.
ம.கல்லுப்பட்டியானது திருச்சி - மதுரை தேசிய நெடுஞ்சாலை NH-45Bல் அமைந்திருப்பதால் 
இது இதன் அருகில் உள்ள முக்கிய ஊர்களான டி.இடையபட்டி(ஊராட்சி) 
மற்றும் மருங்காபுரி (தாலுக்கா),துவரங்குறிச்சி ஆகிய ஊர்களுக்கு ம.கல்லுப்பட்டி நுழைவுவாயிலாகவும்,
மருங்காபுரி,வெட்டுக்காடு,மல்லிகைப்பட்டி,யாகபுரம்,குளவாய்பட்டி,டி.இடையபட்டி,
நெல்லிப்பட்டி,டி.ஆண்டிப்பட்டி,சேத்துப்பட்டி,முத்தாழ்வார்பட்டி ஆகிய ஊர்கள் சந்திக்கும் 
சந்திப்பு முனையமாகவும் ம.கல்லுப்பட்டி('கல்லை')திகழ்கிறது.

இங்கு பிரசித்திபெற்ற ம.கல்லுப்பட்டி முத்துமாரியம்மன் திருக்கோவில் அமைந்துள்ளது. வருடாவருடம் இக்கோவிலில் நடைபெறும் சித்திரைத் திருவிழாவானது மிகவும் பிரபலமானதாகும். இக்கோவில் திருவிழாவானது எம்.கல்லுப்பட்டி மற்றும் அதைச் சுற்றியுள்ள கிராமங்களான டி.இடையபட்டி, தாழம்பாடி, மருங்காபுரி மற்றும் இதனுள் அடங்கும் சிறிய கிராமங்கள் என பதினெட்டு ஊர் மக்களால் கொண்டாடப்படுகிறது. இக்கோவிலின் பின்புறம் அழகிய யானையின் தோற்றத்தில் பசுமையான மல்லிகைமலை அமைந்துள்ளது. இந்த மல்லிகைமலையின் அடிவாரத்தில் தமிழகத்தின் 100-வது சமத்துவபுரம் அமைந்திருப்பது சிறப்பு.

இங்கு மருங்காபுரி ஊராட்சி ஒன்றியத்திற்குட்பட்ட 51 ஊராட்சி மன்றங்களுக்கான தலைமை அலுவலகமான 
ஆகிய அலுவலகங்கள் ம.கல்லுப்பட்டியில் அமைந்துள்ளன.மேலும்






</doc>
<doc id="184368" url="https://ta.wikipedia.org/wiki?curid=184368" title="பவுல் ஆல்லென்">
பவுல் ஆல்லென்

பவுல் கார்டினர் ஆல்லென் ("Paul Gardner Allen", சனவரி 21, 1953 – அக்டோபர் 15, 2018) அமெரிக்க பெரும்வணிகரும் முதலீட்டாளரும் வள்ளலும் ஆவார். பில் கேட்சுடன் இணைந்து இவர் நிறுவிய மைக்ரோசாப்ட் மூலம் பெரிதும் அறியப்படுகிறார். மார்ச்சு 2013 நிலவரப்படி, $15 மில்லியன் செல்வத்திற்கு உரிமையாளராக உலகின் 53வது செல்வமிக்க நபராக மதிப்பிடப்பட்டுள்ளார்.

தமது பல்வேறு வணிக முயற்சிகளையும் ஈதல் திட்டங்களையும் மேலாள "வல்கன் இன்க்" என்ற நிறுவனத்தை உருவாக்கி அதன் தலைவராக உள்ளார். ஆல்லென் தொழில் நுட்ப நிறுவனங்களிலும் நிலச்சொத்து நிறுவனங்களிலும் ஊடகம், உள்ளுரை நிறுவனங்களிலும் பல பில்லியன் பணத்தை முதலீடு செய்துள்ளார். மேலும் இரு தொழில்முறை விளையாட்டு அணிகளுக்கு உரிமையாளராக உள்ளார்; என்எஃப்எல்லில் "சியாட்டில் சீஹாக்குகள்" மற்றும் என்.பி.ஏ.வில் போர்ட்லன்ட் டிரயில் பிளேசர்ஸ். ஆல்லென் ஏப்ரல் 19, 2011 அன்று தமது நீங்காநினைவுகளை "ஐடியா மேன்: எ மெமோய்ர் பை தி கோபவுண்டர் அஃப் மைக்ரோசாப்ட்" என்ற நூலாக வெளியிட்டார். இதன் சாதாரண பதிப்பு அக்டோபர் 30, 2012இல் வெளியானது.



</doc>
<doc id="184382" url="https://ta.wikipedia.org/wiki?curid=184382" title="பஞ்ச தாண்டவ தலங்கள்">
பஞ்ச தாண்டவ தலங்கள்

பஞ்ச தாண்டவ தலங்கள் என்பது சிவபெருமானின் பஞ்ச தாண்டவங்கள் நிகழ்ந்த சிவத்தலங்களைக் குறிப்பதாகும். பஞ்ச என்ற சமஸ்கிருத சொல்லிற்கு ஐந்து என்று பொருளாகும். 


ஆனந்த தாண்டவம்: ஐம்பெரும் தாண்டவங்கள் முதன்மையானது ஆனந்த தாண்டவமாகும். இத்தாண்டவத்தின் போது இறைவன் படைத்தல், காத்தல், அழித்தல், மறைத்தல், அருளல் ஆகிய தொழில்களை செய்கிறான். எனவே இதனை பிரபஞ்ச நடனம் என்கிறார்கள். இந்த நடனக்கோலத்தில் இறைவன் சிதம்பரம் நடராஜர் கோயிலில் காட்சிதருகிறார்.

அஜபா தாண்டவம்

சுந்தரத் தாண்டவம்

ஊர்த்துவ தாண்டவம்

பிரம்ம தாண்டவம்


</doc>
<doc id="184387" url="https://ta.wikipedia.org/wiki?curid=184387" title="சப்த விடங்க தாண்டவங்கள்">
சப்த விடங்க தாண்டவங்கள்

சப்த விடங்க தாண்டவங்கள் என்பது சப்த விடங்க தலங்களில் சிவபெருமானால் ஆடப்பெற்ற தாண்டவங்களைக் குறிப்பதாகும். சப்த என்ற வடசொல்லிற்கு ஏழு என்று பொருளாகும். விடங்கம் என்பது உளியால் செதுக்கப்பெறாதது என்று பொருள்படும். எனவே சப்த விடங்க தலங்கள் என்பவை உளியால் செதுக்கப்பெறாத மூலவரை உடைய ஏழு தலங்களாகும். இவற்றில் சிவபெருமான் ஆடிய தாண்டவங்கள் சப்த விடங்க தாண்டவங்கள் என்று அழைக்கப்படுகின்றன.



</doc>
<doc id="184390" url="https://ta.wikipedia.org/wiki?curid=184390" title="வீசி தாண்டவம்">
வீசி தாண்டவம்

வீசி தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. இத்தாண்டவம் கடல் அலைபோல மேலெழுந்து, பிறகு அடங்கி ஆடுதல் ஆகும். 

இந்த தாண்டவம் பாராவாரதரங்க தாண்டவம் என்றும் அழைக்கப்பெறுகிறது.


</doc>
<doc id="184395" url="https://ta.wikipedia.org/wiki?curid=184395" title="அம்சபாத தாண்டவம்">
அம்சபாத தாண்டவம்

அம்சபாத தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. 

வடமொழியில் "அம்ஸம்" என்பது அன்னத்தைக் குறிப்பதாகும். அன்னப் பறவை நடப்பது போல நடனமாடுவது அம்சபாத தாண்டவமாகும். 


</doc>
<doc id="184397" url="https://ta.wikipedia.org/wiki?curid=184397" title="குக்குட தாண்டவம்">
குக்குட தாண்டவம்

குக்குட தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. 

கோழி நடப்பது போல தாண்டவமாடுவது குக்குட தாண்டவமாகும். 


</doc>
<doc id="184399" url="https://ta.wikipedia.org/wiki?curid=184399" title="பிருங்க தாண்டவம்">
பிருங்க தாண்டவம்

பிருங்க தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. 

மலருக்குள் வண்டு குடைந்து செல்வது போல தாண்டவமாடுவது பிருங்க தாண்டவமாகும். 


</doc>
<doc id="184402" url="https://ta.wikipedia.org/wiki?curid=184402" title="உன்மத்த தாண்டவம்">
உன்மத்த தாண்டவம்

உன்மத்த தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. 

உன்மத்தம் என்ற வடமொழிச் சொல்லிற்கு பித்துபிடித்த நிலை என்று பொருளாகும். பக்தர்களின் அன்பைத் தாங்க முடியாமல் பித்து பிடித்தது போல தாண்டவமாடுவது உன்மத்த தாண்டவமாகும். வாசுகி பாம்பினால் உண்டான ஆலகால விசத்தினை உண்டு பித்துபிடித்தனைப் போல் ஆடியதால் பித்த நடனம் என்றும் அழைக்கப்படுகிறது. 


</doc>
<doc id="184404" url="https://ta.wikipedia.org/wiki?curid=184404" title="கமலா தாண்டவம்">
கமலா தாண்டவம்

கமலா தாண்டவம் என்பது ஆடல் கலையில் வல்லவராக சைவர்களால் கருதப்பெறும் இறைவன் சிவபெருமானால் ஆடப்பட்ட தாண்டவமாகும். இந்த தாண்டவம் சப்த விடங்க தாண்டவங்களுள் ஒன்றாக அமைந்துள்ளது. 

நீர் நிறைந்த குளத்தில் நிற்கும் தாமரை மலர் காற்றில் அசைந்தாடுவது போல் மெல்ல தாண்டவமாடுவது உன்மத்த தாண்டவமாகும். 


</doc>
<doc id="184413" url="https://ta.wikipedia.org/wiki?curid=184413" title="ரெட்மாண்ட், வாசிங்டன்">
ரெட்மாண்ட், வாசிங்டன்

ரெட்மாண்ட் ("Redmond") அமெரிக்காவின் வாசிங்டன் மாநிலத்தில் கிங் கவுன்ட்டியில் அமைந்துள்ள ஓர் நகரமாகும். இது சியாட்டிலுக்கு கிழக்கே தொலைவில் உள்ளது. 2010 கணக்கெடுப்பின்படி இந்நகரின் மக்கள்தொகை 54,144 ஆகும். இந்த நகரத்தின் பண்பாடு பெரும்பாலும் ஒரு புறநகர் பகுதியை ஒத்தது. பல நேரங்களில் சியாட்டிலின் புறநகராகவே அறியப்படுகிறது.

இங்கு அமைந்துள்ள மைக்ரோசாப்ட் நிறுவனத்தால் ரெட்மாண்ட் அறியப்படுகிறது; ஓரளவில் மைக்ரோசாப்ட் ரெட்மாண்ட் என்றே அழைக்கப்படுகிறது.

ஆண்டுதோறும் இங்கு நடக்கும் மிதிவண்டிப் போட்டியாலும் மாநிலத்தின் ஒரே மிதிவண்டி ஓட்டமைதானம் இங்கு அமைந்திருப்பதாலும் ரெட்மாண்ட் "வடகிழக்கின் ஈருருளைச் சக்கர வண்டித் தலைநகரம்" எனப்படுகிறது.


</doc>
<doc id="184416" url="https://ta.wikipedia.org/wiki?curid=184416" title="திருவாசகத் திருத்தலங்கள்">
திருவாசகத் திருத்தலங்கள்

திருவாசகத் திருத்தலங்கள் என்பவை எட்டாவது திருமுறையான திருவாசகத்தில் பாடல் பெற்ற சிவாலயங்களாகும். திருவாசகத்தினை இயற்றியவர் மாணிக்கவாசகராவார். இவர் திருவாதவூரில் அவதரித்தவர்.


இவை தவிர கீழ்வரும் தலங்களும் திருவாசகத்தில் பாடல்பெற்றுள்ளன.



</doc>
<doc id="184417" url="https://ta.wikipedia.org/wiki?curid=184417" title="சுடர் ஏந்திய தமிழ் மலர்கள்">
சுடர் ஏந்திய தமிழ் மலர்கள்

சுடர் ஏந்திய தமிழ் மலர்கள் என்னும் நூல் பேராசிரியர் சாலை இளந்திரையனால் எழுதப்பட்டது. இந்நூல் தில்லி தமிழ்ச்சங்கத்தின் சுடர் இதழில் 1965 லிருந்து 1970 வரை வ.உ.சி, கவிமணி, பாரதிதாசன், கல்கி, திருவள்ளுவர், அண்ணா ஆகிய அறுவரைப் பற்றி அவர் எழுதிய ஆறு கட்டுரைகளின் தொகுப்பாகும். 
=வ.உ.சி.=
=கவிமணி=
=பாரதிதாசன்=
=கல்கி=
=திருவள்ளுவர்=
=அறிஞர் அண்ணா=


</doc>
<doc id="184418" url="https://ta.wikipedia.org/wiki?curid=184418" title="திருச்சிற்றம்பலக் கோவையார் திருத்தலங்கள்">
திருச்சிற்றம்பலக் கோவையார் திருத்தலங்கள்

திருச்சிற்றம்பலக் கோவையார் திருத்தலங்கள் என்பது சைவத்திருமுறைகளில் ஒன்றான திருக்கோவையாரில் பாடல் பெற்ற சிவாலயங்களாகும். இந்த திருக்கோவையாரை இயற்றியவர் மாணிக்கவாசகராவார்.

பொதியில், மலயம் மற்றும் மூவல் ஆகியவை திருக்கோவையாரில் இடம் பெற்றுள்ள தேவாரம் பாடல் பெறாத தலங்களாகும்.


</doc>
<doc id="184421" url="https://ta.wikipedia.org/wiki?curid=184421" title="தேவாரப்பாடல் பெற்ற கொங்கு நாட்டு தலங்களின் பட்டியல்">
தேவாரப்பாடல் பெற்ற கொங்கு நாட்டு தலங்களின் பட்டியல்

தேவாரப்பாடல் பெற்ற கொங்கு நாட்டு தலங்களின் பட்டியல் தேவாரப் பாடல் பெற்ற, கொங்கு நாட்டில் அமைந்துள்ள சிவன் கோயில்களைக் கொண்ட பட்டியலாகும்.

தேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), 
காவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய்(1) மற்றும் திருக்கிளியன்னவூர் (1) ஆகிய இடங்களில் காணப்படுகின்ற 276 சிவன் கோயில்கள் அடங்கும். 




</doc>
<doc id="184422" url="https://ta.wikipedia.org/wiki?curid=184422" title="கூள மாதாரி (புதினம்)">
கூள மாதாரி (புதினம்)

கூள மாதாரி எனும் இந்த நாவல் சிறுவர்களை மையமாக வைத்து எழுதப்பட்டதாகும். சிறுவர்களின் பார்வையிலேயே இந்த நாவல் எழுதப்பட்டது. இந்த நாவலின் கதை நாமக்கல் மாவட்டம் திருச்செங்கோடு பகுதியில் மையமாக வைத்து எழுதப்பட்டிருந்தது. மேல் சாதி கவுண்டர்களுடைய வாழ்க்கையையும் அவர்களிடம் அடிமைகளைப் போல் வாழும் மாதாரி இன மக்களின் வாழ்க்கையையும் இந்தப் புதினத்தில் நாவலாசிரியர் பெருமாள் முருகன் பதிவு செய்துள்ளார். நாமக்கல் பகுதி வட்டார வழக்கு சொற்களும் இந்த நாவலில் அதிக அளவில் பயன்படுத்தப்பட்டிருந்தது.


</doc>
<doc id="184427" url="https://ta.wikipedia.org/wiki?curid=184427" title="மொழிமாற்றி (மென்பொருள்)">
மொழிமாற்றி (மென்பொருள்)

கணினியியலில், மொழிமாற்றி ("interpreter") என்பது ஒரு நிரல் மொழியில் எழுதப்பட்டுள்ள கட்டளைகளை "நிறைவேற்றும்" செய்நிரல் ஆகும். மொழிமாற்றிகள் பொதுவாக கீழ்காணும் செய்முறைகளில் ஒன்றின்படி செயல்படுகின்றன: 

முதல் வகைக்கான காட்டுகளாக லிஸ்ப், "டார்ட்மவுத் பேசிக்"கின் துவக்கநிலை பதிப்புகளைக் கூறலாம். இரண்டாம் வகையில் பெர்ள், பைத்தான், மேட்லேப், ரூபி போன்றன அடங்கும். மூன்றாம் வகைக்கு "கலிபோர்னியா பல்கலைக்கழக சான்டியோகோ பிரிவு பாசுகல்" (UCSD Pascal) எடுத்துக்காட்டாகும். மூல நிரல்கள் முன்னதாகவே தொகுக்கப்பட்டு இயந்திர சார்பற்ற நிரலாக சேமிக்கப்படுகின்றன. இவை இயக்குநேரத்தில் இணைக்கப்பட்டு மொழிமாற்றியால் அல்லது நிரல்மொழிமாற்றியால் (அவ்வப்போதைய தொகுப்பு அமைப்புகளில், JIT) செயற்படுத்தப்படுகின்றன. இசுமால்டாக் போன்ற சில அமைப்புகளில், பேசிக், ஜாவா மற்றும் சிலவும் கலந்து பயன்படுத்தப்படுகின்றன. 

நிரல் மொழிகளை செயற்படுத்த பயன்படுத்தப்படும் இரு வழிமுறைகளாக மொழி மாற்றிகளும் நிரல்மொழிமாற்றிகளும் இருந்தாலும் இவை ஒன்றுக்கொன்று மாற்றாகப் பயன்படுத்தப்படுபவை அல்ல. பெரும்பாலான மொழி மாற்றிகள் நிரல்மொழிமாற்றிகளின் செயல்களையும் நிகழ்த்துகின்றன. 



</doc>
<doc id="184433" url="https://ta.wikipedia.org/wiki?curid=184433" title="எண்ணிம ஒலி நிலையம்">
எண்ணிம ஒலி நிலையம்

எண்ணிம ஒலி நிலையம் ("Digital audio workstation") எனப்படுவது இலத்திரனியல், இலத்திரனியல் அல்லாத ஒலிச்சாதனங்களின் உதவியோடு அல்லது ஒலி கருவிகளே இல்லாமல் கணினி மூலம் இசையை ஏற்படுத்தி பதிவு செய்யும் அமைப்பு ஆகும்.

ஒலி தயாரிப்பிற்குத் தேவையான வன்பொருட்கள், மென்பொருட்கள் ஆகியவற்றையும் சேர்த்து எண்ணிம ஒலி நிலையம் என அழைப்பர், ஆங்கிலத்தில் Digital Audio Workstation (DAW) எனலாம். இசைக்கருவிகளின் துணையின்றி அவற்றின் இசையை கணினி மூலம் ஏற்படுத்த முடிந்தாலும் நேரடி இசைக்கருவியில் உள்ள முழு பயனையும் பெற முடிவதில்லை. உதாரணமாக, வயலின் இசையை வயலின் இன்றி கணிணி மூலம் வயலினில் உள்ள அனைத்து சுரங்களையும் வாசிக்க முடிந்தாலும் வேகமும் நுணுக்கமும் சேர்ந்த இசைகளில் கணினி விசைப்பலகை மூலம் இது இயலாமல் போகிறது. இந்த குறையைத் தீர்ப்பதற்காகவே "கூட்டிணைப்புக் கருவி" (synthesizer) போன்ற வன்பொருள் சாதனங்கள் பயன்படுகிறது. சிந்தைசர் என்பது அனலொக் ஆக கொடுக்கப்படும் இசைக்கான குறிப்பலைகளை (signal) எண்ணிம (digital) குறிப்பலைகளாக கணினிக்கு அனுப்ப பயன்படுகிறது. சிந்தைசரானது உதாரணத்தில் குறிப்பிட்ட வயலினிற்கும் கணினி விசைப்பலகைக்கும் இடைப்பட்ட உள்ளீட்டு கருவியாக பயன்படுகிறது. இங்கு உதாரணத்திற்காகவே வயலின் இசைக்கருவி குறிப்பிடப்பட்டுள்ளது, சிந்தைசர் மூலம் நாம் கொடுக்கும் குறிப்பலைகளை கணினியில் எந்த ஒரு இசைக்கருவிற்கும் பயன்படுத்தலாம்.

ஒலிக் கட்டுப்பாட்டு அமைப்பு, ஒலி வடிவ மாற்றி, மற்றும் தேவையான சேமிப்புச் சாதனங்கள் ஆகிய அனைத்தையும் தன்னகத்தே கொண்ட சாதனம் ஒருங்கிணைந்த எண்ணிம ஒலி நிலையம் ஆகும். அதிக நினைவுத்திறன் உள்ள ரம், வேகமான சி.பி.யு ஆகியவற்றின் வருகைக்கு முன்னரே இச்சாதனங்கள் பயன்படுத்தப்பட்டன. எனினும் இன்று சாதாரணமாக எல்லாk கணினிகளிலும் எண்ணிம ஒலி நிலைய மென்பொருட்களைப் பயன்படுத்த முடிகிறது.



</doc>
<doc id="184436" url="https://ta.wikipedia.org/wiki?curid=184436" title="அல்டைர் 8800">
அல்டைர் 8800

"மைக்ரோ இன்ஸ்ட்ருமென்டேசன் அன்ட் டெலிமெட்ரி சிஸ்டம்ஸ்" (MITS) நிறுவனத்தின் அல்டைர் 8800 (Altair 8800) 1975ஆம் ஆண்டில் இன்டெல் 8080 மையச் செயற்பகுதியை அடித்தளமாக கொண்டு வடிவமைக்கப்பட்ட நுண்கணிப்பொறி. சனவரி 1975இல் "பாப்புலர் எலெக்ட்ரானிக்ஸ்" இதழின் முகப்பில் சிறப்பாக காட்சிப்படுத்தப்பட்டதால் இதில் மிகுந்த ஆர்வம் எழுந்தது. மேலும் பல பொழுதுபோக்கு மின்னணுவியல் தொழில்முறை இதழ்களிலும் விளம்பரங்கள் வெளியிடப்பட்டன. தாமே உருவாக்கிக் கொள்ளக்கூடிய கலப்பெட்டிகளை வடிவமைப்பாளர்கள் மின்னணுவியல் ஆர்வலர்களுக்கு விற்க முற்பட்டனர். நூறு கலப்பெட்டிகளை விற்றாலே பெரிது என்று எண்ணியிருந்த காலத்தில் முதல் மாதத்திலேயே ஆயிரக் கணக்கான கலப்பெட்டிகளுக்கு எழுந்த தேவை வடிவமைப்பாளர்களை மலைக்கச்செய்தது. மேலும் கணினித் தேவைப்பட்ட தனிநபர்களும் வணிக நிறுவனங்களும் தயார்நிலை கணினிகளை வாங்கினர். நுண்கணிப்பொறி புரட்சிக்கான வித்தை அல்டைர் இட்டதாக ஏற்றுக்கொள்ளப்படுகிறது. அல்டைரில் வடிவமைக்கப்பட்ட தரவுப் பாட்டை நடைமுறைப்படி சீர்தரமாக "எஸ்-100 பாட்டை" (S-100 Bus) என உருவாகியது. இதன் முதல் கணிமொழியாக மைக்ரோசாப்ட்டின் துவக்கநிலை மென்பொருளான, "அல்டைர் பேசிக்" பயன்படுத்தப்பட்டது.

எட்வர்டு ராபர்ட்ஸும் ஃபோரெஸ்ட் மிம்ஸும் அமெரிக்க விமானப்படையின் கர்ட்லாந்து விமானதளத்தில் பணியாற்றிக் கொண்டிருக்கையில் அவர்களுடைய மின்னணுவியல் பின்புலத்தைப் பயன்படுத்தி ஏவூர்தி ஆர்வலர்களுக்குச் சிறு கலப்பெட்டிகளைத் தயாரிக்கத் தீர்மானித்தார்கள். 1969 இல் ராபர்ட்ஸும் மிம்ஸும் சேர்ந்து ஸ்டான் கேகிள், ராபர்ட் ஃசாலர் என்ற கூட்டாளிகளோடு சேர்ந்து "மைக்ரோ இன்ஸ்ட்ருமென்டேசன் அன்ட் டெலிமெட்ரி சிஸ்டம்ஸ்" (MITS) நிறுவனத்தை ஆல்புகெர்க்கி_(நியூ_மெக்சிகோ)யில் இருந்த ராபர்ட்ஸின் வண்டிக் கொட்டகையில் (vehicle garage) நிறுவி, மாதிரி ஏவூர்திக்கான அலைபரப்பியையும் (radio transmitter) அளவைக்கருவிகளையும் (instruments) செய்து விற்கத் தொடங்கினார்கள்.

மாதிரி ஏவூர்திக் கலப்பெட்டிகள் சுமாராக விற்றன. மிட்ஸ் நிறுவனம் ஆர்வலர்களுக்குப் பிடிக்கக்கூடிய இன்னொரு கலப்பெட்டியை விற்க எத்தனித்தது. நவம்பர் 1970 "பாப்புலர் எலெக்ட்ரானிக்ஸ்" இதழில் மிட்ஸ் நிறுவனம் எல்.இ.டி. LED ஒளிக்கற்றையூடாகக் குரலை அனுப்பும் நுட்பம் கொண்ட ஆப்டிகாம் என்ற கலப்பெட்டி பற்றிய விவரங்களைச் சிறப்பாகக் காட்டியது. மிம்ஸுக்கும் கேகிளுக்கும் கலப்பெட்டி வணிகத்தின் மீதிருந்த விருப்பம் தணியவே ராபர்ட்ஸ் அவரது கூட்டாளிகளின் பங்கைத் தாமே வாங்கிக் கொண்டார். பிறகு கணிப்பான் கலப்பெட்டிகளைப் படைக்கத் தொடங்கினார். 

எலெக்ட்ரானிக் அர்ரேஸ் நிறுவனம் வெளியிட்ட நான்கு கணக்கு (+,-,×,÷ functions) தொகுசுற்றுச் சில்லுகள் (Integrated Circuit chips) மிட்ஸ் 816 கணிப்பானுக்கு வித்திட்டன. அதை "பாப்புலர் எலெக்ட்ரானிக்ஸ்" இதழின் நவம்பர் 1971 பதிப்பு அட்டைப்படத்தில் சிறப்பாகக் காட்சிப்படுத்தியது. 

அதன் வெற்றியைத் தொடர்ந்து மிட்ஸ் பல மேம்படுத்திய கணிப்பான் மாதிரிகளை வெளியிட்டது. மிட்ஸ் 1440 கணிப்பானை "ரேடியோ-எலெக்ட்ரானிக்ஸ்" இதழின் ஜூலை 1973 பதிப்பு சிறப்பாகக் காட்சிப்படுத்தியது. படிபடியாகக் கணிப்பான்களுக்கு ஆற்றலைக் கூட்டிய மிட்ஸ் நிறுவனம் கணிப்பான்களுக்கு 256 சிற்றடிகள் கொண்ட நிரலெழுதும் வசதியையும் அறிமுகப்படுத்தியது. 

கணிப்பான்களை மட்டுமல்லாமல் மிட்ஸ் நிறுவனம் வரிசையாகச் சோதனைக்கருவிக் கலப்பெட்டிகள் பலவற்றையும் செய்தது. வாடிக்கையாளர்களின் தேவையைச் சமாளிக்க மிட்ஸ் நிறுவனம் ஒரு பெரிய கட்டடத்துக்குக் குடிபுகுந்தது. பல விலையுயர்ந்த கருவிகளையும் வாங்கிப் புது இடத்தில் நிறுவியது. ஆனால், 1972 இல் டெக்சஸ் இன்ஸ்ட்ருமென்ட்ஸ் நிறுவனம் தானே ஒரு கணிப்பான் சில்லைப் படைத்தது மட்டுமல்லாமல் முழுக் கணிப்பான்களை ஏனைய போட்டியாளர்களின் கணிப்பான்களின் விலையில் பாதிக்கும் குறைவாக விற்கத் தொடங்கியது. மிட்ஸ் நிறுவனமும் மற்ற போட்டி நிறுவனங்களும் இதனால் நிலைகுலைந்து போயின. மிட்ஸ் நிறுவனம் கால் மில்லியன் டாலர் கடன்சுமையைச் சமாளிக்கத் திணறினார்.

 ஜனவரி 1972இல் "பாப்புலர் எலெக்ட்ரானிக்ஸ்" மாத இதழ் "எலெக்ட்ரானிக்ஸ் வோர்ல்டு" என்னும் இன்னொரு ஃசிப்-டேவிஸ் மாத இதழோடு ஒன்றியது. ஆசிரியர் குழு மாற்றத்தால் வருந்திய கட்டுரையாளர்கள் பலர் அதற்குப் போட்டி மாத இதழான "ரேடியோ-எலெக்ட்ரானிக்ஸ்" என்ற இதழுக்கு எழுதத் தொடங்கினார்கள். 1972, 1973 இல் பல சிறந்த கலப்பெட்டிக் கட்டுமானத் திட்டங்கள் "ரேடியோ-எலெக்ட்ரானிக்ஸ்" இதழில் வந்தன.

1974 இல் ஆர்ட் சால்ஸ்பெர்க் "பாப்புலர் எலெக்ட்ரானிக்ஸ்" இதழின் ஆசிரியரானார். மின்னணுக் கட்டுத்திட்டங்களில் (electronic construction projects) மீண்டும் முன்னணி வகிக்க வேண்டும் என்பது அவரது குறிக்கோள். அவர் டான் லன்காஸ்டரின் "தொலைக்காட்சித் தட்டச்சுக்கருவி" ("ரேடியோ எலெக்ட்ரானிக்ஸ்", செப்டம்பர் 1973) கட்டுரையைப் படித்து அசந்து போன அவர் தனது "பாப்புலர் எலெக்ட்ரானிக்ஸ்" இதழுக்கும் கணினிக் கட்டுத்திட்டங்கள் (computer construction projects) வேண்டுமென்று விரும்பினார். ஏப்ரல் 1974 "பாப்புலர் எலெக்ட்ரானிக்ஸ்" இதழில் டான் லன்காஸ்டர் ஒரு ஆஸ்கி (ASCII) விசைப்பலகைத் திட்டத்தை விவரித்தார்.

அடுத்து "ரேடியோ-எலெக்ட்ரானிக்ஸ்" இதழின் ஜூலை 1974 பதிப்பில் ஜானத்தன் டைடஸ் மார்க்-8 8008 அடிப்படையில் உருவாக்கிய கணினியை அட்டைப்படத்தில் சிறப்பித்துக் காட்டியது. இன்டெல் 8008 ஐ விட மேம்பட்ட இன்டெல் 8080 இன் அடிப்படையில் ஒரு கணினியைப் படைக்க மிட்ஸ் ஈடுபட்டிருந்தது என்று அறிந்திருந்த "பாப்புலர் எலெக்ட்ரானிக்ஸ்" ஆசிரியர்களில் ஒருவரான லெஸ் சாலமன், அதன் ஜனவரி 1975 அட்டைப்படச் சிறப்புத்திட்டத்துக்கு அதுதான் சரியாக இருக்கும் என்று கருதினார். அவர்களுடைய "தொலைக்காட்சித் தட்டச்சுக்கருவி"யையோ மார்க்-8 கணினியையோ கட்டுமானம் செய்ய ஆர்வலர்கள் திணறிக் கொண்டிருந்தார்கள். எல்லா உதிரிப்பாகங்களையும் வாங்கிச் சரியாகக் கட்டமைத்து அவற்றை வேலை செய்ய வைப்பதற்கு மிகக்கடுமையான முயற்சி தேவைப்பட்டது. அதனால் தங்கள் அடுத்த திட்டத்துக்குத் தொழில்முறை நேர்த்தியுடன் கூடிய பெட்டியிலுள்ள கலப்பெட்டி வேண்டும் என்று ஆசிரியர்கள் நினைத்தார்கள். 

எட்வர்டு ராபர்ட்ஸும் அவரது தலைமைப் பொறியாளர் பில் யேட்ஸும் தங்கள் கணினியின் முன்மாதிரிப் பெட்டியை அக்டோபர் 1974 இல் நிறைவு செய்து நியூ யார்கில் இருந்த "பாப்புலர் எலெக்ட்ரானிக்ஸ்" அலுவலகத்துக்குத் தொடர்வண்டி விரைவுப்பொதி மூலம் அனுப்பி வைத்தார்கள். ஆனால், சரக்கக நிறுவனத்தில் வேலைநிறுத்தம் நடந்ததால் அவர்கள் அனுப்பிய பொதி "பாப்புலர் எலெக்ட்ரானிக்ஸ்" அலுவலகத்துக்கு வந்து சேரவில்லை. அந்தக் கணினியின் பலவேறு நிழற்படங்கள் பத்திரிக்கை ஆசிரியர் சாலமனிடம் ஏற்கனவே இருந்ததால் அவற்றை வைத்தே அவர்கள் அட்டைப்படக் கட்டுரையை எழுதத் தொடங்கினார்கள். தன்னிடமிருந்த ஒரே முன்மாதிரியை இழந்த ராபர்ட்ஸ் இன்னொரு முன்மாதிரிப் பெட்டியைக் கட்டத் தொடங்கினார். இதழின் அட்டையிலிருந்த கணினி வெறும் குமிழ்களும் விளக்குகளும் கொண்ட வெற்றுப் பெட்டிதான். முழுநிறைவு பெற்ற அல்டைர் கணினி இதழின் அட்டைப்படத்திலிருந்த கணினியிலிருந்து முற்றிலும் மாறுபட்ட சுற்றுப்பலகை தளவமைப்பைக் (circuit board layout) கொண்டிருந்தது. "பாப்புலர் எலெக்ட்ரானிக்ஸ்" ஜனவரி 1975 பதிப்பு ஒரு வாரத்துக்கு முன்பே 1974 கிறிஸ்துமஸ் சமயத்தில் செய்தித்தாள் கடைகளில் வந்திருந்தது. விற்பதற்குப் போதிய பெட்டிகள் இல்லாவிட்டாலும் அல்டைர் 8800 கணினிக் கலப்பெட்டியும் அப்போதே விற்பனைக்கு அறிவிக்கப்பட்டது.
மிட்ஸ் நிறுவனத்தின் வழக்கமான படைப்புகள் "" அல்லது "" என்பது போன்ற பொதுப்படையான பெயர்களைத்தான் கொண்டிருந்தன. தனது புதிய படைப்பை வடிவமைப்பதில் முனைப்பாக இருந்த எட் ராபர்ட்ஸ் தன் கணினிக்குப் பெயர் வைக்கும் பொறுப்பை "பாப்புலர் எலெக்ட்ரானிக்ஸ்" இதழின் ஆசிரியர் குழுவிடமே விட்டிருந்தார். இதற்கும் பெயரை PE-8 (பாப்புலர் எலெக்ட்ரானிக்ஸ் - 8 பிட்டு) என்ற பெயரை வைக்கலாமா என்று நினைத்த ஆசிரியர் குழு, அது மிகவும் சலிப்பூட்டும் பெயர் என்று அதைக் கைவிட்டுவிட்டு, ஒரு தனிக்கணினியைப் படைப்பது ஒரு நட்சத்திர நிகழ்வு என்று கருதி விண்ணில் ஒளிரும் வெளிச்சமான தாரகைகளில் 12 வது இடத்திலிருக்கும் "அல்டைர்" நட்சத்திரத்தின் பெயரைத் தேர்ந்தெடுத்தார்கள். 

ஒரு நாள் எட் ராபர்ட்ஸுக்கு உங்கள் கணினிக்கு பேசிக் கணிமொழி BASIC programming language வாங்க விருப்பமா என்று ஒரு கடிதம் வந்தது. அந்தக் கடிதத்தில் இருந்த தொலைபேசி எண்ணை அழைத்தால் அழைப்பு ஒரு தனியார் வீட்டுக்குச் சென்றது. அங்கே யாருக்கும் பேசிக் கணிமொழி பற்றி ஏதும் தெரியவில்லை. உண்மையில் அந்தக் கடிதத்தை அனுப்பியவர்கள் பில் கேட்ஸும் Bill Gates பால் ஆலனும் Paul Allen. உண்மையில் அவர்களிடமும் அப்போது பேசிக் கணிமொழி ஏதுமில்லை. தாங்கள் அனுப்பிய கடிதத்தைத் தொடர்ந்து மிட்ஸின் ராபர்ட்ஸை அவர்கள் அழைத்துப் பேசியபோது ராபர்ட்ஸ் விருப்பம் தெரிவித்தார். அப்போதுதான் பேசிக் கணிமொழியை உருவாக்கத் தொடங்கினார்கள். ஒரு மாதத்துக்குள் முடிக்காவிட்டால் வேறு யாராவது அதை முடித்து விடுவார்கள் என்று சுறுசுறுப்பாக வேலை செய்யத் தொடங்கினார்கள். அவர்களிடம் அல்டைர் கணினி இல்லாவிட்டாலும், அதன் இன்டெல் 8080 மையச்செயற்பகுதியைத் தம் பிடிபி-10 சிறுகணினியில் நிகர்நிலைச் செயலியை வடித்து அதில் தங்கள் பேசிக் கணிமொழியை ஓட வைத்தார்கள். ஓரளவுக்கு அது வேலை செய்யத் தொடங்கியதும் ஆலன் ஆல்புகெர்க்கி_(நியூ_மெக்சிகோ)க்குப் பறந்து சென்று ஒரு காகிதச் சுருளில் பதிவு செய்த பேசிக் கணிமொழியைக் கொடுத்தார். அதில் 2+2 கணக்கைச் செய்து காட்டினார். லூனர் லேண்டர் 'Lunar Lander" விளையாட்டையும் ஆடிக் காட்டினார். இந்த வெற்றியைத் தொடர்ந்து பில் கேட்ஸும் ஹார்வர்ட் பல்கலையில் படிப்பதை நிறுத்தித் தம் கூட்டாளியான பால் ஆலனுடன் சேர்ந்து மைக்ரோசாப்ட் நிறுவனத்தை நிறுவினார். பின்னால் அது இன்டெல் சில்லுகளுக்கு மென்பொருள் எழுதி உலகின் மிகப்பெரும் மென்பொருள் நிறுவனமாக உயர்ந்தது வரலாறு.

1975 இன் இறுதியில் அறிவிக்கப்பட்டு ஆகஸ்டு 1977 இல் விற்பனைக்கு வந்தது. 


</doc>
<doc id="184442" url="https://ta.wikipedia.org/wiki?curid=184442" title="வைதேகி (கன்னட எழுத்தாளர்)">
வைதேகி (கன்னட எழுத்தாளர்)

வைதேகி என்பவர் புகழ்மிக்க கன்னட பெண் எழுத்தாளர்களில் ஒருவர். இவர் கன்னட மொழிக்கான சாகித்திய (இலக்கிய) விருதினைப் பெற்றுள்ளார்.



 * தாம் தூம் சுந்தரகாளி
 * டணாடங்கூர


</doc>
<doc id="184456" url="https://ta.wikipedia.org/wiki?curid=184456" title="சிறப்புக் காட்டுத் தலங்கள்">
சிறப்புக் காட்டுத் தலங்கள்

சிறப்புக் காட்டுத் தலங்கள் என்பவை புராண காலத்தில் புகழ்பெற்று விளங்கிய காடுகள் நிரம்பிய சிவத்தலங்களாகும். இத்தலங்கள் பெரும் காடுகளாக இருந்த பொழுது சிவத்தலங்கள் அதில் எழுப்பபெற்றன. இவை வன விசேச தலங்கள் என்றும் அறியப்படுகின்றன.


</doc>
<doc id="184459" url="https://ta.wikipedia.org/wiki?curid=184459" title="நாரத சரிதை">
நாரத சரிதை

புறத்திரட்டு என்னும் நூலில் காணப்படும் சில பாடல்கள் நாரத சரிதை என்னும் நூலின் பெயரிட்டுக் காட்டப்பட்டுள்ளன. இதனால் இப் பெயருடைய நூல் இருந்தது என்பதை அறியமுடிகிறது. இதில் வரும் பாடல்களில் வரும் பொருளை ஒப்புநோக்கி, சு. வையாபுரிப்பிள்ளை இந்த நூலைச் சமணநூல் எனக் கருதுகிறார். 11 ஆம் நூற்றாண்டில் தோன்றிய உரைநூல் யாப்பருங்கல விருத்தி இதன் பாடலை மேற்கோள் காட்டுவதால் நாரத சரிதை நூலின் காலம் 10 ஆம் எனக் கொள்ளப்பட்டுள்ளது.

ஸ்ரீபுராணம் என்னும் வடமொழி நூலில் நாரதன். பர்வதன் ஆகியோரின் கதைகள் விரிகின்றன. அவற்றிலுள்ள நாரதன் கதையைக் கூறுவதால் இந்த நூல் 'நாரதன் சரிதை' எனப் பெயரிடப்பட்டுள்ளது. இதன் ஆசிரியரைப் பற்றிய செய்தி எதுவும் தெரியவில்லை. இந்த நூல் அரிச்சந்திர சரிதம் என்னும் பெயருடன் முதலில் பதிப்பிக்கப்பட்டிருந்தது. நாரதன் ஓர் அரசன் என்றும், பிற்காலத்தில் துறவு பூண்டான் என்றும் பிற நூல்களின் கதையைப் போல இந்த நூலின் கதையும் அமைந்திருக்கும் என்பதைப் பாடல்கள் தெளிவுபடுத்துகின்றன. 

இதன் கீழ் வரும் பாடல்கள் பொருள் நோக்கில் சொற்பிரிப்பு செய்யப்பட்டவை


</doc>
<doc id="184462" url="https://ta.wikipedia.org/wiki?curid=184462" title="நாராயண கவசம்">
நாராயண கவசம்

நாராயண கவசம் என்னும் நூல் பற்றிய செய்தி பாகவதம் ஆறாம் கந்தம் என்னும் பிரிவில் வருகிறது. இந்தக் கவசத்தை விச்சுவரூபன் என்பவன் இந்திரனுக்குச் சொல்லித்தந்தானாம். இந்திரன் அவுணர்களோடு போரிட்டபோது இந்த மந்திரத்தைச் சொல்லி வெற்றி பெற்றானாம். நாராயண கவசத்தில் 25 பாடல்கள் உள்ளன. வெற்றி பெற்றதைக் கூறும் பாகவதப் பாடல் 
<poem>பத்தி செய்தாயினும் பகை செய்தாயினும்
வித்தகன் ஒருவன் பேர் விளம்பற்கு ஆயினும்
ஒத்த நாராயணா என உரைப்பரேல்
கொத்து வெம் பாதகம் குலைந்து நீங்குமே

தும்மினும் இருப்பினும் துயரம் மிக்கு உளம்
விம்மினும் வீழினும் வினை செய் போதினும்
அம்ம இந் நாலெழுத்து அறைவரேல் அவர்
செம்மலர் மால் பதம் நேர்தல் திண்ணமே</poem>
<poem>மலர்ந்த செங்கமல மலர்மகள் மரு ஆர் மார்வமும் வாளி கேடகம் வாள் 
இலங்கு எழில் ஆழி வளை கதை பாசம் இருஞ்சிலை தரித்த வெண் கரமும்
நலம் தரு கலுழன் புயத்து இனிது உறைந்த நளின மென் பாதமும் ஆக
வலம் தர முன்வந்த தெங்கு மெய் பொழுதும் மாயவன் மருணையில் காக்க

புகழ் பெறு மீன் உரு எடுத்த புங்கவன்
அகம் மகிழ்தந்து நீ அடைந்து காக்க; இச்
சகமிசை வாமணன் சார்ந்து காக்க; வேர்
மிகு நிலம் அளந்த மால் விசும்பில் காக்கவே

பன்னிய வரை முதல் பல அரண்களில் 
துன்னு வெம் சமத்திடைத் தோன்றலுற்று முன்
மன்னு வெம் கனகனை மாய்த்த மைந்துடை
நன்னலம் சேர்தர மடங்கல் காக்கவே</poem>


</doc>
<doc id="184470" url="https://ta.wikipedia.org/wiki?curid=184470" title="விசைகளின் முக்கோணவிதி">
விசைகளின் முக்கோணவிதி

விசைகளின் முக்கோணவிதி (Triangle law of forces )ஒரு தளத்தில் அமைந்துள்ள ஒரு புள்ளியில் மூன்று வெவ்வேறு விசைகள் செயல்பட்டு அப்புள்ளியை நிலையாக வைத்திருக்குமானால்,அவ்விசைகளை ஒரு முக்கோணத்தின் மூன்று பக்கங்களால் குறிக்கமுடியும் 

அதுபோல் ஒரு தளத்தில் அமைந்துள்ள ஒரு புள்ளியில் மூன்று வெவ்வேறு திசைவேகங்கள் செயல்பட்டு அப்புள்ளியை நிலையாக வைதிதருக்குமானால், அத் திசைவேகங்களை ஒரு முக்கோணத்தின் மூன்று பக்கங்களாக குறிக்கமுடியும்.(Triangle law of velocities).இது திசைவேகங்களின் முக்கோண விதியாகும்.


</doc>
<doc id="184472" url="https://ta.wikipedia.org/wiki?curid=184472" title="நாலாயிரக் கோவை">
நாலாயிரக் கோவை

ஒட்டக்கூத்தர் இயற்றியனவாகக் கூறப்படும் நூல்களில் ஒன்று நாலாயிரக்கோவை. இராசராசன் மீது 'கண்டன் கோவை' என்னும் நூலும் ஒட்டக்கூத்தர் பாடினார் என்பர். ஆனால் இந்த இரண்டு நூல்களும் கிடைக்கவில்லை. இவர் பாடிய மூவர் உலா அச்சிடப்பட்டுள்ளது. இவர் பாடிய தில்லை உலாவின் இறுதிப் பகுதி கிடைக்கவில்லை. இவர் பாடியதாகக் கூறப்படும் அந்தாதி நூல்களும் கிடைக்கவில்லை


</doc>
<doc id="184489" url="https://ta.wikipedia.org/wiki?curid=184489" title="திருகோணமலை மாணவர்கள் படுகொலை, 2006">
திருகோணமலை மாணவர்கள் படுகொலை, 2006

திருகோணமலை மாணவர் படுகொலை என்பது 2006 சனவரி 2 ஆம் நாள் இலங்கையின் கிழக்கே திருகோணமலை, நிலாவெளி கடற்கரையில் ஐந்து இலங்கைத் தமிழ் மாணவர்கள் சிறப்பு இராணுவப் படையினரால் படுகொலை செய்யப்பட்ட நிகழ்வைக் குறிக்கும்.

படுகொலைகள் 2006 சனவரி 2 திங்கட்கிழமை இடம்பெற்றன. இம்மாணவர்கள் கடற்கரையில் விளையாடிக் கொண்டிருக்கும் போது அங்கு வந்த படையினரால் கைது செய்யப்பட்டுப் பின்னர் சுட்டுக் கொல்லப்பட்டனர். மாணவர்கள் அனைவரும் தமது உயர்தர சோதனையை முடித்து விட்டு பல்கலைக்கழக நுழைவு அனுமதியை எதிர்பார்த்துக் காத்திருந்தவர்கள் ஆவர். இலங்கைக் காவல்துறையினரும், அரசாங்கமும் இச்சம்பவத்தை ஆரம்பத்தில் மறுத்திருந்தாலும், பின்னர் இவர்கள் அனைவரும் விடுதலைப் புலித் தீவிரவாதிகள் என்றும், அரசுப் படைகள் மீது கிரனைட்டு கொண்டு தாக்க முற்பட்ட வேளையில் கிரனைட்டு வெடித்து இவர்கள் கொல்லப்பட்டதாகக் கூறினர்.

படுகொலை செய்யப்பட்ட மாணவர்களின் விபரங்கள்:

இறந்த மாணவர்களின் உடல்களைப் பரிசோதித்த அரசுப் பிணை ஆய்வாளர், இறந்த மாணவர்களின் உடல்களில் துப்பாக்கிச் சூடுகள் காணப்பட்டதாகவும், இவர்கள் மிகக்கிட்டிய தூரத்தில் இருந்து சுட்டுக் கொல்லப்பட்டதாகத் தெரிவித்தார். நீதிமன்ற விசாரணைகள் இதுவரை முடியாத போதும், யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு இம்மாணவர்களின் படுகொலைகளுக்கு உள்ளூர் காவல்துறை அதிகாரி ஒருவரே முக்கிய காரணம் எனக் குற்றம் சாட்டியுள்ளது.

இறந்த மாணவர் ஒருவரின் தந்தை மருத்துவர் மனோகரன் தமது சாட்சியத்தைப் பதிவதற்கு எதிராக இலங்கைப் பாதுகாப்புப் படையினரால் அச்சுறுத்தப்பட்டதாகத் தெரிவித்தார். மனித உரிமைகள் கண்காணிப்பகம் இவருக்குப் போதிய பாதுகாப்பை வழங்குமாறு அரசிடம் கேட்டுக் கொண்டது.

எல்லைகளற்ற செய்தியாளர்களின் தகவலின் படி, படுகொலை செய்யப்பட்ட மாணவர்களைப் புகைப்படங்கள் எடுத்ததாகக் கூறப்படும் தமிழ் ஊடகவியலாளர் சுப்பிரமணியம் சுகிர்தராஜன் துணை இராணுவப் படையினர் எனச் சந்தேகிக்கப்படும் நபர்களால் 2006 சனவரி 26 ஆம் நாள் சுட்டுக் கொல்லப்பட்டார்.

இப்படுகொலைகள் குறித்த அதிகாரபூர்வ விசாரணைகள் தற்போதும் நடைபெற்று வருகிறது. இது குறித்து சிறப்பு அதிரடிப் படையினர் பலர் விசாரணைக்கு உட்படுத்தப்பட்டனர். இது தொடர்பில் சந்தேகத்தின் அடிப்படையில் உதவிப் பொலிஸ் அத்தியட்சகர் ஒருவர், பொலிஸ் உத்தியோகத்தர் ஒருவர் உட்பட 12 விசேட அதிரடிப்படையினர்கள் குற்றப்புலனாய்வுப் பிரிவினரால் 2013 சூலை 5 ஆம் நாள் கைது செய்யப்பட்டனர். சந்தேக நபர்களை ஆகத்து 5 வரை விளக்கமறியலில் வைக்குமாறு திருகோணமலை நீதிமன்றம் உத்தரவிட்டது கைது செய்யப்பட்ட அனைவரும் 2013 அக்டோபர் 14 ஆம் நாள் திருகோணமலை நீதவானால் பிணையில் விடுவிக்கப்பட்டனர்




</doc>
<doc id="184491" url="https://ta.wikipedia.org/wiki?curid=184491" title="குச்சூர்">
குச்சூர்

குச்சூர், (Kuchoor) தமிழ்நாடு, கடலூர் மாவட்டம், காட்டுமன்னார்கோயில் வட்டத்தைச் சேர்ந்த வருவாய் கிராமம். 

இது ஒரு அழகான சிறிய கிராமம். இங்கு வாழும் மக்கள் பெரும்பாலோர் விவசாயத்தை நம்பி உள்ளனர். இங்கு வேலை வாய்ப்புகள் மிக குறைவு என்பதால் படித்தவர்கள் சென்னை போன்ற பெரு நகரங்களுக்கு சென்றுவிடுவார்கள். பிறகு அவர்களுடைய குடும்பமும் சென்றுவிடுவதால் இங்கு வசிப்பவர்களின் எண்ணிக்கை மிகக் குறைவு.

இங்கு பெருமாள் கோவில் ஒன்று உள்ளது. மேலும் அம்மன் சந்நிதி மற்றும் முருகன் சந்நிதியும் உள்ளன. இங்கு இரண்டு பெரிய குளமும் ஒரு சிறிய குளமும் உள்ளன. குளக்ரையைச் சுற்றி தென்னை மரங்கள் உள்ளன. இவ்வூரிலிருந்து சென்னை, கும்பகோணம், சிதம்பரம் போன்ற பல நகரங்களுக்கும் பேருந்து வசதி உள்ளது, 


</doc>
<doc id="184495" url="https://ta.wikipedia.org/wiki?curid=184495" title="பாகிஸ்தான் பிரதம மந்திரிகளின் பட்டியல்">
பாகிஸ்தான் பிரதம மந்திரிகளின் பட்டியல்

இது பாகிஸ்தான் பிரதம மந்திரிகளின் முழுப் பட்டியலாகும்.


</doc>
<doc id="184500" url="https://ta.wikipedia.org/wiki?curid=184500" title="நியதிப் பயன்">
நியதிப் பயன்

நியதிப் பயன் என்னும் நூல் 15 ஆம் நூற்றாண்டில் வாழ்ந்த கண்ணுடைய வள்ளல் இயற்றிய நூல்களில் ஒன்று. கண்ணுடைய வள்ளல் சம்பந்தர் பரம்பரையில் வந்தவர். திருஞான சம்பந்தரை ஆசிரியராக எண்ணி வழிபட்டவர். இவர் இயற்றிய நியதிப் பயன் நூலில் 103 கட்டளைக் கலித்துறைப் பாடல்கள் உள்ளன. அவற்றில் முதல் 23 பாடல்கள் ஆசிரியரிடம் ஐயம் கேட்பது போல அமைந்துள்ளன. ஒவ்வொரு பாடலும் "காழிக் கண்ணுடைச் சம்பந்தனே" என்னும் தொடர் கொண்டு முடிகின்றன. எஞ்சிய பாடல்கள் ஆசிரியர் விடை கூறுவது போல உள்ளன. 

அன்றாடம் செய்யவேண்டிய நியதிகளுக்கு விளக்கங்கள் கேட்கப்படுகின்றன. பான்னர் விளக்கங்கள் சொல்லப்படுகின்றன. 

நியதிகளுக்கு விளக்கம் கூறும் வேறி இரண்டு நூல்களும் உள்ளன. ஒன்று சதமணிக் கோவை. இது 14 ஆம் நூற்றாண்டில் தோன்றிய நூல். மற்றொன்று குருமொழி வினாவிடை இது நியதிப் பயன் நூலுக்குக் காலத்தால் பிந்தியது. பூசை, கிரியை போன்றவற்றிற்கு அமைந்த வினா-விடை. 


</doc>
<doc id="184504" url="https://ta.wikipedia.org/wiki?curid=184504" title="சோ. தர்மன்">
சோ. தர்மன்

சோ. தர்மன் (பிறப்பு: ஆகஸ்ட் 8, 1952) என்பவர் ஒரு தமிழகத்தைச் சேர்ந்த புதின, சிறுகதை எழுத்தாளர். கரிசல் மண் சார்ந்த வேளாண் மக்களின் வாழ்க்கையை பதிவு செய்யும் படைப்பாளிகளில் முக்கியமானவர். சோ. தர்மராஜ் எனும் இயற்பெயர் கொண்ட இவர் ஈரம், தூர்வை, சோகவனம் உள்ளிட்ட ஏழு நூல்களை எழுதியுள்ளார். 

இவர் கோவில்பட்டி தாலுகாவில் உள்ள கடலையூர் என்னும் ஊருக்கு அருகில் உள்ள உருளைகுடி என்னும் கிராமத்தைச் சோ்ந்தவராவார். இவர் விவசாயக்குடும்பத்தைச் சார்ந்தவர். இவரது தந்தையின் பெயர் சோலையப்பன்.

1992 மற்றும் 1994 ஆண்டுகளில் இலக்கியச் சிந்தனையின் சிறந்த சிறுகதைக்கான விருதினைப் பெற்றிருக்கிறார். இவர் எழுதிய ""கூகை"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் புதினம் எனும் வகைப்பாட்டில் பரிசு பெற்றிருக்கிறது.



</doc>
<doc id="184507" url="https://ta.wikipedia.org/wiki?curid=184507" title="கரணங்கள்">
கரணங்கள்

கரணங்கள் என்பது பரதநாட்டிய கலையின் ஒரு அலகு ஆகும். "கரணம்" என்ற சொல்லானது கிறு எனும் வடமொழி வழியே வந்ததாகும். இதற்கு "முழுமையான செயல்" என்று பொருள். இதனை சொக்கம் என்றும் சுத்த நிருத்தம் என்றும் அழைக்கின்றனர். 

தண்டு முனிவருக்கும், பரத முனிவருக்கும் சைவர்களின் முழுமுதற்கடவுளான சிவபெருமான் கரணங்களைக் கற்பித்தார் என்று நாட்டிய சாத்திரத்தின் நாலாவது அத்தியாயமான தாண்டவலட்சணத்தில் குறிப்பிடப்பட்டுள்ளது. 

தாலபுஷ்பபுடம் முதலாக கங்காவதரணம் வரை கரணங்களின் வகைகள் நூற்றியெட்டு என்று அறியப்பட்டுள்ளன. இவை நூற்றியெட்டு தாண்டவங்கள் எனவும் அழைக்கப்படுகின்றன. 

பரதக்கலை (நூல்) - வி.சிவகாமி


</doc>
<doc id="184520" url="https://ta.wikipedia.org/wiki?curid=184520" title="அடவி நயினார் அணை">
அடவி நயினார் அணை

அடவி நயினார் அணை திருநெல்வேலி மாவட்டம், செங்கோட்டை வட்டம் மேக்கரைக்கருகில் அனுமந்தநதியின் குறுக்கே கட்டப்பட்டுள்ளது. மேற்கு தொடர்ச்சி மலை அடிவாரத்தில் இயற்கை எழில் வாய்ந்த பகுதியில் அமைந்துள்ளது இவ்வணை. சுமார் 2 கோடி ரூபாய் மதிப்பீட்டில் இங்கு சாலை, சிறுவர் பூங்கா, கழிப்பறை உள் ளிட்ட பல்வேறு அடிப் படை வசதிகள் உருவாக்கப்பட்டுள்ளது. குற்றால சீசன் நேரத்தில் தமிழக சுற்றுலா பயணிகள் மட்டுமின்றி கேரளா உட்பட பிற மாநில சுற்றுலா பயணிகளும் இங்கு வருகை தருவர். 2003 ஆம் ஆண்டு திறக்கப்பட்ட இந்த அணையின் மூலம் சுமார் 7,500 ஏக்கர் நிலம் பாசன வசதி பெறுகிறது.



</doc>
<doc id="184530" url="https://ta.wikipedia.org/wiki?curid=184530" title="உத்தரகாண்டம் (ஒட்டக்கூத்தர்)">
உத்தரகாண்டம் (ஒட்டக்கூத்தர்)

உத்தரகாண்டம் என்பது கம்ப இராமாயணத்தின் இறுதிக் காண்டமாக ஒட்டக்கூத்தரால் இயற்றப்பட்டது.

கம்பர் தம் இராமாயணத்தைப் பாலகாண்டம் முதல் யுத்தகாண்டம் முடிய உள்ள ஆறு காண்டங்களில் நிறைவு செய்துள்ளார். யுத்த காண்டத்தின் நிறைவில், விடைகொடுத்த படலம் என்றொரு படலம் உள்ளது. அதில் சுக்ரீவன், அனுமன், வீடணன் முதலியோர்க்கு பரிசில்கள் கொடுத்து இராமன் விடை தந்து அனுப்பிய செய்தி கூறப்பட்டுள்ளது.

என்ற பாடல் மூலம் அறியலாம். அதன் பின்பு இராமர் பல்லாண்டு மனுநெறி தவறாமல் ஆட்சி செய்ததை விளக்கி, இராமாயணத்தைக் கம்பர் நிறைவு செய்து விட்டார். அதன்பின் நிகழ்வுகளுக்கு ஒட்டக் கூத்தர் வடிவம் கொடுத்துள்ளார்.

கலைமகளின் அருள் வாய்த்தமையால், அவர் உத்தரகாண்டத்தை இயற்றினார் என்று கூறுவர். இவருக்கு வாணிதாசன் என்ற பெயருண்டு. அது "சோழ மண்டலச் சதகத்தில்" சொல்லப்படுகின்றது. இவர் இயற்றிய பாடல்களின் மாண்பைக் கண்டு சோழன் இவரைத் தம் அவைக் களப் புலவராக ஆக்கிக் கொண்டார். இவர் "தக்கயாகப் பரணி, மூவருலா" ஆகிய நூல்களை இயற்றினார். உத்தர காண்டம் பதினேழு படலங்களைக் கொண்டது.

சிலப்பதிகாரம், அறம்பொருள் இன்பம் என்னும் முப்பொருளைக் கூறுகின்றது. ஆனால், வீடுபேற்றினை கூறவில்லை என்பர். அக்குறையை நீக்க சீத்தலைச் சாத்தனார் வீட்டின் பத்தைக் கூற மணிமேகலையெனும் காப்பியத்தைப் படைத்து நிறைவு செய்தார். ஆதலால் இவ்விருநூல்களை இணைத்து இரட்டைக்காப்பியம் என்பர். கம்பர் ஆறுகாண்டத்தைப் படைத்தார். அதன் பின் நிகழும் நிகழ்வுகளை ஒட்டக் கூத்தர் பதினேழு படலங்களில் நிறைவு செய்துள்ளார். இவ்விரண்டும் இணைந்த நிலையில், இராமனின் மாண்புகள் நிறைவுறுகின்றன. ஒரு காப்பியத்தோடு இன்னொரு காப்பியம் ஒன்றி இணைந்த நிலையில் தண்டியாரின் காப்பிய இலக்கணம் நிறைவுறுகிறது. ஆதலால் இவ்விரு நூல்களை இரட்டை இராமாயணக் காப்பியங்கள் எனலாம்.

இராமனது ஆட்சியின் மாண்பு, காமவெறிகொண்ட இராவணனின் இழிதகச் செயல்கள், அதனால் அடைந்த வீழ்ச்சியைப் பற்றிக் கூறுவதோடு, எத்தகைய பேராற்றல் படைத்தவனாய் இருந்தாலும் காமச் சேற்றில் வீழ்வானாயின் அவன் வீழ்ச்சி வல்லே அமைந்து விடும்.

மேற்கூறிய குறட்பாக்கள் இராவணனின் வாழ்வியலுக்குச் சான்றாகும்.

வேதவதி, தந்தையின் விருப்பத்தோடு திருமாலையே தன் கணவனாக எண்ணி உள்ளத்தால் தொழுது வணங்கித் தவஞ் செய்கிறாள். அவள் பேரழகைக் கண்ணுற்ற இராவணன் காமுற்றான். வேதவதி தன் நிலையை எடுத்தியம்பியும் இராவணன் கேளாமல் தன்னாற்றலை எடுத்துக்கூறித் தன்னை மணக்குமாறு கூறி அவள் கரத்தைப் பற்றினான். வெகுண்டெழுந்த வேதவதி “என் சொல்லை மீறி என் கையைத் தீண்டினாய் இனி, உனக்கும் இலங்கைக்கும் உறவினர்க்கும் கேடு உண்டாகத் தோன்றுவேன்“ என்று கூறித் தீயில் மூழ்கினாள். அவளே பின் சீதையாகப் பிறந்து இராமனை மணந்து, காட்டகம் புகுந்து இலங்கையில் சிறையிலிருந்து இராவணனும் குலமும் இலங்கையும் அழிவதற்குக் காரணமாகிறாள்.

சிலகாலம் சென்ற பின்பு, இராவணன் அளகாபுரிக்கு அருகில் சேனையோடு தங்கியிருக்கையில், அரம்பை தன் கணவன் நளகூபரனை நோக்கி அழகியல் அழைப்போடு சென்றாள். அவளைக் கண்ணுற்ற இராவணன் யார் நீ‘ என்கின்றான். அவள் தன் பெயரையும் தன் கணவன் பெயரையும் சொல்கின்றபோது அவளை அணையப் புகுகின்றான். அது போழ்து “நெறியற்ற செயலைச் செய்யாதீர் என்று தொழுது குபேரன் மகனாகிய நளகூபரன், உறவு முறையால் நின்மைந்தனே, ஆதலால் நீர் எனக்குக் குரு“, என்கிறாள். அச் சொற்கேளாமல் அவளை வலியப் போகவிடத்தினைத் துய்க்கின்றான்.

அவனை வெறுத்து அவள், இனி இவ்வுலகில் மாதர்தம் சிந்தை உடன்பாடின்றி, எவரைத் தீண்டினாலும், அவர்தம் கற்புக் கனலால் வெந்து வீழ்வாய்,“ எனச் சபித்தாள். இந்நிலையைக் கணவன்பால் கூற அவன் வெகுண்டு, இனி இராவணன், “பிறன் மனைவியைத் தீண்டினால் அவன் பொன் முடிகளோடு தலையெல்லாம் பொடியாகி வீழ்க“, எனச் சபிக்கின்றார்.

வருணனோடு போர்புரிந்து வெற்றியுடன் இலங்கை நோக்கிச் செல்கையில், அந்தணர்-கன்னியர், அசுர மகளிர், கந்தருவப் பெண்டிர் முதலியோரைக் காண்கின்றான். அவர்களை அனைவரையும் தம்புட்பக விமானத்தில் ஏற்றிக் கொண்டு இலங்கையை நோக்கிச் சென்றான். அதுபொழுது அவர்கள் நடுங்குகின்றனர். எங்கள் புதல்வியரை நடுங்கச் செய்தமையால் இராவணன் “இலங்கை நகர் பாழாக முடியுடனே தலையற்று வீழ்க“ என்று பெற்றோர்கள் சபிக்கின்றார்கள்.

இம்மூவகை நிகழ்வுகள் இராவணன் வீழ்ச்சிக்கு அடித்தளமாயமைகின்றன.

இராமன் சீதைபால் கொண்ட அன்பினைச் சித்திர கூட மலையில் உள்ள பல்வகையான இயற்கைக் காட்சிகளைச் சீதைக்குக் காட்டும்போது ஒவ்வொரு காட்சிக்கும் ஒவ்வொரு வகையாகச் சீதையை விளித்துத் தன் அன்பைப் புலப்படுத்துகின்றான்.

எனப் பலப்பட, சீதையின் உறுப்புக்களையும் பண்பு நலன்களையும் கற்பின் மாண்பினையும் விளக்கமாகக் கூறி மகிழ்கின்றான்.

அசோகவனத்தில் சீதை சிறையிருந்தாலும், மாசற்றவள் என்பதைத் தீப்புகுந்து காட்ட வேண்டும் என்று கூறியதும், அவ்வண்ணமே சீதை எரிபுகுந்து தூயவள் என்பதை நிலை நாட்டினாள். அதனால், இராமன், சீதையின் கற்பில் எள்ளளவும் ஐயமில்லாமல் சீதையை அரசியாகக் கொண்டு அயோத்தியை மாண்புற ஆட்சிபுரிகின்றான்.

மக்களுக்குச் சீதையின் பாலுள்ள கருத்து, மாறுபட்ட நிலையிலிருந்தது காமத்தினை நயந்து செய்யும் இராவணனது இலங்கையில் சிறையிருந்த சீதையை அயோத்தி அரசியாக அமர்த்தியது சற்றும் பொருத்தமாக இல்லை என்று கூறலாயினர். இம் மொழிகளைக் கேட்ட இராமன், தன் மனைவியைக் காட்டிலும் நாட்டு மக்களை உயிராக உன்னும் தன்மையினன். மக்களுக்காகவே மன்னவன், என்ற மாண்புறு சிந்தையோடு வாழும் இயல்பினன். இராமன், சீதையின்பால் எல்லையற்ற பேரன்பைக் கொண்டவன் இராமன் என்பதைச் சித்திர கூட மலையில், இயற்கைக் காட்சியைக் காண்கின்றபோது அவற்றினைச் சீதையோடு ஒப்பிட்டுப் பார்த்து மனமகிழ்ந்தவன். அத்தகையோன் இச்சொற்களைக் கேட்டதும் இலக்குவனனிடம் சீதையைக் காட்டகத்தே விட்டு விட்டு வருமாறு ஆணையிட்டான். உயிரினும் இனிய மனைவியை விட நாட்டு மக்களின் கருத்தையே உயரியதாகக் கொண்ட இராமனது, சிறப்பு மிகு கொள்கையை உலகிற்கு எடுத்துக் காட்டுவதுதான். உத்தரகாண்டத்தின் தனித்தன்மையாகும் என்பது ஒரு கருத்து. ஆனால் நவீன காலவிமர்சகர்கள் இச்செயலை ஏற்பதில்லை. பெண்ணடிமைத்தனத்தின் தீவிரமான வடிவத்தை இந்த செயல்காட்டுவதாக விமர்சனம் உள்ளது. இலக்குவணன் சீதையை வனத்தில் விட்ட பின்பு இராமன் இட்ட கட்டளையை வெளிப்படுத்தியவுடன் சீதை மீளாத் துயரங்கொண்டாள்.

கம்பராமாயணத்தில் அமைந்துள்ள ஆறுகாண்டங்களைவிட உத்தரகாண்டம் வேறுபட்ட, தனித்தன்மையுடையது. உத்தர காண்டத்தில் சொல்லப்படும் நிகழ்ச்சிகள் ஆறு காண்டங்களில் சொல்லப்படும் நிகழ்ச்சிகளுக்கு உரமூட்டுவனவாகவும் பெருமை சேர்ப்பனவாகவும் அமைந்துள்ளன. உலகியல் நிகழ்வுகளை மிகச் சிறப்பாக ஒட்டக்கூத்தர் சுட்டியுள்ளார். இந்நூலில் வருகின்ற செய்யுட்கள் இனிய இழுமென் ஓசையோடு இலங்கும். நன்னடை, உவமை, உருவகங்கள், தற்குறிப்பேற்றம், பிற அணிகள் ஆகியன நன்கமைந்துள்ளன. இதன் கண் அமைந்துள்ள செய்யுட்கள் பாவினத்தைச் சார்ந்தவையாகும்.


</doc>
<doc id="184531" url="https://ta.wikipedia.org/wiki?curid=184531" title="கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல்">
கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல்

கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல் (போர்த்துக்கேயம்: O Livro das Plantas de todas as fortalezas, cidades e povoaçoens do Estado da Índia Oriental, ஆங்கிலம்: Book of plans of all the forts, towns and villages of East Indies) என்பது போர்த்துக்கேய அரசரின் வேண்டுகோளுக்கு இணங்கத் தயாரித்து அனுப்பப்பட்ட ஒரு கையெழுத்து அறிக்கையைக் குறிக்கும். 1635 ஆம் ஆண்டில் எழுதப்பட்ட இது போர்த்துக்கேயரின் ஆளுகைக்கு உட்பட்ட பகுதிகளில் அமைந்திருந்த பல்வேறு கோட்டைகள், நகரங்கள், குடியிருப்புக்கள் போன்றவற்றை விளக்கும் உரைப் பகுதியையும், அவற்றைக் காட்டும் தளப்படங்களையும் உள்ளடக்கியது. அந்தோனியோ பொக்காரோ, பெட்ரோ பரேட்டோ டி ரெசென்டே ஆகியோர் இணைந்து இதனை உருவாக்கினர். பொக்காரோ இதன் உரைப்பகுதியை எழுதினார். படங்கள் ரெசென்டேயினால் வரையப்பட்டவை. 

போர்த்துக்கேய மொழியில் உள்ள இந்த அறிக்கையில் ஆப்பிரிக்கா, இந்தியா, இலங்கை, கிழக்காசியப் பகுதிகள் ஆகிய பகுதிகளில் இருந்த பல்வேறு கோட்டைகள், நகரங்கள் குறித்த தகவல்கள் உள்ளன. இந்த அறிக்கையின் மூலப் படிகளில் ஒன்று போர்த்துக்கலின் எவ்வொராவில் (Évora) அமைந்துள்ள பொது நூலகத்தில் உள்ளது. பிற்காலத்தில் இதிலிருந்து எடுக்கப்பட்ட கையெழுத்துப் படிகள் சில போர்த்துக்கல், ஐக்கிய இராச்சியம், பிரான்சு, இலங்கை ஆகிய நாடுகளில் உள்ள சில ஆவணக் காப்பகங்களிலும், நூலகங்களிலும் பாதுகாக்கப்படுகின்றன. 

17 ஆம் நூற்றாண்டின் முற்பகுதியில், போர்த்துக்கேயப் பேரரசுக்குப் பல சோதனைகள் ஏற்படலாயின. எழுச்சிபெற்றுவந்த பிற ஐரோப்பிய நாடுகளிடமிருந்தும், இந்தியாவில் உள்ளூர் அரசர்களிடம் இருந்தும் பிரச்சினைகளுக்கு முகம் கொடுக்க வேண்டியிருந்தது. போர்த்துக்கேயப் பேரரசின் ஆசியப் பகுதியில் சில இடங்களை ஒல்லாந்தர் கைப்பற்றிக்கொண்டனர். இந்தியாவின் தக்காணப் பகுதியில் முகலாயர்களின் தொல்லைகள் இருந்தன. இலங்கையிலும் கண்டி இராச்சியத்துடன் போரிடவேண்டி இருந்தது. இதனால், ஆசியப் பகுதிகளில் இருந்து கிடைத்துவந்த வருமானம் குறைந்தது. ஐரோப்பாவில் சில முக்கியமான வணிகப் பொருள்களின் விலை வீழ்ச்சியும் போர்த்துக்கேயப் பேரரசைப் பாதித்தது. நிலைமையைச் சரி செய்வதற்கான திட்டங்களைத் தீட்டுவதற்கு, ஆசியப் பகுதிகளில் இருந்த போர்த்துக்கேயரின் நிர்வாக, பாதுகாப்பு, பொருளாதார நிலைமைகள் குறித்த தரவுகள் தேவைப்பட்டன. 

1632 ஆம் ஆண்டு, போர்த்துக்கேயப் பேரரசின் ஆளுகைக்கு உட்பட்டுக் கீழைத்தேச நாடுகளில் அமைந்திருந்த நிலப்பகுதிகள், கோட்டைகள், துறைமுகங்கள் போன்றவை தொடர்பான விவரங்களைத் தரும்படி, அக்காலத்தில் போர்த்துக்கேய இந்தியாவின் வைசுராயாக இருந்த டொம் மிகேல் டி நோரொன்யாவுக்கு, அக்காலத்தில் இசுப்பெயின், போர்த்துக்கல் ஆகிய இரு நாடுகளுக்கும் அரசராக இருந்த இரண்டாம் பிலிப்பு கட்டளை இட்டார். அக்காலத்தில் கோவாவில் போர்த்துக்கேயரின் வரலாற்று எழுத்தராகவும், ஆவணக் காப்பகத்துக்குப் பொறுப்பாளராகவும் விளங்கிய "அந்தோனியோ பொக்காரோ"விடம் இவ்விபரங்களைத் தொகுக்கும் பொறுப்பை நோரொன்யா வழங்கினார். பொக்காரோ உரைப்பகுதியை மட்டுமே எழுதினார். வைசுராயின் செயலராக இருந்த "பெட்ரோ பரேட்டோ டெ ரெசென்டே" போத்துக்கேயரின் ஆட்சிக்குட்பட்ட பகுதிகளிலுள்ள இடங்களின் படங்களை வரைவதில் ஆர்வம் உள்ளவராக இருந்தார். இதனால் ஏற்கெனவே இவ்வாறான படங்களை அவர் தயாரித்திருந்தார். எனவே இந்த அறிக்கைக்கான படங்களை வரையும் பொறுப்பை ரெசென்டேயிடம் வழங்குமாறு பொக்காரோ வைசுராயிடம் கேட்டுக்கொண்டார்.

இதன் வேலைகள் 1634 ஆம் ஆண்டின் பிற்பகுதியில் நிறைவு பெற்றதாகத் தெரிகிறது. 17 பெப்ரவரி 1635 தேதியிட்ட இரண்டு படிகள் அரசருக்கு அனுப்பப்பட்டன. 

இன்று எவ்வொரா ஆவணக் காப்பகத்தில் உள்ள இவ்வாவணத்தின் படி, கோவாவில் இருந்து 1635 ஆம் ஆண்டு அனுப்பப்பட்ட மூலப் படிகளில் ஒன்று என உறுதி செய்யப்பட்டு உள்ளது. இரண்டாவது மூலப்படி இப்போது எங்கு இருக்கிறது எனத் தெரியவில்லை. இந்த மூலப் படிகளில் ஒன்றிலிருந்து படி எடுக்கப்பட்ட மூன்று படிகள் உள்ளன. 1635ல் தேதியிட்ட ஒரு படி போர்த்துக்கலில் மாட்ரிட் தேசிய நூலகத்திலும், 1639 தேதியிட்ட இன்னொரு படி லிசுபன் தேசிய நூலகத்திலும் உள்ளன. அதே நூற்றாண்டில் படியெடுக்கப்பட்ட இன்னொரு ஆவணம் கொழும்பில் உள்ள தேசிய சுவடிகள் திணைக்களத்தில் உள்ளது. உள்ளடக்கங்கள் படிக்குப் படி ஓரளவு வேறுபட்டுக் காணப்படுகின்றன. உரைப்பகுதியில் வேறுபாடுகள் அதிகம் காணப்படாவிட்டாலும், வெவ்வேறு ஓவியர்களால் படி எடுக்கப்பட்ட படங்கள் அதிக அளவில் வேறுபட்டுக் காணப்படுகின்றன.

இந்த ஆவணத்தின் முதல் அச்சுப் பதிப்பு 1937-38ல் வெளியிடப்பட்டது. அந்தோனியோ பர்னார்டோ டி பிரகன்சா பெரெய்ரா என்பவர் இதைத் தொகுத்து வெளியிட்டிருந்தார். பின்னர் 1992 ஆம் ஆண்டில் இசபெல் சிட் என்பவர் இரண்டாவது அச்சுப் பதிப்பை வெளியிட்டார். இவ்விரு பதிப்புகளும் எவ்வொராவில் உள்ள மூல ஆவணத்தின் உரைப்பகுதியை அடிப்படையாகக் கொண்டவை. இலங்கையில் இருக்கும் படியை அடிப்படையாகக் கொண்டு, திக்கிரி அபேயசிங்க, அதன் இலங்கை தொடர்பான பகுதிகளை மட்டும் ஆங்கிலத்தில் மொழிபெயர்த்தார். இது 1995 ஆம் ஆண்டில் வெளியிடப்பட்டது.

இந்த ஆவணத்தின், குறிப்பாக இதில் இணைக்கப்பட்டுள்ள படங்களின் துல்லியத்தன்மை, நம்பகத்தன்மை என்பவை குறித்துப் பலர் சந்தேகம் வெளியிட்டுள்ளனர். 





</doc>
<doc id="184534" url="https://ta.wikipedia.org/wiki?curid=184534" title="சினெல்லன் அட்டவணை">
சினெல்லன் அட்டவணை

சினெல்லன் அட்டவணை ("Snellan chart") என்பது கண்ணின் பார்வைத் திறனை அளக்கப் பயன்படும் வரைபடம் ஆகும். 1862 ஆம் ஆண்டு ஹெர்மன் ஸ்னெல்லன் என்னும் டச்சு அறிவியலாளரின் நினைவால் இப்பெயர் சூட்டப்பட்டது.

பழைய வரைபடத்தில் இறங்குமுகமாக பதினோரு வரிகளில் எழுத்துகள் அச்சிடப்பட்டிருந்தன. முதல் வரியில் ஒரு எழுத்தும் அடுத்தடுத்த வரிகளில் எழுத்துகளின் எண்ணிக்கை அதிகரிக்கும். அளவு குறையும். கண் பரிசோதனை மேற்கொள்ளும் நபர் ஒற்றைக் கண்ணை மூடிக் கொண்டு மற்றொரு கண்ணால் இவற்றை படிக்க வேண்டும். நபரிடம் இருந்து குறிப்பிட்ட தொலைவுக்கு அப்பால் இந்த வரைபடம் மாட்டப்பட்டிருக்கும். கடைசி வரியில் இருக்கும் எழுத்தை படிக்கும் ஒருவருக்கு கண் பார்வை சரியாக உள்ளது என்பது புலனாகும். பெரும்பாலும் எழுத்துகள் ஆங்கில எழுத்துகளாக இருந்தாலும், தமிழிலும், பிற மொழிகளிலும், குறியீடுகளிலும் இந்த வரைபடத்தைக் காண முடியும். தொலைவிற்கும் பார்வைக்கும் விகிதம் ஏற்படுத்தி விடை காண்பர்.



</doc>
<doc id="184535" url="https://ta.wikipedia.org/wiki?curid=184535" title="வளிம விரிவுக் குணகம்">
வளிம விரிவுக் குணகம்

வளிமத்தின் பருமன் விரிவுக் குணகம் (Volume coefficient of a gas) என்பது, அழுத்தம் மாறாதிருக்கும் போது ஒரு குறிப்பிட்ட நிறையுடைய வளிமத்தின் வெப்பநிலையினை 1°C அதிகரிப்பதால் தோன்றும் பருமன் அதிகரிப்பிற்கும் அதே பொருண்மையுடைய வளிமத்தின் 0°C வெப்பநிலையில் உள்ள பருமனளவிற்குமுள்ள விகிதம் அந்த வளிமத்தின் பருமன் விரிவுக் குணகம் எனப்படும். இது α என்று குறிக்கப்படும். இதன் மதிப்பு 0.0036 அல்லது 1/273 ஆகும். 

வளிமத்தின் அழுத்த விரிவுக் குணகம் (Presure coefficient of a gas) என்பது பருமனளவு மாறாது இருக்கும் போது ஒரு குறிப்பிட்ட நிறையுடைய வளிமத்தின் வெப்பநிலையினை 1°C அதிகரிப்பதால் தோன்றும் அழுத்தப் பெருக்கத்திற்கும் அதே நிறையுடைய வளிமத்தின் 0°C வெப்பநிலையில் உள்ள அழுத்திற்கும் உள்ள விகிதம் அந்த வளிமத்தின் அழுத்த விரிவுக் குணகம் எனப்படும். இது β என்று குறிக்கப்படும்.

β =0.0036.= 1/273 க்குச் சமம்.

ஒரு வளிமத்தின் α மதிப்பும் β மதிப்பும் சமமாகும்.


</doc>
<doc id="184536" url="https://ta.wikipedia.org/wiki?curid=184536" title="மேக்கரை">
மேக்கரை

மேக்கரை தமிழ்நாட்டில் திருநெல்வேலி மாவட்டம், செங்கோட்டை வட்டத்தைச் சேர்ந்த வருவாய் கிராமம். இவ்வூருக்கருகில் அடவி நயினார் அணை உள்ளது.

விவசாயத்தையே முக்கிய தொழிலாக கொண்ட மேக்கரை பகுதி நிலங்களில் மரவள்ளி கிழங்கு, நெல், தென்னை, வாழை உள்ளிட்டவை பயிரிடப்படுகின்றன. கார் சாகுபடியில் நேரடியாக பாசன வசதி பெறும் 2,500 ஏக்கர் உள்பட மொத்தம் 3,500 ஏக்கர் நிலத்தில் நெல் சாகுபடி நடைபெறுகிறது. 

மேக்கரை கிராமத்தில் ஒரு கி.மீட்டர் இடைவெளியில் எருமைச்சாவடி, குறவன்பாறை என இரண்டு ஆறுகள் ஓடுகின்றன. இவை 20 அடி அகலம் கொண்டவை. இந்த ஆறுகள் மேற்கு தொடர்ச்சி மலையில் உற்பத்தியாகி மேக்கரை, அச்சன்புதூர், இடைகால், சாம்பவர்வடகரை, சுரண்டை, வீ.கே.புதூர் வழியாக 50 கி.மீட்டர் வரை பயணித்து சிற்றாற்றில் கலக்கிறது. இந்த இரண்டு ஆறுகளில் வருடம் முழுவதும் தண்ணீர் ஓடுவது சிறப்பு.


</doc>
<doc id="184551" url="https://ta.wikipedia.org/wiki?curid=184551" title="உரை காட்டும் நூல்கள்">
உரை காட்டும் நூல்கள்

தமிழில் இலக்கணம், இலக்கியம், சமயம், மருத்துவம் முதலான பல்துறை நூல்கள் செய்யுள் வடிவில் உள்ளன. அவற்றை எளியோர் உணர்ந்துகொள்ளும் வகையில் அவற்றிற்கு உரைகள் எழுதப்பட்டுள்ளன. அந்த உரைகள் முன்னோர் நூல்களில் உள்ள பாடல்களை மேற்கோள் காட்டி எழுதும்போது அந்தப் பாடல்கள் எந்த நூலில் உள்ளன என்பதையும் குறிப்பிடுகின்றன. இந்த முழுமைநிலையில் கிடைக்கப் பெறாதவை. அவற்றின் பாடல்கள் சில் கிடைத்துள்ளன. இத்தகைய நூல்களை உரை காட்டும் நூல்கள் எனக் கொள்கிறோம். 

மறைஞான தேசிகர் எழுதிய சிவஞான சித்தியார் உரை மேற்கோள்
வெள்ளியம்பலத் தம்பிரான் எழுதிய ஞானாவரண விளக்கவுரை மேற்கோள்


</doc>
<doc id="184552" url="https://ta.wikipedia.org/wiki?curid=184552" title="நிராமய தேவர் நூல்">
நிராமய தேவர் நூல்

நிராமய தேவர் நூல் என்பது நிராமய தேவர் என்பவரால் இயற்றப்பட்டது. நூலின் பெயர் தெரியாமையால் இந்த நூல் ஆசிரியர் பெயரால் குறிப்பிடப்பட்டுள்ளது. இது உரை காட்டும் நூல்களில் ஒன்று. இது ஒரு வேதாந்த நூல். 

இந்த நூல் வெள்ளியம்பலத் தம்பிரான் எழுதிய ஞானாவரண விளக்கவுரையில் மேற்கோளாகத் தரப்பட்டுள்ளது. இந்த நூலில் 50 வேதாந்திகளின் பெயர்கள் 50 பாடல்களில் சுட்டப்பட்டுள்ளன. பாடல்கள் பல்வகை விருத்தங்களாலும், சந்த விருத்தங்களாலும் ஆனவை. இந்த நூல் இன்று கிடைப்பதாகத் தெரியவில்லை.
1
2
3


</doc>
<doc id="184556" url="https://ta.wikipedia.org/wiki?curid=184556" title="புவன கோசம்">
புவன கோசம்

வெள்ளியம்பலத் தம்பிரான் எழுதிய ஞானாவரண விளக்கவுரை மேற்கோள் நூல்களில் ஒன்று புவன கோசம். பல பாடல்களில் நல்ல நடை இல்லை. என்றாலும் இது அக்காலத்தில் அண்டத்தைப்பற்றி எண்ணிப் பார்த்த நூல் என அறியமுடிகிறது.


</doc>
<doc id="184558" url="https://ta.wikipedia.org/wiki?curid=184558" title="யோக சாரம்">
யோக சாரம்

வெள்ளியம்பலத் தம்பிரான் எழுதிய ஞானாவரண விளக்கவுரை மேற்கோளாகக் காட்டும் நூல்களில் ஒன்று யோகசாரம் என்னும் நூல். கரு தோன்றும் நிலையைக் கூறும் அக்கால அறிவியல் நூல்.


</doc>
<doc id="184560" url="https://ta.wikipedia.org/wiki?curid=184560" title="சனன கருவி மாலை">
சனன கருவி மாலை

வெள்ளியம்பலத் தம்பிரான் எழுதிய ஞானாவரண விளக்கவுரையில் மேற்கோள் பாடல் குறிப்புடன் தெரியவரும் நூல் இந்த சனன கருவி மாலை (ஜனன கருவி மாலை). இது கரு உருவாதல் பற்றிய அக்கால அறிவியல் கண்ணோட்டம்.

"மற்று விளக்கவுரையில் கூறியன எல்லாம் சனன கருவி மாலையுள் கண்டுகொள்க, ஈண்டு எழுதின் பெருகும் எனக் காட்டிற்றிலம்" - என வெள்ளியம்பலத் தம்பிரான் குறிப்பிடுவதால் இந்த நூலைப்பற்றி அறிய முடிகிறது. 


</doc>
<doc id="184565" url="https://ta.wikipedia.org/wiki?curid=184565" title="டின்வால்டு பன்னாட்டு கால்பந்துப் போட்டி, 2013">
டின்வால்டு பன்னாட்டு கால்பந்துப் போட்டி, 2013

2013 டின்வால்டு ஹில் பன்னாட்டு கால்பந்துப் போட்டி ("Tynwald Hill International Football Tournament") என்பது பன்னாட்டுக் கால்பந்து சங்கங்களின் கூட்டமைப்பினால் (ஃபீஃபா) அங்கீகரிக்கப்படாத நாடுகள் மாண் தீவில் 2013 சூலை 4 தொடக்கம் சூலை 7 வரை பங்குபற்றிய ஒரு பன்னாட்டுக் கால்பந்துப் போட்டித் தொடராகும். இப்போட்டித் தொடரில் மாண் தீவு அணிக்காக அந்நாட்டின் சென் ஜோன்சு யுனைட்டட் அணி, மற்றும் இரேத்சியா, அல்டேர்னி ஆகியன பி பிரிவிலும், ஒக்சித்தானியா, சீலாந்து, தமிழீழ கால்பந்து அணிகள் பிரிவு ஏ இலும் விளையாடின. இறுதி ஆட்டத்தில் ஒக்சித்தானியா அணி சென் ஜோன்சு யுனைட்டெட் அணியை 2-0 என்ற கணக்கில் வென்று கோப்பையை வென்றது. தமிழீழக் காற்பந்து அணி இரேத்சியா அணியை 5-0 என்ற கணக்கில் வென்று மூன்றாவது இடத்தைப் பிடித்தது.










</doc>
<doc id="184579" url="https://ta.wikipedia.org/wiki?curid=184579" title="பார்த்திபம்">
பார்த்திபம்

மறைஞான தேசிகர் எழுதிய சிவஞான சித்தியார் உரையில் மேற்கோள் மேற்கோள் பாடல்களுடன் குறிப்பிடப்படும் நூல்களில் பார்த்திபம் என்பது ஒரு நூல். இது சைன சித்தாந்தம் கூறும் நூல் எனத் தெரிகிறது. அட்ட-குணங்கள் இவை எனச் சிவஞான சித்தியார் கூறும் 296 ஆம் பாடல் உரையில் இந்த நூலும் பாடலும் உரை விளக்கத்தில் தரப்பட்டுள்ளது. 

இந்த நூல் இப்போது இல்லை. திருவாவடுதுறை ஆதீனத்தில் 'பார்த்திவ பத்ததி' என்னும் பெயருடன் ஒரு நூல் பயிலப்பட்டு வருகிறது. இது இது பிற்கால நூல். பார்த்திபம் முற்கால நூல்.


</doc>
<doc id="184583" url="https://ta.wikipedia.org/wiki?curid=184583" title="மாயக்குரல்">
மாயக்குரல்

மாயக்குரல் ("ventriloquism") என்பது தனது குரலை வைத்து ஒரு மாயமான தோற்றத்தில் ஒலி எழுப்புவது. பிறர் பார்வையில் ஒரு பொம்மை அல்லது அவர் உபயோகிக்கும் பொருள் பேசுவது போன்று ஒரு மாயத் தோற்றத்தை ஏற்படுத்தும் ஒரு கலையாகும். இதை நடத்துபவர் "மாயக்குரல் மன்னர்" (Ventriloquist) எனப்படுவார். தற்பொழுது இது பிரபலமாக உள்ளது. மிக அதிகமாக தற்பயிற்சியின் மூலமாக இது சாத்தியமாகிறது. தனது குரலில் மாற்றங்களை ஏற்படுத்தி செயல்படுவதாக இது உள்ளதால் முகபாவனை அசைவின்றி குரல் வெளிப்படும் இடத்திற்கு கவனத்தை திரும்ப செய்து அவற்றின் மூலம் இந்த கலை செயற்படுத்தப்படும்.


</doc>
<doc id="184584" url="https://ta.wikipedia.org/wiki?curid=184584" title="பரனா ஆறு">
பரனா ஆறு

பரனா ஆறு ("Paraná River") தென்னமெரிக்காவின் தெற்கு மத்தியில் பாய்கின்ற ஒரு ஆறாகும். இது பிரேசில், பரகுவை, அர்கெந்தீனா நாடுகள் வழியாகப் பாய்கிறது. இதன் நீளம் ஆகும். தென்னமெரிக்க ஆறுகளில் அமேசான் ஆற்றை அடுத்து இரண்டாவது மிக நீளமான ஆறாக இது விளங்குகிறது. "பர ரெகெ ஒனவா" என்ற சொற்றொடரின் சுருக்கமே பரனா ஆகும். டுப்பி மொழியில் இதன் பொருள் "கடலைப் போன்றது" என்பதாகும்.

தெற்கு பிரேசிலில் பரனைபா ஆறும் கிராண்ட் ஆறும் சந்திக்கும் இடத்திலிருந்து இது துவங்குகிறது. இறுதியில் பரகுவை ஆற்றில் கலக்கிறது. இந்த ஆற்றில் பல அணைகள் கட்டப்பட்டுள்ளன. இவை நீர் மின் ஆற்றல் பெற உதவுகின்றன.


</doc>
<doc id="184585" url="https://ta.wikipedia.org/wiki?curid=184585" title="ஓரினோகோ">
ஓரினோகோ

ஓரினோக்கோ ("Orinoco") தென் அமெரிக்காவில் ஓடுகின்ற நீளமுள்ள ஒரு ஆறாகும். ஓரினோக்கியா எனப்படும் இதன் நீரேந்து பிரதேசம் , பரப்பில் 76.3% வெனிசுவேலாவிலும் மிகுதி கொலொம்பியாவிலும் அமைந்துள்ளது. ஓரினோக்கோவும் அதன் துணை ஆறுகளும் வெனிசுவேலா மற்றும் கொலம்பியாவின் முதன்மை போக்குவரத்து தடமாக விளங்குகின்றன.


</doc>
<doc id="184589" url="https://ta.wikipedia.org/wiki?curid=184589" title="நீலகேசி விருத்தியுரை">
நீலகேசி விருத்தியுரை

பத்தாம் நூற்றாண்டில் தோன்றிய நீலகேசி நூலுக்கு 14 ஆம் நூற்றாண்டில் தோன்றிய உரைநூல் நீலகேசி விருத்தியுரை. இந்த உரைநூலின் ஆசிரியர் சமய திவாகர வாமனமுனிவர். இதனால் இந்த உரைநூலுக்குச் சமய திவாகர விருத்தி என்னும் பெயரும் வழங்கலாயிற்று. 

பாடல்களுக்கான பொருள் வெளிப்படையாக இதில் எழுதப்படவில்லை. சமயக் கருத்துகள் மிகுதியாக விளக்கப்பட்டுள்ளன. வடமொழி நூல்கள் பல காட்டப்படுகின்றன. தொல்காப்பியம், நன்னூல் போன்ற இலக்கண நூல்களிம், அறநெறிச்சாரம், அருங்கலச் செப்பு போன்ற சமண நூல்களும் காட்டப்படுகின்றன. கொலை மறுத்தல் பற்றிக் கூறும் வெண்பாநூல் ஒன்றும் அதன் பாடல்கள் சிலவும் இதனுள் காட்டப்பட்டுள்ளன. 'ஈழம் அடிப்படுத்த தாடையாழ்வார் என்னும் போதி சத்துவர்' என்னும் பௌத்த முனிவர் இதில் குறிப்பிடப்பட்டுள்ளார். 
என்னும் மேருமந்திரப் பாடலைக் (95) காட்டி, "என்பது எம் ஓத்து" என்று இவ்வுரை குறிப்பிடுகிறது. இந்த உரை வடமொழி கலந்த மணிப்பிரவாள நடையில் உள்ளது.


</doc>
<doc id="184590" url="https://ta.wikipedia.org/wiki?curid=184590" title="பிரதம மகா சங்கார கிருத்திய தாண்டவம்">
பிரதம மகா சங்கார கிருத்திய தாண்டவம்

பிரதம மகா சங்கார கிருத்திய தாண்டவம் என்பது சிவபெருமானின் எண்ணற்ற தாண்வடங்களில் ஒன்றாகும். இந்த தாண்டவம் மண் (பிருத்வி) முதல் சதாசிவம் வரையான படைப்புகள் அனைத்தையும் பராசக்தியுள் ஒடுக்கி, பின் பராசக்தியையும் தன்னுள் ஒடுக்கி ஆடும் தாண்டவமாகும். இது பிரதம மகா சங்கார கிருத்திய நடனம் எனவும் அறியப்பெறுகிறது. மேலும் கொடுகோட்டித் தாண்டவம் என்றும் கூறப்படுகிறது.

சைவ சமய சிந்தாமணி பக்கம் 68


</doc>
<doc id="184591" url="https://ta.wikipedia.org/wiki?curid=184591" title="பாண்டரங்க தாண்டவம்">
பாண்டரங்க தாண்டவம்

பாண்டரங்க தாண்டவம் சிவபெருமானின் எண்ணற்ற தாண்டவங்களில் ஒன்றாகும். இத்தாண்டவம் பாண்டரங்க நடனம் எனவும் அழைக்கப்படுகிறது.

திரிபுரத்தினை எரிக்க சிவபெருமான் தேரில் சென்றார். தேரின் சாரதியாக பிரம்ம தேவன் சென்றார். எனவே பிரம்ம தேவனை பிரிந்த சரஸ்வதி வருந்தினார். அந்த வருத்ததினை போக்குவதற்காக சிவபெருமான் திருநீறு அணிந்து ஆடிய தாண்டவம் இது.


</doc>
<doc id="184592" url="https://ta.wikipedia.org/wiki?curid=184592" title="வீரட்டாகாச தாண்டவம்">
வீரட்டாகாச தாண்டவம்

வீரட்டாகாச தாண்டவம் சிவபெருமானின் எண்ணற்ற தாண்டவங்களில் ஒன்றாகும். இத்தாண்டவம் வீரட்டாகாச நடனம் எனவும் அழைக்கப்படுகிறது.

படைப்பின் கடவுளான பிரம்மா பிரணவத்தின் பொருள் அறியாமல் இருந்தமையால் கோபம் கொண்ட முருகப் பெருமான், பிரம்மனை சிறையில் அடைத்தார். தேவர்கள் பிரம்மனை காக்க சிவபெருமானிடம் வேண்டியமையால், முருகபெருமானிடம் சிவன் சென்று பிரம்மனை விட்டுவிடுமாறும், பிரணவத்தின் பொருளை கூறுமாறும் கேட்டார். முருகபெருமானும் சிவகுருவாக இருந்து பிரவணத்தின் பொருளை சிவபெருமானுக்குக் கூறினார். இதனால் வீர மேலீட்டு சிவபெருமான் ஆடிய தாண்டவம் வீரட்டாகாச தாண்டவம் எனப்படுகிறது.


</doc>
<doc id="184594" url="https://ta.wikipedia.org/wiki?curid=184594" title="பூசைக் கிரியைகள்">
பூசைக் கிரியைகள்

இந்து சமய ஆலயங்களில் இறைவனுக்கு செய்யப்படும் உபசாரங்கள் பூசைக் கிரியைகள் ஆகும். இந்த உபசாரங்கள் ஆகம விதிப்படி செய்யப்படுகின்றன. இது பூஜை உபசாரம் என்றும் அறியப்பெறுகிறது. 

இந்த பூசைக் கிரியைகள் பொதுவாக பஞ்சோபசாரம், தசோபசாரம், சோடசோபசாரம் என மூன்று வகைப்படும். இவ்வாறு மூன்று வகையான உபசாரமுறைகள் அல்லாமல் ஒன்று, இரண்டு, மூன்று, நான்கு, ஐந்து, ஏழு, பத்து, பன்னிரெண்டு, பதினாறு, முப்பத்து எட்டு, அறுபத்து நான்கு, எழுபத்து இரண்டு என எண்ணிக்கையில் அடிப்படையில் பல வகைகளாக உள்ளன.

பஞ்சோபசாரம் என்பது ஐந்து வகையான உபசார முறைகளாகும். இவை பஞ்ச பூதங்களான நீர், நிலம், நெருப்பு, காற்று, ஆகாயம் ஆகியவற்றை சார்ந்து அமைகின்றன. பார்த்தியோபசாரம், ஜலியோபசாரம், நைசசோபசாரம், வாய்வியோசாரம், வைகாயசோபசாரம் ஆகியவை பஞ்சோபசாரங்களாகும்.

தசோபசாரம் என்பது பத்து வகையான உபசார முறைகளை கொண்டதாகும். ஆவாகனம், தாபனம், சந்நிதானம், சந்திரோதனம், அவகுண்டனம், தேனுமுத்திரை, பாத்தியம் , ஆசமனியம், அருக்கியம், புட்பதானம் ஆகியவை தசோபசாரங்களாகும். 

துவாதச உபசாரங்கள் என்பவை இந்துக் கடவுள்களுக்கு செய்யப்படும் பன்னிரெண்டு வகையான உபசாரங்களைக் குறிப்பதாகும். இவை பதினாறு வகையான உபசாரமுறையான சோடச உபசாரத்திலிருந்து ஆஸனம் (இ௫க்கை) ஸ்வாகதம் (வரவேற்றல்) வஸ்த்ரம் (ஆடை) பூஷா (அணிகள்) ஆகியவை நீங்களாக உள்ள பன்னிரு உபசாரங்களாகும். இவ்வுபசார முறையானது த்வாதச உபசாரா எனவும் அழைக்கப்படுகிறது.

சோடசோபசாரம் என்பது பதினாறு வகையான உபசார முறைகளை கொண்டதாகும். ஆவாகனம், 
ஆசனம், பாத்தியம், அர்க்கியம், ஆசமனம், மதுவர்க்கம், அபிடேகம், வத்திரம், யஞ்ஞோபவீதம், கந்தம், புட்பம், தூபம், தீபம், நைவேத்தியம்,
தாம்பூலம், நீராஞ்சனம் எனும் பதினாறு உபாசாரங்களை உள்ளடக்கியது சோடசோபசாரமாகும்.

ஆஸனம், ஸ்வாகதம், பாத்யம், ஆசமனீயம், புஷ்பம், கந்தம், தூபம், தீபம், அர்க்யம், ஆசமனீயம், ஸ்நானம், ப்லோதம், வஸ்த்ரம், உத்தரீயம், ஆபரணம், உபவீதம், பாத்யம், ஆசமனீயம், புஷ்பம்,கந்தம், தூபம், தீபம், ஆசமனீயம், ஹவிர்நிவேதனம், பானீயம், ஆசமனீயம், முகவாஸம்,பலி, ப்ரணாமம், தக்ஷிணை, புஷ்பம், அஞ்சலி என்பன முப்பத்து இரண்டுவகையான உபசார முறைகளாகும். 

சதுஷ்டி உபசாரங்கள் என்பது இந்துக் கடவுள்களுக்கு செய்யப்படும் அறுபத்து நான்கு உபசாரங்களை குறிப்பதாகும். இது சதுஷ்-சஷ்டி உபசார பூஜை எனவும் அழைக்கப்படுகிறது. இப்பூசை முறையானது சக்தி வழிபாட்டிற்கு மட்டும் உரியதாகும். 


</doc>
<doc id="184595" url="https://ta.wikipedia.org/wiki?curid=184595" title="தசோபசாரம்">
தசோபசாரம்

தசோபசாரம் என்பது இந்து மதத்தில் இறைவனுக்கு செய்யப்படும் பத்துவகையான உபசார முறைகளாகும். வடமொழியில் தசம் என்பது பத்து என்ற எண்ணிக்கையை குறிக்கின்றது. உபசாரங்களை கிரியைகள் எனவும் கூறுவர், எனவே தசகிரியைகள் என்று மறுபெயரிட்டும் இது அழைக்கப்படுகிறது.

தரோபசார பட்டியல் கீழே.




</doc>
<doc id="184599" url="https://ta.wikipedia.org/wiki?curid=184599" title="விக்கிலீக்ஸ் கட்சி">
விக்கிலீக்ஸ் கட்சி

விக்கிலீக்ஸ் கட்சி ("The Wikileaks Party") என்பது ஆஸ்திரேலிய அரசியல் கட்சி ஆகும். இது விக்கிலீக்ஸ் தலைவர் ஜூலியன் அசாஞ்சு மூலம் தொடங்கப்பட்டது. ஆஸ்திரேலிய தேர்தல் ஆணையத்தால் அங்கீகாரம் பெற்ற இக்கட்சி, ஆஸ்திரேலிய நாடாளுமன்றத்தின் 2013 மேலவைத் தேர்தலில் போட்டியிட உள்ளது.

2013 மார்ச் 23 இல் விக்கிலீக்ஸ் கட்சி ஆத்திரேலியத் தேர்தல் ஆணையத்திற்கு விண்ணப்பித்தது. இக்கட்சியில் ஏறத்தாழ 1300 பேர் பணம் செலுத்தும் உறுப்பினர்களாக உள்ளனர். இவர்களது விண்ணப்பம் ஏற்றுக் கொள்ளப்பட்டு 2013 சூன் 2 இல் அதிகாரபூர்வமாக அரசியல் கட்சியாக அங்கீகரிக்கப்பட்டது. ஆத்திரேலியாவின் நியூ சவுத் வேல்ஸ், விக்டோரியா, மேற்கு ஆஸ்திரேலியா ஆகிய மாநிலங்களில் மேலவைக்காகத் தனது வேட்பாளர்களை நிறுத்தும் என இக்கட்சி அறிவித்துள்ளது.


</doc>
<doc id="184601" url="https://ta.wikipedia.org/wiki?curid=184601" title="தட்டடவு (பரதநாட்டியம்)">
தட்டடவு (பரதநாட்டியம்)

தட்டடவு பரதநாட்டியத்தின் அடவுகளில் ஒன்றாகும்.கால்களை தட்டி ஆடுவதால் தட்டடவு எனப் பெயர் பெற்றது.இது அப்பியாச அடவுகளில் முதன்மையானது ஆகும்.இவற்றின் மொத்த எண்ணிக்கை எட்டாகும்.தட்டடவு ஆயத்த நிலையான அரைமண்டியில் ஆடப்படும்.இவை அனைத்தையும் இடுப்பில் கையை வைத்தபடியே ஆடுவர்.இவை மூன்று காலங்களிலும் (வேகம்) ஆடப்படும்.


</doc>
<doc id="184602" url="https://ta.wikipedia.org/wiki?curid=184602" title="நூற்றெட்டுத் திருப்பதிக் கோவை">
நூற்றெட்டுத் திருப்பதிக் கோவை

நூற்றெட்டுத் திருப்பதிக் கோவை என்னும் நூல் 10 ஆம் நூற்றாண்டில் வாழ்ந்த வங்கிபுரத்தாய்ச்சி என்னும் பெண்புலவரால் இயற்றப்பட்ட வைணவ நூல். இது கோவை என்னும் சிற்றிலக்கியம் அன்று. 108 வைணவத் திருத்தலங்களைக் கோவைப்படுத்திப் பாடப்பட்ட நூல். இது நீண்ட கலிப்பாவால் ஆன நூல். ஆழ்வார்களின் பெயர்களும் இதில் தொகுக்கப்பட்டுள்ளன.


</doc>
<doc id="184603" url="https://ta.wikipedia.org/wiki?curid=184603" title="சீலாந்து">
சீலாந்து

சீலாந்து ("Principality of Sealand" சுருக்கமாக "Sealand") என்பது எச்எம் ரஃப்சு கோட்டை எனப்படும் இடத்தில் உள்ள ஒரு அங்கீகரிக்கப்படாத பிரதேசம் ஆகும். இது ஐக்கிய இராச்சியம், இங்கிலாந்தின் சஃபோக் கரையில் இருந்து 13 கிமீ தொலைவில் வடகடலில் உள்ள ஒரு முன்னாள் இரண்டாம் உலகப் போர்க்கால மவுன்செல் கடல் துறைகளில் ஒன்றாகும்.

1967 முதல் பாடி ரோய் பேட்சு என்பவராலும், அவரது குடும்பத்தினராலும் இப்பகுதி ஆக்கிரமிக்கப்பட்டு சுதந்திரத் தனிநாடாகக் கோரப்பட்டது. பேட்சு 1967 ஆம் ஆண்டில் தனது தனிப்பட்ட வானொலி நிலையம் ஒன்றை நிறுவும் நோக்கோடு கடற்கொள்ளைக்கார வானொலி ஒலிபரப்பாளர்களிடம் இருந்து கைப்பற்றினார். 1975 ஆம் ஆண்டில் இவர் சீலாந்து என்ற பெயரில் அரசு ஒன்றை நிறுவி அரசியலமைப்புச் சட்டம், மற்றும் பல தேசிய சின்னங்களையும் அமைத்தார். பேட்சு முதுமை அடைந்த நிலையில், ஆட்சிப் பொறுப்பைத் தனது மகன் மைக்கேலிடம் கொடுத்துவிட்டு இங்கிலாந்தின் எசெக்சு நகருக்குத் திரும்பினார். பேடு 2012 ஆம் ஆண்டில் தனது 91வது அகவையில் மரணமானார்.

சீலாந்து உலகின் மிகச் சிறிய நாடாக, அல்லது நுண் நாடாகக் கருதப்பட்டாலும், இது எந்தவொரு சுதந்திர நாடாலும் இதுவரையில் அங்கீகரிக்கப்படவில்லை. அப்போது வழக்கில் இருந்த பிராந்திய கடல் எல்லைக் கட்டுப்பாட்டின் படி, இப்பிரதேசத்தின் மீது உரிமை கோர இங்கிலாந்துக்கு அதிகாரம் இல்லை என இங்கிலாந்தின் நீதிமன்றம் ஒன்று தீர்ப்பு வழங்கியுள்ளது. இதனால், ஐக்கிய இராச்சியம், மற்றும் செருமனி ஆகியன "நடைமுறைப்படி" தம்மை அங்கீகரித்துள்ளதாக சீலாந்து அரசு கூறி வருகிறது.

கடல் மீது அமைந்துள்ள ஒரு கட்டிடம் தான் இந்நாட்டு மக்களின் வாழிடமாகும். இக்கட்டிடத்தில் 30 அறைகள் உள்ளன. இந்நாட்டினை தற்போது ஆண்டு வரும் மைக்கேல் குடும்பம் உட்பட 50 குடிமக்களே இந்நாட்டில் வசித்து வருகின்றனர்.

ஆரம்பம் முதல் இங்கிலாந்து திருச்சபையைச் சார்ந்திருந்த சீலாந்து, 1997 ஆம் ஆண்டில் சமயச் சார்பற்ற நாடாகத் தன்னை அறிவித்துக் கொண்டது.



</doc>
<doc id="184607" url="https://ta.wikipedia.org/wiki?curid=184607" title="கற்பூரகௌரம் கருணாவதாரம்">
கற்பூரகௌரம் கருணாவதாரம்

கற்பூர கௌரம் கருணாவதாரம் என்பது தொன்மையான சமஸ்கிருத ஸ்லோகமாகும். இது சைவர்களின் முழுமுதற் கடவுளான சிவனைக் குறித்து பாடப்பட்டுள்ளது. இந்த ஸ்லோகம் யஜுர் வேதத்திலிருந்து கண்டெடுக்கப்பட்டதாகும்.

தமிழெழுத்து முறையில்

தேவநாகரி எழுத்து முறையில்




</doc>
<doc id="184611" url="https://ta.wikipedia.org/wiki?curid=184611" title="சிவ ரகசிய புராணம்">
சிவ ரகசிய புராணம்

சிவ ரகசிய புராணம் (சமஸ்கிருதம்: शिव रहस्य पुराण) என்பது சைவ உபபுராணங்களில் ஒன்றாகும். இப்புராணம் சைவர்களின் முழுமுதற்கடவுளான சிவனைப் பற்றயும், சிவ வழிபாட்டினைப் பற்றியும் இயற்றப்பட்டுள்ளது. மேலும் இப்புராணம் ஏழாயிரம் (7000) ஆண்டுகள் பழமைவாய்ந்தது.


</doc>
<doc id="184621" url="https://ta.wikipedia.org/wiki?curid=184621" title="சிவதிருமேனி அங்கவமைப்பியல்">
சிவதிருமேனி அங்கவமைப்பியல்

சிவதிருமேனி அங்கவமைப்பியல் என்பது சைவர்களின் முழுமுதற்கடவுளான சிவபெருமானின் திருமேனியில் அமைந்திருப்பவைகளை பிரித்து அவற்றுக்கு பொருள்காணுதலாகும். சிவபெருமானுடைய திருமேனியை அங்கம், பிரத்தியங்கம், சாங்கம், உபாங்கம் என நான்கு பிரிவுகளாக பிரித்துள்ளனர் சைவர்கள்.




சைவ சமய சிந்தாமணி பக்கம் 58


</doc>
<doc id="184622" url="https://ta.wikipedia.org/wiki?curid=184622" title="சட்டிச்சாமியார் கோவில்">
சட்டிச்சாமியார் கோவில்

சட்டிச்சாமியார் கோவில் தமிழ்நாடு, இராமநாதபுரம் மாவட்டம் பரமக்குடி வட்டத்தில் கோபாலபட்டணம் கிராமத்தில் அமைந்துள்ளது.

சட்டிச்சாமியாரின் இயற்பெயர் நாராயண சுவாமி என்றும் அவர் பாஞ்சாலங்குறிச்சியைச் சார்ந்த மங்கம்மாள்புரம், சூரங்குடி பகுதியைச் சேர்ந்தவர் என்றும் அப்பகுதி மக்கள் கூறுகின்றனர். அவர் தம் மனைவி மக்களை விட்டுத் துறவியாக கோபாலபட்டணம் கிராமத்திற்கு மேற்கிலுள்ள காவனூர் கிராமத்தில் வாழ்ந்த தேவர் குலத்தைச் சேர்ந்த பெரியவர் ஒருவரிடம் வாழ்ந்து வந்தார். அப்பெரியவரின் இறப்பிற்குப் பின் சட்டிச்சாமியார் கோபாலபட்டணத்தில் வசிக்கலானார்.

சட்டிச்சாமியார் தனக்கென எதுவும் சேமிக்காமல் அன்றைய உணவுக்காக திருவோடு மட்டும் கொண்டிருந்தார். போகும் வழியில் யார் களத்தில் நெல் அடிக்கிறார்களோ அவரிடம் நெல் வாங்கிக்கொள்வார். அவற்றைப் பறவைகளுக்கு வாரி இறைத்துவிட்டு மிஞ்சியதை பயிறு வகையாக மாற்றிக்கொண்டு தானும் உண்டு சிறு பிள்ளைகளிடம் பகிர்ந்து கொடுத்து விடுவார். அவருக்கு பசி எடுத்தால் மட்டும் திருவோட்டை ஏந்துவார், இல்லையெனில் எத்தனை நாட்களானாலும் யாரிடமும் எதுவும் கேட்க மாட்டார். அவர் ஒரு நாள் கூட குளித்ததே இல்லையாம், இருப்பினும் அவர் கடந்து செல்லும் போது அவர் உடல் முழுவதும் பன்னீர் வாடை வீசும் என்பார்கள். ஊரில் யாருக்கேனும் உடல் நிலை சரியில்லையென்றால இவரிடம் சொன்னால் உடனே குணமடைவார்கள் என்பது ஊர் மக்களின் நம்பிக்கை.

சித்தர்கள் தங்களது மரணத்தை தனது சீடர்களிடம் முன் கூட்டி தெரிவித்து குறித்த நாளில், குறித்த நேரத்தில், உடலிலிருந்து உயிரை பிரித்துக்கொள்வர். இது தனது வாழ்நாளின் நீண்ட நெடுநாள் பயிற்சியின் மூலம் நடைமுறைச் சாத்தியம் (ஸ்ரீ மத் ராகவேந்திரா) என்பதற்கு தமிழகத்தில் நிறைய ஞானிகளின் ஜீவ சமாதிகள் உண்டு. அது போலவே சட்டிசாமிகள் தனது மரணத்தையும் முன்கூட்டியே அறிந்து ஊர் மக்களுக்கு முதல் நாளே சொல்லிவிட்டு தனது சடலத்தை காவனூரிலேயே அடக்கம் செய்ய வேண்டுமென கேட்டுக்கொண்டார். அவர் அறிந்து கூறியது போலவே அக்டோபர் இரண்டாம் தேதி () உயிர் துறந்தார். அவர் இறப்பிற்குப் பின்பும் அவரது உடலில் உரோமங்கள் வளர்ந்ததாக ஊரார் கூறுகின்றனர்.

சட்டிச்சாமியாரின் வாழ்க்கை முறையைக் கண்ட கோபாலபட்டணத்தைச் சேர்ந்த சு.வீ. ஆறுமுகம் என்பவர் 1964-ல் கோவில் கட்டும் பணியைத் தொடங்கினார். திருவாடானையைச் சேர்ந்த ரெத்தினம் ஸ்தபதிகள் சட்டிச்சாமியாரின் திருஉருவச்சிலையை வடிவமைத்தவர். தற்போது கோவில் பணிகளை சு.வீ. ஆறுமுகனாரின் மகன் ஆ. ஆறுமுகம் செய்து வருகிறார். தற்போது கோவில் இடிக்கப்பட்டு புதுப்பிக்கும் பணி நடைபெற்று வருகிறது.


[[பகுப்பு:இராமநாதபுரம் மாவட்டத்திலுள்ள இந்துக் கோயில்கள்]]

</doc>
<doc id="184623" url="https://ta.wikipedia.org/wiki?curid=184623" title="ஆதார தலங்கள்">
ஆதார தலங்கள்

ஆதார தலங்கள் என்பவை மனிதனின் உடலிலுள்ள ஆறு ஆதாரங்களுக்கும் உரிய சிவத்தலங்களாகும். மூலாதாரம், சுவாதிட்டானம், மணிபூரகம், அநாகதம், விசுத்தி, ஆக்ஞை என்பன அந்த ஆறு ஆதாரங்களாகும்.


சைவ சமய சிந்தாமணி தல தீர்த்த இயல்


</doc>
<doc id="184624" url="https://ta.wikipedia.org/wiki?curid=184624" title="மகாமகம்">
மகாமகம்

மாசி மாதமன்று குரு கும்பராசியில் இருக்கும் பொழுது, மகம் நட்சத்திரமும், பூராடன நட்சத்திரமும் பொருந்தி வரும் காலம் மகாமகம் ஆகும். இந்நிகழ்வு பன்னிரண்டு ஆண்டுகளுக்கு ஒருமுறை வருகிறது. மகாமகத்தை பேச்சு வழக்கில் மாமாங்கம் என்று கூறுகின்றனர். பொதுவாக இந்தியாவில் இந்துக்களின் புனித நீராடல் என்பதானது நதிக்கரைகளில் மட்டுமே காணப்படும் நிகழ்வாகும். கும்பகோணத்தில் மட்டுமே புனித நீராடல் என்பதானது மகாமகக் குளத்தில் நீராடுவதைக் குறிக்கும். இக்குளத்தில் நீராடுபவர் பொற்றாமரைக் குளத்திலும் நீராடிக் காவிரி நதிக்குச் செல்வது மரபாகும். 

இந்துக்களால் புண்ணிய நதிகளென கருதப்படும் கங்கை, யமுனை, சரஸ்வதி, நர்மதை, காவேரி, சிந்து, கோதாவரி, சரயு, தாமிரபரணி ஆகிய நவநதிகளும் பக்தர்களின் பாவங்களை நீக்கும் பணியினால் அவை பாவங்களை கொண்டவைகளாயின. இப்பாவங்களை களைய சிவபெருமானிடம் வேண்டினார்கள். அதற்கு சிவபெருமான் "கும்பகோணத்தில் அக்னித் திக்கில் ஓர் தீர்த்தமுண்டு. அதில் குரு சிம்ம ராசியில் இருக்கும் போது வரும் மக நட்சத்திரத்துடன் கூடிய பவுர்ணமி நாளை மகாமக நாளென்பர். அந்நாளில் அத்தீர்த்தத்தில் முறைப்படி நீராடினால் உங்களின் பாவங்கள் நீங்கும்" என்றார். அதன்படி நதிகள் புனித நீராடி தங்கள் பாவங்களைப் போக்கிக் கொண்டன என்பது தொன்மக் கதையாகும்.

இந்த மகாமக குளத்தினை நவகன்னிகளும், திசைத் தெய்வங்களும் உண்டாக்கின என்பதால் இந்த தீர்த்தம் மகாமக தீர்த்தம் என்றும் நவகன்னியர் தீர்த்தமென்றும் அழைக்கப்படுகின்றன.

சிவன் கைலாசத்திலிருந்து நவகன்னிகையரை மகாமகக் குளத்திற்கு அழைத்துவந்து பாவங்களைப் போக்கினார். அவ்வகையில் ஒரே நேரத்தில் 12 சைவக் கோயில்களின் சுவாமிகள் ஒரே இடத்தில் எழுந்தருளி தீர்த்தவாரி கொடுப்பது இக்குளத்தில் மட்டுமேயாகும். இந்நிகழ்வு வேறு எங்கும் கிடையாது. இக்கோயில்கள் மகாமகக்குளத்தில் தீர்த்தவாரி கொடுக்கும் கோயில்களாகும். இக்கோயில்களில் கோடீஸ்வரர் கோயில் மற்றும் அமிர்தகலசநாதர் கோயில் கும்பகோணம் நகரில் அண்மையில் உள்ளன. மற்ற 10 கோயில்களும் கும்பகோணத்தில் அமைந்துள்ளன.


மகாமகத்தின்போது கீழ்க்கண்ட வைணவக் கோயில்களின் சுவாமிகள் எழுந்தருளி காவிரி நதியில் தீர்த்தவாரி நடைபெறும். இக்கோயில்கள் அனைத்தும் கும்பகோணம் நகரில் அமைந்துள்ளன.


தேவகுருவாகிய பிரகஸ்பதி என்றழைக்கப்படும் வியாழ பகவான், சிம்ம ராசியுடன் பொருந்தும்போது, அவரோடு மாசி மாதத்தில் மக நட்சத்திரமும், பௌர்ணமியும் சேரும் நிலையில், கும்ப ராசியில் சூரியன் இவர்களையும், இவர்களை சூரியனையும், முழுப் பார்வையுடன் பார்க்கும் நாளே மகாமகப் புண்ணிய நாளாகும். குரு பகவான் கும்ப ராசிக்கு 12 ஆண்டுகளுக்கு ஒரு முறையே வருவதால் மகாமகப் புண்ணிய காலமும் 12 ஆண்டுகளுக்கொரு முறை வருகிறது. பிரம்மதேவர் கும்பேசரைப் பூசிப்பதற்குத் தகுந்த காலம் மாசித்திங்களே என மனத்துள் கொண்டு, சீலம் நிறைந்த அந்த மாதத்துப் பூர்வ பட்சத்திலே வரும் அசுவதி நட்சத்திரத்தில் புனித தீர்த்தத்தில் மூழ்கி, பூசையைத் தொடங்கி, மாசி மக மகோத்ஸவம் செய்வித்தார். ஒன்பது நாள் விழாவைச் சிறப்பாகச் செய்து, பத்தாவது என்று சொல்லப்படுகின்ற திருநாளிலே, மக நாளிலே, அக்னித் திக்கில் உள்ள தீர்த்தத்தில் கும்பேசருக்கு தீர்த்தம் ஆட்டு விழாவும் செய்தார். அதுவே மக விழா என்றழைக்கப்படுகிறது. இதுவரை மகாமகம் 1518, 1529, 1541, 1553, 1565, 1577, 1589, 1600, 1612, 1624, 1636, 1648, 1660, 1672, 1683, 1695, 1707, 1719, 1731, 1743, 1755,1767, 1788, 1802, 1814, 1826, 1838, 1850, 1861, 1873, 1885, 1897, 1909, 1921, 1933, 1945, 1956, 1968, 1980, 1992, 2004 ஆகிய ஆண்டுகளில் நடைபெற்றுள்ளன. 

அகம் என்றால் பாவம் என்று ஒரு பொருள் உண்டு. மா என்றால் அணுகாது என்று பொருள். எனவே, மாஅகம்=மாகம் (மாமகம்-மிகப்பெரிய பாவ நீக்கம்). 
திருச்சிராப்பள்ளி திருவானைக்கா கோவிலில் உள்ள விஜயநகரப் பேரரசின் குறுநில மன்னான தெலுங்குச் சோழன் வாலக காமயர் அக்கலராசருக்குரிய கல்வெட்டில் திருவானைக்கா கோவிலிலிருக்கும் அகிலாண்ட நாயகியருக்குத் தினமும் அமுது படைக்க வெண்கோகொண்கொடி என்னும் கிராமத்தில் ஒரு வேலி நிலம் தானமாக தரப்பட்டுள்ளதாகக் கூறப்பட்டுள்ளது. இக்கல்வெட்டின் காலம் கி.பி.1482 மாசி மாதம் ஒன்பதாம் தியதி ஞயிற்றுக்கிழமை. அன்று மகாமகப் புண்ய காலமாகும். 

கிருஷ்ணதேவராயர் கொண்டாடிய மகாமகம் தொடர்பாக இரு வெவ்வேறு நாள்கள் குறிப்பிடப்படுகின்றன. கி.பி.1517 தை மாதம் 6ஆம் தேதி வெள்ளிக்கிழமை விஜயநகரமன்னர் கிருஷ்ணதேவராயர் (கி.பி.1509-1929) திருப்பதிக்குச் சென்று திருவேங்கடநாதனைத் தரிசித்தார். பிறகு கும்பகோணத்திற்குச் சென்று மாசி மாதம் 12ஆம் தேதி வெள்ளிக்கிழமை மகாமகப் புண்ய காலத்தில் மகாமகக் குளத்தில் நீராடினார். கி.பி.1518ஆம் ஆண்டு பிப்ரவரி மாதம் 24ஆம் தேதி புதன்கிழமை கும்பகோணத்தில் நடந்ததாகவும், அன்று கிருஷ்ணதேவராயர் மகாமகக்குளத்தில் நீராடி பொன்னும் பொருளும் வாரி வழங்கியதாகவும் கல்வெட்டுக்களின் மூலமாகத் தெரியவருகிறது. 

1624ஆம் ஆண்டு பிப்ரவரி மாதம் 22ஆம் தேதி ஞாயிற்றுக்கிழமை மகாமகம் வந்ததாகவும் அன்று ரகுநாத நாயக்கன் குளத்தில் நீராடி, தன் எடைக்குச் சமமான பொன்னை தானமாக வழங்கியதாகவும் துலாபார மண்டபத்தில் காணமுடிகிறது. 

மகாமகத்திருவிழாவின்போது புலவர்களும், இலக்கியவாதிகளும் கூடி விவாதம் செய்துள்ளனர். டாக்டர் உ.வே.சாமிநாதையரவர்களின் கூற்று மூலம் இதனை அறியலாம். “அந்த வருஷம் 1873.மகாமக வருஷம். மகாமக காலத்தில் கும்பகோணத்தில் பெருங்கூட்டம் கூடுமென்றும் பல வித்வத் சபைகள் நடைபெறும் என்றும் கேள்வியுற்றிருந்தேன். திருவாவடுதுறை ஆதீனத்தலைவர் ஸ்ரீசுப்பிரமணிய தேசிகர் தம் பரிவாரங்களுடன் சென்று தங்குவாரென்றும், பல வித்துவான்கள் அவர் முன் கூடுவார்களென்றும். பிள்ளையவர்களும் அவருடன் போய்த் தங்குவாரென்றும் அறிந்தேன். நம்முடைய துரதிர்ஷ்டம் எவ்வளவு கொடியது. பன்னிரண்டு வருஷங்களுக்கு ஒரு முறை வரும் இவ்விசேஷசத்துக்குப் போய் வர நமக்கு முடியவில்லை. பிள்ளையவர்களைச் சார்ந்தும் அவர்களோடு சேர்ந்து இப்புண்ணிய காலத்தில் நடக்கும் விசேஷங்களைக் கண்டுகளிக்க முடியாமல் அசௌகரியம் நேர்ந்துவிட்டதே என்றெல்லாம் நினைத்து வாடினேன். சூரிய மூலையிலிருந்து சிலர் மகாமகத்துக்குப்போய் வந்தனர். அங்கே சுப்பிரமணிய தேசிகரும், பிள்ளையவர்களும் வந்திருந்தார்களென்றும் பல விசேஷங்கள் நடைபெற்றனவென்றும் அவர்கள் வந்து சொல்ல எனக்கும் இயல்பாகவே இருந்த வருத்தம் பின்னும் அதிகமாயிற்று“ என்று ‘என் சரித்திரம்‘ நூலில் குறிப்பிடுகிறார். இங்கு பிள்ளையவர்கள் எனக் குறிப்பிடப்படுபவர் திரிசிரபுரம் மகாவித்துவான் மீனாட்சிசுந்தரம்பிள்ளை ஆவார். 

1885இல் ஒரு மகாமகம் நடைபெற்றுள்ளது. தாருண வருஷம் மாசி மாதம் (1885 மார்ச்சு) மகாமகம் வந்தது. அப்போது கும்பகோணத்தில் அளவற்ற ஜனங்கள் கூடினர். தியாகராச செட்டியாரும் வந்திருந்தார். திருவாவடுதுறையிலிருந்து ஸ்ரீ சுப்பிரமணியதேசிகர் பரிவாரத்துடன் விஜயம் செய்து கும்பகோணம் பேட்டைத் தெருவிலுள்ள தங்கள் மடத்தில் தங்கியிருந்தனர். பல கனவான்களும் வித்துவான்களும் வந்து
அவரைக் கண்டு பேசி இன்புற்றுச் சென்றனர். 

1897இல் ஒரு மகாமகம் நடைபெற்றுள்ளது. 1897-ஆம் வருடம் பிப்ரவரி மாதம் மகாமகம் நடந்தது. திருவாவடுதுறை ஆதீன கர்த்தராக விளங்கிய அம்பலவாண தேசிகர் தம்முடைய பரிவாரங்களுடன் கும்பகோணம் பேட்டைத் தெருவில் உள்ள மடத்தில் விஜயம் செய்திருந்தார். பல தேசங்களிலிருந்தும் பிரபுக்களும் வித்துவான்களும் வந்து கூடினர். அப்போது தினந்தோறும் அம்பலவாண தேசிகருடைய முன்னிலையில் வித்துவான்களுடைய உபந்யாசங்களும் சம்பாஷணைகளும் நடைபெற்றன. பாம்பன் சுவாமிகள் 1897 வருடம் மாசி மாதம் பன்னிரு மகாமக புண்ணியகால ஸ்நானம் கருதி கும்பகோணம் வந்தார்கள். 

மகாமகம் என்பது பொதுவாகப் பன்னிரண்டு ஆண்டுகளுக்கு ஒரு முறை கும்பகோணத்தில் நடைபெறும் திருவிழாவாகும். இருபதாம் நூற்றாண்டில் வந்த மகாமகங்கள் பின்வரும் ஆண்டுகளில் நடந்துள்ளன.
6.3.1909 சனிக்கிழமை (கீலக மாசி 23) <br>
22.2.1921 செவ்வாய் (ரௌத்ரி மாசி 11) <br>
10.3.1933 வெள்ளி (ஆங்கிரஸ மாசி 27) <br>
26.2.1945 திங்கள் (தாரண மாசி 15) <br>
25.2.1956 (மன்மத மாசி 13) <br>
14.2.1968 புதன் (பிலவங்க மாசி 2) <br>
1.3.1980 சனி (சித்தார்த்தி மாசி 18) <br>
18.2.1992 செவ்வாய் (பிரஜோத்பத்தி மாசி 6) <br>

அப்போது கும்பகோணம் காஞ்சி மடத்தின் நிர்வாகப் பீடமாக இருந்தது. கலவையில் ஆசாரிய பீடம் ஏறிய பரமாச்சாரியார் கும்பகோணம் நோக்கி பயணம் தொடங்கினார். 1909இல் கும்பகோணத்தில் மகாமகம் திருவிழா வந்தது. மகாமகத்தன்று சுவாமிகள் யானை மீது அமர்ந்தவாறு மகாமக குளத்திற்கு நீராடச் சென்றார். தஞ்சை அரச குடும்பத்தினரும், அரசு அதிகாரிகளும் முன் சென்றனர். அது கண் கொள்ளாக்காட்சியாக அமைந்தது. 

1921ஆம் ஆண்டு நடந்த மகாமகம் குறித்து மகாகவி சுப்பிரமணிய பாரதி ஓர் அரிய கட்டுரையை எழுதியுள்ளார். தீர்த்த ஸ்தலங்கள், புண்ணிய ஷேத்திரங்கள் எல்லா மதத்தினருக்கும் பொதுவாக அமைந்திருக்கின்றன. பாவத்தைத் துரத்திட விரும்புபவர்க்கு ஒரு மனோ உறுதியை இத்தகைய விழாக்கள் நமக்குத் தெளிவுறுத்துகின்றன என்று குறிப்பார். ‘பாவத்தைக் களைந்து புண்ணியத்தைப் போட்டுக்கொள்வதாகிய ஒரு ராஜசடங்கு‘ என்று 
மகாமகத்தை மகாகவி பாரதியார் குறிப்பிடுகிறார். இம்மகாமகத்தின்போது சென்னை முஸ்லீம் இளைஞர் சங்கத்தைச் சேர்ந்த 200 இளைஞர்கள் வருகை தந்து பொதுமக்களுக்குச் சீரிய தொண்டாற்றியுள்ளனர். அப்போது பட்டீஸ்வரத்தில் முகாமிட்டிருந்த மகா பெரியவர் இதனைத் தெரிந்து அத்தனை முஸ்லீம் இளைஞர்களையும் அழைத்து அகமகிழ்ந்தார். அதோடு மட்டுமல்லாமல் அவர்கள் அனைவருக்கும் அவர்களுடைய சங்கத்திற்கு அன்புப்பரிசாக வெள்ளிக்கோப்பைகளை வழங்கியுள்ளார். 

கும்பகோணம் நகரத்திற்கு பிப்ரவரி 1932இல்தான் முதன்முதலாக மின்விளக்குகள் பொருத்தப்பட்டன. ஒரு தனியார் நிறுவனம் மின்சாரத்தை உற்பத்தி செய்து நகரத்திற்கு வழங்கியது. 1933ஆம் ஆண்டு நடந்த மகாமகத்திருவிழா தலைத் தீப ஒளித்திருவிழாவாக மின்னியது. தமிழ்நாட்டில் முதல் பேசும் திரைப்படம் துவக்கப்பட்ட ஆண்டு 1931. 1933ஆம் ஆண்டில் கருப்பு வெள்ளைப் படம் பார்த்த மக்களுக்கு இரவுநேரங்களில் வண்ணங்களோடு ஒளி வில்லைகள் இலவசமாக மகாமகக் கண்காட்சியின்போது காட்டப்பட்டது தனிச்சிறப்பாகும். இந்த மகாமகத்தின்போது பம்பாயிலிருந்து சர்க்கஸ் போட்டுள்ளார்கள். அனைவரும் அதனை அதிசயமாகப் போய்ப் பார்த்துள்ளார்கள். கூட்டுக்குள் சைக்கிள் விடுதல், நூறடி உயரத்தில் நின்று ஒருவர் தன் மேல் பெட்ரோல் ஊற்றிக் கொளுத்திவிட்டு அப்டியே தண்ணீரில் விழுதல் என்ற சாகசமெல்லாம் இருந்தன. 

மகாமகம் என்பது பொதுவாகப் பன்னிரண்டு ஆண்டுகளுக்கு ஒரு முறை வரவேண்டியது. 1956 மகாமகம் 11ஆம் ஆண்டிலேயே வந்தவகையில் சிறப்பு பெறுகிறது. 1956இல் மாசியிலேயே குருவும் சந்திரனும் சிங்க ராசியில் கூடிவிட்டனர். எனவே, அந்த ஆண்டே - பதினொரு ஆண்டுகளே இடைவெளி ஆகியிருந்தபோதிலும் - மகாமகம் வந்துவிட்டது. 

கும்பேஸ்வர சுவாமியின் நினைவாக இவ்விழா கொண்டாடப்படுகிறது. அது சமயம் மகாமகக்குளத்தில் நீராடுவது புனிதமாகக் கருதப்படுகிறது. 
1980, மார்ச் 1 ஆம் தேதி மகாமக விழா மிகச் சிறப்புடன் நடைபெற்றது. இம்மகாமகத்தின்போது கும்பகோணம் கீதா வெளியீட்டகம் கும்பகோணம், மகாமகம், குடந்தையைச்சுற்றிலுள்ள தலங்கள், குடந்தையின் வாழ்ந்த கோமான்கள் என்ற தலைப்புகள் உள்ளிட்ட கட்டுரைகளைக் கொண்ட ஒரு மலரை வெளியிட்டது.

1992 ஆம் ஆண்டு பக்தர்களின் வருகை ஒரு மில்லியனைத் தாண்டியது என்று கணக்கிட்டு இருக்கிறார்கள். மகாமஹத்தன்று முக்கியமான கோவில் தேர்களில் இறைவன் வீதி உலா வந்து மக்களை ஆசீர்வதிக்கிறார்.ஸ்வாமிகள் நீராடும் போதே பக்தர்களும் நீராட அனுமதிக்கப்படுகிறார்கள்.இதை தீர்த்தவாரி என்று அழைக்கிறார்கள். இவ்வாறு செய்வது பல ஜென்ம பாவங்களைப் போக்கும் என்பது ஐதீகம். அப்போதைய தமிழக முதல்வர் ஜெ. ஜெயலலிதா பெப்ரவரி 18 அன்று நடைபெற்ற மகாமக நிகழ்ச்சியில் கலந்து கொண்ட போது ஏற்பட்ட நெரிசலில் மகாமகக் குளக்கரையில் அமைந்திருந்த ஒரு கட்டடத்தின் சுவர் இடிந்து விழுந்து 60 நபர்கள் பலியானார்கள்.

இம்மகாமகத்தின் நினைவாக தமிழ்நாடு அரசு சிறப்பு மலரை வெளியிட்டது. இந்நூல் அருளாளர்களின் ஆசியுரைகள், வாழ்த்துச்செய்திகள் மற்றும் பதிப்புரையுடன் உள்ளது. இந்நூலில் சுமார் 40 கட்டுரைகள் அடங்கியுள்ளன. தஞ்சாவூர் மாவட்டத்தில் உள்ள தேவாரப்பாடல் பெற்ற சைவத்தலங்கள், வைணவத்தலங்கள், கும்பகோணம், மகாமகம், கோயில் அமைப்பு, மடங்கள், செப்புத்திருமேனி, கோவிந்த தீட்சிதர் உள்ளிட்ட பல தலைப்புகளில் கட்டுரைகள் காணப்படுகின்றன.

21ஆம் நூற்றாண்டில் இதுவரை இரண்டு மகாமகங்கள் (2004 மற்றும் 2016இல்)நடைபெற்றுள்ளன. 

இருபத்தோராம் நூற்றாண்டின் முதல் மகாமகம் 6.3.2004 (மாசி 23)இல் நடைபெற்றது. 12 வருடங்களுக்கு ஒரு முறை கும்பகோணத்தில் கொண்டாடப்படும் மகாமகத்திருவிழா தமிழக மக்களுக்கு முக்கியமானதாகும். இந்த டிஜிட்டல் யுகத்தில், பரபரப்பாகிவிட்ட வாழ்க்கை முறையையும் மீறி பல லட்சம் மக்கள் நாடெங்குமிருந்து வந்து கும்பகோணத்தில் குவிந்திருந்தனர் என்பது இந்திய ஆன்மிகப் பாரம்பரியம் தொடர்வதற்கு சான்று. 75,000 பேர் நிற்கக்கூடி மகாமகக் குளத்தில் இந்தியா முழுவதும் இருந்து வந்து நீராடிச் சென்ற பக்தர்களின் எண்ணிக்கை 25 இலட்சம். கடந்தமுறைபோல் அசம்பாவிதம் நடக்காமலிருப்பதற்காகப் பாதுகாப்பிற்குப் பயன்படுத்தப்பட்ட காவலர்களின் எண்ணிக்கை 19,500. இந்த மகாமகத்திற்காக சாலைகள், பேருந்து நிலையங்கள், கழிப்பிட வசதிகள் தயார் செய்வதற்காக செலவிடப்பட்ட தொகை ரூ.40 கோடி. இம்மகாமகத்தின் நினைவாக தமிழ்நாடு அரசு மகாமகம் 2004 சிறப்பு மலரை வெளியிட்டது. அந்நூலில் அருளாளர்களின் ஆசியுரைகளுடனும், 40க்கும் மேற்பட்ட சிற்பம், ஓவியம், கட்டடம், இசை, இலக்கியம், கல்வெட்டு, புராணம் என்ற பல கூறுகளில் அமைந்த கட்டுரைகளைக் கொண்டுள்ளது. மகாமகம், குடந்தையில் சூரியன் வழிபாடு, பழையாறைத் திருக்கோயில்கள், குடந்தைக் கீழ்க்கோட்டம், ஏட்டுச்சுவடிகளில் குடந்தைப்புராணம், கலம்காரி ஓவியங்கள், கும்பேசர் குறவஞ்சி உள்ளிட்ட பல தலைப்புகளில் கட்டுரைகள் காணப்படுகின்றன.

2016 மகாமகம் பிப்ரவரி 13ம் தேதி சிவன் கோயில்களில் கொடியேற்றத்துடன் துவங்கும் மகாமக திருவிழாவின் நிறைவு நாளான 22ம் தேதி மகாமகக் குளத்தில் லட்சக்கணக்கானோர் புனித நீராடுவர். ஒவ்வொரு மகாமகத்தின்போது அதற்கு முதல் ஆண்டு இளைய மகாமக ஆண்டாக கருதப்படும் நிலையில் 2015ஆம் ஆண்டு இளைய மகாமகம் நடைபெற்றது. மகாமக விழாவினையொட்டி மகாமகம் தொடர்பான கோயில்களில் 24 ஜனவரி 2016 அன்று பந்தக்கால் முகூர்த்தம் நடைபெற்றது. 
சிவன் கோயில்களில் 13 பிப்ரவரி 2016 அன்றும் வைணவக் கோயில்களில் 14 பிப்ரவரி 2016 அன்றும் கொடியேற்றத்துடன் விழா தொடங்குகிறது. பிப்ரவரி 21, 22 ஆகிய இரு நாள்களிலும் அனைத்துக் கோயில்களும் காலை 6.00 மணி முதல் இரவு 9.00 மணி வரை திறந்திருக்கும். அபிமுகேஸ்வரர் கோயிலிலும், நாகேஸ்வரர் கோயிலிலும் 21 பிப்ரவரி 2016 அன்றும் கும்பேஸ்வரர் கோயிலில் 22 பிப்ரவரி 2016 அன்றும் தேரோட்டம் நடைபெறவுள்ளது. மகாமக பெருவிழாவுக்காக தஞ்சை மாவட்ட நிர்வாகத்தின் சார்பாக சிறப்பு அடையாள சின்னம் (லோகோ) வெளியிடப்பட்டது. இந்த சின்னத்தில் ஆதிகும்பேஸ்வரர் கோயில் கோபுரம், மகாமகக் குளம், சிவன், பார்வதி படத்துடன் சூலத்தையும், பெருமாளுக்குரிய திருமண், அந்த எழுத்துகளின் நடுவில் பொறிக்கப்பட்டு உள்ளது. 

மகாமகக் குளத்தைச் சுற்றி இருந்த மணல் சேற்றுப்பகுதிகளை நீக்கி, தூய்மைப்படுத்தி, குளத்தின் உள்ளே ஏறி இறங்க வசதியாக படித்துறைகளை அமைத்தவர். அதன் மேல் தளத்தில் மகாமகக் குளத்தைச் சுற்றிலும் பதினாறு மண்டபங்களையும் கட்டினார். அதன் நினைவாக ஒவ்வொன்றின் அருகிலும் பதினாறு சிவன் கோயில்களைச் சிறியதாக அழகுற வடிவமைத்தார். இன்று நாம் காணுகின்ற மகாமகக்குளத்தின் அழகுக்கும், கலை நேர்த்திக்கும், சுந்தர அழகில் சொக்க வைக்கும் சுற்று மண்டபங்களின் எழில் தோற்றத்துக்கும் கோவிந்த தீட்சிதர் முக்கியக் காரணமாய் இருந்தார். 

சைவ இலக்கியமான சேக்கிழார் எழுதிய பெரிய புராணத்தில் மகாமகம் பற்றிய குறிப்புகள் உள்ளன. "பூமருவும் கங்கை முதல் புனிதமாம் பெருந்தீர்த்தம் மாமகத்தான் ஆடுதற்கு வந்து வழி படுங்கோயில்" என்று குறிப்பிட்டுள்ளார்.

மகாமகக் குளத்தில் காணப்படுகின்ற 19 படித்துறைகள், புனித தீர்த்தங்கள் என்று அண்மையில் கிடைக்கப்பெற்ற கல்வெட்டு உணர்த்துகிறது. 


டாக்டர் இராசு.பவுன்துரை, கும்பகோணம் மகாமகத்திருவிழா, தமிழ் மரபு மையம், தஞ்சாவூர் 613 004, 1991 <br>
புலவர் கோ.மு.முத்துசாமிபிள்ளை கும்பேசுவரர் திருக்கோயிலும் மகாமகத்திருவிழாவும், தமிழ்ப்பல்கலைக்கழகம், தஞ்சாவூர், 1992



</doc>
<doc id="184629" url="https://ta.wikipedia.org/wiki?curid=184629" title="சைவ சமய பிரிவுகள்">
சைவ சமய பிரிவுகள்

சைவ சமயப் பிரிவுகள் இந்து சமயத்தின் ஆறு கிளைநெறிகளில் ஒன்றான சைவ சமயத்தின் உட்பிரிவுகளைக் குறிக்கும். இந்து சமயக்கிளைநெறிகள் எல்லாமே தமக்குள் தத்துவார்த்த ரீதியிலும் மரபுகளிலும் தமக்குள் வேறுபடும் நூற்றுக்கணக்கான உட்பிரிவுகளைத் தம்வசம் கொண்டவை. சைவத்திலும் இப்படி நூற்றுக்கணக்கான பிரிவுகள் பல்லாண்டுகளாக நிலவிவந்திருக்கின்றன. சமகாலத்தில் ஆறு சைவ உள்நெறிகளே நிலைத்து நிற்கின்றன. 

சைவ சமயத்தின் மிகப்பழைமையான கூறு, மிகப்பழங்காலத்திலிருந்தே நிலவி வந்த பாசுபதம் ஆகும். உலகையும் உலக இன்பங்களையும் துறந்து துறவற வாழ்க்கை வாழ்பவர்களாகவே, மிகப்பழைமையான பாசுபதர்கள் விளங்கினார்கள். எனினும் கிறிஸ்துவுக்குப் பிந்திய குறிப்புகள் எல்லாம், சைவத்தில் நான்கு முக்கிய பிரிவுகள் உருவாகி விட்டதைக் குறிப்பிடுகின்றன. தன் பிரம்ம சூத்திரப்பேருரையில் ஆதி சங்கரர் (கி.பி 7ஆம் நூற்றாண்டு), சிவனை வழிபடுபவர்களை மாகேசுவரர்கள் என்று பொதுவாகச் சொல்லும் அதேவேளை, அவருக்கு உரை வடிக்கும் வாசஸ்பதி மிஸ்ரர் (கி.பி 10ஆம் நூற்.) சைவர், பாசுபதர், காபாலிகர், காருணிகர் எனும் நான்கு சைவப்பிரிவுகளைக் குறிப்பிடுகிறார். புராணங்களும் சற்று முந்தைய கால தாந்திரீக இலக்கியங்களும் கூட, தத்தமக்குள் சிற்சில இடங்களில் மாறுபட்டாலும், இப்படி நான்கு முக்கிய வகைகளைப் பற்றியே குறிப்பிடுகின்றன. அவற்றை வருமாறு வகைப்படுத்தலாம். 

காமிகாகமம் (பொ.பி ஆறாம் நூற்.) சைவப்பிரிவுகளை மேல் (பரம்), கீழ் (அபரம்) என்று பிரித்து (பூர்வகாமிகம் 1:16) , பர சைவத்தில், சைவம், பாசுபதம், லாகுலிகம், சோமசித்தாந்தம் எனும் நான்கு வகையுண்டு என்று வகைப்படுத்துகின்றது. அந்நான்கில் ஒன்றான சைவத்தை அது, வாமம் - தட்சிணம் - மிஸ்ரம் - சித்தாந்தம் என்று மேலும் நான்காக வகைப்பிரிக்கின்றது. (பூர்வகாமிகம் 1:17-19)

இந்த வகைப்பாட்டைப் புரிந்துகொள்வதற்கு, சிவாகமங்களின் தந்திர அவதாரப் படலத்தில் கூறப்படுகின்ற ஒரு மரபுரை முக்கியமானது. சிவப்பரம்பொருளின் ஐந்து முகங்களிலிருந்தும் லௌகீகம் (இசைநூல், சிற்பநூல், மருந்துநூல் முதலியன), வைதீகம், அத்யாத்மிகம் (சாங்கியம், யோகம் முதலியன), ஆதிமார்க்கம் (கபாலிக நூல்கள்) , மந்திரதந்திரம் ஆகிய ஐந்துவகை நூல்கள் தோன்றியதாகவும், அவை முறையே பிரமன், திருமால், [உருத்திரன்]], மகேசுவரன், சதாசிவன் ஆகிய ஐந்தேவர்க்கும் அவர் உபதேசித்ததாகவும் அதிற் சொல்லப்படுகின்றது. சதாசிவர் தனக்குக் கிடைத்த மந்திரதந்திரங்களை தன் ஐந்து முகங்கள் மூலம், வாமம், தட்சிணம், சித்தாந்தம், காருடம், பூதம் எனும் ஐந்து வகை தந்திரநூல்களாகப் பூவுலகுக்கு அளித்ததாகவும் அது சொல்கின்றது.(பூர்வகாமிகம் 1:19-30) இவற்றில் காருட - பூத தந்திரங்கள் அழிந்துவிட, வாம தந்திர நூல்கள் கம்போடியா, சாவகம் போன்ற இடங்களில் வழக்கில் இருந்ததாகத் தெரிகின்றது. எஞ்சிய தட்சிண தந்திரங்கள் காசுமீர சைவத்துக்கும், சித்தாந்த நூல்கள், தென்னாட்டுச் சைவத்துக்கும் ஆதாரமாக அமைந்தன. காமிகம் முதலான சிவாகமங்கள், மந்திர தந்திரங்களில் சித்தாந்த வகைப்பாட்டில் வருபவை என்பது குறிப்பிடத்தக்கது.

சிவாகமங்களுக்குக் காலத்தாற் பிந்திய தட்சிண தந்திரங்கள், தென்கிழக்கு ஆசியாவுக்கு இடம்பெயர்ந்த வாமத்தையும் தவிர்த்துவிட்டு சைவம், உருத்திரம், பைரவம் என்று மூன்று சைவப்பிரிவுகளைக் குறிப்பிடுவதுடன், சிவாகமங்கள் 10ஐ சைவத்துக்கும், உருத்திர ஆகமங்கள் 18ஐ உருத்திரத்துக்கும், பைரவ அல்லது தட்சிண தந்திரங்கள் 64ஐ, பைரவத்துக்கும் உரிய நூல்களாகக் குறிப்பிடுகின்றது. இவ்வகைப்பாடு சைவ - உருத்திர ஆகமங்களை மொத்தமாக 28 சித்தாந்த ஆகமங்களாகப் பார்க்கும் வழக்கை இவை நிராகரித்திருக்கின்றன என்பதைச் சுட்டிக்காட்டுகின்றது. எவ்வாறாயினும், இவ்வகைப்பாடு எந்த அளவுக்கு நடைமுறையில் இருந்தது என்பது சரியாகத் தெரியவில்லை.

பொ.பி 14ஆம் நூற்றாண்டில் முழுமைபெற்ற தமிழ் மெய்கண்ட சாத்திரங்கள், அவற்றின் காலத்தில் வழக்கில் இருந்த 25 சமயங்களைப் பற்றிக் குறிப்பிடுகின்றன. இந்த 25இலும், அவை சார்ந்த சித்தாந்தம் தவிர்த்து, ஏனைய இருபத்துநான்கிலும், பன்னிரெண்டு, சைவப்பிரிவுகள் ஆகும். இவற்றை சித்தாந்த நூல்கள், அகச்சமயம் 6 என்றும் அகப்புறச் சமயம் 6 என்றும் வகைப்படுத்தி இருக்கின்றன.


பெருமளவு சைவ உட்பிரிவுகள் உருகியிணைந்தும், அருகியும், ஒழிந்தும் போக, இன்று எஞ்சியுள்ள சைவத்தை ஆறு வகைப்படுத்தி இனங்காண முடிகின்றது.


</doc>
<doc id="184639" url="https://ta.wikipedia.org/wiki?curid=184639" title="தேவாரப்பாடல் பெற்ற பாண்டிய நாட்டு தலங்களின் பட்டியல்">
தேவாரப்பாடல் பெற்ற பாண்டிய நாட்டு தலங்களின் பட்டியல்

தேவாரப்பாடல் பெற்ற பாண்டிய நாட்டு தலங்களின் பட்டியல் தேவாரப்பாடல் பெற்ற, பாண்டிய நாட்டிலுள்ள சிவன் கோயில்களைக் கொண்ட பட்டியலாகும்.

தேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), காவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய்(1) மற்றும் திருக்கிளியன்னவூர் (1) ஆகிய இடங்களில் காணப்படுகின்ற 276 சிவன் கோயில்கள் அடங்கும். 




</doc>
<doc id="184646" url="https://ta.wikipedia.org/wiki?curid=184646" title="குட்டி ஃகரி">
குட்டி ஃகரி

குட்டி ஃகரி ஐக்கிய இராச்சியத்தில் வசிக்கும் ஓர் ஈழத்து தமிழ் மேடைச் சிரிப்புரையாளர் ஆவார். இவரது நிகழ்சிகளுக்காக இளையவர்களிடம் இவர் பரந்த வரவெற்பைப் பெற்றுள்ளார். இவரது சிரிப்புரையில் ஈழத்து பண்பாட்டுப் பின்புலம் பயன்படுகிறது. 



</doc>
<doc id="184651" url="https://ta.wikipedia.org/wiki?curid=184651" title="நெல்லை வருக்கக் கோவை">
நெல்லை வருக்கக் கோவை

நெல்லை வருக்கக் கோவை என்பது வருக்கக் கோவை நூல்களில் ஒன்று. கோவை என்னும் சிற்றிலக்கியம் அகப்பொருள் நூல். இதன் ஆசிரியர் வீரை அம்பிகாபதி. இவரை இந்த நூலின் இறுதிப் பாடல் 'அம்பிகாபதி வீரையின் வேதியன்' என்று குறிப்பிடுகிறது. 16 ஆம் நூற்றாண்டில் வாழ்ந்தவர். இந்த நூலில் சிறப்புப் பாயிரம் உட்பட 100 கட்டளைக் கலித்துறைப் பாடல்கள் உள்ளன. அ, ஆ, இ, ஈ ... என்று எழுத்து வரிசையில் பாடல்கள் அடுக்கப்பட்டுள்ளன. ஓர் எழுத்துக்கு ஒன்றுக்கு மேற்பட்ட பாடல்களும் இதில் உள்ளன. 

பாலனைப் பழித்தல் என்னும் துறையினதாக இந்தப் பாடல் வருகிறது. பாடல் பொருள் நோக்கில் சொற்பிரிப்பு செய்யப்பட்டுள்ளது/


</doc>
<doc id="184658" url="https://ta.wikipedia.org/wiki?curid=184658" title="மதுரை முத்து (நகைச்சுவையாளர்)">
மதுரை முத்து (நகைச்சுவையாளர்)

மதுரை முத்து தமிழ்நாட்டைச் சேர்ந்த ஒரு மேடை, தொலைக்காட்சி சிரிப்புரையாளர். தமிழ்த் திரைப்படங்களிலும் நகைச்சுவை வேடங்களில் நடித்துள்ளார். சேர்ந்த ஒரு தமிழ் மேடைச் சிரிப்புரையாளர். இவர் கலக்கப் போவது யாரு, அசத்தப் போவது யாரு, காமெடி ஜங்சன் போன்ற தொலைக்காட்சி நிகழ்ச்சிகளின் ஊடாக பரந்து அறியப்பெற்றார். பட்டிமன்ற நிகழ்ச்சிகளில் நடுவராகவும் இவர் இருந்துள்ளார்.

தமிழகத்தின் மதுரை மாவட்டம், திருமங்கலம் அருகே உள்ள டி. அரசபட்டி என்ற ஊரில் பிறந்தவர் மதுரை முத்து. இவருக்கு மனைவி லேகா மற்றும் இரண்டு பெண் குழந்தைகள் இருக்கின்றனர். இவரின் மனைவி லேகா என்ற வையம்மாள் தனது 32 வயதில் 2016 ஆம் ஆண்டு பிப்ரவரி மாதம் 3 ஆம் தியதி கார் விபத்தில் இயற்கை எய்தினார். 





</doc>
<doc id="184661" url="https://ta.wikipedia.org/wiki?curid=184661" title="அசத்தப்போவது யாரு...">
அசத்தப்போவது யாரு...

அசத்தப்போவது யாரு... ("Asathapovathu Yaaru") என்பது சன் தொலைக்காட்சியில் ஒளிபரப்பான தமிழ் மேடைச் சிரிப்புரை நிகழ்ச்சி ஆகும். இந்த நிகழ்ச்சியின் ஊடாகப் பல மேடைச் சிரிப்புரையாளர்கள் பரந்த அறிமுகம் ஆனார்கள். மதன் பாபு, சிட்டி பாபு ஆகியோர் இந்த நிகழ்ச்சியைத் தொகுத்து வழங்கினர்.


</doc>
<doc id="184664" url="https://ta.wikipedia.org/wiki?curid=184664" title="கலக்கப் போவது யாரு? (நிகழ்ச்சி)">
கலக்கப் போவது யாரு? (நிகழ்ச்சி)

கலக்கப் போவது யாரு என்பது விசய் தொலைக்காட்சியில் ஒளிபரப்பான தமிழ் மேடைச் சிரிப்புரை போட்டி நிகழ்ச்சி ஆகும். இந்த நிகழ்ச்சியின் ஊடாகப் பல மேடைச் சிரிப்புரையாளர்கள் பரந்த அறிமுகம் ஆனார்கள். தமிழ்த் தொலைக்காட்சியில் மேடைச் சிரிப்புரையை இந்த நிகழ்ச்சி முதலில் முதன்மையாகப் பயன்படுத்தியது.





</doc>
<doc id="184667" url="https://ta.wikipedia.org/wiki?curid=184667" title="கோபாலபட்டணம்">
கோபாலபட்டணம்

கோபாலபட்டணம் என்பது தமிழ்நாட்டில் இராமநாதபுரம் மாவட்டம், பரமக்குடி வட்டம், நயினார்கோவில் ஊராட்சி ஒன்றியத்துக்குட்பட்ட இராதாப்புளி ஊராட்சியின் கீழ் அமைந்துள்ள ஒரு கிராமம் ஆகும்.
கோபாலபட்டணம் கிராமம் இராதாப்புளி ஊராட்சியைச் சேர்ந்த முத்துப்பட்டணம், வரவணி, காவனூர் ஆகியகுக்கிராமங்களுக்கு நடுவில் அமைந்துள்ளது. இக்கிராம மக்கள் ஆண்டுக்கு ஒரு முறை மட்டும் விவசாயம் செய்கின்றனர். அதில் உணவுப்பயிர்களான நெல், கம்பு, சோளம், கேழ்வரகு போன்றவையும் பணப்பயிர்களாக பருத்தி, மிளகாய் மற்றும் எள் போன்றவையும் பயிரிடப்படுகின்றன. கோபாலபட்டணம் கிராம மக்கள் வறட்சி காலத்தில் பயிர்களுக்கு தண்ணீர் பாய்ச்சுவதற்கு அக்கிராமத்திற்கு மேற்கில் அமைந்துள்ள இராதாப்புளி கண்மாயை பயன்படுத்திக் கொள்கின்றனர். இது தவிர ஊர் மக்கள் குடிப்பதற்காக "ஊரணி" என்கிற குளம் ஊருக்கு அருகிலும், குளிப்பதற்காக "பூவாடை" என்கிற குளம் ஊருக்கு வெளியிலும் உள்ளன. இது தவிர விவசாய மக்கள் பயன்பாட்டிற்கென விவசாய நிலங்களுக்கு நடுவில் "மடைக்காந்தாவு" என்னும் குளமும் உள்ளது. ஊரின் நுழைவாயிலில் சட்டிச்சாமியார் கோவிலும், ஊரணி அருகே முருகன் கோவிலும், ஊரின் நடுவே அம்மன் கோவிலும், கிழக்குத் தெருவில் இராமர் கோவிலும் அமைந்துள்ளன.

எட்டு மாத விவசாய காலங்கள் தவிர மற்ற மாதங்களில் பொழுது போக்கிற்கென பெண்கள் பல்லாங்குழி, தாயம், நொண்டி, கட்டம், கண்ணாமூச்சி போன்ற பல விளையாட்டுக்களையும், ஆண்கள் கபடி, கிட்டிப் புள்ளு, புள்ளக்கம்பு என்னும் மரம்தாவி விளையாட்டும் விளையாடுகின்றனர். இது தவிர ஆண்டுக்கு ஒருமுறை இளைஞர் நற்பணி மன்றத்தின் சார்பில் விளையாட்டுப் போட்டிகளும் நடைபெறுகின்றன.

இரண்டு ஆண்டுகளுக்கு ஒரு முறை ஊர் காவல் தெய்வமான தடியார் உடையார் கோவிலில் எருதுகட்டு நிகழ்ச்சி நடைபெறுகிறது. இதில் இராதாப்புளி ஊராட்சியை சேர்ந்த அனைத்து மக்களும் கலந்து கொள்வது இதன் தனிச்சிறப்பு. எருதுகட்டு நிகழ்ச்சியில் தமிழ்நாட்டின் பல்வேறு இடங்களில் இருந்து காளைகள் பங்கேற்கின்றன. ஆண்களின் வீர விளையாட்டுக்களில் ஒன்றாக கருதப்படும் இந்த எருதுகட்டு விழாவைக்காண பல்லாயிரக்கணக்கானோர் இங்கு வருகை தருகின்றனர். சட்டிச்சாமியார் கோவிலில் தைப்பூசத் திருநாள் கொண்டாடப்படுகிறது. இக்கோவிலில் குழந்தை வரம் வேண்டி மரத்தொட்டில் கட்டுவோர் குழந்தை பாக்கியம் பெறுவர் என்பது இக்கிராம மக்களின் நம்பிக்கை. அவ்வாறு குழந்தை பாக்கியம் பெற்றவர்கள் தைப்பூசத் திருநாளன்று தங்கள் குழந்தையை கரும்பில் தொட்டில் கட்டி சட்டிச்சாமியார் கோவிலை மூன்று முறை வலம் வந்து தங்களது நேர்த்திக்கடனை நிறைவேற்றுகின்றனர்.
தமிழ் மாதம் பங்குனியில் இவ்வூர் முருகன் கோவிலில் பங்குனி உத்திரத் திருவிழா வெகு சிறப்பாகக் கொண்டாடப்படுகிறது. இதில் முருகனின் திருஉருவச்சிலையை மயில்வாகனத்தின் மேல் அமர்த்தி ஊர்வலமாகக் கொண்டு வந்து வழிபடுகின்றனர்.



</doc>
<doc id="184669" url="https://ta.wikipedia.org/wiki?curid=184669" title="இரேத்சியா">
இரேத்சியா

இரேத்சியா அல்லது இரீத்சியா ("Raetia" அல்லது "Rhaetia"; , ) என்பது உரோமைப் பேரரசின் ஒரு மாகாணம் ஆகும். இது இரேத்திய மக்கள் வாழும் பகுதியைக் குறிக்கும். இதன் எல்லைகளாக மேற்கே எல்வெட்டி, கிழக்கே நொரிக்கம், வடக்கே விண்டெலீசியா, தெற்கே வெனேசியா ஆகிய பிரதேசங்கள் அமைந்துள்ளன. இது தற்போது சுவிட்சர்லாந்தின் கிழக்கு, மத்திய பகுதிகளாலும், தெற்கு பவேரியா மற்றும் மேல் சுவாபியா, வோரார்ல்பர்க், டிரோலின் பெரும் பாகம், லோம்பார்டியின் பகுதி ஆகியவற்றால் ஆக்கிரமிக்கப்பட்டுள்ளது. பின்னர் விண்டெலீசியா, இன்றைய தென்கிழக்கு வேர்த்தெம்பர்க், மற்றும் தெற்கு பவேரியா ஆகியன இரேத்சியாவின் பகுதிகளாயின. இரேத்சியாவின் இன்றைய வடக்கு எல்லை அகஸ்ட்டசு, திபேரியசு காலத்தில் தன்யூப் ஆறாக இருந்தது. இரேத்சியா இத்தாலியுடன் ஆல்ப்ஸ் மலைத்தொடரால் இணைக்கப்பட்டுள்ளது.


</doc>
<doc id="184676" url="https://ta.wikipedia.org/wiki?curid=184676" title="கோவானிப் பீர்லூயிச்சி தா பலஸ்த்ரீனா">
கோவானிப் பீர்லூயிச்சி தா பலஸ்த்ரீனா

கியோவானி பீயர்லூயிகி தா பலசுத்ரீனா "(Giovanni Pierluigi da Palestrina )" ஏறத்தாழ. 1525 முதல் 2 பிப்ரவரி 1594 வரையிலான காலத்தில் வாழ்ந்த இவர், சமயம் சார்ந்த இசை உலகின் இத்தாலிய மறுமலர்ச்சி இசைத் தொகுப்பாளர் ஆவார். உரோமை மரபு இசைத்தொகுப்புக்கான 16ஆம் நூற்றாண்டு பிரதிநிதியாகவும் இவர் அறியப்படுகிறார் . தேவாலயங்களில் இசைக்கப்படும் இசையின் வளர்ச்சியில் நிலையாக ஒரு தாக்கத்தை ஏற்படுத்தினார். மேலும், இவருடைய படைப்புகள் பலகுரலிசையில் மறுமலர்ச்சியை ஏற்படுத்தி ஓர் உச்சநிலையை எட்டியதாகவும் கருதப்படுகிறது .

உரோம் நகரத்திற்கு அருகாமையில் இருந்த பலசுத்ரீனா என்ற ஊரில் பலசுத்ரீனா பிறந்தார். இந்த ஊர் அப்போது இத்தாலி நகரத்து திருத்தந்தையின் நேரடி ஆட்சியில் இருந்தது. சான்டா மரியா மாக்கியோர் பசிலிக்காவின் பாடகர் குழுவில் பங்கேற்பதற்காக இவர் உரோமுக்கு முதன்முதலில் 1537இல் வருகை புரிந்ததாக ஆவணங்கள் தெரிவிக்கின்றன. ரோபின் மல்லபெர்ட், பிர்மின் லெபெல் ஆகியோருடன் கல்வி கற்றார். ராபின் மால்பர்டெர்ட் ஒரு மறுமலர்ச்சி பிரஞ்சு இசைக்கலைஞராக இருந்தவர். உரோமில் தன்வாழ்வின் பெரும்பகுதியை கழித்த இவர் ஒரு இசையமைப்பாளர் ஆகவும் அறியப்படுகிறார். பிர்மின் லெபெல் ஒரு பிரெஞ்சு நாட்டு இசைக்கலைஞர் ஆவார். மேலும் இவ்விருவரும் பலசுத்ரீனாவின் ஆசிரியராகவும் அறியப்படுகின்றனர்.

இத்தாலியில் இவ்வகை சேர்ந்திசைப் பாணியை முதன்மைப்படுத்தியவர்களில் முதன்மையானவர்கள் நெதர்லாந்தைச் சேர்ந்த இசையமைப்பாளர்கள் கியுல்லௌம் துஃபே மற்றும் யோசுகைன் தெப் பிரே ஆகிய இருவரும் ஆவர். தங்களது பணிக்காலத்தின் பெரும்பகுதியை இவர்கள் இத்தாலியில் கழித்தனர். சேர்ந்திசையில் இவர்களை ஒத்த திறனும் புகழும் பெற்ற இசைக்கலைஞர்களை இத்தாலி அதுவரை கண்டிருக்கவில்லை .

1544 முதல் 1551 வரையான காலப்பகுதியில் தனது சொந்த நகரத்தின் முக்கிய தேவாலயமான செயிண்ட் அக்பிட்டோவின் கதீட்ரலில் பியானோ இசைக்கருவியை இசைக்கும் அமைப்பாளராக இவர் இருந்தார். 1551 ஆம் ஆண்டில் மூன்றாம் போப் யூலியசு (முன்னதாக பாலசுதீன பேராயர்) புனித பேதுரு பேராலயத்தில் திருதந்தை பாடற்குழுவான கேப்பெல்லா கியூலியாவில் இசையமைப்பாளராக நியமிக்கப்பட்டார். இவரது அச்சிலேறிய முதல் இசைத்தொகுப்பான தேவாலயக் கூட்டிசையின் நூலை முன்னதாக பலசுத்ரீனாவின் பேராயராக இருந்த திருத்தந்தை மூன்றாம் யூலியசுக்கு அர்ப்பணித்தார். உள்நாட்டு இசையமைப்பாளர் ஒருவரால் பதிப்பிக்கப்பட்ட முதல் இசைத்தொகுப்பாக இது அமைந்தது. அக்காலத்தில் இத்தாலியில் இருந்த தேவ இசை இசையமைப்பாளர்களில் பெரும்பான்மையானவர்கள் கடல்மட்டத்திற்கு கீழுள்ள நாடுகளான பிரான்சு, போர்த்துக்கல் அல்லது எசுப்பானியாவைச் சேர்ந்தவர்களாக இருந்தனர் . உண்மையில் இந்தப் புத்தகம் எசுப்பானிய இசையமைப்பாளர் கிறிசுடோபல் தெ மோரல்சின் வடிவமைப்பைப் பின்பற்றி அவரது புத்தகத்தின் வடிவமைப்பிலேயே இருந்தது.

யூலியன் திருக்கோயிலில் நியமிக்கப்பட்டதைப் போலவே பிற தேவாலயங்களிலும் மாதாகோவில்களிலும் அடுத்தப் பத்தாண்டுகள் பலசுத்ரீனா பணியாற்றினார். இவற்றில் குறிப்பிடத்தக்கனவாக புனித இலாத்தரன் யோவான் முதன்மைப் பேராலயம், (1555–1560) புனித மரியா பேராலயம் (1561–1566) போன்றவை விளங்கின. 1571ஆம் ஆண்டில் யூலியன் திருல்கோயிலுக்குத் திரும்பிய பலசுத்ரீனா புனித பேதுரு பேராலயத்தில் தம் எஞ்சிய நாட்களைக் கழித்தார். 1570கள் அவருடைய தனிப்பட்ட வாழ்வின் சோதனைக் காலமாக அமைந்தன. தமது சகோதரர், இரண்டு மகன்கள், மனைவி ஆகியோரை மூன்று தனித்தனியான பிளேக் கொள்ளைநோய்க்கு (முறையே 1572, 1575, மற்றும் 1580, ஆண்டுகளில்) பலி கொடுத்தார். இச்சோதனைக் காலத்தில் ஒரு பாதிரியாக மாறவும் திட்டமிட்டார். பலசுத்ரீனாவின் இசைத்தொகுப்புகள் கொண்டிருந்த இயல்பான உள்நோக்கங்கள் தெரியாத நிலையில் அவருடைய கருத்துக்களும் அவர் மீதான வதந்திகளும் பல நூற்றாண்டுகளாக கற்பனையாகவும் தவறான வரலாற்று உண்மையாகவும் கருதப்பட்டு வந்திருக்கின்றன. ஆனால் பின்னர் ஒரு செல்வச் செழிப்புள்ள விதவையை மறுமணம் புரிந்து கொடார். ஓர் இசைத்தொகுப்பாளருக்கு உரிய முழுமையான ஊதியத்தைப் பெறாமல் தவித்து வந்த இவருக்கு இதனால் போதுமான அளவுக்கு நிதி சுதந்திரம் கிடைத்தது. தாம் இறக்கும் வரை எவ்வித பணக்கவலையும் இன்றி ஏராளமான பாடல்களை தொகுத்தளித்தார்.

பலசுத்ரீனா 1594 ஆம் ஆண்டில் உரோமில் நுரையீரல் உறையழற்சி நோயால் பாதிக்கப்பட்டு இயற்கை எய்தினார். அக்காலத்து பழக்கப்படி இறந்த அதே நாளன்று எளிய கல்லறைப் பெட்டியில் பலசுத்ரீனா அடக்கம் செய்யப்பட்டார். பெட்டியின் மேல் பொருத்தப்பட்ட ஈயத்தாலான பட்டையில் என்னை விடுவித்தருளும் ஆண்டவரே என்ற பொருள் கொண்ட வாசகம் பொறிக்கப்பட்டிருந்தது. ஐந்து அங்கமுள்ள தெய்வீகப் பாடல் மூன்று பாடற்குழுக்களால் அங்கு பாடப்பட்டன . பலசுதீனரின் இறுதி சடங்கு புனித பேதுருவிலேயே நடந்தது, அவர் பசிலிக்காவின் மண்ணிலேயே அடக்கம் செய்யப்பட்டார். அவரது கல்லறை பின்னர் புதிய கட்டுமானங்கள் மேற்கொள்ளப்பட்டு மூடப்பட்டது. பின்னாளில் இத்தளத்தைக் கண்டுபிடிக்கும் முயற்சிகள் தோல்வியடைந்தன. 

105 வெகுசன வழிபாட்டுப் பாடல்கள், 68 புனிதப் பாடல்கள், 140 காதல் பாடல்கள் மற்றும் 300 க்கும் மேற்பட்ட மேற்கத்திய சேர்ந்திசைப் பாடல்கள் உள்ளடக்கிய நூற்றுக்கணக்கான பாடல் படைப்புகளை பலசுத்ரீனா உருவாக்கி விட்டுச் சென்றுள்ளார். இவற்றுடன் கூடுதலாக, குறைந்த பட்சம் 72 இறைவாழ்த்துப் பாசுரங்கள், பாடல்கள், 35 விவிலியப் புகழ் பாடல்கள், 11 இறைவாழ்த்துப் பாசுரத் தொகுதிகள், மற்றும் நான்கு அல்லது ஐந்து தொகுதி ஒப்பாரிப் பாடல்கள் முதலியனவும் இவர் வழங்கிய பிற கொடைகளாகும். பலசுத்ரீனாவின் விவிலியப் புகழ் பாடல்களில் இருந்து எடுக்கப்பட்ட குளோரி மெல்லிசை இன்று உயிர்த்தெழுதல் பாடலில் பரவலாகப் பயன்படுத்தப்படுகிறது .

காதல் பாடல்களுடனான இவரது அணுகுமுறை ஓரளவு புதிரானதாகவே இருந்தது. பாடல்களின் பாடல் என்ற மேற்கத்திய சேர்ந்திசைப் பாடல் தொகுப்பின் முன்னுரையில் மிக உயர்ந்த பொருளை தரக்குறைவாக பாடல்கலில் எழுதுவதை நிறுத்திவிடுவதாகக் குறிப்பிட்டார். இரண்டு வருடங்கள் கழித்து இவர் தனது மதச்சார்பற்ற இரண்டாம் புத்தகத்தை வெளியிட்டார். 1586 மற்றும் 1555 ஆம் ஆண்டுகளில் மொத்தம் இரண்டு தொகுப்புகளை மேற்கண்ட தரக்குறைவு பாடல் தொகுப்புகளாக அவர் வெளியிட்டார் அவற்றில் ஒன்று பக்தி பாடல்களாகவும் மற்றொன்று சேகரிப்பு சீர்திருத்த கருத்துக்களை கொண்டதாகவும் இருந்தன. பலசுத்ரீனாவின் குழுவழிபாட்டுப் பாடல்கள் அதன் எளிமைத்தன்மை காரணமாக காலப்போக்கில் மக்களிடையே மிகுந்த புகழை அடைந்தன. பலசுத்ரீனாவின் சிறப்பியல்பு பாணியிலான இசைத்தொகுப்பு 1560 களில் தொடங்கி அவரது வாழ்க்கை முடிவடையும் வரை தொடர்ந்து இருந்தது. 
பலசுத்ரீனின் வெகுசன வழிபாட்டுப் பாடல்கள் காலப்போக்கில் அவரது இசைத்தொகுப்பு பாணியில் ஏற்பட்ட மாற்றங்களைக் காட்டுகின்றன . யோகான் செபாசுதியன் பாக் என்ற செருமானிய இசையமைப்பாளரை பலசுத்ரீனின் வெகுசன வழிபாட்டுப் பாடல்கள் பெரிதும் கவர்ந்தன. இவற்றை ஆய்வு செய்து யோகான் தான் எழுதிய தன்னுடைய இசைத்தொகுப்புகளில் பயன்படுத்தினார்.. 1554 மற்றும் 1601 க்கு இடையில் அச்சிடப்பட்ட அவரது பதிமூன்று இசைதொகுதிகளில் இவை பெரிதும் காணப்படுகின்றன கடைசி ஏழு தொகுதிகள் அவரது இறப்புக்கு பிறகு வெளியிடப்பட்டன .

இவரது மிக முக்கியமான படைப்புகளில் ஒன்றான மிசா பாபே மார்செல்லியில் கிறித்துவ உலகம் முழுமைக்குமான வரலாற்றுடன் தொடர்புடைய தவறான தகவல்கள் உள்ளதாகக் கருதப்படுகிறது.

பலஸ்த்ரீனாவின் பதிவு செய்யப்பட்ட இசை நிகழ்ச்சியின் ஆய்வு மாதிரிகளை கொண்டு இரண்டு விதமான விரிவான பதிப்புகள் உருவாக்கப்பட்டன. அவை,



பலசுத்ரீனாவின் பல்வேறு விதமான இசைக்குரிய அடையாளங்களில் ஒன்றாகக் கருதப்படுவது பல்திறன் இசையோட்டமும் அதற்கிடையிலான துடிப்புகளில் காணப்படும் நெகிழ்வுத் தன்மையும் ஆகும். இப்பாணியிலான இசைத்தொகுப்பில் ஒரு மென்மையான மற்றும் மெய்நிகர் வகையிலான பலகுரலிசை வடிவம் உருவாக்கியது, இது சேர்ந்திசை வடிவத்தின் மறுமலர்ச்சி இசையாகக் கருதப்படுகிறது, ஐரோப்பாவின் முன்னணி இசையமைப்பாளர்களில் ஒருவராக பலசுத்ரீனாவை கருதவும் வைத்ததது. தற்காலத்தில் பல கல்லூரிகளில் பலசுத்ரீனாவின் இசை வடிவங்கள் மறுமலர்ச்சியை உண்டாக்கி வருகின்றன. 
பலசுத்ரீனா பின்வரும் அடிப்படை வழிமுறைகளை உருவாக்கி அதன்படி இசையமைத்தார் என்று ஃபக்சு என்ற அறிஞர் கருத்துத் தெரிவிக்கிறார். 



பலசுத்ரீனா வாழ்ந்த காலத்தில் புகழுடன் வாழ்ந்தார். இறப்புக்குப் பிறகு அவரது புகழ் மேலும் அதிகரித்தது. கியோவானி மரியா நானினோ, ரக்கியரோ கியோவானில்லி, ஆர்க்காங்கெலோ கிரைவில்லி, டீஃபிலோ கெர்காரி, பிரான்செசுகோ சோரியானோ, கிரிகோரியோ அலெக்ரி போன்ற பலசுத்ரீனாவின் மாணவர்களால் 17 ஆம் நூற்றாண்டைச் சேர்ந்த உரோமின் பழமையான இசையான பிரைமா பிராட்டிக்கா என்ற இசைவடிவம் பலசுத்ரீனாவின் பாணியில் தொடர்ந்து எழுதப்பட்டது. சல்வடோர் சாகோ மற்றும் கியோவானி டிராகோனி போன்றவர்களும் பலசுத்ரீனாவின் மாணவர்களாக இருக்கலாம் எனக் கருதப்படுகிறது. கியோவானி டிராகோனி பின்னர் லேட்டரானோவிலுள்ள எசு.கியோவானியைச் சேர்ந்த தேவாலயத்தில் சேர்ந்திசைக் குழுவின் தலைவரானார் . 1750 ஆம் ஆண்டின் பிற்பகுதியிலும் கூட பலசுத்ரீனாவின் பாணியானது மேற்கத்திய சேர்ந்திசைப் பாடல் பாணியில் பணிபுரியும் இசையமைப்பாளர்களுக்கு ஒரு வழிகாட்டியாக இருந்தது என்பது குறிப்பிடத்தக்கது ஆகும். பிரான்செசுக்கோ பார்சண்டியின் படைப்புகளில் இதைக் காணலாம். 

19 ஆம் நூற்றாண்டில் கியூசெப் பெய்னி பலசுத்ரீனா இசையின் மீது மேலும் பல ஆய்வுகளை மேற்கொண்டார்.1828 ஆம் ஆண்டில் இவர் வெளியிட்ட இசைக் கட்டுரை மீண்டும் பலசுத்ரீனாவை பிரபலப்படுத்தியது. 19 ஆம் நூற்றாண்டிலும் இசை கதாநாயகன் பலசுத்ரீனாவே என்று இக்கட்டுரையில் கூறப்பட்டுள்ளது பேராலய இசையின் மீட்பர் பலசுத்ரீனா என்பதாக இவருக்கு மேலும் மேலும் புகழைச் சேர்த்தது. ஆன்சு பிப்ட்சினரின் படைப்பின் போக்கில் இந்த உச்சநிலை வெளிப்படுகிறது . 
சமீபத்தில் பல்வேறு மறுமலர்ச்சி இசையமைப்பாளர்கள் இணைந்து, இதுவரை அறியப்படாத அல்லது மறக்கப்பட்ட இசைத்தொகுப்பை கண்டுபிடித்து வெளியிட்டனர். இந்த வரலாற்று உள்ளடக்கத்தில் பலசுத்ரீனா இடம்பெற்றுள்ளார். 

2009 ஆம் ஆண்டில் இசையமைப்பாளர் பலசுத்ரீனா பற்றிய ஒரு திரைப்படத்தை செருமானியத் தொலைக்காட்சி ஒன்று தயாரித்தது. இசையின் இளவரசர் பலசுத்ரீனா என்பது அத்திரைப்படத்தின் பெயராகும். யார்சு பிரிண்ட்ரூப் இப்படத்தை இயக்கினார் . 


</doc>
<doc id="184680" url="https://ta.wikipedia.org/wiki?curid=184680" title="அட்ட சிவதாண்டவங்கள்">
அட்ட சிவதாண்டவங்கள்

ஆடல்வல்லோன் என்று அழைக்கப்பெறும் சைவர்களின் கடவுளான சிவபெருமானின் தாண்டவங்களில் எட்டு சிவதாண்டவங்கள் அஷ்ட சிவதாண்டவங்கள் என்று அழைக்கப்படுகின்றன. இவை தமிழில் எண்வகைத் தாண்டவங்கள் என்றும் அறியப்பெறுகின்றன.


சைவ மரபும் மெய்ப்பொருளியலும் நூல் பி. ஆர். நரசிம்மன் - பகுதி சிவதாண்டவத்தின் மெய்ப்பொருளியல் கோட்பாடு.


</doc>
<doc id="184682" url="https://ta.wikipedia.org/wiki?curid=184682" title="கோடுத் தாண்டவம்">
கோடுத் தாண்டவம்

கோடுத்தாண்டவம் என்பது சிவபெருமான் ஆடிய எண்ணற்ற தாண்டவங்களில் ஒன்றாகும். சிவபெருமான் கபலத்துடன் ஆடிய தாண்டவமாதலின் இது கபால தாண்டவம் என்றும், சிவபெருமான் கபாலி என்றும் அழைக்கப்பட்டுகிறார்.

சிவபெருமான் மும்மூர்த்திகளான பிரம்மா, திருமால், உருத்திரன் ஆகியோரை படைத்தார். அப்பொழுது பிரம்மாவிற்கு ஐந்து தலைகள் இருந்தன. சிவபெருமானும், தன்னைப் போலவே ஐந்து தலைகளுடன் இருப்பதைக் கண்ட பிரம்மா தன்னையும் சிவபெருமானுக்கு நிகராக நினைத்தார். அதனால் பிரம்மாவிற்கு ஆணவம் வந்தது.

ஆணவத்தினை அடக்குபவரான சிவபெருமான் பிரம்மாவின் ஒரு தலையை கொய்தார். அந்த கபாலத்துடன் (தலையுடன்) சிவபெருமான் ஆடிய தாண்டவம் கோடுத்தாண்டவமாகும்.

சைவ மரபும் மெய்ப்பொருளியலும் நூல் பி. ஆர். நரசிம்மன் - பகுதி சிவதாண்டவத்தின் மெய்ப்பொருளியல் கோட்பாடு.


</doc>
<doc id="184687" url="https://ta.wikipedia.org/wiki?curid=184687" title="புதிய கூட்டமைப்பு வாரியம்">
புதிய கூட்டமைப்பு வாரியம்

புதிய கூட்டமைப்பு வாரியம் ("N.F.-Board", "Nouvelle Fédération-Board", NFB), அதிகாரபூர்வமற்ற "ஃபீஃபா-அல்லாத-வாரியம்" ("Non-FIFA-Board"), என்பது 2003 டிசம்பர் 12 இல் உருவாக்கப்பட்ட ஒரு காற்பந்துக் கழகம் ஆகும். இக்கழகத்தில் பன்னாட்டுக் கால்பந்து சங்கங்களின் கூட்டமைப்பில் உறுப்புரிமை அற்ற நாடுகள், சுயாட்சி நிலங்கள், அங்கீகரிக்கப்படாத நாடுகள், சிறுபான்மையினங்கள், நாடற்ற மக்கள், பிரதேசங்கள், மற்றும் குறுநிலங்கள் போன்றவை உறுப்பினர்களாக உள்ளன. இக்கழகத்தின் தற்போதைய பொதுச் செயலரும் வழக்கறிஞருமான லூக் மிசன் என்பவர் இக்ககத்தைத் தோற்றுவித்தார்.

இக்கழகம் வீவா உலகக்கோப்பையை நடத்தி வருகிறது. இதன் முதலாவது போட்டி 2006 நவம்பரில் ஒக்சித்தானியாவில் இடம்பெற்றது. 5வது 2012 வீவா உலகக்கோப்பை 2012 சூன் மாதத்தில் குர்திஸ்தானில் நடைபெற்றது. தமிழீழக் காற்பந்து அணி உட்பட 9 அணிகள் பங்குபற்றின.

2007 சூலையில் தென் அமெரிக்காவில் உள்ள ஃபீஃபா-அல்லாத நாடுகளின் கூட்டமைப்பு இக்கழகத்தில் அங்கத்துவம் பெற்றது.




பின்வரும் அணிகள் பெண்களுக்கான வீவா உலகப்போட்டியில் பங்குபற்றின:



</doc>
<doc id="184688" url="https://ta.wikipedia.org/wiki?curid=184688" title="நேமிநாத உரை">
நேமிநாத உரை

பன்னிரண்டாம் நூற்றாண்டில் தோன்றிய நேமிநாதம் என்னும் நூலுக்கு 15 ஆம் நூற்றாண்டில் எழுதப்பட்ட உரைநூல் நேமிநாத உரை. இந்த உரையில் 14 ஆம் நூற்றாண்டு நூல் திருநூற்றந்தாதியிலிருந்து மேற்கோள் பாடல் ஒன்றைத் தந்துள்ளது. எனவே இந்த நூல் 15 ஆம் நூற்றாண்டினது எனக் கொள்ளப்பட்டுள்ளது. வைரமோக விருத்தி எனத் தக்கயாகப் பரணித் தாழிசையில் குறிப்பிடப்படும் நூல் இந்த நேமிநாத உரையே என்பது மு. அருணாசலம் கருத்து. மு. இராகவையங்கார் இக் கருத்தைச் சான்று காட்டி நிறுவியுள்ளார். 


</doc>
<doc id="184692" url="https://ta.wikipedia.org/wiki?curid=184692" title="களியங்காடு">
களியங்காடு

களியங்காடு இது இந்தியாவின் தமிழ்நாடு மாநிலத்தில் கன்னியாகுமரி மாவட்டம், கல்குளம் வட்டத்தில் அமைந்துள்ள
ஒரு சிற்றூராகும் ஆகும். 

இது நாகர்கோவில் -திருவனந்தபுரம் சாலையில் நாகர்கோவிலிலிருந்து ஏழு கிலோ மீட்டர் தொலைவிலுள்ளது.இங்கு ஒரு சிவன் கோவிலுள்ளது.இக்கோவிலின் அர்சகரைப் பற்றி குறிப்பிடும் படியான சுவையான செய்தி ஒன்றுண்டு.மார்த்தாண்டவர்மாவின் ஆட்சி காலத்தில்,குடிமரபுத் தலைவர்களாக இருந்த எட்டு வீட்டில் பிள்ளைமார்கள் ,அரசரை கொலை செய்ய சதிசெய்து, அதற்காக ஒரு திட்டம் தீட்டினர்.அப்போது மன்னர் கள்ளியங்காட்டிலுள்ள சிவன் கோவிலில் ஒளிந்து கொண்டார். மன்னரைத் தொடர்ந்து வந்த பிள்ளைமார்கள் ,கோவிலை முற்றுகையிட்டனர். தப்ப வழி இல்லாத நிலையில்,அர்சகர்,தம் உடையில் அரசரைத் தப்பிக்க உதவினார்.பின்பு இதையறிந்த பிள்ளைமார்கள் கோபங்கொண்டு அரச உடையிலிருந்த அர்சகரை வெட்டிச் சாய்த்தனர்.இது அர்சகரின் அரசபக்தியைக் காட்டுகிறது.இக் கோவில் இப்போது போதிய பராமரிப்பின்றி இருக்கிறது.


</doc>
<doc id="184693" url="https://ta.wikipedia.org/wiki?curid=184693" title="பாத்தியம்">
பாத்தியம்

பாத்தியம் என்பது இந்து சமய கடவுளுக்கு செய்யும் உபசார முறைகளில் ஒன்றாகும். இப்பூசை முறையானது தசோபசாரம் எனும் பத்துவகையான உபசார முறைகளிலும், சோடசோபசாரம் எனும் பதினாறு வகையான உபசார முறைகளிலும் அடங்குவதாகும்.

இந்த உபாசார முறையில் மூல மந்திர்த்தினை உச்சரித்து, மூர்த்தியின் திருவடிகளில் தீர்த்தம் சமர்ப்பித்தலாகும். பாத்தியம் என்பது சிவபெருமானுடைய திருவடியில் பொருந்தும் குறியாகவும் அறியப்படுகிறது.

சைவ சமய சிந்தாமணி - கா அருணாசல தேசிகமணி பூசைக்கிரியைகள்


</doc>
<doc id="184696" url="https://ta.wikipedia.org/wiki?curid=184696" title="பூண்டி மாதா பேராலயம்">
பூண்டி மாதா பேராலயம்

பூண்டி மாதா பேராலயம் (Poondi Madha Basilica) தஞ்சாவூரில் இருந்து சுமார் 35 கிலோ மீட்டர் வடமேற்கில் திருக்காட்டுப்பள்ளிக்கு அருகே பூண்டி என்னும் ஊரில் அமைந்துள்ளது. இவ்வாலயம் கொள்ளிடம் ஆற்றிற்கும், காவிரி ஆற்றிற்கும் நடுவில் அமைந்துள்ளது.

(1714-1718) 18 ஆம் நூற்றாண்டில் வாழ்ந்த இத்தாலிய நாட்டைச் சேர்ந்த கிறிஸ்தவ போதகரான அருட்தந்தை வீரமாமுனிவரின் (Fr. Constentine Joseph Beschi J) முயற்சியால் கட்டப்பட்டது. கட்டப்பட்ட சமயத்தில் ராணி இம்மாகுலேட் மேரி தேவாலயம் (Church of Mary Queen of Immaculate Conception) என்று அழைக்கப்பட்டு வந்தது. 1955-ல் இக்கோவிலின் பங்குத்தந்தையாகப் பணியாற்றிய தந்தை லூர்து சேவியர் கோவிலை புதுப்பிக்க எண்ணி ஒரு பொறியாளரிடம் ஆலோசனை கேட்டார். ஆலயத்தின் உள் கட்டமைப்புகளை பாதிக்காமல் கூரையை மட்டும் சீரமைக்க எண்ணினார். அதற்காக ஆகும் செலவிற்கான பணத்தைத் தன்னால் ஏற்பாடு செய்ய முடியாதென எண்ணியவர், பூண்டி மாதாவிடம் தன் வேண்டுதலை முன்வைத்து பிராத்தனை செய்தார். அன்று இரவு பெய்த மழையில் கோவிலின் கூரை மட்டும் இடிந்து விழுந்தது. ஆலயத்தினுள் எந்தப் பொருளும் சேதம் அடையவில்லை. பொருட்செலவும் மிச்சமானது. அன்று முதல் பூண்டி மாதா கோவில் என்றே அழைக்கபடுகிறது. இப்பொழுது இருக்கும் கோவிலின் வடிவம் அருட்தந்தை லூர்து சேவியர் அவர்களால் திருத்தி அமைக்கப்பட்டது. அருட்தந்தை லூர்து சேவியரின் உடல் பூண்டி மாதா கோவிலின் உள்ளேயே அடக்கம் செய்யப்பட்டுள்ளது. இந்த கோவிலின் புனித தன்மையை உணர்ந்து, 1999-ல் இக்கோவிலுக்கு போப் ஜான் பால் II அவர்களால் அங்கீகாரம் அளிக்கப்பட்டது.
பூண்டி மாதா திருத்தலத்தின் பலிபீடத்தில் இயேசுவை சிலுவையில் அறைந்ததாக கூறப்படும் திருச்சிலுவையின் ஒரு சிறு பகுதி பக்தர்களின் பார்வைக்காக வைக்கப்பட்டுள்ளது.

பூண்டி மாதா கோவில் வளாகத்தில் அருங்காட்சியம் அமைக்கப்பட்டுள்ளது. இதில் பக்தர்கள் வேண்டுதல் நிறைவேறியதால் அவர்கள் சாட்சியாக ஆயிரத்திற்கும் மேற்பட்ட ஆவணங்களும் தங்க ஆபரணங்களும் பாதுகாப்பாக வைக்கப்பட்டுள்ளன.

 கோவில் நிர்வாகத்தின் மூலம் மிக குறைந்த விலையில் தங்குமிடமும் உணவகமும் பக்தர்களின் வசதிக்காக நடத்தப்படுகிறது. 1 வது மற்றும் 3வது சனிக்கிழமைகளில் மதிய உணவு இலவசமாக வழங்கப்படுகிறது. 24 மணி நேர இலவச குடி தண்ணீர் வசதியும், கழிப்பறை வசதியும் உண்டு. மிகப்பெரிய தானுந்து (கார்), விசையுந்து (பைக்கு) களுக்கான நிறுத்துமிட வசதியும் உண்டு. இலவச தங்குமிடமும் உண்டு. மிக குறைந்த வாடகைக்கு திருமண மண்டபமும் நட்டத்தப்பட்டு வருகிறது. கோவிலின் நுழைவாயிலில் பணப்பரிமாற்றம் செய்ய லட்சுமி விலாஸ் மற்றும் சிட்டி வங்கிகளின் இரண்டு தானியியக்க பணம் வழங்கிகள் (ஏடிஎம்) இயங்கி வருகின்றன.
அருகில் உள்ள பேருந்து நிலையம் திருக்காட்டுப்பள்ளி. அருகில் உள்ள இரயில் நிலையம் பூதலூர். அருகில் உள்ள விமான நிலையம் திருச்சிராப்பள்ளி சர்வதேச விமான நிலையம். இப்பேராலயத்தை திருச்சி - செங்கிப்பட்டி- திருக்காட்டுப்பள்ளி மார்க்கமாகவும், திருச்சி - இலால்குடி - செங்கரையூர் மார்க்கமாகவும், தஞ்சை - பூதலூர் மார்க்கமாகவும் வந்தடையலாம்.

இப்பேராலாயத்தின் கீழ் சின்னராணி உயர்நிலைப்பள்ளி இயங்கி வருகிறது. இப்பள்ளியில் ஞாயிற்றுக்கிழமைகளில் கிறிஸ்துவக் குழந்தைகளுக்கு மறைக்கல்வி வகுப்புகளும் நன்னெறி வகுப்புகளும் நடைபெறுகின்றன.

பூண்டி மாதா பூங்கா சுற்றுலாப்பயணிகளுக்கோர் இனிய புத்துணர்ச்சிக்கான அருமையான இடம். குழந்தைகளுக்கென விளையாட்டுக்கருவிகளுடன் அமையப் பெற்றுள்ள பூங்கா நடுவே கன்னி மரியாளின் சிலையும் அமைந்துள்ளது.

தனிமையில் பிரார்த்தனை செய்ய விரும்புவோர்க்கென பூண்டி மாதா பேராலயத்தில் அமைதியான ஆராதனைக்கூடம் ஒன்று பல லட்சம் ரூபாய் செலவில் கட்டமைக்கப்பட்டுள்ளது. இது பூண்டி மாதா பேராலயத்தின் நுழைவு வாயிலின் இருபுறமும் இருந்து மாடிக்குச் சென்று பிரார்த்திக்கும் வண்ணம் அமைக்கப்பட்டுள்ளது.



</doc>
<doc id="184701" url="https://ta.wikipedia.org/wiki?curid=184701" title="ஆவாகனம்">
ஆவாகனம்

ஆவாகனம் என்பது இந்து சமய கடவுளுக்கு செய்யும் உபசார முறைகளில் ஒன்றாகும். இப்பூசை முறையானது தசோபசாரம் எனும் பத்துவகையான உபசார முறைகளிலும், சோடசோபசாரம் எனும் பதினாறு வகையான உபசார முறைகளிலும் அடங்குவதாகும்.

இறைவனின் மூல மந்திரத்தினை உச்சரித்து பூசையின் பொழுது இறைவனை எழுந்தருளும் படி அழைப்பதாகும். 

சைவ சமய சிந்தாமணி - கா அருணாசல தேசிகமணி பூசைக்கிரியைகள்


</doc>
<doc id="184705" url="https://ta.wikipedia.org/wiki?curid=184705" title="தாபனம்">
தாபனம்

தாபனம் என்பது இந்து சமய கடவுளுக்கு செய்யும் உபசார முறைகளில் ஒன்றாகும். இப்பூசை முறையானது தசோபசாரம் எனும் பத்துவகையான உபசார முறைகளிலும், சோடசோபசாரம் எனும் பதினாறு வகையான உபசார முறைகளிலும் அடங்குவதாகும்.

இறைவனை அருள் செய்யும் நிமிர்த்தமாக குறிப்பிட்ட மூர்த்தியில் எழுந்தருள வேண்டுவதாகும். 

சைவ சமய சிந்தாமணி - கா அருணாசல தேசிகமணி பூசைக்கிரியைகள்


</doc>
<doc id="184713" url="https://ta.wikipedia.org/wiki?curid=184713" title="குருத்தணு சிகிச்சை">
குருத்தணு சிகிச்சை

குருத்தணு சிகிச்சை (Stem-cell therapy) என்பது புதிய, முதிர்ச்சியடைந்த குருத்தணுக்களை, நோய்வாய்ப்பட்ட அல்லது காயங்களைக் கொண்ட பாதிக்கப்பட்டத் இழையங்களில் செலுத்துவதன் மூலம் சிகிச்சையளிக்கும் ஒரு தலையீட்டு மருத்துவ உத்தியாகும். பல மருத்துவ ஆராய்ச்சியாளர்கள் குருத்தணு சிகிச்சையானது மனித நோய்களுக்கு சிகிச்சையளிப்பதிலும், நோய்களால் விளையும் பாதிப்புகளைத் தணிப்பதிலும் முக்கிய பங்காற்றும் என நம்புகிறார்கள். முதல்நிலை உயிரணுக்களான குருத்தணுக்கள் தன்னைத்தானே புதுப்பித்துக் கொள்ளும் தன்மையையும், உயிரணு வேற்றுமைப்பாடு மூலம் வெவ்வேறு அளவுகளில் தொடர்ந்த பல சந்ததிகளூடாக புதிய உயிரணுக்களை உருவாக்கும் திறனையும் கொண்டவையாக இருக்கின்றன. அதனால் இந்த குருத்தணுக்களின் பயன்பாடு நிராகரிப்பிற்கு குறைந்த அளவே இடரினைக் கொண்டுள்ள, பக்கவிளைவுகளற்ற புதிய இழையங்களை உருவாக்கி, உடலின் பாதிப்படைந்த இழையங்களை மாற்றுகின்ற சிகிச்சைகளுக்கு மிகப்பெரும் சாத்தியங்களைக் கொடுக்கின்றது.


</doc>
<doc id="184714" url="https://ta.wikipedia.org/wiki?curid=184714" title="தாமு">
தாமு

தாமு என்பவர் ஓர் தமிழ்த் திரைப்பட நகைச்சுவை நடிகர். வானமே எல்லை என்ற தமிழ்த் திரைப்படத்தின் மூலம் திரையுலகில் அறிமுகமானார். இதுவரை ஏறத்தாழ நூறு படங்கள் வரை நடித்துள்ளார். இவர் மாயக்குரல் செய்வதிலும் வல்லவர். உலக நாடுகளில் நடைபெறும் நட்சத்திரக் கலைவிழாக்களிலும் பங்கேற்று மாயக்குரலில் பேசியிருக்கிறார்.



</doc>
<doc id="184718" url="https://ta.wikipedia.org/wiki?curid=184718" title="ஆராத்திரிகை">
ஆராத்திரிகை

ஆராத்திரிகை என்பது இந்து சமய கடவுளுக்கு செய்யும் உபசார முறைகளில் ஒன்றாகும். இப்பூசை முறையானது தசோபசாரம் எனும் பத்துவகையான உபசார முறைகளிலும், சோடசோபசாரம் எனும் பதினாறு வகையான உபசார முறைகளிலும் அடங்குவதாகும்.

ஆராத்தி வகைகளுள் ஒன்றான ஐந்து கற்பூரம் ஏற்றி இறைவனுக்கு காண்பிக்கும் பஞ்சாராத்திரியை இறைவனுக்கு சமர்ப்பித்தல் ஆராத்திரிகை ஆகும்.

சைவ சமய சிந்தாமணி - கா அருணாசல தேசிகமணி பூசைக்கிரியைகள்


</doc>
<doc id="184719" url="https://ta.wikipedia.org/wiki?curid=184719" title="மெதெயின்">
மெதெயின்

மெதெயின் ("Medellín") கொலொம்பியாவின் அண்டியோகுயா மாவட்டத்தில் மெதெயின் பெருநகரப் பகுதியின் தலைநகரமாகும். இது 1616 இல் பிரான்சிஸ்கோ எர்ரெரா யி காம்புசனோவால் நிறுவப்பட்டது. 2006 இன் கணக்கெடுப்பின்படி, மெதெயின் நகர மக்கள் தொகை 2.4 மில்லியனாக இருந்தது. கொலொம்பியாவில் பொகோட்டாவை அடுத்து இரண்டாவது பெரிய நகரமாக விளங்குகிறது.. மேலும் மெதெயின் அபுர்ரா பள்ளத்தாக்குப் பெருநகரப் பகுதியின் ("Valle de Aburrá") மையப் பகுதியில் அமைந்துள்ளது. இங்கு 3.8 மில்லியன் மக்கள் வாழ்கின்றனர். பல முன்னணித் தொழிலகங்கள் அமைந்துள்ள இப்பகுதி முக்கிய ஊரக மையமாக உள்ளது.

மெதெயினின் முதன்மை சிக்கலாக வேலையின்மை விளங்குகிறது. மற்ற கொலொம்பிய நகரங்களுக்கும் இச்சிக்கல் உள்ளது.


</doc>
<doc id="184722" url="https://ta.wikipedia.org/wiki?curid=184722" title="நிதியமைச்சர்">
நிதியமைச்சர்

நிதி அமைச்சர் என்பவர் அரசின் செயலாக்க அவையைச் சேர்ந்தவர். இவரை பொருளாதாரத் துறை அமைச்சர் என்றும் அழைப்பர். இவரின் பொறுப்புகள் அரசின் நிதியறிக்கையை உருவாக்குதலும், பொருளாதாரத்தை நிர்வகித்தலும் ஆகும். மாநில/மாகாண ஆட்சிகளைக் கொண்ட நாடுகளில் மாநிலத்திற்கு/மாகாணத்திற்கு என நிதி அமைச்சர் நியமிக்கப்படுவார்.



</doc>
<doc id="184725" url="https://ta.wikipedia.org/wiki?curid=184725" title="சிங்கப்பூரின் நிதியமைச்சர்">
சிங்கப்பூரின் நிதியமைச்சர்

சிங்கப்பூரின் நிதியமைச்சர் என்பவர் சிங்கப்பூர் அரசின் நிதித் துறையின் தலைவர் ஆவார். இவரை சிங்கப்பூர் கேபினட் உறுப்பினர்கள் தேர்வு செய்வர்.


</doc>
<doc id="184727" url="https://ta.wikipedia.org/wiki?curid=184727" title="சீபெக் விளைவு">
சீபெக் விளைவு

இரு வேறுபட்ட உலோகக் கம்பிகளை இணைத்து ஒரு சுற்று ஏற்படுத்தி சந்திகளை வெவ்வேறு வெப்பநிலையில் இருக்குமாறு செய்தால், ஒரு மின்னோட்டம் கம்பிச் சுற்றில் பாயக் காணலாம். இவ்விளைவு சீபெக் விளைவு ("Seebeck effect") எனப்படும். இவ்வமைப்பு வெப்ப இணை (thermocouple) எனப்படும். இதனை வெப்பநிலை விளைவு என்றும் அழைப்பர்.
தாமஸ் ஜோகான் சீபெக் என்பவர் கண்டுபிடித்தமையால் இவ்விளைவுக்கு அவர் பெயரிடப்பட்டது.

சீபெக்கு விளைவு மின்னியக்கு விசைக்கு ஒரு சிறந்த உதாரணம் ஆகும். மின்னோட்ட அடர்த்தி பின்வருமாறு தரப்படும்:

இங்கு formula_2 மின்னழுத்தம் formula_3 மின்கடத்துதிறன்.

பொதுவாக சீபெக்கு விளைவு மின்னியக்கு விசையின் தோற்றம் மூலம் விளக்கப்படுகிறது:
இங்கு formula_5 என்பது பொருள் ஒன்றின் சீபெக்கு குணகம் (அல்லது வெப்ப மின்திறன்), formula_6 வெப்பநிலையின் சாய்வுவீதம்.


</doc>
<doc id="184732" url="https://ta.wikipedia.org/wiki?curid=184732" title="இந்திய ரிசர்வ் வங்கியின் ஆளுநர்">
இந்திய ரிசர்வ் வங்கியின் ஆளுநர்

இந்திய ரிசர்வ் வங்கியின் தலைமை அதிகாரியே ஆளுநர் என அழைக்கப்படுகிறார். இந்திய ரிசர்வ் வங்கியின் 25 ஆவது ஆளுநராக சக்திகாந்ததாஸ் நிமிக்கப்பட்டுள்ளார்.

ரிசர்வ் வங்கியின் ஆளுநர்களாகப் பணியாற்றியவர்களின் பட்டியல் கீழே தரப்பட்டுள்ளது.


</doc>
<doc id="184734" url="https://ta.wikipedia.org/wiki?curid=184734" title="ரம்பபுரா">
ரம்பபுரா

ரம்பபுரா என்பது இந்தியாவின் கர்நாடகா மாநிலத்தில் பிஜப்பூர் மாவட்டத்தில் உள்ள பிஜப்பூர் வட்டத்திற்கு உட்பட்ட ஊர்.

அரசின் இளநிலைப் பள்ளி இங்கு செயல்படுகிறது.



</doc>
<doc id="184743" url="https://ta.wikipedia.org/wiki?curid=184743" title="தனரகி">
தனரகி

தனரகி என்பது கர்நாடகத்தின் பிஜப்பூர் மாவட்டத்தில் உள்ள ஊர். பெரும்பாலான பகுதிகள் விவசாயத்தை நம்பி உள்ளன. கரும்பு, சோளம், எலுமிச்சை, நிலக்கடலை, மஞ்சள் ஆகியன அதிகம் விளைவிக்கப்படுகின்றன. இங்கு அரசு இளநிலைப் பள்ளி ஒன்றும் செயல்படுகிறது.


</doc>
<doc id="184744" url="https://ta.wikipedia.org/wiki?curid=184744" title="சிசுநாள ஷரீஃப்">
சிசுநாள ஷரீஃப்

சிசுநாள ஷரீஃப் (Shishunala Sharif) (1819-1889) கர்நாடகத்தின் கபீர் என அறியப்படும் இவர் ஒரு ஆசிரியர், கவிஞர், தத்துவஞானி. கருநாடக மாநிலம், ஹவேரி மாவட்டம் சிசுவினகள எனும் கிராமம் இவரது பிறப்பிடமாகும். இவர் கன்னட இலக்கியத்தின் முதல் முஸ்லிம் கவிஞர் ஆவார், இவர் தனது வழிகாட்டியான குரு கோவிந்த பட்டா வை பின்பற்றி நடந்தார்.



</doc>
<doc id="184745" url="https://ta.wikipedia.org/wiki?curid=184745" title="ஜோன்ஸ் பாயின்ட் லைட்">
ஜோன்ஸ் பாயின்ட் லைட்

ஜோன்ஸ் பாயிண்ட் லைட் ("Jones Point Light") என்பது வர்ஜீனியாவில் உள்ள அலெக்ஸாந்திரியாவிலுள்ள சிறிய கலங்கரை விளக்கம் ஆகும். இது 1855 ஆம் ஆண்டு கட்டப்பட்டது. 


</doc>
<doc id="184747" url="https://ta.wikipedia.org/wiki?curid=184747" title="டுரூபல் மக்கள்">
டுரூபல் மக்கள்

டுரூபல் ("Turrubal") எனப்படுவோர் ஓர் ஆத்திரேலியப் பழங்குடி இனத்தவர். ஐரோப்பியர் ஆத்திரேலியாவிற்கு வருவதற்கு முன் பிரிஸ்பேன் நகரம் தற்போது இருக்கும் பகுதிகளில் வசித்து வந்தனர். பிரிஸ்பேன் நகரத்தில் ஆரம்ப காலங்களிலிருந்த டாம் பெட்ரி என்பவரின் குறிப்புப்படி டுரூபல் மக்கள் கனிவான குணமும், நம்பகத்தன்மையும் கொண்டவர்களாக அறியப்படுகின்றனர். இந்த மக்கள் மற்றவர்களிடமிருந்து பலவிதத்திலும் கொடுமைகளை சந்தித்தபோதும், மன்னிக்கும் குணம் கொண்டவர்களாக டாம் பெட்ரியின் குறிப்புகள் தெரிவிக்கின்றன. இவர்கள் டுருபல் மொழியைப் பேசினர். தற்போது இம்மொழி அழிந்துவிட்ட மொழியாக வகைப்படுத்தப்பட்டுள்ளது.


</doc>
<doc id="184748" url="https://ta.wikipedia.org/wiki?curid=184748" title="சிவபூசை விளக்கம் (நூல்)">
சிவபூசை விளக்கம் (நூல்)

சிவபூசை விளக்கம் எனும் நூல் ச குமாரசுவாமிக் குருக்கள் எழுதியதாகும். இதனை கிபி 1965 ஆம் ஆண்டு சிவானந்த குருகுலம் வெளியிட்டுள்ளது.

குமாரசுவாமிக் குருக்கள், சதாசிவ ஐயர் மற்றும் சு சிவபாதசுந்தரம் ஆகியோர் இந்நூலுக்கு முகவுரை எழுதியுள்ளனர்.

சிவபூசை விளக்கம் மின்னுல்


</doc>
<doc id="184752" url="https://ta.wikipedia.org/wiki?curid=184752" title="நாட்டடவு (பரதநாட்டியம்)">
நாட்டடவு (பரதநாட்டியம்)

நாட்டடவு பரதநாட்டியத்தின் அடவு வகைகளில் ஒன்றாகும்.கால்களை நாட்டி ஆடுவதால் நாட்டடவு எனும் பெயர் பெற்றது.இது ஒரு அப்பியாச அடவு ஆகும்.இவற்றின் மொத்த எண்ணிக்கை எட்டாகும்.நாட்டடவு ஆயத்த நிலையான அரைமண்டியில் ஆடப்படும்.இவை அனைத்திற்கும் வித்தியாசமான கையசைவுகளும் காலசைவுகளும் உண்டு.இவை மூன்று காலங்களிலும் (வேகம்) ஆடப்படும்.எல்லா நாட்டடவுகளிற்கும் தாளம் ஆதியாகும்.இவை கண்ணசைவுகளையும் கொண்டிருக்கும்.


</doc>
<doc id="184756" url="https://ta.wikipedia.org/wiki?curid=184756" title="உமேச மூர்த்தி">
உமேச மூர்த்தி

உமேச மூர்த்தி, அறுபத்து மூன்று சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். இவ்வடிவத்தில் சிவபெருமான் இடதுபுறம் உமையம்மையுடன் நின்றபடி காட்சியளிக்கும் கோலமாகும்.

சிவபெருமான் வலதுக்கையில் அபய முத்திரையைத் தாங்கியும், இடதுபுறத்தில் உமையுடனும் காணப்படுகிறார்.

பிரம்மா தனது படைப்புத் தொழிலை செய்ய உதவியாக நான்கு குமாரர்களைப் படைத்தார். ஆனால் அவர்கள், அத்தொழில் செய்ய விருப்பம் கொள்ளாமல் ஞானத்தினை அடைய விரும்பினர். திருமாலும், பிரம்மனும் தம்பதியர்களாக இருப்பதைக் கண்டு ஞானத்தினை கற்க சிவபெருமான் இருக்கும் கையிலை நோக்கி சென்றனர். அவரும் உமையுடன் இருப்பதைக் கண்டால் சனத் குமாரர்கள் வருத்தம் கொள்ள நேரிடும், பின் ஞானம் அடையும் அவர்களின் எண்ணம் ஈடேராது என சிவபெருமான் தன் அருகே இருந்த அனைவரையும் எரித்து சாம்பலாக்கினார். 

பின் தட்சணாமூர்த்தியாக ஆலமரத்தில் தனித்து அமர்ந்து நால்வருக்கும் ஞானத்தினை வழங்கினார். பின்பு தனது இடத்தோளைப் பார்த்தார். அதில் இதுவரை சிவபெருமானோடு ஒன்றியிருந்த உமையம்மை வெளிப்பட்டார். பிறகு சிவபெருமானின் இடப்புறம் அமர்ந்து இருவரும் அருள் செய்தனர்.



</doc>
<doc id="184759" url="https://ta.wikipedia.org/wiki?curid=184759" title="புஜங்கலளித மூர்த்தி">
புஜங்கலளித மூர்த்தி

புஜங்கலளித மூர்த்தி என்பது சைவசமயக் கடவுளான சிவபெருமானின் அறுபத்து நான்கு திருமேனிகளுள் ஒன்றாகும். காசிப முனிவர் வினந்தை மகனான கருடன், மற்றொரு தாயான கத்துவிற்கும் காசிப முனிவருக்கும் பிறந்த நாகங்களை கொடுமை படுத்தினார்.

இதனால் நாகங்கள் சிவபெருமானிடம் தங்களை காக்கும்படி வேண்டி பூசைகள் செய்தன. கருடனிடமிருந்து காக்க நாகங்களை தன்னுடைய உடலில் ஆபரணமாக சிவபெருமான் தரித்துக் கொண்டார். இதனால் புஜங்கலளித மூர்த்தி என்று அழைக்கப்படுகிறார். 

புஜங்கம் என்றால் பாம்பு. வந்தம் என்றால் ஆபரணம். பாம்பை ஆபரணமாக அணிந்தவர் என்று இதற்கு அர்த்தமாகும். 



</doc>
<doc id="184760" url="https://ta.wikipedia.org/wiki?curid=184760" title="புஜங்கத்ராச மூர்த்தி">
புஜங்கத்ராச மூர்த்தி

புஜங்கத்ராச மூர்த்தி என்பது சைவ சமயக்கடவுளான சிவபெருமானின் அறுபத்துநான்கு திருமேனிகளுள் ஒன்றாகும். தருகாவனத்து முனிவர்களின் அகந்தையை சிவபெருமான் அழிக்க சென்றார். அதனால் கோபம் கொண்ட முனிவர்கள் சிவபெருமான் மீது தங்களுடைய தவவலிமையால் கொடிய பாம்புகளை ஏவினர். அப்பாம்புகளுக்கு சிவபெருமான் பயப்படுவதாக நடித்த திருமேனி புஜங்கத்ராச மூர்த்தியாகும்.



</doc>
<doc id="184761" url="https://ta.wikipedia.org/wiki?curid=184761" title="சந்த்யான்ருத்த மூர்த்தி">
சந்த்யான்ருத்த மூர்த்தி

சந்த்யான்ருத்த மூர்த்தி என்பது சைவக்கடவுளான சிவபெருமான் அறுபத்து நான்கு சிவமூர்த்தங்களுள் ஒன்றாகும். 

அமிழ்தம் வேண்டி தேவர்களும், அசுரர்களும் பாற்கடலை கடைந்தனர். அதற்கு சிவபெருமானின் நாகாபரணமான வாசுகி பாம்பினை கயிறாகவும், மேரு மலையை மத்தாகவும் பயன்படுத்தினர். அதிக அழுத்ததினால் வாசுகி பாம்பு வலி தாங்காமல் ஆலகாலம் என்ற விஷத்தினை கக்கியது. அவ்விசம் தாக்கி தேவர்களும், அசுரர்களும், திருமாலும் கருகினர். அனைவரும் சிவபெருமானிடம் தங்களை காக்கும்படி வேண்டி நின்றனர். 

சிவபெருமான் ஆலகாலத்தினை அருந்தி அனைவரையும் காத்தார். அதன் பின் சந்தியா தாண்டவத்தினை ஆடினார். இவ்வடிவம் சந்த்யான்ருத்த மூர்த்தி எனப்படுகிறது.



</doc>
<doc id="184763" url="https://ta.wikipedia.org/wiki?curid=184763" title="சதாநிருத்த மூர்த்தி">
சதாநிருத்த மூர்த்தி

சதாநிருத்த மூர்த்தி என்பது சைவசமயக் கடவுளான சிவபெருமானின் அறுபத்து நான்கு திருமேனிகளுள் ஒன்றாகும். சிவபெருமான் படைத்தல், காத்தல், அழித்தல், மறைத்தல், அருளல் என ஐந்து தொழில்களையும் நடனம் ஆடியபடி நிகழ்த்திக் கொண்டிருக்கிறார். இந்த திருநடன உருவத்தினை உமையம்மை இடமிருந்து தரிசிக்கும் பொழுது சிவகனங்களும், தேவர்களும், நந்தி தேவரும் வாத்தியங்களில் இசையை ஒலித்துக் கொண்டிருக்கின்றார்கள். இந்த திருவுருவம் சதாநிருத்த மூர்த்தி எனப்படுகிறது.


</doc>
<doc id="184764" url="https://ta.wikipedia.org/wiki?curid=184764" title="சண்டதாண்டவ மூர்த்தி">
சண்டதாண்டவ மூர்த்தி

சண்டதாண்டவ மூர்த்தி என்பது சிவபெருமானின் அறுபத்து நான்கு திருமேனிகளுள் ஒன்றாகும். உமையம்மை காளியாக மாறி அசுரர்களை வதைத்தபின்பு ஆணவம் கொண்டார். ஆணவத்தினை அழிக்கும் கடவுளான சிவபெருமான் காளியுடன் போரிட்டார். அப்போரில் காளி தோற்றதால், சிவபெருமானை நடன போட்டிக்கு அழைத்தார். நடனத்தின் கடவுளான சிவபெருமான் நடனபோட்டிக்கு ஒப்புக் கொண்டார். மூம்மூர்த்திகளும், தேவர்களும் அந்த நடனப்போட்டியைக் கண்டனர். அப்பொழுது சிவபெருமானின் குண்டலம் தரையில் விழுந்தது. அதைக் காலால் எடுத்து மாட்டி நடனத்தினைத் தொடர்ந்தார். இதனால் காளி தோற்றார். இந்த சிவபெருமானின் திருக்கோலம் சண்டதாண்டவ மூர்த்தி என்று அழைக்கப்படுகிறது. 



</doc>
<doc id="184767" url="https://ta.wikipedia.org/wiki?curid=184767" title="கங்காவிசர்ஜன மூர்த்தி">
கங்காவிசர்ஜன மூர்த்தி

கங்காவிசர்ஜன மூர்த்தி என்பது சிவபெருமானின் அறுபத்து நான்கு திருமேனிகளுள் ஒன்றாகும். தேவ நதியான கங்கையின் தீர்த்தம் பட்டால் மட்டுமே தனது முன்னோர்கள் மோட்சம் பெறுவார்கள் என்று அறிந்த பகிரதன் கங்கையை நோக்கி தவமியற்றினார். தேவ லோகத்திலிருந்து பூலோகத்திற்கு வரும்பொழுது அளவற்ற வேகத்துடன் வருவாதால் அனைத்தும் அழியும் என்று அஞ்சுய கங்கை, தன்னை தாங்ககூடியவர் சிவனென்றும் அவரிடம் பகிரதனை வணங்கி வரம்பெறுமாறும் பணித்தார்.

பகிரதனும் சிவபெருமானை நோக்கி கடுந்தவம் புரிந்து சிவனருள் பெற்றார். கங்கையை தனது சடாமுடியில் தாங்கிய சிவபெருமான் அதிலிருந்து சிலதுளிகளை மட்டும் பகிரதனுக்காக தந்தார். அதுவே மிகப்பெரும் வெள்ளமாக சென்றது. இவ்வாறு கங்கையை சடாமுடியில் தாங்கி சிறிது மட்டும் விடுவித்த சிவபெருமானின் தோற்றம் கங்காவிசர்ஜன மூர்த்தி எனப்படுகிறது. 



</doc>
<doc id="184770" url="https://ta.wikipedia.org/wiki?curid=184770" title="சங்ககாலச் சோழர்">
சங்ககாலச் சோழர்

சேர சோழ பாண்டியரை மூவேந்தர் என்கிறோம். 
வில், புலி, கயல் ஆகியவை முறையே இவர்களின் கொடிச்சின்னம்.
போந்தை, ஆர், வேம்பு ஆகியவை முறையே இவர்கள் சூடும் அடையாளப்பூ. இவற்றை இவர்கள் தம் காவல்மரமாகவும் கொண்டிருந்தனர். (இந்த மரங்களை பனை, ஆத்தி, வேம்பு என்னும் தெரிந்த பெயராலும் குறிப்பிட்டுவருகிறோம்)

புறநானூறு என்னும் நூலிலிருந்து இந்தப் பெயர்கள் தொகுக்கப்பட்டுள்ளன.
இவர்களது பெயருக்கு முன்னால் சோழன் என்னும் அடைமொழி உள்ளது.
தெளிவுக்காக இவர்களது பெயரிலுள்ள குடிப்பெயர் இறுதி அடைமொழியை முதன்மைப்படுத்தி வைத்துக்கொண்டு அகரவரிசைப் படுத்திக்கொள்கிறோம்.

ஒவ்வொரு வேந்தனும் எந்தெந்தப் புறநானூற்றுப் பாடல்களில் சிறப்பிக்கப்பட்டுள்ளான் என்னும் செய்தி அவரவர் பெயரை அடுத்துப் பாடலின் வரிசையெண்களாகத் தரப்பட்டுள்ளன.








மூவேந்தர் என்போர் சேர சோழ பாண்டியர். சங்க காலத்தில் தமிழகத்தை ஆண்ட சேர சோழ பாண்டியர்களின் பெயர்களைப் புறநானூற்றையும் பத்துப்பாட்டையும் தொகுத்தவர்களும், பதிற்றுப்பத்தைத் தொகுத்துப் பதிகம் பாடியவரும் குறிப்பிடுகின்றனர். பாடல்களுக்குள்ளேயும் இவர்களின் பெயர்கள் வருகின்றன. அரசர்களின் பெயர்களில் உள்ள அடைமொழிகளை ஓரளவு பின் தள்ளி அகரவரிசையில் தொகுத்து வரலாற்றுக் குறிப்பு தரப்பட்டுள்ளது. இது வரலாற்றினை ஒப்புநோக்கி அறிய உதவியாக இருக்கும். இவர்கள் 17 பேர்




</doc>
<doc id="184773" url="https://ta.wikipedia.org/wiki?curid=184773" title="ஈரானிய மக்கள்">
ஈரானிய மக்கள்

ஈரானியர் ("Iranian peoples") எனப்படுவோர் இந்தோ-ஐரோப்பிய இன மொழிசார் ஈரானிய மொழிகளிகளில் ஓர் பெரிய பிரிவான இந்திய-ஐரோப்பிய மொழிகள் ஓன்றினைப் மொழியினைப் பேசுவோராவர்.



</doc>
<doc id="184778" url="https://ta.wikipedia.org/wiki?curid=184778" title="வாழ்வில் ஒரு திருநாள் – நாடகம் (நூல்)">
வாழ்வில் ஒரு திருநாள் – நாடகம் (நூல்)

வாழ்வில் ஒரு திருநாள் என்னும் நூல் நான்கு சிறு நாடகங்களைக் கொண்ட ஒரு நூலாகும்.

இந்நூலின் ஆசிரியர் ந. முத்து விஜயன் தேனி மாவட்டம், போடிநாயக்கனூரிலுள்ள மேல்நிலைப் பள்ளி ஒன்றில் வணிகவியல் ஆசிரியராகப் பணியாற்றுகிறார். இவர் மதுரையில் உள்ள அகில இந்திய வானொலி நிலையத்தில் நாடகக் கலைஞராகவும் வினையாற்றி வருகிறார்.

இந்நூலிற்கு நூலாசிரியர் பணியாற்றும் பள்ளிக்கான ஜமீன்தாரிணி காமூலம்மாள் நினைவு அறக்கட்டளையின் தலைவர் சி. ராஜகோபால், செயலாளர் எசு. அய்யப்பன், தலைமையாசிரியர் எசு. ராஜேந்திரன், உதவித் தலைமையாசிரியர்களான பி. செளந்திரராஜன், எம். சோமசுந்தரம் ஆகியோர் நூலிற்கு வாழ்த்துரைகள் வழங்கி உள்ளனர். 

இந்நூலில் வாழ்வில் ஒரு திருநாள், ஆபுத்திரன், காதல் புதிது, வானவில் எனும் தலைப்பில் நாடகங்கள் உள்ளன. இவற்றுள் வாழ்வில் ஒரு திருநாள் என்னும் நாடகம் அகில இந்திய வானொலியின் திருச்சி நிலையத்திலும் ஆபுத்திரன், காதல் புதிது என்னும் நாடகங்கள் மதுரை நிலையத்திலும் ஒலிபரப்பப்பட்டவை.வானவில் என்னும் நாடகம் இந்நூலிற்காக எழுதப்பட்டது.


</doc>
<doc id="184782" url="https://ta.wikipedia.org/wiki?curid=184782" title="பிரசூதி">
பிரசூதி

பிரசூதி என்பவர் இந்து தொன்மவியலின் அடிப்படையில் பிரம்மா தோற்றுவித்த முதல் மனிதர்களான சதரூபை, மனு தம்பதியினரின் மகளாவார். 

இவருக்கு பிரியவிரதன், உத்தானபாதன் எனும் சகோதரர்களும், ஆக்ருதி என்ற சகோதரியும் உள்ளனர். பிரம்மாவின் மகனான தட்சனுடன் இவருக்கு திருமணம் நிகழ்ந்தது. அத்துடன் தட்சன் பிரசுதி தம்பதியினருக்கு அதிதி, திதி, தனு, கலா, தனயு, சின்ஹிகா, குரோதா, பிரதா, விஸ்வா, வினதா, கபிலா, முனி, கத்ரு, தாட்சாயினி, ரேவதி மற்றும் கார்த்திகை உள்ளிட்ட 27 நட்சத்திரங்கள், ரதி ஆகியோர் மகள்களாகப் பிறந்தார்கள்.



</doc>
<doc id="184783" url="https://ta.wikipedia.org/wiki?curid=184783" title="திருநகரங் கண்ட படலம்">
திருநகரங் கண்ட படலம்

திருநகரங் கண்ட படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் மூன்றாவது படலமாகும்.

கடம்ப மரங்கள் நிறைந்த கடம்ப வனமாக இருந்த இடத்தில் இந்திரன் சிவபூசை செய்தார். இந்திரனின் வாகனமான வெள்ளையானையும் அவ்வாறே சிவபூசை செய்து சாபவிமோசனம் பெற்றது. அதனால் இந்திரன் உருவாக்கிய கோயிலில் ஐராவதம் அமைந்த விமானமும் உருவானது. அவ்விடத்தில் தனஞ்செயன் எனும் சிவபக்தர் கடம்பவனத்தில் தங்க நேர்ந்த பொழுது இந்திரன் கட்டிய ஆலயத்தினை தரிசித்தார். அங்கு தேவர்கள் இலிங்கத்தினை பூசை செய்வது குறித்து குலசேகரப் பாண்டியனிடம் தெரிவித்தார்.

பாண்டிய மன்னரின் கனவில் வந்த சிவபெருமான் அந்த கோவிலை சுற்றி அழகிய நகரை உருவாக்குமாறு பணித்தார். மன்னர் நகரை உருவாக்கியப் பிறகு சிவபெருமான் தோன்றி தன்னுடைய சடாமுடியிலிருக்கும் சந்திரனிலிருந்து மதுரத்தினை சிந்தி, அதன் மூலம் நகரை ஒளிபெற செய்தார். இதனால் உருவாக்கப்பட்ட நகரம் மதுரை எனப்பட்டது. 


</doc>
<doc id="184784" url="https://ta.wikipedia.org/wiki?curid=184784" title="தடாதகையாரின் திருமணப் படலம்">
தடாதகையாரின் திருமணப் படலம்

தடாதகையாரின் திருமணப் படலம் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற ஐந்தாவது படலமாகும்.

காஞ்சனமாலையின் கணவர் இறந்தப்பிறகு மகளான தடாதகைப்பிராட்டியாருக்கு மணம் செய்விக்க எண்ணினார். ஆனால் தடாதகைப்பிராட்டியார் தனது தந்தையாருக்கு கொடுத்த வாக்குறுதிப்படி அனைத்து தேசங்களையும் கைப்பற்ற எண்ணினார். அதன்படி பெரும்படையுடன் நகரங்களை வென்று கொண்டே சென்றார். அவருடைய வீரத்தினால் அகந்தையும் கொண்டிருந்தார். அத்துடன் கையிலை மலையை அடைந்த தடாதகைப்பிராட்டியார் சிவபெருமானையும் எதிர்க்க துணிந்தார். பூத கணங்களின் படைகள் தடாகைப்பிராட்டியாரின் வீரத்தினை கண்டு பயந்து ஓடின. இறுதியாக சிவபெருமான் தடாகைப்பிராட்டியாருடன் சண்டையிட வந்தார். சிவபெருமானைக் கண்டவுடனேயே தடாதகைப்பிராட்டியாரின் மூன்று தனங்களில் ஒன்று மறைந்தது. இதனால் பிராட்டியார் வெட்கம் கொண்டார், தன்னை சக்தியின் உருவமாக உணர்ந்தார்.

மதுரை சென்ற தடாகைப்பிராட்டியார் இமயமலையில் நிகழ்ந்ததை எடுத்துரைத்து காஞ்சமாலையின் சம்மதம் பெற்றார். தடாகைப்பிராட்டியாருக்கும் இறைவன் சிவபெருமானுக்கும் இடையே திருமணம் நிகழ்ந்தது.


</doc>
<doc id="184793" url="https://ta.wikipedia.org/wiki?curid=184793" title="பெலோ அரிசாஞ்ச்">
பெலோ அரிசாஞ்ச்

பெலோ அரிசாஞ்ச் ("Belo Horizonte", [[போர்த்துகேசிய மொழி|போர்த்துக்கேயம்:பெலோரிசாஞ்ச்,"அழகான தொடுவானம்") [[பிரேசில்|பிரேசிலின்]] தென்கிழக்கு மண்டலத்தில் அமைந்துள்ள [[மினாஸ் ஜெரைசு]] மாநிலத்தின் தலைநகரும் மிகப்பெரும் நகரமும் ஆகும். 2010 கணக்கெடுப்பின்படி, இந்த நகரத்தின் மக்கள்தொகை மையப்பகுதியில் மட்டும் 2,375,440 ஆகும். பிரேசிலின் மக்கள்தொகைப்படியான பெரிய நகரங்களில் [[சாவோ பாவுலோ]], [[ரியோ டி ஜனேரோ]], [[சால்வேடார், பாகியா|சால்வேடார்]], [[பிரசிலியா]], [[போர்டெலிசா]] நகரங்களை அடுத்து ஆறாவதாக உள்ளது. இருபது நகரங்களை அடக்கிய "பெலோ அரிசாஞ்ச் பெருநகரப் பகுதி", அல்லது "பெரிய பெலோ அரிசாஞ்சில்", 5,497,922 மக்கள் வாழ்கின்றனர். இந்தப் பெருநகரப்பகுதி இரியோ, சாவோ பாவுலோ பெருநகரப்பகுதிகளை அடுத்து பிரேசிலின் மூன்றாவது பெரிய பெருநகரப்பகுதியாக விளங்குகிறது.








[[பகுப்பு:பிரேசிலின் நகரங்கள்]]
[[பகுப்பு:உலகக்கோப்பை கால்பந்து நடைபெற்ற நகரங்கள்]]

</doc>
<doc id="184795" url="https://ta.wikipedia.org/wiki?curid=184795" title="காண்டவப்பிரஸ்தம்">
காண்டவப்பிரஸ்தம்

குரு வம்சத்தின் நிலப்பிரிவினை குந்தியும்,அதைத் தொடர்ந்து பாண்டவர்களுக்கு கொடுக்கப்பட்ட பாகப் பிரிவினைச் சொத்துதான் காண்டவப்பிரஸ்தம் என்ற காடு. இதில் பல வகையான பறவைகள், மிருகங்கள், வாழ்ந்திருந்தன, மேலும் தட்சகன் போன்ற நாகர்கள், அரக்கர்கள் என பலரும் இருந்த மிகப் பெரிய (வனம்) (காடு) காண்டவப்பிரஸ்தமாகும். இந்த காட்டை கிருஷ்ணரின் துணையுடன் அருச்சுனன் அழித்து, மயன் என்ற அசுர கட்டிடக் கலைஞரின் உதவியுடன் இந்திரப்பிரஸ்தம் எனும் நகரை நிர்மானித்தனர்.


</doc>
<doc id="184800" url="https://ta.wikipedia.org/wiki?curid=184800" title="கலி">
கலி

சான்டியேகோ தெ கலி ("Santiago de Cali", ), வழமையாக குறிப்பிடப்படுவது கலி, கொலொம்பியாவின் மேற்குப் பகுதியில் அமைந்துள்ள ஒரு நகரம். இது "வைய்ய தெ காவ்கா" மாவட்டத்தின் தலைநகரமாகவும் விளங்குகிறது. 2.5 மில்லியன் மக்கள்தொகை கொண்ட கலி கொலொம்பியா நாட்டின் மூன்றாவது பெரிய மாநகரமாக உள்ளது. கொலொம்பியாவின் முதன்மையான பண்பாட்டு, பொருளியல் மையமாக விளங்கும் கலி தனது புவியியல் அமைவிடத்தால் நாட்டில் மிக விரைவாக வளர்ந்து வரும் பொருளாதாரங்களில் ஒன்றாக உள்ளது. இது, எசுப்பானிய குடிமைப்படுத்துநர் "செபாஸ்தியன் தெ பெலால்கசாரால்" சூலை 25, 1536இல் நிறுவப்பட்டது.

இந்த நகரம் கொலொம்பியாவின் முதன்மை விளையாட்டு மையமாக விளங்குகிறது. இங்கு 1971இல் அமெரிக்காக்களுக்கிடையேயான விளையாட்டுப் போட்டிகள் நடத்தப்பட்டன; 2013ல் உலக விளையாட்டுகள் நடைபெற உள்ளன. 2014இல் உலக மிதிவண்டி தடகளப் போட்டியும் 2015இல் உலக அமெச்சூர் தடகள கூட்டமைப்பின் உலக இளைஞர் போட்டிகளும் இங்கு நடந்தேற உள்ளன.


</doc>
<doc id="184801" url="https://ta.wikipedia.org/wiki?curid=184801" title="ஜோஸ் டெ சான் மார்ட்டின்">
ஜோஸ் டெ சான் மார்ட்டின்

ஜோஸ் தெ சான் மார்ட்டின் ("José de San Martín", 1778 - 1850) அர்கெந்தீன படைத்துறை தளபதி ஆவார். இவர் அர்கெந்தீனாவின் கொர்ரியன்தேசு மாநிலத்தில் யாபேயுவில் பிறந்தார். அர்கெந்தீனா, பெரு, சிலி ஆகிய நாடுகளுக்கு எசுப்பானியாவிடமிருந்து விடுதலைப் பெற்றுத் தந்தவர். 1817இல் மென்டோசா பகுதியிலிருந்து அந்தீசு மலைத்தொடரை கடந்து சிலியை அடைந்தார். இவரும் சிமோன் பொலிவாரும் இணைந்து தென் அமெரிக்காவின் விடுதலை வீரர்களாக அறியப்படுகின்றனர்.


</doc>
<doc id="184803" url="https://ta.wikipedia.org/wiki?curid=184803" title="அழகின் அலை (நூல்)">
அழகின் அலை (நூல்)

அழகின் அலை என்பது ஆதிசங்கர பகவத்பாதரால் இயற்றப்பட்ட புராதன புண்ணிய நூலாகும். இதில் 100 பாடல்களுள்ளன. பொதுவாக "சவுந்தர்ய லகிரி" - அழகின் அலை என்று அழைக்கப்பட்டாலும், இது இரு பகுதிகளைக் கொண்டது. முதல் 41 பாடல்களும் "ஆனந்த லகரி" - ஆனந்த அலை என்றும் மற்றவை சவுந்தர்ய லகரி அல்லது அழகின் அலை என்றும் தமிழில் அறியப்படும்.

முழுமுதல் தெய்வமாகிய அம்பாளை மனமுருகி துதிப்பவர்களுக்கு, அலைபோல் தொடர்ந்து ஆனந்தத்தை அளிப்பதால் இது ஆனந்த அலை என்றும் இரண்டாவது பகுதி அம்பாளின் திருமேனியழகை வருணிப்பதால் அது சவுந்தர்ய லகரி - அழகின் அலை - என்றும் ஆனது.


</doc>
<doc id="184809" url="https://ta.wikipedia.org/wiki?curid=184809" title="நான் யார்? (நூல்)">
நான் யார்? (நூல்)

நான் யார்? என்பது 20ம் நூற்றாண்டின் தொடக்கத்தில் வாழ்ந்த இரமண மகரிசி வழங்கிய உபதேசம் ஆகும். இந்த உபதேசம் குறித்த தன்னிலை விளக்கம் நான் யார் என்ற நூலாக வெளியிடப்பட்டது. "தன்னை அறிய தனக்கு ஒரு கேடில்லை" என்ற அழிவில்லாத நித்திய பேரின்ப சித்திப் பெருவாழ்வே பயன் என தமது திருமந்திரத்தில் திருமூலர் கூறியுள்ளார். இந்த உண்மையை விளக்கும் விளக்கவுரையே நான் யார். புத்தகம் கீழ்க்கண்டவாறு தலைப்பிட்டு விளக்கம் அளிக்கப்பட்டுள்ளது.

இந்தத் தலைப்பில் 

ஒரு தொழில் அதிபர் தனது அன்றாட வாழ்க்கையில் உண்டு உறங்கிய பின்னாலே தன்னைப் பற்றிய நினைவு இருப்பதில்லை, ஆழ்ந்த உறக்கத்தில் மறந்தும் விழித்த பின் "நான்" "எனது" உணர்வு உதிக்கிறது. உறங்கும் போது "நான்" என்கிற உணர்வு எங்கே போகிறது. நான் யார்? என்ற கேள்விக்கு நெஞ்சறி விளக்கம் என்ற பாடலை மேற்கோள் காட்டியும், உபதேச உந்தியாரில் ஒரு பாடல் கருத்தை விளக்கம் அளித்துள்ளார். 

ஒரு திருமண வீட்டில் தன்னை மாப்பிள்ளைத் தோழன் என்று கூறிக்கொண்டு பல வேலைகளைச் செய்து மரியாதையும், வேண்டிய பொருளும் அவனுக்குக் கிடைத்தது. திருமண நிகழ்ச்சி முடிந்து சம்பந்தி வீட்டார் பேசிக்கொள்ளும் சமயம், இளைஞனைப் பற்றி பேசி மாப்பிள்ளை வீட்டுப் பையன் என பெண்வீட்டாரும், பெண்வீட்டார் என மாப்பிள்ளை வீட்டாரும் நினைத்து இல்லை என தெரிந்து ஒருவருக்கொருவர் அதிர்ச்சியடைந்து அந்த இளைஞனைத் தேடிய போது கிடைக்காமல் மறைந்து போனான். அதுபோல "நான் யார்"? என்று விசாரணை செய்யாத வரை "நான்" என்கிற அகங்காரம் நம்மை அதிகாரம் செய்யும் என விளக்கமளித்துள்ளார். 

நாம் ஒன்றை எதிர்பார்த்து செய்கிற காரியங்கள் நடக்காதபோது நமக்கு ஆனந்தமான வாழ்க்கை இல்லையே என விரக்தி அடைகிறோம். வினைப் பயன்கள் ஊடுருவும்போது எதிர்பார்த்த பலன்கள் அனைத்தும் மாறிவிடக் கூடும், அதற்காக "நம் வாழ்க்கையில் ஆனந்தமே இல்லை" என புலம்பக்கூடாது. என கீழ் வரும் பாடலை மேற்கோள் காட்டி விளக்கம் அளிக்கிறார்.

மேலும் உள்ளது நாற்பதில் ஒரே வரியில் நான் யார்? என்னும் உண்மை விளக்கப் படுகிறது என்கிறார் இரமண மகரிசி அது
இந்தத் தலைப்பினுள் 

நான் உதிப்பது எங்கிருந்து என்று கண்டுகொண்டால் "நான் உதியாது உள்ள நிலை நாம் அதுவாய் உள்ள நிலை" எது என்பது புரிந்துவிடும். "அதுவாய் உள்ள நிலை" என்பது பரமாத்ம சொரூபம்தான். உதாரணமாக ஆயிரம் குடங்களுக்குள் உள்ள வெற்றிடத்தில் இருப்பது ஆகாயம். பிரபஞ்சம் முழுவதும் உள்ள நிலம், நீர், நெருப்பு, காற்று, ஆகிய நான்கையும் தன்னுள் அடக்கி பரந்து விரிந்து நிறைந்திருப்பதும் ஆகாயம். இந்த பரந்து விரிந்த ஆகாயத்தை மகாகாசம் என்றும், இந்த மண் குடங்களுக்குள் குறுகி இருக்கிற ஆகாயத்தை கடாகாசம் என்றும் கூறுகிறோம். மண் குடங்களுக்குள் உண்மையில் இருப்பது ஆகாயம் தான் மண் குடம் உடைந்தால் கடாகாசம் மகாகாசமாகிவிடும். 

உலகியலைச் சுற்றி வட்டமடிக்கிறது மனம். நம் உடல் தமோ குணசார்புள்ளது. இந்திரியங்கள் என்று சொல்லக்கூடிய ஐம்பொறிகளும், புலன் உணர்ச்சிகளும் ரஜோகுணமுடையது, மனம் சத்துவ குணமுடையது. ஆனால் உடல், இந்திரியங்களுடன் தொடர்பு கொண்டு பரபரக்கிறது. தன் மூலத்தைத் தேடி எழுகின்ற மனம் வழி தெரியாமல் எதிர் பாதையில் சென்று ஏமாறுகிறது, ஏமாற்றுகிறது, தவிக்கிறது. உடல் மற்றும் புலன்களிலிருந்து மனதை விடுவித்து மூலமான மெய்ப் பொருளுடன் இணைக்க தொடர்ந்து பயிற்சி, பயிற்சி வலுப்பெற கடுமையான முயற்சி தேவை. 

கைவல்ய நவநீதத்தில் தாண்டவராய சுவாமிகள் நான் யார்? என்கிற ஞான விசாரம் செய்வதற்கு ஒரு சூத்திரம் தருகிறார். 
(சந்தேகம் தெளிதற் படலம்-பாடல்-63) இப்படியாக நான் யார்? என்கிற ஞான விசாரணை மூலமாக மெய்ப் பொருள் எது என்று அறிந்து பொய்ப் பொருட்களின் பிடியிலிருந்து விடுதலை பெறுகிறோம். இதை திருவள்ளுவர் குறள்-351ல் கீழ்க் கண்டவாறு கூறுகிறார். 
இந்தத் தலைப்பினுள் 

இந்தத் தலைப்பினுள் 
அகங்கார அழிவு என்றால் என்ன?
திருமூலர் காட்டும் மதயானையும் மரமும் என உப தலைப்பிட்டு ஞான விளக்கம் அளித்துள்ளார். 
இந்தத் தலைப்பினுள் 

தேகம் நான் என்கிற எண்ண வலையைத் தாண்டி ஆத்ம சொரூபமே நான்என்னும் இறுதிப்பாடு வருவதுதான் ஞானம் இதை தாண்டவராய சுவாமிகள் கைவல்ய நவநீதத்தில் கீழ் கண்டவாறு கூறுகிறார்.

அறிவு சொரூபம் என்கிற போது அதில் மூன்று உண்மைகளான இருப்பு(சத்) சித் (அறிவு) ஆனந்தம்(துன்பமற்ற இன்பம்) என்ற தன்மைகள் இருக்கிறதோ? அந்த அறிவைப் பிடியுங்கள் இருப்பும் ஆனந்தமும் தானே விளங்கும் எனக் கூறுகிறார்.
புதிதாக ஞான விசாரணையில் இருக்கும் புதிய சாதகர்களுக்கு பரமாத்ம சொரூபமே தன் சொரூபம் என்கிற "உள்ளுறைப் பொருள்" ஒருவருக்குத் தெளிவாகும் 


</doc>
<doc id="184810" url="https://ta.wikipedia.org/wiki?curid=184810" title="தென் அமெரிக்க மொழிகள்">
தென் அமெரிக்க மொழிகள்

தென் அமெரிக்காவில் பேசப்படும் மொழிகளை மூன்று பரந்த குழுக்களில் அடக்கலாம்: குடிமைப்படுத்திய (முன்னாள்) நாடுகளின் மொழிகள்; பல உண்ணாட்டு மொழிகள், (இவற்றில் சிலவற்றிற்கு குடிமைப்படுத்திய நாட்டு மொழிகளுக்கு இணையான அலுவல்முறை தகுதி தரப்பட்டுள்ளன) ; மற்றும் சிறுசிறு பகுதிகளில் வந்தேறிகளால் பேசப்பட்டு பெரும்பான்மை மொழிகளின் தாக்கத்திலிருந்து தப்பிய பல்வேறு பிற மொழிகள்.

அமெரிக்காவின் ஐரோப்பியக் குடிமைப்படுத்தலின் செயல்முறையால் புகுத்தப்பட்ட மொழிகள் பெரும்பாலும் இந்திய-ஐரோப்பிய மொழிகள் ஆகும். போர்த்துக்கேயமும் எசுப்பானியமும் மிகப் பரவலாகப் பேசப்படும் மொழிகளாகும். ஒவ்வொன்றும் ஏறத்தாழ 192 மில்லியன் நபர்களால் பேசப்படுகின்றன. டச்சு சுரிநாமின் அலுவல் மொழியாக விளங்குகிறது; கயானாவில் இந்தி, அரபி உட்பட பல்வேறு உள் நாட்டு மொழிகள் என குறைந்தது 12 மொழிகளாவது பேசப்பட்டாலும் ஆங்கிலம் அலுவல் மொழியாக உள்ளது. ஆங்கிலம் போக்லாந்து தீவுகளிலும் முதன்மை மொழியாகும். பிரான்சிய வெளிநாட்டு ஆட்புலமான பிரெஞ்சு கயானாவில் பிரான்சியம் அலுவல்முறை மொழியாகும்.

தென்னமெரிக்காவின் உள்நாட்டு மொழிகளாக பெரு, எக்குவடோர், பொலிவியாவில் கெச்வா மொழியும்; பரகுவையிலும் பொலிவியாவில் சிறுபான்மையாகவும் குவாரனி மொழியும் ; பொலிவியா, பெருவிலும் சிறிதளவில் சிலியிலும் ஐமர மொழியும்; தெற்கு சிலியிலும் அரிதாக அர்கெந்தீனாவிலும் மபுதுங்கனும் பேசப்படுகின்றன.

பொலிவியாவில் எசுப்பானியத்துடன் கெச்வா, ஐமர, தூப்பி குவாரனி மொழிகள் இணை அலுவல் மொழிகளாக உள்ளன. கொலொம்பியாவில், நாட்டின் பல்வேறு இனக்குழுக்களின் மொழிகள் அவரவர்களின் பகுதியில் அலுவல் மொழியாக அரசியலமைப்பால் ஏற்றுக்கொள்ளப்பட்டுள்ளது; இன்றளவில் அங்கு 60 உள்நாட்டு மொழிகள் ஏற்றுக்கொள்ளப்பட்டுள்ளன. பெருவில் கெச்வா, ஐமர, மற்றும் பிற உள் நாட்டு மொழிகள் அவை முதன்மையாக உள்ளவிடங்களில் இணை அலுவல்மொழியாக ஏற்றுக்கொள்ளப்பட்டுள்ளன. தென்னமெரிக்காவில் பேசப்பட்டு வந்த பல மொழிகள் இன்று அழிபட்டுள்ளன.

பிரேசிலில், ஏறத்தாழ 180 உள் நாட்டு மொழிகள் உறுதி செய்யப்பட்டுள்ளன. உள்நாட்டு இனங்கள் அடர்த்தியாக வசிக்கும் பிரேசிலின் வடக்கிலும் மேற்கிலும் கூடிய மொழிகள் பேசப்படுகின்றன. உள்நாட்டு மொழிகளைப் பாதுகாக்க "ஃபுனை" (Fundação Nacional do Índio) என்ற அமைப்பு ஏற்படுத்தப்பட்டுள்ளது.

தென்னமெரிக்காவில் காணப்படும் பிற மொழிகளாவன: கயானாவிலும் சுரிநாமிலும் இந்தி, சாவகம் ; n அர்கெந்தீனா, பிரேசில், உருகுவை, சிலி, வெனிசுவேலா, கொலொம்பியா நாடுகளில் இத்தாலியம்; பிரேசில், அர்கெந்தீனா, சிலி, வெனிசுவேலா, கொலொம்பியா, பரகுவை நாடுகளின் சில பகுதிகளில் இடாய்ச்சு

பிரேசிலில், இத்தாலிய, இடாய்ச்சு மொழிகளின் சில வழக்குமொழிகள் சில நகரங்களில் போர்த்துக்கேயத்திற்கு இணையாக அலுவல்மொழி தகுதி பெற இருந்தன.

அர்கெந்தீனாவின் படகோனியாவில் உள்ள டிரிலெவ், ராசன் வரலாற்று நகரங்களில் வேல்சு மொழி பேசப்படுகிறது. பிரேசில், சிலி, பெரு, அர்கெந்தீனா நாடுகளில் குரோவாசிய, போலிய, உருசிய-மொழிபேசும் சிறிய குமுகாயங்கள் இருந்து வருகின்றன. அதேபோல பொலிவியா, கொலொம்பியா, பரகுவை, பெரு, எக்வடார், பிரேசிலில் சப்பானிய மொழி-பேசுவோரும் சிறு தொகுதிகளாக உள்ளனர். அரபு மொழி பேசுவோர், பெரும்பாலும் லெபனானியர், சிரியர்கள் அல்லது பாலத்தீனர்கள், பிரேசில், கொலொம்பியா, அர்கெந்தீனா, பரகுவையிலும் அரிதாக சிலியிலும் காணப்படுகின்றனர். சிலியின் ஈஸ்டர் தீவில் ராப்பா நூயி மொழியும் மாவோரி மொழியும் பேசுவோரைக் காணலாம்.

கண்டத்தின் பெரும்பாலான நாடுகளில் உயர்மட்ட வகுப்பினரும் கல்வியறிவு பெற்றோரும் பொதுவாக ஆங்கிலம், பிரெஞ்சு, இடாய்ச்சு, இத்தாலிய மொழிகளைக் கற்கின்றனர். சுற்றுலா முதன்மை பெறும் இடங்களில் ஆங்கிலமும் மற்ற ஐரோப்பிய மொழிகளும் பேசப்படுகின்றன. 


</doc>
<doc id="184813" url="https://ta.wikipedia.org/wiki?curid=184813" title="பிராம்மி (சப்தகன்னியர்)">
பிராம்மி (சப்தகன்னியர்)

பிராம்மி என்பவர் இந்து சமயத்தின் சப்தகன்னியர்களுள் முதன்மையானவராவார். இவர் சாவித்திரியை என்றும் பிராம்ஹி என்றும் அழைக்கப்படுகின்றார். 

சிவபெருமான் அந்தகாசுரன் எனும் அரக்கனுடன் போர் புரிந்த பொழுது அரக்கனுடைய இரத்ததிலிருந்து பல அரக்கர்கள் தோன்றினர். அதனால் பிரம்மா, திருமால், வராகம், இந்திரன், முருகன் என்ற அனைவருமே தங்களுடைய அம்சமான கன்னியரை தோற்றுவித்தனர். அப்பொழுது பிரம்மாவினால் தோற்றுவிக்கப்பட்டவரே பிராம்மி ஆவார். 

இவர் நான்கு கரங்களை உடையவராகவும், கரங்களில் வரதம், அபயம், கமண்டலம், அட்சமாலிகை ஆகியவற்றை தரித்தும் காட்சியளிக்கிறார். பிரம்மாவின் மனைவியான சரஸ்வதி தேவியைப் போல அன்னப்பறவையை வாகனமாக கொண்டவர். அத்துடன் அன்னப் பறவையை கொடியாகவும் கொண்டவர். வெண்ணிற ஆடை அணிந்தவராகவும், ஸ்படிக மாலையை ஆபரணமாக தரித்தவராகவும் உள்ளார். 
இவர் அட்ட பைரவ மூர்த்திகளில் அசிதாங்க பைரவரின் சக்தி வடிவமாவார். 



</doc>
<doc id="184818" url="https://ta.wikipedia.org/wiki?curid=184818" title="ஓட்டன் துள்ளல்">
ஓட்டன் துள்ளல்

ஓட்டன் துள்ளல் என்பது கேரளத்தில் ஆடப்படும் புகழ்பெற்ற நாட்டுப்புற நடனம் ஆகும். இதற்கு ஏழைகளின் கதகளி என்றும் பெயருண்டு. இந்நடனத்தை பதினெட்டாம் நூற்றாண்டில், வாழ்ந்த "குஞ்சன் நம்பியார்" என்ற புகழ்பெற்ற கவிஞர் உருவாக்கியதாக பெரும்பாலோனர் கருதுகின்றனர். அவர் காலத்திற்கு முன்பே, இந்நாட்டுப்புற நடனம் இருந்து வந்திருப்பதாக ஆய்வுகள் கூறுகின்றன. இத்துள்ளல் நடனத்தில் ஓட்டன், சீதங்கன், பறையன் என்ற மூன்று வகை நடனங்கள் உள்ளன. இம்மூவகைத் துள்ளல்களுள், ஓட்டன் துள்ளலே மக்களால் பெரிதும் விரும்பப் படுவதால், துள்ளல் நடனைத்தைத் துள்ளல் என்று கூறாமல், "ஓட்டன் துள்ளல்" என்றே கூறுகின்றனர்.

இம்மூன்று வகைகளுக்குரியப் பாடல்களையும், குஞ்சன் நம்பியார் இயற்றியுள்ளார். இவை முறையே கணியர்(ஓட்டன்), புலையர்(சீதங்கன்), பறையர்(பறையன்) ஆகியவர்களால் ஆடப்படுகின்றன. பரம்பரைச் சூனியக்காரர்களும், சோதிடர்களுமான கணியர்கள் பேய், பிசாசுகளை ஓட்டுவதற்கு, ஓட்டன் துள்ளல் நடனத்தை நடத்துவர். கோயில்களில் நடக்கும் படையணி என்னும் விழாவின் போது, புலையர்கள் சீதங்கன் துள்ளல் நடனம் ஆடுவர். இவ்வாறு நீண்ட நாளாக நடைபெற்று வந்த சாக்கியார் (சாக்கையர்) கூத்து என்னும் துள்ளல் நடனங்களை, குஞ்சன் நம்பியார் ஒழுங்கு செய்து, மெருகிட்டுச் சிறந்த நடன வகையாகச் செய்தார். அவர் துள்ளல் பாடல்களைப் படிப்பில்லாத நாட்டுப்புற மக்களும் பாடும்படியாக எளிய நடையில் இயற்றியுள்ளார். இப்பாடல்கள் புராணக்கதைகளைப் பற்றியவை எனினும், காலத்திற்கு ஏற்ப மாற்றி, தனது கருத்துக்களை கூற, தக்கவாறு அமைத்துக் கொண்டார். நகைச்சுவை மூலம் புதியக் கருத்துக்களைக் கூறுவனவாக இருப்பதால் மக்களால் பெரிதும் பாரட்டப்படுகின்றன. 

துள்ளல் நடனம், ஒருவர் மட்டுமே ஆடும் நடனமாகும். நடனமாடுபவர் ஈரடிப்பாடல் ஒன்றைப் பாடி, அதன் கருத்தை அபிநயங்களால் குறிப்பிடுவார். அவருக்குப் பின்புறம் நிற்கும் மத்தளக்காரர், அப்பாடலை மறுபடியும் பாடி, மத்தளம் அடிப்பார். அவர் பாடி முடித்ததும், நடனக்காரர் அடுத்த ஈரடிப்பாடலைப்பாடுவார். இவ்வாறு தொப்பி, மத்தளம் முழங்க, கைம்மணி இசைக்கக் கதையைப் பாடலாலும், அபிநயத்தாலும் நடித்துக் காட்டுவர்.

வேடம் புனைதல் நடனவகைக்கேற்ப வேறுபடும். ஓட்டன் துள்ளல் நடனமாடுபவர் முகத்தில் பச்சைச் சாயம் பூசிக் கொள்வர். கண்களிலும், புருவங்களிலும் கரியநிறக் கோடுகளை வரைந்து கொள்வர். மெல்லிய மரத்தாலும், புகைமணி என்னும் வர்ணக் காகிதத்தாலும், மயில் இறகுகளாலும் செய்யப்பட்ட அரைவட்டமான முடியைத் தலையில் அணிந்து கொள்வர். மார்பில் கவசம் பூணுவர். இடையில் கோவணங்களால் ஆன பாவாடையைக் கட்டுவர். ஒரு காலில் கெச்சைமணி அணிவர்.

சீதங்கன் துள்ளல் ஆடுபவர், முகத்தில் சாயம் பூசிக்கொள்வதில்லை. கரிய மையினால் கண்களை மட்டுமே கறுப்பாகச் செய்வார்கள். நெற்றியில் வெண்மையான திலகம் இருக்கும். தலையில் வெள்ளைத் துணிக்கு மேல் கருந்துணியைக் கட்டி, அதில் தென்னங்குருத்தோலைகளைக் கொண்டு அணி செய்வார்கள். குருத்தோலைகளால் பாம்பு வடிவமான அணி செய்து, அதனை மார்பில் அணிவர். கிண்கிணிகளையும், சதங்கைகளையும் இரண்டு கால்களிலும் அணிவார்கள். சீதங்கன் துள்ளல் ஆட்டம், மாலை நேரத்திலேயே நடைபெறும். பறையன் துள்ளல் ஆட்டத்தில் பாம்பு வடிவமான தலை அணியை அணிவார்கள். முகத்தில் சாயம் பூசுவதில்லை. பறையன் துள்ளல் வழக்கமாக்க் காலை நேரத்திலேயே நடைபெறும். 


</doc>
<doc id="184820" url="https://ta.wikipedia.org/wiki?curid=184820" title="பிலிகுண்டுலு">
பிலிகுண்டுலு

பிலிகுண்டுலு (ஆங்கிலம்: Biligundlu)இந்தியாவின் தமிழ்நாடு மாநிலம், தர்மபுரி மாவட்டம், பென்னாகரம் வட்டத்திலுள்ள ஒரு சிற்றூர் ஆகும்.

இவ்வூர் கர்நாடகம் மாநில எல்லையில் மேற்குத் தொடர்ச்சி மலையில், காவிரி ஆற்றின் கரையில் அடர்ந்த வனப்பகுதியில் அமைந்துள்ளது. இது 2013-ஆம் ஆண்டு மே மாதத்தில் தமிழக அரசு அறிவித்துள்ள காவிரி காட்டுயிர் காப்பகத்தின் பகுதியாகும். இது காவிரி நதி தமிழ்நாட்டில் நுழையும் இடத்துக்கு வெகு அருகில் உள்ளது. இந்தப் பகுதிவரை காவிரி மேற்கிலிருந்து கிழக்காக ஓடுகிறது. அதனால் வடகரையில் தமிழகமும் தென்கரையில் கருநாடகமும் இருக்குமாறு அமைந்துள்ளது. ஆறு எல்லைக்கோடாக உள்ள இடம் இது. இருபுறமும் இருமாநிலங்களின் காட்டுப் பகுதிகள் உள்ளன. இவ்விடத்தை அடுத்து காவிரியின் போக்கு நெற்கில் செல்கிறது. ஒகேனக்கல் அருவி இங்கிருந்து 10 கி.மீ. தொலைவில் தெற்கில் உள்ளது. 

இங்கு தமிழ்நாட்டுக்கு வரும் காவிரி ஆற்று நீரின் அளவு மத்திய நீர்வள ஆதாரத் துறை அதிகாரிகளால் அளவிடப்படுகிறது.



</doc>
<doc id="184828" url="https://ta.wikipedia.org/wiki?curid=184828" title="சுலோக பஞ்சகம்">
சுலோக பஞ்சகம்

சுலோக பஞ்சகம் எனும் நூல் சிவஞான ஸ்வாமிகளால் மொழிபெயர்க்கப்பட்ட நூலாகும். இந்நூல் ஹரதத்தர் எழுதிய பஞ்சரத்ன மாலிகா எனும் மூலநூலினை மொழிபெயர்க்கப்பட்டுள்ளது. இந்நூல் ஐந்து சுலோகங்களை உள்ளடக்கியதாகும். இந்த சுலோகங்களில் இருபத்து நான்கு (24) காரணங்களை உள்ளடக்கியதாக அமைந்திருக்கின்றன. 


</doc>
<doc id="184829" url="https://ta.wikipedia.org/wiki?curid=184829" title="சிவதத்துவ விவேகம்">
சிவதத்துவ விவேகம்

சிவதத்துவ விவேகம் எனும் தமிழ் நூல், அப்பைய தீட்சிதர் என்பவர் எழுதிய இதே பெயரைக் கொண்ட சமசுக்கிருத நூலின் தமிழ் மொழிபெயர்ப்பு. செய்யுள் வடிவில் இம்மொழிபெயர்ப்பைச் செய்தவர் சிவஞான யோகிகள். இவரைச் சிவஞான சுவாமிகள் என்றும் குறிப்பிடுவதுண்டு. இது 63 செய்யுள்களால் ஆனது. பாயிரச் செய்யுள்கள் ஏழையும் சேர்த்து மொத்தம் 70 பாடல்கள் இந்நூலில் உள்ளன. 

சைவ சமயம் சார்ந்த இந்த நூல், உபநிடதங்களில் காணப்படும் சிவனது கடவுட் தன்மை குறித்த விடயங்களை ஒருங்கே எடுத்துரைக்கிறது. இந்து சமயத்தின் மும்மூர்த்திகளான சிவன், திருமால், பிரமன் ஆகியோருள் சிவனை இது மேன்மைப்படுத்திக் கூறுகின்றது. 



</doc>
<doc id="184833" url="https://ta.wikipedia.org/wiki?curid=184833" title="பிரம்மஹத்தி தோசம்">
பிரம்மஹத்தி தோசம்

பிரம்மஹத்தி தோசம் என்பது இந்து தொன்மவியலின் அடிப்படையில் கொலைப்பாவமாகும். ஒருவர் அரக்கரையோ, தேவரையோ, மனிதரையோ கொல்லும் பொழுது அவருக்கு பிரம்மஹத்தி தோசம் பற்றுவதாக இந்து சமய புராணங்களும், நூல்களும் தெரிவிக்கின்றன. பிரம்மன் தோற்றுவித்த உயிர்களானது தனது பாவ புண்ணிய கணக்குகளுக்கு தக்கவாறு மரணத்தினை அடைகின்றன. அவ்வாறன்றி எக்காரணத்திற்காகவும் உயிர்களை கொல்லும் பொழுது இந்த பிரம்மஹத்தி தோசம் பற்றுகிறது. இத்தோசமானது பெரும் பாவமாகவும், தலைமுறைகளை கடந்தும் இப்பாவம் தொடர்வதாகவும் கூறப்படுகிறது. 




</doc>
<doc id="184834" url="https://ta.wikipedia.org/wiki?curid=184834" title="இளவரசன்-திவ்யா கலப்புத் திருமண சர்ச்சை">
இளவரசன்-திவ்யா கலப்புத் திருமண சர்ச்சை

இளவரசன்-திவ்யா திருமணச் சிக்கல் என்பது தருமபுரி மாவட்டம் நத்தம் காலனியைச் சேர்ந்த தலித் இளைஞர் இளவரசனும் செல்லன் கொட்டாயில் வன்னியர் சமூகத்தைச் சேர்ந்த திவ்யாவும் காதலித்துத் திருமணம் செய்ததை அடுத்து உருவான சிக்கல்களைக் குறிக்கும். திவ்யாவின் பெற்றோரின் எதிர்ப்பையும் மீறி இத்திருமணம் நடைபெற்றது. நவம்பர் 7ந் தேதி இரு வீட்டாரின் உறவினர்களும் தொப்பூரில் சந்தித்து பேசியபோது திவ்யா திவ்யாவின் அம்மாவுடன் செல்ல மறுத்து விடுகிறார். இதனையடுத்து அக்கூட்டத்திற்கு வராத திவ்யாவின் தந்தை தூக்கிட்டுத் தற்கொலை செய்து கொண்டார். இந்நிகழ்வுகளுக்கான எதிர்வினை சாதிக் கலவரமாக உருவெடுத்தது. 7.11.2012 அன்று இந்த இரு சமூகத்தினரிடையே மோதல் ஏற்பட்டு, நத்தம் காலனி, அண்ணா நகர் மற்றும் கொண்டாம்பட்டி பகுதி மக்களின் வீடுகள் மற்றும் உடைமைகளைச் சிதைத்துத் தீயிட்டுக் கொளுத்தப்பட்டன. 296 தலித் சமூகத்தினரின் குடிசைகளுக்கு தீவைக்கப்பட்டன.

தாழ்த்தப்பட்ட வகுப்பைச் சேர்ந்த இளவரனுக்கும் வன்னியர் வகுப்பைச் சேர்ந்த திவ்யாவுக்கும் காதல் ஏற்பட்டு அக்டோபர் 8,2012 அன்று வீட்டை விட்டு வெளியேறி அக்டோபர் 10,2012 அன்று திருப்பதியில் திருமணம் செய்து கொள்கிறார்கள். அக்டோபர் 8,2012 அன்று காவல்துறை அதிகாரியை சந்தித்து தங்கள் உயிருக்கு ஆபத்து இருப்பதாக கூறி காவல் கேட்கிறார்கள். அவர்கள் வேண்டுகோளை ஏற்று காவல் அதிகாரி அவர்கள் பாதுகாப்புக்கு காவலர்களை ஏற்பாடு செய்கிறார். 
திவ்யாவை இளவரசன் கடத்திச் சென்று விட்டதாகச் சொல்லி திவ்யாவின் குடும்பத்தினர் வழக்கு தொடுத்தார்கள். திவ்யாவை அறமன்றத்தில் முன்னிலைப்படுத்த வேண்டும் என்ற ஆட்கொணர்வு உத்தரவு பிறப்பிக்கப்பட்டதை அடுத்து, தான் விரும்பியே இளவரசனுடன் சென்றதாக திவ்யா தெரிவித்தார். திருமணத்துக்கு அடுத்துச் சில மாதங்கள் தமிழகத்துக்கு வெளியே ஒளிந்து வாழ்ந்து வந்த திவ்யாவும் இளவரசனும் தரும்புரி திரும்பி இளவரசனின் தந்தையின் வீட்டில் வாழத் தொடங்கினர். இடைப்பட்ட காலத்தில் திவ்யாவின் தாய் அவருடன் தொலைப்பேசியிலும் நேரிலும் கண்டு பேசி வந்துள்ளார். ஒரு முறை இளவரசன் வீட்டில் இல்லாத போது, திவ்யாவின் தாயுக்கு உடல்நிலை சரியில்லை என்று கூறி திவ்யாவை வீட்டை விட்டு வெளியே வரச் செய்துள்ளனர். அதற்குப் பிறகு, திவ்யா இளவரசனுடன் இணைந்திருக்கவில்லை.

அதன் பிறகான அறமன்ற அமர்வுகளில் திவ்யா முன்னுக்குப் பின் முரணாகவும் குழம்பிய நிலையிலும் வாக்குமூலம் கொடுத்தார். முதல் முறை, தனக்கு குழப்பமாக உள்ளதாகத் தெரிவித்து அறமன்றத்திலேயே மயங்கி விழுந்தார். அடுத்து ஒரு முறை தன் தாய் விரும்பினால் இளவரசனுடன் சேர்ந்து வாழவே விரும்புவதாகத் தெரிவித்தார். இறுதியாக சூலை 3, 2013 அன்று கொடுத்த வாக்குமூலத்தில் தான் இறுதி வரை தன் தாயுடனேயே வாழ விரும்புவதாகத் தெரிவித்தார். இவ்வாறு அவர் உடனுக்குடன் மாற்றி மாற்றித் தெரிவித்த வாக்குமூலங்கள் யாவும் அவர் கடுமையான உள நெருக்கடியில் சிக்கியிருப்பதையும் குடும்பத்துக்கு வெளியே உள்ள ஆட்களின் வற்புறுத்தலுக்கு உள்ளாகியிருக்கலாம் என்பதையும் காட்டுவதாக நோக்கர்கள் கருதுகிறார்கள்.

திவ்யா இனி இளவரசனுடன் சேர்ந்து வாழ விரும்பவில்லை என்று பேட்டியளித்த மறுநாள் ( சூலை 4, 2013) நண்பகலில், இளவரசன் தர்மபுரி அரசு கலைக் கல்லூரிக்குப் பின் உள்ள இருப்புப் பாதையில் பிணமாகக் கிடந்தார். இவரது இறப்பைத் தொடர்ந்து தருமபுரி மாவட்டத்திற்கு 144 தடை உத்தரவு பிறப்பித்து மாவட்ட காவல்துறைக் கண்காணிப்பாளர் அஸ்ரா கர்க் உத்தரவிட்டார். உடற்கூறு பரிசோதனையில் தலையில் அடிபட்டு அவர் இறந்ததாக அறிக்கை வெளியானது . இளவரசன் தனது முழுகால் சட்டையில் 4 பக்க கடிதம் ஒன்றை வைத்திருந்தார், இதில் தன் மரணத்திற்கு மற்றவர்கள் காரணமில்லை என்று தெரிவித்திருந்தார். இளவரசன் உறவினரிடம் இருந்து இக்கடிதத்தை கைப்பற்றிய காவல்துறை இக்கடிதம் இளவரசன் எழுதியதா என்று கண்டறிய தடவியல் சோதனை சாலைக்கு அனுப்பினர், அதில் இக்கடிதத்தில் உள்ளது இளவரசன் கையெழுத்தே என்று முடிவு வந்தது.

இளவரசனின் இறப்புக்குப் பின் பல்வேறு வழக்குகள் சென்னை உயர்நீதிமன்றத்தில் தாக்கல் செய்யப்பட்டன. இளவரசனின் உடற்கூறு சோதனை கோயம்புத்தூர் அல்லது சென்னையில் நடைபெறவேண்டும் என்று சங்கரசுப்பு தலைமையில் மனுத் தாக்கல் செய்யப்பட்டது. அதனை விசாரித்த நீதிமன்றம் உடற்கூறு சோதனையின் முடிவுகளையும் வீடியோ ஆதாரங்களையும் இளவரசனின் தந்தையிடம் ஒப்படைக்கவேண்டும், அவரது உடலைபாதுகாத்து வைக்கவேண்டும் என்று உத்தரவிட்டது. மற்றொரு வழக்கில் திவ்யாவிற்கும் அவரது குடும்பத்தினருக்கும் பாதுகாப்பு வழங்கவேண்டும், மன அழுத்தங்களைப் போக்க மனநல மருத்துவரின் ஆலோசனை வழங்கவேண்டும் என்று கோரி தாக்கல் செய்யப்பட்ட வழக்கில் திவ்யா விரும்பினால் அவருக்கு மருத்துவரின் ஆலோசனை வழங்குமாறும், அவருக்கு காவல்துறை பாதுகாப்பு வழங்கவும் உத்தரவிட்டது.

அரசியல் கட்சித் தலைவர்கள் தருமபுரியில் நுழைய விதிக்கப்பட்டுள்ள 144 தடையை விலக்கவேண்டும் என்று திருமாவளவன் தொடுத்த வழக்கில் மாவட்ட ஆட்சியர் பதில் அளிக்க சென்னை உயர்நீதிமன்றம் உத்தரவிட்டது.

இளவரசன் மரணத்தில் சந்தேகம் இருப்பதாகக் கூறி இரமேசு என்பவர் தொடுத்த வழக்கில், போரூர் இராமச்சந்திரா மருத்துவமனை மருத்துவர்கள் சம்பத்குமார் மற்றும் தங்கராஜ் ஆகியோர் தருமபுரி சென்று ஆய்வு செய்து அறிக்கை அளிக்க சென்னை உயர்நீதிமன்றம் பணித்தது. அதன்படி அவர்கள் பரிசோதித்து அளித்த அறிக்கையில் முரண்பாடு இருப்பதாகக் கூறி எய்ம்ஸ் மருத்துவமனை மருத்துவர்களைக் கொண்டு, உடலை சென்னைக்கு எடுத்து வந்து, மறுபடியும் உடற்கூறு பரிசோதனையை நடத்த உயர்நீதிமன்றம் உத்தரவிட்டது. இரண்டாவது உடற்கூறு பரிசோதனை முடிந்து உடல் அவரின் பெற்றோரிடம் ஒப்படைக்கப்பட்டது.

இளவரசனின் இறப்புக்கான காரணத்தை கண்டறிய பதவியில் உள்ள நீதிபதி தலைமையில் நீதி விசாரனை நடத்தப்படவேண்டும் என்று விடுதலை சிறுத்தைகள் கட்சித் தலைவர் தொல். திருமாவளவன் அரசுக்கு கோரிக்கை வைத்தார். திமுக தலைவர் கருணாநிதி உட்பட பிற கட்சித்தலைவர்களும் இக்கோரிக்கையை முன்வைத்தனர்.

அதனைத் தொடர்ந்து ஓய்வுபெற்ற நீதிபதி சிங்காரவேலு தலைமையில் இளவரசன் இறப்புக்கான காரணம் கண்டறியப்படும் என்று தமிழக அரசு அறிவித்தது. ஆனால், இவரது தலைமையில் நீதிவிசாரனை நடைபெறக் கூடாது என்று இளவரசனின் பெற்றோர் எதிர்ப்புத் தெரிவித்தனர். தலித் இனத்திற்கு எதிராக இவர் செயல்படுபவர் என்று குற்றச்சாட்டு உள்ளதாகவும் அவருக்குப் பதில் ஒய்வுபெற்ற நீதிபதி சந்துரு தலைமையில் நீதிவிசாரனை நடைபெறவேண்டும் என்று கோரிக்கை வைத்தனர்.நீதிபதி சிங்காரவேலு தனது ஆணையத்திற்கு உதவுவதற்காக ஒரு வழக்கறிஞரை நியமிக்கக் கேட்டுக்கொண்டு அரசுக்குக் கடிதம் அனுப்பினார் . அதன்படி தமிழக அரசு, ஆணையத்திற்கு உதவுவதற்கான வழக்கறிஞராக தமிழ் நாடு முற்போக்கு எழுத்தாளர்-கலைஞர்கள் சங்கத்தின் தலைவர்களில் ஒருவரான ‘சிகரம்’ ச. செந்தில்நாதனை நியமித்தது. இதற்கான அரசாணை ஆகத்து 23 ,2014 பிறப்பிக்கப்பட்டது.




</doc>
<doc id="184837" url="https://ta.wikipedia.org/wiki?curid=184837" title="டக்லஸ் எங்கல்பர்ட்">
டக்லஸ் எங்கல்பர்ட்

டக்லஸ் கார்ல் எங்கல்பர்ட் ("Douglas Carl Engelbart", சனவரி 30, 1925 – சூலை 2, 2013) என்பவர் அமெரிக்கப் பொறியாளரும் கண்டுபிடிப்பாளரும் ஆவார். கணினி, இணையத்தின் முன்னோடிகளுள் ஒருவர். சொடுக்கி எனப்படும் சொடுக்கியைக் கண்டுபிடித்தவரும் இவரே. தொழினுட்பம், பொறியியல் ஆகிய துறைகளில் உயரிய விருதுகள் பலவற்றைப் பெற்றிருக்கிறார்.

ஐக்கிய அமெரிக்காவின் ஓரிகான் மாநிலத்தில் உள்ள போர்ட்லாந்தில் ஜனவரி 30, 1925 அன்று கார்ல் லூயிஸ் எங்கல்பர்ட் மற்றும் கிளாடிஸ் கார்லட் அமெலியா முன்சன் எங்கல்பர்ட்டுக்குப் பிறந்தார். இவரது முன்னோர்கள் செருமனி, சுவீடன், நோர்வே நாட்டைச் சேர்ந்தவர்கள். 

அக்கா டோரியன், தம்பி டேவிட் ஆகியோர் இவருடன் பிறந்தோர் ஆவர். தொடக்கக் காலத்தில் போர்ட்லாந்தில் இருந்த இவருடைய குடும்பம், இவருடைய தந்தை மறைந்த பின், இவருடைய பத்தாவது அகவையில் ஜான்சன் லிரீக் என்ற கிராமப் பகுதிக்கு குடியேறியது. போர்ட்லாந்தில் உள்ள ஃப்ராங்க்ளின் உயர்நிலைப் பள்ளியில் சேர்ந்து 1942ல் பள்ளிக்கல்வியில் தேர்ச்சி பெற்றார். 


</doc>
<doc id="184845" url="https://ta.wikipedia.org/wiki?curid=184845" title="வெர்ஜினியா வேடு">
வெர்ஜினியா வேடு

சாரா வெர்ஜினியா வேடு , ("Sarah Virginia Wade", OBE, பிறப்பு 10 சூலை 1945) பிரித்தானிய முன்னாள் மகளிர் டென்னிசு விளையாட்டு வீரர். இவர் மூன்று பெருவெற்றித் தொடர் ஒற்றையர் போட்டிகளிலும் நான்கு இரட்டையர் பெருவெற்றித் தொடர் போட்டிகளிலும் வென்றுள்ளார்; இதன்மூலம் நான்கு பெருவெற்றித் தொடர் போட்டிகளிலும் வென்ற ஒரே பிரித்தானியர் என்ற பெருமையைப் பெற்றுள்ளார். உலகளவில் ஒற்றையர் ஆட்டங்களில் தர வரிசையில் இரண்டாவது நிலையிலும் இரட்டையர் ஆட்டங்களில் முதலாவதாகவும் விளங்கினார். She won the women's singles championship at விம்பிள்டனில் மகளிர் ஒற்றையர் இறுதி ஆட்டத்தில் சூலை 1, 1977இல், அந்தப் போட்டிகளின் நூறாவது ஆண்டில், வென்று பெருவெற்றித் தொடர் போட்டிகளில் வெற்றி பெற்ற கடைசி பிரித்தானிய மகளிர் ஆட்டக்காரராக இருக்கிறார். போட்டிகளில் இருந்து ஓய்வு பெற்ற பின்னர் நான்கு ஆண்டுகள் டென்னிசு பயிற்சியாளராக பணியாற்றினார். மேலும் பிபிசி, ஐரோ இசுபோர்ட்டு தொலைக்காட்சிகளில் டென்னிசு வர்ணனையாளராகவும் பகுப்பாய்வாளராகவும் பணி புரிந்துள்ளார்.


</doc>
<doc id="184852" url="https://ta.wikipedia.org/wiki?curid=184852" title="கண்டலேறு அணை">
கண்டலேறு அணை

கண்டலேறு அணை என்பது கண்டலேறு ஆற்று நீர்ப் பாசனத்திற்கான கட்டப்பட்டது. கண்டலேறு ஆறு ஆந்திரப் பிரதேசத்தில் உள்ள நெல்லூர் மாவட்டத்தில் அமைந்துள்ளது. தெலுங்கு கங்கை திட்டத்தின் மூலம் இங்கிருந்து சென்னைக்கு நீர் அளிக்கப்படுகிறது. ஸ்ரீசைலம் அணைக்கட்டின் வழியாக சென்னை சென்றடையும். தமிழக, ஆந்திர அரசுகளின் ஒப்பந்தத்தின்படி 12 டி.எம்.சி நீரை கிருஷ்ணா ஆற்றில் இருந்து தமிழகத்திற்கு அளிக்கப்படுகிறது. இதற்காக, கண்டலேறு அணை முதல் ஊத்துக்கோட்டைக்கு அருகில் சீரோ பாயின்ட்டு வரையும் (152 கி.மீ தொலைவு), ஊத்துக்கோட்டையில் இருந்து பூண்டி ஏரி வரையும் (25 கி. மீ தொலைவு) கால்வாய்கள் கட்டப்பட்டுள்ளன.


</doc>
<doc id="184868" url="https://ta.wikipedia.org/wiki?curid=184868" title="திரிபாதத்ரி மூர்த்தி">
திரிபாதத்ரி மூர்த்தி

திரிபாதத்ரி மூர்த்தி என்பவர் சைவ சமயக் கடவுளான சிவபெருமானின் அறுபத்து நான்கு திருவுருவங்களில் ஒருவராவர்.

சிவபெருமான் மும்மூர்த்திகளான பிரம்மன், திருமால், உருத்திரன் ஆகியோரை உருவாக்கி அவர்களுக்கு தனது ஐந்து தொழில்களிலிருந்து படைத்தல், காத்தல், அழித்தல் தொழில்களை அளிக்கின்றார். உமையம்மையை தன்னிலிருந்து பிரித்து உலகினையும் உயிர்களையும் உருவாக்குகிறார். பின் ஊழிக்காலத்தில் அனைவரையும் அழித்து தன்னுள் ஒடுக்கி தான் மட்டுமே நிலையாகிறார். இவ்வாறு மும்மூர்த்திகளை ஒடுக்கும் நிலையில் மூன்று பாதங்களை உடையவராக சிவபெருமான் இருக்கும் நிலையே திரிபாதத்ரி மூர்த்தியாகும்.



</doc>
<doc id="184871" url="https://ta.wikipedia.org/wiki?curid=184871" title="கௌரிலீலாசமன்வித மூர்த்தி">
கௌரிலீலாசமன்வித மூர்த்தி

கௌரிலீலாசமன்வித மூர்த்தி என்பவர் சைவ சமயக் கடவுளான சிவபெருமானின் அறுபத்து நான்கு திருவுருவங்களில் ஒருவராவார்.

பிரம்ம தேவரின் மகனான தட்சன் பெரும் தவமிருந்து உமையம்மையை மகளாக பெற்றார். தட்சனின் மகளாக பிறந்த உமையம்மை பருவம் வந்ததும் சிவபெருமான் மீது மையல் கொண்டார். தட்சன் படைப்பு தொழிலில் பிரம்ம தேவருக்கு உதவியாக இருந்து வந்தமையால் ஆணவம் கொண்டார். அதனால் சிவபெருமானை உமையம்மையாகி தாட்சாயிணிக்கு மணம் செய்விக்க மறுத்தார். எனினும் மும்மூர்த்திகள், தேவர்கள் அவரிடம் தாட்சாயிணியே உமையம்மை என்ற உண்மையை எடுத்துரைத்தனர். தட்சனின் முழு சம்மதமின்றி நிகழ்ந்த திருமணத்தில், சிவபெருமான் தாட்சாயிணியை தட்சனிடமே விட்டுவிட்டு கையிலை சென்றார். பின் ரிசப வாகனத்துடன் வந்து தாட்சாயிணியை அழைத்துச் சென்றார். இவ்வாறு கௌரியாகிய தாட்சாயிணியுடன் இறைவனாகிய சிவபெருமான் மறைந்து விளையாடிய திருக்கோலம் கௌரிலீலாசமன்வித மூர்த்தியாகும்.



</doc>
<doc id="184875" url="https://ta.wikipedia.org/wiki?curid=184875" title="பாசுபத மூர்த்தி">
பாசுபத மூர்த்தி

பாசுபத மூர்த்தி என்பவர் சைவ சமயக் கடவுளான சிவபெருமானின் அறுபத்து நான்கு திருவுருவங்களில் ஒன்றாவார். 

மகாபாரதப் போரில் சிந்து மன்னனை வெல்ல மிகச் சக்தி வாய்ந்த ஆயுதம் அர்ஜூனனுக்கு தேவைப்பட்டது. அதனால் கண்ணன் சிவபெருமானின் அருளால் அவ்வாயுதம் கிடைக்கும் என்றும், சிவபெருமானை நோக்கி தவமியற்றவும் அர்ஜூனனுக்கு அறிவுருத்தினார். அத்துடன் தன்னையே சிவபெருமான எண்ணி பூசிக்குமாறும் கூறினார். சிவபெருமானை எண்ணி வழிபட்ட அர்ஜூனனின் பூசையை ஏற்றார் சிவபெருமான்.

கண்ணனும் அர்ஜூனனும் சிவபெருமானைக் காண கையிலை சென்றனர். அங்கு அர்ஜூனன் பூசித்த மலர்கள் சிவபெருமானின் காலடியில் கிடந்தன. அதைக் கண்டு அர்ஜூனன் மகிழ்ந்தார். அர்ஜூனனின் பூசையால் மகி்ழ்ந்த சிவபெருமான் சக்திவாய்ந்த பாசுபாத அஸ்திரத்தினை அளித்தார். இத்திருக்கோலம் பாசுபத மூர்த்தியாகும்.




</doc>
<doc id="184882" url="https://ta.wikipedia.org/wiki?curid=184882" title="அனவரத தாண்டவம்">
அனவரத தாண்டவம்

அனவரத தாண்டவம் என்பது சிவபெருமானின் எண்ணற்ற தாண்டவங்களில் ஒன்றாகும். அனவரதம் என்றால் எக்காலமும் என பொருளாகும். இவ்வாறு சிவபெருமான் நில்லாமல் தாண்டவமாடுவதாலேயே உலக உயிர்களுக்கு சுவாசம் கிடைக்கிறது. இந்த தாண்டவம் அட்ட சிவதாண்டவங்களில் ஒன்றாக உள்ளது.


</doc>
<doc id="184891" url="https://ta.wikipedia.org/wiki?curid=184891" title="ஓடப்பாட்டு">
ஓடப்பாட்டு

ஓடத்தைத் தள்ளுகிறவர்கள், தம்முடைய வேலையில் அலுப்புத் தோன்றாமலிருக்கும் பொருட்டு, பாடிக்கொண்டே தள்ளுவது வழக்கம். ஓடத்தைக் கரையருகே இழுத்துச் செல்லும் போதும் பாடுவது உண்டு. இப்பாட்டுக்களையே, ஓடப்பாட்டு என்று அழைக்கிறோம். இவை நாடோடிப் பாடல்களைச் சேர்ந்தவை ஆகும். இவற்றில் ஒவ்வொரு நிறுத்தத்திலும் 'ஏலேலோ, ஐலசா' என்ற சொற்கள் மாறிமாறி வரும். மேலும், வேறுபட்ட சொல் அமைப்புகளும் வேறுபட்டும் பாட்டுகள் பாடப்படுகின்றன. எடுத்துக்காட்டு வருமாறு;-
<poem>
</poem>

கப்பற்பாட்டு, ஓடப்பாட்டு என வரும் பாடல்களில் 'ஏலேலோ' என்று முடிவது பொது இலக்கணம் ஆகும். இந்தத் தொடர் உண்டானதற்குக் காரணம் ஒன்று, கர்ணபரம்பரையாக(காலங்காலமாக/நீண்ட நாட்களாக) ஒரு கதை வழங்கி வருகிறது. அது யாதெனில், மயிலாப்பூரில் கப்பல் வாணிகராகவும், பெருஞ்செல்வந்தராகவும் விளங்கிய ஏலேலசிங்கர், திருவள்ளுவருடைய நண்பராக இருந்தார். அவர் ஏழைகளுக்கு வேண்டியவற்றை எல்லாம் வாரி வழங்குபவர். கப்பல் தொழிலாளிகளுக்கும், ஓடக்காரர்களுக்கும் தங்கள் தொழிலை ஆற்றும் போது, ஏலேலசிங்கர் பெயரைச் சொல்லி வாழ்த்துவதற்கு 'ஏலேல' என்று முடியும்படி பாடுவார்களாம். அதுமுதல் 'ஏலேலோ' என்பது ஓடப்பாட்டின் வாய்பாடாக அமைந்து விட்டதாம்.
"எலா, எல்லா, ஏல" என்பவை தோழியையும், தோழனையும் அழைக்கப் பயன்படுத்தப்பட்ட பழையச்சொற்கள் ஆகும். தன்தோழனைப் பார்த்து பாடுகிறவன், பாட்டின் இடையிடையே ஏல என்று சொல்ல, அது இரட்டித்து, 'ஏலேலோ' என்று ஆகி வந்திருக்கலாம் என்று கருத்தும் உண்டு. ஏலஏல என்னும் தொடர் ஏலேல என்று ஆகிவிடும். இது தமிழ் மரபுக்கு பொருத்தமானது என்று கி.வா.ஜ. போன்ற எழுத்தாளர்கள் உரைக்கின்றனர்.


<poem>
வாடதம்பி வழளஞ்சிழுடா!
ஓடியிழு உழுவமீனுக்கு
பாடியிழு பாறைமீனுக்கு
ஏலேலோ...ஏலியலோ...

கூடியிழு கூடுதல் மீனுக்கு
அண்ணாந்துபார் பாயுது மீனு
அலைகடந்து ஓடுது பார்
வாடாதம்பி சேர்ந்திழுடா!
ஏலேலோ...ஏலியலோ...
</poem>


</doc>
<doc id="184896" url="https://ta.wikipedia.org/wiki?curid=184896" title="சாதிய ஒடுக்குமுறை">
சாதிய ஒடுக்குமுறை

ஒருவர் சாதி அடிப்படையில் ஒடுக்குமுறைக்கு, மனித உரிமை மீறல்களுக்கு, பாகுபாட்டுக்கு உட்படுதல் சாதிய ஒடுக்குமுறை அகும். தெற்காசியாவில் சாதிய ஒடுக்குமுறையால் பெரும்பான்மை மக்கள் நெடுங்காலமாக பாதிக்கப்பட்டு வருகிறார்கள். இவை வெளிப்படையான தீவிர வன்முறையான ஒடுக்குமுறைகள், சமூக நிறுவனக் கட்டமைப்புகளின் ஊடாக நடைபெறும் ஒடுக்குமுறைகள், நுண் ஒடுக்குமுறைகள் என்று பல வகைகளில் அமைகின்றன.

சாதியத்தால் உந்தப்பட்ட வன்முறைகள் மிகுந்து நிகழ்கின்றன. பெரும்பாலான தாக்குதல்கள் தாழ்த்தப்பட்டவர்கள் மீது உயர்ந்த சாதியினரால் நிகழ்த்தப்படுகின்றன. இந்தியாவில் ஒவ்வொரு மணி நேரத்துக்கு இரண்டு தலித்துக்கள் தாக்கப்படுகின்றனர்.. ஒவ்வொரு நாளும் மூன்று தலித் பெண்கள் கற்பழிக்கப்படுகின்றனர், இரு தலித்துக்கள் கொல்லப்படுகின்றனர், இரு தலித் வீடுகள் கொழுத்தப்படுகின்றன. இந்த விவகாரத்தில் 2015 ஆம் ஆண்டு நடந்த மோதல்களால் திருநெல்வேலி மாவட்டத்திலும் தூத்துக்குடி மாவட்டத்திலும் அதிகமாக மக்கள் பாதிக்கப்படுவதால் தமிழக்கத்திலேயே முதன் முறையாக பேருந்துகளில் கண்காணிப்பு கேமரா பொருத்தப்பட்டு உள்ளது. 
சாதியம் படிநிலை அடுக்கமைவைக் கொண்டது. ஆகையால் சாதியத் துருவத்தில் மேல் நிலையில் கருதப்படுவர்கள் கூடிய சமூக நிலையைக் (Social status) கொண்டவர்களாகவும், தாழ்த்தப்பட்டவர்கள் குறைந்த சமூக நிலையைக் கொண்டவர்களாகவும் கருதப்படுகின்றார்கள். இந்த நிலை வேறுபாட்டை நிலைநாட்டு வண்ணம் பல்வேறு சமூக மரபுகளும் சடங்குகளும் உள்ளன.

ஒரு தாழ்த்தப்பட்டவர் ஒரு பிராமணருடன் உடலுறவு கொண்டால் மரண தண்டனை உட்பட்ட கடும் தண்டனை அண்மைக் காலம் வரை மரபாக இருந்தது. இன்றும் வெவ்வேறு சாதியினர் திருமணம் செய்து கொள்ளல் பல இடங்களில் வன்முறையால் தடுக்கப்படுகிறது.

சாதிய ஒழுங்குமுறையில் பிறப்பால் ஒரு சாதியில் பிறந்த ஒருவர் வேறு ஒரு தொழிலுக்கு இலகுவாக மாற முடியாது. குறிப்பாக தாழ்த்தப்பட்ட சாதியினருக்கு பொருளாதார வளங்கள் குறைவான கழிவு அகற்றல், தூய்மை ஆக்கல், கூலி வேலை போன்ற தொழில்களே ஒதுக்கப்பட்டுள்ளன. இதனால் சாதியக் கட்டமைப்பில் தாழ்த்தப்பட்டவர்களுக்கான பொருளாதார அசைவு (Economic mobility) மிகவும் குறைவானதாகும். இந்தியாவின் கொத்தடிமைகளிலும், சிறுவர் தொழிலாளர்களிலும் பெரும்பான்மையினர் தாழ்த்தப்பட்டவர்கள் ஆவர். நெடுங்காலமாக ஒடுக்குமுறைக்கு உட்பட்டதால் நிதி வளங்கள் இல்லாமல் தொழில் முனைவிலும் தாழ்த்தப்பட்டவர்கள் பின்தங்கி உள்ளார்கள்.

கல்வி தொடர்பான பல்வேறு செயற்பாடுகள் நெடுங்காலமாக பிராமணர் முதற்கொண்ட மேற்சாதியினர்களால் கட்டுப்படுத்தப்பட்டதால் தாழ்த்தப்பட்டவர்கள் கல்வி வாய்ப்புக்கள் மறுக்கப்பட்டனர். கல்வி வளங்களும், கல்வியின் தரமும் தாழ்த்தப்பட்ட சமூகத்தினருக்கு ஓப்பீட்டளவில் மிக குறைவாகவே கிடைக்கின்றன..

தெற்காசிய நாடுகளில், குறிப்பாக இந்தியாவில் உயர் அதிகார நடுவங்கள் பெரும்பாலனவை தொடர்ந்து உயர்ந்த சாதியினராலேயே பெரிதும் கட்டுப்படுத்தப்படுகிறன. எனினும் மக்களாட்சி, இட ஒதுக்கீடு, தாழ்த்தப்பட்டவர்களின் அரசியல் கட்சிகள் இயக்கங்கள் ஆகியன இந்த ஆதிக்கத்தை குறைத்துள்ளன.



</doc>
<doc id="184899" url="https://ta.wikipedia.org/wiki?curid=184899" title="இலங்கையில் சாதி அமைப்பு">
இலங்கையில் சாதி அமைப்பு

இலங்கையில் பாடசாலைக் கல்வி, வேலைவாய்ப்பு ஒதுக்கீடு, பாரளுமன்ற ஆசன ஒதுக்கீடு போன்ற வற்றுக்கு சாதி சார்பான இட ஒதுக்கீடுகள் கிடையாது. திருமணச் சட்டங்களிலும் சாதி இடம்பெறவில்லை. எனினும் இலங்கையில் வாழ்கின்ற தமிழர், சிங்களவர் ஆகிய தேசிய இனங்கள் வலுவான சாதிப் படிநிலை அமைப்பை தம்மகத்தே கொண்டிருக்கின்றன. தமிழரிடையேயான சாதியமைப்பு பிரதேச வேற்றுமையைக் கொண்டுள்ளன. யாழ்ப்பாணம், மட்டக்களப்பு, மலையகம், கொழும்பு போன்ற பகுதிகள் தமக்கே உரிய சாதியமைப்பைக் கொண்டுள்ளன.

"முதன்மைக் கட்டுரைகள்": யாழ்ப்பாணத்துச் சாதியமைப்பு, சாதிப்பட்டியல்

யாழ்ப்பாணத்துச் சாதியமைப்பு, தமிழ் நாட்டிலும், இலங்கையின் ஏனைய பகுதிகளிலும் உள்ள சாதியமைப்புக்களிலிருந்து வேறுபட்டுத் தனித்துவமான பண்புகளைக் கொண்டு விளங்குகிறது.

"முதன்மைக் கட்டுரை": சாதிப்பட்டியல்

சிங்களவரிடயான சாதி அமைப்பை, மலைநாட்டு சிங்களவர், கீழ்நாட்டு சிங்களவர் என இரண்டு பெரும் பிரிவுகளாக பிரித்து நோக்கலாம்.


</doc>
<doc id="184909" url="https://ta.wikipedia.org/wiki?curid=184909" title="சேவை வழங்கல் தளம்">
சேவை வழங்கல் தளம்

தொலைதொடர்புத் தொழில்நுட்பத்தில், சேவை வழங்கல் தளம் (Service Delivery Platform) என்பது பொதுவாகச் சேவை உருவாக்கம், அமர்வுக் கட்டுப்பாடு (Session control), நெறிமுறை (Protocol) கையாளல் போன்ற பல சேவைகளை வழங்கும் கட்டமைப்பை அளிக்கவல்ல பல கூறுகளின் தொகுப்பைக் குறிக்கும்.


</doc>
<doc id="184915" url="https://ta.wikipedia.org/wiki?curid=184915" title="தலைமையாசிரியர்">
தலைமையாசிரியர்

பள்ளிகளின் தலைமைப் பொறுப்பிலிருக்கும் ஆசிரியர் தலைமை ஆசிரியர் என அழைக்கப்படுகின்றார். தலைமை ஆசிரியராகப் பணியாற்றி வருபவர் ஆசிரியப் பணியுடன் பள்ளியின் நிர்வாகப் பொறுப்பையும் சேர்த்துக் கவனித்துக் கொள்கிறார். தமிழ்நாட்டிலுள்ள தனியார் பள்ளிகள், ஆங்கில வழிக் கல்விப் பள்ளிகள் அனைத்திலும் நிர்வாகப் பொறுப்பைக் கவனிக்கும் தலைமை ஆசிரியர் முதல்வர் என்ற பெயரில் அழைக்கப்படுகின்றனர். இலங்கையில் பாடசாலை "அதிபர்" என்றும் அழைக்கப்படுவர்.


</doc>
<doc id="184916" url="https://ta.wikipedia.org/wiki?curid=184916" title="கட்டுப்பாட்டுக் கோல்">
கட்டுப்பாட்டுக் கோல்

கட்டுப்பாட்டுக் கோல் ("Control rod") என்பது அணுக்கரு உலைகளில் யுரேனியம், புளுட்டோனியம் ஆகியவற்றின் அணுக்கருப் பிளவை நேரடியாகக் கட்டுப்படுத்தும் ஒரு பகுதியாகும். பொதுவாக இது ஒரு கோலாகவோ அல்லது ஒரு குழாய் போலவோ அமைந்து, உலையில் மேலும் கீழும் நகரும் வண்ணம் அமைந்து இருக்கும். குழாயாக உள்ள போது உருக்கு அல்லது அலுமினியத்தால் ஆனதாக உள்ளது. இக்குழாயில் போரான், காட்மியம், அல்லது நியூட்ரான்களை அதிகம் ஏற்கும் பொருள்கள் நிரப்பப்பட்டிருக்கும். இது தொடர் வினையினையை கட்டுப்படுத்துவதால் கட்டுப்பாட்டுக் கோல் எனப்படுகிறது.

Dictionary of science-ELBS.


</doc>
<doc id="184930" url="https://ta.wikipedia.org/wiki?curid=184930" title="தமிழியல் விருது 2012">
தமிழியல் விருது 2012

தமிழியல் விருது என்பது இலங்கை, மட்டக்களப்பு அமிர்தகழியில் இயங்கிவரும் எழுத்தாளர் மையம் ஆண்டுதோறும் வழங்கிவரும் விருதாகும். இலங்கையிலும், மற்றும் புலம்பெயர்ந்தும் வாழும் படைப்பாளிகளுக்கு இந்த விருதுகள் வழங்கப்படுகின்றன.

2012 ஆம் ஆண்டுக்கான தமிழியல் விருதுக்காகத் தெரிவாகியுள்ள படைப்பாளிகளின் பட்டியல் வருமாறு,

எழுத்தாளர் ஊக்குவிப்பு ஸ்தாபகர் பாக்கியநாதன் உயர் தமிழியல் விருது

தலா ரூபாய் 15,000 பணத்துடன் வவுனியூர் ஸ்ரீ இராமகிருஸ்ணா கமலநாயகி தமிழியல் விருது தமிழ் இலக்கிய மேம்பாட்டுக்கு உழைத்த 14 படைப்பாளிகளுக்கு அளிக்கப்படுகிறது.


ரூபாய் 25,000 பணத்துடன் கல்விமான் வ. கனகசிங்கம் தமிழியல் விருது பெறும் அயல்நாட்டுப் படைப்பாளி


ரூபாய் 10,000 பணத்துடன் வணபிதா சந்திரா அடிகளார் தமிழியல் விருது பெறும் இன நல்லுறவுக்காக உழைத்த சிங்கள மொழிப் படைப்பாளி


ரூபாய் 10,000 பணத்துடன் ஓவியர் கிக்கோ தமிழியல் விருது பெறும் சிறந்த ஓவியர்

தமிழியல் விருதுக்காக 2011 ஆம் ஆண்டு வெளிவந்த நூல்களிலிருந்து தெரிவு செய்யப்பட்டவைகள்

ரூபாய் 10,000 பணத்துடன் துறையூர் வே. நாகேந்திரன் தமிழியல் விருது

ரூபாய் 10,000 பணத்துடன் துறையூர் நாவலாசிரியை பவளசுந்தரம்மா தமிழியல் விருது

ரூபாய் 10,000 பணத்துடன் புலவர்மணி ஆ. மு. சரீபுத்தீன் தமிழியல் விருது

ரூபாய் 10,000 பணத்துடன் தகவம் வ. இராசையா தமிழியல் விருது 

ரூபாய் 10,000 பணத்துடன் கலைஞர் அழகரெத்தினம் தமிழியல் விருது

ரூபாய் 10,000 பணத்துடன் கலைஞர் ஓ.கே. கணபதியாபிள்ளை தமிழியல் விருது

ரூபாய் 10,000 பணத்துடன் அருட்கலைவாரிதி சு. சண்முகவடிவேல் தமிழியல் விருது

ரூபாய் 10,000 பணத்துடன் செந்தமிழ்ச் செல்வர் சு.ஸ்ரீகந்தராஜா தமிழியல் விருது

ரூபாய் 10,000 பணத்துடன் வித்தியாகீர்த்தி ந. சந்திரகுமார் தமிழியல் விருது

ரூபாய் 10,000 பணத்துடன் பதிவாளர் நாயகம் எஸ். முத்துக்குமாரன் தமிழியல் விருது

தமிழியல் 2012 விருதுகளுக்கான பரிசளிப்பு விழா அக்டோபர்’ 2013ல் நடத்தப் பெற உள்ளது.



</doc>
<doc id="184933" url="https://ta.wikipedia.org/wiki?curid=184933" title="சுயநல அரக்கன் (கதை)">
சுயநல அரக்கன் (கதை)

சுயநல அரக்கன் (The Selfish Giant) "ஆஸ்கார் வைல்டு" என்பவர் எழுதிய "ஹேப்பி பிரின்ஸ் அன்ட் அதர் டேல்ஸ்" என்னும் நூலில் உள்ள ஐந்து கதைகளில் ஒன்றாகும். இந்நூல் சிறுவர்களுக்கானது. 
ஒரு சுயநல அரக்கன் எவ்வாறு அன்பானவனாக மாறினான் என்பதுதான் இக்கதை.

ஒரு அரக்கன் தனது அழகான தோட்டத்தை வைத்திருந்தான். இத்தோட்டம் மிகவும் பச்சைப் பசேலாகவும், அழகிய மலர்களும், முத்தான கனிகளும் இருந்தன. பள்ளிகளில் பயிலும் குழந்தைகள் தினமும் மதியம் அரக்கனின் தோட்டதில் மகிழ்ச்சியாக விளையாடுவார்கள். அரக்கன் தனது நண்பரின் வீட்டில் ஏழு வருடம் தங்கியிருந்தார். பிறகு தன் தோட்டத்தில் குழந்தைகள் மகிழ்ச்சியாக விளையாடுவதைக் கண்டு துரத்திவிட்டார். தோட்டத்தைச்சுற்றி உயரமான சுவரை அமைத்து ஒரு அறிவிப்புப்பலகையை மாட்டினார். 
அப்பலகையில் "அத்துமீறி நுழைபவர்கள் தண்டிக்கப்படுவார்கள்" என்று எழுதப்பட்டிருந்தது. 

குழந்தைகளுக்கு வேறு விளையாட இடமின்றித் தவித்தனர். குழந்தைகள் விளையாட வராததால் தோட்டத்தில் வெறும் பனிமூட்டமும் புயலுமாய் வெகுகாலமாகக் காணப்பட்டது. இத்தோட்டம் எதற்காக மாறியது என்பதே அரக்கனுக்குத் தெரியவில்லை. இதனால் அரக்கன் மிகவும் கவலையுற்றான். 

ஒரு நாள் அரக்கன் திடீர் விழித்தெழுந்தார். தோட்டத்தில் அப்போது ஒரு பறவை பாடிக்கொண்டிருப்பதையும்இளவேனிற்காலம் வந்துவிட்டதையும் பார்த்தார். தோட்ட சுவரின் ஒரு இடைவெளி வழியே குழந்தைகள் தோட்டத்துக்குள் வந்து விளையாடிக் கொண்டிருந்ததையும் கண்டார். ஆனால் அவரைப் பார்த்த குழந்தைகள் பயந்து ஓடினர். ஆனால் மரத்தில் ஏற முயன்று கொண்டிருந்த ஒரு சிறுவன் மட்டும் அங்கிருந்தான். அவனுக்கு அவர் உதவி செய்தார். 
அச்சிறுவன் மகிழ்ச்சியாக அரக்கனை முத்தமிட்டான்.
அரக்கன் தான் கட்டிய பெருஞ்சுவரை கோடாரியால் இடித்துவிட்டு 
அக்குழந்தைகளிடம் அது அவர்களுடைய தோட்டமென்று கூறினார். 
குழந்தைகளுடன் விளையாடினார். ஆனால் அச்சிறுவன் அங்கு இல்லை. வருடங்கள் கடந்தன. அரக்கனும் வயதாகி மற்றும் தளர்ந்துவிட்டார். ஆனால் அச்சிறுவனை மீண்டும் காணவில்லை. 

ஒரு நாள் சிறுவன் மரத்தின் கீழ் நின்றிருப்பதை அரக்கன் கண்டார். அச்சிறுவன் உடம்பில் காயங்கள் இருந்தது. "யார் உன்னைக் காயப்படுத்தியது என்று சொல், நான் அவர்களைக் கொல்வேன்" என்று வினவ அவன் இதெல்லாம் அன்பின் காயங்கள் என்றான். அவருள் ஏதோவொரு உணர்வெழ அவர் சிறுவன் முன் மண்டியிட்டு ”நீ யார்?” என்று வினவினார். அச்சிறுவன் ”நீங்கள் உங்கள் தோட்டத்தில் எனக்கு விளையாட இடம் கொடுத்தீர்கள்; இப்பொழுது என்னோடு என் தோட்டத்துக்கு (சொர்க்கத்துக்கு) வாருங்கள்” என்று சொன்னான். அந்த அரக்கன் சந்தோஷமாக உயிர் துறந்தார்; அன்று மதியம் தோட்டத்துக்கு வந்த குழந்தைகள் இறந்துபோன
அவரது உடலை அம்மரத்தடியில் மலர்களால் மூடப்பட்ட நிலையில் கண்டனர்.


</doc>
<doc id="184940" url="https://ta.wikipedia.org/wiki?curid=184940" title="மருதமலை முருகன் கோயில்">
மருதமலை முருகன் கோயில்

மருதமலை முருகன் கோயில் , கோயம்புத்தூரிலிருந்து 15 கிமீ தொலைவிலுள்ள மருதமலை மேல் அமைந்துள்ளது. அருணகிரிநாதரால் திருப்புகழில் பாடப்பெற்ற தலமிது. இக்கோவிலின் முதன்மைக் கடவுளான முருகன், இங்கு "சுப்பிரமணிய சுவாமி" என்றும் "தண்டாயுதபாணி" என்றும் "மருதாசலமூர்த்தி" என்றும் அழைக்கப்படுகிறார். மருதமலையின் அடிவாரத்தில் "தான்தோன்றி விநாயகர்" என்ற ஒரு சிறிய விநாயகர் கோயிலும் உள்ளது.

முருகப்பெருமானின் ஏழாவது படைவீடாகக் கருதப்படும் மருதமலை, முற்காலத்தில் கொங்கு வேட்டுவ மன்னர்களால் பராமரிக்கப்பட்டு வந்தது. மருதமலை முருகன் கோயில் தற்போது தமிழ்நாடு அரசின் இந்து சமய அறநிலையத்துறையின் கட்டுப்பாட்டில் உள்ளது. தேவாரப் பாடல் பெற்ற தலமான "திருமுருகன்பூண்டி" கோயில் கல்வெட்டுகளில், மருதமலை கோயில் 12 ஆம் நூற்றாண்டைச் சேர்ந்ததாகத் தகவல்கள் உள்ளன.

முருகன் கோயிலுக்கு அருகில் பாம்பாட்டி சித்தரின் குகைக்கோயில் அமைந்துள்ளது. வரலாற்று சிறப்புமிக்க பதினெட்டு சித்தர்களுள் ஒருவரான பாம்பாட்டி சித்தர், இந்த குகையில் சில காலம் வசித்து வந்தார். பல மூலிகைகளின் பயன்கள் மற்றும் மருத்துவ குணங்களைப் பற்றிய அவரது குறிப்புகள் மிகவும் சிறப்பானவையாகக் கருதப்படுகிறது.

தமிழ்நாட்டின் கோயம்புத்தூர் மாவட்டம், பெரியநாயக்கன்பாளையம் ஊராட்சி ஒன்றியத்துக்குட்பட்ட சோமையம்பாளையம் ஊராட்சியில் அமைந்துள்ள மருதமலையின் மீது இக்கோயில் அமைந்துள்ளது. இம்மலை மேற்குத் தொடர்ச்சி மலைப்பகுதியைச் சேர்ந்தது. கோயம்புத்தூர் பேருந்து நிலையத்திலிருந்தும், தொடருந்து நிலையத்திலிருந்தும் இங்கு செல்வதற்கு நிறைய பேருந்துகள் உள்ளன. மலை அடிவாரம் வரை தமிழக அரசுப் பேருந்துகள் செல்கின்றன. மலையின் மீது படியேறி கோவிலுக்கு நடந்து செல்லலாம்; அல்லது கோயில் நிர்வாகத்தினரால் ஏற்பாடு செய்யப்பட்டுள்ள கட்டணச் சிற்றுந்துகளில் மலைப்பாதையில் செல்லலாம். தனியார் இரு சக்கர வாகனங்களும் மகிழுந்துகளும் கட்டணம் செலுத்தி மலைப்பாதை மூலம் மேலே கோயிலுக்குச் செல்லலாம்.
கோயில் 

அருகிலுள்ள விமான நிலையம்: கோயம்புத்தூர் பன்னாட்டு விமான நிலையம்.

புதியதாக அமைக்கப்பட்ட பாதை இராஜகோபுரத்தின் வழியே நேராக தண்டாயுதபாணி சன்னிதிக்குச் செல்கிறது. இராஜகோபுர நுழைவாயிலைத் தாண்டினால் கல்லாலான கொடிமரத்துக்கு முன் வலம்புரி விநாயகர், அவர்முன் வைக்கப்பட்டுள்ள பெரிய மயில்முக குத்துவிளக்கு, அடுத்து உலோகக் கொடிமரம், மயில்வாகனம், முன்மண்டபத்தில் வரதராஜப் பெருமாள் சன்னிதி, அர்த்தமண்டபத்தில் கருவறையின் நுழைவாயிலின் இருபுறத்திலும் விநாயகரும் (இடப்புறம்) வீரபத்திரரும் (வலப்புறம்), கருவறையில் தண்டத்துடன் காட்சிதரும் தண்டாயுதபாணி என இக்கோயில் அமைக்கப்பட்டுள்ளது. வலம்புரி விநாயகரின் முன்னுள்ள மயில்முக விளக்கின் அடிப்புற ஆமைவடிவமும் அதனைத் தொடர்ந்த மேற்தண்டிலுள்ள பாம்பு உருவங்களும் குறிப்பிடத்தக்கவை.

இது தனிப்பட்ட முருகன் கோயிலாக இருந்தாலும் இங்கு முருகன், சோமாஸ்கந்தனாக வெளிமண்டபத்தில் வலப்புறம் பட்டீசுவரர், இடப்புறம் மரகதாம்பிகை சன்னிதிகளுடன் உள்ளார். மரகதாம்பிகை சன்னிதிக்கு எதிராக வெளி மண்டபத்தில் நவகிரகங்கள் சன்னிதி அமைந்துள்ளது. மற்றும் தட்சிணாமூர்த்தி, லிங்கோத்பவர், துர்க்கை, சண்டிகேசுவரர் ஆகியோருக்கும் வெளிமண்டபச் சுவற்றில் தனித்தனி சன்னிதிகள் உள்ளன.

மலையின் அடிவாரத்திலிருந்து நடைப்பயணமாகச் செல்லும் போது, பாதையின் தொடக்கத்தில் "தான்தோன்றி விநாயகர்" சன்னிதியும், சற்று மேலே சென்றால் "இடும்பன்" சன்னிதியும் அமைந்துள்ளன. மலையின் மீது சென்றதும் அங்கிருந்து கோயிலுக்குச் செல்லும் இறுதிப் படிக்கட்டுகள் ஆதிமூலஸ்தானத்திற்கு நேரெதிராக உள்ளன. இப்பாதைவழிச் செல்பவர்கள் ஆதி மூலஸ்தானத்தில் சுயம்புவாக உள்ள சுப்பிரமணியர், வள்ளி, தெய்வானையையும் அதற்கடுத்து, பஞ்சமுக விநாயகரையும் வழிபட்டபின் தண்டாயுதபாணி சன்னிதிக்குச் செல்லலாம்.

மருதமலைக் கோயிலின் ஆதி மூலஸ்தானத்தில் சுப்பிரமணியர் வள்ளி, தெய்வயானையுடன் மூவரும் சுயம்புலிங்க வடிவில் உள்ளனர். இங்கு வள்ளியின் சுயம்பு உருவம், தெய்வயானையை விட சற்று உயரமாகக் காணப்படுகிறது. ஆதிமூலஸ்தான கருவறை விமானமும், முன்புறம் தைப்பூசக் கல்யாண உற்சவ மண்டபமும் புதிதாகக் கட்டப்பட்டுள்ளன.

இக்கோவிலின் தெற்குமூலையில் பாம்பாட்டி சித்தர் குகைக்கோயிலுக்குச் செல்லும் படிக்கட்டுகள் கீழிறங்குகின்றன. இக்குகைக்கோயில் சிறு குடைவரை அமைப்பில் உள்ளது. உட்புறத்தில் ஒரு பாறை பாம்பு வடிவில் உள்ளது. பாம்பாட்டி சித்தருக்கு முருகன் பாம்பு வடிவில் காட்சியளித்ததார் என்பது மரபு வரலாறு. பாம்பாட்டி சித்தர் சன்னிதி முன்புறமுள்ள தியான மண்டபத்தில் இங்கு வருகை தருவோர் அமர்ந்து அமைதியாக தியானம் செய்து வழிபடுகின்றனர். தண்டாயுதபாணி கோயில் தலவிருட்சம் இக்கோயிலுக்கு முன்னால் உள்ளது. இக்கோயிலுக்கு இறங்கி வரும் பாதையில் சப்த கன்னியருக்கு ஒரு சிறு சன்னிதி அமைந்துள்ளது.

ஆதிமூலஸ்தானத்திற்கும் முன்மண்டபத்திற்கும் தண்டாயுதபாணி சன்னிதி மண்டபத்திற்கும் இடையே பஞ்ச விருட்ச விநாயகர் சன்னிதி உள்ளது. பொதுவாக அரசமரத்தடியில் காணப்படும் விநாயகர் இங்கு அரசு, அத்தி, வேம்பு, வன்னி, கொரக்கட்டை என ஐந்து மரங்களுக்கடியில் ஐந்து முகங்களுடன் அமைந்துள்ளார். நடைப்பயணமாக மலையேறி வருவோர் இந்த விநாயகரைத் தாண்டிதான் தண்டாயுதபாணி சன்னிதிக்குச் செல்ல வேண்டும்.

அடிவாரத்திலிருந்து நடைபயணமாக மலையேறும் பாதையில் படிகள் ஆரம்பிக்கும் இடத்தில் "தான்தோன்றி விநாயகர்" உள்ளார். இப்பாதை ஆதிமூலஸ்தானத்தில் முடிவடைகிறது. இப்பாதையில் செல்வோர் கவனிக்கக்கூடிய முக்கிய இடங்கள்: பதினெட்டாம் படி எனப்படும் முதல் பதினெட்டுப் படிகள்; காவடி சுமந்த வடிவிலுள்ள இடும்பன் கோயில்; குதிரைக் குளம்புச் சுவடு காணப்படும் பாறை.

தண்டாயுதபாணி சன்னிதிக்கு நேராக புதியதாக ஏழுநிலை இராஜகோபுரம் அமைக்கப்பட்டுள்ளது. இராஜகோபுர கல்ஹாரம், ஏழுநிலை கோபுரம், தங்கமுலாம் பூசிய ஏழு கலசங்கள், மேல்மண்டபம், இராஜகோபுரத்திற்குச் செல்லும் படிக்கட்டுகள் மற்றும் இராஜ கோபுரத்திலிருந்து மேல் மண்டபத்திற்குச் செல்லும் படிக்கட்டுகள் புதியதாய் இந்து சமய அறநிலைத் துறையால் நிர்மாணிக்கப்பட்டு 2013 ஆம் ஆண்டு மார்ச் 18 ஆம் நாளன்று இக்கோயிலுக்கு குடமுழுக்கு விழா நடத்தப்பட்டது.

அருணகிரிநாதர் திருப்புகழில் மருதமலை முருகனைப் பாடியுள்ளார்.

<poem>
திரிபுரம் அதனை ஒரு நொடியதனில்
எரிசெய் தருளிய சிவன் வாழ்வே!
சினமுடைஅசுரர் மனமது வெருவ
மயிலது முடுகி விடுவோனே!
பருவரை யதனை உருவிட எறியும்
அறுமுகமுடைய வடிவேலா!
பசலையொ டணையும் இளமுலை மகளை
மதன்விடு பகழி தொடலாமோ!
கரிதிரு முகமும் இடமுடை வயிறும்
உடையவர் பிறகு வருவானே!
கனதனமுடைய குறவர்தம் மகளை
கருணையொ டணையும் மணிமார்பா!
அரவணை துயிலும் அரிதிரு மருக
அணிசெயு மருத மலையோனே!
அடியவர்வினையும் அமரர்கள் துயரும்
அற அருள் உதவு பெருமாளே!
</poem>



</doc>
<doc id="184941" url="https://ta.wikipedia.org/wiki?curid=184941" title="திருப்பாளூர் மகாதேவர் கோயில்">
திருப்பாளூர் மகாதேவர் கோயில்

கேரளத்தின் பாலக்காடு மாவட்டத்தில் உள்ள திருப்பாளூரில் அமைந்துள்ளது திருப்பாளூர் மகாதேவர் கோயில். இது சைவ, வைணவத் தலமாகும். சிவன், விஷ்ணு, கிருஷ்ணன், நரசிம்மர் ஆகியோர் முக்கியக் கடவுள்கள் ஆவர். இங்கு கணபதி, அய்யப்பன், நாகங்கள், அனுமன், சுப்பிரமணியர், பகவதி ஆகிய கடவுள்களின் சிலைகளும் உள்ளன.

வைக்கம், ஏற்றுமானூர், கடுத்துருத்தி ஆகிய இடங்களில் சிவ லிங்கங்களைப் பிரதிஷ்டை செய்தவர் கரப்பிரகாச முனிவர். ஒரு முறை வலதுகையிலும், இடதுகையிலும், காலிலும் மூன்று சிவலிங்கங்களை எடுத்துச் சென்றார். ஒரு தேவதை தோன்றி அவற்றை மூன்று இடங்களில் நிறுவியது. அந்த இடங்களே திருப்பல்லாவூர், அயிலூர், திருப்பாளூர் ஆகியன.


</doc>
<doc id="184944" url="https://ta.wikipedia.org/wiki?curid=184944" title="பெரியநாயக்கன்பாளையம் ஊராட்சி ஒன்றியம்">
பெரியநாயக்கன்பாளையம் ஊராட்சி ஒன்றியம்

பெரியநாயக்கன்பாளையம் ஊராட்சி ஒன்றியம், இந்தியாவின் தமிழ்நாட்டின் கோயம்புத்தூர் மாவட்டத்தில் உள்ள பனிரெண்டு ஊராட்சி ஒன்றியங்களில் ஒன்றாகும். பெரியநாயக்கன்பாளையம் ஊராட்சி ஒன்றியம் ஒன்பது ஊராட்சி மன்றங்களைக் கொண்டுள்ளது. இந்த ஊராட்சி ஒன்றியத்தின் வட்டார வளர்ச்சி அலுவலகம் பெரியநாயக்கன்பாளையத்தில் இயங்குகிறது. 

2011 ஆம் ஆண்டு இந்திய மக்கள் தொகை கணக்கெடுப்பின்படி, பெரியநாயக்கன்பாளையம் ஊராட்சி ஒன்றியத்தின் மொத்த மக்கள் தொகை 1,01,930 ஆகும். அதில் பட்டியல் இன மக்களின் தொகை 14,928 ஆக உள்ளது. பட்டியல் பழங்குடி மக்களின் தொகை 3,854 ஆக உள்ளது. 
பெரியநாயக்கன்பாளையம் ஊராட்சி ஒன்றியத்தில் உள்ள ஒன்பது ஊராட்சி மன்றங்களின் விவரம்;


</doc>
<doc id="184945" url="https://ta.wikipedia.org/wiki?curid=184945" title="ஆஸ்திரேலிய பூர்வீக குடிமக்கள் வாரம்">
ஆஸ்திரேலிய பூர்வீக குடிமக்கள் வாரம்

ஆஸ்திரேலிய பூர்வீக குடிமக்கள் வாரம் ("National Aboriginal and Islander Day Observance Week") என்பது ஆஸ்திரேலிய பூர்வீகக் குடிமக்கள் குறித்த ஒரு புரிதலுக்காக அழைப்பு விடுக்கும் வாரம் ஆகும். இது NAIDOC (National Aborigines and Islanders Day Observance Committee) என்று ஆங்கிலத்தில் அழைக்கப்படுகிறது. ஒவ்வோர் ஆண்டும் சூலை மாதம் முதல் ஞாயிற்றுக்கிழமையிலிருந்து அதற்கடுத்த ஞாயிற்றுக்கிழமை வரை இந்த வாரம் கொண்டாடப்படுகிறது.

இந்த வாரத்தினை ஆஸ்திரேலியப் பழங்குடிகள் மட்டுமின்றி, அரசு நிறுவனங்கள், பள்ளிகள், மாநகராட்சிகளும் பெருமளவில் கொண்டாட ஆரம்பித்திருக்கின்றன.

ஆஸ்திரேலிய பூர்வீக குடிமக்கள் வார கொண்டாட்டங்களின் அங்கமாக ஆஸ்திரேலிய பூர்வக்குடிகளின் இசை கேட்பது, அவர்களின் கனவுகால கதைகளை படிப்பது மற்றும் ஆஸ்திரேலிய பூர்வகுடிகள் பற்றிய வலைத்தளங்கள் வழியாக அவர்களைப்பற்றி மேலும் தெரிந்து கொள்வது போன்ற செயற்பாடுகள் இடம்பெறும். 
பெரும்பாலும் இந்த வாரம் ஆஸ்திரேலியாவின் முக்கிய நகரங்களிலும், பூர்வகுடிகள் அதிகமுள்ள சிறிய நகரங்களிலும் கொண்டாடப்படுகிறது.



</doc>
<doc id="184951" url="https://ta.wikipedia.org/wiki?curid=184951" title="க. கி. எப்பார்">
க. கி. எப்பார்

கட்டிங்கேரி கிருஷ்ண ஹெப்பார் (எ) க. கி. எப்பார் (1911–1996) புகழ் பெற்ற இந்தியக் கலைஞர் ஆவார். இவர் உடுப்பி நகரில் துளு பேசும் குடும்பத்தில் பிறந்தார். இவருடைய கலை வேலைப்பாடுகள் பெரும்பாலும் துளு நாடு, மலபார் நிலப் பகுதிகளைச் சேர்ந்தவை . பன்னாட்டு கலைக் கண்காட்சிகள் பலவற்றில் பங்கேற்றார். பத்மசிறீ, பத்மபூஷன் விருதுகளையும், கலைத்துறைக்கான உயரிய விருதுகள் பலவற்றையும் பெற்றுள்ளார்.



</doc>
<doc id="184954" url="https://ta.wikipedia.org/wiki?curid=184954" title="பி. மாதவன் பிள்ளை">
பி. மாதவன் பிள்ளை

பி. மாதவன் பிள்ளை, ஓர் மலையாள எழுத்தாளர் ஆவார். இவர் கேரள மாநில சாகித்திய விருது (இலக்கியம்) பெற்றுள்ளார்.



</doc>
<doc id="184963" url="https://ta.wikipedia.org/wiki?curid=184963" title="முண்மூலிகைக் குடும்பம்">
முண்மூலிகைக் குடும்பம்

அக்காந்தேசியே (Acanthaceae) என்பது தாவரவியல் வகைப்பாட்டின் படி, பூக்கும் தாவரங்கள் அடங்கிய குடும்பங்களில் ஒன்றாகும். 'அகான்தாசு' (கிரேக்கம்:ἄκανθος) என்ற கிரேக்கச்சொல்லை அடிப்படையாகக் கொண்டு, இப்பெயர் வைக்கப்பட்டது. இக்கிரேக்கச்சொல்லானது, முள், பூ என்பனவற்றைக் குறிக்கிறது. பின்னொட்டாக வரும் -ஏசியே (-aceae) என்ற சொல்லானது, '(எனும்) இயல்புடையத் தாவரங்கள்' (plants of the nature of) என்ற பொருளைக் குறிக்கிறது. இக்குடும்பத்தைத் தமிழில் முண்மூலிகைக் குடும்பம் என்றோ, முள்ளிலைச் செடிகள் எனலாம். இக்குடும்பத்தில் ஏறத்தாழ 250 பேரினங்களும், 4000 சிற்றினங்களும் அடங்கியுள்ளன. இப்பூக்குடும்பத்தில் மேலும் சில மூலிகைகள் இனங்காணப்படாமல் உள்ளன. 1986 முதல் 1995 வரையிலான காலக்கட்டத்தில், 81 புதிய இனங்கள், 'சசுட்டிசியா' (Justicia) என்ற ஒரு பேரினத்தில் மட்டும் கண்டறியப்பட்டுள்ளன. முக்கியம் வாய்ந்த, முதல் 12 பூக்கும் தாவரக் குடும்பங்களில் இதுவும் ஒன்றாகும். அவற்றில் பெரும்பாலானவை, வெப்ப மண்டல மூலிகைகள் ஆகும்.

பெரும்பாலானவை வெப்பமண்டலத்தில் வளரும் மூலிகைகள் என்பது குறிப்பிடத்தகுந்த இயல்பாகும். குறிப்பாக இந்தோனேசியா, மலேசியா, ஆப்பிரிக்கா, பிரேசில், நடு அமெரிக்கா ஆகிய நில எல்லைகளில் வளர்ந்தோங்கியுள்ளன. அடர்ந்த காடுகள், திறந்தவெளி நிலங்கள், புதர்கள், ஈரமான விளைநிலங்கள், பள்ளத்தாக்குகள், கடற்கரை நிலப்பகுதிகள், சதுப்புநிலங்கள் என அனைத்து வகையான வாழிடங்களிலும், இவைகள் ஓங்கி வளர்கின்றன. "ஆடாதோடைக் குடும்பம்" என்றும் சிலர் கூறுவர்.இது மிகப்பெரிய குடும்பம்.



இக்குடும்பத் தாவரங்களில் பல தாவர வேதிப்பொருட்கள் (glycosides, flavonoids, benzonoids, phenols|phenolic compounds, naphthoquinone, triterpenoids)இருப்பதாகக் கண்டறியப் பட்டுள்ளன. .





</doc>
<doc id="184964" url="https://ta.wikipedia.org/wiki?curid=184964" title="ஐஇஇஇ 1394">
ஐஇஇஇ 1394

ஐஇஇஇ 1394 இடைமுகப்பு ("IEEE 1394 interface") எனப்படுவது நிலையான இடைமுகப்பு வகையைச் சேர்ந்த அதியுயர் வேக வரிசை தொடர் தகவல் பரிமாற்ற ஊடகமாகும். இதனால் 400 MB/s வரையான வேகத்தில் தகவல் பரிமாற்ற முடிவதால் நிஜ நேர தகவல் தொடர்பு ஊடகமாக கருதப்படுகிறது.

இது FireWire என்ற பெயரில் ஆப்பிள் நிறுவனத்தால் 1980 களில் உருவாக்கப்பட்டது. ஐஇஇஇ ஆனது அகிலத் தொடர் பாட்டை (USB) இன் வகையைச் சேர்ந்தது, எனினும் பயன்பாட்டில் யு.எஸ்.பி வகையே அதிகமாக உள்ளது. அப்பிள் நிறுவனத்தின் 2000 ஆண்டுகளில் வெளிவந்த கணிணிகளில் FireWire (ஐ.இ.இ.இ) இணைக்க கூடிய இடைமுகப்பு காணப்பட்டது எனினும் அது தற்போது குறைவடைந்து 2013 FireWire இன் சிறிய அளவுள்ள இடைமுகப்பு காணப்படுகிறது. இதே இடைமுகப்பு சொனி நிறுவனத்தால் ஐ.லின்க் (I.LINK) என அழைக்கப் படுகிறது. அதிக செலவு காரணமாக சில வேளைகளில் ஐ.இ.இ.இ 1394 இற்கு மாற்றாக parallel SCSI என்ற இடைமுகம் பயன்படுத்தப்படுகிறது. 

ஐ.இ.இ.இ 1394 ஆனது பெரும்பாலும் உயர்தர ஒலி, ஒளி பரிமாற்றத்திற்கே அதிக அளவில் பயன் படுத்தப்படுகிறது. இவ் இணைப்பு முறை கம்பியில்லா இணைப்பு (wireless), ஒளியிழை இணைப்பு (fiber optic), சாதாரண வடம் (coaxial) ஆகிய மூன்று முறைகளிலும் இணைக்க முடிகிறது. 

ஐ.இ.இ.இ 1394 ஆனது தொடர் தகவல் பரிமாற்ற (serial bus) வகையைச் சேர்ந்தது ஆகும் அதாவது இங்கு தகவல் பரிமாற்றத்தின் போது ஒரு தடவையில் ஒரு பிட் தகவலே அனுப்ப, பெற முடியும். ஒரு பிட் தகவலை அனுப்ப, பெற எவ்வளவு நேரம் ஆகிறது என்பதை வைத்தே இதன் வேகம் கணிக்கப்படுகிறது. இதற்கு முற்றிலும் எதிரான முறையில் பரல்லெல் (Parallel) முறை தகவல் பரிமாற்றம் காணப்படுகிறது. இங்கு தகவல் தொடராக அல்லாமல் ஒரே தடவையில் குறிப்பிட்ட அளவு தகவல் பரிமாற்றப்படுகிறது இதற்கா இதில் அதிகளவு முனைகள் (pins) காணப்படுகிறது.

ஐ.இ.இ.இ 1394 இன் மூலம் 63 இற்கும் அதிகமான வெவ்வேறு வகையைச் சேர்ந்த கருவிகளை இணைக்கப்படுகிறது. வலையமைப்பு (Networking) துறையிலும் குறிப்பாக சகா-சகா (Peer-to-Peer) போன்ற ஒரே கணினியில் பல கணினிகளையும், ஒரே வருடியை, அச்சு இயந்திரத்தை பல கணினிகளாலும் பயன்படுத்தும் வகையில் அமைப்பதற்கு இது பெரிதும் உதவுகிறது. 


</doc>
<doc id="184966" url="https://ta.wikipedia.org/wiki?curid=184966" title="பர்வதராஜன்">
பர்வதராஜன்

பர்வதராஜன் என்பவர் இந்து தொன்மவியல் அடிப்படையில் பர்வதகிரி எனும் மலையின் அரசனாவார். இவரது மனைவி மைனாவதி ஆவார். 

பர்வதம் என்றால் மலை என்று பொருளாகும். பர்வதகிரி என்பது மலைகளுக்கெல்லாம் மலை என்ற பொருள் தரக்கூடியது. பர்வதகிரி என்பது கையிலைக்கு வழங்கக்கூடிய மற்றொரு பெயராகும், இதனால் இமயத்தின் அரசன் என்று பொருள் கொள்ளும்படி இமவான் என்றும் இவர் அழைக்கப்படுகிறார்.

தட்சனின் மகள் தாட்சாயனியாக பிறந்த உமையம்மை, தட்சனின் யாகத்தில் விழுந்து மறைந்தார். அதன் பின்பு சிவபெருமானை திருமணம் செய்து கொள்ள பர்வதராஜன் மைனாவதி தம்பதியருக்கு மகளாக பிறந்தார். அவர் பார்வதி என்று அழைக்கப்பட்டார்.


</doc>
<doc id="184967" url="https://ta.wikipedia.org/wiki?curid=184967" title="மைனாவதி">
மைனாவதி

மைனாவதி இந்து தொன்மவியலின் அடிப்படையில் பர்வதகிரியின் மலையரசியாவார். இவர் பர்வதகிரியை ஆண்டுவந்த பர்வதராஜனின் மனைவியாவார். பர்வதராஜன் மைனாவதி இருவர்க்கு உமையம்மையே மகளாக பிறந்தார். அவர் பார்வதி என்று அழைக்கப்பட்டார். 

மகாபுரணங்களில் ஒன்றான இலிங்க புராணம் இவரை மேனை என்று பதிவுசெய்துள்ளது.


</doc>
<doc id="184986" url="https://ta.wikipedia.org/wiki?curid=184986" title="காசியபர்">
காசியபர்

காசிபர், காசியபர் அல்லது காசியப்பர் ("Ksahyapa") இந்து தொன்மவியல் அடிப்படையில் சப்தரிசிகளுள் ஒருவராவார். இவர் மரீசி முனிவரின் புதல்வர். இவர் அதிதி, திதி, கத்ரு, வினிதா, தனு, முனி, அரிட்டை, சுரசை, சுரபி, தாம்ரா, குரோதவசை, இரா மற்றும் விஸ்வா என்ற பிரஜாபதி தட்சனின் பதிமூன்று மகள்களையும், பதங்கி, யாமினி ஆகியோரையும் மணந்தவர்.



</doc>
<doc id="184987" url="https://ta.wikipedia.org/wiki?curid=184987" title="நரகம் (இந்து மதம்)">
நரகம் (இந்து மதம்)

நரகம் (சமசுகிருதம்:नरक, நரகா) என்பது இந்து தொன்மவியலின் அடிப்படையில் பூமியில் பிறக்கும் உயிர்களில் பாவங்கள் செய்த ஆன்மாவிற்கு தண்டனை விதிக்கும் உலகமாகும். இதன் அரசராக யமன் உள்ளார். பாவ புண்ணியங்களை கணக்கிடும் பணியாளனாக சித்ரகுப்தன் உள்ளார்.

தாமிஸிர நரகம், அநித்தாமிஸ்ர நரகம், ரௌரவ நரகம், மகா ரௌரவ நரகம் என நான்கு நரகங்களைப் பற்றி மகாபுராணங்களில் ஒன்றான கருட புராணம் விரிவாக எடுத்துரைக்கிறது.


</doc>
<doc id="184989" url="https://ta.wikipedia.org/wiki?curid=184989" title="ஆல்ஃபா துகள்">
ஆல்ஃபா துகள்

ஆல்ஃபா துகள் அல்லது கதிர் ("Alpha particle" or "ray"), இயற்கை அல்லது செயற்கைக் கதிரியக்கத்தின் போது வெளிப்படுகின்றன. இந்நிகழ்வு பொதுவாக அணு நிறை கூடிய தனிமங்களில் நிகழ்கிறது. α துகள்கள் ஈலியத்தின் கருக்களாகும். எனவே இதில் இரு புரோத்தன்களும் இரு நியூத்திரன்களும் காணப்படும். சில செயற்கைக் கதிரியக்கத் தனிமங்கள் மிகக்குறைந்த அல்லது மிக அதிக அரை வாழ்வுடன் காணப்படுகின்றன. இச்செயற்கை கதிர் தனிமங்களின் அணுஎண் 60 க்கும் 85 க்கும் இடைப்பட்டதாகவும் உள்ளன. α துகளை வெளியிட்டபின் தாய்தனிமத்தின் அணு எண்ணில் 2 உம் அணுநிறையில் 4 உம் குறைந்து, புதிய சேய் தனிமம் கிடைக்கிறது. α உமிழ்ச்சியினைத் தொடர்ந்து காமாக் கதிர்கள் வெளிப்படுகின்றன.

ஒரு குறிப்பிட்ட ஐசோடோப்பிலிருந்து வெளிப்படும் எல்லா α துகள்களும் ஒரே ஆற்றலுடன் காணப்படுகின்றன. எனவே வளியிலோ, பிற ஊடகங்களிலோ அவைகளின் செல்தொலைவு (Range ) ஒன்றுபோல் இருக்கும். இச்செல்தொலைவு அவைகளின் ஆற்றலைப் பொறுத்திருக்கிறது.ஆல்ஃபா கதிர்கள் என்பன ஐட்ரஜனைப் போல் நான்கு மடங்கு நிறையும் ஐட்ரஜனைப் போல் இரு மடங்கு நேர்மின்னூட்டமும் கொண்ட துகள்களின் ஓட்டமாகும்.ஆல்ஃபா துகள்கள் எலக்ட்ரான்களை இழந்த ஈலியம் அணுக்களாகும்.

இங்கு b என்பது மாறிலியாகும். கதிர் தனிமத்தினைப் பொறுத்து அவைகளின் வேகம் 1.45 முதல் 2.2* 10 மீட்டர் வரையில் காணப்படுகிறது. சில ஒளிரும் பொருட்களில் மோதும்போது ஒளித்தெறிப்புகளை (Scintilations ) தோற்றுவிக்கின்றன.
ஊடகம் ஒன்றின் வழிசெல்லும் போது, அயனியாக்கம் நிகழ்கிறது. இக்கதிர்கள் மிகவும் குறைந்த ஊடுருவற்திறன் கொண்டன. ஒரு சாதாரண தாள் அதனைத் தடுத்து நிறுத்திவிடும்



</doc>
<doc id="184990" url="https://ta.wikipedia.org/wiki?curid=184990" title="அராபிய இலக்கியம்">
அராபிய இலக்கியம்

அராபிய இலக்கியம் ("al-Adab al-‘Arabī", அரபு: الأدب العربي‎) எனப்படுவது, அரபு மொழியில் எழுதப்பட்ட உரைநடை மற்றும் கவிதைத் தொகுப்புகளை குறிப்பதாகும். அரபுலகில் இது "அதாப்" (أدب‎) என அழைக்கப்படுகின்றது. பண்டைய காலங்களில் இருந்தே பல வாய்வழி இலக்கியங்கள் இங்கு இருந்த போதும், ஐந்தாம் நூற்றான்டின் பிறகே அராபிய இலக்கியம் வளரத் தொடங்கியது. குறிப்பாக இசுலாமிய பொற்கால நேரத்தில் இது தனது உச்சத்தை தொட்டது. இந்த காலக் கட்டத்தில் உலகின் பல்வேறு காலாச்சாரத்தை சேர்ந்த நூல்களும், தொன்மங்களும், வரலாறுகளும், புராணங்களும் அரபிக்கு மொழிபெயற்கப்பட்டன. மங்கோலியர்களின் பாக்தாத் படையெடுப்பை அடுத்து இதில் பெரும்பான்மையானவை அழிக்கப்பட்டன. 

பொதுவாக குரான், அரபு இலக்கியத்தின் மிகச்சிறந்த படைப்பாக கருதப்படுகின்றது அரபு மொழி இலக்கியங்களில் திருக்குர்ஆன் மிகச் சிறந்த படைப்பாகப் பரவலாகக் கருதப்படுகிறது. . 



</doc>
<doc id="184999" url="https://ta.wikipedia.org/wiki?curid=184999" title="விசுவமடு">
விசுவமடு

விசுவமடு இலங்கையின் வடக்கே முல்லைத்தீவு மாவட்டத்தில் அமைந்துள்ளது. இது ஏற்றுநீர்ப்பாசனத்திட்டத்தின் மூலம் குடியமர்த்தப்பட்ட ஒரு விவசாயக் கிராமமாகும். இது கிளிநொச்சி மற்றும் முல்லைத்தீவு மாவட்டங்களின் எல்லைப்பகுதியில் உள்ளது. 9°18'00"வ 80°41'00"கி என்னும் ஆள்கூறுகளைக் கொண்டு அமைந்துள்ளது. இப் பிரதேசத்தின் விவசாய செய்கைக்கு விசுவமடுக்குளம் நீர்ப்பாசன தேவைகளுக்காக பயன்படுத்தப்படுகின்றது.




விசுவமடு மத்திய சனசமூக நிலையம் 1993 இல் ஆரம்பிக்கப்பட்டு நாட்டில் ஏற்பட்ட அசாதாரண சூழ்நிலைகளினால் அதன் செயற்பாடுகள் சிறிதுகாலம் தடைப்பட்டிருந்தன. இது இவ்வூர் மக்களின் கல்வி, கலை, கலாச்சார, பண்பாடு, விளையாட்டு மற்றும் பாரம்பரிய விழுமியங்களை மேம்படுத்தும் நோக்குடன் அதன் செயற்பாடுகள் முன்னெடுக்கப்படுகின்றன.



</doc>
<doc id="185000" url="https://ta.wikipedia.org/wiki?curid=185000" title="இசுலாமியப் பொற்காலம்">
இசுலாமியப் பொற்காலம்

இசுலாமிய பொற்காலம் ("Islamic Golden Age") என்பது எட்டாம் நூற்றாண்டு முதல் பன்னிரென்டாம் நூற்றாண்டு வரையான, பாக்தாத்தை ஆண்டுவந்த அப்பாசியர்களின் காலக்கட்டத்தை குறிப்பது. எட்டாம் நூற்றாண்டின் மத்தியில் அப்பாசியக் கலீபாக்கள், தங்கள் தலைநகரை திமிசுகு நகரில் இருந்து பாக்தாத்துக்கு மாற்றியதை தொடர்ந்து இசுலாமிய கலாச்சாரம் ஏற்றம் கான தொடங்கியது. இந்த காலக்கட்டத்தில் பொறியியல், வணிகம், பொருளாதாரம், தொழிற்சாலை, அறிவியல், தொழிநுட்பம், கட்டடக்கலை, விவசாயம், ஓவியம், சட்டம், இலக்கியம், தத்துவம், கடல் பயனம் என பல துறைகளிலும் இசுலாமியர்களின் பங்களிப்பு மிகுந்து இருந்தது. "பைத் அல் இக்மா" (ஞானத்தின் இல்லம்) எனும் நூலகம் ஏற்படுத்தப்பட்டு, உலகின் பழமையான புத்தகங்களும், இலக்கியங்களும் அரபு மற்றும் பாரசீக மொழியில் தொகுக்கப்பட்டன. பின்னர் இவை இலத்தீன், எபிரேயம், துருக்கியம் ஆகியவற்றுக்கும் மொழி மாற்றம் செய்யப்பட்டது. மற்ற சமயத்தவரின் உரிமைகள் காக்கப்பட்டன. இந்த காலக்கட்டத்தில்தான் இந்தியர்களின் கணித எண்னான சுழி (0) அரபுலகத்துக்கு ஏற்றுமதியானது. பிரபல அரபு கணிதவியலறான அல்-குவாரிசுமி இதன் முக்கியத்துவத்தை பிரபடுத்தத் தொடங்கியதை அடுத்து, சுழியம் 12ம் நூற்றாண்டில் ஐரோப்பாவுக்கு அறிமுகமாகியது. தொடர்ந்து நடைபெற்ற சிலுவைப்போர்களை அடுத்து சரிவை சந்திக்கத் தொடங்கிய இசுலாமிய பொற்கால ஆட்சி, 1258ல் ஏற்பட்ட மங்கோலிய படையெடுப்பை அடுத்து முடிவுக்கு வந்தது.

அல் பிருனி, அல் பராபி, இப்னு சீனா, அல்-குவாரிசுமி, இப்னு துர்க், ஓமர் கய்யாம், அல் கசாலி ஆகியோர் இந்த காலக் கட்டத்தில் வாழ்ந்து வந்த சில முக்கிய நபர்கள் ஆவர்.



</doc>
<doc id="185008" url="https://ta.wikipedia.org/wiki?curid=185008" title="விசுவமடு மகா வித்தியாலயம்">
விசுவமடு மகா வித்தியாலயம்

விசுவமடு மகா வித்தியாலயமானது இலங்கையின் வடக்கே முல்லைத்தீவு மாவட்டத்தில் விசுவமடு என்னும் பிரதேசத்தில் அமைந்த பாடசாலையாகும். இப்பாடசாலையானது 1978ஆம் ஆண்டு புரட்டாதி மாதம் 20ம் திகதி விசுவமடு பலநோக்கு கூட்டுறவுச்சங்கத்தினால் வழங்கப்பட்ட காணியில் ஆரம்பிக்கப்பட்டது.

1978ஆம் ஆண்டு புரட்டாதி மாதம் 20ஆம் திகதி ஆரம்பிக்கப்பட்ட இப்பாடசாலையின் முதல் அதிபராக விசுவநாதர் பதவியேற்றார். அவருடைய ஞாபகர்த்தமாக தரம்1 தொடக்கம் தரம்5 வரைக்கும் விசுவநாதர் ஆரம்ப பாடசாலை என்ற பெயரில் ஆரம்பிக்கப்பட்டுள்ளது.

வன்னியில் முல்லை மாவட்டத்தின் மேற்குப் புறத்திலும் கிளிநொச்சி மாவட்டத்தின் கிழக்குப் புறத்திலும் அமைந்திருக்கும் எல்லைக்கிராமம் விசுவமடு ஆகும். நீர்வளமும் நிலவளமும் நிரம்பப் பெற்று வனவளத்தினால் சூழ்ந்திருந்தது இக்கிராமம்.



</doc>
<doc id="185010" url="https://ta.wikipedia.org/wiki?curid=185010" title="குடிபெயர்ந்த தமிழர்களின் வரலாறு‍">
குடிபெயர்ந்த தமிழர்களின் வரலாறு‍

இந்தியாவிலிருந்து‍ பல ஆயிரக்கணக்கான தமிழ் பேசும் மக்கள் பல நூறு‍ ஆண்டுகளுக்கு‍ முன்பே உலகின் பல இடங்களுக்கு‍ குடியெர்ந்து‍ இப்போதும் வாழ்ந்து‍ வருகின்றனர். 

தமிழகத்தை விட்டு‍ வேலைக்காகவும் இன்னும் பல்வேறு‍ காரணங்களுக்காக உலகின் மற்ற நாடுகளுக்கு‍ பல்வேறு‍ காலங்களில் தமிழர்கள் சென்றுள்ளனர். அவர்கள் இன்னு‍ வாழும் நாடுகளின் பெயர்கள்.
(GUADELOUPE) தீவுகளில் இன்றும் தமிழ் பேசும் மக்கள் தங்கள் கலாச்சாரத்தோடு‍ வாழ்ந்து‍ வருகிறார்கள்.


</doc>
<doc id="185012" url="https://ta.wikipedia.org/wiki?curid=185012" title="சத்தியோசாதம்">
சத்தியோசாதம்

சத்யோ சோதம் என்பது சிவபெருமானின் ஐந்து முகங்களில் ஒன்றான இது படைத்தல் பணிபுரியும் முகமாகக் கருதப்படுகிறது.

சத்யோ சோதத்தினை சிவபெருமானின் ஐவ்வகை தோற்றத்தில் முதலாவது தோற்றமாக மகாபுராணங்களில் ஒன்றான லிங்க புராணத்தில் விவரித்துள்ளது. சுவாத லோகித கற்பத்தில் பிரம்ம தேவன் சிவபெருமானை வணங்கி தியானிக்கும் போது சிவபெருமான் தோன்றினார். அப்பொழுது மிகவும் அழகிய இளம் பாலகனாக அவர் இருந்தார். 

சிவபெருமானின் ஐந்து முகங்களில் முதல் முகமாகும். தத்புருஷம் என்றும் அழைக்கப்படுகிறது. இம்முகம் பால் வண்ண வெண்மை நிறமுடையதெனவும், மேற்கு திசையை நோக்கி அமைந்துள்ளாகவும் அறியப்படுகிறது. சிவபெருமானின் இம்முகம் முனி தாண்டவம் புரிந்து படைக்கும் பணிபுரியும் முகமாகும். 

சிவபெருமானின் இந்த சத்யோசோத முகத்திலிருந்து காமிகம், யோகஜம், சிந்தியம், காரணம், அஜிதம் என ஐந்து ஆகமங்களை தோற்றுவித்தார். 


</doc>
<doc id="185013" url="https://ta.wikipedia.org/wiki?curid=185013" title="வாமதேவம்">
வாமதேவம்

வாமதேவம் என்பது சிவபெருமானின் ஐந்து முகங்களில் காத்தல் பணிபுரியும் ஒரு முகமாக கருதப்படுகிறது.

முப்பதாவது இரத்த கற்பத்தில் படைப்புக் கடவுளான பிரம்ம தேவன் சிவபெருமானை நினைத்து தியானித்த பொழுது, அவருடைய தியானித்தில் மகிழ்ந்த சிவபெருமான் சடாமுடியில் பாம்புகளையும், கைகளில் மால் மழு ஆகியவையும் தாங்கி காட்சியளித்தார். இத்தோற்றம் வாமதேவம் எனப்படுகிறது. இதனைப் பற்றி மகாபுராணங்களில் ஒன்றான லிங்க புராணத்தில் குறிப்பிடப்பட்டுள்ளது. 

சிவபெருமான் ஐந்து முகங்களில் இரண்டாவது முகமாகும். இம்முகம் வாமம் என்றும் அறியப்படுகிறது. இம்முகம் சிவப்பு நிறமுடையதெனவும், வடக்கு திசையை நோக்கி அமைந்துள்ளாகவும் அறியப்படுகிறது. சிவபெருமான் இம்முகம் வாயிலாக சந்தியா தாண்டவம் ஆடி காத்தல் பணிபுரிகின்றார். 

சிவபெருமான் வாமதேவ முகத்திலிருந்து தீப்தம், சூட்சுமம், ஸகஸ்ரம், அம்சுமான், சுப்ரபேதம் என ஐந்து ஆகமங்களை தோற்றுவித்தார்.


</doc>
<doc id="185014" url="https://ta.wikipedia.org/wiki?curid=185014" title="அகோரம்">
அகோரம்

அகோரம் என்பது சிவபெருமானின் ஐந்து முகங்களில் அழிக்கும் பணிபுரியும் முகமாக கருதப்பெறுகிறது.

சிவபெருமானை நோக்கி கடும் தவத்தில் ஆழ்ந்த படைப்பின் கடவுளான பிரம்மதேவனுக்கு, நெருப்பு மற்றும் வாள் ஆகியவற்றை தாங்கிய கரிய உருவத்தில் காட்சியளித்தார். இந்த உருவம் அகோரம் என்று அழைக்கப்படுகிறது. இத்தோற்றத்தில் சிவபெருமான் சிவமந்திரத்தினை லட்சம் முறை உச்சரிப்பவர்கள் கையிலையை அடைவர்கள் என்ற வரம் தந்தார். இத்தோற்றம் பற்றி மகாபுராணங்களில் ஒன்றான லிங்க புராணத்தில் எடுத்துரைக்கப்பட்டுள்ளது. 

இது சிவபெருமானின் ஐந்து முகங்களில் மூன்றாவது முகமாகும். இம்முகம் கருப்பு நிறமுடையதெனவும், தெற்கு திசையை நோக்கி அமைந்துள்ளாகவும் அறியப்படுகிறது. சிவபெருமான் இம்முகம் வாயிலாக ருத்திர தாண்டவம் ஆடி அழிக்கும் பணிபுரிகின்றார். 

சிவபெருமான் அகோர முகத்தி்லிருந்து விஜயம், நிசுவாசம், சுவாயம்புவம், அனலம், வீரம் ஆகிய ஐந்து ஆகமங்களை தோற்றுவித்தார். 


</doc>
<doc id="185015" url="https://ta.wikipedia.org/wiki?curid=185015" title="தற்புருடம்">
தற்புருடம்

தற்புருடம் என்பது சிவபெருமானின் மறைத்தல் பணிபுரியும் முகமாகக் கருதப்பெறுகிறது.

சிவபெருமானை படைப்பின் கடவுளான பிரம்ம தேவர் பீதகற்பத்தில் தியானித்தார். அப்பொழுது சிவபெருமான் தன்னுடைய கரிய சடாமுடியில் இளம்பிறை அணிந்தவாறு காட்சியளித்தார். இந்த உருவம் தர்புருடமாகும். இத்தோற்றம் பற்றி மகாபுராணங்களில் ஒன்றான லிங்க புராணம் விளக்கியுள்ளது. 

சிவபெருமானின் ஐந்து முகங்களில் நான்காவது முகமாகவும் தற்புருடம் அறியப்படுகிறது. இம்முகம் மஞ்சள் குங்கும நிறமுடையதெனவும், கிழக்கு திசையை நோக்கி அமைந்துள்ளாகவும் அறியப்படுகிறது. சிவபெருமான் இம்முகம் வாயிலாக திரிபுர தாண்டவம் ஆடி மறைத்தல் பணிபுரிகின்றார். 

சிவபெருமான் தற்புருஷ முகத்திலிருந்து ரௌரவம், மகுடம், விமலம், சந்திரஞானம், பிம்பம் ஆகிய ஐந்து ஆகமங்களை தோற்றுவித்தார். 


</doc>
<doc id="185016" url="https://ta.wikipedia.org/wiki?curid=185016" title="ஈசானம்">
ஈசானம்

ஈசானம் என்பது சிவபெருமானின் ஐந்து முகங்களில் ஒன்றான இது அருளும் பணிபுரியும் ஒரு முகமாகக் கருதப்படுகிறது.

விஸ்வரூப கற்பத்தில் மலரயன் என்பவர் சிவபெருமானை தியானித்தார். அவருடைய தியானத்தில் மகிழ்ந்து சிவபெருமான் பிறைச் சந்திரனை சடாமுடியில் தாங்கி, கோரைப்பற்களுடன் காட்சியளித்தார். அவருடன் இரு வாணி மற்றும் தேவர்களின் தாயார் ஆகியோர் இரு புறமும் இருந்தனர். இத்தோற்றம் ஈசானமாகும்.

சிவபெருமானின் ஐந்து முகங்களில் ஐந்தாவது முகமாகும். இம்முகம் படிக நிறமுடையதெனவும், வடகிழக்கு திசையை நோக்கி அமைந்துள்ளாகவும் அறியப்படுகிறது. சிவபெருமான் இம்முகம் வாயிலாக ஊர்த்தவ தாண்டவம் புரிந்து அருள்கின்றார். 

சிவபெருமான் ஈசான முகத்திலிருந்து புரோக்கீதம், லலிதம், சித்தம், சந்தானம், சர்வோக்தம், பரமேசுவரம், கிரணம், வாதுளம் ஆகிய எட்டு ஆகமங்களை தோற்றுவித்தார் எனவும், ஆறுபத்தாறு முனிவர்களும் ஆகம இரகசியப் பொருளை இம்முகத்தின் மூலம் அறிந்தனர் என்றும் கூறப்படுகிறது.


</doc>
<doc id="185017" url="https://ta.wikipedia.org/wiki?curid=185017" title="கிளாசியசு-கிளாப்பிரான் சமன்பாடு">
கிளாசியசு-கிளாப்பிரான் சமன்பாடு

கிளாசியசு-கிளாப்பிரான் சமன்பாடு ("Clausius-Clapeyron Equation") அல்லது முதல் மறை வெப்பச்சமன்பாடு என்பது

இச்சமன்பாடு அழுத்தத்தால் கொதிநிலை அல்லது உருகுநிலையில் ஏற்படும் மாறுபாடு என்ன என்பதனைக் கணக்கிட உதவுகிறது:



</doc>
<doc id="185021" url="https://ta.wikipedia.org/wiki?curid=185021" title="பன்னாட்டு எடைகள் மற்றும் அளவைகள் ஆணையம்">
பன்னாட்டு எடைகள் மற்றும் அளவைகள் ஆணையம்

பன்னாட்டு எடைகள் மற்றும் அளவைகள் ஆணையம் ("International Bureau of Weights and Measures", ), என்பது பன்னாட்டு சீர்தரங்கள் அமைப்பாகும். அனைத்துலக முறை அலகுகளை (SI) பராமரிப்பதற்காக "மீட்டர் மாநாட்டின்படி" நிறுவப்பட்ட மூன்று நிறுவனங்களில் ஒன்றாகும். இந்த நிறுவனம் பொதுவாக இதன் பிரெஞ்சு முதலெழுத்துக்களால் பிஐபிஎம் (BIPM) என்று அறியப்படுகிறது.

அனைத்துலக முறை அலகுகளை பராமரிக்கும் மற்ற இரு நிறுவனங்களும் அவற்றின் பிரெஞ்சு முதலெழுத்துக்களால் அறியப்படுகின்றன: எடைகள் மற்றும் அளவைகளுக்கான பொது மாநாடு () (CGPM) மற்றும் பன்னாட்டு எடைகள் மற்றும் அளவைகள் குழு () (CIPM).


</doc>
<doc id="185023" url="https://ta.wikipedia.org/wiki?curid=185023" title="குறுக்கீட்டுமானம்">
குறுக்கீட்டுமானம்

குறுக்கீட்டுமானம் ("Interferometry") என்பது அலைகளை, வழமையாக மின்காந்த அலைகளை, ஒன்றின்மீது ஒன்று பொருத்தி அந்த அலைகளைப் பற்றி தகவல்களைப் பெறும் தொழில்நுட்ப தொகுப்பாகும். குறுக்கீட்டுமானம் வானியல், ஒளியிழை, பொறியியல் அளவையியல், ஒளிமை அளவியல், கடற்பரப்பியல், நிலவதிர்ச்சியியல், நிறமாலையியல் (மற்றும் வேதியியலில் இதன் பயன்பாடுகள்), குவாண்டம் விசையியல், அணுக்கருவியல் மற்றும் துகள் இயற்பியல், பிளாசுமா (இயற்பியல்), தொலையுணர்தல், உயிரிமூலக்கூற்றியல் இடைவினைகள், மேற்பரப்பு தரவுதிரட்டல், நுண்பாய்மங்கள், இயக்கவியல் தகைவு/திரிபு அளவியல், மற்றும் வேக அளவியல் போன்ற துறைகளில் முக்கிய புலனாய்வு தொழில் நுட்பமாக விளங்குகிறது. 

குறுக்கீட்டுமானிகள் அறிவியலிலும் தொழிற்துறையிலும் சிறு நகர்வுகளையும் ஒளிவிலகல் குறிப்பெண் மாற்றங்களையும் மேற்பரப்பு முறைகேடுகளையும் அளவிட முதன்மையாகப் பயன்படுத்தப்படுகிறது.


</doc>
<doc id="185029" url="https://ta.wikipedia.org/wiki?curid=185029" title="எடி மாபோ">
எடி மாபோ

எடி கொய்க்கி மாபோ ("Eddie Koiki Mabo", "கி". 29 சூன் 1936 – 21 சனவரி 1992) ஒரு டொரெஸ் நீரிணைத் தீவுகளைச் சார்ந்த ஆஸ்திரேலியர். இவர் ஆஸ்திரேலியப் பழங்குடியினருக்கு நில உரிமைகளை மீட்டுக்கொடுக்க எடுத்துக்கொண்ட முயற்சிகளுக்காக அறியப்படுகிறார். மேலும் இவர் வரலாற்றுப்பூர்வமான உயர்நீதிமன்ற வழக்காகிய "மாபோ எதிர் குயின்ஸ்லாந்து" வழியாகவும் அறியப்படுகிறார்.

இப்புகழ் பெற்ற வழக்கின் தீர்ப்பை அடுத்து 1788 ஆம் ஆண்டு முதல் ஐரோப்பியக் குடியேற்றம் ஆரம்பிக்கப்பட்ட காலத்தில் இருந்து நடைமுறையில் இருந்து வந்த terra nullius (வெற்று நிலம் - எவருக்கும் சொந்தமில்லாத நிலம்) என்ற கொள்கை இல்லாமல் செய்யப்பட்டு, தலைமுறைகளாக நிலம் வைத்திருந்த (native title) ஆஸ்திரேலியப் பழங்குடியினருக்கு நில உரிமை வழங்கப்பட்டது.

மாபோவின் இயற்பெயர் "எடி கொய்கி சாம்போ". அவரின் உறவின் பென்னி மாபோ தத்தெடுத்த பிறகு, தன் கடைசிப் பெயரை மாபோ என்று மாற்றிக்கொண்டார். இவர் டொரெஸ் நீரிணைத் தீவுகளில் ஒன்றான மறி தீவில் பிறந்தார்.



</doc>
<doc id="185030" url="https://ta.wikipedia.org/wiki?curid=185030" title="அர்ஜுன் தொழில் நுட்பக் கல்லூரி">
அர்ஜுன் தொழில் நுட்பக் கல்லூரி

அர்ஜுன் தொழில் நுட்பக் கல்லூரி (Arjun College Of Technology) இது இந்திய மாநிலம் தமிழ் நாடு,கோயம்புத்தூர் மாவட்டத்தில் அமைந்துள்ள பொறியியல் கல்லூரி ஆகும்.
செட்டியக்காபாளையம்


</doc>
<doc id="185031" url="https://ta.wikipedia.org/wiki?curid=185031" title="ஸ்டேஷன் மாஸ்டர் (திரைப்படம்)">
ஸ்டேஷன் மாஸ்டர் (திரைப்படம்)

இஸ்டேஷன் மாஸ்டர் ( 31 மார்ச் 1966ல் சத்யன்,பிரேம் நசீர் முதலானோர் நடித்து பி. எ. தோமஸ் இயக்கத்தில் வெளிவந்த மலையாளத் திரைப்படம்.



</doc>
<doc id="185045" url="https://ta.wikipedia.org/wiki?curid=185045" title="தமிழ் இலக்கியத் தோட்ட விருதுகள்">
தமிழ் இலக்கியத் தோட்ட விருதுகள்

தமிழ் இலக்கியத் தோட்ட விருதுகள் என்பன தமிழ் இலக்கியத் தோட்ட அமைப்பினால் 2001 ஆம் ஆண்டு தொடக்கம் ஆண்டு தோறும் வழங்கப்படும் விருதுகள் ஆகும். 

ஒவ்வோர் ஆண்டும் உலக அளவில் சிறந்தவர்களாக அவர்கள் கருதும் தமிழ் இலக்கிய சேவையாளர் ஒருவருக்கு, 'இயல் விருது' எனும் வாழ்நாள் தமிழ் இலக்கிய சாதனை விருது வழங்கி சிறப்பிக்கிறது. 

இந்தச் சாதனை விருது பாராட்டுக் கேடயமும், 2500 டாலர்கள் பணப்பரிசும் கொண்டது. உலகளாவிய ஆலோசனைக் குழு ஒன்றின் பரிந்துரையில் ஒவ்வொரு ஆண்டும் இந்த விருது வழங்கப்படும். இந்த வாழ்நாள் விருது ஒரு படைப்பாளிக்கோ, கல்வியாளருக்கோ, நூல்வெளியீட்டாளருக்கோ, விமர்சகருக்கோ, வேறு ஏதேனும் ஒரு வகையில் சிறந்த தமிழ் தொண்டாற்றியதாக அவர்கள் கருதுபவர்களுக்கோ அளிக்கப்படும்.

இதுவரை வாழ்நாள் தமிழ் இலக்கிய சாதனைக்காக இயல் விருது பெற்றவர்கள்:

தமிழ் இலக்கியத் தோட்டம், தமிழ்க் கணிமைக்கான வாழ் நாள் பங்களிப்பு ஆற்றியோராக தாங்கள் கருதுவோருக்கு தமிழ் கணிமைக்கான சுந்தர ராமசாமி விருதும் வழங்குகிறது.

தமிழ் கணிமைக்கான சுந்தர ராமசாமி விருது பெற்றோர்:

ஆண்டு தோறும் வழங்கும் விருதுகளைத் தவிர, முக்கியமான இலக்கியப் பங்களிப்புகளுக்குத் தனியாக அவ்வப்போது சிறப்பு விருதுகள் வழங்கப்பட்டு வருகின்றன. .

டிசம்பர் 2006: C.J.கனகரத்னத்திற்கு அவரது இலக்கிய விமர்சனங்களுக்காக முதல் விருது வழங்கப்பட்டது.

யூலை 2010: சிகாகோ பல்கலைக்கழகத்தில், துணைப் பேராசிரியராகவுள்ள சஸ்ச்சா எபெலிங்-குக்கு (Sascha Ebeling), அவரது தமிழ் மொழி ஆராய்ச்சிக்காக, குறிப்பாக 19-ம் நூற்றாண்டு தமிழ் கலாச்சாரம், கல்வெட்டுகள் குறித்த ஆராய்ச்சிகளுக்காக ஜூலை 2010-ல் இவ்விருது வழங்கப்பட்டது.

யூலை 2013: இலங்கையிலிருக்கும் நாவந்துறையைச் சேர்ந்த ஆசீர்வாதம் தம்பதியினருக்கு, தமிழ் மொழிக்கும், தமிழ் இலக்கியத் தோட்ட அமைப்புக்கும் அவர்கள் ஆற்றிய பங்களிப்புக்காக டொராண்டோவில் வழங்கப்பட்டது.

யூலை 2015: சோமசுந்தரம்பிள்ளை. பத்மநாதன் அவர்களுக்கு தமிழ் இலக்கியத்திலும், மொழிபெயர்ப்பிலும் அயராது உழைத்து தமிழ் மேம்பாட்டிற்காக சேவை ஆற்றியதற்காகவும், முனைவர் ப்ரெண்டா பெக் அவர்களுக்கு மற்றவர்களுக்கு முன்மாதிரியான தமிழுக்கான அவரின் உயரிய சேவைக்காகவும் டொறொன்ரோவில் வழங்கப்பட்டது

யூலை 2016:   தமிழிற்கு அளித்த முன்மாதிரியான சேவைகளுக்காக அவர்களுக்கும்,  ஐம்பது ஆண்டுகளுக்கு மேலாக தமிழ் இலக்கிய மேம்பாட்டுக்காக அயராது சேவையாற்றியதற்காக இரா. இளங்குமரன் அவர்களுக்கும் சிறப்பு இலக்கியச் சாதனை விருது தொரொன்டோவில் வழங்கப்பட்ட்டது

யூன் 2017: மறைந்த கவிஞர் செழியனுக்கும் தி. ஞானசேகரன் அவர்களுக்கும் முனைவர் நிக்கோலப்பிள்ளை சவேரி அவர்களுக்கும் இலக்கியச் சாதனைக்கான் சிறப்பு விருது தொரொன்டோவில் வழங்கப்பட்ட்டது.

விருதுகளைத் தவிர, கனடாவின் ஓண்டாரியோ மாகாணத்தில் படிப்பவர்களுக்கு கட்டுரைப் போட்டி வைத்து, அதில் தேர்ந்தெடுக்கப்படும் கட்டுரையை எழுதியவருக்கு கல்வி உதவித்தொகை வழங்கப்படுகிறது.

இதுவரை இந்த உதவித்தொகை பெற்றவர்கள்:


</doc>
<doc id="185052" url="https://ta.wikipedia.org/wiki?curid=185052" title="நவ சமுத்திர தலங்கள்">
நவ சமுத்திர தலங்கள்

நவ சமுத்திர தலங்கள் என்பவை சிவபெருமானது எண்ணற்ற தலங்களில் ஒரு வகையாகும். நவ என்றால் ஒன்பது என்று பொருள்படும். எனவே நவ சமுத்திர தலங்கள் என்பது ஒன்பது சமுத்திர தலங்களைக் குறிப்பதாகும்.

அவையாவன,



</doc>
<doc id="185053" url="https://ta.wikipedia.org/wiki?curid=185053" title="அக்காந்தோடியை">
அக்காந்தோடியை

அக்காந்தோடியை (Acanthodii) என்பது விலங்கியல் வகைப்பாட்டின்படி, காலத்தால் அழிந்த மீன்வகுப்பு ஒன்றைக் குறிக்கிறது. இவைகளுக்கு "முட்சுறாக்கள்" என்ற பெயர் இருந்தாலும், உண்மையில் இவை சுறாக்களிடமிருந்து மிகவும் வேறுபடுகின்றன. இவை குருத்தெலும்பு மீன்களின் தன்மையையும், எலும்புமீன்களின் தன்மையையும் கலந்த ஒரு மீனினமாகும். இவை பாறையடுக்குகளில் கற்படிவங்களாகப் (fossil) புதைந்து கிடக்கும், மிகப்பெரிய பழங்கால மீன் வகையாக அறியப்படுகிறது. இதுவரையில் அறிந்திருக்கும் மீன்களிலெல்லாம் விட, இவை காலத்தால் முந்தினவையாகக் கருதப்படுகிறது. பெரும்பான்மையான அகழ்வாராய்ச்சியாளர்கள், இவைகள் எலும்பு மீன்களை மிகவும் ஒத்திருப்பதாகக் கூறுகின்றனர்.

இலத்தீன் சொல்லான அக்கந்தோடுசு(இலத்தீன்:acanthodes) என்பதற்கு முள்,முதுகெலும்பு என்ற பொருள் வருகிறது. இந்த இலத்தீனிய சொல், விலங்கியல் வகைப்பாட்டியலில், இவ்வகுப்பின் பேரினங்களில் ஒன்றாகவும் இருக்கிறது. இங்கு இந்த இலத்தீனிய சொல்லில் இருந்து, அக்கந்தோடியன்(இலத்தீன்:acanthodian) என்ற ஒருமைக்கானப் பெயர் உருவாக்கப்பட்டது. அதன் பன்மைச்சொல்லே, அக்கந்தோடியை (இலத்தீன்:Acanthodii) ஆகும்.

இவற்றில் பல இனங்கள் காணப்படுகின்றன. இவை சுகாட்லாந்தில் கெய்த்னெசு, போர்பார் என்னும் இடங்களில் அகப்படும் பழைய செம்மணற்பாறை(Old red sand stone)யில் அகப்படுகின்றன. இப்பாறைகள் டெவோனியன் காலத்தைச சேர்ந்தவை ஆகும். அதாவது முப்பது கோடி ஆண்டுகளுக்கு முற்பட்ட காலம் ஆகும். அக்காலத்தில், இவை செழித்திருந்ததாக, ஆராய்ச்சிகள் மூலம் தெரிய வருகின்றன. அது முதல் பத்து கோடி ஆண்டு கரிக்காலத்தின் பகுதியாகிய, கீழ்ப்பெர்மியன் காலம் வரையில் இவை வாழ்ந்து வந்திருக்கின்றன. இவை சிறுமீன்கள் ஆகும். இம்மீன்கள் தொடக்ககாலத்தில் கடல்நீரிலும், பிற்காலத்தில் நன்னீரிலும் தன் வாழ்விடங்களை அமைத்துக் கொண்டவை ஆகும்

இவற்றின் தோல், சுறாவின் தோல் போல் சொரசொரப்பாக உள்ளது. அதற்குக் காரணம், அதிலுள்ள முள் போன்ற சிறு செதில்கள் ஆகும். இவற்றின் கண்களைச் சுற்றிலும், சிறு தகடுகளால் ஆன வளையம் ஒன்று அமைந்திருக்கிறது. இந்த மீன்களில், சாதாரண மீன்களுக்கு இருப்பது போல, முன் ஒரு இணைத்துடுப்பும், பின் ஒருஇணைத்துடுப்பும் இருக்கின்றன. மேலும் இவற்றிற்கு இடையே வரிசையாக இணை,இணைகளாக வேறு துடுப்புகளும் இருக்கின்றன. இப்படி இந்த மீன்களில் முன், பின் துடுப்புக்களுக்கு இடையேயும், துடுப்புகள் இருப்பதைக் கவனித்தால், மீனகளுக்கு இரண்டு பக்கங்களிலும் தொடர்ச்சியான ஒரு துடுப்பு முதலில் இருந்தது, அது பல துடுப்புக்களாகப் பிரிந்தது. அவற்றில் இப்போது, தோள்துடுப்பும், தொடைத்துடுப்பும் மட்டும் எஞ்சி இருக்கின்றன என்னும் கருத்தேத் தோன்றுகின்றது. அக்காந்தோடியையின் ஒவ்வொரு துடுப்பின் முன்பும், ஒரு வலுவான முள் உண்டு.

தாடையுள்ள முதுகெலும்பிகளுக்கிடையேயான தொடர்புகள் பற்றிய அறிவு, (Davis "et al." (2012)) இவ்வகுப்பு, இருபெரும் உயிரின கிளைகளை உருவாக்குகிறது. ஒன்று (clades) எலும்பு மீன்கள்("Osteichthyes"), மற்றொன்று குருத்தெலும்பு மீன்கள் (cartilaginous fish). முன்னர் குருத்தெலும்பு மீன்களுடைய தன்மைகளை அதிகம் பெற்றிருந்தாலும், எலும்பு மீன்களிடையே வகைப்பாட்டில் வைக்கப்பட்டது. கீழுள்ள உயிரினகிளை வரைபடம்(cladogram), இவ்வகுப்பின் பரிணாம வளர்ச்சியைக் குறிக்கிறது.:

கீழே குறிப்பிடப்பட்டுள்ள சொற்கள் அனைத்தும், விலங்கியல் வகைப்பாட்டுப் பெயர்கள் ஆகும். பொருத்தமான கட்டுரைகள் உருவாக்கப்பட்ட பின்பு, அக்கட்டுரைகளைப் பொருத்தலாம். (எ.கா) Vertebrata--->முதுகெலும்பிகள். தடிமனான கிளைகளைக் கொண்டவை, அக்காந்தோடியை வகுப்பின் பரிணாம உயிரினகிளையாகும்.



</doc>
<doc id="185054" url="https://ta.wikipedia.org/wiki?curid=185054" title="தேவாரப்பாடல் பெற்ற நடு நாட்டு தலங்களின் பட்டியல்">
தேவாரப்பாடல் பெற்ற நடு நாட்டு தலங்களின் பட்டியல்

தேவாரப்பாடல் பெற்ற பாண்டிய நாட்டு தலங்களின் பட்டியல் தேவாரப்பாடல் பெற்ற, நடு நாட்டிலுள்ள சிவன் கோயில்களைக் கொண்ட பட்டியலாகும்.

தேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), காவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய்(1) மற்றும் திருக்கிளியன்னவூர் (1) ஆகிய இடங்களில் காணப்படுகின்ற 276 சிவன் கோயில்கள் அடங்கும். 




</doc>
<doc id="185056" url="https://ta.wikipedia.org/wiki?curid=185056" title="தேவாரப்பாடல் பெற்ற தொண்டை நாட்டு தலங்களின் பட்டியல்">
தேவாரப்பாடல் பெற்ற தொண்டை நாட்டு தலங்களின் பட்டியல்

தேவாரப்பாடல் பெற்ற தொண்டை நாட்டு தலங்களின் பட்டியல் தேவாரப்பாடல் பெற்ற, தொண்டை நாட்டிலுள்ள சிவன் கோயில்களைக் கொண்ட பட்டியலாகும்.

தேவாரப் பாடல் பெற்ற தலங்களில் தொண்டை நாடு (32), நடு நாடு (22), காவிரியாற்றின் வட கரை (63), காவிரியாற்றின் தென் கரை(128), பாண்டிய நாடு (14),கொங்கு நாடு (7), மலை நாடு (1), துளுவ நாடு (1), வட நாடு (5), ஈழ நாடு (2), புதிதாக கண்டுபிடிக்கப்பட்ட காவிரி தென்கரைத் தலமான திருவிடைவாய்(1) மற்றும் திருக்கிளியன்னவூர் (1) ஆகிய இடங்களில் காணப்படுகின்ற 276 சிவன் கோயில்கள் அடங்கும். 




</doc>
<doc id="185057" url="https://ta.wikipedia.org/wiki?curid=185057" title="பஞ்ச குரோச தலங்கள்">
பஞ்ச குரோச தலங்கள்

பஞ்ச குரோச தலங்கள் என்பவை சிவபெருமானது தலங்களில் காசிக்கு சமமானதாக வகைப்படுத்தப்பட்ட தலங்களாகும். குரோச என்பதற்கு காசிக்கு நிகரான என்று பொருள்தரப்படுகிறது. காசியிலும், கும்பகோணத்திலும் பஞ்ச குரோச தலங்கள் உள்ளன.

அமுதக் குடத்தினை சிவபெருமான் சிதைத்தார். அதனால் பல்வேறு இடங்களிலும் அமுதம் சிந்தியது. ஐந்து குரோசம் வரையில் இந்த அமுதம் பரவி ஐந்து தலங்களை உண்டாக்கியதால் பஞ்ச குரோச தலங்கள் எனப்படுகின்றன.

ஒரு குரோசம் என்பது இரண்டரை நாழிகையில் கடந்து செல்லக் கூடிய தூரமாகும். குறைவான நேரத்தில் சென்றடையக் கூடிய இடமாக உள்ளதால், இந்த தலங்களுக்கு சென்று குளத்தில் நீராடி இறைவனை தரிசனம் செய்து வருகின்றனர். மகாமக காலங்களில் இந்தக் கோயில்களை தரிசனம் செய்ய காலங்கள் நிர்ணயம் செய்யப்பட்டு அதன்படி தரிசனம் செய்கின்றனர்.



</doc>
<doc id="185060" url="https://ta.wikipedia.org/wiki?curid=185060" title="எருமுத்தனப்பள்ளி">
எருமுத்தனப்பள்ளி

எருமுத்தனப்பள்ளி, தமிழ்நாட்டில் கிருஷ்ணகிரி மாவட்டம், தேன்கனிக்கோட்டை வட்டம், தல்லி ஊராட்சி ஒன்றியத்தைச் சேர்ந்த அஞ்செட்டி ஊராட்சிக்குப்பட்ட கிராமம் ஆகும்.

இது சுமார் 1120 மக்கள் தொகையினை கொண்டது (ஆண்-700-பெண்420) மலைத் தொடர்களும், காடுகளும் அதிகம். மேலும் இது 420 வருட வரலாற்றினைக் கொண்டது. இங்கு வாழும் மக்களின் முன்னோர்கள் முதல்முதலில் வாழ்ந்ததாக-உப்புரானெ, தோடே கௌடுன் கெரே, சிவுலாங்காரி போன்ற இடங்கள் கூறப்படுகின்றன. கர்நாடக வாழ் மக்களாக வாழ்ந்த இவர்கள் காலப்போக்கில் தமிழக பகுதியில் குடிபெயர்ந்தனர். 
இப்பகுதியில் வாழும் மாரம்மா (ಮಾರಮ್ಮ) (பெண்-94) குறிப்பிடுகையில் உப்புரானெ, தோடே கௌடுன் கெரே,சிவுலாங்காரி பகுதியில் ஏற்பட்ட தண்ணீர் பஞ்சம் மற்றும் காலரா போன்ற காரணத்தால் தற்போது உள்ள எருமுத்தனப்பள்ளி பகுதியில் குடிபெயர்ந்ததாகக் குறிப்பிட்டார்.
மேலும் இப்பகுதியில் பழங்குடியின மக்களும் வாழ்ந்து வருகின்றனர்.இப்பகுதியின மக்கள் இயற்கை கடவுள்களையே அதிகம் வணங்குகின்றனர்..

இப்பகுதி திம்மேகவுடு மற்றும் மாதேகவுடு என்ற குறுநில மன்னர்களால் நிர்வகிக்கப்பட்டது.
எருமுத்தனப்பள்ளி வனப்பகுதியில் சுமார் 2000 வருடம் பழமை வாய்ந்த குளம் மற்றும் அக்கால மக்களால் வழிபடப்பட்ட வன தேவதை கோவில்கள் உள்ளன.
மேலும் இங்கு மிகப்பழமை வாய்ந்த அக்கால மக்களால் கட்டப்பட்ட கல் வழித்தடங்கள் மற்றும் ஊர் எல்லையை சுற்றிலும் கல்லினால் கட்டப்பட்ட கற்கோட்டைகள் இன்றும் காணக்கிடைக்கின்றன. 
இப்பகுதியில் 420 ஆண்டுகள் பழமை வாய்ந்த 6 கிணறுகள் உள்ளன. சுமார் 1,200 வகையான மருத்துவ செடிகளும், 300க்கும் மேற்பட்ட மருத்துவ மரங்களும், 4 நீர் அருவிகளும், ஒரு பெரிய ஆறும், பழங்கால கல் கோட்டைகளும், கல் கால் வழித்தடமும் காணப்படுகின்றன. 
சிவுலாங்காரி பகுதியில் காணப்படும் ஒரு பழங்கால கல் கோட்டை இது சுமார் 180 வருட பழமை வாய்ந்தது. மோடப்பா (வயது-90) என்பவர் எருமுத்தனப்பள்ளியினைச் சேர்ந்த ஒரு பழங்கால சித்த மருத்துவர். இந்த வயதிலும் இயற்கை உரங்களைப் பயன்படுத்தி சுயமாகவே விவசாயம் செய்து வருகிறார். எருமுத்தனப்பள்ளி சுற்றிலும் சுமார் 7,000 மீட்டர் உயரம் கொண்ட 26மலைகளைக் கொண்டுள்ளது.
இது கர்நாடகாவில் அமைந்துள்ள மலைமாதெஷ்வரன் கோவிலுக்கு அருகில் அமைந்துள்ளது. வரலாற்றில் காணப்படாத பல மலைத்தொடர்களும், பழங்கால கோவில்களும், இயற்கை காட்சிகளும் காணப்படுகின்றன..

எருமுத்தனப்பள்ளியில் "ஆனெபீதி மடா" என்ற அருவியும், அஞ்செட்டிக்கு அருகில் "மெட்ரெ" என்ற அருவியும் இதற்கு அழகை சேர்க்கின்றன. காட்டுப்பகுதியில் 32கிலோ மீட்டர் தொலைவில் உள்ள "கலகூலியப்பன்" எனும் கோவிலுக்கு சுமார் 145 வருடங்களாக எருமுத்தனப்பள்ளி கிராம மக்கள் சென்று வருகின்றனர். இக்கோவில் அவர்களின் பாரம்பரியக் கோவிலாகக் கருதப்படுகிறது. அக்கால கற்சிலைகளும், கோவிலும் காணப்படுகின்றன..


</doc>
<doc id="185062" url="https://ta.wikipedia.org/wiki?curid=185062" title="பிரெஞ்சு மக்கள்">
பிரெஞ்சு மக்கள்

பிரெஞ்சு மக்கள் () எனப்படுவோர் பொதுவான கலாச்சாரத்தையும் பிரான்சிய மொழியைத் தாய் மொழியாகவும் பேசும் மக்களாவர். வரலாற்று ரீதியில், பிரெஞ்சுக்காரர் தங்கள் வம்சாவழியினராக கெல்ட்டியர், இலத்தீன்காரர், செருமானிய மக்கள் ஆகிய இனத்தவரைக் கொண்டு காணப்பட்டாலும் இன்று பல இனக்குழுக்களை கலப்பாகக் கொண்டுள்ளனர். பிரான்சு நாட்டிற்குள் பரம்பரை, வாழும் நாடு என்று இல்லாது குடியுரிமை மூலமே பிரெஞ்சுக்காரர் என அறியப்படுகின்றனர்.


</doc>
<doc id="185063" url="https://ta.wikipedia.org/wiki?curid=185063" title="எகிப்தியர்">
எகிப்தியர்

எகிப்தியர் ("Egyptians",  ; ) எனப்படுவோர் எகிப்தில் குடியுரிமை பெற்ற மற்றும் எகிப்தை சொத்த இடமாகக் கொண்ட, பொதுவான கலாச்சாரத்தை பகிர்ந்து அரபு மொழியைப் பேசும் மக்களைக் குறிக்கும்.


</doc>
<doc id="185065" url="https://ta.wikipedia.org/wiki?curid=185065" title="கோதவாடி">
கோதவாடி

கோதவாடி (Kothavadi) இது இந்தியாவின் தமிழ்நாடு மாநிலத்தில் கோயம்புத்தூர் மாவட்டம், கிணத்துக்கடவு வட்டம், கிணத்துக்கடவு ஊராட்சி ஒன்றியத்தில் அமைந்துள்ள
ஒரு ஊர் ஆகும். 



</doc>
<doc id="185066" url="https://ta.wikipedia.org/wiki?curid=185066" title="தில்லு முல்லு (2013 திரைப்படம்)">
தில்லு முல்லு (2013 திரைப்படம்)

தில்லு முல்லு 2013ல் வெளிவந்த திரைப்படம் ஆகும். 1981-ம் ஆண்டு ரஜினி நடிப்பில் வெளிவந்த தில்லு முல்லு திரைப்படத்தின் மூல கதையை கொண்டு இத்திரைப்படம் வந்துள்ளது. இதில் மிர்சி சிவா கதைநாயகனாக ரஜனி நடித்த வேடத்தில் நடித்துள்ளார். பிரகாஷ் ராஜ் தேங்காய் சீனிவாசன் வேடத்தில் நடித்துள்ளார். இசா தல்வார் மாதவி நடித்த வேடத்தில் நடித்துள்ளார். கோவை சரளா சௌகார் ஜானகி நடித்த வேடத்தில் நடித்துள்ளார். சத்யன், சூரி, இளவரசு, மோனிஷா, மனோ பாலா போன்றோர் நடித்துள்ளனர்.


</doc>
<doc id="185070" url="https://ta.wikipedia.org/wiki?curid=185070" title="தேடலாய்வாளர்களின் பட்டியல்">
தேடலாய்வாளர்களின் பட்டியல்


</doc>
<doc id="185075" url="https://ta.wikipedia.org/wiki?curid=185075" title="மின்சாரத் தந்தி">
மின்சாரத் தந்தி

மின்சாரத் தந்தி எனப்படுவது மின்சார சமிக்ஞைகளைப் பயன்படுத்தும் தந்தி முறை ஆகும் . பொதுவாக "தந்தி சாவி" எனப்படும் கருவி மூலம் அனுப்புநர் ஒருவர் மின்சுற்று ஒன்றினை இணைக்கவும் வெட்டவும் அதற்கேற்ப தொலைவில் அமைந்துள்ள மற்ற முனையில் "தந்தி ஒலிப்பான்" எனப்படும் கருவி மூலம் பெறுநர் ஒலிக் குறிப்புகளாகப் பெற்று செய்தியை அறிகின்ற சமிக்ஞை முறையாகும்.


</doc>
<doc id="185076" url="https://ta.wikipedia.org/wiki?curid=185076" title="நீர்மத்தின் தனி வெப்ப விரிவுக் குணகம்">
நீர்மத்தின் தனி வெப்ப விரிவுக் குணகம்

நீர்மத்தின் தனி வெப்ப விரிவுக் குணகம் (coefficient of absolute or real expansion of a liquid )என்பது அலகு கன அளவுள்ள ஒரு நீர்மத்தின் வெப்ப நிலையினை 1° C உயர்த்தும் போது ஏற்படும் உண்மையான பருமன் விரிவிற்கும் அதன் மொத்த கன அளவிற்குமுள்ள விகிதமாகும்.

Cr =dV/v.

தனி(உண்மை) விரிவுக் குணகம் = தோற்ற விரிவுக் குணகம் + கொள்கலனின் விரிவுக் குணகம்

Creal = Capp. +Ccontainer 

தோற்ற விரிவுக் குணகம் என்பது ( Coefficient of apparent expansion of a liquid ) அலகு கன அளவுள்ள ஒரு நீர்மத்தின் வெப்பநிலையினை 1°C அதிகரிக்கும் போது தோற்ற அளவில் காணப்படும் விரிவுக் குணகமாகும். .இங்கு கொள்கலனின் விரிவு சேர்க்கப்படவில்லை.

Dictionary of science-ELBS


</doc>
<doc id="185077" url="https://ta.wikipedia.org/wiki?curid=185077" title="அட்டகத்தி">
அட்டகத்தி

அட்டகத்தி 2012ல் வெளிவந்த நகைச்சுவை திரைப்படமாகும். இதை இயக்கியவர் <nowiki> பா.இரஞ்சித் </nowiki>, இவர் இயக்குநர் வெங்கட் பிரபுவிடம் உதவியாளராகப் பணியாற்றியவர். தினேஸ், நந்திதா, ஐஸ்வரியா நடித்துள்ளனர். 

தினகரன் (தினேஷ்) டுடோரியலில் படித்து ஆங்கிலத் தேர்வில் போராடும் சராசரி கிராமத்து இளைஞன். சாலையில் நிற்கும் பேருந்தில் பார்க்கும் அத்தனைப் பெண்களிடமும் காதலை வெளிப்படுத்தும் ஆள். ஆனால் எல்லாக் காதலும் சொதப்பி விடுகின்றது. ஆனாலும் காதலில் வெற்றி பெற்றே ஆக வேண்டும் என்று கங்கணம் கட்டிக்கொண்டு இருக்கின்றான். அவன் காதலில் ஜெயித்தானா? இலையா? என்பதே மீதிக்கதை..


</doc>
<doc id="185088" url="https://ta.wikipedia.org/wiki?curid=185088" title="இந்தியாவிற்கு வந்த நாடுகாண் பயணிகள் மற்றும் தேடலாய்வாளர்கள்">
இந்தியாவிற்கு வந்த நாடுகாண் பயணிகள் மற்றும் தேடலாய்வாளர்கள்


</doc>
<doc id="185092" url="https://ta.wikipedia.org/wiki?curid=185092" title="சீமக்கா">
சீமக்கா

சீமக்கா (கன்னடம்: ஷிமோகா), கர்நாடக மாநிலம், பெங்களூர் பிரிவில் உள்ள ஒரு நகரம் ஆகும் இதன் பெயரில் உள்ள மாவட்டத்திற்கு தலைநகரும் இதுவே ஆகும்.

தமிழ்நாட்டில் இருந்து 600 கிலோமீட்டர் தொலைவில் உள்ள போதும். இங்கு குறிப்பிடத்தக்க அளவு தமிழர் உள்ளனர் சீமக்காவில் குடியேறிய தமிழர் அனைவரும், சீமக்கா மற்றும் பாத்ராவதியில் உள்ள காகித மற்றும் இரும்பு உருகாலையில் பணியாற்ற சென்றோராவர்
தமிழ் நகைச்சுவை நடிகர் செந்தில் சீமக்கவை சேர்ந்த தமிழர் ஆவர்.



</doc>
<doc id="185100" url="https://ta.wikipedia.org/wiki?curid=185100" title="ஜாகிரா">
ஜாகிரா

ஜாகிரா(Jagera) எனப்படுவோர் ஓர் ஆத்திரேலியப் பழங்குடி இனத்தவர். ஐரோப்பியர் ஆத்திரேலியாவிற்கு வருவதற்கு முன் பிரிஸ்பேன் தற்போது இருக்கும் பகுதியின் தென்மேற்கு திசையில் வசித்து வந்தனர்.
. அவர்கள் தங்கள் பூர்விகநிலம் என கோரும் பகுதிகள் பல டுரூபல் மக்களும் தங்களுடைய பூர்விகபகுதி என கோரும் இடங்களாக உள்ளன. 


</doc>
<doc id="185118" url="https://ta.wikipedia.org/wiki?curid=185118" title="மகா சிவராத்திரி கற்பம்">
மகா சிவராத்திரி கற்பம்

மகா சிவராத்திரி கற்பம் என்னும் நூல் 16 ஆம் நூற்றாண்டில் வாழ்ந்த தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தரால் எழுதப்பட்ட நூல்களில் ஒன்று. மாசி மாதத்தில் வரும் சிவராத்திரி நாள் மகா சிவராத்திரி என்னும் நோன்பு நாளாக சிவன்குடி மக்கள் வழிபடுவர். இதனை வழிபடும் நியமங்கள் எவை, இதனை வழிபடுவதால் பெறும் பேறுகள் இவை, இந்த நாளில் நோன்பிருந்து பேறு பெற்றவர்கள் இன்னின்னார் என்னும் கதைகள் முதலான செய்திகள் இந்த நூலில் கூறப்பட்டுள்ளன. இந்த நூல் 39 குறட்பாக்களைக் கொண்ட ஒரு சிறு நூல். 


</doc>
<doc id="185119" url="https://ta.wikipedia.org/wiki?curid=185119" title="மஞ்சரிப்பா">
மஞ்சரிப்பா

மஞ்சரிப்பா என்னும் நூல் கிருஷ்ணதேவராயரைப் புழ்ந்து பாடும் நூல். கிருஷ்ணதேவராயர் 1509-1529 ஆண்டுகளில் நாடாண்ட மன்னர். எனவே இந்த நூலின் காலம் 16 ஆம் நூற்றாண்டு. இந்த நூல் அகத்துறைப் பொருள்களும், புறத்துறைச் செய்திகளும் விரவி வந்த ஒரு நூல். இந்த நூலைப் பற்றிய வேறு செய்திகள் தெரியவில்லை. 

மஞ்சரி என்னும் சொல் ஒரு காம்பில் கொத்தாகத் தோன்றும் பூக்களைக் குறிக்கும். குறிப்பாக மகரந்தப் பொடிகள் தாங்கிய பல காம்புத் தொகுதியைக் குறிக்கும். மாலை நூல்கள் பாவினக் கலவை நோக்கில் பெயர் பெற்றவை. மஞ்சரி நூல் நூல்கள் பொருள்-கலவை நோக்கில் பெயர் பெற்றவை.


</doc>
<doc id="185120" url="https://ta.wikipedia.org/wiki?curid=185120" title="பாவினம்">
பாவினம்

பாவினம் என்பது ஆசிரியப்பா, வெண்பா, கலிப்பா, வஞ்சிப்பா என்னும் நான்கு வகைப் பாக்களுக்கும் இனமாக உருவம் பெற்ற பாடல்கள். அவை தாழிசை, துறை, விருத்தம் என மூன்று வகைப்படும்.


</doc>
<doc id="185122" url="https://ta.wikipedia.org/wiki?curid=185122" title="மீண்டெழும் பாண்டியர் வரலாறு (நூல்)">
மீண்டெழும் பாண்டியர் வரலாறு (நூல்)

மீண்டெழும் பாண்டியர் வரலாறு - குடிமரபியல் ஆய்வு என்பது செந்தில் மள்ளர் எழுதிய ஒரு தமிழ் நூல் ஆகும். இந்த நூலை தமிழ்ப் பண்பாட்டு ஆய்வு நிறுவனம் 2012 இல் வெளியிட்டது. இது 624 பக்கங்களைக் கொண்டது.

இந்த நூலை ஆசிரியர் 7 ஆண்டுகள் ஆராய்ச்சிப் பணியில் ஈடுபட்டு 644 ஆவணங்களை ஆராய்ந்து எழுதியதாகக் கூறியுள்ளார்.

இந்த நூல் பள்ளர் சமூகத்தினரே தமிழ்நாட்டின் ஆட்சியாளர் மரபினர் என்றும், இவர்கள் 17 ஆம் நூற்றாண்டில் அடிமைப்படுத்தப்பட்டார்கள் என்றும் வாதிடுகிறது.

இந்த நூல் சில குறிப்பிட்ட சாதிகளைப் பற்றி தவறான தகவல்களை முன்வைக்கிறது என்றும், காழ்ப்புணர்வை ஏற்படுத்த முயல்கிறது என்றும் கூறி இந்த நூலை தமிழ்நாடு அரசு மே 2013 இல் தடை செய்துள்ளது. இந்த நூலை விற்பனை செய்வது, மறுபதிப்புச் செய்வது, மொழிமாற்றம் செய்வது இதனால் தடைபட்டுள்ளது. இந்த நூலின் ஆசிரியர் மீது தேசத் துரோகம் குற்றம் சாட்டி வழக்கு ஒன்றையும் தொடுத்துள்ளது.

இந்தத் தடையை எதிர்த்தும், அரசு தடை செய்துள்ளதைக் குறிப்பிட்டும், அவரும் அவரது குடும்பத்தாரும் ஏராளமான சித்திரவதைகளை எதிர்கொள்வதைக் குறிப்பிட்டும் அவருக்குப் பாதுகாப்பு வழங்க வேண்டும் என்று ஆசிரியரின் வழக்கறிஞர் வாதிட்டார். தமிழ்நாட்டு அரசு சார்பாக வாதிட்ட வழக்கறிஞர் மனு தாக்கல் செய்ய தனக்கு அவகாசம் வேண்டும் என்று கேட்டதைத் தொடர்ந்து, ஆசிரியருக்கும் குடுபத்தாருக்கும் பாதுகாப்பு வழங்க வேண்டும் என்று உயர் நீதிமன்றம் உத்தரவிட்டுள்ளது. மேலும் உயர்நீதிமன்றம் இப்புத்தகத்தின் தடையை 2017/07/22 ஆம் நாள் நீக்கியது. அரசும் இப் புத்தகத்தின் உண்மை தன்மையை ஏற்றுக்கொண்டது.

இந்த நூல் தடை செய்யப்பட்டதையும், இந்த நூல் ஆசிரியர் மீது இந்த நூல் தொடர்பாக வழக்குத் தொடரப்பட்டதையும் மனுஷ்யபுத்திரன், அ. மார்க்சு, பத்ரி சேஷாத்ரி உட்பட்ட எழுத்தாளர்கள், செயற்பாட்டாளர்கள், அரசில்வாதிகள் கண்டித்துள்ளார்கள். இந்தத் தடையை எதிர்த்து லயோலா கல்லூரியில் கருத்துரிமை பாதுகாப்பு கருத்தரங்கம் ஒன்று சூன் 2013 இல் ஒழுங்கு செய்யப்பட்டது. மேலும் இப்புத்தகம் 2017 ஜீலை 22 ஆம் நாள் 4 வருடங்களுக்கு பிறகு தனது தடைகளை எதிர்த்து வெற்றிகொண்டு மீண்டும் வந்தது.



</doc>
<doc id="185126" url="https://ta.wikipedia.org/wiki?curid=185126" title="வெடியா உலர்கனி">
வெடியா உலர்கனி

வெடியா உலர்கனி என்பதனை தாவரவியல் வகைப்பாட்டியல்படி, அக்கீன் (Achene) என்பர். கிரேக்கச் சொல்லான ἀ என்பதும், χαίνειν என்பதும் இணைந்து, அக்கீன் என்ற சொல் உருவாக்கப் பட்டது. அதாவது இயல்பு நீங்கப்பெற்ற பிளப்பு என்று பொருளாகிறது. ஆங்கிலத்தில் அக்கீன், அக்கீனியம் (achenium), அக்கினோகார்ப்பு (achenocarp) என்ற வேறுபெயர்களைக் கொண்டும் குறிப்பிடுவர். பெரும்பாலான பூக்கும் தாவரங்களில், இவ்வகை வெடியா உலர்கனி அமைந்துள்ளது.

ஒரு தாவரத்தின் விதைகள் வெளிவருவதற்கு முன், இம்முறையில் தான் வெடிக்கும் என்ற வரைமுறை ஏதுமில்லை. நடைமுறையில் மிக எளிமையாக 
விதை என்று கூறுகிறோம். ஆனால், அவற்றில் பலவகைகள் உண்டு. அவை கீழ்கண்ட பல்வேறு முறைகளில், இவ் "வெடியா உலர்கனி" (Achene) பல இடங்களுக்குப் பரவுகின்றன.


</doc>
<doc id="185134" url="https://ta.wikipedia.org/wiki?curid=185134" title="பூமிகா சாவ்லா">
பூமிகா சாவ்லா

பூமிகா () ஒரு இந்திய திரைப்பட நடிகை ஆவார். 2000 ஆம் ஆண்டில் "யுவகுடு" என்ற தெலுங்குத் திரைப்படம் மூலம் திரையுலகிற்கு அறிமுகமானார். தெலுங்கில் அவரது இரண்டாவது திரைப்படம் "குஷி". இது அவருக்குச் சிறந்த நடிகைக்கான பிலிம்பேர் விருதினைப் பெற்றுத் தந்தது. தொடர்ந்து தெலுங்கு, தமிழ், இந்தி திரைப்படங்களில் நடித்துள்ளார். இவரது முதல் இந்தி திரைப்படம் 2003 இல் வெளியான "தேரே நாம்" ஆகும். தமிழில் அறிமுகமான திரைப்படம் "பத்ரி" ஆகும். தொடர்ந்து, "ரோஜாக்கூட்டம்", "சில்லுனு ஒரு காதல்" ஆகிய திரைப்படங்களிலும் நடித்துள்ளார்.




</doc>
<doc id="185151" url="https://ta.wikipedia.org/wiki?curid=185151" title="சிவாயுதங்கள்">
சிவாயுதங்கள்

சைவ சமயத்தின் முழுமுதற் கடவுளான சிவபெருமானின் ஆயுதங்கள் சிவாயுதங்கள் என்று அறியப்படுகின்றன. இந்து சமயத்தில் ஒவ்வொரு இறைவனுக்கும் தனித்தனியாக ஆயுதங்கள் வரையரை செய்யப்பட்டுள்ளன. சிவபெருமானுக்கு திரிசூலமும், மழுவும் பல்வேறு சிற்பங்களிலும், ஓவியங்களிலும் காணப்படுகிறது. இவையன்றி புராணங்களிலும் இதிகாசங்களிலும் பல்வேறு ஆயுதங்களை சிவபெருமான் பயன்படுத்தியமையும், அரக்கர் கொல்ல அந்த ஆயுதத்தினை தவமிருந்து மனிதர்கள் பெறுவதையும் காணலாம்.

மகாபாரதத்தில் பாசுபத அஸ்திரம் என்பதை பெறுவதற்காக சிவபெருமானை நோக்கி தவமிருந்து சிவபெருமானிடமிருந்து பாசுபத அஸ்திரத்தினை அர்ஜுனன் பெற்றுக் கொள்வார். திருமால் ஆயிரம் தாமரைகளால் சிவபெருமானை வணங்கும் போது ஒரு மலர் குறைந்திட தன்னுடைய ஒரு கண்ணையே மலராக எண்ணி பூசை செய்தார். அப்போது சிவபெருமான் சக்ராயுதத்தினை திருமாலுக்கு அளித்தார். இவ்வாறு சிவபெருமான் தன்னுடைய ஆயுதங்களை அளித்தமைக் குறித்து புராணங்களில் செய்திகள் உள்ளன. 


இவற்றில் மழு என்பது சிற்பங்களில் சிவபெருமானை அறியப்பயன்படுகின்ற ஆயுதமாகும். சிவபெருமானுடைய வடிவங்களே இந்த மழுவினைத் தாங்கியபடியுள்ளனர்.


</doc>
<doc id="185152" url="https://ta.wikipedia.org/wiki?curid=185152" title="ஆஷ்டன் அகார்">
ஆஷ்டன் அகார்

ஆஷ்டன் அகார் ("Ashton Charles Agar", பிறப்பு: 14 அக்டோபர் 1993) ஆத்திரேலியத் துடுப்பாட்ட வீரர். இவர் இடதுகை மரபுவழா சுழல் பந்து வீச்சாளரும், கீழ்-ஒழுங்கு மட்டையாளரும் ஆவார். தனது முதலாவது பன்னாட்டுத் தேர்வுத் துடுப்பாட்டத்தை இங்கிலாந்து அணிக்கு எதிரான 2013 ஆஷசுத் தொடரில் ஆடி முதலாவது ஆட்டத்திலேயே 11வதாக விளையாடி 101 பந்துகளுக்கு 98 ஓட்டங்கள் எடுத்து உலக சாதனை படைத்தார். அத்துடன், 10வது இலக்குக்கான அதிகபட்ச கூட்டு-ஓட்டங்களையும் எடுத்து உலக சாதனை படைத்தார்.

ஆத்திரேலியாவின் மெல்பேர்ண் நகரில் பிறந்த அகாரின் தாயார் இலங்கை வம்சாவழியைச் சேர்ந்தவர். தந்தை ஓர் ஆத்திரேலியர்.

சூன், 2013 ஆம் ஆண்டில் ஆஷ்டன் அகர் இங்கிலாந்து, இசுக்கொட்லாந்து மற்றும் அயர்லாந்து ஆகிய நாடுகளில் சுற்றுப்பயணம் செய்து விளையாடிய ஆத்திரேலிய அ அணியில் இவருக்கு இடம் கிடைத்தது. இவருடன் பவாத் அகமது என்பவரும் இடம்பெற்றார். இவர் பாக்கித்தான் ஏதிலி ஆவார். இவர் ஜூலை , 2013 இல் ஆத்திரேலிய குடியுரிமையைப் பெற்றதனால் ஆத்திரேலிய அணியில் விளையாடும் வாய்ப்பினைப் பெற்றார். பின் ஆஷ்டன் அகர் 2013 ஆம் ஆண்டில் நடைபெற்ற ஆஷஸ் தொடரில் அறிமுகமானார். இந்தத் தொடரில் ஆத்திரேலிய அணி இரு சுழற்பந்து வீச்சாளர்களுடன் களம் இறங்க எண்ணியதால் நேத்தன் லியோனுக்கு அடுத்தபடியாக இவரை தேர்வு செய்தது. ஆத்திரேலிய அ அணியில் சிறப்பாக செயல்பட்டதால் இவரை "டெண்ட்பிரிட்ஜ், நாட்டிங்ஹாமில்" நடைபெற்ற முதல் தேர்வுத் துடுப்பாட்டத்தில் அறிமுகமானார். அப்போது இவருக்கு வயது 19 ஆண்டுகள் 265 நாட்கள் ஆகும். இதன்மூலம் தேர்வுத் துடுப்பாட்டத்தில் மிக இளம் வயதில் விளையாடிய ஆத்திரேலியத் துடுப்பாட்ட வீரர்கள் வரிசையில் இவர் 12 ஆவது இடம் பிடித்தார். மேலும் ஆஷஸ் தொடரில் மிக இளம் வயதில் அறிமுகமானாவர் எனும் சாதனையைப் படைத்தார். இந்தப் போட்டியின் முதல் ஆட்டப் பகுதியில் 11 ஆவது வீரராக களம் இறங்கினார். இவர் 101 பந்துகளில் 98 ஓட்டங்களை எடுத்து பல தேர்வுத் துடுப்பாட்ட சாதனைகளை முறியடித்தார். பதினோறாவது வீரராக களம் இறங்கி 50 ஓட்டங்கள் அடித்த முதல் வீரர் எனும் சாதனை, மேலும் அதிக ஓட்டங்கள் அடித்த சாதனை மற்றும் பத்தாவது இணைக்கு இவரும் பிலிப் ஹியூசும் இணைந்து 163 ஓட்டங்கள் அடித்தனர். இதன்மூலம் 10 ஆவது இணைக்கு அதிக ஓட்டங்கள் அடித்து சாதனை படைத்தனர். 

இந்தத் தொடரின் முதல் இரன்டு தேர்வுத் துடுப்பாட்டங்களில் இவர் விளையாடினார். மேலும் மட்டையாளராகவும் செயல்பட்டார். ஆனால் இவரின் பந்து வீச்சு சிறப்பானதாக அமையவில்லை. முதல்போட்டியின் ஆட்டப்பகுதியில் 24 ஓட்டங்களை விட்டுக் கொடுத்தார். ஆனால் இலக்கினைக் கைப்பற்ற இயலவில்லை. பின் இரண்டாவது ஆட்டப் பகுதியில் 82 ஓட்டங்களை விட்டுக்கொடுத்து 2 இலக்குகளை மட்டுமே கைப்பற்றினார். ஆனால் இரண்டாவது போட்டியின் இரண்டு ஆட்டப் பகுதியிலும் இவரால் இலக்கினைக் கைப்பற்ற இயலவில்லை. இவரின் பந்துவீச்சு சராசரி 124 ஆக இருந்தது. இதனால் மூன்றாவது மற்றும் நான்காவது போட்டிகளில் இவருக்குப் பதிலாக தேர்வுக் குழு நேத்தன் லியோனைத் தேர்வு செய்தது. பின் உடல்நிலை சரியில்லாததனால் இவர் தாயகம் திரும்பினார். பின் 2014-15 ஆம் ஆண்டுகளில் இந்தியத் துடுப்பாட்ட அணி ஆத்திரேலியாவில் சுற்றுப் பயணம் செய்து விளையாடியது . இந்தத் தொடரில் இவருக்கு வாய்ப்பு கிடைத்தது. ஆனால் விளையாடும் அணியில் இவருக்கு வாய்ப்பு வழங்கப்படவில்லை. நேத்தன் லியோன் ஆத்திரேலிய அணியின் பிரதான பந்துவீச்சாளராக இருந்தார்.



</doc>
<doc id="185161" url="https://ta.wikipedia.org/wiki?curid=185161" title="வடுக பைரவ மூர்த்தி">
வடுக பைரவ மூர்த்தி

வடுக பைரவ மூர்த்தி என்பவர் சைய சமயக் கடவுளான சிவபெருமானின் அறுபத்துநான்கு திருமேனிகளுள் ஒருவராவார். இவரை வடுக மூர்த்தி எனவும் அழைப்பர்.

துந்துபி என்போரின் மகனாகிய முண்டாசுரன், சிவனையெண்ணி கடுந்தவம் புரிந்து வரங்கள் பெற்றார். இதனால் கர்வம் கொண்டு அனைவரையும் வதைத்தார். படைப்பின் கடவுளான பிரம்மதேவரிடம் போரிட சென்றபொழுது, பிரம்மர் சிவபெருமானிடம் தன்னை காத்தருள வேண்டினார். எனவே சிவபெருமான் முண்டாசுரனை அழிக்க வடுக மூர்த்தியை உருவாக்கினார். வடுக மூர்த்தியும் முண்டாசுரை அழித்து சிவபெருமானை அடைந்தார். 


</doc>
<doc id="185163" url="https://ta.wikipedia.org/wiki?curid=185163" title="தாவரவியல் பெயரிடலுக்கான அனைத்துலக நெறிமுறை">
தாவரவியல் பெயரிடலுக்கான அனைத்துலக நெறிமுறை

தாவரவியல் பெயரிடலுக்கான அனைத்துலக நெறிமுறை(ICBN), 2011 ஆம் ஆண்டு முதல் அனைத்துலக பாசிகள், பூஞ்சைகள், தாவரங்களுக்கான பெயரிடல் நெறிமுறை (ஆங்கிலம்:International Code of Nomenclature for algae, fungi, and plants (ICN) என பெயர்மாற்றம் பெற்றுள்ளது.
இதற்கு முன்னிருந்த நெறிமுறையின் சில பகுதிகள் மாற்றம் செய்யப்பட்டு ("Vienna Code" of 2005) புதிய நெறிமுறையாக்கம்("Melbourne Code" of 2011 வரவுள்ளது. அதுவரை முன்னிருந்த நெறிமுறைகளே பின்பற்றப்படும்.

தாவரவியல் பெயரிடலுக்கான அனைத்துலக நெறிமுறை (ஆங்கிலம்:ICBN-International Code of Botanical Nomenclature) என்பது தாவரங்களுக்கான பெயரிடலைக் கட்டுப்படுத்த உருவாக்கப்பட்டது.1930 ஆம் ஆண்டு, ஐந்தாவது அகிலஉலக தாவரவியல் கூட்டம், இங்கிலாந்து நாட்டில் கேம்ப்ரிட்சு என்னுமிடத்தில், தாவரங்களின் பெயரிடுமுறையின் அடிப்படை விதிமுறைகளை விவாதிக்க கூடியது. 12 – வது அகில உலக தாவரவியல் கூட்டம், சூலை 1975 இல், சோவியத் ரசியாவிலுள்ள லெனின்கிராட் என்னுமிடத்தில் கூடியது. இக்கூட்டத்தில் விவாதிக்கப்பட்ட தீர்மானங்களின் அடிப்படையில், தற்போதைய அகிலஉலக தாவரவியல் பெயர் சூட்டுச்சட்டம் என்றும் அழைக்கப்படுகிறது.தாவரவியல் பெயரிடலுக்கான அனைத்துலக நெறிமுறை(ICBN), தற்போது 1978 முதல் நடைமுறைக்கு வந்தது.

இந்த நெறிமுறையாக்கம் கடந்துவந்த பதிப்புகள், கீழே அட்டவணையில் கொடுக்கப்பட்டுள்ளன.
தாவரவியல் பெயரிடலுக்கான அனைத்துலக நெறிமுறையின் சில முக்கிய கூறுகள் வருமாறு;-


</doc>
<doc id="185168" url="https://ta.wikipedia.org/wiki?curid=185168" title="சுயகதிர் படம்">
சுயகதிர் படம்

சுயகதிர் படம் என்பது கதிர்படத்தாளில் பதிவு செய்யப்பட்ட படிமமாகும். கதிர்வீச்சு, படம் எடுக்கப் பயன்படுத்தப்படும் பொருளிலிருந்தே வெளிப்படுவதால் இப்பெயர் பெற்றது. இப்பெருள் ஒரு சிறிய திசுவின் வெட்டப்பட்ட மெலிலிய தகடுபோன்ற பகுதியாகும். இத்திசு முன்பே கதிரியக்கமுடைய குறீயி கதிர்தனிமத்தினை ஏற்றுள்ளது. இது ஊசி மூலமோ அல்லது வாய் வழியாகவோ ஏற்கப்பட்டு இருக்கும். எளிமையாக, கதிரியக்கப் பொருட்களின் இருப்பினைக் காட்டும் படமாகும். இங்கு படம் எடுக்கப்பட வேண்டிய பொருள் நேரடியாக படத்தாளின் மீது வைத்து படம் எடுக்கப்படுகிறது. உரங்கள் பயிர்களில் ஏற்கப்படுவதை சுய கதிர் படம் எடுப்பதன் மூலம் ஆயப்படுகிறது. இதனை புதிய தளிர்களும் இலை நரம்புகளும் தெளிவாகக் காட்டுகின்றன.


</doc>
<doc id="185170" url="https://ta.wikipedia.org/wiki?curid=185170" title="உறைப்பூச்சு">
உறைப்பூச்சு

உறைப்பூச்சு (Cladding) ஒரு பொருளின் மேலாக வேற்று பொருள் பூச்சு போன்ற அடுக்காக ஒட்டப்படுவதைக் குறிப்பதாகும். 

கட்டிடங்கள் கட்டுமானம் பணி முடிவுறும் தறுவாயில் தளம் மற்றும் சுவர்களில் மேலாக மெல்லிய ஓடுகள் பூச்சு போன்ற அடுக்கு ஒட்டப்படுகின்றது.

கட்டிடங்களில் கண்ணாடி சாளரங்களூடாக அளவுக்கு அதிகமான உட்புகும் சூரிய ஒளியும், அதனுடன் சேர்ந்து வெப்பமும் நுழைவதைக் கட்டுப்படுத்த கண்ணாடியின் மேலாக பூச்சு போன்ற அடுக்கு ஒட்டப்படுகின்றது.

அன்றாடம் உதவும் தளபாட பொருட்களான மர மேசை, கட்டில் மற்றும் அலங்காரத்துக்குரிய சாதனங்கள் போன்றவற்றை பாதுகாப்பாக வைக்க நெகிழி (பிளாஸ்டிக்) போன்ற மூலப்பொருட்களால் மெல்லிய அடுக்கு ஒட்டப்படுகின்றது.


</doc>
<doc id="185173" url="https://ta.wikipedia.org/wiki?curid=185173" title="உலர் தாவரகம்">
உலர் தாவரகம்

தாவரமொன்று அல்லது அதன் முக்கிய பகுதிகள் அனைத்தையும் அழுத்தி, உலர்த்தப்பட்டு, தாளில் ஒட்டப்படும். அந்த அட்டையில்/ தாளில், தாவரவியலாளர்களால் ஏற்றுக்கொள்ளப்பட்ட, ஏதாவதொரு தாவரவியல் வகைப்பாட்டின் படி குறிக்கப்படும். இத்தகைய முறையில் பேணப்பட்டு, வரிசைப்படுத்தப்பட்ட உலர் தாவரத்தொகுப்பை, தன்னகத்தே கொண்டிருப்பவை உலர்தாவரகம் (ஆங்கிலம்:Herbarium) என்றழைக்கப்படுகின்றன. இச்சொல்லானது உலர் தாவரத்தொகுப்புகளைப் பராமரித்து, ஆய்வு மேற்கொள்ளும் நிலையங்களையும் குறிக்கும். (எ.கா.) இந்தியத் தாவரவியல் உலர் தாவரகம், கோயம்புத்தூர்.

தாவரவியல் பெயரான "எர்பாரியம்" (herbārium) இலத்தீன் மொழியில் இருந்து உருவானது. அம்மொழியில் "எர்பாரியசு" (herbārius) 'தாவரவியலாளர்' என்றும் பொருள். "எர்பா" (herba) 'புல், தாவரத்தொகுதி' என்றும் பொருள் அமைகிறது. இந்த இருசொற்களையும் அடிப்படையாகக் கொண்டு, ஏர்பாரியம் என்ற சொல் (herbārium) உருவாக்கப்பட்டது. தாவரவியல் வகைப்பாட்டியல் நெறிமுறைகளின் படி, அதன் பெயர்கள் தவறாமல் இலத்தீன் மொழியில் எழுதப்பட வேண்டும் என்பது, ஏற்றுக்கொள்ளப்பட்ட நெறிமுறைகளுள் ஒன்றாகும்.







</doc>
<doc id="185183" url="https://ta.wikipedia.org/wiki?curid=185183" title="வன்னிக் காடு">
வன்னிக் காடு

வன்னிக் காடு எனப்படுவது வன்னிப் பகுதியில் அடர்த்தியாகக் காணப்படும் காடாகும். இலங்கையின் வட மாகாணம் அதிகமான இதன் அதிகமான பகுதிகளாக (கிட்டத்தட்ட 75%) காணப்படுகின்றது. இக்காடு தெற்கே ஓமந்தை முதல் வடக்கே பரந்தன் வரை பரந்து காணப்படுகின்றது. மேற்கிலும் கிழக்கிலும் கடல் எல்லையாகக் காணப்படுகின்றது. இக்காடு இலங்கை வரலாற்றில் குறிப்பிடத்தக்க பங்கினை வகுத்துள்ளது.


</doc>
<doc id="185188" url="https://ta.wikipedia.org/wiki?curid=185188" title="இலங்கை அரசமைப்புச் சட்டத்தின் பதின்மூன்றாவது திருத்தம்">
இலங்கை அரசமைப்புச் சட்டத்தின் பதின்மூன்றாவது திருத்தம்

இலங்கை அரசமைப்புச் சட்டத்தின் பதின்மூன்றாவது திருத்தம் ("Thirteenth Amendment (13A) to the Constitution of Sri Lanka") என்பது இலங்கையில் மாகாண சபைகளை உருவாக்குவதற்காக அரசமைப்புச் சட்டத்தில் மேற்கொள்ளப்பட்ட திருத்தச் சட்டமூலம் ஆகும். இத்திருத்தச் சட்டமூலத்தின் படி, சிங்களம், தமிழ் ஆகிய மொழிகள் நாட்டின் அதிகாரபூர்வ மொழிகள் ஆகவும் ஆங்கிலம் இணைப்பு மொழியாகவும் ஆக்கப்பட்டது. 

1987 சூலை 29 இல், அதிகாரங்களை மாகாணங்களுக்குப் பகிர்ந்தளிக்கும் முகமாக இலங்கை-இந்திய ஒப்பந்தம் இந்தியப் பிரதமர் ராஜீவ் காந்திக்கும் இலங்கை அரசுத்தலைவர் ஜெயவர்தனாவிற்கும் இடையில் கொழும்பு நகரில் கையெழுத்திடப்பட்டது. இதனை அமுல் படுத்தும் வகையில் 1987 நவம்பர் 14 இல் இலங்கை நாடாளுமன்றம் 1978 அரசமைப்புச் சட்டத்திற்கு 13வது திருத்தத்தை அறிவித்து, இல. 42 மாகாண சபை சட்டமூலத்தை அறிமுகப்படுத்தியது.



</doc>
<doc id="185189" url="https://ta.wikipedia.org/wiki?curid=185189" title="அருமைப்பெருமாள்">
அருமைப்பெருமாள்

அருமைப்பெருமாள் என்பவர் மட்டக்களப்பைச் சேர்ந்தவரும் 1803இல் பிரித்தானியாவுக்கு எதிராக புரட்சி நடாத்திய தலைவரும் ஆவார்..

பல நூற்றாண்டுகளாக போர்த்துக்கேயர், டச்சுக்காரர், பிரித்தானியர் ஆகிய ஐரோப்பிய நாடுகள் மட்டக்களப்பினை ஆண்டன. மட்டக்களப்பு போடிமாரை காலணித்துவ ஆட்சி கோபமடையச் செய்தது. இதனால் புரட்சிக்கு வித்திட்டது.



</doc>
<doc id="185197" url="https://ta.wikipedia.org/wiki?curid=185197" title="திக்கிரி அபேயசிங்க">
திக்கிரி அபேயசிங்க

திக்கிரி பண்டார ஹேரத் அபேயசிங்க ("Tikiri Bandara Herath Abeyasinghe") என்னும் முழுப்பெயர் கொண்ட திக்கிரி அபேயசிங்க இலங்கையின் முக்கியமான வரலாற்றாளர்களில் ஒருவரும் கல்வியாளரும் ஆவார். இவர் கொழும்புப் பல்கலைக்கழகப் பேராசிரியரான இவர் அப்பல்கலைக் கழகத்தில் பல்வேறு உயர் பதவிகளையும் வகித்துள்ளார். இலங்கையின் வரலாறு தொடர்பில் பல நூல்களையும் இவர் எழுதியுள்ளார். இவரது காலத்தில், 17ம் நூற்றாண்டுப் போர்த்துக்கேய மொழியில் புலமை வாய்ந்த விரல்விட்டு எண்ணக்கூடிய இலங்கையருள் ஒருவரான இவர், போர்த்துக்கேயர் கால இலங்கையின் வரலாறு குறித்து ஆய்வுகளில் ஈடுபட்டு நூல்களையும் எழுதியதுடன், 16 ஆம் நூற்றாண்டைச் சேர்ந்த அந்தோனியோ பொக்காரோவின் கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல் என்னும் அறிக்கையின் இலங்கை தொடர்பான பகுதிகளைப் போர்த்துக்கேய மொழியில் இருந்து ஆங்கிலத்துக்கு மொழிபெயர்த்தும் உள்ளார்.

திக்கிரி அபேயசிங்க 1929ம் ஆண்டு மே 4 ஆம் தேதி இலங்கையில் உள்ள கிரியுல்ல என்னும் இடத்தில் பிறந்தார். இவரது தந்தையார் ஏர்னெஸ்ட் பண்டார அபேயசிங்க, தாயார் சோமாவதி. குருநாகலில் உள்ள மாலியதேவ கல்லூரியில் கல்வி பயின்ற இவர், அங்கிருந்து இலங்கைப் பல்கலைக்கழகத்தின் பேராதனை வளாகத்தில் மேற்படிப்புக்காகச் சேர்ந்தார். 1955 ஆம் ஆண்டில் கலை இளமாணி (சிறப்பு) பட்டம் பெற்றபின், 1963ல் இலண்டன் பல்கலைக்கழகத்தின், கீழைத்தேய மற்றும் ஆப்பிரிக்கப் படிப்புகளுக்கான கல்லூரியில் முனைவர் பட்டமும் பெற்றுக்கொண்டார். 

1957ம் ஆண்டு மிரிகானை என்னும் இடத்தைச் சேர்ந்த விமலா விஜயசேகரா என்பவரை மணம் செய்தார். இவர்களுக்கு மூன்று பிள்ளைகள் உள்ளனர். 1985 ஆம் ஆண்டு ஆகத்து 25 ஆம் தேதி மாரடைப்பினால் இவர் காலமானார்.

இளமானிப் பட்டம் பெற்றபின்னர் 1956-57 காலப் பகுதியில் சுயமொழித் திணைக்களத்தில் செயலராகவும், 1957-58ல் பிரிவுக் காணி அலுவலராகவும் பதவி வகித்த பின்னர், 1959ல் இலங்கைப் பல்கலைக்கழகப் பேராதனை வளாகத்தின் வரலாற்றுத் துறையில் விரிவுரையாளர் ஆனார். 1963ம் ஆண்டில் கொழும்புப் பல்கலைக்கழகத்தின் வரலாற்றுத் துறையில் விரிவுரையாளராகச் சேர்ந்த அபேயசிங்க, 1974ல் நவீன வராலாற்றுத்துறைப் பேராசிரியர் ஆனார். 1974 தொடக்கம் 1977 வரை நவீன வரலாறு மற்றும் சமூகவியல் துறையின் தலைவராகவும், 1979 தொடக்கம் 1980 வரை நவீன வரலாற்றுத் துறைத் தலைவராகவும், 1982 முதல் 1983 வரை நவீன வரலாறு மற்றும் அரசறிவியல் துறைத் தலைவராகவும் அவர் இருந்தார். 1979-1980 காலப் பகுதியில் கலைத்துறையின் பிரிவுத் தலைவராகவும் அவர் பணியாற்றினார்.

போர்த்துக்கேய மொழியிலும், டச்சு மொழியிலும் இவருக்குப் புலமை இருந்தது. இதனால், இலங்கையின் போர்த்துக்கேயர், ஒல்லாந்தர் கால வரலாறு தொடர்பில் அந்த மொழிகளில் உள்ள மூல ஆவணங்களை ஆய்வு செய்து பொருள் பொதிந்த பங்களிப்புக்களை இவரால் செய்ய முடிந்தது.

அபேயசிங்க பல நூல்களை எழுதியுள்ளதுடன் பிற மொழிகளிலிருந்து ஆங்கிலத்திலும், சிங்களத்திலும் மெழிபெயர்ப்புகளையும் செய்துள்ளார். ஏ. எல். பாசம் எழுதிய "வாண்டர் தட் வாஸ் இன்டியா" "(Wonder that was India)" என்னும் ஆங்கில நூலின் 5-8 அத்தியாயங்களை "அசிரிமத் இந்தியாவ" என்னும் பெயரில் சிங்களத்தில் மொழிபெயர்த்து வெளியிட்டார். இது 1962ல் வெளிவந்தது. தொடர்ந்து, 1966ல் "Portuguese Rule in Ceylon" "(இலங்கையில் போர்த்துக்கேயர் ஆட்சி)" என்னும் ஆங்கில நூல் வெளிவந்தது. பின்னர் 1970லும், 1974லும் "புரூத்துகீசீன் ஹா லங்காவ" "(போத்துக்கீசரின் இலங்கை)", "பறங்கி கோட்டே 1594-1612" ஆகிய இரண்டு சிங்கள நூல்கள் வெளிவந்தன. 1974ல் "Portuguese Regimentos on Sri Lanka at Goa Archives" "(கோவா ஆவணக் காப்பகத்தில் இலங்கை தொடர்பான சட்ட விதிகள்)" என்னும் ஆங்கில நூலும் வெளிவந்தது. "Jaffna Under Portuguese 1619-1658" "(போர்த்துக்கேயரின் கீழ் யாழ்ப்பாணம் 1619-1658)" என்னும் இவர் எழுதிய ஆங்கில நூல் இவர் இறந்த பின்னர் 1986 ஆம் ஆண்டில் வெளிவந்தது.

இலங்கை தேசிய ஆவணக் காப்பகத்தின் வேண்டுகோளுக்கு இணங்க 1984 ஆம் ஆண்டில், அக் காப்பகத்தில் இருந்த 16 ஆம் நூற்றாண்டைச் சேர்ந்ததும், அந்தோனியோ பொக்காராவினால் எழுதப்பட்டதுமான "கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல்" என்னும் அறிக்கையின் கையெழுத்துப் படியில் இருந்து இலங்கை தொடர்பான பகுதிகளைப் போர்த்துக்கேய மொழியில் இருந்து ஆங்கிலத்தில் மொழி பெயர்க்கத் தொடங்கினார். இதே அறிக்கையின் வேறு படிகள் இங்கிலாந்து, பிரான்சு, போர்த்துகல் ஆகிய நாடுகளின் ஆவணக் காப்பகங்களிலும் இருந்ததால் அவற்றை ஒப்பிட்டுப் பார்த்து மொழி பெயர்ப்பதற்காக அந்த நாடுகளுக்கும் சென்று ஆய்வு செய்தார். இவரது மொழிபெயர்ப்பு வேலைகள் நிறைவு பெற்றுவிட்ட போதிலும் இவர் சடுதியாக இறந்து விட்டதால், இவரது மொழி பெயர்ப்புப் பிரதிகள் இருக்கும் இடம் தெரியாமல் போய்விட்டது. 10 ஆண்டுகளுக்குப் பின்னர் இது கண்டுபிடிக்கப்பட்டு 1995 ஆம் ஆண்டில் வெளியிடப்பட்டது.

1982-84 காலப்பகுதியில் அரச ஆசியக் கழகத்தின் இலங்கைக் கிளையின் ஆய்விதழின் கௌரவ ஆசிரியராகவும் அபேயசிங்க பணியாற்றினார்.



</doc>
<doc id="185199" url="https://ta.wikipedia.org/wiki?curid=185199" title="திருக்கோணாசல வைபவம்">
திருக்கோணாசல வைபவம்

திருக்கோணாசல வைபவம் என்பது இலங்கையின் திருகோணமலையில் அமைந்துள்ள திருக்கோணேச்சரத்தின் வரலாற்றைக் கூறும் நூலாகும். இந்நூல் திருக்கோணமலையைச் சேர்ந்த வே. அகிலேசபிள்ளை என்பவரால் 1889 இல் இயற்றப்பட்டது. சுமார் அறுபது ஆண்டுகளின் பின்னர் 1950 இலேயே நூலாசிரியரின் மகனான அழகக்கோன் என்பவரால் அச்சிடப்பட்டது. 1999 இல் இரண்டாவது பதிப்பு வெளியிடப்பட்டது.

திருக்கோணேஸ்வர வைபவம் இப்போதும் கோணேஸ்வர ஆலயம் பற்றியும் திருகோணமலையிலுள்ள தமிழர்களின் வரலாறு பற்றி ஆய்வு செய்யும் அறிஞர்களாலும் வரலாற்றாளர்களாதும் பெறுமதியான ஆவணமாக நோக்கப்படுகின்றது.

திருக்கோணாசல வைபவம், நூலகத் திட்ட மின்னூல்


</doc>
<doc id="185203" url="https://ta.wikipedia.org/wiki?curid=185203" title="தூக்கு (செய்யுள்)">
தூக்கு (செய்யுள்)

பாட்டை ஓசையுடன் குரலைத் தூக்கிப் பாடுவதைத் தூக்கு என்பது தொல்காப்பிய மரபு. மயிலின் ஓசையை அகவல் என்பர். ஆசிரியப்பா மயில் அகவுவது போன்ற ஓசையுடன் பாடப்படும். வெண்பா அகவாமல் சொல்வது போலப் பாடப்படும். இதனைச் செப்பல் ஓசை என்பர். கலிப்பா ஊற்றுநீர் துள்ளிக் குதிப்பது போன்ற ஓசையுடன் வரும். இதனைத் துள்ளல் ஓசை என்பர். வஞ்சிப்பாவானது ஊஞ்சலாடும் கயிறு தூங்கிக்கொண்டு முன்னும் பின்னும் ஆடுவது போல ஓசை அசைந்தாடப் பாடம்மபடும். இவை நான்கு பாட்டுக்கும் உரிய ஓசைகள். இந்த ஓசைகளைத் தூக்கு என்பர்.

மருட்பாவுக்கெனத் தனி ஓசைத்தூக்கு இல்லை. இந்தப் பாட்டில் சீர், தளை முதலானவும் விரவி நிற்கும். எனவே ஓசைத்தூக்கும் விரவியே வரும். 
செய்யுளாக எழுதப்படும் பாட்டுகளுக்கு இந்த நான்கு வகையான ஓசைத்தூக்குகள் மட்டுமே உண்டு. பாவினப் பாடல்களும், இசைப் பாடல்களுக்கும் ஓசை என்னும் தூக்கு வரையறை இல்லை. இசை உண்டு. ஓசை என்பது குரலில் தோன்றும் ஏற்றத்தாழ்வு. இசை என்பது இனிய ஓசை. இவையே இரண்டிற்கும் உள்ள வேறுபாடு. தாக்கு என்பது மேலே கூறப்பட்ட நான்கு வகையான ஓசைகள். 


</doc>
<doc id="185207" url="https://ta.wikipedia.org/wiki?curid=185207" title="பா">
பா

பா, பாட்டு, பாடல், செய்யுள் ஆகியவற்றை ஒப்பிட்டு அவற்றின் வேறுபாட்டு நுட்பங்களை உணர்ந்துகொள்ளலாம். 


</doc>
<doc id="185210" url="https://ta.wikipedia.org/wiki?curid=185210" title="இடைக்காலத் தன்னாட்சி அதிகாரசபை">
இடைக்காலத் தன்னாட்சி அதிகாரசபை

இடைக்காலத் தன்னாட்சி அதிகாரசபை ("Interim Self Governing Authority") தமிழீழ விடுதலைப் புலிகளால் இலங்கையின் வடக்கு கிழக்கு பிரதேசங்களுக்கான அதிகாரப் பகிர்விற்காக 2003 ஒக்டோபரில் பரிந்துரைக்கப்பட்ட ஓர் முன்மொழிவு. இவ்முன்மொழிவு சிறுபான்மை இலங்கைத் தமிழ் மக்களுக்கான சுதந்திரத் தாயகத்திற்கான மாற்றீடாக கருதப்பட்டது.


</doc>
<doc id="185212" url="https://ta.wikipedia.org/wiki?curid=185212" title="அல்லைப்பிட்டிப் படுகொலைகள்">
அல்லைப்பிட்டிப் படுகொலைகள்

அல்லைப்பிட்டிப் படுகொலைகள் 2006, மே 13 அன்று இலங்கையின் வடக்கே வேலணைத் தீவில் மூன்று வெவ்வேறு கிராமங்களில் இலங்கைத் தமிழ் மக்கள் மீது இலங்கைப் படைத்துறையினரால் நடத்தப்பட்ட தாக்குதலைக் குறிக்கும். இத்தாக்குதல்களில் 13 பேர் கொல்லப்பட்டனர்.

2006, மே 13 சனிக்கிழமை இரவு வேலணையின் அல்லைப்பிட்டி, புளியங்கூடல், வங்களாவடி ஆகிய கிராமங்களில் இப்படுகொலைகள் இடம்பெற்றன. இம்மூன்று கிராமங்களிலும், இலங்கைக் கடற்படயினர் வீடுகளுக்குள் புகுந்து அங்கிருந்தோர் மீது துப்பாக்கிகளால் சுட்டுள்ளனர். அல்லைப்பிட்டியில் இரண்டு குழந்தைகள் உட்பட ஒன்பது பேர் ஒரே வீட்டில் கொல்லப்பட்டனர். புளியங்கூடலில் மூன்று பேரும், வங்களாவடியில் ஒருவரும் கொல்லப்பட்டனர். மேலும் பலர் காயமடைந்தனர். இச்சம்பவம் இடம்பெறுவதற்கு இரண்டு நாட்களுக்கு முன்னர் தமிழீழ விடுதலைப் புலிகள் கடற்படைக் கப்பல் ஒன்றைத் தாக்கி 18 மாலுமிகளைக் கொன்றிருந்தனர்.

பொதுமக்கள் மீதான தாக்குதல்களை அடுத்து சுமார் 150 குடும்பங்கள் தமது இருப்பிடங்களை விட்டு இடம்பெயர்ந்தனர். புலிகளின் கட்டுப்பாட்டில் இருந்த கிளிநொச்சிக்கு இடம்பெயர்ந்த சிலர் தாம் கடற்படையினரால் தாக்கப்படட்தாகவும், படுகொலைகளை அவர்களே நடத்தியிருந்தனர் என்றும் கூறியுள்ளனர்.

இலங்கை அரசு இத்தாக்குதல்களை மறுதலித்திருந்ததுடன், விடுதலைப் புலிகளே தாக்குதல்களை நடத்தியதாகக் கூறியது. அதே வேளையில், புலிகள் அரசாங்கமே இக்கொலைகளைச் செய்டஹ்தாகக் குற்றம் சாட்டியிருந்தனர்.

இப்படுகொலைகளை நடத்தியதில் சம்பந்தப்பட்ட இலங்கைக் கடற்படையினர், துணை இராணுவப் படையினரான [[ [[ஈழ மக்கள் ஜனநாயகக் கட்சி]] உறுப்பினர்கள் ஆகியோரை பன்னாட்டு நெருக்கடிக் குழு அடையாளம் காட்டியிருக்கிறது. உள்ளூரில் இயங்கும் [[யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு]] என்ற மனித உரிமைக்குக் குரல் கொடுக்கும் அமைப்பு இத்தாக்க்தலை நடத்தியவர்கள் கடற்படையினரும், துணை இராணுவக் குழுவினருமே எனத் தெரிவித்துள்ளது
தாக்குதல் நடைபெற்ற இடத்தில் கடற்படையினரும், ஈபிடிபியினரும் இருந்தமை பற்றித் தமக்கு நம்பத்தகுந்த வட்டாரங்களில் இருந்து தகவல் கிடைத்துள்ளதாக [[பன்னாட்டு மன்னிப்பு அவை]] அறிவித்திருந்தது.

படுகொலைகளின் பின்னர் இலங்கையின் [[ஆங்கிலிக்கம்|ஆங்கிலிக்க]] ஆயர் துலீப் டி சிக்கேரா நிலைமைகளை ஆராயும் பொருட்டு அல்லைப்பிட்டிக்குச் சென்று பார்த்து, பின்வருமாறு கூறியிருந்தார்:
[[பகுப்பு:இலங்கையில் தமிழர்கள் படுகொலைகள்]]
[[பகுப்பு:2006 நிகழ்வுகள்]]
[[பகுப்பு:வேலணைத் தீவு]]
[[பகுப்பு:இலங்கையில் பொதுமக்கள் படுகொலைகள்]]

</doc>
<doc id="185213" url="https://ta.wikipedia.org/wiki?curid=185213" title="யாழ்ப்பாணக் கடல் நீரேரிப் படுகொலை">
யாழ்ப்பாணக் கடல் நீரேரிப் படுகொலை

யாழ்ப்பாணக் கடல் நீரேரிப் படுகொலை அல்லது கிளாலிப் படுகொலை சனவரி 02 1993 அன்று இலங்கை கடற்படையினரால் மேற்கொள்ளப்பட்டது.


</doc>
<doc id="185214" url="https://ta.wikipedia.org/wiki?curid=185214" title="கொக்கட்டிச்சோலைப் படுகொலைகள், 1991">
கொக்கட்டிச்சோலைப் படுகொலைகள், 1991

1991 கொக்கட்டிச்சோலை படுகொலைகள் ("Kokkadichcholai massacre") இலங்கையின் கிழக்கு மாகாணத்தில் மட்டக்களப்பு நகருக்கு அருகில் உள்ள கொக்கட்டிச்சோலை என்ற ஊரில் தமிழ் மக்கள் மீது 1991 சூன் 12 அன்று நடத்தப்பட்டது. இதன் போது மொத்தம் 152 பொது மக்கள் கொல்லப்பட்டனர். இப்படுகொலைகளை விசாரணை செய்ய இலங்கை அரசு சனாதிபதி ஆணைக்குழு ஒன்றை நியமித்தது. படுகொலைகளை நடத்திய இராணுவத்தினரைக் கட்டுப்படுத்த கட்டளை அதிகாரி தவ்றி விட்டதாக ஆணைக்குழு கண்டறிந்தது. அவரைப் பதவியில் இருந்து அகற்றுமாறு ஆணைக்குழு பரிந்துரைத்தது. அத்துடன் படுகொலைகளில் ஈடுபட்ட இலங்கை இராணுவத்தினரில் 19 பேரை ஆணைக்குழு அடையாளம் கண்டது. கொழும்பில் நடத்தப்பட்ட இராணுவ விசாரணைகளில் இந்தப் 19 பேரும் குற்றவாளிகளாகக் கண்டறிந்த போதிலும், பின்னர் அவர்கள் அனைவரும் விடுவிக்கப்பட்டனர்.

மட்டக்களப்பு மாவட்டம் இலங்கையின் கிழக்கு மாகாணத்தில் அமைந்துள்ளது. இங்கு பெரும்பான்மையாக தமிழரும், சிறுபான்மை இனக்களாக சோனகர், சிங்களவர், பரங்கியர் ஆகியோர் வசிக்கின்றனர். 1980களின் ஆரம்பம் முதல் 1990களின் ஆரம்பம் வரை ஏறத்தாழ 1,100 பேர் வரை காணாமல் போயுள்ளனர். இவர்கள் கொலை செய்யப்பட்டதாக நம்பப்படுகிறது. கொக்கட்டிச்சோலை கிராமம் மற்றும் அதைச் சுற்றியுள்ள பகுதியில் 1987, 1991 இல் நடந்த படுகொலைகள் மிக முக்கியமானதாகப் பார்க்கப்படுகிறது.



</doc>
<doc id="185215" url="https://ta.wikipedia.org/wiki?curid=185215" title="குமாரபுரம் படுகொலைகள்">
குமாரபுரம் படுகொலைகள்

குமாரபுரம் படுகொலை அல்லது 1996 திருகோணமலைப் படுகொலை அல்லது 1996 கிளிவெட்டிப் படுகொலை 1996 பெப்ரவரி 11, 1996 அன்று இலங்கையின் கிழக்கே திருகோணமலை மாவட்டத்தில் மூதூர் தேர்தல் தொகுதியில் அமைந்துள்ள குமாரபுரம் என்ற கிராமத்தில் இலங்கை இராணுவம் மற்றும் துணைப்படைகளால் மேற்கொள்ளப்பட்ட துன்பியல் நிகழ்வாகும். இதன் மூலம் 9 பெண்கள், 12 வயதிற்குக் கீழ்ப்பட்ட 9 பிள்ளைகள் உட்பட 24 பேர் படுகொலை செய்யப்பட்டனர். மேலும் 26 பேர் மிக மோசமாகப் படுகாயமடைந்தனர். 1995 ஏப்ரல் மாதத்தில் ஈழப்போர் மீண்டும் ஆரம்பமாகியதை அடுத்து இடம்பெற்ற மிக மோசமான தமிழ்மக்கள் படுகொலை இதுவாகும். இப்படுகொலைகள் தொடர்பாக இலங்கை அரசு இலங்கை இராணுவ வீரர்கள் மற்றும் ஊர்காவல் படையினர் பலரைக் கைது செய்து, 2004 ஆம் ஆண்டில் விசாரணைகளை ஆரம்பித்தது. 2016 சூலை 27 இல் குற்றம்சாட்டப்பட்டிருந்த 6 இராணுவத்தினரையும் நீதிமன்றம் நிரபராதிகள் எனத் தீர்ப்பளித்து விடுதலை செய்தது.

இத்தாக்குதலில் படுகொலை செய்யப்பட்டோர் விபரங்கள் நீதிமன்றத்தினால் அறிவிக்கப்பட்டுள்ளது: சி. சிவ­ராஜா (70), கி. கோவிந்தன் (72), சி. சின்­னத்­துரை (58), வ. நட­ராஜா (22), சு.லட்­சுமி (35), சு. கம­லா­தேவி (35), சு. பரமேஸ் (30), ச. பாக்­கியம் (29), வள்­ளிப்­பிள்ளை (28), செ. பாக்­கியம் (26), ஆ. அன்­னம்மா (25), து. கரு­ணா­கரன் (15), சு. தன­லடசுமி (15), க. சுவா­தி­ராஜா (15), வி. சுதா­கரன் (14), ரா. கம­லேஸ்­வரி (13), த.கலா (12), ச. நிஷாந்தன் (11), சு. பிர­பா­கரன் (11), தீ. பத்­மினி (09), சி. பிரசாந்தினி (06), பா. வசந்­தினி (06), சு. சுபா­சினி (03) ஆகி­யோர் கொல்லப்பட்டவர்களில் அடங்குவர்.

மூதூர் - குமா­ர­புரம் வாசிகள் 24 பேரின் படுகொலை தொடர்பான நீதி­மன்ற விசா­ரணை 2013 சூலை 17, 18, 19 ஆம் நாட்களில் அனுராதபுரம் நீதி­மன்றில் எடுத்­துக்­கொள்­ளப்­ப­ட­வி­ருப்பதாக படு­கொலை செய்­யப்­பட்­ட­வர்­களின் உற­வி­னர்­க­ளுக்கு நீதி­மன்­றினால் அழைப்­பாணை விடுக்­கப்­பட்­டது. ஆரம்பக் கட்ட விசாரணைகள் மூதூர் நீதவான் நீதிமன்றத்தில் நடைபெற்று வந்தது. போர்ச் சூழலில் எதிரிகளுக்குப் பாதுகாப்பு அச்சுறுத்தல் இருப்பதாக காரணம் காட்டி இந்த வழக்கு விசாரணைகள் அனுராதபுரம் மேல் நீதிமன்றத்திற்கு மாற்றப்பட்டன. 2016 சூலை 27 அன்று அனுராதபுரம் மேல் நீதிமன்ற நீதிபதி மஞ்சுள திலகரட்ன பிரதிவாதிகளைக் குற்றவாளிகளாக நிரூபிப்பதற்கு போதுமானளவு ஆதாரங்களை முன்வைக்கத் தவறியுள்ளதாகத் தெரிவித்து குற்றஞ்சாட்டப்பட்டு, சாட்சிகளால் அடையாளம் காணப்பட்டிருந்த இராணுவ உறுப்பினர்கள் 6 பேரையும் விடுதலை செய்தார்.


</doc>
<doc id="185218" url="https://ta.wikipedia.org/wiki?curid=185218" title="உடும்பன்குளம் படுகொலைகள், 1986">
உடும்பன்குளம் படுகொலைகள், 1986

உடும்பன்குளம் படுகொலைகள் அல்லது அக்கரைப்பற்று படுகொலைகள் 1986 பெப்ரவரி 19 இல் இலங்கையின் கிழக்கு மாகாணத்தில் அம்பாறை மாவட்டத்தில் அக்கரைப்பற்று நகருக்கு அருகாமையில் உள்ள உடும்பன்குளம் என்ற சிறு வேளாண்மைக் கிராமத்தில் இடம்பெற்றன. இந்நிகழ்வில் ஏறத்தாழ 80 இலங்கைத் தமிழ் வேளாண்மை மக்கள் இலங்கை படைத்துறையினர் எனச் சந்தேகிக்கப்படுவோரால் சுட்டுக் கொல்லப்பட்டனர்.

இப்படுகொலைகள் பெப்ரவரி 19 இடம்பெற்றிருந்தாலும், இது பற்றிய தகவல்கள் சில நாட்களுக்குப் பின்னர் இக்கிராமத்திற்கு சென்றிருந்த உள்ளூர் சமூக ஆர்வலர்கள் மூலம் தெரிய வந்தது. இவர்களின் கூற்றுப் படி, நெல் வயல்களில் வேளாண்மையில் (சூடடிப்பில்) ஈடுபட்டிருந்தோர் மீது திடீரென அங்கு வந்த இலங்கைப் படையினர் வானை நோக்கிச் சுட ஆரம்பித்தனர், பெண்கள் அப்புறப்படுத்தப்பட்டனர். அங்கிருந்த ஆண்களின் கைகள் பின்புறமாகக் கட்டப்பட்டு தரையில் அமர விடப்பட்டனர். இவர்கள் பின்னர் நெல் வயல்களுக்குக் கொண்டு செல்லப்பட்டு சுட்டுக் கொல்லப்பட்டனர். இவர்களின் உடல்கள் அங்கிருந்த வைக்கோல் குவியல்களுடன் போடப்பட்டு எரிக்கப்பட்டன. வயலில் பல துப்பாக்கிச் சன்னங்கள் கண்டெடுக்கப்பட்டன.

இச்சம்பவத்தில் கொலை செய்யப்பட்டவர்களின் எண்ணிக்கை 60 முதல் 103 வரை எனத் தகவல் மூலங்கள் தெரிவிக்கின்றன.




</doc>
<doc id="185220" url="https://ta.wikipedia.org/wiki?curid=185220" title="உலர்தாவரகங்களின் பட்டியல்">
உலர்தாவரகங்களின் பட்டியல்

இங்கு கண்டங்களின் அடிப்படையில், உலர்தாவரகங்கள் (ஆங்கிலம்: "Herbarium" "herbaria" )அட்டவணைப் படுத்தப்படுகின்றன. அவ்வாறு அட்டவணைப்படுத்தப்பட்ட பின்பு, ஒவ்வொரு உலர் தாவரகும் தன்னகத்தே கொண்டுள்ள, உலர் தாவரகத்தாளின் எண்ணிக்கைகளும், பிற அடிப்படைக் குறிப்புகளும் தரப்படுகின்றன. உலர்தாவரகத்தில் பல வகைகள் உண்டு. பெரும்பான்மையான உலர்தாவரகத்தாள் வெள்ளைநிறமாகவும், அதன் வலப்புறகீழ்பக்கத்தில் ஒட்டப்படும் தாவரம் பற்றிய வகைப்பாட்டியல் குறிப்புகளும், நிலபரவல் குறிப்பும், அம்மாதிரியை எடுத்துப் பாதுகாத்தவர் பெயரும் குறிக்கப்படுகிறது.

ஒரு பேரினத்தின் கீழ் வரும், ஒரே வகையான சிற்றினங்கள் அனைத்தும் ஒன்றாக தொகுக்கப்பட்டு, ஒரு பேரின அடைவிலேயே பாதுகாக்கப்படுகின்றன. பிறகு, அப்பேரினங்களின், குடும்ப அடைவில், அப்பேரினங்களுக்குரிய உலர்தாவரத்தாள்களுள்ள அடைவுகள் பேணப்படுகின்றன. உலர்தாவரகத்தாளில் ஒட்டப்படும் தாவரமாதிரிகள் நிறம் மாறி விடுவதால், சில உலர்தாவரகங்கள் நிறங்களையும் குறிப்பிட்டு, அதற்குரிய குறிப்புத்தாளைக் கோர்த்து வைத்திருக்கும் பழக்கத்தைப் பின்பற்றுகின்றன.



</doc>
<doc id="185223" url="https://ta.wikipedia.org/wiki?curid=185223" title="1984 மன்னார் படுகொலைகள்">
1984 மன்னார் படுகொலைகள்

1984 மன்னார் படுகொலைகள் 1984 டிசம்பர் 4 அன்று இலங்கையின் வடக்கே மன்னார் நகரில் இலங்கை இராணுவம் 107 க்கும் 150 க்கும் இடைப்பட்ட தமிழ் மக்களைப் படுகொலை செய்த நிகழ்வாகும்.

மூன்று இராணுவ வாகனங்கள் கண்ணிவெடியில் சிக்கியதில் ஒரு இராணுவத்தினர் கொல்லப்பட்டதற்குப் பழி வாங்கு நடவடிக்கையாக இப்படுகொலைகள் இடம்பெற்றன. மன்னார் மத்திய மருத்துவமனை, அஞ்சலகம், கத்தோலிக்க திருச்சபை மடம் ஆகிய இடங்களிலும், மற்றும் நெல் வயல்களில் பணியாற்றிக் கொண்டிருந்த விவசாயிகள், பேருந்துப் பயணிகள் மீது இராணுவம் தாக்குதல்களை மேற்கொண்டது. மன்னார் நகரைச் சுற்றியுள்ள முருங்கன், பரப்பன்கடல் போன்ற கிராமங்களிலும் தாக்குதல்கள் மேற்கொள்ளப்பட்டன. இத்தாக்குதல்களை அடுத்து அன்றைய இலங்கை அரசுத்தலைவர் ஜெயவர்தனா விசாரணைக்காக சனாதிபதி ஆணைக்குழு ஒன்றை நியமித்தார். இவ்வாணைக்குழுவின் உறுப்பினராக நியமிக்கப்பட்ட கத்தோலிக்க திருச்சபையின் உள்ளூர் மதகுரு மேரி பஸ்டியான் 1985 சனவரியில் கொலை செய்யப்பட்டார். இப்படுகொலைகளுக்கு சாட்சியமளித்த மெதடிஸ்த மறைப்பரப்புனர் ஜோர்ஜ் ஜெயராஜசிங்கம் 1984 டிசம்பரில் கொலை செய்யப்பட்டார்.


</doc>
<doc id="185225" url="https://ta.wikipedia.org/wiki?curid=185225" title="கல்முனைப் படுகொலைகள்">
கல்முனைப் படுகொலைகள்

கல்முனைப் படுகொலைகள் ("Kalmunai massacre") இலங்கையின் கிழக்கு மாகாணத்தில் அம்ப்பாறை மாவட்டத்தில் உள்ள கல்முனை நகரில் 1990 சூன் மாதத்தில் இடம்பெற்றன. இலங்கை படைத்துறையினரால் மேற்கொள்ளப்பட்ட பொதுமக்கள் மீதான இப்படுகொலைகள் முன்னதாக இலங்கைக் காவல்துறையினர் மீது இடம்பெற்ற படுகொலைகளுக்கு பழிதீர்க்கும் நடவடிக்கையாகக் கருதப்படுகின்றது. சுமார் 250 பொதுமக்கள் காவல்துறையினரால் படுகொலை செய்யப்பட்டனர் என யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு ஆவணப்படுத்தியுள்ளது. 160 பேர் கொல்லப்பட்டதாக உள்ளூர் நாடாளுமன்ற உறுப்பினர் கூறியுள்ளார்.

1990 சூன் 11 இல் தமிழீழ விடுதலைப் புலிகள் இயக்க உறுப்பினர்கள் காவல்துறையினரைப் படுகொலை ச்ய்ததை அடுத்து, கல்முனை நகர் மீது இராணுவத்தினர் தொடர்ச்சியான எறிகணைத் தாக்குதல்களை நடத்தி வந்தனர். இதன் காரணமாக, விடுதலைப் புலிகள் கல்முனை நகரில் இருந்து வெளியேறினர். இதனை அடுத்து பொதுமக்கல் மீதான இராணுவத்தினரின் தாக்க்தல் 1990 சூன் 20 இல் ஆரம்பமானது. இலங்கை படைத்துறையினர் வாகல்முனை வாடி வீட்டு சந்தியில் நிலைகொண்டு, தமிழ்ப் பொதுமக்களைக் கடத்த்கினர் என்றும், பின்னர் அவர்கள் அனைவரையும் முசுலிம்களுக்கு சொந்தமான கடைகளுக்குப் பின்னால் வைத்து எரியூட்டட்டப்பட்டு படுகொலை செய்யப்பட்டதாகவும் தெரிவிக்கப்படுகிறது. இறந்தவர்களின் எண்ணிக்கை சரிவரத் தெரியாவிட்டாலும், சுமார் 160 பேர் கொல்லப்பட்டனர் என உள்ளூர் நாடாளுமன்ற உறுப்பினர் தெரிவித்தார். ஆனாலும், 250 பேருக்கு மேல் கொல்லப்பட்டனர் என யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு தெரிவித்துள்ளது.

1990 சூன் 27 இல், 75 பொதுமக்கள் இலங்கை படைத்துறையினரால் சுற்றி வளைக்கப்பட்டு, பின்னர் எரியூட்டப்பட்டுக் கொல்லப்பட்டனர். மேலும் 27 பேரின் தலையற்ற உடல்கள் கல்முனைக் கடற்கரையில் கரையொதுங்கியதாக யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு தெரிவித்தது. மொத்தமாக 7,000 பேர் வரை 1990 சூன் மாதத்தில் கொல்லப்பட்டனர் என அவ்வமைப்பு தெரிவித்தது.



</doc>
<doc id="185232" url="https://ta.wikipedia.org/wiki?curid=185232" title="கல்லார் அரசு தோட்டக்கலைப் பண்ணை">
கல்லார் அரசு தோட்டக்கலைப் பண்ணை

கல்லார் அரசு தோட்டக்கலைப் பண்ணை, மேட்டுப்பாளையம் அருகே அமைந்துள்ளது. 1900 ஆம் ஆண்டு தொடங்கப்பட்ட இப்பண்ணை ஒரு முன்மாதிரிப் வேளாண்பண்ணையாகவும் சுற்றுலாத் தலமாகவும் உள்ளது.

மேட்டுப்பாளையம்-ஊட்டி நெடுஞ்சாலையில் முதல் கொண்டைஊசி வளைவிலிருந்து ஒரு கிலோமீட்டர் தொலைவில் இந்த அரசுப்பண்ணை அமைந்துள்ளது. இவ்விடம் கடல் மட்டத்திலிருந்து 360 மீட்டர் உயரத்தில் உள்ளது. இப்பண்ணையின் மொத்தப் பரப்பளவு 8.92 ஹெக்டேர்கள். வேளாண்மக்களுக்குத் தேவையான தரமான நாற்றுகள், விதைகள், மரக்கன்றுகள் ஆகியவற்றை சரியான மற்றும் வாங்கக்கூடிய விலையில் கிடைப்பதற்காகத் தோட்டக்கலை மேம்பாட்டுத் திட்டங்கள் மூலம் வழங்கும் நோக்கத்துடன் 1900 ஆம் ஆண்டு தொடங்கப்பட்டது.

எலுமிச்சை, கொய்யா, மாதுளை, பலா, திராட்சை போன்ற பழவகைகள்; மங்குஸ்த்தான், துரியன், லிச்சி, ரம்பூட்டான், லாங்சாட் போன்ற அரியவகைப் பழங்கள்; மிளகு, கிராம்பு, ஜாதிக்காய், இலவங்கப்பட்டை, பிரியாணி இலை போன்ற வாசனைப் பொருட்கள் ஆகியவை இங்கு பயிரிடப்படுகின்றன. அலங்காரச் செடிகளும் இங்கு கிடைக்கின்றன. 
தாவரவியல், வேளாண்மை மற்றும் தோட்டக்கலையின் முன்மாதிரிப் பண்ணையாக உருவான இப்பண்ணை இயற்கைச் சூழலில் அமைந்த நல்லதொரு சுற்றுலா மையமாகவும் இன்று விளங்குகிறது. இந்த இடத்தின் தட்பவெப்ப நிலை மிதமானதாக உள்ளதால் ஆண்டுமுழுவதும் இங்கு பொதுமக்களும் வேளாண் மாணவர்களும் இப்பண்ணையைப் பார்வையிட வருகின்றனர். இங்குள்ள அருவி சுற்றுலாப் பயணிகளுக்கு மனமகிழ்வைத் தரக்கூடியது.

இப்பண்ணைக்கு முக்கிய நபர்கள் பலர் பார்வையிட்டுள்ளனர்:


</doc>
<doc id="185239" url="https://ta.wikipedia.org/wiki?curid=185239" title="தொட்டிச்சுற்று">
தொட்டிச்சுற்று

தொட்டிச்சுற்று("tank circuit") அல்லது ஒத்திசைவுச் சுற்று("resonant circuit") அல்லது தூண்டி-தேக்கி சுற்று("LC circuit") எனப்படுவது மின்தூண்டியும் மின்தேக்கியும் இணைந்த ஒரு சுற்றமைப்பு ஆகும். இவை ஒன்றாக இணைக்கப்படின் , ஒரு மின் ஒத்திசைவியாகச் செயல்படுகிறது. 
ஒரு குறிப்பிட்ட அதிர்வெண் கொண்ட அலைவுகளை உருவாக்குவதற்கும், குறிப்பிட்ட அதிர்வெண் கொண்ட அலைவுகளைச் சிக்கலான அலைவுகளிடமிருந்து பிரித்தெடுக்கவும் தொட்டிச்சுற்றுகள் பயன்படுகின்றன. அலையியற்றிகள், வடிப்பான்கள், அதிர்வெண் கலப்பிகள், இசைப்பிகள் போன்ற மின்னணுச் சாதனங்களில் தொட்டிச்சுற்று பிரிக்கவியலாப் பகுதியாய்த் திகழ்கின்றது. 

கொடுக்கப்பட்டுள்ள படத்தில் உள்ள தொட்டிச் சுற்றில் மின்தேக்குத் திறன் C கொண்ட ஒரு மின்தேக்கியும் மின் தூண்டல் எண் L கொண்ட ஒரு மின்தூண்டியும் பக்கவிணைப்பில் இணைக்கப்பட்டுள்ளன. இங்குள்ள மின்தேக்கியானது முழுமையாக மின்னேற்றப்பட்டுள்ளது. மின்னேற்றமடைந்த மின்தேக்கி C மின்நிலைமம் L உடன் இணைக்கப்பட்டுள்ளதால் மின்னிறக்கம் செய்து L வழியே மின்னோட்டத்தைச் செலுத்துகிறது. இச்சமயத்தில் மின் தூண்டியில் தூண்டப்படும் காந்தப்புலத்தைப் படத்தில் காண முடிகிறது. ஆகவே மின்தேக்கியினுள் தேக்கப்பட்ட மின் நிலையாற்றல் மின் தூண்டியுடன் தொடர்புடைய மின்காந்த ஆற்றலாக மாற்றப்படுகிறது. 
மின்தேக்கி முழுவதும் மின்னிறக்கம் செய்யப்பட்டவுடன், தூண்டப்பட்ட காந்தப்புலம் சிதைவுறத் தொடங்கி மின்னோட்டத்தை அதே திசையில் அனுப்புகிறது. மின்தேக்கி தற்போது எதிர்-முனைவுடன் மின்னேற்றமடைகிறது. இந்நிகழ்வின்போது காந்தப்புலத்துடன் தொடர்புடைய ஆற்றலானது மின்நிலையாற்றலாக மாற்றப்படுகிறது. இந்த ஆற்றல் மின்தேக்கியினுள் சேமிக்கப்படுகிறது. 
மின்தேக்கி முழுமையாக மின்னேற்றமடைந்தவுடன் , அது எதிர் திசையில் மின்னிறக்கம் செய்யத்துவங்கி தூண்டியின் மீது எதிர் திசையில் மீண்டும் காந்தப்புலத்தை உருவாக்குகிறது. மீண்டும் காந்தப்புலம் சிதைவுற்று எதிர் திசையில் தேக்கியை மின்னேற்றமடையச் செய்து , சுற்று தன் தொடக்க நிலைக்கே மீண்டும் திரும்புகிறது. 
இந்த மின்னேற்றம் மற்றும் மின்னிறக்க நிகழ்வுகள் , அலைவுறும் மின்னோட்டத்தையும் அதனால் ஏற்படும் மின்னலைவுகளையும் தொட்டிச் சுற்றில் தோற்றுவிக்கின்றன. 
இங்கு மின்மமும் ஆற்றலும் சுற்றின் முன்னும் பின்னும் பாய்ந்து அலைவுகளை உண்டாக்குவது , ஒரு ஊசலின் செயல்பாட்டை ஒத்து அமைகின்றது. ஆற்றலைச் சேமிப்பதிலும் அதனைப் பரிமாற்றம் செய்வதிலும் ஒரு தொட்டி போலச் செயல்படுவதால் 'தொட்டிச்சுற்று' எனும் பெயரால் இது அழைக்கப்படுகிறது.
இச்சுற்றிலுள்ள தூண்டத்தின் அளவையும் தேக்கத்தின் அளவையும் பொருத்தே அலைவுகளின் அதிர்வெண் அமையும்.

எந்த ஒரு ஆற்றலிழப்பும் இல்லையெனில் , இச்சுற்றில் மின்னலைவுகள் கால வரையின்றித் தொடர்கின்றன. நடைமுறையில் ஓரளவு மின்தடையானது எப்போதும் தொட்டிச்சுற்றுடன் தொடர்பு கொண்டிருப்பதால் , ஒவ்வொரு அலைவுச் சுற்றின் போதும் சிறிதளவு ஆற்றலிழப்பு ஏற்படுகிறது. எனவே அலைவுகளின் வீச்சு , படிப்படியாகக் குறையத்துவங்கி ஒரு கட்டத்தில் அனைத்து ஆற்றலும் இழக்கப்பட்டுச் சுழியாகிறது. எனவே, சுற்றில் தடையுறு அலைவுகள் உருவாக்கப்படுகின்றன. 

தடையற்ற அலைவுகளை உருவாக்க , அற்றல் இழக்கப்படும் வீதத்திலேயே சுற்றுக்கு ஆற்றல் தரப்பட வேண்டும். சுற்றில் ஏற்படுத்தப்படும் அலைவுகளுடன் தரப்படும் ஆற்றல் ஒத்த கட்டத்தில் அமைய வேண்டும். அளிக்கப்படும் ஆற்றலின் அதிர்வெண்ணானது, தொட்டிச்சுற்றின் அலைவுகளின் அதிர்வெண்ணுக்குச் சமமாக அமைய வேண்டும். இந்நிபந்தனைகள் பூர்த்தி செய்யப்படின், இச்சுற்று தொடர்ந்து தடையற்ற அலைவுகளை உருவாக்கும்.

தூண்ட மின்மறுப்பின்(inductive reactance) அளவும் தேக்க மின்மறுப்பின்(capacitive reactance) அளவும் சரிசமமாக இருக்கும்பொழுது , ஒத்திசைவு(resonance) ஏற்படுகிறது. இச்சமயத்தின்போது உள்ள அதிர்வெண்ணே ஒத்திசைவு அதிர்வெண்(resonant frequency) ஆகும்.

தொட்டிச்சுற்றின் கோண அதிர்வெண், 

formula_1

இங்கு L என்பது ஹென்றிகளில்(H) கூறப்படும் தூண்டம், C என்பது ஃபாரட்களில்(F) கூறப்படும் தேக்கம். 

எனவே அலைவெண்ணின் அளவு ஹெர்ட்ஸ்களில் (Hz) , 

formula_2
தொட்டிச்சுற்றுகள் வடிப்பான்களாகப் பயன்படுவதோடு மட்டுமின்றி (தூண்டம்/தேக்கம்) தகவு, சுற்றினுடைய தரக்காரணியையும்(Q-factor) தேர்திறனையும்(selectivity) தீர்மானிக்கக்கூடியதாகவும் திகழ்கிறது.

கிர்க்காஃபின் மின்னழுத்த விதியின்படி மின் தூண்டிக்கும் தேக்கிக்கும் குறுக்கே உள்ள மின்னழுத்தங்களின் குறியியல் கூட்டுத்தொகை சுழியத்திற்குச் சமம். 
formula_3
கிர்க்காஃபின் மின்னோட்ட விதியின்படி சுற்றில் பாயும் மின்னோட்டம் ஒன்றே.

formula_4

மேலும், 

formula_5 மற்றும்

formula_6

மாற்றியமைத்தல் மற்றும் பதிலீடு செய்தல் மூலம் நாம் இரண்டாம் வரிசை வகைக்கெழுச் சமன்பாடு ஒன்றை அடைகிறோம். 

formula_7

கோண அதிர்வெண்ணானது formula_8 என்று இருப்பதால், மேலிருந்த வகைக்கெழுச் சமன்பாட்டை formula_9 என்று எழுதமுடிகிறது. 

இதற்குத் தொடர்புடைய பல்லுறுப்புக்கோவை, formula_10

எனவே, formula_11 formula_12

இங்கு "j "வானது கற்பனைப் பகுதி ஆகும்.

இச்சமன்பாட்டிற்குத் தீர்வு, 

formula_13

formula_14

மேலே உள்ள தீர்விற்கான தொடக்கநிபந்தனைகள் இவையே.

formula_15
formula_16

தொட்டிச்சுற்றின் ஒத்திசைவு விளைவு குறிகை முறைவழியாக்கத்திலும்(signal processing) தொலைத்தொடர்பு அமைப்புகளிலும்(comunication systems) மிகுந்த பயன்பாடுகளைக் கொண்டுள்ளது. 

தொட்டிச்சுற்றின் முக்கியப் பயன்பாடு வானொலி அலைச்செலுத்திகளையும்(transmitters) அலைப்பெறுவிகளையும்(receivers) இசைவித்தலே ஆகும். உதாரணத்திற்கு, நாம் ஒரு குறிப்பிட்ட நிலையத்திற்கு வானொலியை இசைவித்தால் , தொட்டிச்சுற்று அக்குறிப்பிட்ட சுமப்பி அலைவெண்ணில் ஒத்ததிர்வை உண்டாக்குகிறது. 

பக்கவிணைப்பு ஒத்திசைவுச் சுற்று மின்னோட்டப் பெருக்கத்திற்கும் தொடரிணைப்பு ஒத்திசைவுச் சுற்று மின்னழுத்தப் பெருக்கத்திற்கும் உதவுகின்றன. 

மேலும், பக்கவிணைப்பு ஒத்திசைவுச் சுற்றுகள் ரேடியோ அலை மின்பெருக்கியில் மின் சுமைத் தடங்கல்களாகப்(load impedance) பயன்படுத்தப்படுகின்றன. ஒத்திசைவு அலைவின்போது உயர்ந்த மின் தடங்கலினால் பெருக்கியினுடைய ஈட்டத்தின்(gain) அளவு அதிகபட்சமாக உள்ளது.

தொடரிணைப்பு மற்றும் பக்கவிணைப்பு ஆகிய இருவகை ஒத்திசைவுச் சுற்றுகளும் தூண்டல்முறை வெப்பமாக்கலில்(induction heating) பயன்படுகின்றன. 

தொட்டிச்சுற்றுகள் மின்னணு ஒத்திசைவியாகச் செயல்படுவதால் , இவை பல பயன்பாடுகளைக் கொண்டுள்ளது.


</doc>
<doc id="185243" url="https://ta.wikipedia.org/wiki?curid=185243" title="அதிஷ்ட விஞ்ஞானம் (நூல்)">
அதிஷ்ட விஞ்ஞானம் (நூல்)

அதிஷ்ட விஞ்ஞானம் அல்லது நீங்களும் மிக்க அதிஷ்டசாலிகளாகலாம் (ஆங்கிலத்தில்: "SCIENCE OF FORTUNE") என்பது எண் சோதிடம் பற்றிய பண்டிட் சேதுராமன் எழுதிய நூல் ஆகும். இதன் 24ம் பதிப்பு 2012 இல் வெளியாகியது.




</doc>
<doc id="185245" url="https://ta.wikipedia.org/wiki?curid=185245" title="மயில் துத்தம்">
மயில் துத்தம்

மயில் துத்தம் (Copper(II) sulfate, "cupric sulfate" அல்லது "copper sulphate", செம்புச்சல்பெற்று) எனப்படும் வேதிச் சேர்மமான காப்பர் சல்ஃபேட்டின் (Copper(II) sulfate, blue vitriol, blue vitreol) வேதியியல் வாய்பாடு CuSO ஆகும். இந்த உப்பு வெவ்வேறு அளவு படிக நீரேற்றங்களை கொண்ட பல்வேறுச் சேர்மங்களாக காணப்படுகிறது. இதன் நீரற்ற வடிவம் வெளிர் பச்சை அல்லது சாம்பல் வெள்ளை நிற பொடியாகவும், சாதாரணமாகக் காணப்படும் ஐந்து நீரேறி (pentahydrate) (CuSO·5HO) ஒளிர்நீலமாகவும் உள்ளன. நீல நிறச்சாயலில் உள்ள ஐந்து நீரேறி (CuSO·5HO) சுற்றுப்புற சூழலுக்கு கடும் நஞ்சாகவும், கண்கள் மற்றும் தோலுக்கு நமைச்சல் காரணியாவும், விழுங்கிவிட்டால் ஊறு விளைவிப்பதாகவும் உள்ளது. மயில் துத்தம் நீரில் கரையும்போது வெப்ப உமிழ் வினை (exothermic reaction) நிகழ்ந்து, எண்முக வடிவம் கொண்ட, இணைக்காந்த தன்மையுள்ள மாழை-நீர் கூட்டுப்பொருளைத் [Cu(HO)] (metal aquo complex) தருகிறது. மயில் துத்தத்தின் பிற பெயர்கள்: துரிசு, துருசு, நீலக்கல் (bluestone).

தொழிற்சாலைகளில் மயில் துத்தம், செம்புத் தகடுகளை சூடான, அடர்த்தியான கந்தக அமிலத்தால் வினைப்படுத்துவதன் மூலமாகவோ, அதன் ஆக்சைடுகளை நீர்த்த கந்தக அமிலத்தை கொண்டோ தயாரிக்கப்படுகிறது. ஆய்வகப் பணிகளுக்கு சாதாரணமாக மயில் துத்தம் வாங்கிக்கொள்ளப்படுகிறது.

இதன் நீரற்ற வடிவம் அரிதான கனிமமாக (சால்கோசயனைட்டு) காணப்படுகிறது. நீரேறிய மயில் துத்தம் இயற்கையாக சால்கந்தைட்டாகக் (ஐந்து நீரேறி) கிடைக்கிறது. அரிதாக பின்வரும் பொருள்களாகவும் கிடைக்கிறது: மூன்று நீரேறிய கனிமமான போனட்டைட்டு (Bonattite)ஏழு நீரேறிய கனிமமான பூத்தைட்டு (Boothite).

ஐந்து நீரேறிய மயில் துத்தத்தை வெற்றிடத்தில் பகுதியாக நீரிறக்கம் செய்வதன் மூலமாக படிக உருவமற்ற, குறைவான நீரேற்றம் கொண்ட மயில் துத்தத்தைத் தயாரிக்க முடியும்.

ஐந்து நீரேறிய மயில் துத்தம் 150 °செ (302 °பா) வெப்பநிலையில் உருகுவதற்கு முன் சிதைவடைகிறது. இரண்டு நீர் மூலக்கூறுகளை 63 °செ (145 °பா) வெப்பநிலையிலும், 109 °செ (228 °பா) வெப்பநிலையில் இன்னும் இரண்டு நீர் மூலக்கூறுகளையும், இறுதியாக கடைசி நீர் மூலக்கூற்றை 200 °செ (392 °பா) வெப்பநிலையிலும் இழக்கிறது.

காப்பர் (II) சல்ஃபேட்டு, 650 °செ (1,202 °பா) வெப்பநிலையில் காப்பர் (II) ஆக்சைடாகவும் (CuO), கந்தக டிரைஆக்சைடாகவும் சிதைவடைகிறது (SO).

இது நீரேற்றத்தால் நீல வண்ணமாகக் காணப்படுகின்றது. இப்படிகங்களை தீச்சுடரில் சூடுபடுத்தும்போது நீரிறக்கப்பட்டு சாம்பல்-வெள்ளை நிறத்தையடைகிறது.

அடர்வான ஐதரோகுளோரிக் அமிலத்துடன் அதித் தீவிரமாக மயில் துத்தம் வினைபுரிகிறது. இவ்வினையில், நீல நிற காப்பர் (II) சல்ஃபேட்டு கரைசல், டெட்ராகுளோரோ கியூப்ரேட்டு (II) உருவாவதன் மூலமாக, பச்சை வண்ணமாக மாறுகிறது:

தாமிரத்தைக் காட்டிலும் அதிகமாக வினைபுரியும் உலோகங்களுடன் வினைபுரிகின்றது (உதாரணமாக: Mg, Fe, Zn, Al, Sn, Pb):


</doc>
<doc id="185247" url="https://ta.wikipedia.org/wiki?curid=185247" title="மதராஸ் கஃபே (திரைப்படம்)">
மதராஸ் கஃபே (திரைப்படம்)

மதராஸ் கஃபே ("Madras Cafe") என்பது 2013 ஆம் ஆண்டில் வெளிவந்த ஒரு அரசியல் கலந்த பாலிவுட் இந்தி மொழி அதிரடித் திரைப்படம் ஆகும். சூஜித் சிர்க்கார் இதனை இயக்கினார். ஜான் ஆபிரகாம் இந்தியப் புலனாய்வுத்துறை முகவராகவும், நர்கிசு ஃபாக்ரி பன்னாட்டு ஊடகவியலாளராகவும் இத்திரைப்படத்தில் முக்கிய பாத்திரங்களில் நடிக்கின்றனர். ஈழப்போர் மற்றும் முன்னாள் இந்தியப் பிரதமர் ராஜீவ் காந்தியின் படுகொலையையும் மையமாகக் கொண்டு எடுக்கப்பட்ட திரைப்படமாகும். இத்திரைப்படம் இந்தியா, இலங்கை, மலேசியா, தாய்லாந்து ஆகிய நாடுகளில் படமாக்கப்பட்டது. இதன் தலைப்பு ஆரம்பத்தில் "ஜாஃப்னா" ("Jaffna") எனப் பெயர் வைக்கப்பட்டது. 2013 ஆகஸ்ட் 23இல் இது வெளியிடப்பட்டது.


இந்தத் திரைப்படம் தொடர்பாக தமிழகத்தில் பெரும்பான்மையான (பாமக,மதிமுக,நாம் தமிழர்) அரசியல் கட்சிகள் எதிர்ப்பு தெரிவித்தன, காரணம், தமிழீழ விடுதலைப்புலிகளின் தலைவர் பிரபாகரனை தவறாக சித்தரித்து பாத்திரம் இடம்பெற்றதாக குற்றம் சாட்டப்பட்டது. 



</doc>
<doc id="185251" url="https://ta.wikipedia.org/wiki?curid=185251" title="இலங்கையில் ஒரு வாரம் (நூல்)">
இலங்கையில் ஒரு வாரம் (நூல்)

இலங்கையில் ஒரு வாரம் என்ற நூல் கல்கி அவர்களால் எழுதப்பட்ட நூலாகும். இந்நூலை பாரதி பதிப்பகம் வெளியிட்டுள்ளது. இந்நூலில் இலங்கைக்கு சென்று வந்த அனுபவம் பற்றி கல்கி அவர்கள் எழுதியுள்ளார்.



</doc>
<doc id="185263" url="https://ta.wikipedia.org/wiki?curid=185263" title="பழங்கதைகளும் பழமொழிகளும் (நூல்)">
பழங்கதைகளும் பழமொழிகளும் (நூல்)

பழங்கதைகளும் பழமொழிகளும் நா. வானமாமலை எழுதிய நூல் ஆகும். இந்நூலில் சமூகவியல் மானுடவியல் ஆராய்ச்சிகளை மார்க்சீய முறையில் ஆய்வு செய்து எழுதியுள்ளார்.




</doc>
<doc id="185274" url="https://ta.wikipedia.org/wiki?curid=185274" title="மண்ணடுக்காய்வு (தொல்லியல்)">
மண்ணடுக்காய்வு (தொல்லியல்)

மண்ணடுக்காய்வு என்பது தொல்லியலில் அகழ்ந்தெடுக்கப்படும் தொல்பொருள் கிடைக்கும் மணற்பாலத்தின் ஆழத்தைக் கொண்டு தொல்பொருட்களின் காலத்தைக் கணிக்கும் முறையாகும். கதிரியக்கக்கரிமக் காலக்கணிப்பும் மண்ணடுக்காய்வும் தொல்லியலில் காலக்கணிப்பின் போது அதிகம் பின்பற்றப்படும் முறையாகும்.

பழங்கால மக்கள் வாழ்ந்த இடங்களில் பல்வேறு காலக்கட்டங்களில் ஏற்படும் சுற்றுச்சுழல் தன்மைகளுக்கு ஏற்ப மண்ணின் நிறமும் குணங்களும் மாறுபடும். இதனால் முந்தைய காலங்களில் இருந்த மண் பரப்பிற்கும் பிந்தைய காலத்தில் இருந்த மண் பரப்பிற்கும் மாறுபாடுகள் ஏற்படுகிறது. இந்த மண்பரப்புகள் ஒன்றன் மேல் ஒன்றாக படிவதால் மண்ணடுக்குகள் உருவாகின்றன. இம்மணடுக்குகளை அகழாய்வு செய்யும் போது அகழ்குழியில் உள்ள சுவர்களில் மண்ணடுக்குகள் காணப்படுகின்றன. (படம்) இதில் காணப்படும் மண்ணடுக்குகளின் தன்மையோடு அதன் சுற்று வட்டாரத்தில் கிடைக்கும் தொல்பொருட்கள் கிடைத்த மண்ணடுக்கையும் ஒப்பிட்டு ஆராய்ந்து தொல்பொருளின் காலத்தை தொல்லியல் வல்லுநர்கள் கண்டறிவர்.

படத்தில் காட்டப்பட்ட மண்ணடுக்குகளில் தொல்பொருள் கீழுள்ள மண்ணடுக்கில் காணப்படும் எனில் அத்தொல்பொருள் காலத்தால் மிகவும் முற்பட்டது. நடு அடுக்கில் கிடைக்கும் தொல்பொருட்கள் காலத்தால் சிறிது முற்பட்டது. மேலுள்ள மண்ணடுக்கில் கிடைப்பவை காலத்தால் பிற்பட்டது. மூன்று மண்ணடுக்கிலுமே காணப்படும் பொருட்களாஇருப்பின், அப்பொருட்கள் தொடர்ச்சியாக பயன்பாட்டில் இருந்ததுடன் அப்பொருட்களை பயன்படுத்திய சமூகமும் அங்கு பலகாலம் இருந்ததாக கணிக்கப்படும். இவற்றின் காலத்தை சரியாக வரையறை செய்ய பின்வரும் இரண்டு முறைகளை தொல்லியல் வல்லுநர்கள் பின்பற்றுகின்றனர்.

இந்த ஆய்வு முறையில் கிடைக்கும் தொல்பொருளின் மண்ணடுக்கு கிடைக்கும் ஆழத்தைக் கொண்டு அதன் காலத்தை கணிப்பர். எடுத்துக்கட்டுக்கு ஒரு தொல்பொருள் அகழாய்வில் பத்து அடி ஆழத்தில் கிடைக்கிறது. ஒரு அடி ஆழத்திற்கு 50 ஆண்டுகள் என வைத்துக் கொண்டால் பத்து அடிகளுக்கு 500 ஆண்டுகள் எனக் கணிக்கப்படும். ஆனால் இம்முறையில் அடிக்கு இத்தனை ஆண்டுகள் என கணிப்பதில் பல பிழைகள் வரக்கூடும். அதை சார்பற்ற மண்ணடுக்காய்வு முறைகளின் மூலம் சரிபடுத்துகின்றனர்.




</doc>
<doc id="185275" url="https://ta.wikipedia.org/wiki?curid=185275" title="அந்தோனியோ பொக்காரோ">
அந்தோனியோ பொக்காரோ

அந்தோனியோ பொக்காரோ (Anthonio Bocarro) என்பவர், 17 ஆம் நூற்றாண்டுத் தொடக்கத்தில் போர்த்துக்கேயரின் கிழக்கிந்திய அரசின் வரலாற்று எழுத்தராக கோவாவில் பணியாற்றியவர். போர்த்துக்கேய அரசரின் கட்டளைக்கு இணங்க "கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூல்" "(O Livro das Plantas de todas as fortalezas, cidades e povoaçoens do Estado da Índia Oriental)" என்னும் அறிக்கையை எழுதியதன் மூலம் இவர் பெரிதும் அறியப்படுகிறார்.

அந்தோனியோ பொக்காரோ 1594 ஆம் ஆண்டு போர்த்துக்கலில் உள்ள அப்ரான்தெசு அல்லது லிசுபன் நகரில் பிறந்தார். இவரது தந்தையார் பேர்னோ பொக்காரோ (Fernão Bocarro), இவர் ஒரு மருத்துவர். தாயார் கியோமார் நூனிஸ் (Guiomar Nunes). இவர்கள் கிறித்தவராக மதம் மாறிய யூத இனத்தவர். அந்தோனியோவும் ஒரு ரோமன் கத்தோலிக்கராகவே ஞானஸ்நானம் செய்விக்கப்பட்டதுடன், லிசுபனில் இருந்த யேசு சபையினரின் புனித அந்தோனியார் கல்லூரியிலேயே கல்வியும் கற்றார். எனினும், இவர்கள் தமது முன்னோர்களின் மதத்தை முற்றாகவே கைவிட்டதாகத் தெரியவில்லை. 1610 ஆம் ஆண்டில் இவரது தமையனாரான மனுவேல் பொக்காரோ பிரான்சிசு இரகசியமாக மீண்டும் யூத மதத்தில் இணைந்து கொண்டார். இவர் பின்னாளில் ஒரு மருத்துவராகவும், சோதிடராகவும், கணித வல்லுனராகவும் விளங்கியவர். அவரைத் தொடர்ந்து அந்தோனியோவும் மதம் மாறினார். அக்காலத்தில் கிறித்தவராக இருந்து மதம் மாறுவது என்பது குற்றமாகக் கருதப்பட்டது. இந்தச் சிக்கலில் இருந்து தப்ப வேண்டிய தேவை அந்தோனியோவுக்கு இருந்தது. அக்காலத்தில் இன்றைய கேரளாவின் கொச்சியில் யூத இனத்தவர் செல்வாக்குடன் வாழ்ந்து வந்தனர். இது பற்றிக் கேள்வியுற்ற அந்தோனியோ கொச்சிக்குச் செல்ல விரும்பி 1615 ஆம் ஆண்டு ஏப்ரல் மாதத்தில் இந்தியாவுக்குக் கப்பல் ஏறினார். கொச்சியை அடைந்த அந்தோனியோ அங்கே சிறிது காலம் ஒரு படைவீரனாகப் பணியாற்றினார். அக்காலத்தில் இசபெல் வியேரா என்பவரைத் திருமணமும் செய்துகொண்டார். ஆறு அல்லது ஏழு ஆண்டுகள் கழிந்த பின்னர் மீண்டும் கத்தோலிக்கராக மாற எண்ணம் கொண்ட அந்தோனியோ, 1624 ஆம் ஆண்டில் மீண்டும் முழுமையான கிறித்தவரானார். 

சிறிது காலத்தின் பின்னர் மலபார் கரையில், கிரங்கனூர் பகுதியில் இருந்த போர்த்துக்கேயக் கப்பற்படையில் பணியாற்றினார். 1631 மே 9 ஆம் தேதி இவர் போர்த்துக்கேய இந்தியாவின் வரலாற்று எழுத்தராகவும், ஆவணக் காப்பகத்தின் காப்பாளர் ஆகவும், அக்காலத்துப் போர்த்துக்கேய வைசுராய் டி நோரன்காவின் கீழ் பணியில் அமர்ந்தார். அவர் 1642ல் அல்லது 1643ல் இறக்கும்வரை சுமார் 11 ஆண்டுகளுக்கு மேல் இந்தப் பதவியில் இருந்தார். 

இவர் கோவாவில் பணியாற்றிய காலத்தில் பல நூல்களை எழுதியுள்ளார். சில நூல்கள் பிற்காலத்தில் அச்சில் பதிப்பிக்கப்பட்டன. வேறு சில காணாமல் போய்விட்டன. இவர் பின்வரும் நூல்களை எழுதியதாகத் தெரிகிறது:
காணாமல் போய்விட்டதாகக் கருதப்படுவனவற்றுள் இறுதி மூன்று நூல்களும் அடங்கும்.



</doc>
<doc id="185282" url="https://ta.wikipedia.org/wiki?curid=185282" title="பெட்ரோ பரேட்டோ டி ரெசென்டே">
பெட்ரோ பரேட்டோ டி ரெசென்டே

பெட்ரோ பரேட்டோ டி ரெசென்டே போர்த்துக்கேயக் கிழக்கிந்திய அரசாங்கத்தில் ஒரு குடிசார் அலுவலரும், நிலப்படவரைஞரும் ஆவார். நூலில் வெளிப்படையாகக் குறிப்பிடாவிட்டாலும், அந்தோனியோ பொக்காரோவின் கிழக்கிந்தியப் பகுதிக் கோட்டைகள், நகரங்கள், குடியிருப்புக்களுக்கான நூலில் (1635) இணைக்கப்பட்டுள்ள படங்கள் இவரால் வரையப்பட்டவை. இது குறித்துத் தான் எழுதிய "கிழக்கிந்தியக் கோட்டைகளின் விபரங்கள்" என்னும் கையெழுத்துப்படியில் இவர் வெளிப்படையாகக் குறிப்பிட்டுள்ளார். இது இப்போது பாரிசில் உள்ள ஆவணக் காப்பகத்தில் உள்ளது. 

ரெசென்டே போர்த்துகலில், பைவா என்னும் இடத்தைச் சேர்ந்தவர். பிரித்தானிய நூலகத்தில் உள்ள, "கிழக்கிந்திய அரசு குறித்த நூல்" என்னும் அவரது இன்னொரு கையெழுத்துப்படியில் தன்னைப் பற்றிய மேலும் விபரங்களைக் கொடுத்துள்ளார். ரெசென்டே 1614 ஆம் ஆண்டில், டொம் மனுவேல் குட்டின்கோ என்பவரின் தலைமையிலான கப்பல் அணியைச் சேர்ந்த "கான்செப்சன்" என்னும் கப்பலில் இந்தியா நோக்கிப் பயணமானார். வழியில் தாகுஸ் ஆற்றுப் பகுதியில் சேதம் அடைந்ததால் கப்பல் பிரேசிலை நோக்கிச் செல்லவேண்டியதாயிற்று. அங்கிருந்து ரெசென்டே மீண்டு போர்த்துகலுக்கே திரும்பினார். 

அடுத்த ஆண்டில் அவர் வட ஆப்பிரிக்காவுக்குச் சென்றார் அங்கே 1628 வரை பணியாற்றினார். 1629 ஆம் ஆண்டில், இந்தியாவுக்கான புதிய வைசுராய் டொம் மிகுவேல் டி நோரன்காவின் செயலராக அவரது கப்பல் அணியில் இணைந்து இந்தியாவுக்குப் பயணமானார். அந்த ஆண்டு அக்டோபர் 21 ஆம் தேதி அக்கப்பல் அணி கோவாவை அடைந்தது. கோவாவில், வைசுராயின் தனிச் செயலராக மட்டுமன்றி, மேலும் பல பதவிகளையும் ரெசென்டே வகித்தார். இதனால், போர்த்துக்கேயக் கிழக்கிந்திய அரசாங்கத்தின் ஆளுகைக்கு உட்பட்ட பல கோட்டைகளில் இருந்து கிடைக்கும் ஆவணங்களைப் பார்க்கும் வாய்ப்பு ரெசென்டேக்குக் கிட்டியது. தனிப்பட்ட ஆர்வம் காரணமாக ஒரு நூலை எழுதும் நோக்கத்துடன் அவற்றிலிருந்து தகவல்களையும் இவர் சேகரித்து வந்தார். இந்த நூலுடன் இணைக்கும் நோக்குடன் போர்த்துக்கேயரின் கோட்டைகள், குடியேற்றங்கள் குறித்த படங்களையும் அவர் வரைந்து வைத்திருந்தார். 

இந்த வேளையில், போர்த்துக்கேய அரசர் மூன்றாம் பிலிப்பு, கிழக்கிந்தியாவைச் சேர்ந்த கோட்டைகள், குடியேற்றங்கள் குறித்த தகவல்களை அனுப்புமாறு வைசுராய்க்குக் கட்டளை இட்டிருந்தார். வைசுராய் இந்தப் பணியை அந்தோனியோ பொக்காரோவிடம் ஒப்படைத்தார். பொக்காரோ உரைப்பகுதியை மட்டும் எழுதுவதற்குச் சம்மதித்து ரெசேன்டேயின் படங்களை அத்துடன் இணைத்து அனுப்பலாம் என்று ஆலோசனை கூறினார். ரெசென்டே, பொக்காரோவிடம் இருந்து உரைப் பகுதியைப் பெற்றுக்கொண்டு அதற்குப் பதிலாகத் தனது படங்களைக் கொடுக்கச் சம்மதித்தார். ரெசென்டே வரைந்த 52 படங்கள் போர்த்துகலுக்கு அனுப்பப்பட்ட அறிக்கையில் இடம்பெற்றிருந்தன.

1629 இலிருந்து 1636 ஆம் ஆண்டுவரை கோவாவில் பணியாற்றிய ரெசென்டே 1651 ஆம் ஆண்டில் லிசுபனில் காலமானார். 

அந்தோனியோ பொக்காரோவினால் தொகுத்து அனுப்பப்பட்ட கிழக்கிந்தியாவைச் சேர்ந்த கோட்டைகள், குடியேற்றங்கள் குறித்த தகவல்களைக் கொண்ட ஆவணத்தின் மூலப்படி அதன் பிற படிகள் என்பவற்றுக்குப் புறம்பாக, "ரெசென்டேயின் கிழக்கிந்திய அரசு தொடர்பான நூல்" எனக் குறிப்பிடப்படும் ஏறத்தாழ அதே போன்ற கையெழுத்துப்படிகள் பாரிசில் உள்ள தேசிய நூலகத்திலும், இலண்டனில் உள்ள பிரித்தானிய நூலகத்திலும் காணப்படுகின்றன. ரெசென்டேயின் இந்த நூலில் பெருமளவுக்கு பொக்காரோவின் உரைப்பகுதியே பயன்படுத்தப்பட்டு உள்ளது. ஆனாலும், படங்கள் கூடுதலாகச் சேர்க்கப்பட்டுள்ளன. 1646 ஆம் ஆண்டைச் சேர்ந்த இலண்டனில் உள்ள படியில் 76 படங்கள் உள்ளன. இவற்றுள் 66 படங்கள் ரெசென்டேயுடையவை. ஏனைய பத்தும் பிறரால் வரையப்பட்டவை. 1636 ஆம் ஆண்டைச் சேர்ந்த பாரிசில் உள்ள படியில் 70 படங்கள் உள்ளன. இவை அனைத்தும் மூலப் படங்களில் இருந்து பெயர் தெரியாத ஒருவரால் படியெடுக்கப்பட்டவை. 



</doc>
<doc id="185284" url="https://ta.wikipedia.org/wiki?curid=185284" title="மா தொலைக்காட்சி">
மா தொலைக்காட்சி

மா தொலைக்காட்சி () என்பது ஐதராபாத்தினை தலைமையிடமாகக் கொண்டு செயல்படும் தெலுங்கு மொழித் தொலைக்காட்சி நிறுவனமாகும். கிபி 2002 ஆம் ஆண்டு பென்மத்ச முரளி கிருஷ்ணம் ராஜூ அவர்களால் தோற்றுவிக்கப்பட்டது. தெலுங்கில் மா என்றால் நம்முடைய என்று பொருள் தரும். நம்முடைய தொலைக்காட்சி என்ற பொருளில் மா தொலைக்காட்சி என்று பெயர் வைக்கப்பட்டுள்ளது. இந்தக் குழுவினர் மா மியூசிக், மா கோல்டு, மா மூவிசு என்ற பிற தொலைக்காட்சிகளையும் ஒளிபரப்புகின்றனர்.


</doc>
<doc id="185297" url="https://ta.wikipedia.org/wiki?curid=185297" title="ஓம் நம சிவாய (தொலைக்காட்சித் தொடர்)">
ஓம் நம சிவாய (தொலைக்காட்சித் தொடர்)

ஓம் நம சிவாய என்பது சைவ சமயக் கடவுளான சிவபெருமானை முதன்மைபடுத்தி எடுக்கப்பட்ட இந்திய தொலைக்காட்சி தொடராகும். இத்தொடர் இந்து தொன்மவியலை அடிப்படையாகக் கொண்டது. இத்தொடரின் ஓம் நமசிவாய எனும் பஞ்சாச்சர மந்திரனை பெயராக கொண்டுள்ளது.

இத்தொடரில் இந்துக் கடவுளான பார்வதி, தாட்சாயினி, பிரம்மா, திருமால் ஆகியோரும், இந்திரன், நாரதர் போன்றோரும் இடம்பெற்றுள்ளனர்.


</doc>
<doc id="185301" url="https://ta.wikipedia.org/wiki?curid=185301" title="புதன் (இந்து சமயம்)">
புதன் (இந்து சமயம்)

இந்துத் தொன்மவியலில், புதன் ("Budha", ) என்பது மெர்க்குரி கோளுக்குக் கொடுக்கப்பட்ட பெயரும், நிலாவின் (தாராவுடன் அல்லது ரோகினியுடன்) மகனும் ஆவார். இவர் வணிகர்களின் கடவுளும் அவர்களின் பாதுகாப்புமாகும்.

சந்திர தேவன் சிவபெருமானை நோக்கி தவமிருந்து அவர் அருளால் கிரக அந்தஸ்தினைப் பெற்றார். அத்துடன் பிரஜாபதியான தட்சனின் இருபத்து ஏழு நட்சத்திரங்களையும் மணம் முடித்தார். அதனால் ஆணவம் கொண்டவராக மாறினார். அத்துடன் தேவர்களின் குருவான பிரகஸ்பதியின் மனைவி தாரையை கவர்ந்து சென்று அசுரர்களின் குருவான சுக்கிராச்சாரியாருடன் இணைந்தார். தேவர்களுக்கும் அசுரர்களுக்கும் போர் மூண்டது. 

பிரம்ம தேவர் அந்தப் போரை நிறுத்தி, சந்திர தேவரிடமிருந்து தாரைவை மீட்டார். ஆனால் தாரா கற்பமாக இருந்தார் என்பதால் பிரகஸ்பதி அவரை ஏற்கவில்லை. தாராவிற்கு குழந்தை பிறந்த பொழுது, அக்குழந்தை அழகும், ஒளியும் உடையதாக இருந்தது. அதனால் புதன் என்று அழைக்கப்பட்டார். 

வாயு புராணம் - தினமலர் கோயில்கள் தளம்


</doc>
<doc id="185305" url="https://ta.wikipedia.org/wiki?curid=185305" title="மரியாவின் பெயர்கள்">
மரியாவின் பெயர்கள்

இயேசுவின் தாயான தூய மரியா பல பெயர்களால் கிறித்தவர்களிடையே அறியப்படுகின்றார். இப்பெயர்களுல் பட்டங்கள் (ஆசி பெற்றவர், கன்னி, அன்னை), அடைமொழிகள் (விடியற்காலத்தின் விண்மீன், கடலின் விண்மீன் (Star of the Sea), விண் அரசி, எங்கள் மகிழ்ச்சியின் காரணம்), காரியப் பெயர்கள்("கடவுளை ஏந்துபவர் (Theotokos)", "முற்றிலும் தூயவர் (Panagia)", இறக்கத்தின் அன்னை) மற்றும் அரோக்கிய அன்னை முதலிய பிற பெயர்களும் அடங்கும்.

இப்பெயர்கள் அனைத்தும் இயேசுவின் தாயான தூய மரியா என்னும் ஒரு நபரையே குறிக்கும். இப்பெயர்கள் புனிதர்களின் உறவு நிலையினை ஏற்கும் கத்தோலிக்க திருச்சபை, கிழக்கு மரபுவழி திருச்சபை, கிழக்கத்திய மரபுவழி திருச்சபை, ஆங்கிலிக்கம் முதலிய பல சபைகளில் பயன்படுத்தப்படுகின்றன. மரியாவின் இப்பெயர்கள் ஏதேனும் இறையியட்கோட்பாடுகளின் பேரில் அமைந்திருக்கும். எனினும் பல பெயர்கள் கவிதை நடைக்காவவும் பயன்படுகின்றது. கலை வரலாற்றில் சித்தரிக்கப்பட்டிடுக்கும் வகையினைக்கொண்டும் மரியாவுக்கு பல பெயர்கள் உள்ளன.


</doc>
<doc id="185306" url="https://ta.wikipedia.org/wiki?curid=185306" title="ராசு மதுரவன்">
ராசு மதுரவன்

ராசு மதுரவன் என்பவர் ஒரு தமிழ்த் திரைப்பட இயக்குநர் ஆவார். கருப்பையா எனும் இயற்பெயருடைய இவர் மதுரை மாவட்டம் நிலக்கோட்டை அருகிலுள்ள அணைப்பட்டி எனும் ஊரைச் சேர்ந்தவர். தமிழ்த் திரைப்பட இயக்குநர் மணிவண்ணனிடம் உதவியாளராகப் பணிபுரிந்த இவர் பூமகள் ஊர்வலம் எனும் தமிழ்த் திரைப்படம் மூலம் இயக்குநராக அறிமுகமானார். இவர் மாயாண்டி குடும்பத்தார், கோரிப்பாளையம், முத்துக்கு முத்தாக, பாண்டி ஒலிபெருக்கி நிலையம் போன்ற தமிழ்த் திரைப்படங்களை இயக்கியுள்ளார். 

ராசு மதுரவனுக்கு புகையிலை போடும் பழக்கம் இருந்தது. இதனால் இவருக்குத் தொண்ட‌ை புற்றுநோய் ஏற்பட்டது. புற்றுநோயின் தாக்கத்தால் அவதிப்பட்ட இவர் சூலை 8, 2013 ல் மருத்துவமனை ஒன்றில் சிகிச்சை பலனளிக்காமல் தன்னுடைய 49வது வயதில் மரணமடைந்தார்.


</doc>
<doc id="185310" url="https://ta.wikipedia.org/wiki?curid=185310" title="சொல் (பொருள், நிகண்டு-வழி)">
சொல் (பொருள், நிகண்டு-வழி)

நிகண்டு நூல்கள் தமிழியில் உள்ள சொற்களில் புழக்கத்தில் இல்லாத பொருளைக் குறிப்பிடும் அகராதி போன்றவை. அவை மூன்று வகையாகச் சொற்களைப் பாகுபடுத்திக்கொண்டு பொருளைக் கூறுகின்றன. 
இவற்றில் ஒருசொல் பல பொருளைக் குறிப்பனவாகத் தொகுத்துக் காட்டப்பட்டுள்ள சொற்கள் திரட்டி அகரவரிசைப் படுத்தப்பட்டு இங்குத் தரப்படுகின்றன.


</doc>
<doc id="185313" url="https://ta.wikipedia.org/wiki?curid=185313" title="கெர்லிங்கென்">
கெர்லிங்கென்

கெர்லிங்கென் ("Gerlingen") டாயிட்ச்சுலாந்தின் பாடன் வுயுர்ட்டம்பெர்க் மாநிலத்தில் உள்ள இசுடுட்கார்ட் நகரத்தின் வடமேற்குப் பகுதியில் உள்ள ஒரு நகரம். வைலிம்டார்ப், லியோன்பெர்கு, டிட்ச்சிங்கென் ஆகிய ஊர்கள் இதனைச் சுற்றி அமைந்துள்ளன.

கெர்லிங்கென் லுட்விக்சுபெர்க் மாவட்டத்தின் தென்கோடியில் அமைந்துள்ள ஒரு நகராட்சி. கடல் மட்டத்தில் இருந்து 336 மீட்டர் உயரத்தில் அமைந்துள்ளது. இது ஒரு மலைப்பாங்கான பகுதியாகும்.

கெர்லிங்கெனில் ஒரு நகர அருங்காட்சியகம் உள்ளது. இந்த அருங்காட்சியகத்தில் கடந்த காலங்களில் மக்கள் பயன்படுத்திய பொருட்கள் காட்சிக்கு வைக்கப்பட்டுள்ளன. இக்கட்டிடம் மூன்று தளங்களைக் கொண்டது. இரண்டாம் உலகப்போருக்குப் பின்னர் இங்கு வந்து வாழ்ந்த அங்கேரி மக்களின் வாழ்க்கை, பண்பாட்டைக் காட்டும் பொருட்களும் இங்குள்ளன. முன்பு பள்ளிக்கூடமாக இருந்த இக்கட்டிடம் பின்னர் அருங்காட்சியகமாக மாற்றப்பட்டுள்ளது.

இங்கு பேருந்து, மற்றும் நகர்ப்புற இரயில் வசதிகள் உள்ளன.


</doc>
<doc id="185317" url="https://ta.wikipedia.org/wiki?curid=185317" title="மானிட மர்ம சாத்திரம்">
மானிட மர்ம சாத்திரம்

மானிட மர்ம சாத்திரம் அல்லது சிசு உற்பத்தி சிந்தாமணி என்பது 1921 இல் சாமுவேல் என்பவரால் தமிழில் வெளியிடப்பட்ட மருத்தவ நூல் ஆகும் இந்த நூல் சுமார் 1000 பக்கங்களைக் கொண்டது. இந்த நூல் மகப்பேறு மருத்துவம் மற்றும் பிறப்பு உறுப்புக்கள் பற்றிக் கூறுகிறது.


</doc>
<doc id="185320" url="https://ta.wikipedia.org/wiki?curid=185320" title="சென்னை மாகாணத் தமிழ்ச் சங்க கலைச்சொல்லாக்கக் குழு">
சென்னை மாகாணத் தமிழ்ச் சங்க கலைச்சொல்லாக்கக் குழு

சென்னை மாகாணத் தமிழ்ச் சங்க கலைச்சொல்லாக்கக் குழு என்பது 1934 இல் சென்னை மாகாணத் தமிழ்ச் சங்கத்தால் நிறுவப்பட்ட ஒரு குழுவாகும். இக் குழு 60 அறிஞர்களைக் கொண்டிருந்தது. இக் குழு நான்கு ஆண்டுகள் பணி செய்து எட்டுத் துறைகளில் 5300 கலைச்சொற்களை 1936 ஆம் ஆண்டு வெளியிட்டது. தமிழில் கலைச்சொல்லாக்கதுக்கென முதலில் அமைக்கப்பட்ட குழுக்களில் இதுவும் ஒன்றாகும். இக் கலைச்சொற்கள் பெரும்பாலும் பிற மொழிகளில் அமைந்து இருந்ததால் பல விமர்சனங்களை எதிர்கொண்டது..


</doc>
<doc id="185323" url="https://ta.wikipedia.org/wiki?curid=185323" title="நீரகக்கரிமம்">
நீரகக்கரிமம்

நீரகக்கரிமம் ("hydrocarbon", ஐதரோகார்பன் அல்லது ஹைட்ரோகார்பன்) என்பது கரிமம் (C), நீரியம் (H) அணுக்களால் ஆன வேதிச் சேர்மங்களைக் குறிக்கும். நீரகக்கரிமங்கள் கரிம அணுக்களை பிணைச் சட்டமாகக் கொண்டு நீரிய அணுக்கள் இச்சட்டத்துடன் இணைந்துள்ளன. தீப்பற்றி எரியக்கூடிய தன்மை கொண்ட நீரகக்கரிமங்களே இயற்கை எரிபொருட்களான பெட்ரோலியம், நிலக்கரி, இயற்கை எரிவாயு போன்றவற்றில் காணப்படும் முதன்மைக்கூறு ஆகும். இயற்கையில் மிகுந்திருக்கும் நீரகக்கரிம சாணவளி ஆகும்.

கரிம வேதியியலில், ஐதரோகார்பன்களில் இருந்து ஒரு ஐதரசன் அணுவை நீக்குவதற்கு பயன்படும் வினைத்தொகுதிகளை ஐதரோ கார்பைல்கள் என்பர். அரோமேட்டிக்கு ஐதரோகார்பன்கள் (நறுமணமுள்ளவை), ஆல்க்கேன்கள், ஆல்க்கீன்கள், சைக்ளோ ஆல்க்கேன்கள், ஆல்க்கைன்கள் ஆகியன ஐதரோகார்பன்களின் பிற வகைகளாகும். 

பெரும்பாலான ஐதரோ கார்பன்கள் இயற்கையில் பூமியில் இருந்தே கிடைக்கின்றன. பெட்ரோலியம், நிலக்கரி, இயற்கை வளி ஆகியன சிதைவுற்று வெளிப்படுத்தும் அதிக அளவிலான கார்பன் மற்றும் ஐதரசன் அணுக்கள் பிணைந்து வரம்பற்ற நெடுந் தொடர் சங்கிலியாக சேர்மங்களைத் தருகின்றன.

அடிப்படை மற்றும் பயன்சார்ந்த வேதியியலின் பன்னாட்டு சங்கப் (IUPAC) பெயரிடும் முறையின் அடிப்படையில் ஐதரோகார்பன்கள பின்வருமாறு வகைப்படுத்தப்படுகின்றன: நிறைவுற்ற ஐதரோகார்பன்கள், நிறைவுறா ஐதரோ கார்பன்கள்

நிறைவுற்ற ஐதரோ கார்பன்கள் அல்லது ஆல்கேன்கள் என்பவை கார்பன் மற்றும் ஐதரசன் அணுக்கள் ஒற்றைப் பிணைப்பால் இணந்திருக்கும் எளிய சேர்மங்களாகும். நிறைவுற்ற ஐதரோ கார்பன்கள் உருவாக்கத்திற்கான பொதுவாய்ப்பாடு CnH2n+2 (வளையமற்ற சங்கிலித் தொடர் அமைப்பு கொண்ட சேர்மங்களுக்கு மட்டும்) பெட்ரோல் மற்றும் கச்சா எண்ணையை அடிப்படையாகக் கொண்டு பெறப்படும் நிறைவுற்ற ஐதரோ கார்பன்களில் கார்பன் அணுக்கள் நேர்கோட்டு அமைப்பிலோ, அல்லது கிளை சங்கிலித் தொடர் அமைப்பிலோ அமைந்துள்ளன.ஒரே மூலக்கூறு வாய்ப்பாட்டையும் வெவ்வேறு மூலக்கூறு அமைப்புகளையும் கொண்டிருக்கும் சேர்மங்களை அமைப்பு மாற்றியங்கள் என்பர். 3மீத்தைல் எக்சேன் மற்றும் அதன் உயர்வரிசை சேர்மங்கள்,பச்சையம் மற்றும் தோக்கோபெரோல் முதலியன அமைப்பு மாற்றியத்திற்கு எடுத்துக்காட்டுகளாகும்

நிறைவுறா ஐதரோ கார்பன்கள் என்பவை ஒன்று அல்லது ஒன்றுக்கு மேற்பட்ட இரட்டை அல்லது முப்பிணைப்பு கார்பன் அணுக்களைக் கொண்ட கரிமச்சேர்மங்களாகும். இரட்டைப்பிணைப்பை கொண்டுள்ள சேர்மங்கள் ஆல்க்கீன்கள் என்றழைக்கப்படுகின்றன. ஆல்க்கீன்கள் உருவாக்கத்திற்கான பொதுவாய்ப்பாடு CH (வளையமற்ற சங்கிலித் தொடர் அமைப்பு கொண்ட சேர்மங்களுக்கு மட்டும்) ஆகும். முப்பிணைப்பை கொண்டுள்ள சேர்மங்கள் ஆல்கைன்கள் என்றழைக்கப்படுகின்றன. ஆல்க்கைன்கள் உருவாக்கத்திற்கான பொதுவாய்ப்பாடு CH ஆகும்

வளைய ஆல்கேன்கள் என்பவை ஒன்று அல்லது ஒன்றுக்கு மேற்பட்ட கார்பன் வளையங்களை அச்சேர்மத்தின் மூலக்கூறு அமைப்பில் கொண்டிருக்கும். ஒரு கார்பன் வளையம் கொண்ட நிறைவுற்ற வளைய ஆல்கேன்களின் பொது வாய்ப்பாடு CH + ஒரு வளையம்.

நறுமணமுள்ள (அரொமேட்டிக்) ஐதரோ கார்பன்கள் என்பவை குறைந்தது ஒரேயொரு பென்சீன் வளையத்தையாவது அதன் மூலக்கூறு அமைப்பில் கொண்டிருக்கும். ஐதரோகார்பன்களால் வாயுக்களாகவும் (மீத்தேன், புரேப்பேன்) நீர்மமாகவும் (எக்சேன், பென்சீன் ) மெழுகு அல்லது குறைந்த உருகுநிலை கொண்ட திடப்பொருளாகவும் ( பாரபின்கள், நாப்தலீன்கள்) அல்லது பலபடிகளாகவும் ( பாலி எத்திலீன், பாலி புரோபைலின் மற்றும் பாலி ஸ்டைரீன்) இருக்க முடிகிறது.

ஐதரோகார்பன்களின் மூலக்கூறு அமைப்பு சேர்மத்திற்குச் சேர்மம் மாறுபடுவதால் அவற்றின் பகுதிகளான கார்பன் மற்றும். ஐதரசன் அனுக்களின் விகித வாய்ப்பாடும் (empirical formula ) ஆல்கேன், ஆல்க்கீன், ஆல்க்கைன் சேர்மங்களில் மாறுபடுகிறது. கார்பன் அணுவின் சுய சகப்பிணைப்புத் தன்மையினால் அது வேறு கார்பன் அணுக்களுடன் சுய பிணைப்பால் இரட்டை மற்றும் முப்பிணைப்புகளை ஏற்படுத்திக் கொண்டு தன்னிறைவு அடைகிறது. இதனால் ஐதரசன் அணுக்களின் எண்ணிக்கை ஆல்க்கேன்கள்,ஆல்கீன்கள், ஆல்கைன்கள் என்ற வரிசையில் படிப்படியாக குறைந்து காணப்படுகிறது.

ஒரு தனிமத்தின் அணு அதே தனிமத்தின் வேறு அணுக்களுடன் பிணைப்பை ஏற்படுத்தி சங்கிலித்தொடர் சகபிணைப்பை ஏற்படுத்திக் கொள்ளும் பண்பிற்கு சுய சகப்பிணைப்பு உண்டாதல் என்று பெயர். இயற்கையிலேயே கார்பன் அணுக்கள் சுய சகப்பிணைப்பு உண்டாக்கும் ஆற்றல் கொண்டவை என்பதால் சிக்கலான மூலக்கூறு அமைப்பைக் கொண்ட சைக்ளோ ஹெக்சேன், பென்சீன் போன்ற சங்கிலித் தொடர் சேர்மங்கள் பலவற்றை உண்டாக்குகிறது. கார்பன் அணுக்களுக்கிடையே உள்ள பிணைப்பு ஆற்றல் ஏறத்தாழ சமமாக இருப்பதால் அங்கு எலக்ட்ரான் கவர் ஆற்றலும் சமமாக உள்ளது. இக்காரணத்தால் எதிர்மின்னிகளை ஈர்க்கக்கூடிய நேர்மின்சுமை கொண்ட எலக்ட்ரோபில்கள் அங்கு உருவாவதில்லை.

பொதுவாக பிணைப்பில் உள்ள ஐதரோ கார்பன்களின் இழப்பு ஏற்படுவதால் சங்கிலியாக்கம் நிகழ்கிறது. மூலக்கூறுகளின் மீதுள்ள இழுவிசையை பிளக்க அதிக ஆற்றலும் தேவைப்படுகிறது. சைக்ளோ எக்சேன் போன்ற வளையச் சேர்மங்களில் உள்ள எலக்ட்ரான்களின் இடம்சார்ந்த அமைப்பு முறையால் இவ்விசை வளைய இழுவிசை எனப்படுகிறது. 

வேதியியலில், ஒரு கார்பன் அணுவானது இணைதிறன் பிணைப்புக் கொள்கையின்படி (Valance Bond Theory) ’நான்கு ஐதரசன் ’ விதியை பின்பற்றியே ஆகவேண்டும். இதன்படி கார்பன் அணுவுடன் பிணைவதற்கு அதிகபட்சமாக எத்தனை அணுக்கள் உள்ளனவோ அவை கார்பன் அணுவின் வெளிக்கூட்டிற்கு ஈர்க்கப்படும் எதிர்மின்னிகளின் எண்ணிக்கைக்கு சமமாக இருக்கும். கார்பன் அணு தன்னுடைய நிறைவு பெறாத வெளிக்கூட்டில் நான்கு எலக்ட்ரானைக் கொண்டிருப்பதால் அது அந்த நான்கு எதிர்மின்னிகளை சகப்பிணைப்புக்கு வழங்க தயாராக உள்ளது என்பது பொருளாகும். 

ஐதரோகார்பன்கள் நீரில் கரையாது ஆனால் அவை கொழுப்பு அமிலங்களில் கரையக்கூடியன. சில ஐதரோகார்பன்கள் சூரிய குடும்பத்தில் உள்ள கோள்களில் ஏராளமாக உள்ளன. சனி கோளின் மிகப்பெரிய நிலாவான டைடானில் மீத்தேன் மற்றும் ஈத்தேன் முதலியன் திரவ ஏரியாக பாய்கின்றன என்பதை காசினி ஹூவாஜன்ஸ் மிஷன் உறுதிசெய்துள்ளது. ஐதரோகார்பன்கள் பல்வளைய நறுமண ஐதரோகார்பன் சேர்மங்களாக மாறிய நிலையில் நெபுல்லாக்களில் காணப்படுகின்றன. 

ஐதரோ கார்பன்கள் முக்கியமான மூன்று வகை வினைகளில் ஈடுபடுகின்றன. அவை

நிறைவுற்ற ஐதரோ கார்பன்களில் மட்டும் பதிலீட்டு வினைகள் நிகழ்கின்றன. இவற்றில் கார்பன் – கார்பன் ஒற்றைப் பிணைப்பு இருக்கும். இவ்வினையில் ஓர் ஆல்க்கேன் குளோரின் மூலக்கூறுடன் வினைபுரிகிறது. குளோரின் அணுக்களில் ஒன்று ஆல்க்கேனில் உள்ள ஐதரசன் அணுவை இடப்பெயர்ச்சி செய்கிறது. இது ஐதரோகுளோரிக் அமிலமாகவும் அதே நேரத்தில் ஒரு குளோரின் அணுவைக் கொண்ட ஐதரோகார்பனாகவும் உருவாகிறது.
இவ்வாறு கார்பன் டெட்ராகுளோரைடு உருவாகும் வரை பதிலீடுகள் நிகழ்கின்றன. CCl 
இவ்வாறு எக்சாகுளோரோ ஈத்தேன் உருவாகும் வரை வினை நிகழ்கிறது. CCl 

ஆல்க்கீன்கள் மற்றும் ஆல்க்கைன்கள் கூட்டு வினைகளில் பங்கேற்கின்றன. இவ்வினையில் ஒரு ஆலசன் மூலக்கூறு ஐதரோகார்பனிலு உள்ள இரட்டைப்பிணைப்பு அல்லது முப்பிணைப்பை உடைத்து ஒரு பிணைப்பு உருவாகிறது. புரோமின், குளோரின் போன்ற ஆலைடுகள் ஆல்க்கீன்களுடன் வினை புரிந்து டை ஆலைடுகள் உருவாகின்றன. புரோமின் இவ்வினையில் நிறமிழக்கிறது. சேர்மங்களின் நிரைவுறாத்தன்மையை கண்டறிய உதவும் சோதனையாகவும் இவ்வினை பயன்படுகிறது. 

ஆல்க்கீன்களைப் போலவே ஆல்கைன்களும் ஐதரசன் ஆலைடுடன் வினைபுரிந்து எதிர்பார்க்கும் விளைபொருட்களைக் கொடுக்கின்றன. ஆல்கைன்களுடன் ஆலசன் அமிலங்கள் இரண்டு படிகளில் நிகழ்கின்றன. சீர்மையான ஆல்க்கைனுடன் ஐதரசன் ஆலைடு கூடி முதலில் சீர்மையற்ற ஆல்கீன் பெறுதி கிடைக்கிறது. ஐதரசன் ஆலைடின் இரண்டாவது மூலக்கூறு மார்காவ்னிகாவ் விதியின்படி கூட்டு வினையில் ஈடுபடுகிறது. சீர்மையற்ற ஆல்க்கைன்களுடன் ஆலசன் அமிலம் கூடும்போது இரண்டு படிகளிலுமே மார்காவ்னிகாவ் விதி கடைபிடிக்கப்படுகிறது. 

உலகத்தின் தற்போதைய மின்னாற்றல் மற்றும் வெப்ப ஆற்றல் தேவைக்கு ஐதரோகார்பன்கள் முக்கிய ஆதாரமாக உள்ளன. ஏனெனில், பெட்ரோலியம், இயற்கை எரிவாயு போன்ற ஐதரோகார்பன்கள் எரியும்போது உற்பத்தியாகும் வெப்பஆற்றல் நேரடியாக தண்ணீர் சூடேற்றிகளில் பயன்படுத்தப்பட்டு மீண்டும் சுழற்சிக்குப் பயன்படுகிறது. மின்னாற்றல் உற்பத்தி நிலையங்களில் மின்னாற்றல் உற்பத்திக்கும் இதே கொள்கை பயன்படுத்தப்படுகிறது. 

பொதுவாக ஐதரோகார்பன்கள் ஆக்சிசனுடன் சேர்ந்து எரிகின்றன. அவ்வாறு எரியும்போது அவை நீராவி, கார்பன்டைஆக்சைடு மற்றும் வெப்பத்தை உண்டாக்குகின்றன. எளிய ஐதரோகார்பனான மீத்தேன் கீழ்கண்டவாறு எரிகிறது
CH + 2 O → 2 HO + CO + ஆற்றல்

மிகக்குறைந்த அளவு காற்றில் மீத்தேன் எரியும்போது கார்பன் மோனாக்சைடு வாயுவும் நீராவியும் உருவாகின்றன 

2 CH + 3 O → 2CO + 4HO

புரோபேன் என்னும் ஐதரோகார்பன் கீழ்கண்டவாறு எரிகிறது 

CH + 5 O → 4 HO + 3 CO + ஆற்றல்

CH + (3n+1)/2 O → (n+1) HO + n CO + ஆற்றல்

ஐதரோகார்பன்கள் காற்றில் எரிகின்ற வினை வெப்ப உமிழ் வினைக்கு எடுத்துக்காட்டாகும். ஐதரோகார்பன்களை அடிப்படை புளோரினுடன் சேர்த்தும் எரிக்கவியலும். இவ்வினையில் கார்பன் டெட்ரா புளோரைடு மற்றும் ஐதரசன் புளோரைடு ஆகியன விளைகின்றன.

தற்கால நாகரிகத்திற்கு ஐதரோகார்பன்கள் ஒரு முதன்மை ஆற்றல் ஆதாரமாக இருக்கிறது. தீப்பிடித்து எரியக்கூடிய எரிபொருளுக்கான ஆதாரமாக இருப்பதுதான் இதனுடைய முக்கியமான பயன்பாடாகும். திடநிலையில் ஐதரோகார்பன்கள் கட்டித்தாராக இறுகி காணப்படுகிறது. 

ஆவியாகும் ஐதரோகார்பன்களின் கலவைகள் தற்போது ஓசோன் படலத்தின் மீது குளோரோபுளோரோகார்பன் ஏற்படுத்தும் தாக்கம் காரணமாக குளோரோபுளோரோகார்பனுக்குப் பதிலாக நுண்ணுயிர் பாதுகாப்புக் கூழ்மமாக இவை தெளிக்கப்படுகின்றன.

மீத்தேன், ஈத்தேன் ஆகிய ஐதரோகார்பன்கள் சாதாரண சூழ்வெப்ப நிலையில் வாயுக்களாக காணப்படுகின்றன. வெறும் அழுத்தம் என்ற காரணியால் மட்டும் இவற்றை திரவமாக்கிவிட முடியாது. ஆனாலும் புரோபேனை எளிதில் திரவமாக்கி புரோபேன் புட்டிகளில் பெரும்பாலும் வைத்திருக்கிறார்கள். பியூட்டேன் மிக எளிதில் ஆவியாகக்கூடியதும் பாதுகாப்பானதுமான ஒரு எரிபொருளாகும். இது சிறிய கையடக்கத் தீமூட்டிகளில் எரிபொருளாக பயன்படுகிறது. பொதுவாக மெழுகுகள் மற்றும் மசகு உட்பட உயர் மூலக்கூறு எடையுள்ள கரிமச் சேர்மங்களை கரைக்கும் கரைப்பானாக பென்டேன் திரவம் பயன்படுகிறது. சாதாரண அறை வெப்பநிலையில் திரவமாக காணப்படும் பென்டேன் ஒரு சக்தி வாய்ந்த, கிட்டத்தட்ட மணமற்ற கரைப்பானாக வேதியியல் மற்றும் தொழில்துறைகளில் பயன்படுத்தப்படுகிறது. பொதுவாக ஹெக்சேனும் அதிகளவில் பெட்ரோலுக்கு மாற்றாக குறிப்பிடத்தக்க அளவுக்கு பரவலாக பயன்படுத்தப்படுகிறது. இத்திரவம் மணமற்று காந்த முனைப்பற்று இருப்பதால் பரவலாக பயன்படுகிறது.

6 முதல் 10 வரையிலான எண்ணிக்கையில் கார்பனைப் பெற்றுள்ள ஆல்கேன்கள், ஆல்கீன்கள் மற்றும் மாற்றீயப் பண்பைக் கொண்ட சைக்ளோ எக்சேன் முதலிய கரிமச்சேர்மங்கள் பெட்ரோல், ரசக்கற்பூரம், வான்சுழலி எரிபொருள் ஆகியவற்றின் முதன்மையான பகுதிப்பொருள்களாக உள்ளன. படிப்படியாக அதிகரிக்கும் கார்பன் அணுக்களின் எண்ணிக்கையின் அடிப்படையில் நோக்கினால் எளிய வளையம் அல்லாத அமைப்பைக் கொண்ட ஐதரோகார்பன்கள் அதிகமான பாகுநிலை,உயவுத்தன்மை, கொதிநிலை,திண்மமாதல்தன்மை, வெப்பநிலை மற்றும் ஆழ்ந்தநிறம் ஆகிய பண்புகளைக் கொண்டுள்ளன. கச்சா எண்ணெயை சுத்திகரிக்கும் வாலையில் ஒரு கார்பன் அணுவைக் கொண்ட மீத்தேனுக்கு எதிர்முனை இறுதியில் கடினத் தார் உள்ளது. கச்சா எண்ணெயை பகுத்து வடிக்கும் வாலையில் கிடைக்கும் வெவ்வேறு இயல்புகளுள்ள கீழ்மட்ட பிரிகையில் கடினதார் தங்கியிருக்கும். ஐதரோகார்பனான இத்தார் சேகரிக்கப்பட்டு பரவலாக கூரை வேயும் கலவையாகவும் நடைபாதை அமைக்கவும், மரங்களைப் பாதுகாக்கும் காப்பு மருந்தாகவும் மற்றும் இதன் உயர்ந்த பாகுநிலை திரவங்களுக்கு எதிர்ப்பாற்றலை வழங்கவும் இக்கரிமச் சேர்மம் உதவுகிறது.

ஐதரோகார்பன்களை நடைமுறை பயன்பாட்டுக்கு கொண்டுவருவதில் எண்ணெய் சுத்திகரிப்பு ஆலைகள் மிக முக்கிய பங்கு வகிக்கின்றன. கச்சா எண்ணெயை படிப்படியான பல்வேறு நிலைகளில் சுத்திகரிக்கும்போது பல்வேறு வகையான ஐதரோகார்பன்கள் உருவாகின்றன. அவை எரிபொருட்களாகவும் பிறவகையான பொருட்களை உற்பத்தி செய்யவும் பயன்படுகின்றன. 

திரவநிலையில் பிரித்தெடுக்கப்படும் ஐதரோகார்பன் பெட்ரோலியம் அல்லது கனிம எண்ணெய் என்றழைக்கப்படுகிறது. அதேபோல வாயு நிலையில் பிரித்தெடுக்கப்படும் ஐதரோகார்பன் இயற்கை எரிவாயு என்றழைக்கப்படுகிறது. 

பெட்ரோலியமும் இயற்கை எரிவாயுவும் பூமியின் மேற்பரப்பிற்கு கீழே கிடைக்கின்றன. பெட்ரோலிய நிலவியல் கருவிகளின் துணையோடு வெளிக் கொணரப்படும் இவை குறிப்பிடத்தகுந்த எரிபொருள் மூலமாகவும் கரிம வேதியற் பொருட்களைத் தயாரிக்க உதவும் தாதுப் பொருட்களாகவும் உள்ளன. 

வண்டலான வடிநிலத்தில் இருந்து பிரித்தெடுக்கப்படும் திரவ ஐதரோகார்பன் ஒருங்கிணைந்த நவீன ஆற்றல் வளர்ச்சிக்கு அவசியமானதாக உள்ளது. ஐதரோகார்பன்கள் மணலடங்கிய தார் மற்றும் பாறையெண்ணெய் தகடுகளிலிருந்தும் மற்றும் சாத்தியமுள்ள வண்டல் மீத்தேன் ஐட்ரேட்டுகளிலிருந்தும் வெட்டியெடுக்கப்படுகின்றன. இத்தகைய மூலங்களை மேம்படுத்துவதன் மூலமாகவும் பகுத்துவடித்தல் மூலமாகவும் செயற்கை கச்சா எண்ணெய் மற்றும் பெட்ரோலியம் முதலியன தயாரிக்கப்படுகின்றன. 

கச்சாஎண்ணெய் உள்ள வண்டல் படிவுப்பாறைகளே ஆற்றல் வழங்கும் ஐதரோகார்பன்களுக்கும் போக்குவரத்து மற்றும் பெட்ரோலிய வேதித்துறை தொழிற்சாலைகளுக்கும் மூலப்பொருளாக இருக்கிறது.

ஐதரோகார்பன்கள் பொருளாதார முக்கியத்துவம் வாய்ந்தவையாக உள்ளன. ஏனெனில், புதைவடிவ எரிபொருட்களான நிலக்கரி, கச்சா எண்ணெய், இயற்கை எரிவாயு போன்றவை ஐதரோகார்பன்களே. மேலும் அவற்றிலிருந்து தயாரிக்கப்படும் மெழுகுகள், நெகிழிகள், எண்ணெய் மற்றும் கரைப்பான்கள் போன்றனவும் ஐதரோகார்பன்களேயாகும். ஐதரோகார்பன்கள் சூரிய ஒளியுடன் இணைந்து வளிமண்டல ஓசோன் மற்றும் பசுமைவீட்டு வாயுக்கள் தோற்றுவிப்பதிலும் முக்கியப் பங்கேற்கின்றன.

மிகச்சக்தி வாய்ந்த ஐதரோகார்பனான பென்சோபைரீன் சிகரெட்டு புகையில் உள்ளது. இது நுரையீரல் புற்று நோயை தோற்றுவிக்கிறது. ஐதரோகார்பன்கள் ஒளி வேதியியல் புகைப்படலத்தை உருவாக்குகின்றன. அரோமாட்டிக் ஐதரோகார்பன்கள் புற்றுநோயை உண்டாக்குகின்றன. பென்சீன் மற்றும் பெட்ரோலியம் போன்ற ஐதரோகார்பன் நச்சு பொதுவாக இந்த சைட்டோடாக்சிக் இரசாயன சேர்மங்களை தற்செயலாக உள்ளிழுப்பதால் அல்லது உட்கொள்ள நேரிட்டால் நிகழ்கிறது.

தற்கொலை அல்லது தவறான நோக்கத்துடன் தோலுக்கு அடியில் அல்லது நரம்பு வழியாக செலுத்தப்படுகின்ற பெட்ரோலியம் சேர்மங்கள் என்பது ஓர் அசாதாரண நிகழ்வாகும். இதனால் உட்புறங்கள் சேதம் அல்லது முறையான நச்சுத்தன்மை பாதிப்புகள் ஏற்படக்கூடும். திசுக்கள் அழிவு, சீழ் கட்டிகள் உருவாதல், சுவாசமண்டலப் பாதிப்பு, சிறுநீரகங்களுக்கு பகுதி சேதம், மூளை மற்றும் நரம்பு மண்டலம் சேதமடைதல் போன்ற கடும் விளைவுகள் ஏற்படுகின்றன. 

உடலுக்குள் பெட்ரோலியத்தை ஊசி மூலம் செலுத்திக் கொண்ட ஒரு தற்கொலை முயற்சியின் போது இதய சுவர் சிதைவடைந்ததாகவும் சீழ் தோன்றியதாகவும் ஓர் அறிக்கை தெரிவிக்கிறது . 
கடலின் மேற்புற பாறை அடுக்குகளில் உள்ள பாக்டீரியாக்கள் ஐதரோகார்பன்களைச் சிதைக்கின்றன. ஆனால் தீவிர சுற்றுச்சூழல் ஆராய்ச்சி கடினமானதாக உள்ளது . லூட்டிபாக்டீரியம் வகை பாக்டீரியாக்கள் சிலவும் ஐதரோகார்பன்களை சிதைக்கின்றன . மைசீலியம் அல்லது காளான்களும் கூட ஐதரோகார்பன் சிதைவை உண்டாக்குகின்றன .

பல ஐதரோ கார்பன்கள் எளிதில் தீப்பற்றி எரியக்கூடியனவாக உள்ளன. எனவே இவற்றை பயன்படுத்துகையில் காயத்தைத் தடுக்க பாதுகாப்புடன் செயல்பட வேண்டும். பென்சீன் மற்றும் பல அரோமாட்டிக் சேர்மங்கள் சாத்தியமான புற்றுநோய் ஊக்கிகளாகும். மேலும் உடலுக்குள் நுழையும் வாய்ப்புள்ள இந்த தீங்கு விளைவிக்கக்கூடிய சேர்மங்களைத் தடுக்க சரியான பாதுகாப்பு உபகரணங்கள் அணிந்து கொள்ள வேண்டும். இறுக்கமான பகுதிகளில் ஐதரோ கார்பன்கள் எரிக்கப்பட்டால் நச்சுத்தன்மை மிக்க கார்பன் மோனாக்சைடு உருவாக்கப்படுகிறது. மேலும் ஐதரோ கர்பன்களை புளோரின் சேர்மங்களுக்கு அருகில் வைக்கக்கூடாது. அதிக நச்சான ஐதரசன் புளோரைடு வயு உருவாவதற்கான வாய்ப்பு இருக்கிறது. 
 


</doc>
<doc id="185324" url="https://ta.wikipedia.org/wiki?curid=185324" title="பாலகணிதம் (நூல்)">
பாலகணிதம் (நூல்)

பாலகணிதம் என்பது 1849 ஆம் ஆண்டு இலங்கையில் தமிழில் வெளிவந்த ஒரு கணித நூல் ஆகும். இந்த நூலில் தமிழ்க் கணித முறைமைகளும் ஆங்கில அல்லது பொதுக் கணித முறைகளும் இணைத்து விளக்கப்பட்டுள்ளன. தமிழில் அச்சிடப்பட்ட முதல் கணித நூல்களிலும் இதுவும் ஒன்றாகும்..


</doc>
<doc id="185325" url="https://ta.wikipedia.org/wiki?curid=185325" title="கேது (நவக்கிரகம்)">
கேது (நவக்கிரகம்)

கேது அசுரர்களும், தேவர்களும் மந்திர மலையை மத்தாகவும், வாசுகியை கயிறாகக் கொண்டு திருபாற்கடலை கடையும் போது, அமிர்தம் வெளிப்பட்டது. அதனை திருமால், மோகினி அவதாரம் கொண்டு முதலில் தேவர்களுக்கு வழங்குகையில், குறுக்கே புகுந்த ஒரு அசுரன் அமிர்தத்தை பருகிய அறிந்த சூரிய-சந்திரர்கள், இவ்விடயத்தை திருமாலிடம் கூற, திருமால் அமிர்த கரண்டியால் அமிர்தம் குடித்த அசுரனின் தலையை வெட்டியதால், உடல் இரண்டாக பிளவுபட்டது.

அமிர்தம் குடித்த தலையுடன் கூடிய பகுதி கேதுவாகவும், முண்டத்துடன் கூடிய பகுதி இராகுவாகவும் மாறியது.

தேய்பிறையின் கணுவாகும். இது அசுரனின் தலை வெட்டப்பட்ட பின்னான இராகுவின் உடற்பகுதி. இந்து தொன்மவியலில் "நிழல்" கிரகமாக கருதப்படுகின்றது. கேது மனித வாழ்விலும் முழு படைப்பிலும் மிகப் பெரிய தாக்கத்தை உருவாக்குமென நம்பப்படுகின்றது.


</doc>
<doc id="185326" url="https://ta.wikipedia.org/wiki?curid=185326" title="இராகு (நவக்கிரகம்)">
இராகு (நவக்கிரகம்)

இராகு () (), அசுரர்களும், தேவர்களும் மந்திர மலையை மத்தாகவும், வாசுகியை கயிறாகக் கொண்டு திருபாற்கடலை கடையும் போது, அமிர்தம் வெளிப்பட்டது. அதனை திருமால், மோகினி அவதாரம் கொண்டு முதலில் தேவர்களுக்கு வழங்குகையில், குறுக்கே புகுந்து ஒரு அசுரன் அமிர்தத்தை பருகியதை அறிந்த சூரிய-சந்திரர்கள், இவ்விடயத்தை திருமாலிடம் கூற, திருமால் அமிர்த கரண்டியால் அமிர்தம் குடித்த அசுரனின் தலையை வெட்டியதால், அவ்வசுரனின் உடல் இரண்டாக பிளவுபட்டது. 

அமிர்தம் குடித்த முண்டத்துடன் கூடிய பகுதி கேதுவாகவும், தலையுடன் கூடிய பகுதி இராகுவாகவும் மாறியது. 

சூரியனை விழுங்கி கிரகணம் ஏற்படுத்த முற்பட்ட வேளை வெட்டப்பட்ட அசுரனின் தலை என இந்து தொன்மவியல் குறிப்பிடுகின்றது. இராகு சித்திரங்களில் எட்டு கருப்புக் குதிரைகளால் தேரில் கொண்டுவரப்படும் உடலற்ற பாம்பு என வரையப்பட்டுள்ளது. இது நவக்கிரகங்களில் ஒன்றாகும்.


</doc>
<doc id="185327" url="https://ta.wikipedia.org/wiki?curid=185327" title="சுக்ராச்சாரியார்">
சுக்ராச்சாரியார்

சுக்ரன் அல்லது சுக்கிராச்சாரி பிருகுவின் மகன். அசுர குலத்தவர்களின் தலைவன் விருசபர்வனின் குல குரு. சுக்கிரனின் மகள் தேவயானி. மருமகன் யயாதி. வெள்ளி கோள் என அடையாளப்பட்டுள்ளது. சுக்கிரன் என்பதற்கு தெளிவு, தூய்மை, பிரகாசம் ஆகியவற்றுக்கான நவக்கிரகங்களில் ஒருவர். தேவகுரு பிரகஸ்பதி இவரின் உடன் பிறந்தவர். பிரகஸ்பதியின் மகன் கசன் இவரது சீடர்களில் ஒருவர்.


</doc>
<doc id="185328" url="https://ta.wikipedia.org/wiki?curid=185328" title="அங்காரகன்">
அங்காரகன்

அங்காரகன் என்பவர் இந்துத் தொன்மவியலில் கூறப்படும் நவக்கிரகங்களில் செவ்வாய் கிரகத்தின் அதிபதி ஆவார். அங்காரகன் என்றால் சிவப்பு நிறத்தவன் என்று பொருள். இந்து தொன்மவியலின்படி, இவர் ஒரு போரின் கடவுளும் பிரம்மச்சாரியும் ஆவார். இவர் பூமாதேவியின் மகனாக கருதப்படுகின்றார். சோதிடத்தின் படி செவ்வாய் பகவான், மேடம் மற்றும் விருச்சிகம் ஆகிய இராசிகளுக்கு சொந்தக்காரர் ஆவார்.

முன்னொரு காலத்தில் அந்தகாசுரன் என்ற அரக்கன், சிவபெருமானை நோக்கி கடும் தவம் இருந்தான். அவன் தவம் இருந்த இடம் உஜ்ஜைனி. அவனது தவத்தை கண்டு மகிழ்ந்த பரமேசுவரன் தோன்றினார். ஈசனை தரிசித்த அந்தகாசுரன், ‘இறைவா! உமது தரிசனம் கண்டு எல்லையில்லா ஆனந்தம் அடைந்தேன். எனது ரத்தம் தரையில் விழுந்தால் அதில் இருந்து என்னைப்போல நூற்றுக்கணக்கானவர்கள் பிறக்க வேண்டும். எனது உள்ளம் மகிழும்படியாக இந்த வரத்தை எனக்கு வழங்கி அருளவேண்டும்’ என்று வேண்டினான். பக்தர்கள் வேண்டியதை வாரி வழங்குவதே இறைவனின் முதல் கடமை என்பதால், அசுரன் கேட்ட வரத்தை அப்படியே வழங்கினார் சிவபெருமான்.

வரம் பெற்ற அரக்கனுக்கு ஆணவம் தலை தூக்கியது. மமதையில் தன் நிலை மறந்து உஜ்ஜைனி நகரில் இருந்த முனிவர்கள், ரிஷிகள், மக்கள் என பேதம் பார்க்காமல், அனைவருக்கும் துன்பம் விளைவித்தான். அவனது செய்கையால் நிலைகுலைந்து போன முனிவர்கள், சிவபெருமானை நோக்கி வழிபாடு நடத்தினர். பக்தர்களின் துயர் களைய பரமேஸ்வரன் முன் வந்தார். அதன்படி அந்தகாசுரனுடன் போரிட முடிவுசெய்தார்.

ஒருநாள் இரவு அவர் சூலாயுதத்துடன் அந்தகாசுரன் முன் தோன்றினார். வந்திருப்பது பரம்பொருள் என்று அறியாத அசுரன், சிவனை எதிர்த்துத் தாக்கினான். இரு வருக்கும் இடையே வானத்தில் கடுமையான போர் நடந்தது. இந்த யுத்தம் பல ஆண்டுகள் நீடித்தது. போர் முடிவடையும் நேரத்தில் சிவபெருமானின் உடலில் இருந்து வியர்வையின் சொட்டுகள் நிலத்தில் விழுந்தன. 

அது நிலத்தை இரண்டு பகுதிகளாகப் பிரித்து, செவ்வாய் கிரகம் பிறந்தது. அரக்கன் அந்தகாசுரனின் உடலில் இருந்து விழுந்த ரத்தத் துளிகளை செவ்வாய் கிரகம் உள்வாங்கி அதை பூமியில் விழாமல் தடுத்தது. இதைத் தொடர்ந்து சிவபெருமான் அந்தகாசுரனை சூலாயுதத்தால் அழித்தார். தேவர்களும், முனிவர்களும் ஆனந்தம் அடைந்தனர். இந்த வரலாறு கந்தபுராணத்தில் கூறப்பட்டுள்ளது. அரக்கனின் ரத்தத்தை செவ்வாய்க்கிரகம் உள்வாங்கி கொண்டதால் அது சிவப்பாக இருப்பதாக கூறப்படுகிறது.


</doc>
<doc id="185344" url="https://ta.wikipedia.org/wiki?curid=185344" title="சைவ சித்தாந்த வினா விடை (நூல்)">
சைவ சித்தாந்த வினா விடை (நூல்)

சைவ சித்தாந்த வினா விடை எனும் இந்த நூல் 120 பக்கங்களுடன் வெளியிடப்பட்டுள்ளது.

இலங்கையைச் சேர்ந்த சைவசித்தாந்த கலாநிதி க. கணேசலிங்கம் என்பவர் இந்நூலின் ஆசிரியராவார்.

இந்நூலுக்கு திருக்கயிலாய பரம்பரைத் திருவாவடுதுறை ஆதீனம் 23 வது குருமகா சன்னிதானம் சீர்- வளர் -சீர் சிவப்பிரகாச தேசிக பரமாச்சாரிய சுவாமிகள் அருள் வாழ்த்துரை வழங்கியுள்ளார்.

இலண்டனில் உள்ள உலக சைவப் பேரவையின் இலண்டன் மெய்கண்டார் ஆதீனம் மூலம் யோகானந்த அடிகள் (பி. எசு. பற்குணராசா) இந்நூலுக்கு வாழ்த்துரை வழங்கியுள்ளார்.

இலங்கை, யாழ்ப்பாணம், ஏழாலையைச் சேர்ந்த பண்டிதர் கலாநிதி மு. கந்தையா இந்நூலுக்கு அறிமுகம் தந்திருக்கிறார்.

இந்நூலில் சைவ சமயம் குறித்த பல்வேறு தகவல்கள் சைவ சித்தாந்தம், கடவுள், உயிர், ஆணவம், கன்மம் அல்லது வினை, மாயை, தத்துவங்களின் தோற்றமும் செயற்பாடும், சிவனின் அருட்டிருமேனி, இறை உயிர் உறவு, பந்தமும் வீடும், திருவைந்தெழுத்து, ஞானச்செயல், சைவசித்தாந்த நூல்கள், சில விளக்கங்கள் எனும் தலைப்புகளில் கேள்வி - பதில் வடிவில் தரப்பட்டுள்ளன.


</doc>
<doc id="185347" url="https://ta.wikipedia.org/wiki?curid=185347" title="அமர் கோ. போசு">
அமர் கோ. போசு

அமர் கோபால் போசு (Amar Gopal Bose) (நவம்பர் 2, 1929 சூலை 12, 2013) அமெரிக்காவில் பேராசிரியராகவும் தொழில்முனைவோருமாக இருந்தவர். போசு ஒலிபெருக்கிகள் செய்து விற்கும் போசு வணிகநிறுவனத்தின் நிறுவனராகவும் தலைவராகவும் இருந்தவர். மாசாச்சுசெட்டு தொழிநுட்பக் கழகத்தில் பேராசிரியராக 45 ஆண்டுகள் இருந்தார். 2011 இல் இவர் போசு வணிகநிறுவனத்தின் பெரும்பான்மைச் சொத்தை மாசாச்சுசெட்டு தொழில்நுட்பக் கழகத்துக்கு, பங்குதாரர்-வாக்கில்லாத நற்கொடையாக அதன் கல்விப்பணிக்கும் ஆய்வுக்குறிக்கோள்களுக்குமாக அளித்தார்

2007 ஆம் ஆண்டுக்கான ஃபோர்ப்ஃசு 400 (Forbes 400) என்னும் உலகப் பணக்காரர்களின் பட்டியலில் இவர் 271 ஆம் இடத்தில் மொத்த சொத்து மதிப்பாக அமெரிக்க $1.8 பில்லியன் கொண்டவராக வரிசைப்படுத்தப்பட்டார் 2009 ஆம் ஆண்டில் இவர் இந்தப் பில்லியனர் பட்டியலில் இடம் பெறவில்லை. ஆனால் மீண்டும் 2011 ஆம் ஆண்டு ஒரு பில்லியன் அமெரிக்கத் தாலர் சொத்து உடையவராகப் பட்டியலில் சேர்க்கப்பட்டார்
போசு, அமெரிக்காவில் உள்ள பென்சில்வேனியா மாநிலத்தில் உள்ள ஃபிலடெல்ஃபியா நகரில் நோனி கோபால் போசு என்பவருக்கும் ஓர் அமெரிக்கப் பெண்மணிக்கும் மகனாகப் பிறந்தார். இவருடைய தந்தையார் இந்திய விடுதலைக்கான எழுச்சிகளில் பங்குகொண்ட வங்காளியர், அரசியல் நடவடிக்கைகளுக்காக சிறை சென்றவர், ஆனால் 1920 இல் பிரித்தானிய அடக்குமுறையில் இருந்து தப்பிக்க கொல்கத்தாவை விட்டு வெளியேறி அமெரிக்காவில் குடியேறியவர் . அமர் போசு, தன் 13 ஆவது அகவையிலேயே தொழில்முனையும் தன்மையையும், மின்னணுவியல் (எதிர்மின்னியியல்) துறைகளில் உள்ள ஆர்வத்தையும் காட்டினார்.

பென்சில்வேனியாவில் ஆபிங்டன் மேனில உயர்நிலைப்பள்ளியில் இருந்து தேர்ச்சி பெற்ற பின்னர், மாசாச்சுசெட்டு தொழில்நுட்பக் கழகத்தில் சேர்ந்து இளநிலை அறிவியல் (மின்பொறியியல்) (BS) பட்டத்தை 1950 களில் பெற்றார். அதன் பின் நெதர்லாந்தில் உள்ள ஐண்டோவன் (Eindhoven)இல் உள்ள பிலிப்ஃசு நிறுவனத்தின் ஆய்வுச்சாலையில் ஓராண்டு பணியாற்றினார். பின்னர் ஃபுல்பிரைட்டு (Fulbright) ஆய்வு மாணவராக இந்தியாவில் புது தில்லியில் ஒராண்டு இருந்தார். அப்பொழுதுதான் தன் பிற்கால மனைவியாகிய பிரேமா அவர்களைச் சந்தித்தார். இவர்கள் பின்னாளில் மணவிலக்கு பெற்றனர். இவர் மாசாச்சுசெட்டு தொழில்நுட்பக் கழகத்தில் நோர்பர்ட்டு வீனர் (Norbert Wiener), இயூக்கு-இங்கு இலீ (Yuk-Wing Lee) ஆகியோரின் மேற்பார்வையில் முனைவர் பட்டம் பெற்றார். இவரின் முனைவர்ப் பட்ட ஆய்வு நேர்சார்பிலா ஒருங்கியங்களப் (non-linear systems) பற்றியது.

மாசாச்சுசெட்டு தொழில்நுட்பக் கழகத்தில் இருந்து பட்டம் பெற்ற பின்னர் அங்கேயே அவர் துணைப்பேராசிரியராகச் சேர்ந்தார். 1956 இல் இவர் உயர்மதிப்புடைய இருசெவிக் கேளொலி தரும் ஒலிபெருக்கிக் கருவிகள் வாங்கிப் பயன்படுத்தியபொழுது அவற்றின் தரம் இவருக்குப் பெரும் ஏமாற்றத்தைத் தந்தது. நேரடியாக நிகழும் நிகழ்ச்சிகளின் இயல்புத்தன்மையைச் சரியான துல்லியத்துடன் மீளுருவாக்கவில்லை என்று உணர்ந்தார். இதுவே இவரை ஒலிபெருக்கிப் பற்றிய ஆய்வுகளை மேற்கொள்ளத் தூண்டியதாகும். அப்பொழுது ஒலிபெருக்கி நுட்பத்தில் இருந்த குறைபாடுகளை முறையாக ஆய்ந்தார். இவர் செய்த ஒலிசார் ஆய்வுகளின் பயனாய் ஒரு பெரிய அரங்கில் கேட்கக்கூடிய ஒலிகளை (பொருள்களின் மீது பட்டு எதிரும் ஒலிகளின் விளைவுகளையும்) வீட்டில் கேட்கும்படியான இருசெவி கேளொலி தரும் ஒலிபெருக்கிகளைக் கண்டுபிடித்தார். ஒலிக்கேளுணர்வியல் (psychoacoustic) துறையில் இவருடைய குவியம் இருந்ததே இவர் நிறுவிய ஒலிபெருக்கி வணிக நிறுவனத்துக்கு அடிப்படையாக இருந்தது.

போசு தான் நிறுவ விரும்பிய தொழில்நிறுவனத்துக்குத் தேவைப்பட்ட முதலீட்டை நன்னம்பிக்கை முதலீட்டாளர்களிடம் (ஏஞ்சல் முதலீட்டாளர்) இருந்து பெற 1964 இல் அணுகினார். அவர்களுள் இவருடைய முனைவர்ப் பட்ட நெறியாளர் மாசாச்சுசெட்டு தொழில்நுட்பக் கழகப் பேராசிரியர் ஒய். தபிள்யூ. இலீ ( Y. W. Lee) அவர்களும் ஒருவர். இன்றளவும் போசு நிறுவனத்திற்கு முக்கியமான புத்தாக்க உரிமங்களை போசு பெற்றிருந்தார். இந்தப் புத்தாக்கக் கண்டுபிடிப்புகள் ஒலிபெருக்கியின் வகுதி (design) பற்றியும் நேர்சார்பிலா இரு-நிலை மாறுகையுடைய டி-வகுப்பு மிகைப்பிகள் (Class D Amplifiers) பற்றியதாகும். இன்று இந்த போசு நிறுவனம் உலகளாவிய பரப்பில் ஏறத்தாழ 9,000 பணியாள்களுடன் இயங்கி வரும் ஒரு தனியார் நிறுவனம். போசின் தொழில்நிறுவனம் தனியார் நிறுவனமாகவே இன்றளவும் உள்ளது, இது பற்றி 2004 இல் திரு போசு, பாப்புலர் சயன்சு என்னும் இதழுக்குத் தந்த நேர்காணலில், தான் பணம் ஈட்டுவதற்காக (மட்டும்) இத்தொழில் நிறுவனத்தை நிறுவவில்லை என்றும், தான் தொழிலில் நுழைந்ததற்கான காரணம் இதுவரை முன்பு செய்யாத, ஆர்வமூட்டுவனவற்றைச் செய்யவே என்றும் கூறினார் ("I would have been fired a hundred times at a company run by MBAs. But I never went into business to make money. I went into business so that I could do interesting things that hadn't been done before.")

இவர் போசு நிறுவனத்தின் பொறுப்பாளியாக இருந்த அதே நேரம் எம்.ஐ.டி யில் 2001 ஆம் ஆண்டுவரை பேராசிரியராகப் பணியில் இருந்தார். தன் நிறுவனத்தின் பெரும்பான்மைப் பங்கை (வாக்களிக்கவியலா பங்குகளை), எப்பொழுதும் விற்கலாகாது என்னும் கட்டுப்பாடுடன் எம்.ஐ.டி-க்கு வழங்கினார் 

தனக்குத் தோன்றும் சிறந்த கருத்துகள் திடீரென்று தோன்றியவை என்றும், அவை காரணத்தின் அடிப்படையில் எழுந்தவை அல்ல என்றும், உள்ளறிவுணர்வான கருத்துகள் என்றும் கூறியுள்ளார் ("These innovations are not the result of rational thought; it's an intuitive idea.". இவருடைய மகன் வானு போசு இன்னொரு நிறுவனமான வானு நிறுவனம் (Vanu, Inc.) என்பதன் தலைவர். இது கம்பியில்லா தொழில்நுட்பத்துறையில் மென்கலன் பற்றிய பொருள்களைப் பற்றிய நிறுவனம், அலைபரப்பும் நிலையங்களில் இருந்து ஒரே நேரத்தில் கைபேசிகளுடன் தொடர்பு கொள்ளும் "GSM", "CDMA", "iDEN" போன்ற பல்வேறு தொலைதொடர்பாடல் முறைகளின் தொடர்பொழுக்கம் (புரோட்டொக்கால்) பற்றிய துறைகளில் ஒலி, தரவு முதலியவற்றைப் பரிமாறுவது பற்றிய நுட்பங்களின் அடிப்படையில் இயங்கும் நிறுவனம்.




</doc>
<doc id="185354" url="https://ta.wikipedia.org/wiki?curid=185354" title="திருகோணமலைத் துறைமுகம்">
திருகோணமலைத் துறைமுகம்

திருகோணமலைத் துறைமுகம் ("Trincomalee Harbour") இலங்கையின் கிழக்கே இந்தியப் பெருங்கடலின் மையத்தில் திருகோணமலையில் அமைந்துள்ள ஒரு பாதுகாப்பான இயற்கைத் துறைமுகம் ஆகும். ஐரோப்பியக் குடியேற்றக் காலத்தில் இத்துறைமுகத்தைக் கைப்பற்ற பல சமர்கள் இடம்பெற்றுள்ளன. போர்த்துக்கீசர், ஒல்லாந்தர், பிரெஞ்சு, மற்றும் ஆங்கிலேயர் இத்துறைமுகத்தைக் கைப்பற்றி வைத்திருந்தனர்.

திருகோணமலைத் துறைமுகம் இரண்டு பகுதிகளைக் கொண்டது. உள் துறைமுகம், மற்றும் வெளித் துறைமுகம் அவையாகும். உட்துறைமுகம் பாறைகளும், நிலங்களும் சூழ்ந்தது மட்டுமில்லாமல், இயற்கையாகவே ஆழம் அதிகமானதும் ஆகும். இதனால் நீர்முழ்கிக் கப்பல்கள் முதல் சாதாரண கப்பல்கள் வரை இங்கே பாதுகாப்பாக இருக்க முடியும். ரேடார் மற்றும் சோனார் (Sonar) மூலமான கண்காணிப்புகளில் இருந்து தப்பிக்கவும் முடியும்.

இத்துறைமுகத்தில் 1630 எக்டேர்கள் நீர் தேங்கியுள்ளது, நுழைவாயில் 500 மீட்டர்கள் அகலமானது.

திருகோணமலைத் துறைமுகம் வாரத்தில் 7 நாட்களும் 24 மணி நேரமும் திறந்திருக்கும். மே நாளில் பூட்டப்பட்டிருக்கும்.



</doc>
<doc id="185361" url="https://ta.wikipedia.org/wiki?curid=185361" title="அன்னபேதி">
அன்னபேதி

அன்னபேதி (பச்சைத்துத்தம், கிரேனா, ஃபெரசு சல்பேட்டு, Iron(II) sulfate) எனப்படும் வேதிச் சேர்மத்தின் வேதியியல் வாய்பாடு FeSO. மருத்துவத்தில் இரும்பு குறைபாடுகளுக்குச் சிகிச்சையளிக்கவும், தொழிற்சாலை பயன்பாடுகளுக்கும் உபயோகப்படுத்தப்படுகின்றது. பண்டைய காலந்தொட்டு, சாதரணமாகக் காணப்படும் நீல-பச்சை ஏழு நீரேறி வடிவமாக கொப்பரசு (copperas), பச்சைத்துத்தம் (green vitriol) என்ற பெயரில் அறியப்படுகிறது. அனைத்து ஃபெரசு சல்பேட்டுகளும் நீரில் கரைந்து ஒரே எண்முக வடிவம் கொண்ட, இணைக்காந்த தன்மையுள்ள மாழை-நீர் கூட்டுப்பொருளைத் Fe(HO)] (metal aquo complex) தருகின்றன.

இயற்கையில் அன்னபேதி பல்வேறு நீரேறிய நிலைகளில் காணப்படுகிறது:



</doc>
<doc id="185365" url="https://ta.wikipedia.org/wiki?curid=185365" title="வெண் துத்தம்">
வெண் துத்தம்

வெண் துத்தம் (துத்தநாக சல்பேட்டு; Zinc sulfate) ஒரு கனிமச் சேர்மமாகும். இதன் வேதியியல் வாய்பாடு: ZnSO. இதற்கு மூன்று நீரேறிய வடிவங்கள் உண்டு. நிறமற்ற திடப்பொருளான வெண் துத்தம் கரையக்கூடிய வெள்ளட அயனிகளுக்கு பொதுவான மூலமாக உள்ளது.

துத்தநாகத்தை நீர்த்த கந்தக அமிலத்துடன் வினைபுரிய செய்து வெண்துத்தம் தயாரிக்கப்படுகிறது:
அதி தூய்மையான மருந்தாக்கத் தரத்திற்கு உபயோகப்படும் வெண்துத்தம் துத்தநாக ஆக்சைடிலிருந்து தயாரிக்கப்படுகிறது:
ஆய்வகங்களில், திட வெள்ளடத்தை மயில் துத்த கரைசலுடன் சேர்த்து வெண்துத்தத்தை தயாரிக்கலாம்: 


</doc>
<doc id="185371" url="https://ta.wikipedia.org/wiki?curid=185371" title="வேணு சீனிவாசன் (எழுத்தாளர்)">
வேணு சீனிவாசன் (எழுத்தாளர்)

வேணு சீனிவாசன் என்பவர் ஒரு தமிழக எழுத்தாளர். இவர் சென்னை, கல்பாக்கம் மருத்துவமனையில் தொழில்நுட்ப ஆய்வாளராகப் பணிபுரிந்து வருகிறார். இவரது பல மருத்துவக் கட்டுரைகள் தமிழில் வெளிவரும் பல மருத்துவ இதழ்களில் வெளிவந்திருக்கின்றன. குழந்தை வளர்ப்பு, பெண்கள் உடல்நலம், சிறுவர் இலக்கியம், ஆன்மீகம், அறிவியல் போன்ற துறைகளில் பல நூல்களை எழுதி இருக்கிறார். இவர் எழுதிய “சுற்றுச்சூழல் மாசு விளைவுகளும், விழிப்புணர்வும்” எனும் நூல் தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசினைப் பெற்று இருக்கிறது.

இவர் பல மேடை நாடகங்கள் எழுதி, நடித்து இயக்கியிருக்கிறார். இவரது பல நாடகங்கள் கல்பாக்கத்தில் மேடையேற்றம் பெற்றிருக்கின்றன. இவரது “வேடம் மாறிய வேந்தர்கள்” என்ற நாடகம் இதில் சிறப்பு பெற்றது. 

அகில இந்திய வானொலியில் இவரது பல சிறுவர் நாடகங்கள் இடம் பெற்றுள்ளது. இந்நாடகங்களில் ரோபோவுக்கு டாடா எனும் நாடகம் “பாப்பா மலர்” எனும் நிகழ்ச்சியில் பல முறை ஒலிபரப்பு செய்யப்பட்டிருக்கிறது. “பாப்பாவுக்கு ஒரு கதை” எனும் நிகழ்ச்சி வழியாகக் குழந்தைகளுக்கான நீதி போதனைக் கதைகள், அறிவியல் கதைகள் போன்றவைகளை வழங்கி இருக்கிறார். இவரது சுற்றுச்சூழல் குறித்த கருத்துக்கள் “சுற்றுச்சூழல் சிந்தனைகள்” என்ற நிகழ்ச்சியில் பல முறை படிக்கப்பட்டிருக்கின்றன.




</doc>
<doc id="185374" url="https://ta.wikipedia.org/wiki?curid=185374" title="யாழ்ப்பாணப் பல்கலைக்கழக உலங்கு வானூர்தி இறக்கம்">
யாழ்ப்பாணப் பல்கலைக்கழக உலங்கு வானூர்தி இறக்கம்

யாழ்ப்பாணப் பல்கலைக்கழக உலங்கு வானூர்தி இறக்கம் தமிழீழ விடுதலைப் புலிகளின் ஆயுதங்களை பலவந்தமாக களைவதற்காகவும், யாழ் நகரை இந்திய இராணுவத்தினால் மேற்கொள்ளப்பட்ட முதலாவது இராணுவ நடவடிக்கையாகும். 


</doc>
<doc id="185375" url="https://ta.wikipedia.org/wiki?curid=185375" title="1971 மக்கள் விடுதலை முன்னணி கிளர்ச்சி">
1971 மக்கள் விடுதலை முன்னணி கிளர்ச்சி

1971 மக்கள் விடுதலை முன்னணி கிளர்ச்சி ("1971 Janatha Vimukthi Peramuna Insurrection"), அல்லது 1971 கிளர்ச்சி ("1971 Revolt") என்பது கம்யூனிச மக்கள் விடுதலை முன்னணி (மவிமு) கிளர்ச்சியாளர்களால் சிறிமாவோ பண்டாரநாயக்கா தலைமையிலான இலங்கை அரசிற்கு எதிராக நடத்தப்பட்டுத் தோல்வியில் முடிந்த முதலாவது ஆயுதப் புரட்சியாகும். இக்கிளர்ச்சி 1971 ஏப்ரல் 5 இல் ஆரம்பித்து 1971 சூன் வரை நீடித்தது. புரட்சியாளர்கள் சில நகரங்களையும் கிராமப் பிரதேசங்களையும் கைப்பற்றி சில வாரங்களுக்கு ஆயுதப் படையினர் மீளக் கைப்பற்றும் வரை கட்டுப்பாட்டில் வைத்திருக்க முடிந்தது.


</doc>
<doc id="185376" url="https://ta.wikipedia.org/wiki?curid=185376" title="கழலை நசிவுக்காரணி">
கழலை நசிவுக்காரணி

கழலை நசிவுக்காரணிகள் (Tumor necrosis factors) [அல்லது கழலை நசிவுக்காரணி குடும்பம் (TNF family)] என்பவை உயிரணுக்களின் உயிரிழப்பை (உயிரணு தன்மடிவு; apoptosis) விளைவிக்கக் கூடிய சைட்டோகைன் (உயிரணு தொடர்பி-செயலூக்கி) களின் குழுமத்தைக் குறிக்கும். இக்குடும்பத்தின் முதல் இரண்டு உறுப்பினர்களாகக் கண்டறியப்பட்டவை:




</doc>
<doc id="185377" url="https://ta.wikipedia.org/wiki?curid=185377" title="1987-89 ஜேவிபி புரட்சி">
1987-89 ஜேவிபி புரட்சி

1987-89 ஜேவிபி புரட்சி அல்லது "1989 புரட்சி" மக்கள் விடுதலை முன்னணியால் இலங்கை அரசாங்கத்திற்கெதிராக மேற்கொள்ளப்பட்ட இரண்டாவது தோல்வியில் முடிந்த ஆயுதப் புரட்சியாகும். முதலாவது தோல்வியில் முடிந்த புரட்சிபோல் அல்லாது இரண்டாவது புரட்சி கடுமையற்ற முரண்பாடாக 1987 முதல் 1989 வரை ஜேவிபி மீளமைவிற்கான நிலைகுலைப்பு, படுகொலை, திடீர்த்தாக்குதல் படைகள், பொதுமக்கள் மீதான தாக்குதல் என இடம்பெற்றது.


</doc>
<doc id="185381" url="https://ta.wikipedia.org/wiki?curid=185381" title="சக்கரதான மூர்த்தி">
சக்கரதான மூர்த்தி

சக்கரதான மூர்த்தி என்பது சைவக் கடவுளான சிவபெருமானின் அறுபத்து நான்கு திருமேனிகளுள் ஒன்றாகும். திருமாலின் வேண்டுதலால் மகிழ்வடைந்த சிவபெருமான், சலந்தரனைக் கொல்ல உருவாக்கிய சக்கராயுதத்தினை தானம் செய்த கோலம் சக்கரதான மூர்த்தியாகும். இம்மூர்த்தியை "சக்கரதானர்" என்றும் அழைப்பர்.


குபன் எனும் மன்னருக்காக ததீசி என்ற தவவலிமை மிகுந்த முனிவரிடம் திருமாலுக்கு போர் மூண்டது. அப்போது ததீசி முனிவர் மீது திருமால் தனது சக்கராயுதத்தினை ஏவினார். ஆனால் அச்சக்ராயுதம் ததீசி முனிவரின் தவவலிமையால் செயலற்றுப்போனது. ஆகவே உலகினைக் காக்கும் பொருட்டு திருமாலுக்கு மீண்டும் சக்ராயுதம் தேவைப்பட்டது.

அதற்காக திருமால் சிவபெருமானை ஆயிரம் தாமரை மலர்களால் அர்ச்சனை செய்ய எண்ணினார்.


</doc>
<doc id="185382" url="https://ta.wikipedia.org/wiki?curid=185382" title="கௌரிவரப்ரத மூர்த்தி">
கௌரிவரப்ரத மூர்த்தி

கௌரி வரப்ரத மூர்த்தி என்பது சைவ சமயக் கடவுளான சிவபெருமானின் அறுபத்து நான்கு திருமேனிகளுள் ஒன்றாகும். கருமை நிறமுடைய காளிக்கு பொன்நிற மேனியை வரமளித்து கௌரியாக மாற்றிய சிவபெருமான் உருவம் கௌரி வரப்ரத மூர்த்தியாகும்.

மந்திர மலை சிவபெருமானை நோக்கி தவமிருந்து, பார்வதி சமேத சிவபெருமானாக தனக்கு காட்சியளிக்க வேண்டியது. அதனால் சிவபெருமான் பார்வதியுடன் அங்கு தங்கினார். பார்வதியிலிருந்து உருவம் பெருகின்ற பெண்ணொருத்தியால் மரணம் நிகழ வேண்டுமென பிரம்ம தேவரிடம் வரம் பெற்ற அரக்கனால் தேவர்களுக்கு துன்பம் நேர்ந்தது. அதனால் சிவபெருமான் காளியை அழைத்தபொழுது, தனது கருமை நிறத் தோற்றம் கண்டு மனம் வருந்தினார் காளி. அதனால் பொன்நிற மேனியை சிவபெருமான் வரமாக அளித்தார். காளி கௌரியாக மாற வரமளித்த சிவபெருமான் கௌரிவரப்ரத மூர்த்தி என்று அழைக்கப்படுகிறார். 


</doc>
<doc id="185383" url="https://ta.wikipedia.org/wiki?curid=185383" title="கொண்டையாங்குப்பம்">
கொண்டையாங்குப்பம்

கொண்டையாங்குப்பம் (Kondaiyakuppam) திருவண்ணாமலை மாவட்டம், வந்தவாசி வட்டம், தெள்ளார் ஊராட்சி ஒன்றியத்தைச் சேர்ந்த கிராமம். இக்கிராமம் மாவட்ட எல்லைப் பகுதியில் அமைந்துள்ளது. திண்டிவனம், வந்தவாசி போன்றவை அருகிலுள்ள நகராட்சிகளாகும். இக்கிராமப் பஞ்சாயத்து 1918ம் ஆண்டு ஆரம்பிக்கப்பட்டது. இந்த கிராமம் மத்திய அரசின் நிர்மல் புரஸ்கார் விருது பெற்றது. தனி வருவாய் கிராமமாக பிரிக்காததால், கடந்த 2009-ஆம் ஆண்டு மே மாதம் நடந்த மக்களவை தேர்தலை இக்கிராம மக்கள் புறக்கணித்தனர். ஒரு வாக்கு கூட பதிவாகவில்லை. 

இந்த கிராமத்தின் மொத்த மக்கள் தொகையான 2,025 பேரில் 1,150 பேர் வாக்குரிமை பெற்றுள்ளனர். இந்த ஊரில் ஆதிதிராவிடர் காலனி, அருந்ததியர் பாளையம், இந்திரா நகர், ஊத்துக்குளம் ஆகியப் பகுதிகள் உள்ளன.

கொண்டையாங்குப்பம், 5,85,10 எக்டேர் பரப்பளவில் அமைந்துள்ளது. இங்கு, அனைத்து வகை மண் வகைகளும் காணப்படுகிறதென்றாலும், செம்மண் பகுதியே அதிக அளவில் உள்ளது. இக்கிராமத்தில், 6 குடிநீர் தேக்கத் தொட்டிகள் மூலம் குடி தண்ணீர் வழங்கப்படுகிறது. விவசாய நீர்பாசனத்திற்கு, கிணறுகள் பயன்படுத்தப்படுகின்றன. மேலும், இங்கு 12 குளங்கள் உள்ளன. நெல் பயிர் இங்கு முக்கியமான பயிரிடப்படுகிறது. இதுமட்டுமின்றி, தோட்டப்பயிர்களான கத்தரிக்காய், வெண்டைக்காய், புடலங்காய், கோவைக்காய், வெள்ளரிக்காய் போன்றவையும், கரும்பு, கேழ்வரகு, எள், மிளகாய், முள்ளங்கி போன்றவையும் பயிரிடப்படுகின்றன. இக்கிராமத்தில், ஏழு நெற்களங்கள் உள்ளன.

சென்னையிலிருந்து,130 கிலோமீட்டர் தொலைவிலும், திருவண்ணாமலையிலிருந்து, 73 கிலோமீட்டர் தொலைவிலும் இக்கிராமம் அமைந்துள்ளது.
திண்டிவனத்திலிருந்து, 25, 10 ஆகிய எண் கொண்ட அரசுப் பேருந்துகளும், வந்தவாசியிலிருந்து, 9, 10, 13 ஆகிய பேருந்துகளும் இயக்கப்படுகின்றன. சென்னை கிண்டியிலிருந்து, தெள்ளார் வரை இயக்கப்படும் பேருந்து, கொண்டையாங்குப்பம் வழியாகச் செல்கிறது. 

இங்கு, ஆரம்பப்பள்ளியும், நடுநிலைப்பள்ளியும், சத்துணவுக்கூடமும் உள்ளன. பொது நூலக வசதியும் உள்ளது. இவ்வூருக்கென தனி நியாயவிலைக் கடை மட்டுமல்லாது, மகளிர் குழு கட்டிடம், சுகாதார கட்டிட வளாகம் போன்றவையும் உள்ளன. அஞ்சல் அலுவலகம் மாவலவாடி கிராமத்தில் உள்ளது. இக்கிராமத்திற்கு நல்ல சாலை வசதி உள்ளது. இங்கு, அனைத்து தெருக்களிலும் சிமெண்ட் சாலை போடப்பட்டுள்ளது.

இக்கிராமத்தில், திரவுபதி அம்மன், பொன்னியம்மன் கோவில்கள், பெருமாள் கோவில், வினாயகர் கோவில்கள் உள்ளன. இந்த ஊரில், பாரத திருவிழா மிகவும் பிரசித்தி பெற்றது. 15 நாட்கள் பாரத சொற்பொழிவும், 14 நாட்கள் தெருக்கூத்தும் நடத்தப்படுகின்றன. இந்த ஊரில் பொங்கல் பண்டிகை, தீபாவளி, தை அமாவாசை, பெருமாளுக்கு உகந்த சனிக்கிழமை பஜனை, வருடப்பிறப்பு ஆகியவை மிகவும் சிறப்பாக கொண்டாடப்படுகின்றன.



</doc>
<doc id="185386" url="https://ta.wikipedia.org/wiki?curid=185386" title="வார்ப்பகம்">
வார்ப்பகம்

வார்ப்பகம் (Foundry) அல்லது வார்ப்பாலை எனப்படுவது வார்ப்பிரும்பு முதலான உலோகங்களை அதிக வெப்பநிலையில் ஊது உலையில் நீர்மநிலைக்கு மாறுமாறு காய்ச்சி வேண்டிய வடிவில் அச்சுகளில் வார்த்து திண்மநிலைக்கு குளிர்வித்துப் பெறும் தொழில்கூடமாகும்.


</doc>
<doc id="185387" url="https://ta.wikipedia.org/wiki?curid=185387" title="சூரிய புராணம்">
சூரிய புராணம்

சூரிய புராணம் என்பது சூரியனின் பெருமைகளை எடுத்துரைக்கும் புராண நூலாகும். இப்புராண நூல் சாம்பபுராணம் என்றும் அழைக்கப்படுகிறது. பதினெட்டு உபபுராணங்களில் முதன்மை புராணமாக இந்த சூரிய புராணம் அமைந்துள்ளது.



</doc>
<doc id="185390" url="https://ta.wikipedia.org/wiki?curid=185390" title="சிவபுராணம் (பக்கவழி நெறிப்படுத்தல்)">
சிவபுராணம் (பக்கவழி நெறிப்படுத்தல்)

சிவபுராணம் என்ற தலைப்பிலுள்ள கட்டுரைகள்.

சிவபுராணம் - மாணிக்கவாசகர் எழுதிய திருவாசகத்தின் ஒரு பகுதி
சிவ புராணம் - பதினெண் புராணங்களில் ஒன்று
சிவபுராணங்கள் - சிவபெருமானது பெருமைகளைக் கூறும் புராணங்கள்


</doc>
<doc id="185396" url="https://ta.wikipedia.org/wiki?curid=185396" title="மிகேல் டி நோரொன்யா, லின்யாரெசின் நாலாம் கவுன்ட்டு">
மிகேல் டி நோரொன்யா, லின்யாரெசின் நாலாம் கவுன்ட்டு

மிகேல் டி நோரொன்யா, லின்யாரெசின் நாலாம் கவுன்ட்டு (Miguel de Noronha, 4th Count of Linhares) (1585-1647), போர்த்துகலின் அரசர் மூன்றாம் பிலிப்புக்கு விசுவாசமான போர்த்துக்கேயப் பிரபுவும், படை வீரரும் ஆவார். இவர் போர்த்துக்கேய இந்தியாவின் வைசுராயாகப் பணியாற்றி உள்ளதுடன், போர்த்துகலிலும் பல உயர் பதவிகளை வகித்துள்ளார்.

1608 ஆம் ஆண்டில், இவரது ஒன்றுவிட்ட சகோதரர், டொம் பெர்னான்டோ டி நோரொன்யா பிள்ளைகள் இன்றி இறந்தபோது, லின்யாரெசின் நாலாம் கவுன்டு ஆனார். இவரது தந்தையாரைப்போல, இவர் 1624-1628 காலப் பகுதியில் தஞ்சியரில் ஆளுனராக இருந்து, இப்பகுதியில் முசுலிம்களுக்கு எதிரான போர்களில் பல வெற்றிகளையும் கண்டவர். இதன் பின்னர் 1629க்கும் 1635க்கும் இடைப்பட்ட காலத்தில் இவர் போர்த்துக்கேய இந்தியாவின் 44 ஆவது ஆளுனராகவும், இந்தியாவின் 23 ஆவது வைசுராயும் ஆனார். இவரது பாட்டனாரும் 1550-1554 காலப் பகுதியில் இந்தியாவின் வைசுராயாக இருந்தார். இந்தியாவில் இவரது ஆட்சிக் காலத்தில் ஊழல், வெளித் தாக்குதல்கள் தொடர்பான பல கடுமையான பிரச்சினைகளை எதிர் நோக்கவேண்டி இருந்தது. இலங்கையிலும், மொம்பாசாவிலும் இழப்புக்கள் ஏற்பட்டன. 

ஐரோப்பாவுக்குத் திரும்பிய பின்னர் மாட்ரிடில், போர்த்துகல் அவையின் உறுப்பினர் ஆனார். இங்கு இவர், இசுப்பெயின் இராச்சியத்துடன் தனிப்பட்ட ஒன்றியமாக இருந்த போர்த்துகல், ஒரு இராச்சியமாகவே இருக்கவேண்டும் என்பதற்காக வாதிட்டார். இவ்விடயத்தில், போர்த்துகல், இசுப்பெயினின் ஒரு மாகாணமாக இருக்க வேண்டும் எனக் கருதிய ஒலிவாரசுடன் கடுமையாக முரண்பட்டார். 1640 அம் ஆண்டில் போர்த்துக்கேய மீள்விப்புப் போரின்போது இவர் அரசர் பிலிப்புக்கு விசுவாசமாக இருந்தார். 1646 ஆம் ஆண்டில், ஓர்பிட்டெல்லோ போரில் பிரான்சுக்கு எதிராகப் போரிட்டார். இப்போரின்போது பிரெஞ்சுக் கப்பற்படையை அழிக்காது விட்டதற்காகப் பதவியில் இருந்து நீக்கப்பட்டதுடன், சிறையிலும் அடைக்கப்பட்டார். 1647 ஆம் ஆண்டு இவர் மாட்ரிடில் காலமானார்.


</doc>
<doc id="185402" url="https://ta.wikipedia.org/wiki?curid=185402" title="சுண்டெலி">
சுண்டெலி

சுண்டெலி (mouse) கூரான நீள்மூக்கு, சிறிய வட்டமான காதுகள், நீண்ட முடியில்லாத வாலைக் கொண்ட பாலூட்டி வகையைச் சேர்ந்த ஒரு கொறிணியாகும். சாதரணமாக வீடுகளில் காணப்படும் சுண்டெலி ("Mus musculus") நன்கு அறியப்பட்ட இனமாகும். சுண்டெலி ஒரு பிரபலமான வளர்ப்பு விலங்காகும். சில இடங்களில், குறிப்பிட்ட வகையான வயல் சுண்டெலிகளும் (Apodemus) பொதுவாகக் காணப்படுகின்றன. பருந்து, கழுகு முதலிய பெரிய பறவைகள் சுண்டெலிகளை உணவாக உட்கொள்கின்றன. உணவிற்காகவும், சிலவேளைகளில் பாதுகாப்பிற்காகவும் வீடுகளில் இவை புகுந்து விடுகின்றன.


</doc>
<doc id="185413" url="https://ta.wikipedia.org/wiki?curid=185413" title="லியோன்பெர்கு">
லியோன்பெர்கு

லியோன்பெர்கு இடாய்ச்சுலாந்தின் பாடன் வுயர்ட்டெம்பெர்கு மாநிலத்தில் உள்ள ஒரு நகரம். இது மாநிலத் தலைநகரான இசுடுட்கார்ட்டு நகரத்தில் இருந்து 10 மைல் தொலைவில் உள்ளது. இங்கு ஏறத்தாழ 45,000 மக்கள் வசிக்கின்றனர். இடாய்ச்சு மொழியில் லியோன் என்றால் சிங்கம் என்று பொருள். பெர்கு என்பது மலையைக் குறிக்கும்.

லியோன்பெர்கு கிளெம்சு ஆற்றின் கிழக்குக் கரையில் எங்கெல்பெர்கு (எங்கெல்-தேவதை, பெர்கு-மலை) என்னும் மலையின் அடிவாரப்பகுதியில் அமைந்துள்ளது. கிளெம்சு ஆறு லியோன்பெர்கின் ஊடாகப் பாய்ந்து எட்லிங்கென் மாவட்டம், ஓபிங்கன் ஆகிய ஊர்களின் வழியாகச் சென்று பின்னர் திட்ச்சிங்கனைச் சேர்கிறது.

திட்ச்சிங்கென், கெர்லிங்கென் ஆகிய ஊர்கள் இவ்வூரின் அண்டை ஊர்களாகும்.



</doc>
<doc id="185417" url="https://ta.wikipedia.org/wiki?curid=185417" title="முதலாம் ஈழப்போர்">
முதலாம் ஈழப்போர்

முதலாம் ஈழப்போர் இலங்கை அரசுக்கும் தமிழீழ விடுதலைப் புலிகளுக்கும் இடையே இடம்பெற்ற ஈழப்போரின் ஆரம்ப நிலையாகும். 1970 முதல் இலங்கை அரசுக்கும் தமிழ் போராட்ட குழுக்களுக்குமிடையே பதட்டம் காணப்பட்டபோதிலும், தமிழீழ விடுதலைப் புலிகள் இலங்கை இராணுவத்தை யாழ்பாணத்தில் யூலை 23, 1983 அன்று தாக்கி 13 படையினர் கொல்லப்படும்வரை போர் முழு அளவில் வியாபித்திருக்கவில்லை. இத்தாக்குதலும் அதன் விளைவாக ஏற்பட்ட கலவரம் தெற்கில் கருப்பு யூலையாக மாற்றமடைந்தது முரண்பாட்டின் தொடக்கம் என பொதுவாக கருதப்படுகின்றது.



</doc>
<doc id="185419" url="https://ta.wikipedia.org/wiki?curid=185419" title="இரண்டாம் ஈழப்போர்">
இரண்டாம் ஈழப்போர்

இரண்டாம் ஈழப்போர் இலங்கை அரசுக்கும் தமிழீழ விடுதலைப் புலிகளுக்கும் இடையே இடம்பெற்ற ஈழப்போரின் இரண்டாம் நிலையாகும். இப்போர் ரணசிங்க பிரேமதாசா அரசாங்கத்துடனான பேச்சுவார்த்தை தோல்வியில் முடிந்ததும் ஆரம்பமாகியது. இரண்டாம் ஈழப்போர் தமிழீழ விடுதலைப் புலிகளினால் ஆரம்பிக்கப்பட்டது. போர் நிறுத்த உடன்பாடு யூன் 10, 1990 அன்று முடிவுக்கு வந்தது. ஒக்டோபரில் தமிழீழ விடுதலைப் புலிகள், 28000 முஸ்லிம்களை யாழ்ப்பாணத்தைவிட்டு வெளியேற்றினர்.



</doc>
<doc id="185421" url="https://ta.wikipedia.org/wiki?curid=185421" title="மூன்றாம் ஈழப்போர்">
மூன்றாம் ஈழப்போர்

மூன்றாம் ஈழப்போர் இலங்கை அரசுக்கும் தமிழீழ விடுதலைப் புலிகளுக்கும் இடையே இடம்பெற்ற ஈழப்போரின் மூன்றாம் நிலையாகும். 100 நாட்கள் நீடித்த போர் நிறுத்த ஒப்பந்தம் ஏப்ரல் 19, 1995 அன்று போராக மாறியது. கடற்புலிகள் "சூரயா", "ரணசுரு" ஆகிய கடற்படையினரின் கடற்கலங்களை மூழ்கடித்தனர். மேலும், விடுதலைப் புலிகள் தோளில் வைத்து செலுத்தக்கூடிய "ஸ்ரிங்கர்" விமான எதிர்ப்பு ஏவுகணைகளை புதிதாக போரில் பாவித்தனர். இதன் மூலம் இலங்கை விமானப்படையின் இரு "அவ்ரோ" (AVRO) விமானங்கள் யாழ் தீபகற்பத்தின் மேலாகப் பறக்கும்போது சுட்டு வீழ்த்தப்பட்டன.



</doc>
<doc id="185425" url="https://ta.wikipedia.org/wiki?curid=185425" title="ஈழப்போரில் இந்தியாவின் பங்கு">
ஈழப்போரில் இந்தியாவின் பங்கு

ஈழப்போரில் இந்தியா பல கால கட்டங்களில் பல்வேறு வியூகங்களுடன் பங்கெடுத்துள்ளது. இந்திய நடுவண் அரசின் நலங்களைப் பேணுவதற்காக தானாகவும், தமிழர் தரப்பு அல்லது அரச தரப்புக் கோரியமையாலும் ஈழப் போரில் பங்கெடுத்துள்ளது. 

ஈழ இயக்கங்களுக்கு ஆயுதங்களும் பயிற்சியும் வழங்கி இந்தியா, ஈழப் போராட்டத்தை ஆயுதப் போர் ஆக்கியதில் முக்கிய பங்கு வகித்தது. பின்னர் ஈழத்தில் ஆயுதக் குழுக்களை அழிக்க உதவியது இந்தியா, ஈழத்தமிழர்களின் உரிமைகள் தொடர்பாக இலங்கை அரசுடன் பேச்சுவார்த்தைகளில் ஈடுபட்டது, கண்டித்தது ஈழத்து அகதிகளில் பெருந்தொகையினரை ஏற்றுக் கொண்டது, ஈழத்தில் அமைதிப் படை என்னும் பெயரில் இந்தியப் படையை அனுப்பியது, அமைதிப் படை ஈழப் போராளிகளுக்கு எதிராகப் போரிட்டது, ஈழத்தமிழ் மக்களுக்கு எதிராக பல்வேறு போர் குற்றங்களில் ஈடுபட்டது, ஈழப் போரின் பின்பான செயற்பாடுகள் என பல்வேறு வழிகளில் இந்திய அரசு ஈழப்போரிலும் ஈழப்போராட்டத்திலும் பங்கெடுத்து வருகிறது. 

ஈழப்போரில் இந்தியாவின் தலையீடு இலங்கையில் அமைதி காக்கும் பணியில் அமர்த்த இந்திய அமைதி காக்கும் படை அனுப்பியதால் ஏற்பட்ட போர் மற்றும் பிற நிகழ்வுகளைக் குறிக்கும். இலங்கை ஆயுதப் படைகளுக்கும் தமிழ்ப் போராளிக் குழுக்களுக்கும் (குறிப்பாக தமிழீழ விடுதலைப் புலிகளுக்கும்) இடையே நடந்த உள்நாட்டுப் போரை முடிவுக்குக் கொண்டுவர 1987 ஆம் ஆண்டில் நடந்த இலங்கை-இந்திய ஒப்பந்தத்தை அடுத்து இந்திய அமைதி காக்கும் படை இலங்கையின் வட, கிழக்கு மாகாணங்களுக்கு அனுப்பி வைக்கப்பட்டது.



</doc>
<doc id="185431" url="https://ta.wikipedia.org/wiki?curid=185431" title="கானாவில் திருமணம்">
கானாவில் திருமணம்

கிறித்தவத்தில் யோவான் நற்செய்தியின்படி கானாவில் நடந்த திருமணம் ஒன்றில் இயேசு தண்ணீரை, திராட்சை இரசமாய் மாற்றியது இயேசு நிகழ்த்திய முதல் புதுமையாகும். விவிலிய கூற்றின் படி இயேசுவும் அவரின் தாயும் சென்றிருந்த திருமணம் ஒன்றில் திராட்சை இரசம் தீர்ந்தபோது, மரியாவின் வேண்டுதலால் இயேசு தண்ணீரை, திராட்சை இரசமாய் மாற்றினார். கானா என்னும் ஊரின் அமைவிடத்தைக்குறித்து அறிஞர்களிடையே ஒத்த கருத்தில்லை.

யோவான் நற்செய்தியில் மட்டுமே இந்த நிகழ்வு பதிவு செய்யப்பட்டுள்ளது. அதன் படி:


</doc>
<doc id="185433" url="https://ta.wikipedia.org/wiki?curid=185433" title="சிறுவர்களுக்கான பக்திக் கதைகள் (நூல்)">
சிறுவர்களுக்கான பக்திக் கதைகள் (நூல்)

சிறுவர்களுக்கான பக்திக் கதைகள் என்கிற இந்நூல் பன்னாட்டுப் புத்தகக் குறியீட்டு எண் (ISBN 97-881-8446-45-66) கொண்டு கிரவுன் அளவில் 158 பக்கங்களுடன் வெளியானது.

தமிழ்நாடு அரசுப் பணியிலிருந்த நகைச்சுவை எழுத்தாளரான தேனி.எஸ்.மாரியப்பன் ஆன்மீகம் , நகைச்சுவை , பொது அறிவு என சுமார் 30 நூல்கள் வரை எழுதியிருக்கிறார்.

நூலை வெளியிட்டுள்ள விஜயா பதிப்பகத்தின் மு. வேலாயுதம், வே. சிதம்பரம் ஆகியோர் இந்நூலுக்கான பதிப்புரையினை எழுதியுள்ளனர். 

ஆன்மிக வழியிலான பல்வேறு குட்டிக்கதைகள் இந்நூலில் தொகுத்துத் தரப்பட்டுள்ளன.


</doc>
<doc id="185445" url="https://ta.wikipedia.org/wiki?curid=185445" title="இலிங்க வகைகள்">
இலிங்க வகைகள்

சைவ சமயக் கடவுளான சிவபெருமானின் அருவ வடிவமாக இலிங்கம் வழிபடப்படுகிறது. இந்த இலிங்கமானது எண்ணற்ற வகைகளில் தேவர்களாலும், மனிதர்களாலும் வணங்கப்படுகிறது.


இவற்றில் மனுஷ்ய இலிங்கமானது தொன்னூற்று வகையாக உள்ளதென மகுடாகமம் எனும் சைவ ஆகமம் கூறுகிறது.


சிவபெருமான் சதாசிவ மூர்த்தி தோற்றத்தில் தனது ஐந்து முகங்களிலிருந்தும் ஐந்து லிங்கங்களை தோற்றுவித்தார். இவை பஞ்ச லிங்கங்கள் எனவும் அறியப்படுகின்றன.


நீர், நிலம், நெருப்பு, காற்று ஆகாயம் என்ற பஞ்சபூதங்களால் ஆன இலிங்கங்கள் பஞ்சபூத இலிங்கங்கள் எனப்படும்.



திருமூலர் தனது நூலான திருமந்திரத்தினுள் ஆறுவகையான இலிங்கள் பற்றி குறிப்பிடுகின்றார், அவையாவன அண்ட இலிங்கம், பிண்ட இலிங்கம், சதாசிவ இலிங்கம், ஆத்ம இலிங்கம், ஞான இலிங்கம், சிவ இலிங்கம் என்பவனவாகும்.

இவற்றில் அண்ட இலிங்கம் என்பது உலகத்தினைக் குறிப்பதாகும், பிண்ட இலிங்கம் என்பது மனிதனுடைய உடலாகும், சதாசிவ இலிங்கம் என்பது சிவனையும் ஆதி சக்தியையும் இணைந்து உருவமாக கொள்ளுவதாகும், ஆத்ம இலிங்கம் என்பது அனைத்து உயிர்களையும் இறைவனாக காண்பதாகும், ஞான இலிங்கம் என்பது இறைவனின் சொரூப நிலையை குறிப்பதாகும், சிவலிங்கம் என்பது பொதுவான இறைவழிபாட்டிற்குறிய குறி.




</doc>
<doc id="185446" url="https://ta.wikipedia.org/wiki?curid=185446" title="க. வி. விக்னேஸ்வரன்">
க. வி. விக்னேஸ்வரன்

கனகசபாபதி விசுவலிங்கம் விக்னேஸ்வரன் ("C. V. Wigneswaran", சி. வி. விக்னேஸ்வரன், பிறப்பு: அக்டோபர் 23, 1939) இலங்கையின் உச்சநீதிமன்ற இளைப்பாறிய நீதிபதியும், வடக்கு மாகாண சபையின் முதலாவது முதலமைச்சரும் ஆவார். இவர் ஒரு முன்னணி தமிழ் வழக்கறிஞரும், அரசியல்வாதியும் ஆவார். இவர் மாவட்ட நீதிமன்றம், உயர் நீதிமன்றம், உச்சநீதிமன்றம் ஆகியவற்றின் நீதிபதியாகவும், நீதித் துறை நடுவராகவும் பணியாற்றியவர்.

இவர் 2011 செப்டம்பரில் நடைபெற்ற வட மாகாணசபைத் தேர்தலில் தமிழ்த் தேசியக் கூட்டமைப்பின் சார்பில் போட்டியிட்டு 1,32,255 விருப்பு வாக்குகள் பெற்று வெற்றி பெற்று முதலாவது மாகாண சபையின் முதலமைச்சராகத் தெரிவு செய்யப்பட்டார். 2018 அக்டோபர் 24 இல் முதலாவது வட மாகாணசபையின் காலம் முடியும் வரை இவர் முதலமைச்சராகப் பதவி வகித்தார். தனது பதவிக்காலம் முடிவடைந்த பின்னர், விக்னேசுவரன் தமிழ்த் தேசியக் கூட்டமைப்பில் இருந்து விலகி தமிழ் மக்கள் கூட்டணி என்ற பெயரில் புதிய கட்சியை 2018 அக்டோபர் 24 இல் ஆரம்பித்தார்.

கொழும்பு புதுக்கடையில் பிறந்தவர் விக்னேஸ்வரன். இவரது பெற்றோர் கனகசபாபதி விசுவலிங்கம், ஆதிநாயகி யாழ்ப்பாணம், மானிப்பாயில் பிறந்தவர்கள். தந்தை ஒரு அரச ஊழியர், இலங்கையின் பல மாவட்டங்களிலும் பணியாற்றியவர். விக்னேசுவரனுக்கு இரு சகோதரிகள். தனது ஆரம்பக் கல்வியை குருநாகல் கிறைஸ்ட்ச்சேர்ச் கல்லூரியிலும், பின்னர் அனுராதபுரம் திருக்குடும்ப மடப் பள்ளியிலும் பயின்றார். தனது 11வது அகவையில் விக்னேஸ்வரன் கொழும்பு றோயல் கல்லூரியில் இணைந்து உயர் கல்வி பெற்றார். லண்டன் பல்கலைக்கழக இளங்கலைப் பட்டம் பெற்று, கொழும்பு சட்டக் கல்லூரியில் சட்டம் பயின்று வழக்கறிஞர் ஆனார். இவரது மகன் இலங்கை அமைச்சரும் அரசியல்வாதியுமான வாசுதேவ நாணயக்காரவின் மகளைத் திருமணம் செய்தவர்.

1979 மே 7 இல் இவர் நீதித்துறையில் இணைந்தார். ஆரம்பத்தில் மட்டக்களப்பு, சாவகச்சேரி, மல்லாகம் ஆகிய நீதிமன்றங்களில் நீதித்துறை நடுவராகவும், மாவட்ட நீதிபதியாகவும் பணியாற்றினார். சனவரி 1987ல் கொழும்பு மாவட்ட நீதிபதியாக நியமனம் பெற்றார். 1988 ஆம் ஆண்டில் உயர் நீதிமன்ற நீதியரசராகப் பதவியேற்று, வடக்கு, கிழக்கு, வடமத்திய, ஊவா, மற்றும் மேல் மாகாணங்களில் பணியாற்றினார். 1995 ஆம் ஆண்டில் மேன்முறையீட்டு நீதிமன்றத்தில் நீதியரசரானார். உயர்நீதிமன்ற நீதியரசராக தமிழ்மொழியில் பதவிப்பிரமாண உறுதிமொழி எடுத்துக் கொண்ட விக்னேசுவரன், அந்த விழாவில் தமிழர்கள் இலங்கையில் எதிர்கொள்ளும் சிக்கல்கள் குறித்து ஆற்றிய உரை முக்கியமானதாகும்.

2001 மார்ச்சு மாதத்தில் உச்சநீதிமன்ற நீதியரசராக நியமிக்கப்பட்டார். 2004 அக்டோபரில் இளைப்பாறினார்.

2013 சூலை 15 இல் விக்னேசுவரன் தமிழ்த் தேசியக் கூட்டமைப்பின் சார்பில் 1வது வட மாகாண சபைக்கு முதலமைச்சர் வேட்பாளராக கட்சியினால் ஏகமனதாகத் தேர்ந்தெடுக்கப்பட்டார். 2013 செப்டம்பர் 21 இல் இடம்பெற்ற வட மாகாணசபைத் தேர்தலில் இவர் அதிகூடிய விருப்பு வாக்குகள் (132,255) பெற்று முதலாவதாக வந்தார். இது இலங்கையில் நாடாளுமன்ற, மாகாணசபைத் தேர்தல்களில் தமிழர் ஒருவர் பெற்ற அதிகளவு விருப்பு வாக்குகளாகும். 2013 அக்டோபர் 7 இல் இவர் அரசுத்தலைவர் மகிந்த ராசபக்ச முன்னிலையில் கொழும்பில் அலரி மாளிகையில் 1வது வட மாகாண சபையின் முதலமைச்சராகப் பதவியேற்றார்.

2015 இல் இலங்கைத் தமிழரசுக் கட்சித் தலைவர்களான சம்பந்தன், சுமந்திரன், மாவை சேனாதிராஜா ஆகியோருடன் கொள்கையளவில் முரண்பட்டார். 2015 நாடாளுமன்றத் தேர்தல்களில் உண்மையான தமிழ் தேசியவாதிகளுக்கு வாக்களிக்குமாறு தமிழ் வாக்காளர்களைக் கேட்டுக் கொண்டார். வட மாகாணசபையில் விக்னேசுவரனின் நிருவாகத் திறமைகளை தமிழ்த் தேசியக் கூட்டமைப்பின் தலைவர்கள் கேள்விக்குள்ளாக்கினர்.

2018 அக்டோபர் 24 இல் 1-வது வட மாகாணசபையின் ஆயுட்காலம் முடிவடைந்த பின்னர், விக்னேசுவரன் தமிழ்த் தேசியக் கூட்டமைப்பில் இருந்து விலகி தமிழ் மக்கள் கூட்டணி என்ற பெயரில் புதிய கட்சியை 2018 அக்டோபர் 24 இல் ஆரம்பித்தார்.


</doc>
<doc id="185448" url="https://ta.wikipedia.org/wiki?curid=185448" title="பாதாள பைரவர்">
பாதாள பைரவர்

சைவக் கடவுளான சிவபெருமான் அறுபத்து நான்கு திருமேனிகளுள் ஒன்றான பைரவரின் ஒரு தோற்றம் பாதாள பைரவர் என்பதாகும். திருமால் மனித உருவில் இராமனாக அவதரித்து இராவணன் எனும் சிவபக்தனை கொன்றார். இந்து தொன்மவியலின் அடிப்படியில் கொலை பாவமான பிரம்மஹத்தி தோசம் இராமனை பற்றியது. 

இந்த பிரம்மஹத்தி தோசம் நீங்க இராமர் ராமேசுவரம் கடலோரத்தில் இலிங்கம் அமைத்து வழிபட்டார். இராமனின் வழிபாட்டால் சிவபெருமான் அவருடைய பிரம்மஹத்தி தோசத்தினை நீக்கினார். அந்த கொலைபாவமான பிரம்மஹத்தி தோசத்தினை சிவபெருமானின் உருவமான பைரவர் தன்னுடைய கால்களால் மிதித்து பாதாளத்திற்கு அனுப்பினார். அதனால் பாதாள பைரவர் என்று பெயர் பெற்றார்.


</doc>
<doc id="185466" url="https://ta.wikipedia.org/wiki?curid=185466" title="அட்ட பைரவர்கள்">
அட்ட பைரவர்கள்

திசைக்கொன்றென விளங்கும் எட்டு பைரவர்கள் அஷ்ட பைரவர்கள் என்று அழைக்கப்படுகிறார்கள். சில கோவில்களில் பைரவிகளுடன் இணைந்து தம்பதி சகிதமாகவும் இந்த பைரவர்கள் காட்சிதருகிறார்கள்.


அசிதாங்க பைரவர் அஷ்ட பைரவ மூர்த்தி வடிவங்களில் முதன்மையானவர் ஆவார். இப்பைரவர் காசி மாநகரில் விருத்தகாலர் கோவிலில் அருள்செய்கிறார். அன்ன பறவையினை வாகனமாக கொண்டவர். நவகிரகங்களில் குருவின் கிரக தோசத்திற்காக அசிதாங்க பைரவரை வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான பிராம்ஹி விளங்குகிறாள்.

ருரு பைரவர் அஷ்ட பைரவ மூர்த்தி வடிவங்களில் இரண்டாவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். ரிசபத்தினை வாகனமாக கொண்டவர். நவகிரகங்களில் சுக்கிரனின் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான காமாட்சி விளங்குகிறாள்.

சண்ட பைரவர் அஷ்ட பைரவ மூர்த்தி வடிவங்களில் மூன்றாவது தோற்றமாவார். இப்பைரவர் காசி மாநகரில் துர்க்கை கோவிலில் அருள்செய்கிறார். மயிலை வாகனமாக கொண்டவர். நவகிரகங்களில் செவ்வாய் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான கௌமாரி விளங்குகிறாள்.

குரோத பைரவர் அஷ்ட பைரவ மூர்த்தி வடிவங்களில் நான்காவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சனி கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வைஷ்ணவி விளங்குகிறாள்.

உன்மத்த பைரவர் அஷ்ட பைரவ மூர்த்தி வடிவங்களில் ஐந்தாவது தோற்றமாவார். இப்பைரவர் காசி மாநகரில் பீம சண்டி கோவிலில் அருள்செய்கிறார். குதிரையை வாகனமாக கொண்டவர். நவகிரகங்களில் புதன் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வராகி விளங்குகிறாள்.

கபால பைரவர் அஷ்ட பைரவ மூர்த்தி வடிவங்களில் ஆறாவது தோற்றமாவார். இப்பைரவர் காசி மாநகரில் லாட் பசார் கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சந்திர கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான இந்திராணி விளங்குகிறாள்.

பீக்ஷன பைரவர் அஷ்ட பைரவ மூர்த்தி வடிவங்களில் ஏழாவது தோற்றமாவார். இப்பைரவர் காசி மாநகரில் பூத பைரவ கோவிலில் அருள்செய்கிறார். சிங்கத்தை வாகனமாக கொண்டவர். நவகிரகங்களில் கேது கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சாமுண்டி விளங்குகிறாள்.

சம்ஹார பைரவர் அஷ்ட பைரவ மூர்த்தி வடிவங்களில் எட்டாவது தோற்றமாவார். இப்பைரவர் காசி மாநகரில் த்ரிலோசன சங்கம் கோவிலில் அருள்செய்கிறார். நாயை வாகனமாக கொண்டவர். நவகிரகங்களில் ராகு கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சண்டிகை விளங்குகிறாள்.

காசி மாநகரில் திசைக்கொன்றென எட்டு திசைகளிலும் பைரவர் கோவில் அமைந்துள்ளது. அவை அமைந்துள்ள இடங்கள் 

நாகப்பட்டனம் மாவட்டம் சீர்காழி சட்டநாதர் கோயிலில் அஷ்டபைரவர்களுக்கு என தனி சன்னதி உள்ளது. 



</doc>
<doc id="185475" url="https://ta.wikipedia.org/wiki?curid=185475" title="திருவிதாங்கூர் தமிழர் இயக்கங்கள்">
திருவிதாங்கூர் தமிழர் இயக்கங்கள்

திருவிதாங்கூர் தமிழர் இயக்கங்கள் என்பவை திருவிதாங்கூர் அரசாட்சிக்கு உட்பட்டிருந்த பகுதிகளில் வாழ்ந்த தமிழர்கள் தங்கள் உரிமைக்காகவும் விடுதலைக்காகவும் ஏற்படுத்திய இயக்கங்கள் ஆகும். 

கி.பி 9ஆம் நூற்றாண்டில் சேரநாடு சிதறிய பகுதிகளில் ஒன்றான வேணாட்டைச் சான்றோர் குல மன்னர்கள் ஆட்சிபுரிந்து வந்தனர். அவர்களின் கடைசி மன்னன் பால மார்த்தாண்டவர்மன் (கி.பி 1728 - 1758) கி.பி. 1758ஆம் ஆண்டு மர்மமான முறையில் மரணம் அடைந்த பிறகு ஆட்சிக்கு வந்த கார்த்திகை திருநாள் ராமவர்மன் காலத்தில் சான்றோர் குலத்திடமிருந்த ஆட்சி ஆதிகாரம் மருமக்கள் வழியை பின்பற்றிய நம்பூதிரி-நாயர் தலைமைக்கு மாறியது. நாட்டின் பெயரும் திருவாங்கூர் என மாற்றப்பட்டது. தமிழ் ஆட்சி மொழியாக இருந்த இடத்தில் தமிழ், சமஸ்கிருதம், வேத மொழி கலந்த மலையாளம் ஆட்சிமொழியாக மாறியது.

புதிதாக ஆட்சிக்கு வந்த நம்பூதிரி-நாயர் கூட்டணி முன்பு ஆட்சியில் இருந்த தமிழர்கள் மீண்டும் ஆட்சியை பிடித்துவிடக்கூடாது என்ற நோக்கில் பலவிதமான அடக்குமுறைகளை அம்மக்கள் மீது திணித்தனர். ஒடுக்கப்பட்ட இனத்தை பார்ப்பதும், தொடுவதும் தீட்டாக கருதப்பட்டது. பின்பு வந்த மார்த்தாண்ட வர்மா காலத்தில் தாழ்த்தப்பட்ட பெண்கள் மேலாடை அணியக்கூடாது என்று தடை வந்தது. தமிழர்களின் நிலங்கள் அபகரிக்கப்பட்டு தரவாடுகளுக்கு கொடுக்கப்பட்டது. ஒடுக்கப்பட்ட இனத்தினர் கோயில்களில் நுழைய தடை விதிக்கப்பட்டது. பல விதமான வரிச்சுமையால் மக்கள் கொடுமைப்பட்டுத்தப்பட்டனர். இந்நிலையில் இவ்வாறான கொடுமைகளை எதிர்த்து மக்கள் குரல் கொடுக்க ஆரம்பித்தனர். தமிழர்கள் பல இயக்கங்களை பல்வேறு காலகட்டத்தில் திருவிதாங்கூர் மன்னராட்சிக்கு உட்பட்ட இடங்களில் உருவாக்கித் தங்கள் உரிமைக்காகவும், விடுதலைக்காகவும் குரல் கொடுத்தனர். அவை


இந்த பத்தொன்பது இயக்கங்களும் குமரி மாவட்டம் தமிழகத்துடன் இணையப் பாடுபட்டவை ஆகும். இவற்றுள் திருவிதாங்கூர் தமிழ்நாடு காங்கிரஸ், தி திருவிதாங்கூர் தமிழர் காங்கிரஸ் ஆகிய இரண்டும் தமிழர் விடுதலை பெற பாடுபட்ட அரசியல் கட்சிகளாகும். மற்ற இயக்கங்கள் அனைத்தும் சங்கங்களாகவே செயல்பட்டன.


</doc>
<doc id="185477" url="https://ta.wikipedia.org/wiki?curid=185477" title="நெக்கர் ஆறு">
நெக்கர் ஆறு

நெக்கர் ஆறு செர்மனி நாட்டில் பாயும் ஓர் ஆறு. இதன் நீளம் 367 கி.மீ. இதன் பெரும்பகுதி பாடன் வுயெர்ட்டம்பெர்கு மாநிலத்திலும் சிறு பகுதி எசெ மாநிலத்திலும் அமைந்துள்ளது. இது ரைன் ஆற்றின் வலது புறமுள்ள பெரிய துணையாறு. இதன் கரையில் தான் இசுடுட்கார்ட்டு நகரம் அமைந்துள்ளது. இவ் ஆறு மன்கைம் என்னுமிடத்தில் ரைன் ஆற்றுடன் இணைகிறது.


</doc>
<doc id="185480" url="https://ta.wikipedia.org/wiki?curid=185480" title="பாக்யா (இதழ்)">
பாக்யா (இதழ்)

பாக்யா சென்னையிலிருந்து வெளிவரும் ஒரு பல்சுவை வார இதழாகும். இதன் ஆசிரியர் மற்றும் வெளியீட்டாளராக திரைப்பட நடிகரும் இயக்குநருமான கே. பாக்யராஜ் இருந்து வருகிறார். இந்த இதழில் வெளியாகும் உங்கள் கே. பாக்யராஜின் பதில்கள் (பாக்யா பதில்கள்) பல்வேறு குட்டிக்கதைகளைக் கொண்டிருக்கும். இந்தப் பகுதி வாசிப்பாளர்களிடையே பெரும் வரவேற்பைப் பெற்றதாகும். மேலும் மக்கள் மனசு, எதிரொலி போன்ற சிறப்புப் பக்கங்களும் வாசகர்கள் விரும்பும் பகுதிகளாக உள்ளன.


</doc>
<doc id="185484" url="https://ta.wikipedia.org/wiki?curid=185484" title="வாராந்தரி ராணி (இதழ்)">
வாராந்தரி ராணி (இதழ்)

ராணி தமிழ்நாட்டில் வெளியாகிவரும் பிரபல வார இதழ் ஆகும். இதன் நிறுவனர் சி. பா. ஆதித்தனார். தினத்தந்தி குழுமத்திலிருந்து இந்த இதழ் வெளியிடப்படுகிறது. 1961 ஆம் ஆண்டு முதல் வெளிவரும் இந்த இதழ் மகளிர் மற்றும் சமூகத்தில் உள்ள அனைத்துத் தகவல்களை முக்கிய உள்ளடக்கமாகக் கொண்டு தொடர்ந்து வந்து கொண்டிருக்கின்றது. செவ்வாய்க் கிழமை என்றால் ராணியைப் படிக்காவிட்டால் ஏதோ ஒரு வெறுமை நிலவும் என்ற அளவிற்குத் தமிழ்க் குடும்பங்களில் ஓர் உறுப்பினராகவே ஆகிய பத்திரிக்கை ராணி என்பர்.

ராணி குடும்பப் பத்திரிகையாக இருந்தாலும் அட்டையின் முதற் பக்கத்தில் திரைப்பட நடிகை ஒருவரின் படமே தொடர்ந்து இடம் பெற்று வருகின்றது. மக்களும் அதை ஒரு பொருட்டாகக் கருதுவதில்லை. ராணி முத்து, தினத்தந்தி குறித்த தகவல்களும் தவறாமல் தொடரும். நல்ல குடும்பம் பல்கலைக் கழகம் என்ற தலைப்பு தலையங்கம் இடம் பெற்றுள்ள பக்கத்தின் தலைப்பில் இருக்கும்.அந்தந்த வாரத்தில் மக்கள் மத்தியில் பிரபலமாக உலாவரும் கருத்துக்களில் முக்கியமானதை முதன்மைப் படுத்தி மிகமிகச் சுருக்கமாகவும் தெளிவாகவும் தலையங்கம் எழுதப்பட்டிருக்கும். மர்மத் தொடர் ஒன்றும், இராசிபலனும், மூளைக்கு வேலை ( வார்த்தைகளை நிரப்பும் போட்டி ). ஒரு சிறு கதை இல்லாத ராணியைப் பார்க்கவே முடியாது. பெண்களின் உடல் நலம், மனநலம் குறித்த பகுதிகளை எளிய முறைகளில் தமிழில் முதன்முதலில் ஆரம்பித்ததுடன் மட்டுமன்றி தொடர்ந்து எல்லோரும் புரிந்து கொள்ளும் வண்ணம் வெளியிட்டுவரும் பத்திரிகை ராணி. என்பது மிகையன்று. 

ராணி பத்திரிகையில் இடம்பெறும் குறுந்தகவல்கள் படிப்பதற்குப் புதுமையாகவும் புதியதாகவும் இருக்கும். எவ்வளவு இடைவெளி விட்டு ராணியை வாங்கிப் படித்தாலும், தொடர்ந்து வாங்கிப் படித்தாலும் சுவை குன்றாது. இது அனுபவ உண்மை. எந்த சில்லறைக் கடைகளிலும் ராணி தாராளமாய்க் கிடைக்கும். எப்போதும் கிடைக்கும். வணிகர்கள் ராணி தம் கடைகளில் தீர்ந்து விட்டால் விற்பனைப் பிரதிநிதிகளைத் தொடர்பு கொண்டு மீண்டும் வாங்கி வைத்து விடுவார்கள். விற்காமல் மீதமானாலும் திரும்ப ராணி நிர்வாகமே வாங்கிக் கொள்ளும் என்ற காரணத்தால் ராணி மீது வணிகர்கள் அக்கறை காட்டுகின்றனர். 


</doc>
<doc id="185487" url="https://ta.wikipedia.org/wiki?curid=185487" title="கைட்டோசேன்">
கைட்டோசேன்

கைட்டோசேன் (Chitosan) என்பது ஒரு நேரியல் பலசர்க்கரை (polysaccharide) ஆகும். இது ஒழுங்கமைவின்றி (random) அமைந்த β-(1-4)-பிணைப்புடைய D-குளுக்கோசமைனையும் (அசிட்டைல் நீக்கப்பட்ட அலகு) N-அசிடைல்குளுக்கோசமைனையும் (அசிட்டைலேற்றப்பட்ட அலகு) கொண்டது. இது கூனிறால் (shrimp) போன்ற பல வெளிஓடுடைய உயிரினங்களின் (crustacean) ஓடுகளைக் கார சோடியம் ஐட்ராக்சைடுடன் வினைபுரியவைத்துப் பெறப்படுகிறது

கைட்டோசேன் உயிரிமருத்துவத்தில் (biomedical) பல வகையான பயன்பாடுகளைக் கொண்டுள்ளது. இது விவசாயத்தில் விதை நேர்த்திக்கும் உயிரி பூச்சிக்கொல்லியாகவும் பயன்படுத்தப்படுகிறது. இது தாவரங்கள் பூஞ்சைத் தொற்றுகளை எதிர்த்துப் போரிட உதவுகிறது. இது ஒயின் உற்பத்தியில் ஒருங்காக்கும் காரணியாகப் (fining agent) பயன்படுத்தப்படுகிறது. இது தொழிலகங்களில் தானாக உரியும் பாலியூரித்தேன் வண்ணப் பூச்சாகப் பயன்படுகிறது. மருத்துவத்தில் இது புண்களுக்குப் போடப்படும் ஒட்டுகளில் (bandages) பயன்படுகிறது. இது குருதிப் போக்கைக் குறைப்பதோடு பாக்டீரிய எதிர்ப்புக் காரணியாகவும் செயல்படுகிறது. இது தோல் வழியாக மருந்துகளைச் செலுத்தவும் பயன்படுகிறது.

மிகவும் சச்சரவுக்குரிய வகையில், கைட்டோசேன் கொழுப்பை உறிஞ்சத்தக்கது என்று வகைப்படுத்தப்பட்டு, உணவுக் கட்டுப்பாட்டுக்கு ஏற்ற வகையில் பயன்படுத்தப்பட்டு வருகிறது. ஆனால், இதற்கு உறுதியான தக்க எதிர்ப்பும் நிலவுகிறது.

ஆய்வு செய்து அறியப்பட்டதில் கைட்டோசேன் ஒரு கரையத்தகு உணவு நார்ப்பொருள் (soluble dietary fiber) ஆகும்.



</doc>
<doc id="185490" url="https://ta.wikipedia.org/wiki?curid=185490" title="மாக புராணம்">
மாக புராணம்

மாக புராணம் 16 ஆம் நூற்றாண்டில் வாழ்ந்த அதிவீர ராம பாண்டியன் என்பவரால் பாடப்பட்ட நூல். மாசி மாதத்தில் நீராடுவதை 'மாகஸ்நானம்' என்று கொண்டாடுவது வழக்கம். இந்த நீராட்டு விழாப் பற்றிய கதைகளைக் கூறுவது மாக புராணம். இது வடமொழிப் 'பாத்ம புராணம்' புராணமஎன்னும் நூலில் சொல்லப்பட்டுள்ளதாம். அந்த நூலிலிருந்து இந்தத் தமிழ்நூல் மொழிபெயர்க்கப்பட்டுள்ளது. 

இதில் 12 கடவுள் வாழ்த்துப் பாடல்களும், 1412 புராணச் செய்திப் பாடல்களும் உள்ளன. மாசி மாதம் ஒவ்வொரு நாளும் வைகறையில் எழுந்து காவிரி போன்ற புதுப்புனலில் நீராடும்போது இந்த நூல் ஓதப்பட்டதாகத் தெரிகிறது. கலித்துறைப் பாடல்கள், துதிப் பாடல்கள், சந்தப் பாடல்கள், உலக நீதிகள், வருணனைகள் இந்த நூலில் இடம் பெற்றுள்ளன. 


</doc>
<doc id="185491" url="https://ta.wikipedia.org/wiki?curid=185491" title="கார்மேல் அன்னை">
கார்மேல் அன்னை

தூய கார்மேல் அன்னை அல்லது தூய கார்மேல் மலை அன்னை அல்லது புனித உத்தரிய மாதா என்பது கார்மேல் சபையின் பாதுகாவலராகிய, இயேசு கிறித்துவின் தாயான தூய கன்னி மரியாவுக்கு அளிக்கப்படும் பெயராகும். கார்மேல் சபையின் முதல் உறுப்பினர்கள் 12 முதல் 13ம் நூற்றாண்டு வரை திருநாட்டில் உள்ள கார்மேல் மலையில் வனவாசிகளாக வாழ்ந்தனர். தங்களின் துறவு இல்லத்தருகில் ஒரு கோவிலை மரியாவின் பெயரில் கடவுளுக்கு கட்டினர். அக்கால வழக்கப்படி அக்கோவில் இருந்த இடத்தின் பெயராலேயே மரியாவுக்கு "கார்மேல் அன்னை" என்னும் பெயர் வழங்கலாயிற்று.

15ம் நூற்றாண்டில், மரியாவின் உத்தரியம் என்னும் அருளிக்கத்தின் பக்தியானது பரவ துவங்கியது. மரியாவே உத்தரியத்தை புனித சைமன் ஸ்டாக் என்னும் கார்மேல் சபை புனிதருக்கு ஒரு காட்சியில் அளித்ததாக நம்பப்படுகின்றது. 16 ஜூலை கத்தோலிக்க திருச்சபையில் கார்மேல் அன்னையின் விழா நாள் ஆகும்.

தூய கார்மேல் அன்னை, சிலி நாட்டின் பாதுகாவலி ஆவார்.

உத்தரியத்தோடு புனித கார்மேல் அன்னை:


</doc>
<doc id="185492" url="https://ta.wikipedia.org/wiki?curid=185492" title="இயேசு பிறப்பின் முன்னறிவிப்பு">
இயேசு பிறப்பின் முன்னறிவிப்பு

இயேசு பிறப்பின் முன்னறிவிப்பு அல்லது மங்கள வார்த்தை அறிவிப்பு என்பது லூக்கா நற்செய்தி 1:26-3இல் உள்ள படி கபிரியேல் தேவதூதர், கன்னி மரியாவுக்கு தோன்றி, அவர் தூய ஆவியினால் கருவுற்று ஒரு மகனைப் பெற்று இயேசுவின் தாயாவார் என்பதை அறிவித்த நிகழ்வாகும். இந்த நிகழ்வின் போதே மரியாவிடம் கபிரியேல் தூதர் பிறக்கவிருக்கும் குழந்தைக்கு, "இயேசு" என பெயரிடச்சொன்னார். மேலும் திருமுழுக்கு யோவானின் பிறப்பையும் மரியாவிடம் எடுத்தியம்பினார். மரியாவின் உறவினராகிய எலிசபெத்தும் தம் முதிர்ந்த வயதில் ஒரு மகனைக் கருத்தரித்திருக்கிறார் எனவும் கருவுற இயலாதவர் என்று சொல்லப்பட்ட அவருக்கு இது ஆறாம் மாதம் எனவும் கபிரியேல் மரியாவுக்கு அறிவித்தார்.

பல கிறித்தவ பிரிவுகள் இந்த நிகழ்வை மார்ச் 25இல் கொண்டாடுகின்றனர். இது கிறித்துமசுக்கு ஒன்பது மாதங்களுக்கு முன் என்பதும் இது இயேசுவின் பாடுகளின் காலத்தில் நிகழ்கின்றது என்பதும் குறிக்கத்தக்கது. இத்தேதியினை முதன் முதலில் இவ்விழாவுக்கென கொண்டவர் இரனேயு (காலம்.130-202) ஆவார்.

முக்காலத்தில் சம இரவு நாளினை ஒட்டி இவ்விழா நிகழ்ந்ததால், இது புத்தாண்டாக பல நாடுகளில் கொண்டாடப்பட்டது. கத்தோலிக்க திருச்சபையினரால் இந்த நிகழ்வு முன்னறிவிப்பு பேராலயத்தில் நடந்ததாக நம்பப்படுகின்றது. ஆயினும் பிற கிறித்தவ சபைகளிடையே இது குறித்த ஒத்த கருத்தில்லை.

கத்தோலிக்க திருச்சபையில், இயேசு பிறப்பின் முன்னறிவிப்பு நிகழ்வு, செபமாலையின் மகிழ்ச்சி மறைபொருள்களின் முதல் மறைபொருள் ஆகும்.


</doc>
