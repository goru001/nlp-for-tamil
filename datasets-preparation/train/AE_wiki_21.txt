<doc id="399897" url="https://ta.wikipedia.org/wiki?curid=399897" title="அருந்ததி (2009 திரைப்படம்)">
அருந்ததி (2009 திரைப்படம்)

அருந்ததி(Telugu: అరుంధతి) 2009 ஆம் ஆண்டு வெளிவந்த திரைப்படம். இப்படம் தமிழ், தெலுங்கு ஆகிய இரு மொழிகளிலும் வெளியிடப்பட்டது. இத்திரைப்படத்தை கொடி இராமக்கிருஷ்ணா இயக்கியுள்ளார். அனுசுக்கா செட்டி, சோனு சூத், சாயாஜி சிண்டே ஆகியோர் நடித்துள்ளனர். இத்திரைப்படம் ஜனவரி 16, 2009 அன்று வெளியிடப்பட்டு நல்ல விமர்சனங்களைப் பெற்றதுடன், அதிக வசூலையும் பெற்றது. அதிக வசூல் செய்த இரண்டாவது தெலுங்குத் திரைப்படம் என்னும் சாதனையையும் இத்திரைப்படம் உருவாக்கியது. தெலுங்கில் பெற்ற வெற்றியைத் தொடர்ந்து தமிழ் மற்றும் மலையாளத்தில் இதே பெயரில் மொழிபெயர்ப்பு செய்யப்பட்டது. மந்ரசக்தி என்று ஒரிய மொழியிலும், சுமித் ஆர்ட்ஸ் நிறுவனத்தால்"அருந்ததி-ஏக் அனோகி கஹாணி" என்ற பெயரில் இந்தி மொழியிலும் மொழிபெயர்ப்பு செய்யப்பட்டது. வங்காள மொழியில் இத்திரைப்படம் இதே பெயரில் மறு உருவாக்கம் செய்யப்பட்டது. அதில் கோயல் மாலிக் நடித்தார்.
மகா சமஸ்தானமான கட்வால் சமஸ்தான அரசரின் எள்ளுப்பேத்தி அருந்ததி ஆவார். அருந்ததியிற்கு திருமண ஏற்பாடுகள் நடந்து வந்தன. இவள் அவளின் கொள்ளுப்பாட்டியிற்கு பிறகு அக்குடும்பத்தில் பிறந்த முதல் பெண் ஆவார். கட்வாலில் தங்கியிருக்கும் தனது தாத்தாவை பார்க்க அருந்ததி அங்கு செல்கிறார். தாத்தா குடும்பத்தின் தலைவராக இருந்தபோதும், அருந்ததியை மிகவும் மரியாதையுடன் நடத்தினார். அருந்ததி அவரைவிட வயதில் பெரியவரைப் போல நடத்தினார். அப்பொழுது அருந்ததி திருமணம் செய்து கொள்ளப் போகும் மணமகனான ராகுலின் குரலில் தவறான ஒரு தொலைபேசிஅழைப்பு வருகிறது. அக்குரல் அருந்ததியினை கட்வால் கோட்டைக்கு வரச்சொல்லி அழைக்கிறது. அங்கு அவர் ஒரு வித்யாசமான சூழ்நிலையை எதிர்கொள்கிறார். பின்னர் அங்கிருக்கும் வயதான வேலை ஆளான சந்திரம்மாவிடம் தனது கொள்ளுப்பாட்டியான அருந்ததி பற்றி தெரிந்து கொள்கிறார். சந்திரம்மா இவர் கொள்ளுப் பாட்டியான ராணி அருந்ததி/ ஜெக்கம்மா போலவே இருப்பதாகவும் கூறுகிறார்.ராணி அருந்ததி ஓவியக்கலை, நடனம், தற்காப்புக் கலைகள் ஆகிய அனைத்திலும் சிறந்தவளாக விளங்கியதாகவும் சந்திரம்மா கூறினார். தன் சொந்த அக்காவின் கணவனான பசுபதி
பெண் பித்தனாக இருந்ததற்காகவும், அருந்ததியின் நடன ஆசிரியரை அவன் கற்பழித்து கொண்டதற்காகவும் அருந்ததி பசுபதியை தண்டித்து, மக்களின் மத்தியில் விடுகிறார். மக்களும் அவன் செய்த அநீதிகளுக்காக அவனை அடிக்கின்றனர். குற்றுயிரும் குலையுயிருமாக இருந்த பசுபதி அகோரிகளிடம் சென்று உயிர் பிழைத்து யாராலும் தண்டிக்க முடியாத அசுரனாக மாறி கட்வால் சமஸ்தானத்து மக்களை தண்டிக்கிறான். பின்னர் அருந்ததியும் பசுபதியும் சண்டையிட்டுக் கொள்கின்றனர். அந்த சண்டையில் பசுபதியை கொன்று அருந்ததியும் இறக்கிறார். பசுபதியின் ஆத்மா கோட்டைக்குள் புகுந்து கொள்கிறது. அதுவே இந்த அருந்ததியை ராகுலின் குரலில் தொலைபேசியில் அழைத்து கொலை செய்யத் துடிக்கிறது. கதையை கேட்ட அருந்ததி தனது கொள்ளுப்பாட்டி அருந்ததி எவ்வாறு பசுபதியைப் கொள்ளவேண்டும் என்று எழுதியிருந்த குறிப்பைப் பார்த்து பசுபதியின் ஆத்மாவை கொள்கிறார்.

அனுஷ்கா செட்டி அருந்ததி கதாப்பாத்திரத்தில் நடித்துள்ளார். <br>
சோனு சூட் பசுபதி எனும் கதாபாத்திரத்தில் நடித்தார்.<br>
அரிஜன் பஜ்வா ராகுல் எனும் கதாபாத்திரத்தில் நடித்தார்.<br>
சயாஜி ஷிண்டே அன்வர் கதாபாத்திரத்தில் நடித்தார்.<br>
மனோரம்மா சந்திராம்மா என்னும் கதாபாத்திரத்தில் நடித்தார்.<br>
கைகலா சத்யநாராயணா பூபதி ராஜா எனும் கதாபாத்திரத்தில் நடித்தார்.<br>
சுபாஷினி பசுபதியின் அம்மா கதாப்பாத்திரத்தில் நடித்தார்.<br>
பானுச்சந்தர் அருந்ததியின் அப்பா கதாப்பாத்திரத்தில் நடித்தார்.<br>
அனிதா ராய்சுர்கர் <br>
அகுதி பிரசாத்<br>
சலப்பதி ராவ் <br>
சிவ பார்வதி <br>
திவ்யா நாகேஷ் இளம் வயது அருந்ததியாக நடித்துள்ளார். <br>
லீனா சித்து நடன ஆசிரியர் கதாப்பாத்திரத்தில் நடித்துள்ளார்<br> மீனா குமாரி<br>

சிறந்த வில்லன்- சோனு சூட் <br>
சிறந்த குழந்தை நடிகை - திவ்யா நாகேஷ்<br>
சிறந்த தொகுப்பாளர் - மார்த்தான்ட் கே வெங்கடேஷ் <br>
சிறந்த கலை இயக்குநர் - அசோக் <br>
சிறந்த இசைக்கலவை – ராதா கிருஷ்ணா மற்றும் மது சூதணன் ரெட்டி<br>
சிறந்த ஆடை வடிவமைப்பாளர் தீபா சந்தர்<br>
சிறந்த ஒப்பனை கலைஞர் - ரமேஷ் மகந்தி<br>
சிறந்த பின்னணி குரல்- ஆண்- பி.ரவிசங்கர்<br>
சிறப்பு நுட்ப தோற்ற வடிப்புக்கான நந்தி விருது - ராகுல் நம்பியார்<br>
நடுவர்களின் சிறப்பு விருது - அனுஷ்கா ஷெட்டி<br>
சிறந்த நடிகை விருது - அனுஷ்கா ஷெட்டி<br>
சிறந்த துணை நடிகர் விருது - சோனு சூத்<br>
சிறந்த இயக்குனர் - கொடி ராமகிருஷ்ணா<br>
சிறந்த தயாரிப்பாளர் - சியாம் பிரசாத் ரெட்டி<br>
சிறந்த நடிகை - அனுஷ்கா ஷெட்டி<br>
சிறந்த வில்லன் - சோனு சூத்<br>
சிறந்த பின்னணி குரல் - ஆண் - பி.ரவிசங்கர்<br>
சிறந்த புகைப்படவியலாளர் - கே கே செந்தில் குமார்


</doc>
<doc id="399901" url="https://ta.wikipedia.org/wiki?curid=399901" title="நிர்மலா (புதினம்)">
நிர்மலா (புதினம்)

நிர்மலா Nirmala ( (தூய்மை) அல்லது இரண்டாவது மனைவி ) என்பது இந்தி புனைவுப் புதினம் (இலக்கியம்) ஆகும். இதனை இந்தி மற்றும் உருது மொழி எழுத்தாளரான பிரேம் சந்த் எழுதியுள்ளார். இந்த மிகை உணர்ச்சி புதினம் நிர்மலா எனும் கதாப்பாத்திரத்தை மையமாகக் கொண்டது. நிர்மலா எனும் இளம் பெண் தனது விருப்பத்திற்கு எதிராக தனது தந்தை வயதுடையவர்க்கு திருமணம் செய்துவைக்கப்படுகிறார். 

இந்தப் புதினம் 1927 ஆம் ஆண்டில் வெளியானது. இந்தக் கதையானது வரதட்சணை மற்றும் பொருந்தாத் திருமணம் (வயது வித்தியாசம்) போன்ற பிரச்சினைகள் பற்றி விவரிக்கிறது. 1920 களில் சமூக சீர்திருத்தம் தேவைப்பட்ட நாட்களில் அதற்கான முயற்சியாக இந்தப் புதினம் அமைந்தது. பல அறிஞர்களால் இந்தப் புதினம் மொழிபெயர்க்கப்பட்டுள்ளது. 1988 இல் இரண்டாவது மனைவி எனும் பெயரில் டேவிட் ரூபின் முதன் முதலில் மொழிபெயர்த்தார். பின் 1999 இல் நிர்மலா எனும் பெயரிலேயே அலோக் ராய் என்பவர் மொழி பெயர்த்தார். இவர் பிரேம் சந்த் அவர்களின் பேரன் ஆவார்.

உதயபானு லால் என்பவர் ஒரு வழக்கறிஞர். அவர் தன்னுடைய பதினைந்து வயது மகள் நிர்மலாவை பாலச்சந்திர சின்ஹாவின் மகனான புவன்மோகன் சின்ஹாவிற்குத் திருமணம் செய்து வைக்க நினைக்கிறார். அந்த நேரத்தில் இவரால் சிறை சென்ற இவரின் எதிரியான மதாயி என்பவரால் கொலை செய்யப்படுகிறார். அவர் இறந்ததால், வரதட்சணை கிடைக்காது என்பதனால் பாலச்சந்திர சின்ஹா இந்தத் திருமணம் நடைபெறாது எனக்கூறுகிறார். வறுமையின் காரணமாக நிர்மலாவின் தாய் கல்யாணி, நிர்மலாவை தோதாராம் என்பவருக்கு திருமணம் செய்யது வைக்கிறார். தோதாராம், நிர்மலாவை விட இருபது வயது மூத்தவர். இவர் தனது மனைவிக்கு உடல், உள ரீதியான மகிழ்வைத் தர முற்படுகிறார். ஆனால் இயலவில்லை. நிர்மலாவிற்கும் இவரின் மேல் மதிப்பு மட்டுமே உண்டாகிறது.

தோதாராமின் முதல் திருமணத்தால் அவருக்கு மூன்று ஆண் குழந்தைகள் உள்ளன. இவரின் மூத்தமகனான மன்சராம் என்பவருக்கு , நிர்மலாவை விட ஒரு வயது தான் அதிகம். எனவே தனது மூத்த மகன் மற்றும் நிர்மலாவிற்கும் இடையிலான உறவைப் பற்றி தவறாக சந்தேகிக்கிறார். இதனால் தனது மூத்த மகனை விடுதிக்கு அனுப்பி படிக்க வைக்கிறார். விடுதிச் சூழலின் காரணமாக அவருக்கு உடல்நலமின்மை ஏற்படுகிறது.

மருத்துவமனையில் புவன்மோகன், மன்சராமைக் கவனித்துக்கொள்கிறார். காசநோயின் காரணமாக மன்சராம் இறந்துவிடுகிறார். தனது மகனுடைய இறப்பிற்குத் தாம் தான் காரணம் என நினைத்து வேதனைப்படுகிறார் தோதாராம். அவருடைய இரண்டாவது மகன் ஜியராம் , நிர்மலாவின் நகைகளை எடுத்துக்கொண்டு தலைமறைவாகிறார். பின் ஒருநாள் அவர் தற்கொலை செய்துகொள்கிறார். தோதாராமின் மூன்றாவது மகன் சியாராம் துறவியாகச் செல்வதாக பொய் கூறி வீட்டை விட்டுச் செல்கிறார். பிறகு தோதாராம் தனது மூன்றாவது மகனைத் தேடிச் செல்கிறார்.  

அதேசமயத்தில் புவன்மோகன் , நிர்மலாவின் வாழ்க்கையில் மீண்டும் நுழைந்து அவரை தீ நெறிப்படுத்த நினைக்கிறார். புவனின் மனைவிக்குத் தெரிந்து அவரை கடுமையாகத் திட்டுகிறார். இதனால் மனமுடைந்த புவன்மோகன் சின்ஹா தற்கொலை செய்துகொள்கிறார். தொடர்ச்சியாக நடந்த நிகழ்வுகளாலும், மோசமான உடல்நிலைகளாலும் பாதிக்கப்பட்ட நிர்மலா தனது மகள் ஆஷாவை தோதாராமின் விதவை சகோதரி ருக்குமனியிடம் கொடுத்துவிட்டு இறந்துவிடுகிறார்.



</doc>
<doc id="399921" url="https://ta.wikipedia.org/wiki?curid=399921" title="ஒரு கைப்பிடித் தூசி">
ஒரு கைப்பிடித் தூசி

ஒரு கைப்பிடித் தூசி ("A Handful of Dust") என்ற ஆங்கிலப் புதினம் பிரித்தானிய எழுத்தாளர் ஏவலின் வாக் (Evelyn Waugh) என்பவரால் எழுதப்பட்டது. இதன் முதல் பதிப்பு 1936 ஆம் ஆண்டு வெளிவந்தது. இந்தப் புதின ஆசிரியரின் ஆரம்பகாலப் புதினங்களில், நையாண்டி அதாவது நகைச்சுவை உணர்வுகள் மிகுந்த ஒன்றாக இப்புதினம் பார்க்கப்படுகிறது. ஏனெனில் இந்தப் புதினங்கள் இரண்டாம் உலகப் போருக்கு முந்தைய காலங்களில் மிகப் பிரபலமாக இருந்தது. இருப்பினும் இந்தப் புதினத்தில் மறைந்திருந்த தீவிரமான கருத்துக்களால் பல விமர்சகர்கள் ஈர்க்கப்பட்டனர். மேலும் இது கத்தோலிக்கப் போருக்குப் பிந்தைய கால கட்டத்தில் வாக்கின் கற்பனை கலந்து உருவான கதை என்றும் கூறப்படுகிறது.

ஆரம்பத்தில் இப்புதினம், விமர்சகரிடத்தில் எளிமையான வரவேற்பை மட்டும் பெற்றது. ஆனால் பொது மக்களிடத்தில் பிரபலமடைந்திருந்து. அதனால் எப்போதும் புத்தகம் பதிப்பில் இருந்துகொண்டிருந்தது. அடுத்து வந்த ஆண்டுகளில் வாசகர்மட்டத்தில் மிகப் பெரும் வளர்ச்சி பெற்றிருந்தது. இது வாக்கின் மிகச்சிறந்த படைப்புகளுள் ஒன்றாகப் பார்க்கப்படுகிறது. மேலும் 20 ஆம் நூற்றாண்டிற்கான அதிகாரபூர்வமற்ற பட்டியலில் சிறந்த புத்தகங்களில் ஒன்றாக பட்டியலிடப்பட்டுள்ளது.

டோனி லாஸ்ட் ஒரு கிராமத்து மனிதர். அவர் திருமணமானவர். அவரின் மனைவி பிராண்டா மற்றும் எட்டு வயது மகன் ஜான் ஆண்ட்ரூ ஆகியோருடன் தனது மூதாதையர் வாழ்ந்து மறைந்த ஹெட்டன் அபே என்ற பெயர் கொண்ட வீட்டில் வசித்து வந்தார். ஆனால் இந்த வீட்டில் வாழ்வதை பிராண்டா விரும்பவில்லை. மேலும் அந்த பழைய வீட்டை அசிங்கம் என்றழைத்தார். ஆனால் டோனிக்கோ இங்கு வசிப்பது பெருமையாகவும் மகிழ்ச்சி நிறைந்ததாகவும் இருந்தது.

டோனி கிராமத்து வாழ்க்கையில் ஒன்றிப்போயிருந்தார். அதனால் நாட்கள் நகர நகர அவரது மனைவி பிராண்டா மற்றும் மகனிற்கு அந்த கிராமத்து வாழ்க்கையின் மீது ஒரு சகிப்பின்மையும் வெறுப்பும் அதிகரித்திருப்பது அறியாமல் இருந்தார். அப்போது பிராண்டா, ஜான் பீவர் என்பவரை சந்திக்கிறார். அவர் மந்தமாகவும் அந்தளவுக்கு சிறப்பானவராகவும் இருப்பதாக தெரியவில்லை ஆனாலும் பிராண்டா பீவரிடம் ஒரு மறைமுகத் தொடர்பை உருவாக்கிக் கொண்டார். ஒரு கட்டத்தில் டோனியுடனான கிராம வாழ்க்கை மீதான் வெறுப்பின் தீவிரம் அதிகமானபோது பிராண்டா, பீவருடன் லண்டன் நகரத்தில் ஒரு வாடகை வீட்டில் வசிக்கத் தொடங்கினார். மேலும் லண்டன் வீட்டிற்கான வாடகையை டோனியை ஏற்றுக்கொள்ளச் செய்தார். ஒன்றுமறியா டோனி தனது மனைவியின் விருப்பத்தின் படி அந்த வீட்டிற்கு வாடகை கொடுக்க ஒப்புகொண்டார். அந்த வாடகை வீடு பீவரின் தாயாருடையது. பீவரின் தாய் நேர்மையற்ற முறையில் தொழில் புரிபவராக இருந்தார். ஆனால் லண்டனில் இருந்தவர்களுக்கு பிராண்டா மற்றும் பீவர் தொடர்பை அறிந்திருந்தார்கள். பிராண்டா, டோனியை விவாகரத்து செய்ய எவ்வளவோ முயன்றும் வெற்றி பெறவில்லை.

ஜான் ஆண்ட்ரு ஒரு விபத்தில் இறந்தபோது பிராண்டா இலண்டனில் தான் இருந்தார். ஜான் இறந்த செய்தி கேட்ட உடன் முதலில் பீவர் இறந்து விட்டதாக பிராண்டா நினைத்தார் ஆனால் இறந்தது தனது மகன் ஜான் என்பதை அறிந்த பின் தனது உண்மையான உணர்ச்சிகளை வெளிபடுத்தாமல் மனதிற்குள் "மிக்க நன்றி கடவுளே" என்று பிராத்தித்துக் கொண்டார். இறுதிச் சடங்கிற்குப் பிறகு பிராண்டா, டோனியிடம் தனக்கு விவகாரத்து வேண்டும் என்று கேட்டுக் கொண்டார். அப்பாவியான டோனி, பிராண்டாவின் சூழ்ச்சிகளை அறிந்து அதிர்ச்சிக்குள்ளானார். பின்னர் விவாகரத்து செய்யவும் மற்றும் ஆண்டிற்கு £500 வழங்கவும் ஒப்புக்கொண்டார். மேலும் விவாகரத்து செய்ய சாட்சியாக டோனி, பிரைடானில் ஒரு விளைமாதரிடம் ஒரு வார காலத்திற்கு தங்கினார். பின் டோனி, பிராண்டாவின் சகோதரர் மூலம் பிராண்டா, பீவரின் உந்துதளின் பேரில் ஆண்டிற்கு £2,000 வேண்டும் என்று கேட்பதாக அறிந்து கொண்டார். இதற்காக டோனி ஹெட்டனை விற்க வேண்டி வந்தது. மேலும் டோனியின் கனவுகள் சுக்குநூறானது. எனினும், விளைமாதர் தனது குழந்தையை அழைத்துக் கொண்டு வந்து தன்னிடம் டோனி எந்த வித உறவிலும் ஈடுபடவில்லை என்று சாட்சியம் சொன்னார். இதனையடுத்து டோனி, விவாகரத்துப் பேச்சுவார்த்தைகளில் இருந்து விலகி, ஆறு மாதங்களுக்கு பயணிக்க விரும்புவதாக அறிவித்தார். அவர் திரும்பியவுடன், பிரெண்டா தனது விவாகரத்துப் பெறாலம் என்றார், ஆனால் எந்தவொரு நிதியும் தரப்போவதில்லை என்றும் அவர் கூறுனார். 

டோனியிடமிருந்து எதிர்பார்த்த பணம் வராததால், பீவர், பிராண்டா மீதிருந்த ஆர்வத்தை விட்டுவிட்டார். ஏனெனில் அவர் வறுமையில் தள்ளப்பட்டு தவித்துக்கொண்டிருந்தார். இதற்கிடையில், டோனி ஒரு ஆராய்ச்சியாளரான டாக்டர் மெசிங்கர்ரை சந்தித்தார். அமேசான் மழைக்காடுகளில் தொலைந்து போன நகரத்தை தேடுவதற்கான அவரது பயணத்தில் டோனியும் இணைந்தார். டோனி, தனது கப்பல் பயணத்தின் போது தெரசா டி விட்ரே என்பவரை சந்தித்து காதல் வயப்படுகிறார். அந்தப் பெண் ரோமன் கத்தோலிக்கர் என்று தெரிந்த பின் தான் ஒருவரை திருமணம் செய்தது மற்றும் தற்போது விவகாரத்து பெற காத்திருப்பதை கூறி அவரிடமிருந்து விலகினார். பிரேசிலில், மெசிங்கர் திறமையற்ற அமைப்பாளர் என்பதை நிரூபிக்கிறார்; இதனால் அவரது சொந்த வழிகாட்டிகளை கட்டுப்படுத்த இயலாமல் போனது, வழிகாட்டிகள், அவரையும் மற்றும் டோனியையும் காட்டில் ஆழத்தில் கைவிட்டுவிடுகின்றனர். டோனி நோய்வாய்படுகிறார். மெசிங்கர், தன்னிடமிருந்து ஒரு படகில் உதவி கேட்பதற்காக போகிறார். அப்படி போகையில் வழிதவறி நீர்வீழ்ச்சி இருக்கும் பகுதிக்குள் இழுத்துச் செல்லப்பட்டு இறந்து போகிறார். 

டோனி பிரம்மை பிடித்தவராய் காட்டில் அலைந்து கொண்டிருந்தார். அப்போது டோடு என்பவர் டோனியை காப்பாற்றுகிறார். மெதுவாக டோனி, தனது ஆராக்கியத்தை பெறுகிறார். இந்த டோடு, காட்டில் இருக்கும் ஒரு பழங்குடி இன மக்களை ஆட்சி செய்கிறார். டோடு படிப்பறிவு இல்லாதிருந்தாலும் சார்லஸ் டிக்கின்சின் புத்தகங்களை வைத்திருந்தார். அந்த புத்தகங்களை தனக்கு வாசித்து பொருள் விளக்கம் தருமாறு டோனியிடம் கட்டளையிடுகிறார். இந்த வாசிப்பு தொடர்ந்து கொண்டிருந்தது. ஒரு கட்டத்தில் டோனி, தனது விருப்பத்திற்கு மாறாக தான் இந்தக் காட்டில் இருப்பதாக உணர்ந்தார். டோனியை காப்பாற்றுவதற்காக ஒரு குழு அங்கு வருகிறது. இதனை அறிந்த டோடு, டோனியை போதை மருந்து கொடுத்து மயக்கி, மறைத்து வைக்கிறார். டோனியை தேடி வரும் குழுவிடம், டோனியின் கை கடிகாரத்தை கொடுத்து, டோனி இறந்து விட்டதாக சொல்கிறார். டோனி தான் காப்பாற்ற படுவதற்கான நம்பிக்கையை இழக்கிறார். இதன் மூலம், டோனி இனி எப்போதும் சார்லஸ் டிக்கின்ஸ் புத்தகங்களை டோடுக்காக வாசிப்பது நிரந்தரமாகிறது. இலண்டனில் டோனியின் மரணச் செய்தி ஏற்றுக்கொள்ளப்படுகிறது. ஹெட்டன் அவரது உறவினர்களின் வசம் செல்கிறது, டோனியின் நினைவாக, ஒரு நினைவுச்சின்னத்தை ஹெட்டனில் நிறுவுகின்றனர், அதே நேரத்தில் பிரண்டா, டோனி நண்பன் ஜாக் கிரான்ட்-மென்ஸிஸை மணக்கிறார். 

1903 ஆம் ஆண்டு ஆர்தர் வாக்கின் இளைய மகனாக ஏவலின் வாக் பிறந்தார். அவரின் தந்தை லண்டனில் உள்ள சாப்மேன் & ஹால் என்ற புத்தகப் பதிப்பகத்தின் நிர்வாக இயக்குனராக இருந்தார். ஆக்ஸ்போர்டில் உள்ள லேன்சிங் கல்லூரி மற்றும் ஹெர்ட்ஃபோர்ட் கல்லூரியில் படிப்பை முடித்த பின் எழுத்தாளர் ஆவதற்கு முன் வாக் மூன்றாண்டுகள் தனியார் ஆயத்த பள்ளிகளில் கற்பிக்கும் ஆசிரியர் பணியில் இருந்தார். அதன் பின் 1926 ஆம் ஆண்டில் வாக்கின் சிறுகதையான சமநிலை (The Balance), முதன்முதலாக வணிக ரீதியில் சாப்மேன் & ஹால் பதிப்பகத்தால் அச்சிடப்பட்டு வெளியிடப்பட்ட அவரது முதல் படைப்பாகும். இதன் பின் சிறிது காலம் டெய்லி எக்ஸ்பிரஸ் (Daily Express) நாளிதழில் செய்தியாளராகப் பணிபுரிந்தார். 


</doc>
<doc id="399923" url="https://ta.wikipedia.org/wiki?curid=399923" title="எலிசபெத் இலாதா">
எலிசபெத் இலாதா

எலிசபெத் இலாதா "(Elizabeth Lada)" ஓர் அமெரிக்க வானியலாளர் ஆவார். இவர்தன் ஆய்வில் "வளிம மூலக்கூற்று ஒண்முகில்களில் பொதிந்த முகிழ்நிலை பால்வெளிக் கொத்துகளின் தோற்றம், இயல்புகள், படிமலர்ச்சியில்" ஆர்வம் கொண்டுள்ளார்.
இவருக்கு 1992 இல் வானியலுக்கான ஆன்னி ஜம்ப் கெனான் விருது வழங்கப்பட்டது. இவர் தனது மேரிலாந்து பல்கலைக்கழகப் பணிகளுக்காக அபுள் ஆய்வுநல்கையும் வென்றுள்ளார். இவருக்கு 1999 இல் தேசிய அறிவியல் அறக்கட்டளையின் வாழ்க்கைப்பணி விருதும் வழங்கப்பட்டது. இவர் 1998 இல் குடியரசுத் தலைவரின் அறிவியலாளர், பொறியியலாளர்களுக்கான தொடக்க வாழ்க்கைப்பணி விருதும் பெற்றுள்ளார்.
இவர் 1983 இல் யேல் பல்கலைக்கழகத்தில் இருந்து இயற்பியலில் இளமறிவியல் பட்டம் பெற்றார். இவர் 1990 இல் டெக்சாசு பல்கலைக்கழகத்தில் வானியலில் முனைவர் பட்டம் பெற்றார். Lada is currently Professor of Astronomy at the University of Florida.


</doc>
<doc id="399924" url="https://ta.wikipedia.org/wiki?curid=399924" title="பிரான்செசு உலோவாட்டர்">
பிரான்செசு உலோவாட்டர்

பிரான்செசு உலோவாட்டர் "(Frances Lowater)" (1871? - 1956) ஒரு பிரித்தானிய அமெரிக்க இயற்பியலாளரும் வானியலாளரும் ஆவார். இவர் இங்கிலாந்தில் நாட்டிங்காமில் உள்ள பல்கலைக்கழகக் கல்லூரியிலும் கேம்பிரிட்ஜில் உள்ள நியூன்காம் கல்லூரியலும் படித்து தன் இளவல் பட்டத்தைப் பெற்றார். இவர் பின்னர் அமெரிக்காவுக்கு இடம்பெயர்ந்து பிரின் மாவர் கல்லூரியில் தன் முனைவர் பட்டத்தை 1906 இல் பெற்றார். இவர் த்ன் முனைவர் பட்ட ஆய்வின்போது இயற்பியல் ஆய்வக விளக்குநராகச் சேர்ந்து 1910 வரை தொடர்ந்து அப்பதவியில் இருந்தார். இவர் ஓராண்டு இல்லினாயிசில் அமைந்த வெசுட்டுபீல்டு கல்லூரியில் பணிபுரிந்தார். இவர் நான்காண்டுகளிராக்போர்டு கல்லூரியில் பணிபுரிந்தார். பிறகு வெல்லெசுலி கல்லூரிக்குச் சென்று தன் வாழ்க்கைப்பணி முழுவதும் அங்கேயே கழித்தார். இடையில்1910 முதல் 1911 வரை ஒராண்டுக்கு வெசுட்டர்ன் மகளிர் கல்லூரியல் கல்வி பயிற்றுவித்துள்ளார்.
இவரது கதிர்நிரல் வரைவு ஆராய்ச்சி மீரா, ஆர் இலியோனிசு, ஆர் செர்பெண்டிசு, டீ செபீ ஆகிய விண்மீன்களில் நடத்தப்பட்டது. இவர் கந்தக ஈராக்சைடு உட்கவர் கதிர்நிரல்களை ஆய்வு செய்தார். இவர் தன் ஆய்வை யெர்க்கேசு வான்காணகத்தில் மேற்கொண்டார். இவர் அரசு வானியல் கழகத்திலும் இலண்டன் இயற்பியல் கழகத்திலும் ஆய்வுறுப்பினர் ஆவார். இவர் இலண்டன் இயற்பியல் கழகத்தின் "இயற்பியல் முன்னேற்ற அறிக்கை" மூன்றாம் தொகுதியை வில்பிரீடு பாசில்மன் உடன் இணைந்து வெளியிட உதவினார்; இவர் அரசு நிறுவனத்துக்கும் உறுப்பினராகத் தேர்வு செய்யப்பட்டார். இவர்1956 இல் இறந்தார்.


</doc>
<doc id="399926" url="https://ta.wikipedia.org/wiki?curid=399926" title="புளோரன்சு பார்த்தீனியா இலெவிசு">
புளோரன்சு பார்த்தீனியா இலெவிசு

புளோரன்சு பார்த்தீனியா இலெவிசு "(Florence Parthenia Lewis)" (செப்டம்பர் 24, 1877 – கிடைக்கவில்லை) ஓர் அமெரிக்க கணிதவியலாளரும் வானியலாளரும் ஆவார்.

இவர் கான்சாசைச் சேர்ந்த இசுகாட்டில் பிறந்தார். இவர் ஆசுட்டீனில் உள்ள டெக்சாசு பல்கலைக்கழகத்தில் சேர்ந்து 1897 இல் தன் இளவை பட்டத்தைப் பெற்றார். இராடுகிளிப் கல்லூரியில் த முதுவர் பட்டத்தை 1906 இல் பெற்றார். இவர் தன் முனைவர் பட்டத்தை வானியலிலும் கணிதவியலிலும் ஜான் ஆப்கின்சு பல்கலைக்கழகத்தில் பெற்றார்.

இவர் தன் வாழ்க்கைப்பணி முழுவதும் தான் 1908 இல் பயிற்றுநராகச் சேர்ந்து பேராசிரியராகி கவுச்சர் கல்லூரியிலேயே 1938 இல் தகைமைப் பெராசிரியருமாகிப் பணிபுரிந்தார். இவர் இயற்கணித மாறிலிகளின் வடிவியல் விளக்கத்துக்காகப் பெயர்பெற்றவர் ஆவார்.

இவர் அமெரிக்கக் கணிதவியல் கழகத்தில் நீண்ட காலம் உறுப்பினராக இருந்துள்ளார். இவர் 1919 முதல் 1922 வரை நகரமன்ற உறுப்பினராகவும் இருந்துள்ளார். இவர் அமெரிக்க வானியல் கழகத்திலும் பசிபிக் வானியல் கழகத்திலும் உறுப்பினராக இருந்துள்ளார்.


</doc>
<doc id="399930" url="https://ta.wikipedia.org/wiki?curid=399930" title="இந்தியாவிற்கு ஒரு பாதை (திரைப்படம்)">
இந்தியாவிற்கு ஒரு பாதை (திரைப்படம்)

இந்தியாவிற்கு ஒரு பாதை (A Passage to India) என்பது 1984 ஆம் ஆண்டின் பிரித்தானிய காலத்தில் நடந்த நிகழ்வுகளை அடிப்படையாக கொண்டு டேவிட் லீன் என்பவரால் எடுக்கப்பட்ட ஒரு ஆங்கிலத் திரைப்படம். இதன் திரைக்கதை சாந்தா ராம ராவ் என்பவரின் நாடகத்தை ஒத்தும் மற்றும் இதே தலைப்பில் இ.எம். பிராஸ்டர் என்பவரால் எழுதப்பட்ட நாவலை ஒத்தும் உருவாக்கப்பட்டது.

இந்தப் படம் லீனின் திரைப்பட வாழ்க்கையில் அவர் எடுத்த கடைசிப் படம் மற்றும் 1970 ஆம் ஆண்டு வெளிவந்த ரியான்னின் மகள் என்ற படத்திற்குப் பின் பதினான்கு ஆண்டுகள் இடைவெளிக்குப் பிறகு லீன் இயக்கிய படமும் ஆகும். லாரன்ஸ் ஆஃப் அரேபியாவிற்குப் பிறகு உலக அளவில் சிறந்த படம் என்று விமர்சகர்களால் பாராட்டப்பட்டத் திரைப்படமாக அமைந்தது. இந்தத் திரைப்படம் 11 அகாதமி விருதுகளுக்குப் பரிந்துரைக்கப்பட்டது. அதில் சிறந்த படம், லீனுக்குச் சிறந்த இயக்குனர் மற்றும் ஜூடி டேவிஸ்க்கு அவரின் கதாப்பாத்திரமான அடிலியா குவஸ்டர்ட்டுக்காகச் சிறந்த நடிகை கிடைத்தது. பெர்கி அஷ்கிர்ப்ட் சிறந்த துணை நடிகைக்கான அகாடமி விருதை மிசஸ் மூர் (Mrs Moore) என்ற பாத்திரத்தில் நடித்தமைக்காகப் பெற்றார், இந்த விருதை அவர் தனது 77 வது வயதில், சிறந்த துணை நடிகை விருதை வென்றார். மேலும் சிறந்த அசல் பின்னணி இசை கோர்வைக்காக மாரிஸ் ஜாரே தனது மூன்றாவது அகாடமி விருது வென்றார்.

அடிலியா குவஸ்டர்ட் இங்கிலாந்திலிருந்து இந்தியாவிற்கு கடல் பயணமாக திருமதி மூர் (Mrs Moore) உடன் பயணித்தார். மூர் என்பவர் அடிலியாவின் எதிர்கால மாமியார் அதாவது கணவராக வரப்போகும் ரோனி ஹீசிலாப் என்பவரின் தாயார். ரோனி, மூர்ரின் முதல் கணவர் மூலம் பிறந்த மகனாவார். தற்போது ரோனி இந்தியாவில் இருக்கும் சந்தப்பூர் என்னும் ஊரில் மாவட்ட ஆட்சியராக (கலெக்டர்) பணிபுரிகிறார். அடிலியாவிற்கு அவரைச் சந்திக்கும் நோக்கத்தில் தான் இந்த இந்தியப் பயணம் இருந்தது. 

1920 களில் இந்தியாவில் சுதந்திர போராட்டம் அதிகரித்திருந்த காலம் அது. மேலும் பிரித்தானிய சமுதாய மக்கள் இந்திய சமுதாய மக்களிடமிருந்து தனித்து இருந்தனர். அதனால் இரண்டு சமுதாய மக்களிடையே ஒரு பெரும் இடைவெளி உருவாகி இருந்த சமயம். அதனால் இந்தப் பயணத்தில் இவர்கள் இருவருக்கும் ஒருவித வெறுப்புணர்வு ஏற்பட்டிருந்தது. அப்போது இவர்களுக்கு ஊக்கம் அளிக்கும் விதத்தில் உள்ளூர் பள்ளிக் கண்காணிப்பாளரான ரிச்சர்ட் ஃபீல்டிங் (ஜேம்ஸ் ஃபாக்ஸ்), அவர்களை ஒரு விசித்திரமான, வயதான இந்தியப் பிராமண அறிஞர் பேராசிரியர் நாராயண் கோட்போலே (அலெக் கின்னஸ்) என்பவரை அறிமுகம் செய்து வைக்கிறார். மேலும் ஒரு சந்தர்பத்தில் திருமதி. மூர் ஒரு இந்திய மருத்தவரான அசிஸ் அஹமத் என்பவரைச் சந்திக்கிறார். அவர் மூர்ரை அங்கிருக்கும் மராபார் குகைக்கு அழைத்துச் செல்ல ஒப்புக்கொள்கிறார். 

அடிலியா, திருமதி. மூர் மற்றும் அசிஸ் ஆகிய மூவரும் அந்தக் குகைக்குச் செல்கிறார்கள். குறைவான நபர்களே குகைக்குள் இருந்தாலும், திருமதி. மூர் குகை சுவர்களில் இருந்து வெளிப்படும் அதிகமான எதிரொலி சத்தத்தால் பாதிப்புக்குள்ளாகிறார். அந்தக் குகையில் ஒரு சிறு ஒலி கூட குகைகளின் சுவர்களில் பட்டு பன்மடங்கு ஒலி அலைகளாக பெருகி எதிரொலிக்கிறது. ஆனாலும் திருமதி மூர், அடிலியா மற்றும் அசிஸ் இருவரையும் ஒரே வழிகாட்டியின் உதவியுடன் குகையைப் பார்க்க மேலும் போகுமாறு ஊக்கப்படுத்துகிறார். 

குழுவிலிருந்து சிறு தூரத்திலுள்ள குகையின் உயரமான பகுதியை அவர்கள் இருவரும் வந்தடைகிறார்கள். அந்தப் பகுதிக்குள் நுழைவதற்கு முன்பு, அசிஸ் புகைப்பதற்காகத் தனியாகச் செல்கிறார். சிறிது நேரம் கழித்து, அவர் திரும்பி வந்த பின் அடிலியா அங்கிருந்து மர்மமான முறையில் காணாமல் போனதை உணர்ந்தார். அப்போது அடிலியா மலைக்கு கீழே ஓடுவதைப் பார்த்தவுடன் அவர் அதிர்ச்சியடைந்தார். மேலும் மருத்துவரின் மனைவியான திருமதி. காலண்டர் (ஆன் பிர்பாங்க்) அடிலியாவை அவருடைய இல்லத்திற்கு அழைத்துக் கொண்டு போகிறார். பின் அவர் அடிலியாவின் இரத்த காயங்களுக்கு மருத்துவம் செய்து அடிலியாவைக் காப்பாற்றி விடுகிறார். 

அசிஸ் இல்லத்திற்கு திரும்பிய பிறகு, அவர் மேல் அடிலியாவைக் குகைக்குள் வைத்து பலாத்காரம் செய்ய முயன்றதாக வழக்கு பதிவு செய்யப்பட்டு சிறையில் அடைக்கப்படுகிறார். திருமதி. மூர் குடும்பம், அசிஸ் எந்த தவறும் செய்ய வாய்ப்பில்லை என்று அவர் மீது முழு நம்பிக்கை கொண்டிருந்தது. மேலும் மூர் இந்தியாவிலிருந்து இங்கிலாந்திற்குப் புறப்படுகிறார். கடல் பயணத்தில் திருமதி. மூர் விரைவாக நோய் வாய்ப்படுகிறார். பின் சில நாட்களில் இறந்தும் விடுகிறார். 

நீதிமன்றத்தில் அடிலியாவிடம் குறுக்கு விசாரனை நடத்தப்பட்டது அதில் அவர் அசிஸ் தன்னை பலாத்காரம் செய்ய முயற்சிக்கவில்லை அதனால் தனது புகாரை திரும்பப் பெற்றுக் கொள்வதாகவும் கூறினார். இதனால் அசிஸ் நிரபராதி என்று உறுதிபடுத்தப்படுகிறது. அவர் விடுவிக்கப் படுகிறார். ஆனால் அடிலியா பொய்ப் புகார் கொடுத்ததால் பிரித்தானிய சமுதாயம் தங்களின் ஆதரவை நிறுத்திக் கொள்கின்றனர். ஆனால் அடிலியாவிற்கு கல்லூரி செல்ல ரிச்சர்ட் ஃபீல்டிங் மட்டும் உதவிகிறார். அவள் விரைவில் இங்கிலாந்திற்குத் திரும்புகிறார். அசிஸ் தனது மேற்குக் கூட்டாளிகளின் உதவியுடன் விரைவில் ஒரு புதிய வேலையை தொடங்குகிறார் . அவர் காஸ்மீரில், சிரிநகரின் ஏரி அருகே ஒரு மருத்துவமனை ஆரம்பிக்கிறார். 

இதற்கிடையில் அடிலியாவின் உதவியுடன் ஃபீல்டிங், திருமதி. மூர்ரின் மகளான ஸ்டெல்லா மூர்ரை திருமணம் முடிக்கிறார். ஸ்டெல்லா அவளது தாயாரின் இரண்டாவது திருமணம் மூலம் பிறந்தவர். அசிஸ் மீண்டும் ஃபீல்டிங்கிடம் தொடர்புகொள்கிறார். தன்னை விடுவிக்க உதவிய அவர்மேல் கொடுத்த புகாரை திரும்பப் பெற்ற அடிலியாவின் தைரியத்தை பாராட்ட தான் நீண்ட நெடிய நாட்கள் எடுத்துக் கொண்டதற்கு அடிலியாவிடம் தான் மன்னிப்புக் கேட்பதாகவும் கூறினார். 

அந்த குகைக்குள் அடிலியாவிற்கு எப்படி யாரால் காயங்கள் உண்டாகியது, அங்கு நடந்த மர்மச் சம்பவங்கள் என்ன என்ற அந்த மர்ம முடிச்சு அவிழ்க்கப்படாமலேயே லீன் படத்தின் கதையை முடித்திருப்பார்.

இ.எம். பிராஸ்டர் இந்தியாவிற்கு ஒரு பாதை என்ற இந்தப் புதினத்தை அவர் இந்தியாவில் 1912 மற்றும் 1913 ஆண்டுகளின் இடைப்பட்ட காலத்தில் தங்கி இருந்தபோது எழுத ஆரம்பித்தார் (அப்போது அவர் ஒரு இந்திய இளைஞர் சையத் ரோஸ் மசூத் என்பவருக்கு லத்தின் மொழி கற்றுக் கொடுக்கும் போது அந்த இளைஞரால் ஈர்க்கப்பட்டார்) பின் புதினத்தை அவர் 1921 ஆம் ஆண்டு இந்திய மஹாராஜா ஒருவரின் செயலாளராக பணிபுரிந்த போது முடித்தார். இந்தப் புதினத்தின் முதல் பதிப்பு 6 சூன் 1924 ஆண்டு வெளிவந்தது. இந்த நாவல் பிராஸ்டரின் மற்ற நாவல்களை விட வேறுபட்டிருந்தது ஏனெனில் இதில் அரசியல் தாக்கம் மிக குறைவாக இருந்தது. 

இப்புதினத்தில் அவர் பிரித்தானியா மற்றும் இந்தியா இடையே உள்ள உறவைப் பற்றிய ஒரு சமநிலைப் பார்வை இருந்தது. மேலும் புதினத்தின் முடிவில் அந்த குகைகுள் என்ன நடந்தது என்பதைப் பற்றிக் கூறாமல் அதைப் புதினத்தைப் படிப்பவரின் எண்ணத்திற்கு விட்டுவிட்டார். அதனால் இந்தப் புதினம் இலக்கிய வட்டத்தில் மிகச் சிறந்த விமர்ச்சனத்திற்குள்ளானது. அது தவிர ஆங்கில இலக்கியத்தின் மிகச் சிறந்த படைப்பு என்ற பெயரும் பெற்றது. 


</doc>
<doc id="399943" url="https://ta.wikipedia.org/wiki?curid=399943" title="மத்திசன்–பப்பாபெத்ரு–டிக்சன் சமன்பாடுகள்">
மத்திசன்–பப்பாபெத்ரு–டிக்சன் சமன்பாடுகள்

இயற்பியலில், குறிப்பாக பொதுச் சார்புக் கோட்பாடில், மத்திசன்-பப்பாபெத்ரு-டிக்சன் சமன்பாடுகள் ("Mathisson–Papapetrou–Dixon equations") ஈர்ப்புப் புலம் ஒன்றில் செல்லும் தன்னைத்தானே சுழலும் விண்பொருளின் இயக்கத்தை விவரிக்கின்றன.

இச்சமன்பாடுகளை மைரன் மெத்திசன், டபிள்யூ. டி. டிக்சன், அகிலெசு பப்பாபெத்ரு எனும் இயற்பியலாளர்கள் தனித்தனியாக வெவ்வேறு காலகட்டங்களில் கோட்பாட்டளவில் கண்டறிந்தனர். ஆகையால், அவர்களின் பெயராலேயே இச்சமன்பாடு அழைக்கப்பெறுகிறது.

formula_1 நிறையுள்ள ஒரு விண்பொருளொன்றின் இயக்கத்தை, கீழ்க்காணும் பண்புரு சமன்பாடுகளின் மூலம் காணலாம். 

formula_2

இங்கு,

"m" திணிவுள்ள துணிக்கை ஒன்றின் மத்திசன்-பப்பாபெத்ரு சமன்பாடுகள் பின்வருமாறு:


</doc>
<doc id="399949" url="https://ta.wikipedia.org/wiki?curid=399949" title="ஈக்குவடார் - தேசிய கொடி">
ஈக்குவடார் - தேசிய கொடி

ஈக்குவடாரின் தேசியக் கொடி  மஞ்சள், நீலம் மற்றும் சிவப்பு நிற பட்டைகளைக் கொண்டது. இவை கிடைமட்டமாக இருக்கும். ஈக்குவடாரின் தேசியக்கொடி முதலில் 1835-லும், பின் 1860 ஆம் ஆண்டு செப்டம்பர் 26-லும் ஏற்றுக்கொள்ளப்பட்டது. தற்போது உள்ள கொடியின் வடிவமைப்பானது  1900-ல் இறுதி செய்யப்பட்டு, அதன் மைய வடிவம் வடிவமைக்கப்பட்டது. மஞ்சள், நீலம் மற்றும் சிகப்பு வண்ணத்தை பயன்படுத்துவதற்கு முன்பு ஈக்குவடாரில் உள்ள ஒவ்வொரு மாகாணத்தையும் குறிக்கும் நட்சத்திரங்களை கொண்ட வெள்ளை மற்றும் நீல நிற கொடி பயன்படுத்தப்பட்டது. ஈக்குவடார் நாட்டின் கொடியானது கொலம்பியா மற்றும் வெனிசுலா நாட்டு கொடிகளின் வடிவமைப்பை ஒத்திருக்கும். இம்மூன்று நாட்டு கொடிகளும் வெனிசுலா நாட்டுத் தளபதி பிரான்சிஸ்கோ-டி-மிராண்டாவினால் முன்மொழியப்பட்டு, வெனிசுலா அரசாங்கத்தால் 1811-ல் ஏற்றுக்கொள்ளப்பட்டது. கொலம்பியாவும் சிறு மாறுதல்களுடன் இம்முன்மொழிவை ஏற்றுக்கொண்டது. ஈக்குவடாரின் கொடியானது கொலம்பியா நாட்டு கொடியுடன் எல்லா அம்சங்களிலும் ஒத்திருந்தது. ஆகவே கடல்வழி வணிகத்திற்கு வேறுவிதமான கொடியை கொலம்பியா பயன்படுத்தும்.

           நவம்பர் 2009-ல் ஈக்குவடாரின் தகவல் தொழில்நுட்பத்திற்கான தேசிய தலைமையகம் தேசிய கொடி, கொடியில் உள்ள சின்னம் மற்றும் பிற தேசிய சின்னங்களுக்கான வடிவமைப்பு மற்றும் விகிதத்தை நிர்ணயித்தது.

ஈக்குவடாரின் தேசிய கொடி 2.20 மீட்டர் நீளமும், 1.47 மீட்டர் அகலமும் கொண்டது. இக்கொடி மூன்று வண்ணத்தில் உள்ள கிடைமட்ட பட்டைகளாக பிரிக்கப்பட்டுள்ளது.கொடியின் பாதி பகுதி வரை மஞ்சள் பட்டையும், அடுத்த கால் பகுதியில் நீலமும், மீதம் உள்ள கால் பகுதியில் சிகப்பு பட்டையும் உள்ளது. மையத்தில் உள்ள கேடய வடிவிலான அதன் மரபுச்  சின்னமானது செவ்வக வடிவத்தில் 12:10 என்ற விகிதத்தில் வடிவமைக்கப்பட்டுள்ளது. மேலும் கொடியை விற்கும்போது அந்த விற்பனையாளர் தங்கள் நிறுவனத்தின் பெயர், தயாரிக்கப்பட்ட வருடம் ஆகியவற்றை 20*10 மி.மீ அளவுள்ள சிறிய துணியில் அச்சிட்டு, அதனை கொடியின் பின்புறம் இணைக்க வேண்டும்
. ஈக்குவடாரின் தேசிய தர நிர்ணய சின்னத்திலும், கொடியில் உள்ளது போலவே கேடய சின்னம் சதுர வடிவத்தில் இருக்கும். அதனைச் சுற்றிலும் 4 செ.மீ உயரம், 3 செமீ. அகலத்தில் தங்க நிறத்திலான ரோம எழுத்து ஒன்று தங்கநிற நூலினால் நெய்யப்பட்டிருக்கும். இது இராணுவ நிறுவனங்கள் மற்றும் அமைப்புகளில் பயன்படுத்தப்படுகிறது.  

ஈக்குவடார் நாட்டுக் கொடியின் மையப்பகுதியில் உள்ள கேடய அமைப்பில் பின்பகுதியில் உள்ள மலை சிம்பராசோ மலை ஆகும். ஆண்டிஸ் மலைத்தொடரின் ஒரு பகுதியான சிம்போராசோ ஈக்குவடாரின் உயர்ந்த மலையாகும். அதன் அடிவாரத்தில் உற்பத்தி ஆகும் ஆறு கயாஸ். ஆற்றின் மீது காணப்படும் நீராவி கப்பலுக்கு கயாஸ் என்று பெயரிடப்பட்டுள்ளது. இந்த கப்பல் கியாவாகுவிலில் கட்டப்பட்டது. இதுவே ஈக்குவடார் மற்றும் தென் அமெரிக்காவில் கட்டப்பட்ட முதல் நீராவி கப்பல் ஆகும். 1841, அக்டோபர் 9-ல் இக்கப்பல் நாட்டுக்கு அர்ப்பணிக்கப்பட்டது.   இக்கப்பல் காடிசியஸின் வர்த்தக மற்றும் பொருளாதாரத்தை பிரதிநிதித்துவப்படுத்தும் அம்சங்களைக் கொண்டுள்ளது. இரண்டு பாம்புகளால் சுற்றப்பட்ட ஒரு தூணின் மேலே சிறகுகளை விரித்த கழுகு ஒன்று அமர்ந்திருப்பதை போன்று கப்பலில் உள்ள தூண் வடிவமைக்கப்பட்டுள்ளது.

மையத்தில் உள்ள இச்சின்னமும் கொடியின் வண்ணத்திலேயே வடிவமைக்கப்பட்டுள்ளது. மலைகளுக்கு மேலே தங்கநிற சூரியனும், வல மற்றும் இடப்புறங்களில் மேஷம் உள்ளிட்ட சில ராசிகளின் படங்களும் பொறிக்கப்பட்டிருக்கும்.

கேடயத்திற்கு மேலே இருக்கும் பெரிய கழுகானது ஈக்குவடாரின் சக்தி, பெருமை மற்றும் வலிமையை குறிக்கிறது. தனது இறக்கைகளை விரித்து வைத்துக் கொண்டு இருக்கும் இக்கழுகு எதிரிகளை தாக்க எந்நேரமும்  தயாராக இருப்பதை உணர்த்துகிறது. இக்கேடயம் நான்கு ஈக்குவடார் கொடியினால் சூழப்பட்டுள்ளதை போன்று வடிவமைக்கப்பட்டுள்ளது. இடது பக்கத்தில் காணப்படும் இலை கிரீடமானது குடியரசின் வெற்றிகளை குறிக்கிறது. வலது பக்கத்தில் உள்ள பனை இலை சுதந்திரம், சுதந்திர போராட்டத் தியாகிகளின் அடையாளமாக உள்ளது.இக்கேடயத்திற்கு கீழே உள்ள கத்திகள் குடியரசின் கண்ணியத்தை பிரதிபலிக்கின்றன.

மஞ்சள் : பயிர்கள் மற்றும் வளமிக்க மண்

நீலம் : பெருங்கடல் மற்றும் தெளிந்த வானம்

சிகப்பு : தாய்நாட்டின் சுதந்திரத்திற்காக இரத்தம் சிந்திய தியாகிகளை குறிக்கிறது.

மாணவர்களும், இராணுவ குழுக்களும் ஜுராமெண்டோ ஆ லா பந்தாரா எனப்படும் கொடிக்கான உறுதிமொழியை எடுக்க வேண்டும். இந்த உறுதிமொழி தேசிய விடுமுறைகளிலோ அல்லது பட்டமளிப்பு போன்ற முக்கியமான கல்விசார் நிகழ்ச்சிகளிலோ எடுக்கப்படும். ஹிம்னோ அ லா பந்தாரா எனப்படும் தேசபக்திப்பாடல் உறுதிமொழிக்கு பிறகு பாடப்படுகிறது. 

பதிவு செய்யப்பட்ட அரசாங்க எண் 1271-ன் படி டிசம்பர் 5, 1900-ல் ஈக்குவடாரின் தேசிய கொடிக்கு இரண்டு அதிகாரப்பூர்வமான வடிவமைப்புகள் உள்ளன என சட்டப்படி கையொப்பமிடப்பட்ட ஒரு அரசாணை நிறைவேற்றப்பட்டது. அரசமைப்பு சட்டம் 2-ன் படி இரண்டு வடிவமைப்புகளுமே நீலம், சிகப்பு நிற பட்டைகளின் அளவை இரட்டிப்பாக கொண்ட மஞ்சள் நிற பட்டைகளை கொண்டுள்ள மூவர்ண கொடியாக வடிவமைக்கப்பட்டது. அரசமைப்பு சட்டம் 3-ன் படி மையத்தில் கேடய வடிவிலான மரபுச் சின்னத்தை பெற்றுள்ள கொடியினை இராணுவம், அரசாங்க அலுவலர்கள் மற்றும் வெளியுறவுத் தூதுவர்களால் பயன்படுத்தப்பட வேண்டும். அதே சமயம் பொது மக்கள் பயன்படுத்துவதற்கு தடை செய்யப்படவில்லை. ஆனால் சிதைவின்றி பயன்படுத்த அறிவுறுத்தப்பட்டனர். அரசாணை எண் 6-ன் படி கடல் வணிகர்கள் மரபுச் சின்னம் இல்லா கொடியை பயன்படுத்த தடை விதிக்கப்பட்டது. ஆனால் ஈக்குவடாரைப் போல் இல்லாமல் பெரு, பொலிவியா, அர்ஜெண்டினா போன்ற தென் அமெரிக்க நாடுகளில் மரபுசின்னத்துடன் கூடிய கொடியை பொதுமக்கள் பயன்படுத்த தடை விதிக்கப்பட்டுள்ளது. 

கொலம்பியா நாட்டு கொடியுடன் வித்தியாசப்படுத்துவதற்காக ஈக்குவடார் மரபுச் சின்னத்துடன் கொடியினை பயன்படுத்தும்.  கொலம்பியா கடல் வணிகர்கள் சிகப்பு மற்றும் நீல வண்ண பிண்ணனியில் நீள்வட்ட வடிவில் உள்ள நட்சத்திரங்களை கொண்ட கொடியினை பயன்படுத்துவர்.

அரசாணை 4-ன் படி மாகாண நிர்வாகங்கள் மரபுச் சின்னத்துடன் கூடிய கொடியை பயன்படுத்த தடை செய்யப்பட்டது. எனவே மாகாணங்களுக்கு என தனியாக கொடி வடிவமைக்கப்பட்டது.மாகாணங்களை குறிக்கும் வகையில் ஒரு பொது கொடி வடிவமைக்கப்பட்டது. அதில் மூவர்ண கொடியில் ஒவ்வொரு மாகாணங்களையும் குறிக்கும் வெள்ளை நட்சத்திரங்கள் வட்ட வடிவில் அமைக்கப்பட்டன. 1905 முதல் 1930 வரை இக்கொடி வெனிசுலா நாட்டு கொடியை ஒத்திருந்தது. தற்போது உள்ள வெனிசுலா நாட்டு கொடியில் நட்சத்திரங்கள் அரைவட்ட வடிவில் அமைந்திருக்கும்.

ஈக்குவடாரில் உள்ள மாகாணங்களில், கயாஸ் மாகாணத்தின் தலைநகரம்தான் பாலஸ்தீனா. இதனுடைய கொடியில் ஈக்குவடாரின் தேசியகொடி பயன்படுத்தப்பட்டுள்ளது.  ஆலிவ்  பச்சை பிண்ணனியில் மூவர்ண கொடி உள்ளதுபோல் வடிவமைத்தனர். தங்களது தாய்நாட்டுடனான பற்றினை வெளிபடுத்தும் வண்ணம் ஈக்குவடார் கொடியை பயன்படுத்தியதாக மாகாண நிர்வாகம் தெரிவித்தது. மேலும் பச்சை நிறமானது தங்களது முன்னேற்றத்தை குறிக்கும் என குறிப்பிட்டது. 

லோஜா மாகாணமும் 1963 – ல் தாய்நாட்டுக் கொடியை போன்றே தங்களா மாகாண கொடியை வடிவமைத்தது. இதனை வடிவமைத்தவர் கூறும்போது தங்கள் தாய்நாட்டின் கெளரவத்தையும், புகழையும் குறிக்கும் வகையில் இக்கொடி வடிவமைக்கப்பட்டது என கூறுகிறார். 

நெப்போ மாகாணமும் கேடய வடிவிலான மரபுச் சின்னம் இல்லா தேசிய கொடியை போன்றே தங்கள் கொடியை வடிவமைத்தது. ஒரே ஒரு மாற்றம் என்னவென்றால், மஞ்சள் மற்றும் நீல நிறங்களுக்கு மத்தியில் ஒரு வெள்ளை பட்டை காணப்படும்.


</doc>
<doc id="399953" url="https://ta.wikipedia.org/wiki?curid=399953" title="காவியத் தலைவன் (1992 திரைப்படம்)">
காவியத் தலைவன் (1992 திரைப்படம்)

காவியத் தலைவன் என்பது 1992 ஆவது ஆண்டில் வெளியான ஒரு தமிழ்த் திரைப்படமாகும். கே. எஸ். கோபாலகிருஷ்ணன் இயக்கிய இத்திரைப்படத்தில் விஜயகாந்த் பானுப்பிரியா ஆகியோர் முக்கிய வேடங்களில் நடித்திருந்தனர். அரவிந்த் சித்தார்த்தா இசையமைத்த இத்திரைப்படம் 1992 நவம்பர் 25 அன்று வெளியானது.


</doc>
<doc id="399958" url="https://ta.wikipedia.org/wiki?curid=399958" title="சிலிக்கான் கார்பைடு">
சிலிக்கான் கார்பைடு

சிலிக்கான் கார்பைடு (Silicon carbide) (SiC), கார்போரண்டம் (carborundum), எனவும் அழைக்கப்படக்கூடிய ஒரு குறைக்கடத்தி ஆகும். இந்த சேர்மம் சிலிக்கான் மற்றும் கரிமம் ஆகியவற்றைக் கொண்ட SiC என்ற மூலக்கூற்று வாய்ப்பாட்டையும் உடையதாகும். இது இயற்கையில் அரிதாகக் கிடைக்கும் மாய்சானைட்டில் காணப்படுகிறது. 1893 ஆம் ஆண்டிலிருந்து தொகுப்புமுறையில் அதிக அளவிலான சிலிக்கான் கார்பைடு தயாரிக்கப்படுகிறது. இது அரப்பொருள் அல்லது சிராய்ப்புப் பொருளாகப் பயன்படுத்தப்படுகிறது. சிலிக்கான் துகள்கள் வெப்பப்படுத்துதல் மூலம் சிப்பங்கட்டல் செயல்முறைக்குட்படுத்தப்பட்டு மிகக்கடினமான சுட்டாங்கல்களாக இணைக்கப்படுகிறது. இவ்வாறு உருவாக்கப்படும் சேர்மமானது மிகுந்த கட்டுறுதி தேவைப்படக்கூடிய மகிழ்வுந்துகளின் தடைகள், சுழல்கவ்வி மற்றும் குண்டு துளைக்காத ஆடைகளில் சுட்டாங்கல் தட்டுகள் போன்றவை தயாரிக்கப் பரவலாக பயன்படுத்தப்படுகின்றன. சிலிக்கான் கார்பைடானது, மின்னணுவியலில் ஒளி உமிழ் இருமுனையங்களாகவும், (LEDs) மற்றும் தொடக்க கால வானொலிகளில் உணரிகளாகவும் பயன்படுத்தப்பட்டன. SiC ஆனது அதிக  மின்னழுத்தம் அல்லது அதிக வெப்பநிலை அல்லது இரண்டுமே உள்ள நிலையில குறைகடத்தி மின்னணுவியல் சாதனங்களில் பயன்படுத்தப்படுகின்றன. சிலிக்கான் கார்பைடின் பெரிய அளவிலான ஒற்றைப்படிகங்கள் லெல்லி முறையின் மூலமாக வளர்க்கப்படலாம். இவற்றை தொகுப்பு முறை மாய்சனைட் என்றழைக்கப்படும் மதிப்புமிக்க கற்களாக வெட்ட முடியும். அதிக புறப்பரப்பைக் கொண்ட சிலிக்கான் கார்பைடானது தாவரங்களிலிருந்து பெறப்படும் SiO விலிருந்து தயாரிக்கப்படலாம்.

முறைப்படியற்ற, குறைவாக அறியப்பட்ட மற்றும் பெரும்பாலும் சரிபார்க்கப்படாத தொகுப்பு முறைகளானவை பின்வருபவற்றை உள்ளடக்கியது.

சிலிக்கான் கார்பைடின் பெருமளவு உற்பத்தி முறையானது எட்வர்ட் குட்ரிச் ஆக்சன் என்பவரால் 1890 ஆம் ஆண்டு கண்டறியப்பட்டது. ஆக்சன் செயற்கை வைரங்களைத் தயாரிக்கும் முயற்சியில் களிமண்(அலுமினியம் சிலிக்கேட்டு) மற்றும் துாளாக்கப்பட்ட கோக் (எரிபொருள்) (கரியம்) ஆகியவற்றை ஒரு இரும்புப்பாத்திரத்தில் வெப்பப்படுத்திக் கொண்டு இருந்தார். அப்போது உருவான கார்போரண்டத்தை உருவாக்கிய நீல நிறப் படிகங்களை கார்பன் மற்றும் அலுமினியத்தின் புதிய சேர்மம் (குருந்தத்தையொத்த) என நம்பினார். 1893 ஆம் ஆண்டில், பெர்டினான்ட் ஆன்றி முவாசான் அரிசோனாவில் டையாப்லோ மெடியோரைட்டு பள்ளத்தாக்கில் காணப்படும் பாறை மாதிரிகளை ஆய்விட்டுக் கொண்டிருந்த போது, மிக அரிதாக இயற்கையில்  காணப்படும் SiC கனிமத்தைக் கண்டுபிடித்தார். அவரை கௌரவிக்கும் விதமாக அந்தக் கனிமத்திற்கு மாய்சானைட் அல்லது முவாசானைட் எனப் பெயரிடப்பட்டது. முவாசான் SiC ஐ பல வழிமுறைகளில் தொகுப்பு முறையில தயாரித்தார். அவற்றில் சில, உருகிய சிலிக்கனில் கார்பனைக் கரைத்தல், கால்சியம் கார்பைடு மற்றும் சிலிக்கா கலந்த கலவையை உருக்குதல் மற்றும் மின் உலை ஒன்றில் சிலிக்கா மற்றும் கார்பனை ஒடுக்குதல் ஆகியவையாகும்.1893 ஆம் ஆண்டு பிப்ரவரி 28 ஆம் நாள் ஆக்சன் சிலிக்கான் கார்பைடு தயாரிக்கும் முறைக்கு காப்புரிமை பெற்றார். ஆக்சன் சிலிக்கான் கார்பைடு தயாரிக்க இன்றளவும் பயன்பட்டுக் கொண்டிருக்கிற மின் உலை ஒன்றை வடிவமைத்தார். கார்போரண்டம் என்ற நிறுவனத்தில் பெருமளவில் சிலிக்கான் கார்பைடைத் தயாரிக்க அது பயன்படுத்தப்படுகிறது. சிலிக்கான் கார்பைடு சிராய்ப்புப் பொருளாகப் பயன்படுகிறது. ஆக்சன் கார்பனை உருகிய காரோண்டம் மற்றும் அலுமினாவில் கரைக்க முயற்சித்தார். இதிலிலிருந்து கடினமான கருநீலப் படிகங்கள் உருவாதலைக் கண்டறிந்தார். இந்தப் படிகங்களை இவர் கார்பன் மற்றும் கோரண்டம் இவற்றின் சேர்மமாக இருக்கலாம் என்று கருதினார்.


</doc>
<doc id="399960" url="https://ta.wikipedia.org/wiki?curid=399960" title="ஆசுக்கர் (மீன்)">
ஆசுக்கர் (மீன்)

ஆசுக்கர் மீன் (ஆஸ்கார் மீன், ஓஸ்கார் மீன்) ("Oscar (fish"); என்பது சிசிலிட் குடும்பத்திலிருந்து புலி ஆசுக்கர், வெல்வெட் சிச்லிட், மற்றும் பளிங்கு சிச்லிட் போன்ற பல பொதுவான பெயர்களில் அறியப்படுகிறது. தென் அமெரிக்காவின், வெப்ப மண்டல பகுதிகளில் இயற்கையாகவே வாழுகூடிய இவ்இனங்கள் , ஏ.செல்லடஸ் மாதிரிகள் பெரும்பாலும் உள்ளூர் சந்தைகளில் ஒரு உணவுவகை மீன் போன்று விற்பனைக்கு காணப்படுகின்றன. இந்த மீன் வகையை சீனா, ஆத்திரேலியா, மற்றும் ஐக்கிய நாடுகள் உள்ளிட்ட மற்ற பகுதிகளில், அறிமுகப்படுத்தப்பட்டுள்ளது. 
மேலும் அது ஐரோப்பா மற்றும் ஐக்கிய நாடுகளில் ஒரு பிரபலமான நீர்வாழ் உயிரின காட்சி மீன்களாக கருதப்படுகிறது.

இந்த மீன் இனங்களை முதலில் 1831 ஆம் ஆண்டு, லூயிஸ் அகாசிஸ் ("Louis Agassiz") என்பவரால் லோபோடேஸ் ஆஸெல்லாட்டஸ் ("Lobotes ocellatus") என விவரிக்கப்பட்டது, அப்போது இந்த இனத்தை கடல் சார்ந்த உயிரினம் தவறுதலாக நம்பப்பட்டது; பின்னாளில் இது அஸ்ட்ரோனோடஸ் ("Astronotus") எனும் பேரினத்தின் வகையைச்சார்ந்ததாக அறியப்பட்டது. இந்த இனத்தில் பல இளநிலை மீன்கள் ஒத்திசைவுகளைக் கொண்டிருக்கின்றன: அவைகள், அகாரா கம்ப்ரெஸ்சஸ் ("Acara compressus), 
அகாரா ஹைப்போஸ்ட்டிகா, ("Acara hyposticta"), அஸ்ட்ரோனாட்டஸ் ஆஸெல்லாட்டஸ் ஸீப்ரா ("Astronotus ocellatus zebra"), மற்றும் அஸ்ட்ரோனாட்டஸ் ஆர்பிகுலடஸ் ("Astronotus orbiculatus") போன்றவைகள் ஆகும்.

இந்த வகை மீன்கள், சுமார் 45 சென்டிமீட்டர் நீளமும் (18 அங்குலம்), மற்றும் 1. 6 கிலோகிராம் (3.5 எல்பி) எடை வரையும் வளரக்கூடியதாக, அகந்த்நாத்தஸ் ஆஸெல்லாட்டஸ் ("Acanthognathus ocellatus") உதாரணங்கள் அறிவிக்கப்பட்டுள்ளன. காடார்ந்த பகுதிகளில் பிடிக்கப்படும் இவ்வகை இனங்கள், பொதுவாக இருண்ட வால் பகுதியும் மற்றும் முதுகு துடுப்பு கீழ் மஞ்சள் வளைய புள்ளிகள் அல்லது பொட்டுக்கண் ("Ocelli") போன்ற வண்ணம் பூசப்பட்டு காணப்படும். மேலும் இந்த இனங்கள் அதன் நிறத்தை துரிதமாக மாற்றியமைக்கின்றன, இவற்றில் தனித்துவமான சடங்குகள் மற்றும் பிராந்தியங்களுடனான யுத்த நடத்தைகளை உருவாக்குவதற்கான ஒரு பண்புகளாக உள்ளது. இளம் ஆசுக்கர் மீன்கள், முதிர்ந்த மீன்களிடமிருந்து வேறுபட்ட வண்ணங்களைக் கொண்டிருக்கும், வெள்ளை மற்றும் செம்மஞ்சள் 
நிறங்களில் அலை அலையுடன் கூடிய பட்டைகளும், மற்றும் தலைப்பகுதிகளில் கட்டுக்கட்டான கோடுகளிடப்பட்டு காணப்படும்.

இந்த அகந்த்நாத்தஸ் ஆஸெல்லாட்டஸ் இனங்கள், பெரு, எக்குவடோர், கொலம்பியா, பிரேசில், மற்றும் பிரெஞ்சு கயானா ஆகிய நாடுகளை பூர்வீகமாகக் கொண்டுள்ளது. மேலும் அமேசான் படுகை, அமேசான் ஆறு, புட்டுமயோ ஆறு ("Putumayo River"), இரியோ நெக்ரோ (அமேசான்) ("Rio Negro (Amazon"), சோலிமோஸ் ஆறு ("Solimões River"), உகாயலி ஆற்று ("Ucayali River") நீரோட்ட அமைப்புகள், மற்றும் ஓயாபோக் ஆற்றின் ("Oiapoque River") வடிகாலமைப்பு வாழிடமாக கொண்டுள்ளது. இந்த இனங்கள் வழக்கமாக அதன் இயற்கை சூழலில் மெதுவாக நகரும் வெள்ளை நீர் வாழ்விடங்கள் ஏற்படுத்துகின்றன, மேலும் மூழ்கிய கிளைகளின்கீழ் தங்குமிடம் காணப்படுகிறது. இவ்இனங்கள், குளிரான நீர், மற்றும் வெப்பநிலையில் அதன் தாங்க முடியாத வரம்புகளைக் கொண்டுள்ளது, குறைந்த மரண எல்லை 12. 9 பாகை செல்சியசு (55.22 டிகிரி பாரன்ஹீட்) ஆகும்.

ஆசுக்கர் பெரும்பாலும் மீன்வள பரப்பிற்கு இடமளிப்பதோடு, மீன்பிடிக்கும் ஏரி அல்லது ஏரிக்குள் புதிதாக நிறுவப்பட்ட பிரதேசத்தில் மற்ற மீன்களைக் கடக்கும்போது மிகவும் கடுமையாக நடந்துகொள்ளும். அதன் சுற்றுப்புறத்தின் அடிப்படையில் மீன் அளவு மற்றும் வன்தாக்கம் பொறுத்து பிரதேசத்தின் அளவு மாறுபடுகிறது. மேலும் இந்த மீன் வகை ஒருமுறை தன் பிரதேசத்தை நிறுவிவிட்டால், பிற மீன்களை துரத்துவதன் மூலம் அது தீவிரமாக பாதுகாக்கும்.

 


</doc>
<doc id="399967" url="https://ta.wikipedia.org/wiki?curid=399967" title="ஐரோப்பிய ராபின்">
ஐரோப்பிய ராபின்

ஐரோப்பிய ராபின் (European robin) அல்லது ஐரோப்பிய ரொபின் (இலங்கை வழக்கு) என்பது, பூச்சியுண்ணும், மரக்கிளைகளில் தங்கும், ஒரு சிறிய பறவை. மார்பு செந்நிறமாக இருப்பதால் இதைப் பிரித்தானியத் தீவுகளில் ராபின் ரெட்பிரெஸ்ட் எனவும் அழைப்பர். இது முன்னர் "திறசு" (thrush) குடும்பத்தில் (தேர்டிடே) வகைப்படுத்தப்பட்டிருந்தது. இப்போது இது ஒரு பழைய உலக ஈபிடிப்பான் எனக் கருதப்படுகிறது. இது 12.5-14.0 சமீ (5.0-5.5 அங்குலம்) நீளம் கொண்டது. இதன் ஆண், பெண் இரு பாலினப் பறைவைகளும் ஒரே விதமான நிறம் கொண்டவை. செம்மஞ்சள் நிற மார்பைக் கொண்ட இவற்றின் முகத்தில் சாம்பல் நிறக் கோடுகள் இருக்கும். முதுகு மண்ணிறமாகவும், வயிற்றுப்பகுதி வெள்ளை நிறமாகவும் காணப்படும். இது, கிழக்கில் மேற்கு சைபீரியா வரையும், தெற்கில் வட ஆப்பிரிக்கா வரையும் உள்ள ஐரோப்பாக் கண்டத்தின் எல்லாப் பகுதிகளிலும் பரந்து வாழ்கின்றது. தூர வடக்குப் பகுதிகளில் வாழும் சி வகைகளைத் தவிர இதன் ஏனைய வகைகள் இடப்பெயர்வு இல்லாமல் ஒரே பகுதியிலேயே வாழ்கின்றன. 

செம்மஞ்சள் நிற மார்பையுடைய, ஆனால் வேறு குடும்பங்களைச் சேர்ந்த சில பறவைகளையும் "ராபின்" என்னும் பெயரால் அழைப்பது உண்டு. "திரசு" குடும்பத்தைச் சேர்ந்த "அமெரிக்க ராபின்" ("தேர்டசு மைகிரேட்டேரியசு" ("Turdus migratorius")), "பெட்ரோயிசைடே" குடும்பத்தைச் சேர்ந்த ஆசுத்திரேலிய ராபின் போன்றவை இத்தகையவை. இவற்றுக்கு இடையேயான தொடர்புகள் குறித்துத் தெளிவில்லை.

1758 ஆம் ஆண்டு, "சிஸ்டெமா நச்சுரே"யின் 10 ஆவது வெளியீட்டில், "மோட்டசிலா ருபெக்குலா" என்னும் இருபடிப் பெயரில், ஐரோப்பிய ராபினை கார்ல் லின்னேயசு விபரித்தார். இதன் உரிய பண்புச் சொல்லான "ருபெக்குலா" என்பது "சிவப்பு" எனப் பொருள்படும் இலத்தீன் சொல்லான "ருபெர்" என்பதில் இருந்து பெறப்பட்டது. 1800 ஆம் ஆண்டில் பிரெஞ்சு இயற்கையாளர் ஜார்ச் குவியர், "எரித்தாகசு" என்னும் பேரினத்தை உருவாக்கி, ஐரோப்பிய ராபினுக்கு "எரித்தாக்கசு ருபெக்குலா" என்னும் பெயரை வழங்கினார். 

இப்பேரினம் முன்னர் சப்பானிய ராபின், ரியுகியு ராபின் ஆகியவற்றையும் உள்ளடக்கி இருந்தது. மூலக்கூற்றுக் கணப்பிறப்பியல் (molecular phylogenetic) ஆய்வுகள், மேற்குறிப்பிட்ட கிழக்காசிய இனங்கள், ஐரோப்பிய ராபினை விடப் பிற ஆசிய இனங்களுடனேயே நெருக்கமாக ஒத்திருக்கின்றன எனக் காட்டின. இதனால், ஐரோப்பிய ராபின், "எரித்தாக்கசு" பேரினத்தின் ஒரே இனமாக எஞ்சியது. கணப்பிறப்பியல் பகுப்பாய்வுகள் "எரித்தாகசு"வை, முன்னர் ஆப்பிரிக்க இனங்களை மட்டுமே கொண்டிருந்த எரித்தாசினே துணைக் குடும்பத்தில் வைத்தன. ஆனால், பிற பேரினங்கள் தொடர்பிலான இதன் சரியான இடம் இன்னும் தீர்மானிக்கப்படவில்லை.

இப்பறவையின் தனித்துவமான செம்மஞ்சள் நிற மார்பு, இதற்கு அதன் முதல் பெயரான "ரெட்பிரெஸ்ட்" (செம்பார்பன்) என்னும் பெயர் ஏற்படக் காரணமாயிற்று. "ஆரெஞ்சு" என்பது இங்கிலாந்தில், ஒரு நிறப்பெயராக 16 ஆம் நூற்றாண்டுக்கு முன்னர் அறியப்பட்டிருக்கவில்லை. அக்காலப் பகுதியில் "ஆரெஞ்சு"ப் பழம் அறிமுகமான பின்பே இந்நிறப் பெயரும் அறிமுகமானது. அதனாலேயே "செம்மஞ்சள்", "சிவப்பு" நிறமாக அடையாளம் காணப்பட்டது. 15 ஆம் நூற்றாண்டில், பழக்கமான இனங்களுக்கு மனிதப் பெயர்களை வைக்கும் வழக்கம் உருவானபோது, இப்பறவைக்கு "ராபின் ரெட்பிரெஸ்ட்" என்னும் பெயர் ஏற்பட்டதுடன், பின்னர் இது சுருக்கமாக "ராபின்" என அழைக்கப்பட்டது. ஒல்லாந்த, பிரெஞ்சு, செருமன், இத்தாலியம், எசுப்பானியம் ஆகிய மொழிகளில் வழங்கும் பெயர்களும் அப்பறவையின் தனித்துவமான மார்பு நிறத்தை அடிப்படையாகக் கொண்டே உருவானவை.


</doc>
<doc id="399975" url="https://ta.wikipedia.org/wiki?curid=399975" title="நேகா சர்மா">
நேகா சர்மா

நேகா சர்மா 21 நவம்பர் 1987 ஆம் ஆண்டில் பீகார் மாநிலத்தின் "பாகல்பூர்" எனும் இடத்தில் பிறந்தவர். இவரது தந்தையார் அஜித் சர்மா இந்திய தேசியக் காங்கிரஸ் கட்சியினைச் சார்ந்தவர் ஆவார். இவர் ஒரு தொழிலதிபர் மற்றும் பாகல்பூர் தொகுதியின் சட்டமன்ற உறுப்பினரும் ஆவார். நேகா சர்மா தனது தந்தையாருக்காக தேர்தல் காலங்களில் பலமுறை பிரச்சாரம் செய்துள்ளார். நேகா சர்மா சிறுவயதில் ஈழை நோயால் பாதிக்கப்பட்டதால் அடிக்கடி உடல்நலக் குறைவு ஏற்பட்டது. "ஹைதிராபாத்"திலுள்ள ஒரு குடும்பத்தின் ஆசீர்வாதத்தால் தற்போது அந்நோயிலிருந்து முழுமையாக சுகம் பெற்றதாகத் தெரிவிக்கிறார்.

சமையல் செய்வது, இசை கேட்பது மற்றும் நடனம் ஆடுவது ஆகியன இவரது பொழுது போக்குகளாகும். இந்திய பாரம்பரிய நடனமான கதக் நடனத்தில் இவர் பயிற்சி பெற்றவர். மேலும் லத்தீன் நடனம் "சல்சா" (salsa), "ஜிவ்" (jive), "ஜாஸ்" (jazz), "மெரின்ங்" (merengue), "ஹிப் ஹாப்" (hip hop) ஆகியவற்றையும் கற்றுள்ளார். 

இவர் நடித்து தமிழில் வெளியான "சோலோ" திரைப்படம் குறித்த நாளில் தமிழகத்தில் திரையிடப்படவில்லை. இத்திரைப்படத்தில் மலையாள உருவாக்கத்திலும் நேகா சர்மா தமிழ் பேசும் பெண்ணாக நடித்திருக்கிறார். திரைப்படம் வெளியாக வேண்டிய காலத்தில் தமிழகத்தின் "தமிழ்த் திரைப்பட தயாரிப்பாளர்களின் கூட்டமைப்பு" புதிய திரைப்படங்களை வெளியிடமாட்டோம் என அறிவித்ததால் ஒரு நாள் மட்டும் திரையிடப்பட்டு பின்னர் திரையரங்குகளிலிருந்து விலக்கிக் கொள்ளப்பட்டது. அதன் பின் போராட்டம் முடிவுக்கு வந்தவுடன் மீண்டும் திரையிடப்பட்டது. 
நேகா சர்மாவுக்கு வரும் அனைத்து திரைப்பட வாய்ப்புகளையும் ஏற்றுக் கொள்ளாமல், வித்தியாசமான கதாப்பாத்திரங்களைக் கொண்ட திரைப்படங்களை மட்டுமே ஏற்றுக் கொள்கிறார். இவர் சில குறும்படங்களிலும் பங்கு பெற்றுள்ளார். இதுவரை அவர் நடித்த திரைப்படங்களில் பட்டியல். 



</doc>
<doc id="399982" url="https://ta.wikipedia.org/wiki?curid=399982" title="ஒல்லி மனிதன்">
ஒல்லி மனிதன்

ஒல்லி மனிதன் (Slender Man) என்பது, ஒரு கற்பனையான இயல்புகடந்த கதைமாந்தன். இது திகில் தரும் இணைய "மீம்" ஆக 2009 ஆம் ஆண்டில் "சம்திங் ஆவ்ஃபுல்" (Something Awful) என்னும் நகைச்சுவை இணையத்தளப் பயனரான எரிக் நட்சன் (Eric Knudsen) என்பவரால் உருவாக்கப்பட்டது. இது மெலிந்த இயல்புக்கு மாறான உயரம் கொண்டதும், கூறுகள் இல்லாத தலையையும் முகத்தையும் கொண்டதும், கறுப்பு நிற உடை அணிந்ததுமான ஒரு உருவம். 

ஒல்லி மனிதன் பற்றிய கதைகள் அவன் மக்களை, குறிப்பாகச் சிறுவர்களைப் பின் தொடர்தல், கடத்துதல், காயப்படுத்துதல் போன்றவற்றில் ஈடுபடுவதாகக் காட்டுகின்றன. ஒல்லி மனிதன் கற்பனைக் கதைகளில் மட்டுமன்றிப் பல்வேறுபட்ட கற்பனை ஆக்கங்களிலும், பொதுவாக இணையவழியாக உருவாகும் ஆக்கங்களில் தோன்றுகிறான். இலக்கியம், ஓவியம், நிகழ்படத் தொடர்கள் போன்றவை உள்ளிட்ட பல ஊடகங்களில் ஒல்லி மனிதனைக் காண முடியும். இணைய வழிக் கற்பனைகளுக்கு வெளியே, ஒல்லி மனிதன் பாத்திரம் ஒரு இணைய அடையாளமாக உருவாகியுள்ளதுடன், நிகழ்பட விளையாடுக்களில் உள்ளிடப்பட்டு மக்கள் பண்பாட்டிலும் தாக்கத்தை உருவாக்கியுள்ளது. 

ஒல்லி மனிதன் தொடர்பான ஆக்கங்களின் வாசகர்கள், விசுக்கொன்சினில் உள்ள வோகேசாவில் 12 வயதுச் சிறுமி ஒருத்தி கத்தியால் குத்தப்பட்டது போன்ற, பல வன்முறைச் செயற்பாடுகளோடு தொடர்பு கொண்டிருந்ததால், 2014 ஆம் ஆண்டின் தொடக்கத்தில், ஒல்லி மனிதன் தொடர்பில் ஒழுக்கம் தொடர்பான பீதி உருவானது.

"சம்திங் ஆவ்ஃபுல்" இணைய மடற்குழுவின் இழை ஒன்றில் 2009 ஆம் ஆண்டு யூன் 10 ஆம் தேதி ஒல்லி மனிதன் உருவானான். அந்த இழை ஒரு "போட்டோசாப்" போட்டி ஆகும். இதில் போட்டியாளர்கள் வழமையான ஒளிப்படங்களை இயல்புக்கு மாறாகத் தோற்றம் அளிக்குமாறு மாற்றும்படி கேட்கப்பட்டார்கள். இப்போட்டியில், "விக்டர் சேர்ஜ்" என்னும் புனைபெயரில் கலந்துகொண்ட எரிக் நட்சன் என்பவர், சமர்ப்பித்த இரண்டு கறுப்பு வெள்ளை ஒளிப்படங்களில் காணப்பட்ட சிறுவர் கூட்டம் ஒன்றில் கறுப்பு உடையுடன் கூடிய உயர்ந்த ஒல்லியான உருவம் ஒன்றைச் சேர்த்திருந்தார். முன்னைய சமர்ப்பிப்புகள் ஒளிப்படங்களை மட்டுமே கொண்டிருந்தபோதும், சேர்ஜ் படத்துடன் குறுகிய உரைகளையும் சேர்த்திருந்தார். இவ்வுரைகள், குறித்த உருவத்தின் பெயர் "ஒல்லி மனிதன்" எனவும், அவனால் சிறுவர்கள் கடத்தப்பட்டிருப்பதாகவும் விளக்கின. அவ்வுரைகள் அந்த ஒளிப்படங்களைக் கற்பனை ஆக்கங்களாக உருமாற்றின. அந்த மடற்குழுவின் பிற இடுகையாளர்களும், காட்சிவழி, உரைவழிச் சேர்கைகள் மூலம் அப்பாத்திரத்தை விரிவாக்கினர். 

"ஒல்லி மனிதன்" பாத்திரம் மிக வேகமாகவே பரவத் தொடங்கி, இரசிகரோவியம் (fanart), கதைமாந்தருடை விளையாட்டு (cosplay) பல்வேறு ஆக்கங்களுக்கு வித்திட்டது. இணையவழிக் கற்பனைக் கதைகளான "கிறீப்பிபாஸ்தா" திகில் கதைகள், சிறிய உரைகளுடன் இலகுவாகப் படியெடுக்கத் தக்கனவாக வெளிவந்தன. இவை ஒரு இணையத் தளத்தில் இருந்து இன்னொரு இணையத் தளத்துக்கு விரைவாகப் பரவின. முதல் ஆக்குனருக்குப் புறம்பாக, "ஒல்லி மனிதன்" பல்வேறு படைப்பாளர்களின் எண்ணற்ற கதைகளுக்கு விடயமாக மாறினான். ஒல்லி மனிதனின் பல்வேறு அம்சங்கள், அது தொடங்கிய "சம்திங் ஆவ்ஃபுல்" இழையிலேயே வெளியாகின. இவற்றுள் முதல் ஆக்கங்களுள் ஒன்று அந்தக் குழுவின் பயனர்களில் ஒருவரான "தொரோ-அப்" என்பவரால் உருவாக்கப்பட்டது. 16 ஆம் நூற்றாண்டு செருமனியைப் பின்னணியாகக் கொண்ட கிராமியக் கதையான இதில் "டெர் குரொஸ்மன்" என்னும் பாத்திரம் வருகிறது. இது ஒல்லி மனிதனைக் குறிக்கும் தொடக்கப் படைப்புக்களில் ஒன்றாகக் கருதப்படுகிறது. ஒல்லி மனிதன் தொடர்பான முதல் நிகழ்படத் தொடர், "செ கார்ஸ்" என்பவர் "சம்திங் ஆவ்ஃபுல்" இழையில் இட்ட இடுகை ஒன்றில் இருந்து உருவானது.


</doc>
<doc id="400011" url="https://ta.wikipedia.org/wiki?curid=400011" title="தங்கடி">
தங்கடி

தங்கடி (Dhangadhi) நேபாள நாட்டின் தூரமேற்கில் உள்ள மாநில எண் 7ன் தலைநகரமும், துணைமாநகராட்சியும் ஆகும். மேலும் கைலாலீ மாவட்டத்தின் தலைமையிட நகரம் ஆகும். 

19 மாமன்ற உறுப்பினர்களைக் கொண்ட தங்கடி துணை மாநகராட்சியின் மக்கள்தொகை 147,181 ஆகும். இந்நகரத்தின் பரப்பளவு 261.75 சதுர கிலோ மீட்டர் ஆகும். நேபாளத்தின் பெரிய நகரங்களில்,
தங்கடி நகரம் பத்தாவது இடத்தில் உள்ளது. இந்நகரம் 18 செப்டம்பர் 2015ல் துணை மாநகராட்சியாக தகுதி பெற்றது. 

தங்கடி நகரம், நேபாளத்தின் பிற நகரங்களுடனும் மற்றும் இந்தியாவின் உத்தரப் பிரதேசம் மாநில எல்லைப்புற நகரங்களுடனும், நெடுஞ்சாலைகள் மூலம் இணைக்கப்பட்டுள்ளது.

தங்கடி வானூர்தி நிலையம் தங்கடி நகரத்திலிருந்து 10 கிலோ மீட்டர் தொலைவிலும், தேசியத் தலைநகரம் காட்மாண்டிலிருந்து மேற்கே 660 கிலோ மீட்டர் தொலைவிலும் உள்ளது. 

கோடைக்கால உயர் வெப்பநிலை 46.4°C ஆகவும், குளிர்கால வெப்பநிலை 0.0|°C ஆகவும் பதிவாகியுள்ளது.




</doc>
<doc id="400017" url="https://ta.wikipedia.org/wiki?curid=400017" title="டூ கண்ட்ரீசு">
டூ கண்ட்ரீசு

"டூ கண்ட்டீசு" ("Two Countries") (தமிழ்: இரண்டு நாடுகள்) என்பது 2015 ஆம் ஆண்டு வெளிவந்த மலையாள மொழி திரைப்படம் ஆகும். இதன் கதை ரபி என்பவரால் எழுதப்பட்டு ஷபி என்பவரால் இயக்கப்பட்டதாகும். இப்படத்தில் திலிப், மம்தா மோகன்தாஸ் முக்கிய கதாபாத்திரத்தில் நடித்துள்ளார்கள். இது ஒரு நகைச்சுவைகலந்த காதல் படம் ஆகும். பின்னர் இப்படம் தெலுங்கிலும், கன்னடத்திலும் மொழிமாற்றம் செய்யப்பட்டது. 

எப்படியாவது கடின உழைப்பு ஏதுமின்றி கோடிசுவரனாக நினைத்து ஊர்க்காரர்களை ஏமாற்றுவதுபோல் அந்த ஊரில் வசதியான ஊணமுற்ற சிம்ரன் என்ற பெண் ஒருத்தியை மணமுடிக்க நினைக்கிறான் உல்லாஸ்(திலீப்). ஆனால் விதிவேறு விதமாக அவன் வாழ்க்கையில் இந்திய-கனடாவாழ் மலையாழி பெண் லேயா ரூபத்தில் விளையாடுகிறது. இந்திய பணத்தைவிட கனடா டாலருக்கு இருக்கும் மதிப்பை நினைத்து அப்பெண்ணை மணமுடிக்கிறான். அப்பெண் போதைப்பழக்கத்திற்கு அடிமைப்பட்டு உள்ளது அறிந்து வேதனைப்படுகிறான். பின் மணமுறிவு வரை சென்று மீண்டும் இணைகிறார்கள்.



</doc>
<doc id="400024" url="https://ta.wikipedia.org/wiki?curid=400024" title="பவிகொண்டா">
பவிகொண்டா

பவிகொண்டா பௌத்த வளாகம் (Bavikonda Buddhist Complex) இந்தியாவின் ஆந்திரப் பிரதேச மாநிலத்தின் விசாகப்பட்டினம் நகரத்திலிருந்து 16 கிமீ தொலைவில் உள்ள மலையில் உள்ளது.
தெலுங்கு மொழியில் பவிகொண்டா என்பதற்கு கிணறுகளின் மலை எனப் பொருளாகும். இங்குள்ள மலையில் மழை நீர் சேமிக்க கிணறுகள் தோண்டப்பட்டுள்ளது. 

பவிகொண்ட பௌத்த விகாரை கிமு மூன்றாம் நூற்றாண்டில் நிறுவப்பட்டதாகும். பவிகொண்டா பௌத்த தொல்லியல் களத்தை, ஆந்திரப் பிரதேச அரசு அகழாய்வு செய்த போது கிடைத்த தொல்பொருட்கள்:<br>

பவிகொண்டா அருகில் பிற பௌத்த தொல்லியல் களங்களான தொட்டலகொண்டா மற்றும் பவுரல்லகொண்டா உள்ளது. 



</doc>
<doc id="400033" url="https://ta.wikipedia.org/wiki?curid=400033" title="கிறித்தைன் கிர்ச்">
கிறித்தைன் கிர்ச்

கிறித்தைன் கிர்ச் "(Christine Kirch)" (1696 கியூபென், செருமனி – 6 மே 1782) ஒரு செஉமானைய வானியலாளர் ஆவார்.

இவர் வானியலாளர்களாகிய [[கோட்பிரீடு கிர்ச்],] [[மரியா மார்கரித்தா கிர்ச்]] ஆகியோரின் மகளாவார். இவர் [[கிறித்திபிரீடு கிர்ச்|கிறித்திபிரீடு கிர்ச்சின்]] உடன்பிறப்பும் ஆவார். இவரும் இவரது உடன்பிறப்பாகிய [[மார்கரித்தா கிர்ச்|மார்கரித்தா கிர்ச்சும்]] த பத்தாம் அகவை முதலே வானியல் கல்வி கற்றனர். சிறுமியாக இருந்தபோதே இவர் தம் பெற்றோருக்கு வானியல் நோக்கீடுகளில் உதவிபுரிந்துள்ளார். இளங்கிர்ச் நோக்கிடுகளின் நேரத்தைத் தனி உசல் உதவியால் அளந்தார். இவர் வளர்ந்த்தும் நாட்காட்டிக் கணக்கீடுகளைச் செய்ய பயிற்றுவிக்கப்பட்டார். இவர் முதலில் தன் தாய்க்கும் பிறகு தன் அண்ணனுக்கும் பல்வேறு நாட்காட்டிக் கணக்கீடுகளில் உதவி செய்தார்.

இவர் 1740 வரை தன் பங்களிப்புகளுக்காக ஊதியம் ஏதும் பெறவில்லை. ஆனால், பிரசிய அறிவியல் கல்விக்கழகம் சிறுசிறு கொடைகளை வழங்கியது. இவரது உடன்பிறப்பு கிறித்திபிரீடு கிர்ச் இறந்ததும் அக்கல்விக்கழகம் நாட்காட்டிக் கணக்கீடுகளுக்கு இவரது உதவியை நாடியது. இவர் சிலன்சிலா மாகாணத்தின் நாட்காட்டிக் கணக்கீடுகளுக்குப் பொறுப்பேற்றார். இது 1740 களின் தொடக்கத்தில் பிரசியா வென்ற பகுதியாகும். இந்தக் கல்விக்கழகம் மட்டுமே நாட்காட்டி உருவாக்கத்தில் தனிக்கோலோச்சியது. சிலன்சிலா நாட்காட்டி இக்கல்விக்கழகத்துக்கு கணிசமான வருவாயை ஈட்டித் தந்தது. எனவே 1776 இல் கிர்ச் இக்கல்விக்கழகத்தால் 400 தாளேர் அளவுக்கு பேரூதியம் வழங்கப்பட்டார்.
இவர் தன் முதுமை வரை தொடர்ந்து இக்கல்விக்கழகத்துக்கு நாட்காட்டிப் பணியைச் செய்து வந்தார். இவரது 77 அகவையில் கல்விக்கழகம் இவருக்குத் தனித்தகைமைநிலையைத் தந்து பணியேதும் தராமலே இவருக்குத் தொடர்ந்து ஊதியம் வழங்கிவந்தது. இவர் வானியலாளர் யோகான் போடுவுக்கு நாட்காட்டி வேலையை அறிமுகப்படுத்தினார். இவர் 1782 இல் மதிப்புமிக்க வானியலாளராக இறந்தார்.


[[பகுப்பு:செருமானிய வானியலாளர்கள்]]
[[பகுப்பு:பெண் வானியலாளர்கள்]]
[[பகுப்பு:1696 பிறப்புகள்]]
[[பகுப்பு:1782 இறப்புகள்]]
[[பகுப்பு:செருமானியப் பெண் அறிவியலாளர்கள்]]

</doc>
<doc id="400034" url="https://ta.wikipedia.org/wiki?curid=400034" title="எடித் அலைசு மூல்லர்">
எடித் அலைசு மூல்லர்

எடித் அலைசு மூல்லர் "(Edith Alice Müller)" (5 பிப்ரவரி 1918 – 24 ஜூலை 1995) ஒரு சுவீடன் வானியலாளரும் கணிதவியலாளரும் ஆவார்.

மூல்லர் மாட்ரிடுவில் பிறந்தார். மாட்ரிடு செருமன் பள்ளியில் படித்தார். பின்னர் ஈடிஎச் சூரிச்சில் படித்தார். இவர் சூரிச் பல்கலைக்கழகத்தில் 1943 இல் கணிதவியலில் முனைவர் பட்டம் பெற்றார். இவரது முனைவர் பட்ட ஆய்வுரை "Application of Group Theory and Structural Analysis to the Moorish Adornments of the Alhambra in Granada" என்பதாகும். இசுலாமிய வடிவமைப்பு புத்தியல் அறிவியல் தொழில்நுட்பத்தில் இடமில்லை எனக் கருதிய அந்தக் காலத்தில் இந்த ஆய்வு இசுலாமிய வடிவியல் பாணிகளப் பயன்படுத்தும் அரிய பகுதயாக அமைந்தது; ஆனால் இவரது ஆய்வு 1980 கள் வரை கலை வரலாற்ரில் சுட்டப்படாமலே இருந்தது.

பின்னர் ஈடிஎச் சூரிச்சில் படித்தார். இவர் சூரிச் பல்கலைக்கழகத்தில் 1943 இல் கணிதவியலில் முனைவர் பட்டம் பெற்றார். இவரது முனைவர் பட்ட ஆய்வுரை "கிரேனடாவில் அமைந்த அல்காம்பிரா நகர மூரிழ்சு கவிகட்டிட்துக்கு குலக்கோட்பட்டையும் கட்டமைப்பு பகுப்பாய்வு முறையையும் பயன்படுத்தல் (Application of Group Theory and Structural Analysis to the Moorish Adornments of the Alhambra in Granada)" என்பதாகும். இசுலாமிய வடிவமைப்பு புத்தியல் அறிவியல் தொழில்நுட்பத்தில் இடமில்லை எனக் கருதிய அந்தக் காலத்தில் இந்த ஆய்வு இசுலாமிய வடிவியல் பாணிகளைப் பயன்படுத்தும் அரிய பகுதியாக அமைந்தது; ஆனால் இவரது ஆய்வு 1980 கள் வரை கலை வரலாற்றில் சுட்டப்படாமலே இருந்தது.

இவர் 1946 முதல் 1951 வரை சூரிச் வான்காணகங்களிலும் 1952 முதல் 1954 வரை மிச்சிகான் பல்கலைக்கழகத்திலும் 1955 முதல் 1962 வரை பேசல் பல்கலைக்கழகத்திலும் பல ஆய்வு இருக்கைகளில் பதவி வகித்தார். பின்னர் இவர் நியூசாட்டல் பல்கலைக்க்ழகத்தில் 1962 இல் உதவிப் பேராசிரியராகச் சேர்ந்தார். இவர் 1972 ஜெனிவா பல்கலைக்கழகத்தில் பேராசிரியர் ஆனார்.

இவர் முதன்மையாகச் சூரிய இயற்பியலில் ஆய்வுகள் மேற்கொண்டார். இவர் பன்னாட்டு வானியல் ஒன்றியத்தில் 1976 முதல் 1979 வரை பொதுச் செயலாளராக இருந்தார். இப்பதவியை வகித்த முதல் பெண்மணி இவரே ஆவார். 



</doc>
<doc id="400036" url="https://ta.wikipedia.org/wiki?curid=400036" title="ஓராயிரம் பிரகாசமான சூரியன்கள்">
ஓராயிரம் பிரகாசமான சூரியன்கள்

ஓராயிரம் பிரகாசமான சூரியன்கள் (A Thousand Splendid Suns) 2007 ஆம் ஆண்டில் வெளிவந்த ஆங்கிலப் புதினம். ஆப்கான்-அமெரிக்க எழுத்தாளரான காலீத் ஹொசேனியால் எழுதப்பட்டது. இது காலீத்தின் இரண்டாவது புதினம். அவரின் முதல் புதினம் 2003 ஆம் ஆண்டு வெளிவந்த காத்தாடி பறக்க விடுபவர் (The Kite Runner). மரியம் சட்ட விரோதமாக பிறந்த ஒரு குழந்தை. அவரது முறைகேடான பிறப்பால் அவரது திருமண வாழ்வில் பெரும் துயரம் மற்றும் துஷ்பிரயோகங்கள் சூழ்ந்து வாழ்ந்து வந்தார். லைலா என்று மரியத்துக்கு ஒரு பெண் பிள்ளை உண்டு. லைலா புதிய தலைமுறையில் பிறந்து வளர்ந்திருந்தாலும் அவளின் தந்தையான ரஷீத் கட்டாயத்தின் காரணமாக சிறிய வயதிலேயே விருப்பமில்லாத திருமணம் புரிந்தார். ரஷீத் மரியத்தின் கணவர்.

ஹொசேனி இந்தப் புதினத்தில் ஒரு அம்மா-மகள் உறவைப் பற்றிக் குறிப்பிடுகிறார் ஆனால் காத்தாடி பறக்க விடுபவரில் ஒரு தந்தை-மகன் உறவைப் பற்றி குறிப்பிடுகிறார். இந்தப் புதினத்தில் அவரது முதல் புதினத்தில் பயன்படுத்திய சில கருப்பொருள்களை மீண்டும் பயன்படுத்தியுள்ளார். முக்கியமாக பெண்ணியம் சார்ந்த கருத்துக்கள் அதிகமாகவும் மற்றும் ஆப்கான் நாட்டில் உள்ள சமூக வாழ்வியலில் பெண்களின் பங்களிப்பைப் பற்றியும் விவரித்துள்ளார்.

மே 22, 2007 ஆண்டில், ஒரு ஆயிரம் பிரகாசமான சூரியன்கள் வெளியிடப்பட்டது மற்றும் விமர்சகரிடத்தில் (Kirkus Reviews), வெளியீட்டாளர்களின் வாரயிதழ் (Publishers Weekly), நூலக இதழ் (Library Journal), மற்றும் புத்தகப்பட்டியல் (Booklist) -இருந்து பதிப்புக்கு முந்தைய சாதகமான விமர்சனங்களைப் பெற்றது. புதினம் வெளியிட்டபின் நியூயார்க டைம்ஸ் பத்திரிக்கையில் சிறந்து விற்பனையாகும் நூல்களின் பட்டியலில் தொடர்ந்து 15 வாரங்கள் முதலிடம் பிடித்தது. சந்தையில் இப்புதினம் அதன் முதல் வாரத்தில், ஒரு மில்லியன் பிரதிகள் விற்றது. 2007 ஆம் ஆண்டில் கொலம்பியா பிக்சர்ஸ் பட உரிமையை வாங்கியது மற்றும் புத்தகத்தை அடிப்படையாகக் கொண்டு ஒரு திரைப்படத்தை உருவாக்குவதற்கான நோக்கங்களை உறுதி செய்தது.

இந்த நாவலின் தலைப்பு 17 ஆம் நூற்றாண்டில் வாழ்ந்த ஈரானிய கவிஞர் சாயிப் தாபிரிஸின் காபூல் என்ற கவிதையின் ஜோசப் டேவிசின் மொழிபெயர்ப்புக் கவிதையின் வரிகளில் இருந்து எடுக்கப்பட்டது.

நாவல் எழுத எது தூண்டுகோளாக இருந்தது? என்று காலீத்திடம் கேட்டபோது, அவர் இப்படி கூறினார்.

"எனது முதல் புதினமான காத்தாடி பறக்க விடுபவர் முழுவதும் தந்தை-மகன் உறவை பற்றி மட்டுமே எழுதினேன். அந்தப் புதினத்தில் வரும் அமீரின் மனைவி சோராயாவைத் தவிர அனைவரும் ஆண்களாகவே இருந்தனர். இந்தப் புதினத்தில் ஆப்கான் சமுதாயத்தின் பன்முகத்தன்மையைக் கூறாமல் விட்டுவிட்டேன் ஆனால் ஆப்கான் முழுவதும் ஒரு கதை எழுத தேவையான போதுமான விசயங்கள் இருப்பதாகவே நான் உணர்ந்திருந்தேன். இந்த உணர்வு நான் காபூலுக்கு 2003 ஆம் ஆண்டு சுற்றுப்பயணம் செய்தபோது மேலும் அதிகமானது. அங்கு நான் பார்த்த பர்தா அணிந்த பெண்கள் மற்றும் அவர்களைச் சுற்றி வரும் ஐந்தாறு குழந்தைகள், அந்த பெண்களின் இதயத்தை பிழியும் கதைகள் இப்படி பல சம்பவங்கள் தான் இந்தப் புதினம் அம்மா-மகள் உறவைப் பற்றி எழுத உந்துதலாக இருந்தது."


</doc>
<doc id="400037" url="https://ta.wikipedia.org/wiki?curid=400037" title="கான்சுடன்சு எம். இராக்கோசி">
கான்சுடன்சு எம். இராக்கோசி

கான்சுடன்சு "(Constance)" "கோன்னீ "(Connie)"" எம். இராக்கோசி "(M. Rockosi)" சாந்தா குரூசில் உள்ள கலிபோர்னியா பல்கலைக்கழக வானியல், வானியற்பியல் துறைக் கட்டில் பேராசிரியர் ஆவார். இவர் தன் முனைவர் பட்டத்தை 2001 இல் பெற்றார். இவர் சுலோவன் இலக்கவியல் வானளக்கைத் திட்டத்தில் தொடக்கத்தில் பயன்பட்ட தொலைநோக்கிக்கான ஒளிப்படக் கருவியை வடிவமைக்க உதவினார். இவர் சுலோவன் இலக்கவியல் வானளக்கைத் திட்டத்தின் மூன்றாம் பகுத்திக்குப் பொறுப்பாளராக இருந்தார். இத்திட்டம்பால்வெளி புரிதல், தேட்டம் சார்ந்த சுலோவன் விரிவாக்கத் திட்டமே ஆகும். இவர் இதே திட்ட இரண்டாம் பகுதியின் முதன்மை ஆய்வாளரும் ஆவார். இவர்து கவனம் பால்வழியின் ஆய்விலும் அது இன்றுள்ள நிலைக்குப் படிமலர்ந்ததையும் புரிந்துகொள்வதே ஆகும். பிற பால்வெளிகளின் செம்பெயர்ச்சிநிலைக் கட்ட உருவாக்கத்தை நம் பால்வெளியின் உருவாக்கத்தைப் பயில்வதன் வாயிலாகப் புரிந்துகொள்ளலாம் எனக் கருதுகிறார். இவரது ஆய்வின் நோகம் பால்வெளிகள் உருவாகும்போது நிகழும் அகந்திரள்வு விளைவுகளைத் தேடலும் புரிந்துகொள்ளலும் அதனால் பால்வெளிகளின் இயல்புகளையும் அவற்ரின் இன்றைய நிலவலையும் அறிதலாகும்.

இவரது பழைய திட்டங்களில் இவர் விண்மீன் உருவாக்கத்தைப் புரிந்து கொள்ள, வான்வரைவிலும் விண்மீன்கள் ஆய்விலும் ஈடுபட்டார்.. இவரது ஆய்வு இவருக்கும் இவரது மாணவருக்கும் இன்றுள்ள சுருள்பால்வெளிகள் எப்படி தோன்றின என்பதையும் அவை எப்படி இன்றுள்ள நிலையை அடைந்தன என்பதையும் புரிந்துகொள்ள உதவி வருகிறது.



</doc>
<doc id="400038" url="https://ta.wikipedia.org/wiki?curid=400038" title="தொட்டலகொண்டா">
தொட்டலகொண்டா

தொட்டலகொண்டா பௌத்த வளாகம் (Thotlakonda Buddhist Complex) (), இந்தியாவின் ஆந்திரப் பிரதேச மாநிலத்தின், விசாகப்பட்டினம் நகரத்திலிருந்து 15 கிமீ தொலைவில், பீமுனிப்ப்பட்டினம் எனும் கிராமத்தின் சிறு மலைக்குன்றில் உள்ளது. தெலுங்கு மொழியில் தொட்டலகொண்டா என்பதற்கு "பாறையில் குடைந்த கிணறு" எனப்பொருளாகும். 

கலிங்க நாட்டில் புகழ்பெற்றிருந்த பௌத்த தலமான தொட்டலகொண்டாவின் கடற்கரை பட்டினமான கலிங்கப்பட்டினத்திலிருந்து, கிமு மூன்றாம் நூற்றாண்டில், பௌத்த சமயம் இலங்கை மற்றும் தென்கிழக்காசிய நாடுகளுக்கு பரவியது. 

ஆந்திர மாநில அரசு 1988 - 1993களில் இவ்விடத்தில் அகழாய்வு செய்கையில், இரண்டாயிரம் ஆண்டுகளுக்கு முந்தைய ஈனயான பௌத்த வளாகம் விகாரையுடன் கூடிய தூபிகள் கண்டெடுக்கப்பட்டது. இப்பௌத்த தொல்லியல் களத்தின் தெற்கில் பிக்குகள் மழை நீரைச் சேரிக்கும் வகையில், பாறையைக் குடைந்து கிணற்றை வெட்டியுள்ளனர். 

அகழாய்வில் பிராமி எழுத்தில் எழுதப்பட்ட 12 கல்வெட்டுக்கள் கிடைத்தது. இக்கல்வெட்டுக் குறிப்புகள் மூலம் இம்மலையை முன்னர் "சேனகிரி" என்று அழைக்கப்பட்டுள்ளது. கிமு இரண்டாம் நூற்றாண்டு முதல் கிபி இரண்டாம் நூற்றாண்டு முடிய தொட்டலகொண்டா பௌத்த வளாகம் நன்கு செயல்பட்டுள்ளது. 

தொட்டலகொண்டா அருகே பவிகொண்டா எனும் பௌத்த தொல்லியல் களம் உள்ளது. 




</doc>
<doc id="400041" url="https://ta.wikipedia.org/wiki?curid=400041" title="பெத்தபுரம்">
பெத்தபுரம்

பெத்தபுரம் (Peddapuram), தென்னிந்தியாவில் உள்ள ஆந்திரப் பிரதேசம் மாநிலத்தின் கிழக்கு கோதாவரி மாவட்டத்தில் உள்ள நகரம் ஆகும். 
பெத்தபுரம் நகரம் பாகையில் அமைந்துள்ளது.

2011ம் ஆண்டின் மக்கட்தொகை கணக்கெடுப்பின் படி, இந்நகரத்தின் மக்கள்தொகை 49,477 ஆகும். அதில் ஆண்கள் 24,334 ஆகவும், பெண்கள் 25,143 ஆகவும் உள்ளனர். எழுத்தறிவு 
76.14% ஆகவுள்ளது.
இந்நகரத்திற்கு அருகில் பௌத்த பிக்குகள் தங்கியிருந்த குகைகளை பாண்டவர் குகை என உள்ளூர் மக்கள் அழைக்கின்றனர். 



</doc>
<doc id="400042" url="https://ta.wikipedia.org/wiki?curid=400042" title="கிறித்தி ஏ. திரெமாண்டி">
கிறித்தி ஏ. திரெமாண்டி

கிறித்தி ஏ. திரெமாண்டி "(Christy A. Tremonti)" ஓர் அமெரிக்க நோக்கீட்டு வானியலாளர் ஆவார். இவர் மாடிசனில் அமைந்த விசுகான்சின் பல்கலைக்கழகத்தின் வானியல் துறையின் புல உறுப்பினராக உள்ளார். இவர் 2005 இல் அரிசோனா பல்கலைக்கழகத்தில் இருந்தபோது அபுள் ஆய்வுநல்கையைப் பெற்றுள்ளார்.இவர் 1994 இல் தன் இளமறிவியல் பட்டத்தைக் கால்கேட் பல்கலைக்கழகத்தில் பெற்றார். இவர் தம் முனைவர் பட்ட்த்தை ஜான் ஆப்கின்சு பல்கலைக்கழகத்தில் 2003 இல் பெற்றுள்ளார். இவரது முனைவர் பட்ட ஆய்வுரை "தாழ் செம்பெயர்ச்சி விண்மீன்கள் உருவாகும் பால்வெளிகளின் இயற்பியல் பண்புகள்: விண்வெளி புற ஊதா, 20,000 SDSS கதிர்நிரல்களில் இருந்து பெறும் பார்வைகள்" என்பதாகும். இந்த ஆய்வின் மேற்பார்வையாளர் முனைவர் திமோத்தி எம். கெக்மன் ஆவார்.

இவரது ஆர்வம் விண்மீன் உருவாக்கம் நிகழும் பால்வெளிகள்,செயல் முனைவு மிக்க பால்வெளிக் கருக்கள், பால்வெளிக் காற்றுகள், பால்வெளிகளின் இணைவுகள் உள்ளடங்க, பால்வெளி உருவாக்கத்திலும் படிமலர்ச்சியிலும் அமைகிறது இவர் கதிர்நிரலியலிலும் தரவௌகள் திரட்டலிலும் ஆர்வம் கொண்டுள்ளார் இவர் சுலோவான் இலக்கவியல் வானளக்கைத் திட்ட உறுப்பினரும் ஆவார்.

இவர் வானியல் இதழிலும் வானியற்பியல் இதழிலும் அரசு வானியல் கழக மாதவாரி அறிவிப்புகளிலும் 60 க்கும் மேற்பட்ட ஆய்வுக் கட்டுரைகளை எழுதியுள்ளார். இவரது கட்டுரைகள் முழுமையாக arXiv.org எனும் இணையதளத்தில் காணலாம். பெரும்பாலான அறிவியலாளர்களைப் போலவெ இவர் உலகெங்கணும் உள்ள 150 க்கும் மேற்பட்ட இணயாசிரியர்களுடன் இணைந்து தன் கட்டுரைகளை வெளியிட்டுள்ளார். அடிக்கடி இவர் இணைந்தெழுதும் சில இணையாசிரியர்களில் திமோத்தி எம். கெக்மனும் அரோன் வி. பிரிக்மனும் டொனால்டு பி. சுனீடரும் அடங்குவர். சுக்கோபசு அறிவிப்பின்படி, இவரது கட்டுரைகளின் பரவலான மேற்கோள் சுட்டெண் 2015 மார்ச்சில் 44 ஆகும்.

மேற்கோள் சுட்டெண்ணில் 2015 மார்ச்சு 15 இன்படி இவர் சுலோவான் இலக்கவியல் வானளக்கை சார்ந்த அண்மைக் கால ஆய்வுக் கட்டுரைகளில் மூன்றாமவராக உள்ளார். இவற்றில் இவர் முதல் ஆசிரியராக அமையும் மிகவும் அடிக்கடி சுட்டப்படும் ஆய்வுக் கட்டுரை, "பொருண்மை-பொன்மத்தன்மை உறவின் தோற்றம்: சுலோவான் இலக்கவியல் வானளக்கையில் 53,000 விண்மீன் உருவாக்கப் பால்வெளிகளின் ஆய்வு சார்ந்து (The origin of the mass-metallicity relation: Insights from 53,000 star-forming galaxies in the Sloan Digital Sky Survey)" என்பதாகும். இவர்தான் முதன்முதலில் சுலோவான் இலக்கவியல் வானளக்கையில் அதன் புள்ளியியல் திறமையைப் பால்வெளிப் படிமலர்ச்சி ஆய்வுகளில் பயன்படுத்தியவர் ஆவார். 

முனைவர் திரெமாண்டி பன்னாட்டு வானியல் ஒன்றியத்தின் உறுப்பினர் ஆவார்.



</doc>
<doc id="400056" url="https://ta.wikipedia.org/wiki?curid=400056" title="ஆயிரங்காலத்துப் பயிர்">
ஆயிரங்காலத்துப் பயிர்

ஆயிரங்காலத்துப் பயிர் என்பது 1963 ஆவது ஆண்டில் வெளியான ஒரு தமிழ்த் திரைப்படமாகும். டி. எஸ். துரைராஜ் இயக்கிய இத்திரைப்படத்தில் காகா இராதாகிருஷ்ணன், இராதா பாய், "வைரம்" கிருஷ்ணமூர்த்தி ஆகியோர் முக்கிய வேடங்களில் நடித்திருந்தனர்.

நடிகர்கள் பட்டியலானது "திரைக்களஞ்சியம் பகுதி 2" புத்தகத்தின் படி தரப்பட்டுள்ளது.


இத்திரைப்படத்திற்கு எஸ். எம். சுப்பையா நாயுடு இசையமைத்திருந்தார். பாடல்களைக் கவிஞர் கண்ணதாசன், சிதம்பரம் சுந்தரம் பிள்ளை ஆகியோர் எழுதியிருந்தனர்.


</doc>
<doc id="400065" url="https://ta.wikipedia.org/wiki?curid=400065" title="சந்திரஹாரம்">
சந்திரஹாரம்

சந்திரஹாரம் 1954 ஆம் ஆண்டு வெளியான ஒரு இந்திய தமிழ்த் திரைப்படமாகும். தமிழ், தெலுங்கு ஆகிய இரு மொழிகளிலும் தயாரிக்கப்பட்ட இத்திரைப்படத்தை, கமலாகர காமேஸ்வர ராவ் இயக்கியிருந்தார். என். டி. ராமராவ், சாவித்திரி, ஸ்ரீரஞ்சனி, எஸ். வி. ரங்கராவ், ரேலங்கி, சூரியகாந்தம், ருஷ்யேந்திரமணி ஆகியோர் நடித்திருந்தனர். பிங்கலி நாகேந்திர ராவ் எழுதிய கதைக்கு தஞ்சை ராமையாதாஸ் வசனம் எழுதியதோடு பாடல்களையும் இயற்றினார். கண்டசாலா இசையமைத்தார்.


</doc>
<doc id="400089" url="https://ta.wikipedia.org/wiki?curid=400089" title="காளசமுத்திரம் ஊராட்சி (சின்னசேலம்)">
காளசமுத்திரம் ஊராட்சி (சின்னசேலம்)

காளசமுத்திரம் ஊராட்சி இந்தியா, தமிழ்நாடு, விழுப்புரம் மாவட்டம், சின்னசேலம் வட்டம், சிதம்பரம் தேசிய நெடுஞ்சாலைக்கு வடக்கேயும், சின்னசேலம் நகரத்தில் இருந்து 06 கிலோமீட்டரில் அமைந்துள்ளது. இக்கிராமத்திலிருந்து மேற்கு திசையில் 93 கி. மீ தொலைவில் விழுப்புரம் நகரமும், 22 கி. மீ தொலைவில் கள்ளக்குறிச்சியும் உள்ளது.

இவ்வூரில் மிகவும் பிரசித்தியாக 3 தேர் திருவிழாக்கள் கொண்டாடப்படுகிறது. 



</doc>
<doc id="400092" url="https://ta.wikipedia.org/wiki?curid=400092" title="அமராவதி பௌத்த தொல்லியல் களம்">
அமராவதி பௌத்த தொல்லியல் களம்

அமராவதி பௌத்த தொல்லியல் களம் பொதுவாக பெருந்தூபி என்றும் அழைக்கப்படும் இப்பௌத்தத் தூபி, அசோகர் ஆட்சிக் காலத்தில், கிமு 250ல் நிறுவப்பட்டது. 

தென்னிந்தியாவின் ஆந்திரா மாநில குண்டூர் மாவட்டத்தில் உள்ள அமராவதி சிற்றூரில் இப்பௌத்தத் தொல்லியல் களம் உள்ளது.

இத்தொல்லியல் களம் இந்தியத் தொல்லியல் துறையின் பராமரிப்பில் உள்ளது. மேலும் தொல்லியல் வளாகத்தில் தொல்லியல் அருங்காட்சியகம் உள்ளது. அமராவதி பௌத்தத் தொல்லியல் வளாகத்தில் அகழாய்வின் போது கண்டெடுக்கப்பட்ட பண்டைய பௌத்த சிற்பங்கள் உலகின் பல்வேறு அருங்காட்சியகங்களில் காட்சிக்கு வைக்கப்பட்டுள்ளது. அமராவதி கருங்கல் தூபியில் இளைஞர்கள் மற்றும் விலங்குகளின் சிற்பங்கள் செதுக்கப்பட்டுள்ளது.

இத்தொல்லியல் களத்தில் சுண்ணாம்புக்கல் பலகைகளில் செதுக்கப்பட்ட சிற்ப வேலைப்பாடுகள், கிபி 50 முதல் கிபி 250 முடிய, மூன்று கட்டங்களாக நடைபெற்றுள்ளது. முதல் கட்டப்பணிகள் கிபி 50 முடியவும், இரண்டாம் கட்டப்பணிகள் கிபி 50 - 100 முடியவும், மூன்றாம் கட்டப் பணிகள் 200 - 250 முடியவும் நடைபெற்றுள்ளது.

மேஜர் காலின் மெக்கன்சீ எனும் பிரித்தானியர் 1797ல், கிருஷ்ணா ஆற்றின் வலது கரையில், அமராவதியில் பௌத்த தொல்பொருட்களை கண்டுபிடித்தார். 

அமராவதி பௌத்த தொல்லியற்களத்தில் சுண்ணாம்புக்கல் பலகைகளில் செதுக்கப்பட்ட ஏராளாமான தூபிகள், சைத்தியங்கள், சிற்பங்களை கண்டுபிடித்தார். 

ஸ்காட்லாந்து நாட்டின் இயற்கை அறிவியலாளரான சர் வால்டர் எலியட் கிபி 1845ல் அமராவதி தொல்லியல் களத்தின் மேற்குப் பகுதியில் அகழாய்வு செய்த போது கண்டெடுதத பண்டைய பௌத்த சிற்பங்கள் தற்போது அரசு அருங்காட்சியகம், சென்னையில் காட்சிக்கு வைக்கப்பட்டுள்ளது.

பின்னர் இந்த 75 பளிங்குக் கல் சிற்பங்களின் புகைப்படங்களை மட்டும் இந்தியாவில் வைத்துக் கொண்டு, 1859ல் அசல் பலகைச் சிற்பங்கள் லண்டனுக்கு அனுப்பி வைக்கப்பட்டது.

கிருஷ்ணா ஆறு மற்றும் கோதாவரி ஆறுகளுக்கிடையே உள்ள பகுதிகளில் கிமு இரண்டாம் நூற்றாண்டு முதல் பௌத்த சமயம் செழிப்புடன் விளங்கியது. 

கிமு 200ல் அசோகர் ஆட்சிக்காலத்தில், இப்பகுதிகளில் பௌத்த தூபிகளும், பிக்குகள் தங்குவதற்கான விகாரைகளும், கௌதம புத்தர் சிற்பங்களும் நிறுவப்பட்டது. தென்னிந்தியாவில் பௌத்த சமயம் வீழ்ச்சி அடையும் தருவாயில் இப்பௌத்த தொல்லியல் களங்கள் மக்களால் புறக்கணிக்கப்பட்டதால், மண்னில் புதையுண்டது.

கலை வரலாற்று ஆய்வாளர்கள், அமராவதி சிற்பங்கள் கிரேக்க-பௌத்தக் கலை, காந்தாரக்கலை மற்றும் பண்டைய இந்தியக் கலையில் வடிக்கப்பட்டுள்ளதாக கருதுகின்றனர். 

சீன பௌத்த அறிஞரும் பிக்குவுமான சுவான்சாங், கிபி 640ல் அமராவதியில் சில காலம் தங்கியிருந்த போது, அமராவதியின் விகாரைகளையும், தூபிகளையும், சிற்பங்களையும் தனது பயணக் குறிப்பில் குறித்துள்ளார்.

அமராவதி பௌத்த தொல்லியல் களத்தில் கண்டெடுக்கப்பட்ட சிற்பங்கள் உலகம் முழுவதில் உள்ள அருங்காட்சியகங்களில் காட்சிக்கு வைக்கப்பட்டுள்ளது. அவைகள்:



[[பகுப்பு:குண்டூர் மாவட்டம்]]
[[பகுப்பு:பௌத்த யாத்திரைத் தலங்கள்]]
[[பகுப்பு:ஆந்திரப் பிரதேசத்தில் உள்ள தொல்லியல் தளங்கள்]]
[[பகுப்பு:ஆந்திர ஊர்களும் நகரங்களும்]]
[[பகுப்பு:பௌத்தத் தொல்லியற்களங்கள்|*]]
[[பகுப்பு:இந்தியத் தொல்லியற்களங்கள்]]
[[பகுப்பு:ஆந்திரப் பிரதேசத்தில் உள்ள தொல்லியல் தளங்கள்]]

</doc>
<doc id="400095" url="https://ta.wikipedia.org/wiki?curid=400095" title="எலைன் எம். சாடிலர்">
எலைன் எம். சாடிலர்

எலைன் சாடிலர் "(Elaine Sadler)" ஓர் ஆத்திரேலிய வானியற்பியலாளர் ஆவார். இவர் சிட்னி பல்கலைக்கழகத்தின் இயற்பியல் பள்ளியின் வானியற்பியல் துறையின் பேராசிரியர் ஆவார். இவர் CAASTRO (ARC Centre of Excellence for All-Sky Astrophysics) மையத்தின் இயக்குநரும் ஆவார். இவர் 2010 இல் ஆத்திரேலிய அறிவியல் கல்விக்கழகத்தின் ஆய்வுறுப்பினாராகத் தேர்வானார். இவர் பன்னாட்டு வானியல் ஒன்றியத்தின் உறுப்பினரும் ஆவார். இவர் 150 ஆய்வுத்தாளகளை வெளியிட்டுள்ளார்.

இவர் தன் எட்டாம் அகவையில் இருந்தே வானியலில் ஆர்வத்தோடு திகழ்ந்துள்ளார். இவர் அப்போது பெற்ற புடவி, தொலைநோக்கிகளின் புகைப்படங்கள் நிறைந்த நூலால் இந்த ஆர்வம் தோன்றியுள்ளது. இவர அதுமுதலே பெரிய சிக்கல்களைப் பற்றிச் சிந்திக்கலானார். இவர் தன் பதினொன்றாம் அகவையில் இங்கிலாந்து, கில்டுபோர்டு பயில்நிலை வானியல் கழகத்தில் உறுப்பினர் ஆனார். இவ்ரே அக்கழக மிக இளமையான உறுப்பினராக விளங்கினார்.

இவர் குவீன்சுலாந்து பல்கலைக்கழகத்தில் படித்து இயற்பியலில் இளவல் பட்டம் பெற்றார். இவர் தன் முனைவர் பட்டத்தை ஆத்திரேலியத் தேசிய பல்கலைக்கழகத்தில் பெற்றார். in 1983. பட்டப்படிப்பு முடிந்ததும், ஐரோப்பியத் தெற்கத்திய வான்காணகத்திலும் கிட்பீக் தேசிய வான்காணகத்திலும் பணிபுரிந்துப் பின்னர் ஆத்திரேலிய வானியல் நோக்கீட்டகத்துக்கு மாறியுள்ளார். இவர் 1993 இல் சிட்னி பல்கலைக்கழகத்தில் சேர்ந்து பணிபுரியலானார். இவர் ஆத்திரேலிய ஆராய்ச்சி மன்றத்தின் மூன்று ஆய்வுநல்கைகளைப் பெற்றதால், இவர் விரிந்து பரந்த அளவில் ஆய்வுத் திட்டங்களை மேற்கொள்ள முடிந்தது. இவர் தன் குழுவின் ஒத்துழைப்போடு, சிட்னி பல்கலைக்கழகத்தின் மொலாங்கிலோ கதிர்வீச்சுத் தொலைநோக்கியைப் பயன்படுத்தி தென் அரைவான்கோளம் முழுமைக்குமான விண்மீன்களின் கதிர்வீச்சு வரைபட அட்டவணையை உருவாக்கியுள்ளார். இந்த அட்டவணை பன்னாட்டு அளவில் பல வானியலாளர்களால் பயன்படுத்தப்படுகிறது.

இவர் 2010 இல் ஆத்திரேலிய அறிவியல் கல்விக்கழகத்துக்குத் தேர்வு செய்யப்பட்டார். இக்கழகம் இவரை உலக முன்னோடி ஆராய்ச்சியாளராக விவரிக்கிறது.

இவர் CAASTROவின் இயக்குநராக, அதன் ஏழு பல்கலைக்கழகங்களில் உள்ள 100 அறிவியலாளர். 40 ஆராய்ச்சி மாணவர் ஆகியோரை மேற்பார்வை இடுகிறார். இவற்ரில் சிட்னி பல்கலைக்கழகம், ஆத்திரேலியத் தேசியப் பல்கலைக்கழகம், கர்ட்டின் பல்கலைக்கழகம், மெல்பர்ன் பல்கலைக்கழகம், குவீன்சுலாந்து பல்கலைக்கழகம், சுவின்பர்ன் தொழில்நுட்ப்ப் பல்கலைக்கழகம், மேற்கு ஆத்திரேலியப் பல்கலைக்கழகம் ஆகியவை அடங்கும். மேலும் இந்த ஆய்வு வலையில் 11 ஆத்திரேலிய, கடல்கடந்த நிறுவனங்களும் உள்ளன.

இவரது ஆய்வுக்குழு 2015 ஜூலையில் 5 பில்லியன் அகவையுடைய பழம்பால்வெளி ஒன்றைக் கண்டுபிடித்தது.இதற்கு CSIRO வின் ஆத்திரேலிய SKA தடங்காணி பயன்படுத்தப்பட்டது.

இவரது முதன்மையான ஆய்வுப் புலங்களாக பால்வெளி உருவாக்கமும் படிமலர்ச்சியும் முனைவான பால்வெளிக் கருவும் ஆகும்.


</doc>
<doc id="400099" url="https://ta.wikipedia.org/wiki?curid=400099" title="புனித தேவதை ஆங்கிலோ இந்தியன் உயர்நிலைப்பள்ளி">
புனித தேவதை ஆங்கிலோ இந்தியன் உயர்நிலைப்பள்ளி

புனித தேவதை ஆங்கிலோ இந்தியன் உயர்நிலைப்பள்ளி ("Holy Angels Anglo Indian Higher Secondary School"); இது தென்னிந்திய மாநிலமான தமிழ்நாட்டில் அமைந்துள்ள, அனைத்து சிறுமியர்களுக்கான கத்தோலிக்க திருச்சபையின் தனியார், கன்னி மட ("Convent") பாடசாலையாகும். உயர்நிலைப்பள்ளியாக உள்ள இது, மழலையர் ("Nursery") நிலையிலிருந்து, உயர்நிலை (பன்னிரெண்டாம்) வரையில் கல்வி வழங்கும் பள்ளியாக உள்ளது. மேரி பிரான்சிஸ்கன் மிஷினரிகள் ("Franciscan Missionaries of Mary") மூலம் இயங்கக்கூடிய இப்பள்ளி, “"உண்மையான தொண்டினை நோக்கி"” என்பதனை குறிக்கோளாகக் கொண்டுள்ளது. 2009 / 10 கல்வி ஆண்டில் நடைப்பெற்ற, இப்பள்ளியின் 75 ஆவது ஆண்டுவிழாவான, பிளாட்டினம் பெருவிழா கொண்டாட்டத்தின்போது, 11 ஆவது இந்தியக் குடியரசுத் தலைவரும், இந்திய அறிவியலாளருமான ஆ. ப. ஜெ. அப்துல் கலாம் கலந்துகொண்டு சிறப்பித்தார். பற்பல சமயங்களைச் சார்ந்த சுமார் 2100 மாணவர்களுக்கும் மேலாக பயிலும் இப்பள்ளியின் முன்னாள் மாணவர் இந்திரா நூயி, பெப்சி நிறுவத்தின் தலைவராகவும், முதன்மை செயல் அலுவலராகவும் பணியாற்றுகிறார் என்பது குறிப்பிடத்தக்கது.

இக்கல்வி நிறுவனம், சென்னை மயிலாப்பூரில் செயின்ட் தாமஸ் கான்வென்ட் ("St. Thomas Convent") எனும் பெயரில் நிறுவப்பட்டது. பின்னர் 1888 இல், செயின்ட் தாமஸ் பள்ளியை, ஆங்கிலோ இந்தியர்கள் குழந்தைகளுக்காக திருச்சபையின் சமயகுருவால் நடத்தப்பட்டுவந்தது. பின்பு 1897 ஆம் ஆண்டில், மேரி சகோதரிகளின் பிரான்சிஸ்கன் சபையின் சமயப்பரப்பாளர்கள், இப்பள்ளிப் பொறுப்பை ஏற்றுக் கொண்டனர், அதன்பின் "செயிண்ட் தாமஸ் ஐரோப்பியர்கள் பள்ளி" ("St. Thomas European School") என அழைக்கப்பட்டது. 1909 ஆம் ஆண்டில் ஆங்கிலோ-இந்தியப் பிள்ளைகளுக்கு "புனித தேவதை" ("Holy Angels") என்ற பெயரில் தங்கும் விடுதி வழங்கப்பட்டது. ஆனால், விரைவில் பெரிய குடியிருப்பு வசதி தேவைப்பட்டது. 1928 ஆம் ஆண்டிலிருந்து மைலாப்பூரின் போர்த்துகீசிய பேராயர் டெக்ஸ்சிரா, எப் எப் எம் க்கு ("FFM") மாம்பலம் (தற்போது தியாகராய நகர்) இல் ஏறத்தாழ 5 ஏக்கர் அளவைக் கொண்ட தேவாலய சொத்துக்களுக்கு விற்க முன்மொழியப்பட்டது.

1933 ஆம் ஆண்டு பிப்ரவரியில் அந்நிறுவனம் அந்த நிலத்தை வாங்கியது, அங்கு ஆங்கிலோ-இந்திய பள்ளி, தங்கும் விடுதி, மற்றும் கான்வென்ட் ஆகியவற்றை நிர்மாணிப்பதற்கு திட்டமிடப்பட்டது. 1934, மார்ச்சு 21 இல் அங்கு எட்டு அறைகள் எழுப்பப்பட்டன. பின்பு இரண்டு மாதங்களுக்குப் பிறகு, பேராயர் கார்வால்ஹ ("Carvalho") அப்போதைய மாம்பலத்தில் (தற்போது தியாகராய நகர்)) ஒரு புதிய கட்டிடத்திற்கான அடித்தளத்தை அமைத்தார். 1934, சூன் 1 அன்று, பெண்குழந்தைகளுக்கான விளையாட்டு முறை கல்விக் கூடம் உள்ளிட்ட கட்டிடம் திறக்கப்பட்டது. இப்பள்ளியின் முதல் தலைமை ஆசிரியை எம். நோட்ரே டேம் டி பாம்பீ ("M. Notre Dame de Pompei") ஆவார், அவர் ஒரு ஐரிய பெற்றோர்களுக்கு பிறந்த இந்தியராவார்.

1934 ஆம் ஆண்டு, ஆகத்து 2, அன்று, புதிய கட்டிடத்திற்கான அடித்தளம் அமைக்க, மைலாப்பூர் பேராயர் மூலம் ஆசீர்வதிக்கப்பட்டது. 1935, சூன் 27 அன்று, பேராயர், மைலாப்பூர் கார்வால்ஹ ("Mgr. Carvalho") புதிய கட்டுமானத்தின் ஒவ்வொரு பகுதியையும் ஆசீர்வதித்தார். 1935, சூலை 2 இல், "புனித தேவதை" ("Holy Angels") என்ற ஒரு சிறப்புவாய்ந்த பெயரை புதிய கட்டிடத்திற்கு சூட்டப்பட்டது. 1937 மற்றும் 1940 ஆம் ஆண்டுகளுக்கு இடையே அசல் தொகுதி நீளமாக இருந்தது, அதில் ஒரு பிரிவு சேர்க்கப்பட்டு மற்றுமொரு மேல்தளம் கட்டப்பட்டு, மற்றும் முழு கட்டிடமும் பிரதான கட்டிடத்திற்கு இணைப்புப் பாலம் கட்டப்பட்டது.

1935 சூலையில், மைலாப்பூரில் உள்ள எப் எம் எம் ("FMM") மேலதிகாரி, "புனித தேவதை" ("Holy Angels") எனும் இந்த கல்வி நிறுவனத்தை அதன் சொந்த மேன்மையான ஒரு தனி சமுதாயத்தை கொண்டிருக்க வேண்டும் என்று முடிவு செய்தார். 1935,ஆகத்து 5, அன்று அதற்கான தீர்மானம் நிறைவேற்றப்பட்டு ஒன்பது சகோதரிகள் ஒரு புதிய கட்டிடத்தின் ஒரு பிரிவில் குடிபெயர்ந்தனர். 1937 ஆம் ஆண்டு டிசம்பர் மாதம் 28 ஆம் தேதி முதல் - 30 ஆம் தேதி வரையில் சென்னை சர்வதேச மன்றம் நடைபெற்றது. அந்த மாநாட்டில் பல்வேறு சபைகளின் சகோதரிகள் பலர் கன்னி மடத்தில் கலந்துகொண்டார்கள்.



</doc>
<doc id="400102" url="https://ta.wikipedia.org/wiki?curid=400102" title="எமிலி இரைசு">
எமிலி இரைசு

எமிலி இரைசு "(Emily Rice)" நியூயார்க் பல்கலைக்கழக வானியல் பேராசிரியர் ஆவார். இவர் தழ் பொருண்மை வான்பொருள்களின் வளிமண்டல இயல்புகள் ஆய்வுக்கான அறிவியல் பங்களிப்புகள் மட்டுமன்றி, வானியல் சார்ந்த மக்கள் பரப்புரைத் திட்டங்களுக்காகப் பெயர்பெற்றவர். இவர் STARtorialist எனும் பெயரில் வானியல் மையப்படுத்திய வலைப்பதிவின் இணைநிறுவனர். இவர் Tap எனும்மக்கள் பரப்புரை வானியல் தொடரின் ஓம்புநர். இவர் வானியலுக்கான ஒலி; ஒளிக்காட்சிப் படிமப் படைப்பாளர். இவர் இப்போது நியூயார்க் நகர அமெரிக்க இயற்கை வரலாற்ரு அருங்காட்சியகத்தில் ஆராய்ச்சி இணையராக உள்ளார். இவர் இப்போது நியூயார்க் கேடன் கோளரங்கில் மக்கள் பரப்புரையாளராகவும் உள்ளார்.

இவர் பிட்சுபர்கு பல்கலைக்கழகத்தில் பயின்று இரண்டு கலையிளவல் பட்டங்களைப் பெற்றார். இவற்றில் ஒன்று இயற்பியலிலும் வானியலிலும் பெற்ற புலமை சார்ந்தது; அடுத்தது, செருமன் மொழிப் பட்டமாகும். இவர் இளவல் பட்டங்களைப் பெற்றதும் இலாசு ஏஞ்சலீசு சென்று , அங்கு கலிபோர்னியா பல்கலைக்கழகத்தில் மூதறிவியல் பட்டமும் பின்னர் முனைவர் பட்டமும் பெற்றார். இவரது மூதறிவியல் பட்ட ஆய்வுரை அக்குவிலா விண்மீன் குழுவில் உள்ள இளம் விண்மீன் கொத்தின் விண்மீன்களின் பான்மைகளைப் பற்றியதாகும். இவரது ஆய்வுரையின் முடிவுகள், இலிசா பிராக்டோ வின் உயர்பிரிதிறக் கதிர்நிரல்களைத் தழுவியதாகும். இவை 2006 இல் வானியற்பியல் இதழிலும் வெளிவரவுள்ல உருவாக்க விண்மீன்கள் வாட்டாரங்கள் கையேட்டிலும் வெளியிடப்பட்டுள்ளன. இவர் தன் முனைவர் பட்டத்துக்காக, இவர் பழுப்புக் குறுமீன்கள் சார்ந்த வளிமண்டலங்களின் இயற்பியல் பண்புகளை ஆய்வு செய்தார். இவற்றுக்கான அண்மைப் படிமத்தின் அகச்சிவப்புக் கதிர்நிரல்சர் குறைபாடுகளைச் சுட்டிக்காட்டியுள்ளார்.இவர் தன் முனைவர் பட்ட்த்தை முடித்ததும், இவர் அமெரிக்க இயற்கை வரலாற்று அருங்காட்சியகத்தின் புறவெளிக்கோள் குழுவில் முதுமுனைவர் பட்ட இரெபெக்கா ஓப்பனீமர் ஆய்வுநல்கையில் ஆய்வு செய்தார்.

இவர் இப்போது சுட்டேட்டன் கல்லூரி பொறியியல், இயற்பியல் துறையில் புல உறுப்பினராக உள்ளார். இக்கல்லூரி நிய்யுயார்க் நகரப் பல்கலைக்கழகத்தின் பகுதியாகும். இவர் அங்கே உதவிப்பேராசிரியராக பணிபுரிவதோடு, நியூயார்க் நகரப் பழுப்புக் குறுமீன்கள் ஆராய்ச்சிக் குழு நிறுவன உறுப்பினர்களில் ஒருவரும் ஆவார்.இவரது ஆய்வு நம் பால்வெளியில் (பால்வழியில்) உள்ள தாழ்பொருண்மை வான்பொருட்களாகிய பழுப்புக் குறுமீன்கள், பெரும் புறக்கோள்கள் ஆகியவற்றின் இயல்புகளை விவரிக்க அகச்சிவப்புக் கதிர்கள் அண்மிய கதிர்நிரல்களில் முதன்மையாகக் கவனம் குவிக்கிறது. இவர் விண்மீன், கோள் அமைப்புகளின் உருவாக்க இயங்கமைப்புகள் பற்றியும் ஆய்வு மேற்கொள்கிறார். இவர் தன் பணிகளை பிறரோடு இணைந்து 30 எண்ணிக்கைக்கும் மேற்பட்ட கட்டுரைகளை வெளியிட்டுள்ளார். இவர் தொடக்கநிலை வானியல் பாடங்களில் பயன்படுத்த அறிமுக வானியல் ஆய்வு செய்முறைகளைக் கருத்து சார்ந்த அணுகுமுறையில் பிறரோடு இணைந்து வடிவமைத்து வெளியிட்டுள்ளார.

இவர் அமெரிக்க இயற்கை வரலாற்று அருங்காட்சியகத்தில் ஆராய்ச்சி இணையராக தொடர்ந்து ஈடுபட்டும் அடிக்கடி கேடன் கோளரங்கில் கோளரங்கு அறிமுகப்படுத்தியும் மிகவும் புகழ் ஈட்டியுள்ளார்.

இவருக்கு 2015 இல் கியூனி (CUNY) வாழ்வியல், அறிவியல் சார்ந்த கல்விக்கழகத்தில் இருந்து இவரது உயர்புலமைக்காக வாசர் விருது வழங்கப்பட்டது.

தன் ஆராய்ச்சிப் புலத்தில் ஏராளமான பங்களிப்புகளை வழங்கியிருந்தாலும், இவர்மக்கள் அறிவியல் பரப்புரைப்பணிகளில் பெருவெற்ரி அடைந்துள்ளார் இவர். STARtorialist எனும் பெயரில் வானியல் மையப்படுத்திய வலைப்பதிவினை Summer Ash எனும் வானியலை மையப்படுத்திய நயப்பு வலைப்பதிவுடன் இணைந்து வடிவமைத்துள்ளார் இதன் நோக்கம்"அறிவியல் நயப்புடன் கலக்கும்போது அறிவியலாளரும் நயத்தகும் தன்மை பெறுவர்" என்பதாகும்.

இவர் நியூயார்க் அரங்குகளில் கார்ல் சாகன் நினைவாக மக்கள் அறிவியல் கூட்டங்களை அணிதிரட்டி, விருந்தோம்பி, மோன்க்கர் கார்ல் சாகன் அறிவியல் உரைகளை வழங்கியுள்ளார். இவை இவரது டேப் வானியல் தொடரின் பகுதியாக அமைந்தனவாகும்.


</doc>
<doc id="400107" url="https://ta.wikipedia.org/wiki?curid=400107" title="இந்தியப் பெண்கள் துடுப்பாட்ட அணி">
இந்தியப் பெண்கள் துடுப்பாட்ட அணி

இந்தியப்பெண்கள் துடுப்பாட்ட அணி ( India women's national cricket team) என்பது இந்தியாவைத் துடுப்பாட்ட போட்டிகளில் பெண்கள் பிரிவில் பிரதிநிதித்துவப்படுத்தும் அணியாகும். இது இந்தியத் துடுப்பாட்டக் கட்டுப்பாடு வாரியத்தால் தேர்ந்தெடுக்கப்படுகிறது. இந்தியா 1976 இல் மேற்கிந்தியத்தீவுகள் துடுப்பாட்ட அணிக்கு எதிராக தனது முதல் தேர்வுத் துடுப்பாட்டப் போட்டியில் விளையாடியது. 1978 துடுப்பாட்ட உலகக்கிண்ணம் போட்டின் போது தனது ஒருநாள் பன்னாட்டுத் துடுப்பாட்டத்தில் விளையாடியது. இந்த அணி இரு முறைகள் துடுப்பாட்ட உலகக்கிண்ணப் போட்டியின் இறுதிச் சுற்றில் தோல்விகண்டுள்ளது. ஒரு முறை ஆத்திரேலியத் துடுப்பாட்ட அணிக்கு எதிராகவும், ஒரு முறை இங்கிலாந்து துடுப்பாட்ட அணிக்கு எதிராகவும் தோல்வி கண்டுள்ளது. 


</doc>
<doc id="400110" url="https://ta.wikipedia.org/wiki?curid=400110" title="வேல்சு கோர்கி">
வேல்சு கோர்கி

சில வேளைகளில் தனியே கோர்கி என்று மட்டும் அழைக்கப்படும் வேல்சு கோர்கி (Welsh Corgi) என்பது, சிறிய வகை, மந்தை மேய்க்கும் நாய் ஆகும். இது வேல்சில் தோற்றம் பெற்றது. பெம்புறூக் வேல்சு கோர்கி, கார்டிகன் வேல்சு கோர்கி என இரண்டு இனங்கள் அடையாளம் காணப்பட்டுள்ளன. 10 ஆம் நூற்றாண்டளவில், பிளெமிய நெசவாளர்களுடன் பெம்புறூக் வகை கொண்டுவரப்பட்டது. கார்டிகன் வகை நோர்சு குடியேற்றக் காரர்களால் கொண்டுவரப்பட்டது. இரண்டு வகைகளிடையே காணப்படும் ஒற்றுமைகளை விளக்குவதற்காக இரண்டுக்குமிடையே ஓரளவு இனக்கலப்பு ஏற்பட்டிருக்க வேண்டும் என்ற கருத்து முன்வைக்கப்பட்டுள்ளது.

இரண்டு வகைகளுள்ளும் பெம்புறூக்கே பெரிதும் விரும்பப்படுகிறது. “கென்னல்” சங்கத்தின் பட்டியலில், கார்டிகன் வேல்சு கோர்கி, பாதிக்கப்படத்தக்க தாயக இனம் எனக் குறிக்கப்பட்டுள்ளது. இனங்களுக்கான தர அளவீடுகளின்படி இரண்டு வகைகளுக்கும் இடையே உடல் சார்ந்த வேறுபாடுகள் காணப்படுகின்றன. கார்டிகன் எடையிலும், உயரத்திலும் பெரியது. மரபுவழியாக வாலின் வடிவங்களும் வேறுபட்டவை. உடல்நலத்தைப் பொறுத்தவரை, இரண்டு வகைகளுமே ஒரே வாழ்க்கைக் காலத்தைக் கொண்டவை என 2004 ஆம் ஆண்டின் ஆய்வு ஒன்று தெரிவிக்கின்றது, எனினும் பெம்புறூக் வகையில் சிறுநீரக, சிறுநீர் குழாய்ப் பிரச்சினைகளுக்கு வாய்ப்புக் கூடுதலாக உள்ளது. அத்துடன், பெம்புறூக் வகைக்கு, கார்டிகன் வகையிலும் கூடுதலாகக் கண் பிரச்சினைகள் ஏற்படக்கூடும். வேல்சு கோர்கியுடன், அரசி இரண்டாம் எலிசபெத்துக்கு வலுவான தொடர்பு உண்டு. இவர் 30க்கும் மேற்பட்ட இவ்வகை நாய்களைச் சொந்தமாக வளர்த்து வருகிறார். இவற்றுள் பெம்புறூக் வகையும், கோர்கி-டாசுசான்ட் என்னும் வகையும் அடங்குகிறது.
வேல்சு கோர்கிகள், வரலாற்றில், மந்தை மேய்ப்புக்கு, குறிப்பாக மாடுகளை மேய்ப்பதற்குப் பயன்பட்டன. இவை தம்மிலும் பெரிய விலங்குகளை நெருக்கமாகத் தொடர்ந்து அவற்றை நகர்த்திச் செல்ல வல்லவை. வரலாற்றில் பெம்புறூக்சயரும், கார்டிகனும் வேல்சின் வேளாண்மைப் பகுதிகள். வேல்சு கோர்கிகளின் குறைந்த உயரம் கொண்டிருந்தாலும், அவற்றின் விரைவு மாடுகளின் குளம்புக்குள் சிக்கிக்கொள்ளாமல் தப்ப உதவுகிறது. "கோர்கி" என்னும் சொல் வேல்சு மொழியில் "குள்ள நாய்" என்னும் பொருள்படும். இது நாயின் உயரத்தைக் குறித்த ஒரு அவமதிப்புச் சொல் அல்ல, வெறுமனே ஒரு விபரிப்புச் சொல்தான். கோர்கி, கானகத் தேவதைகளின் பரிசு என்று சொல்லும் செவிவழிக் கதையும் உள்ளது. 

வரலாற்றில், பெம்புறூக்சயரும், கார்டிகன்சயரும் தென்மேற்கு வேல்சில் அருகருகே அமைந்திருந்த நாடுகள். கோர்கியின் தோற்றம் பற்றி வேறுபட்ட கதைகள் சொல்லப்படுகின்றன. சிலர், மேற்கூறிய நவீன இனங்கள் இரண்டும் ஒரே மூதாதையில் இருந்து உருவானதாகக் கூறுகின்றனர். ஆனால், வேறு சிலர், பெம்புறூக் வேல்சு கோர்கியே 10 ஆம் நூற்றாண்டில் இருந்து பிளெமிசு நெசவாளர்களுக்கு இறக்குமதி செய்யப்பட்டது என்கின்றனர். தற்கால செருமனியைச் சுற்றியுள்ள பகுதியில் இருந்த நடு ஐரோப்பிய மேய்ப்பு இனங்களில் இருந்தே பெம்புறூக் வகை உருவாகியிருக்கக்கூடும் என்பது சிலரது கருத்து. எக்காலத்தில் இந்நாய்கள் வேல்சுக்குள் இறக்குமதி செய்யப்பட்டன என்பதைப் பொறுத்து, அவை, டியூச்செசு பிராச்சென் (Deutsches Brachen) ஆகவோ, டாசண்ட் (Dachshund) இனமாகவோ இருந்திருக்கக்கூடும்.

கார்டிகன் வேல்சு கோர்கியின் அறிமுகம் இந்தப் பகுதியில் குடியேறிய நோர்டியக் குடியேறிகளால் ஏற்பட்டது. இதை ஒத்த அளவுகளைக் கொண்ட நாய்கள் தற்கால இசுக்கண்டினேவியாவில் உள்ளன. இவை சுவீடிய வல்கண்ட் (Swedish Vallhund) என அழைக்கப்படுகின்றன. சில வரலாற்றாளர்கள் மேற்படி இரண்டு வகைகளும் ஒரே மூதாதையைக் கொண்டவை என்கின்றனர். கார்டிகன்சயரின் விவசாயிகள் 19 ஆம் நூற்றாண்டின் இறுதிப் பகுதியில் மாடு வளர்ப்பைக் கைவிட்டு செம்மறிக்கு மாறினர். கார்டிகன் வேல்சு கோர்கி செம்மறிக்குப் பொருத்தமில்லாததால், அவற்றை வேல்சு செம்மறி நாய்களுடன் இனவிருத்தி செய்தனர். 


</doc>
<doc id="400111" url="https://ta.wikipedia.org/wiki?curid=400111" title="ராதிகா ராமசாமி">
ராதிகா ராமசாமி

ராதிகா ராமசாமி, ஓர் இந்திய காட்டுயிர் ஒளிப்படக்கலைஞராவார். அனைத்துலக ஏற்புபெற்ற இந்தியாவின் முதல் பெண் காட்டுயிர் ஒளிப்படக் கலைஞராவார். இவர் புது தில்லியில் வசித்துவரும் இவர், சார்பிலா ஒளிப்படக்கலைஞராவார்.

தேனி அருகே உள்ள வெங்கடாச்சலபுரம் என்ற ஊரில் பிறந்தார். திருமணத்திற்குப் பின் 1999 முதல் புது தில்லியில் வசித்து வருகிறார். இவர் கணினியியலில் பொறியியல் பட்டமும், முதுகலை வணிக மேலாண்மைப் பட்டமும் பெற்று மென்பொருள் பொறியாளராக இருந்து பின்னர் முழுநேர சார்பிலா ஒளிப்படக் கலைஞராக மாறினார்.

ஆரம்பத்தில் தனது மாமா வாங்கித் தந்த ஒளிப்படக் கருவியில், பொழுதுபோக்காக மரங்களையும் மலர்களையும் எடுக்கத் தொடங்கிப் பின்னர், 2003 இல் பரத்பூர் இராஜஸ்தானில் உள்ள யுனெஸ்கோ பாரம்பரியக் களமான கேவலாதேவ் தேசியப் பூங்காவில் பறவைகளை முதன்முதலாக ஒளிப்படம் எடுக்கத் தொடங்கினார். தொடக்கக்காலத்தில் நேர்த்தியான படங்களாக எடுக்காவிட்டாலும் பறவைகளின் குணாதிசயங்களைக் காட்சிப்படுத்தினார். ஒக்லா பறவைகள் சரணாலயத்திற்கு அடிக்கடி சென்று கவனிக்கத் தொடங்கி பின்னர் இந்தியா, கென்யா, தன்சானியா நாடுகள் உட்பட பல நாடுகளுக்குச் சென்று பறவைகளைப் புகைப்படம் எடுக்கத் தொடங்கினார்.

2005 இல் தூய்மை கங்கைத் திட்டதிற்கு இவரது கானுயிர்ப் படங்கள் புது தில்லியிலுள்ள இந்திய சர்வதேச மையத்தில் காட்சிக்கு வைக்கப்பட்டன. 2007 இல் ஜவகர்லால் நேரு பல்கலைக்கழகத்தின் ஆண்டு மலரில் இவரின் பறவை ஒளிப்படம் வெளிவந்தது. "பேர்ட்ஸ் ஆப் இந்தியா" என்ற அமைப்பு 2008 ஆம் ஆண்டு சிறந்த 20 ஒளிப்படக் கலைஞர்களுள் ஒருவராக இவரைத் தேர்வு செய்தது. இவர் இந்திய ஒளிப்படக்கலைச் சங்கத்தின் நிறுவன உறுப்பினராகவும், நிக்கான் தொழிற்சேவை அமைப்பின் உறுப்பினராகவும் உள்ளார். வனவிலங்கு தொடர்பான ஒளிப்படக் கண்காட்சிகள், பயிற்சி வகுப்புகள் போன்ற செயல்பாடுகளில் ஈடுபட்டுள்ளார் 2015 மார்ச் 20 இல் மத்திய தகவல் மற்றும் ஒளிபரப்புத்துறை நடத்திய தேசிய ஒளிப்படக்கலை விருது விழாவின் நடுவராக இருந்தார். 2016 இல் இத்தாலியில் சியேனா அனைத்துலகப் பட விருது நிகழ்வின் நடுவராகவும் இருந்துள்ளார். பல சர்வதேசப் புகைப்பட விழாக்களில் பங்கெடுத்தும் நடுவராகவும் இருந்துள்ளார்.




</doc>
<doc id="400129" url="https://ta.wikipedia.org/wiki?curid=400129" title="பிரேமாவதி மனம்பேரி">
பிரேமாவதி மனம்பேரி

பிரேமாவதி மனம்பேரி ("Premawathi Manamperi", 1949–1971) என்பவர் இலங்கையின் தென்பகுதியில் உள்ள கதிர்காமத்தைச் சேர்ந்த அழகியும், இடதுசாரிப் போராளியும் ஆவார். இவர் 1971 ஆம் ஆண்டில் நடந்த மக்கள் விடுதலை முன்னணி கிளர்ச்சியின் போது இலங்கை இராணுவத்தினரால் பாலியல் வதைக்கு உட்படுத்தப்பட்டு சுட்டுக் கொல்லப்பட்டார்.

பிரேமாவதி 10 பேர் கொண்ட சிங்களக் குடும்பம் ஒன்றில் மூத்தவராக 1949 ஆம் ஆண்டில் பிறந்தார். பத்தாம் வகுப்பு வரை கல்வி பயின்ற இவர் பௌத்த பாடசாலை ஒன்றில் குழந்தைகளுக்கு பௌத்தம் கற்பிக்கும் ஆசிரியையாகப் பணியாற்றினார். 1969 இல் கதிர்காமத்தில் நடந்த புதுவருட கிராம அழகிப் போட்டியில் கலந்து கொண்டு இரண்டாவதாகவும், பின்னர் 1970 மீண்டும் கலந்து கொண்டு முதலாவதாகவும் வந்தார். 

மனம்பேரி மக்கள் விடுதலை முன்னணியில் இணைந்து, அவ்வியக்கத்திற்கு சீருடைகள் தைத்துக் கொடுத்து உதவி செய்து வந்தார். 1971 ஏப்ரலில் தென்னிலங்கையில் இடம்பெற்ற ஜேவிபி கிளர்ச்சியின் போது, கதிர்காமம் முக்கிய நகரமாக செயற்பட்டது. ஏப்ரல் 16 இல் இலங்கை படைத்துறை இக்கிளர்ச்சியை அடக்கி, நகரை தமது கட்டுப்பாட்டில் கொண்டு வந்தது. இளைஞர்கள் பலர் காட்டினுள் தப்பி ஓடினர். பிரேமாவதி உட்பட சில பெண்கள் போராளிகளுக்கு உதவி செய்ததாகக் குற்றம் சாட்டப்பட்டு இராணுவத்தினரால் கைது செய்யப்பட்டனர். 

இராணுவத்தினரால் கைது செய்யப்பட்ட பிரேமாவதி இரவு முழுவதும் பாலியல் வன்முறைக்குட்படுத்தப்பட்டு சித்திரவதைக்குள்ளாக்கப்பட்டார். பின்னர் அவரை நிர்வாணமாக்கிய இராணுவத்தினர் கதிர்காமம் புனித நகரின் வீதிகளில் நிர்வாணமாக இழுத்து வந்து, பொது மக்கள் முன்னிலையில் துன்புறுத்தப்பட்டு, அஞ்சலகம் ஒன்றின் முன்னால் அவரை சுட்டு தீ வைத்து விட்டு அகன்றனர். பின்னர் மீண்டும் திரும்பி வந்து சுட்டுக் கொன்றனர். மனம்பேரி இறுதியில் தலையில் சூட்டுக் காயம் பட்டு இறந்தார்.

பிரேமாவதியைக் கொலை செய்த குற்றத்திற்காக லெப்டினண்ட் ஏ. விஜயசூரிய, அமரதாச இரத்திநாயக்கா இருவரும் நீதிமன்றில் நிறுத்தப்பட்டு குற்றவாளிகளாகக் காணப்பட்டனர். இருவருக்கும் 16 ஆண்டுகள் கடூழியச் சிறைத்தண்டனை விதிக்கப்பட்டது. 1988 ஆம் ஆண்டில் லெப்டினண்ட் விஜயசூரியா மாத்தறையில் வைத்து மக்கள் விடுதலை முன்னணியினரால் கொல்லப்பட்டார்.

பிரேமாவதியின் கொலை தேசிய அளவில் பெரும் தாக்கத்தை ஏற்படுத்தியது. இப்பிரச்சினை 1977 நாடாளுமன்றத் தேர்தலில் அன்றைய சிறிமாவோ பண்டாரநாயக்காவின் அரசுக்கு எதிரான பிரசாரமாக ஐதேக வேட்பாளர் ஜே. ஆர். ஜெயவர்தனவினால் முன்னெடுக்கப்பட்டது.

பிரேமாவதி மனம்பேரியின் கதை 2001 ஆம் ஆண்டில் திரைப்படமாக எடுக்கப்பட்டது. இதில் சங்கீதா வீரரத்தினா பிரேமாவதியாக நடித்தார்.



</doc>
<doc id="400137" url="https://ta.wikipedia.org/wiki?curid=400137" title="உயர்நில மாடுகள்">
உயர்நில மாடுகள்

உயர்நில மாடுகள் (Highland cattle) என்பன, இசுக்காட்டிய (Scottish) மாட்டினம் ஆகும். நீண்ட கொம்புகளைக் கொண்ட இவை, கறுப்பு, கலப்பு நிறம், சிவப்பு, மஞ்சள், வெள்ளை, வெள்ளி நிறம் ஆகிய நிறங்களைக் கொண்ட அலை வடிவ நீண்ட உரோமப் படையைக் கொண்டவை. பெரும்பாலும் இறைச்சிக்காகவே வளர்க்கப்படுகின்றன. இசுக்கட்லாந்தின் உயர்நிலப் பகுதியிலும், ஏர்பிரைட்சு தீவுகளிலும் தோற்றம் பெற்ற இவ்விலங்குகள், முதன் முதலாக கிபி 6 ஆம் நூற்றாண்டில் குறிப்பிடப்பட்டுள்ளன. முதல் மந்தை நூல், இரண்டு வகையான உயர்நில மாடுகள் பற்றி விபரிக்கின்றது. ஆனால், இவற்றிடையே ஏற்பட்ட இனப்பெருக்கத் தொடர்பு காரணமாகத் தற்போது ஒரு இனம் மட்டுமே எஞ்சிப் பதிவு செய்யப்பட்டுள்ளது. இவை அப்போதிருந்து உலகம் முழுவதும் ஏற்றுமதி செய்யப்படுகின்றன.

இசுக்காட்டிய உயர்நில நிலைமைகளைத் தாங்கும் வகையில் வளர்வதால், இவை பல்வேறு நிலைமைகளைத் தாங்கும் ஆற்றல் உள்ளவையாகக் காணப்படுகின்றன. இவற்றின் நீளமான உரோமங்கள் கடுமையான குளிரைத் தாங்கும் வல்லமையை இவற்றுக்குக் கொடுக்கின்றன. இவ்வகைப் பசுக்களின் பால் மிக அதிகமான வெண்ணெய்க் கொழுப்பைக் கொண்டது. இறைச்சி மிக உயர்ந்த தரத்தைக் கொண்டதாகக் கருதப்படுவதுடன், பிற இனங்களில் இறைச்சியை விடக் குறைவான "கொலஸ்ட்ரோல்" ஐக் கொண்டிருப்பதால், இது பரவலாக விரும்பப்பட்டு வருகிறது.

வழமைக்கு மாறாக இவற்றுக்கு இரட்டை உரோமப் படைகள் காணப்படுகின்றன. பிற மாட்டினங்களில் காணப்படுவதை விட மிக நீளமான உரோமங்களைக் கொண்ட வெளிப்படை, கீழ்ப்படையில் உள்ள மென்மையான நுண்ணிய உரோமங்களை மூடியுள்ளது. This makes them well suited to conditions in the Highlands, which have a high annual rainfall and sometimes very strong winds. இது இவ்விலங்குகளை, அதிக ஆண்டுக்கான மழை வீழ்ச்சியுடனும், பலமான காற்றுடனும் கூடிய உயர்நில நிலைமைகளுக்கு ஏற்றதாக ஆக்கியுள்ளது. இவ்வகையின் மேய்ச்சல் திறைமை இவற்றைச் சரிவு கூடிய மலைப்பகுதிகளில் வாழ்வதற்குத் தகவமைத்துள்ளது. இவை பல பிற மாட்டினங்கள் தவிர்த்துவிடும் தாவர வகைகளை உண்ணக்கூடியவை. கொம்புகளால் பனிப்படலத்தைக் கொம்புகளால் கிண்டிப் புதைந்திருக்கும் தாவரங்களை எடுத்து உண்கின்றன. 

எருதுகள் 800 கிலோகிராம் (1,800 இறாத்தல்) வரையும், பசுக்கள் 500 கிலோகிராம் (1,100 இறாத்தல்) வரையும் எடை கொண்டவை. இவ்வினப் பசுக்கள் 90-106 சதமமீட்டர்கள் (3-3.5 அடிகள்) வரை வளர்கின்றன. ஆண்டு முழுதும் இனச்சேர்க்கையில் ஈடுபடும் இவ்விலங்குகளின் கருக்காலம் 277-290 நாட்கள் ஆகும். பொதுவாகவே ஒரு கன்றை மட்டுமே பசுக்கள் ஈனுகின்றன எனினும், இரட்டைக் கன்றுகளையும் ஈனுவது உண்டு. 18 மாதங்களில் இவை பால் முதிர்ச்சியை அடைகின்றன. உயர்நில மாட்டினம், பெரும்பாலான பிற மாட்டினங்களை விடக் கூடிய, 20 ஆண்டுகளுக்கு மேற்பட்ட, வாழ்க்கைக் காலத்தைக் கொண்டவை.

அடக்கமான தன்மை கொண்டவையாகவும், பால் கூடிய வெண்ணெய்க் கொழுப்புடன் கூடியதாகவும் இருப்பதால், இவை வீட்டு வளர்ப்புப் பசுக்களாகப் பயன்படுத்தப்படுகின்றன. இவை பொதுவாக நல்ல பண்புகளைக் கொண்ட பசுக்கள் எனினும், கன்றுகளைப் பாதுகாப்பதில் கவனம் கொண்டவை. 

எல்லா ஐரோப்பிய மாட்டினங்களும் குறைந்த வெப்பநிலையைத் தாங்கக்கூடியவையாகக் காணப்பட்டாலும், உயர்நில மாட்டினம், ஏறத்தாழ ஆர்க்டிக் பகுதிகளில் வாழும் கரிபு, துருவ மான்கள் போன்றவற்றின் அளவுக்குக் குளிரைத் தாங்கக்கூடியவை. எதிர்மறையாக, அவற்றின் தடித்த உரோமப் படை காரணமாக, தென்னாசியாவுக்கு உரியதும், சூடான காலநிலைக்குத் தகவமைவு கொண்டதுமான செபு மாட்டினத்தை விடக் குறைவாகவே வெப்பத்தைத் தாங்கக்கூடியது. இசுக்காட்லாந்தைவிடக் கூடுதலான குளிர்க் காலநிலை கொண்ட நார்வே, கனடா போன்ற நாடுகளிலும் உயர்நில மாட்டினம் வெற்றிகரமாக வளர்க்கப்படுகிறது.

ஒரு அரைகுறைக் காட்டினத்தைச் சேர்ந்த உயர்நில மாட்டினக் குழு ஒன்று 4 ஆண்டுகள் ஆய்வுக்கு உட்படுத்தப்பட்டது. இதிலிருந்து, இம்மாட்டினம் ஒரு சமூக அமைப்பையும், ஆதிக்கப் படிநிலையையும் கொண்டிருப்பது அறியப்பட்டது. இது குழு உறுப்பினரிடையே சண்டைக் குணத்தைக் குறைத்தது. சமூகநிலை வயது, பாலினம் ஆகியவற்றில் தங்கியிருந்தது. மூத்த மாடுகள், கன்றுகள் மீதும், இளம் மாடுகள் மீதும் ஆதிக்கம் கொண்டிருந்தன. ஆண் விலங்குகள் பெண் விலங்குகள் மீது ஆதிக்கம் செலுத்தின. தாய்ப்பசுவின் தலையீடு இல்லாவிட்டாலும், உயர் சமூகத் தகுதி கொண்ட பசுக்களின் கன்றுகளுக்கும் உயர்வான சமூக நிலை காணப்பட்டது. விளையாட்டுக்காகச் சண்டையிடல், நக்குதல், ஒன்றன்மீது ஒன்று ஏறுதல் என்பன நட்புக்குரிய செயற்பாடுகளாகக் காணப்பட்டன.


</doc>
<doc id="400141" url="https://ta.wikipedia.org/wiki?curid=400141" title="விக்டோரியா காசுபி">
விக்டோரியா காசுபி

விக்டோரியா மிக்கேல் "விக்கி" காசுபி "(Victoria Michelle "Vicky" Kaspi)" (பிறப்பு: ஜூன் 30, 1967) ஓர் அமெரிக்க-கனடிய வானியற்பியலாளரும் மெக்கில் பல்கலைக்கழகப் பேராசிரியரும் ஆவார். இவரது ஆய்வு முதன்மையாக நொதுமி விண்மீன்களையும் துடிவிண்மீன்களையும் பற்ரியதாகும்.

காசுபி டெக்சாசில் உள்ள ஆசுட்டீனில் பிறந்தார். ஆனால், இவரது குடும்பம் இவர் ஏழாம் அகவையில் உள்ளபோதே கனடாவுக்குப் புலம்பெயர்ந்துள்ளது. இவர் தன் இளவல் பட்டப் படிப்பை மெக்கில் பல்கலைக்கழகத்தில் 1989 இல் முடித்தார். இவர் பட்டமேற்படிப்புக்கு பிரின்சுடன் பல்கலைக்கழகத்டில் சேர்ந்து முடித்தர். இவர் தன் முனைவர் பட்ட ஆய்வை 1991 இல் நோபல் பரிசாளராகிய வானியற்பியலாளர் ஜோசப் கூட்டன் டெய்லர் மேற்பார்வையில் முடித்துள்ளார் இவர் கலிபோர்னியா தொழில்நுட்பம், தாரைச் செலுத்த ஆய்வகம், மசாசூசட் தொழில்நுட்ப நிறுவனம் ஆகியவற்றில் பதவிகள் வகித்த பிறகு, 1999 இல் மெக்கில் பல்கலைக்க்ழகத்தில் புல உறுப்பினராகச் சேர்ந்தார். மெக்கில்லில் இவர், மெக்கில்லின் முதல் கனடிய ஆராய்ச்சிக் கட்டிலில் அமர்ந்தார். இவர் 2006 இல் உலோர்ன் டிராட்டியர் வானியற்பியல் பேராசிரியராக அமர்த்தப்பட்டார். இவர் கனடிய உயராய்வு நிறுவன ஆய்வுறுப்பினரும் ஆவார்.ஐவரது கணவராகிய டேவிடு இலாங்லேபன் மெக்கில்லில் இதயநோய் வல்லுனராக இருந்தார் மேலும், இவர் மான்டிரீலில் அமைந்தசர் மார்ட்டிமர் பி. டேவிசு யூதர் பொது மருத்துவமனையில் இதயநோய்த் துறைத்தலைவரும் ஆவார்.

சகாரிட்டசு விண்மீன்குழு சார்ந்த விண்மீன் பெருவெடிப்பு எஞ்சியுள்ள துடிவிண்மீன் G11.2−0.3 பற்றிய இவரது சந்திரா எக்சு கதிர் வான்காணக நோக்கீடுகள், துடிவிண்மீன் விண்மீன் பெருவெடிப்பின் மையத்தில் நிலவுவதைக் காட்டின. இது முன்பே கி.மு 386 இல் சீனரால் நோக்கப்பட்டுள்ளது. இதுவரை அறிந்துள்ள விண்மீன் பெருவெடிப்பு எஞ்சியுள்ள துடிவிண்மீன் களில் இது இரண்டாவதாகும். முதலில் அறிந்த்து நண்டு ஒண்முகிலில் அமைந்துள்ளது. இவரது ஆய்வுகள் விண்மீன் பெருவெடிப்புக்கும் துடிவிண்மீனுக்கும் உள்ள முன்கணித்த உறவை பெரிதும் ஏற்கவைத்தன. மேலும் இது துடிவிண்மீன்களின் அகவையைத் தற்சுழற்சி வீதத்தை வைத்து கணக்கிடும் முறையைக் கேள்விக்குள்ளாக்கியது;பழைய முறைகள் துடிவிண்மீன் அகவையை விண்மீன் பெருவெடிப்பைப் போல 12 மடங்கெனக் காட்டின.
உரோசு எக்சு கதிர் நேரத் தேடல் கருவியைப் பயன்படுத்திய காசுபியின் ஆய்வு, மென் காமா மீளியற்றிகள், ஒழுங்கற்ற காமாக்கதிர் வெடிப்புகளின் வானியல் வாயில்கள், பிறழ்நிலை எக்சு கதிர் துடிவிண்மீன்கள், உயர்காந்தப்புலம் வாய்ந்த மெதுவாகச் சுழலும் துவடிவிண்மீன்கள் ஆகியவற்றை காந்த விண்மீன்களாக விளக்கலாம் எனக் காட்டியது.
இவர் மிக வேகமாகச் சுழலும் PSR J1748-2446ad துடிவிண்மீனையும் கண்டுபிடித்தார். star clusters with a high concentration of pulsars, மேலும் இவர் கிரீன் பேங்க் தொலைநோக்கியைப் பயன்படுத்தி, மெதுவாகச் சுழலும் துடிவிண்மீன்கள் மிரக வேகமாகச் சுழலுபவையாக (மில்லிநொடி துடிவிண்மீன்களாக) அண்டவெளி மீள்சுழற்சி நடப்பதையும் சுட்டிக் காட்டினார்.

இவர் 1998 இல் அமெரிக்க வானியல் கழகத்தின் ஆன்னி ஜம்ப் கெனான் வானியல் விருதை வென்றார். இவர் 2004 இல் கனடிய இயற்பியலாளர் கழகத்தின் ஜெரார்டு எர்சுபெர்கு பதக்கத்தைப் பெற்றார். இவர் 2006 இல் சுட்டீயசு பரிசையும் பெற்றார்.இவர் 2007 இல் கனடிய அரசு கழகத்தின் உரூதர்போர்டு நினைவுப் பதக்கத்தைப் பெற்றார். இவர் 2009 இல் கியூபெக்கின் உயரறிவியல் விருதாகிய பிரிக்சு மரீ-விக்டோரின் விருதை வென்றார். இவர் 2010 இல் அரசு கழக ஆய்வுறுப்பினர் ஆனார்.இவர் 2010 இல் ஜான் சி. பொலான்யி விருதைப் பெற்றார். இவர் 2016 இல் அறிவியல் பொறியியலுக்கான கனடிய ஜெரார்டு எர்பிக் பொற்பதக்கத்தை வென்றார். இப்பரிசைப் பெற்ற முதல் பெண்மணி இவரே. இவர் 2016 இல் கனடாவின் இரண்டாம் உயர் பொதுப்பணி தகைமையாகிய கனடா ஆணை சார்ந்த கனடா ஆணைத் துணைவர்கள் பட்டியலில் அமர்த்தப்பட்டார்.


</doc>
<doc id="400151" url="https://ta.wikipedia.org/wiki?curid=400151" title="ஆலிஃபாக்சு வெடிப்பு">
ஆலிஃபாக்சு வெடிப்பு

ஆலிஃபாக்சு வெடிப்பு (Halifax Explosion) என்பது, 1917 ஆம் ஆண்டு டிசம்பர் 6 ஆம் தேதி காலை, கனடாவின் நோவா இசுக்கோசியாவில் உள்ள ஆலிஃபாக்சு என்னும் இடத்தில் இடம்பெற்ற ஒரு கடல்சார் பேரழிவு ஆகும். நார்வேயைச் சேர்ந்த கப்பலான "எஸ்.எஸ்.இமோ", உயர் வெடிபொருட்களை ஏற்றியிருந்த பிரான்சு நாட்டின் "எஸ்.எஸ்.மொன்ட்-பிளாங்க்" என்னும் கப்பலுடன், ஆலிஃபாக்சு துறைமுகத்தையும், பெட்போர்டு நீர்ப்பகுதியையும் இணைக்கும் நீரிணையில் மோதியது. இதன் விளைவாகப் பிரான்சுக் கப்பலில் ஏற்பட்ட தீ, அதில் ஏற்றப்பட்டிருந்த வெடிபொருட்களைப் பற்ற வைத்ததால், பெரிய வெடிப்பு ஏற்பட்டு ஆலிஃப்பக்சின் ரிச்மனண்ட் பகுதியைப் பேரழிவுக்கு உள்ளாக்கியது. வெடிப்பினாலும், சிதறல்களினாலும், தீயாலும், உடைந்து வீழ்ந்த கட்டிடங்களாலும் ஏறத்தாழ 2,000 பேர் இறந்தனர். மேலும் 9,000 பேர் காயமடைந்தனர். இதுவே அணு ஆயுதங்கள் கண்டுபிடிக்கப்படுவதற்கு முன்னர் மனிதனால் உருவாக்கப்பட்ட மிகப்பெரிய வெடிப்பு ஆகும். இவ்வெடிப்பு, 2.9 கிலோதொன் டி.என்.டிக்குச் சமமான ஆற்றலை வெளியிட்டது. 

உயர் வெடிபொருட் சரக்கை நியூயார்க் நகரத்தில் ஏற்றிக்கொண்டு, ஆலிஃபாக்சு வழியாக பிரான்சிலுள்ள வோர்டோவுக்கு வருமாறு பிரான்சு அரசு மொன்ட்-பிளாங் கப்பலுக்கு உத்தரவிட்டிருந்தது. ஏறத்தாழக் காலை 8.45 மணியளவில், மிகக் குறைவான, ஏறத்தாழ ஒரு கடல்மைல் (1.2 மைல்/மணி அல்லது 1.9 கிமீ/மணி) வேகத்தில், நியூயார்க்கில் நிவாரணப் பொருட்களை ஏற்றுவதற்காக "பெல்சிய நிவாரணத்துக்கான ஆணையகம்" அனுப்பியிருந்த, சரக்கு ஏற்றப்படாத இமோவுடன் மோதியது. பிரெஞ்சுக் கப்பலில் ஏற்பட்ட தீ விரைவிலேயே கட்டுப்படுத்த முடியாமல் பெரிதாகியது. ஏறத்தாழ 20 நிமிடங்களுக்குப் பின்னர், காலி 9:04:35 மணியளவில் மொண்ட்-பிளாங்க் வெடித்தது.

ரிச்மண்ட் சமூகம் உட்பட 800 மீட்டர் (அரை மைல்) ஆரை கொண்ட சுற்றுவட்டத்துக்குள அடங்கிய ஏறத்தாழ எல்லாக் கட்டுமானங்களும் அழிந்துபோயின. ஒரு அழுத்த அலை மரங்களைச் சாய்த்தது, இரும்புக் காப்பு வேலிகளை வளைத்தது, கட்டிடங்களை உடைத்தது, கப்பல்களைக் கரைக்கு ஒதுக்கியது (இமோவும் தொடர்ந்து நிகழ்ந்த ஆழிப்பேரலையால் கரையில் ஒதுக்கப்பட்டது), மொண்ட்-பிளாங்கின் துண்டுகளைப் பல கிலோமீட்டர்களுக்குச் சிதற வைத்தது. நகரத்தில் இருந்த எந்தச் சாளரமுமே இந்த வெடிப்புக்குத் தப்பவில்லை. துறைமுகத்துக்கு எதிர்ப் பக்கத்தில், டார்ட்மவுத்திலும் பரவலான பாதிப்புக்கள் ஏற்பட்டிருந்தன. வெடிப்பினால் உருவான சுனாமி, "டஃப்ட்ஸ் கோவ்" பகுதியில் பல தலைமுறைகளாக வாழ்ந்துவந்த மிக்மாக் முதல் தேசச் சமூதாயம் முற்றாகவே அழிந்துபோனது. 

நிவாரண வேலைகள் உடனடியாகவே தொடங்கின. மருத்துவமனைகள் விரைவாக நிரம்பின. நிவாரணத் தொடர்வண்டிகள் நோவா உசுக்கோசியா, நியூ புருண்விக் ஆகிய பகுதிகளில் இருந்து வந்தன. கனடாவின் நடுப்பகுதியில் இருந்தும், ஐக்கிய அமெரிக்காவிலிருந்தும் புறப்பட்ட நிவாரணத் தொடர் வண்டிகள் பனிப்புயலினால் தடைப்பட்டன. பேரழிவினால் வீடிழந்த மக்களுக்குத் தற்காலிகக் கொட்டகைகளை அமைப்பதற்கான வேலைகளும் உடன் தொடங்கின. தொடக்க நீதி விசாரணைகளின்படி மொண்ட்-பிளாங்க் கப்பலே விபத்துக்குப் பொறுப்பு எனக் காணப்பட்டது. ஆனால், பிந்திய மேன்முறையீட்டு விசாரணையில் இரண்டு கப்பல்களுமே விபத்துக்குப் பொறுப்பு ஏற்கவேண்டும் எனத் தீர்மானிக்கப்பட்டது. ஆலிஃபாக்சின் "நார்த் என்ட்" பகுதியில் இந்த வெடி விபத்தில் இறந்தவர்களுக்கான பல நினைவுச் சின்னங்கள் அமைக்கப்பட்டுள்ளன. 

ஆலிஃபாக்சில் உள்ள பலர் முதலில் இந்த வெடிப்பு செருமனியர்களின் தாக்குதல் என்றே நம்பினர். "ஆலிஃபாக்சு எரால்ட்" (Halifax Herald) இந்த நம்பிக்கையைத் தொடர்ந்து பிரசாரம் செய்து வந்தது. அதேவேளை, இமோவின் கப்பல் இயக்குனரான யோன் யோன்சன் வெடிப்பின்போது ஏற்பட்ட கடுமையான காயங்களுக்காகச் சிகிச்சை பெற்று வந்தார். அவர் ஐயத்துக்கு இடமான முறையில் நடப்பதாக இராணுவக் காவல்துறைக்கு முறைப்பாடு செய்யப்பட்டது. அவருடைய உடமைகளைச் சோதனையிட்டபோது, செருமன் மொழியில் எழுதப்பட்டதாகக் கருதப்பட்ட கடிதம் ஒன்று கிடைத்ததால், யோன்சன் ஒரு செருமன் உளவாளி எனக் கருதப்பட்டுக் கைதுசெய்யப்பட்டார். இக்கடிதம் நோர்வீசிய மொழியில் எழுதப்பட்டதாகப் பின்னர் கண்டறியப்பட்டது. வெடிவிபத்தைத் தொடர்ந்து, ஆலிஃபாக்சில் தப்பியிருந்த செருமன் மக்கள் அனைவரும் சுற்றிவளைக்கப்பட்டுக் கைது செய்யப்பட்டனர். வெடிவிபத்துக்கான உண்மையான காரணம் கண்டறியப்பட்ட பின்னர் இந்தப் பயம் குறைவடைந்தது. எனினும், செருமன் தொடர்பு குறித்த வதந்திகள் தொடர்ந்தும் இருந்தன. 


</doc>
<doc id="400152" url="https://ta.wikipedia.org/wiki?curid=400152" title="முடச்சிக்காடு">
முடச்சிக்காடு

முடச்சிக்காடு தஞ்சாவூர் மாவட்டத்தின் பேராவூரணி வட்டத்தில் அமைந்துள்ள இயற்கை எழில் கொஞ்சும் அழகிய கிராமம் முடச்சிக்காடு.

முடச்சிக்காடு காவிரி ஆற்றின் கடைமடைப்பகுதியில் அமைந்துள்ளது. முடச்சிக்காடு முழுக்க விவசாயத்தை அடிப்படையாக கொண்ட கிராமம் முடச்சிக்காடு. முடசிக்காடு கிராமத்தின் மூன்று எல்லைகளிலும் முடச்சிக்காட்டை காக்கும் காவல் தெய்வங்கள் உள்ளன. பேராவுரணியில் இருந்து சேதுபாவாசத்திரம் செல்லும் வழியில் 4 கிலோ மீட்டர் தூரத்தில் முடச்சிக்காடு அமைந்துள்ளது. இங்கு ஊராட்ச்சி ஒன்றிய தொடக்கப்பள்ளியும், ஒரு அரசு கலைக்கல்லூரியும் அமைந்துள்ளது. முடச்சிக்காட்டில் வடக்கு எல்லையில் அருள்மிகு முத்துப்பிடாரி அம்மனும், கிழக்கு எல்லையில் அருள்மிகு அம்மையப்ப அய்யனார் ஆலயமும் தெற்கு எல்லையில் சிவலிங்க்க சித்தி விநாயகரும் அமைந்துள்ளது சிற்ப்பு. 

முடச்சிக்காட்டில் வடக்கு காவிரி ஆற்றின் கிளை ஆறும் மேற்கு எல்லையில் பூனைகுத்தி ஆறும், தெற்கு எல்லையில் ஊமத்தாநாடு ஏரியும் உடைய நீர் நிலைகள் அமைந்துள்ளது முடச்சிக்காட்டின் நீர் நிலை ஆதாரமாக திகழ்கிறது.


</doc>
<doc id="400158" url="https://ta.wikipedia.org/wiki?curid=400158" title="வர்ஜீனியா உலூயிசு திரிம்பிளே">
வர்ஜீனியா உலூயிசு திரிம்பிளே

வர்ஜீனியா உலூயிசு திரிம்பிளே "(Virginia Louise Trimble)" (பிறப்பு: 1943) ஓர் அமெரிக்க வானியலாளர் ஆவார். இவர் வானியல் வரலாறு, அறிவியல் வரலாறு, பால்வெளிகள், விண்மீன்களின் கட்டமைப்பும் படிமலர்ச்சியும் ஆகிய புலங்களில் சிறப்புத் தகைமை வாய்ந்தவர் ஆவார். இவர் 600 க்கும் மேற்பட்ட வானியற்பியல் கட்டுரைகளை வெளியிட்டுள்ளார்.. மேலும், இவர் வானியல், பிற அறிவியல் புலங்களில் பல கட்டுரைகள் வெளியிட்டுள்ளார். இவர் 1986 இல் தேசிய வானியல் கழக அறிவியல் மீள்பார்வை விருதைப் பெற்றார். இது வானியல் குமுகத்துக்கு பல வானியற்பியல் சார்ந்த சிக்கலான சிக்கல்களை விளக்கிப் பல அறிவார்ந்த, சுருக்கமான மீள்பார்வை எழுத்தால் தகவ்ல் தந்து வளப்படுத்தியதற்காக வழங்கப்பட்டது, இவர் 2001 இல் அமெரிக்க இயற்பியல் ஆசிரியர் கழகத்தின் கிளோப்சுடெகு நினைவு விருதைப் பெற்றார். இவர் 2010 இல் ஜார்ஜ் வான் பீசுபுரோயெக் பரிசைப் பெற்ரார். இது இவருக்கு "தேசிய பன்னாட்டு வானியலாளர் குமுகத்துக்கு ஆற்ரிய மதிப்புமிகு பணிகளுக்காகவும், வானியற்பியலில் அனைத்துப் புலங்களிலும் நிகழ்ந்த முன்னேற்ரங்களை திறம்பட மதிப்பீடுகள் செய்த்தற்காகவும் நிறுவனங்கள், குழுமங்கள், குழுக்கள அறக்கட்டளைகள் ஆகியவற்றில் வானியலுக்காக இவர் வகித்த பாத்திரங்களுக்காகவும் வழங்கப்பட்டது." இவர் வானியல், வானியற்பியல் ஆராய்ச்சி மீள்பார்வைக்காகப் பெயர்பெற்றார். இவை பசிபிக் வானியல் கழக வெளியீடுகளில் வந்தன. இவர் வானியற்பியல் கருத்தரங்குகளிலும் சுருக்க உரையைத் தருவார்.

திரிம்பிளே "வேதியியல் தந்தைக்கும் தாய்க்கும் ஒரே மகளாக வளர்ந்தார். இவர் மொழி வல்லமையோடு வளர்ந்துள்ளார். இவரது வளர்ப்பிடம் கலிபோர்னியா பல்கலைக்கழகத்துக்கும் கலிபோர்னியா தொழில்நுட்ப நிறுவனத்துக்கும் சீருந்தில் செல்லும் தொலைவில் அமைந்திருந்தது." இவர் 1962 இல் கலிபோர்னியா பல்கலைக்கழகத்தில் சேர்ந்து படித்தபோது, Life இதழின் கட்டுரைக்கான கருப்பொருளானார். அது இவரை "180 அறிதிறன் உள்ள அழகிய முகம்" எனப் பாராட்டிக் கட்டுரை வெளியிட்டது. அடுத்த ஆண்டே இவர், அந்தி வட்டாரம் எனும் தொலைக்காட்சித் தொடரை நடத்த, தேசியப் பரப்புரைப் பயணத்தில் அந்தி வட்டாரப் பெண்ணாகத் தேர்வு பெற்றார். இவர் தன் இளங்கலையியல் பட்டத்தை 1964 இல் கலிபோர்னியா பல்கலைக்கழகத்தில் இருந்து பெற்றார் இவர் 1968 இல் தன் முனைவர் பட்டத்தைக் கலிபோர்னியா தொழில்நுட்ப நிறுவனத்தில் இருந்து பெற்றார். இவர் காலத்தில் இந்நிறுவனத்தில் விதிவிலக்கான திறமை பெற்றிருந்தால் ஒழிய பெண்களே சேர்க்கப்படுவதில்லை. இவர் மட்டுமே இரண்டாம் பெண்ணாக பலோமார் வான்காணகத்தில் சேர்ந்தார்.சுமித் கல்லூரியில் ஓராண்டு கல்வி கற்பித்ததும் பின் இரண்டாண்டு கேம்பிரிட்ஜ் கோட்பாட்டு வானியல் துறையில் முதுமுனைவர் ஆய்வு முடித்து, இர்வின் நகரில் உள்ள கலிபோர்னியா பல்கலைக்கழகத்தில் 1971 இல் புல உறுப்பினராகச் சேர்ந்தார். இவர் அங்கு இப்போது வனியல் பேராசிரியராக உள்ளார். இவர் 1972 இல் தான் சந்தித்த 11 நாட்களுக்குப் பின்னர்மேரிலாந்து பல்கலைக்கழக பார்க் கல்லூரி பேராசிரியராக இருந்த ஜோசப் வெபரை மணந்தார். இவர் ஈர்ப்பலை இயற்பியலில் வல்லுனர் ஆவார். அதிலிருந்து அவர் 2000 இல் இறக்கும் வரை, தன் அரைக்கல்வியாண்டை வருகைதரு பேராசிரியராக மேரிலாந்து பல்கலைக்கழகத்தில் பணிபுரிந்துள்ளார். இவர்பன்னாட்டு வானியல் ஒன்றிய செயற்குழுவின் துணைத்தலைவராக 1994 முதல் 2000 வரை இருந்துள்ளார். இவர் 1997 முதல் 2000 வரை அமெரிக்க வானியல் கழகத்தின் துணைத்தலைவராகப் பணியாற்றினார்.





</doc>
<doc id="400167" url="https://ta.wikipedia.org/wiki?curid=400167" title="நேபாள மாநில சட்டமன்றம்">
நேபாள மாநில சட்டமன்றம்

நேபாள மாநில சட்டமன்றம் ( Pradesh Sabha or "Provincial Assembly"), நேபாள மாநிலங்கள் ஓரவை முறைமை கொண்ட சட்டமியற்றும் அதிகாரம் கொண்டது.

2015 நேபாள அரசியலமைச் சட்டத்தின் பகுதி 14, விதி 176ன் படி நேபாள நாட்டின் ஏழு மாநிலங்களில் ஓரவை முறைமை கொண்ட மாநில சட்டமன்றங்கள் நிறுவ வகை செய்யப்பட்டுள்ளது. 
ஏழு மாநிலங்களின் 550 சட்டமன்ற 550 உறுப்பினர்களில், 330 உறுப்பினர்கள் (60%) நேரடியாகவும், 220 (40%) உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர். 

நேபாள சட்டமன்ற உறுப்பினர்களின் பதவிக் காலம் ஐந்தாண்டுகள் ஆகும். மாநிலங்களின் பெரும்பான்மையான சட்டமன்ற உறுப்பினர்களின் ஆதரவுடன் மாநில முதலமைச்சர் தேர்வு செய்யப்படுவார்.

மேலும் மாநில சட்டமன்றங்களில் மகளிர்க்கு மூன்றில் ஒரு பங்கு இட ஒதுக்கீடு செய்யப்பட்டுள்ளது.

நாடாளுமன்றத் தேர்தலுடன் சேர்த்து, , முதல் முறையாக, 26 நவம்பர் 2017 மற்றும் 7 டிசம்பர் 2017 ஆகிய நாட்களில் ஏழு மாநில சட்டமன்றத் தேர்தல்கள் இரண்டு கட்டங்களாக, நடைபெற்றது. 

14 மாவட்டங்கள் கொண்ட நேபாள எண் 1ன் சட்டமன்றத்தின் 56 உறுப்பினர்கள் வாக்காளர்களால் நேரடியாக தேர்ந்தெடுக்கவுள்ள 56 சட்டமன்றத் தொகுதிகள் மற்றும் மக்கள்தொகை விவரம். மேலும் 37 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர். 
எட்டு மாவட்டங்களை கொண்ட மாநில எண் 2 சட்டமன்றத்திற்கு நேரடித் தேர்தலில் 64 சட்டமன்ற உறுப்பினர்களைத் தேர்ந்தெடுக்க 64 சட்டமன்றத் தொகுதிகள் கொண்டது.மேலும் 43 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்

13 மாவட்டங்களைக் கொண்ட மாநில எண் 3 வாக்காளர்களால் நேரடித் தேர்தல் மூலம் 66 சட்டமன்ற உறுப்பினர்களைத் தேர்ந்தெடுக்கிறது. மேலும் 44 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்

10 மாவட்டங்கள் கொண்ட மாநில எண் 4, நேரடித் தேர்தல் முறையில் சட்டமன்ற உறுப்பினர்களைத் தேர்ந்தெடுக்க 36 தொகுதிகள் கொண்டது. மேலும் 21 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்

12 மாவட்டங்கள் கொண்ட மாநில எண் 5, நேரடித் தேர்தல் முறையில் சட்டமன்ற உறுப்பினர்களைத் தேர்ந்தெடுக்க 52 தொகுதிகள் கொண்டுள்ளது. மேலும் 39 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்

10 மாவட்டங்களைக் கொண்ட கர்ணாலி பிரதேச சட்டமன்றம், நேரடித் தேர்தலில் சட்டமன்ற உறுப்பினர்களைத் தேர்ந்தெடுக்க 24 தொகுதிகள் கொண்டுள்ளது. மேலும் 15 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்.

ஒன்பது மாவட்டங்களைக் கொண்ட மாநில எண் 7 சட்டமன்றத்திற்கு 32 உறுப்பினர்களை வாக்காளர்கள் தேர்ந்தெடுக்க 32 சட்டமன்றத் தொகுதிகள் கொண்டுள்ளது.மேலும் 21 உறுப்பினர்கள், அரசியல் கட்சிகள் பெற்ற விகிதாசார வாக்குகள் அடிப்படையிலும் தேர்ந்தெடுக்கப்படுவர்.

ஏழு நேபாள மாநிலங்களின் சட்டமன்றங்களுக்கான முதலாவது பொதுத் தேர்தல் 26 நவம்பர் 2017 மற்றும் 7 டிசம்பர் 2017 என இரண்டு கட்டங்களாக நடைபெற்றது. இத்தேர்தல்களில் மார்க்சிஸ்ட்-லெனினிஸ்ட் மற்றும் மாவோயிஸ்ட் கூட்டணி கட்சிகள் மாநில எண் 1 சட்டமன்றத்தில் தவிர மற்ற ஆறு மாநிலங்களின் சட்டமன்றத் தொகுதிகளில்பெரும்பான்மையான தொகுதிகளில் வென்று ஆட்சி அமைந்தனர். நேபாளி காங்கிரஸ் அனைத்து ஏழு சட்டமன்றங்களிலும் எதிர்கட்சி தகுதியைப் பெற்றது. தேர்தல் முடிவுகளின் படி,புதிய சட்டமன்றங்கள் நிறுவப்பட்டது. குடியரசுத் தலைவரால் மாநில ஆளுநர்கள் நியமிக்கப்பட்டனர். மேலும் சட்டமன்ற உறுப்பினர்களின் பெரும்பான்மை ஆதரவுடன் மாநில முதலமைச்சர்கள், சட்டமன்ற அவைத் தலைவர்கள் தேர்ந்தெடுக்க்கப்பட்டனர்.




</doc>
<doc id="400176" url="https://ta.wikipedia.org/wiki?curid=400176" title="ஆனந்த சங்கர் ஜெயந்த்">
ஆனந்த சங்கர் ஜெயந்த்

ஆனந்த சங்கர் ஜெயந்த் ("Ananda Shankar Jayant") என்பவர் மரபார்ந்த நடனக் கலைஞர், வழிமுறைக் கலைஞர் (நடன ஆசிரியர்), ஆட்சித் துறைப் பணிக்குழு உறுப்பினர் ஆவார். பரதநாட்டியம் மற்றும் குச்சிப்புடி போன்ற நடனங்களின் மூலம் பிரபலமானவர். இவர் இந்திய இரயில்வேயின் முதல் பெண் அதிகாரி ஆவார். 2009 இல் டெட் (மாநாடு) புற்று நோய் பற்றிய கலந்துரையாடலின் மிகச் சிறந்த பன்னிரண்டு பேச்சாளர்களில் இவருடைய பெயரையும் அறிவித்தது. ஆனந்த சங்கர் ஜெயந்த் சங்கீத நாடக அகாதமி விருது, தமிழ்நாடு அரசின் கலைமாமணி விருது, ஆந்திரப் பிரதேச அரசின் கலா ரத்னா விருதினைப் பெறுள்ளார். இந்திய அரசின் நான்காவது உயரிய விருதாகக் கருதப்படும் பத்மசிறீ விருதினை 2007 ஆம் ஆண்டில் பெற்றார்.

ஆனந்த சங்கர் திருநெல்வேலி மாவட்டம், தமிழ்நாட்டில் பிறந்தார். இவர் பிராமணர் குடும்பத்தைச் சார்ந்தவர். இவருடைய தந்தை ஜி. எஸ். சங்கர் இந்திய இரயில்வேயில் பணிபுரிந்தவர். தாய் சுபாசினி பள்ளிக்கூட ஆசிரியர் மற்றும் இசைக்கலைஞர் ஆவார். ஆனந்த சங்கர் ஐதராபாத்தில் தனது ஆரம்பகால வாழ்க்கையை வாழ்ந்தார்.சிக்கந்தராபாத்திலுள்ள புனிதர் ஆன் உயர்நிலைப்பள்ளியில் ஆரம்பப்பள்ளிப் படிப்பை மேற்கொண்டார். மரபார்ந்த நாட்டியக் கலைகளை தனது நான்காம் அகவையில் இருந்து சரதா கேசவா ராவிடமும் பின் கே. என். பக்கிரிசாமியிடமும் கற்றார். பின் பதினொரு வயதாக இருக்கும் போது 1972 இல் ருக்மிணி தேவி அருண்டேலின் கலாசேத்திரா கவின் கலைக்கல்லூரியில் பத்ம பாலகோபால், சரதா ஹோஃப்மென், கிருஷ்ணவேனி லட்சுமணன் போன்றோரிடம் பரதநாட்டியம் கற்றுக்கொண்டார். ஆறு ஆண்டுகள் படிப்பிற்குப் பிறகு பரதநாட்டியம், கருநாடக இசை, வீணை,நடனக் கோட்பாடு போன்றவைகளில் பட்டயம் பெற்றார். பின்பு பதினேழு வயதாக இருக்கும் போது ஐதராபாத்து (இந்தியா) சென்று அங்கு சங்கரானந்தா கலாசேத்திரா எனும் பெயரில் நடனப் பள்ளியை எட்டு மாணவர்களுடன் தொடங்கினார். பின்னர் அது நடனக் கலைஞர் மன்றமாக வளர்ச்சி பெற்றது. இதற்கு பார்த்தா கோசு, மிருனாளினி சுந்துரி, சதிராஜு வேனுமாதவ் மற்றும் தோலன் பானர்ஜி ஆகியோர் உதவினர். ஐதராபாத்தில் பசுமார்த்தி ராமலிங்க சாஸ்திரியிடம் குச்சிப்புடி நடனம் கற்றார். அதேசமயத்தில் உசுமானியா பல்கலைக்கழகத்தில் இந்திய வரலாறு மற்றும் கலாச்சாரத்தில் முதுகலைப் பட்டம் பெற்றார். பின் இவர் இந்தியக் குடியியல் பணிகள் தேர்வில் வெற்றி பெற்று இந்திய இரயில்வே போக்குவரத்து நெரிசல் சேவையில் சேர்ந்ததன் மூலம் இந்தப் பணி வாய்ப்பு பெற்ற முதல் பெண் என்ற சிறப்பினைப் பெற்றார்.

தமிழ்நாடு அரசு இவருக்கு 2002 ஆம் ஆண்டில் கலைமாமணி விருது வழங்கி பெருமைப்படுத்தியது. ஸ்ரீ சண்முகாணந்தா சங்கீத சபை இவருக்கு நாட்டிய இளவரசி விருதினை அளித்தது. 2006 ஆம் ஆண்டில் ஸ்ரீ கிருஷ்ணா கான சபை நிருத்திய சூடாமணி எனும் விருதினை சென்னையில் வழங்கியது. இந்திய அரசாங்கம் 2007 இல் பத்மசிறீ விருதினை வழங்கியது. அதே ஆண்டில் சிக்கந்தராபாத்திலுள்ள கலசாகரம் அமைப்பானது இவருக்கு நிருத்திய கலாசாகரா எனும் விருதினை வழங்கியது. ஆந்திரப் பிரதேச அரசு 2008 இல் உகாதி நாள் அன்று கலாரத்னா விருதினை வழங்கியது. பரதநாட்டியத்தில் இவரின் பங்களிப்பினைப் பாராட்டும் விதமாக சங்கீத நாடக அகாதமி விருது 2009 இல் வழங்கப்பட்டது 




</doc>
<doc id="400177" url="https://ta.wikipedia.org/wiki?curid=400177" title="பி. எம். பி. கலை அறிவியல் கல்லூரி, தருமபுரி">
பி. எம். பி. கலை அறிவியல் கல்லூரி, தருமபுரி

இக்கல்லூரியில் 10 துறைகளின் கீழ் 8 இளங்கலை பட்டபடிப்புகளும் 5 முதுகலை நிலை பட்டபடிப்புகளும் உள்ளன.


</doc>
<doc id="400187" url="https://ta.wikipedia.org/wiki?curid=400187" title="வேலுண்டு வினையில்லை">
வேலுண்டு வினையில்லை

வேலுண்டு வினையில்லை என்பது 1987 ஆவது ஆண்டில் கே. சங்கர் இயக்கத்தில் வெளியான ஒரு தமிழ்த் திரைப்படமாகும். ஓம் முருகா கலையகத்தின் எசு. வள்ளியம்மை தயாரித்த இத்திரைப்படத்தில் விஜயகாந்த், அம்பிகா, எம். என். நம்பியார், ஜெய்கணேஷ் ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு எம். எசு. விசுவநாதன் இசையமைத்திருந்தார்.


இத்திரைப்படத்திற்கு எம். எசு. விசுவநாதன் இசையமைத்திருந்தார். 



</doc>
<doc id="400189" url="https://ta.wikipedia.org/wiki?curid=400189" title="ஆத்திரேலிய பெண்கள் துடுப்பாட்ட அணியின் இந்தியச் சுற்றுப்பயணம் 2018">
ஆத்திரேலிய பெண்கள் துடுப்பாட்ட அணியின் இந்தியச் சுற்றுப்பயணம் 2018

ஆஸ்திரேலிய பெண்கள் துடுப்பாட்ட அணி இந்தியாவில் சுற்றுப்பயணம் மேற்கொண்டு இந்தியப் பெண்கள் துடுப்பாட்ட அணியுடன் மார்ச் 2018 இல் விளையாட உள்ளது.


</doc>
<doc id="400190" url="https://ta.wikipedia.org/wiki?curid=400190" title="வெளிச்சம் (திரைப்படம்)">
வெளிச்சம் (திரைப்படம்)

வெளிச்சம் என்பது 1987 ஆவது ஆண்டில் வெளியான ஒரு தமிழ்த் திரைப்படமாகும். சுந்தர் கே. விசயன் இயக்கிய இத்திரைப்படத்தில் கார்த்திக், இரஞ்சனி ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு மனோஜ் கியான் இசையமைத்திருந்தார்.



</doc>
<doc id="400191" url="https://ta.wikipedia.org/wiki?curid=400191" title="பிரெஞ்சுப் பொரியல்">
பிரெஞ்சுப் பொரியல்

பிரெஞ்சுப் பொரியல் (French fries) என்பது, நீளமாக வெட்டிப் பொரித்த உருளைக்கிழங்கைக் குறிக்கும். இது அமெரிக்க ஆங்கிலத்தில் வழங்கும் ஃபிரெஞ்ச் ஃபிரைஸ் என்பதன் தமிழாக்கம். இதையே பிரித்தானிய ஆங்கிலத்தில் சிப்ஸ் எனவும், இந்திய ஆங்கிலத்தில் ஃபிங்கர் சிப்ஸ் என்றும் குறிப்பிடுவர். பிரெஞ்சுப் பொரியல் சூடாகவே சாப்பிடுவதற்கு வழங்கப்படுகிறது. இது மெதுமையாகவோ, முறுகலாகவோ இருக்கலாம். இதைப் பொதுவாக, மதிய உணவு அல்லது இரவு உணவின் ஒரு பகுதியாகவோ, அல்லது தனியே சிற்றுண்டியாகவோ உண்பது வழக்கம். இது விரைவு உணவகங்கள், மதுச் சாலைகள் போன்றவற்றின் உணவுப் பட்டியலில் காணப்படும். பொதுவாக பிரெஞ்சுப் பொரியலின் மீது உப்புத்தூள் தூவப்படும். நாடுகளைப் பொறுத்து, பிரெஞ்சுப் பொரியலுடன் தொட்டுக்கொள்வதற்காக தக்காளி சுவைச்சாறு, "கெச்சப்", வினாகிரி, "மயோனிசு" போன்றவற்றை வழங்குவர். கணப்பில் வெதுப்பிய இன்னொரு வகை குறைவான எண்ணெயைப் பயன்படுத்தியோ எண்ணெய் பயன்படுத்தாமலோ தயாரிக்கப்படுகின்றது. 

பிரெஞ்சுப் பொரியல் தயாரிப்பதற்கு முதலில் உருளைக்கிழங்கை உரித்து அதை ஒரேயளவு நீளமான துண்டுகளாக வெட்டப்படும். பின்னர் அவற்றைத் துடைத்து அல்லது குளிர்ந்த நீரில் இட்டு மேற்பரப்பு மாச்சத்து நீக்கப்பட்டு முழுவதுமாக உலர்த்தப்படும். பின்னர் அத்துண்டுகள் ஒன்று அல்லது இரண்டு படிமுறைகளில் பொரிக்கப்படும். இரண்டு முறை பொரிக்கும் நுட்பம் சிறப்பான விளைவுகளைத் தரும் என்பது பல சமையல் வல்லுனர்களின் கருத்தாக உள்ளது. புதிதாகக் கிண்டி எடுக்கப்பட்ட உருளைக்கிழங்கு கூடிய நீர்த்தன்மை கொண்டிருக்கும் என்பதால், பொரியலும் நீர்த்தன்மை உள்ளதாகக் கிடைக்கும். எனவே குறிப்பிட்ட காலம் சேமிப்பில் இருந்த கிழங்குகளே பிரெஞ்சுப் பொரியலுக்கு உகந்தவை. 

இரண்டு படிநிலை முறையில் முதல் படியில், சூடான எண்ணெயில் (ஏறத்தாழ 160°ச / 320 °ப) பொரிக்கப்படும். இது முன்னரே செய்து வைக்கப்படலாம். பின்னர் இது இன்னொரு முறை மிகக்குறைந்த நேரம் மிகச் சூடான எண்ணெயில் (190°ச / 375°ப) பொரித்து மேற்பரப்பு மட்டும் முறுக வைக்கப்படும். பின்னர் இவை ஒரு வடிதட்டில் அல்லது ஒரு துணியில் வடித்து, உப்பிட்டு உண்ண வழங்கலாம். ஒவ்வொரு படியிலும் எவ்வளவு நேரம் பொரிக்க வேண்டும் என்பது கிழங்குத் துண்டின் அளவில் தங்கியுள்ளது. எடுத்துக்காட்டாக, 2-3 மிமீ அளவுள்ள துண்டுகளாயின் முதல் படியில் மூன்று நிமிடங்களும், இரண்டாம் படியில் சில செக்கன்களும் மட்டும் போதுமானது. 

பெரும்பாலான பிரெஞ்சுப் பொரியல்கள், ஏற்கெனவே ஒருமுறை பொரிக்கப்பட்டு அல்லது தொழில் முறையில் காற்றில் உலர்த்தப்பட்டு உறையவைக்கப்பட்ட கிழங்குத் துண்டுகளில் இருந்து தயாரிக்கப்படுகின்றன. புதிதாக வெட்டிய கிழங்குத் துண்டுகள் விற்குமிடங்களில் "இடாகோ ரசெட் பெர்பாங்க்" என்னும் வகைக் கிழங்கே பயன்படுத்தப்படுகின்றது. இதுவே ஐக்கிய அமெரிக்காவில் பிரெஞ்சுப் பொரியலுக்கான நியமமாகும். பிரெஞ்சுப் பொரியல் தயாரிப்பதற்குப் பொதுவாகப் பயன்படும் எண்ணெய் மரக்கறி எண்ணெய் ஆகும். முற்காலத்தில் மாட்டின் இடுப்பு, சிறுநீரகப் பகுதிகளில் காணும் இறுக்கமான கொழுப்பே இதற்குச் சிறந்தது எனக் கருதப்பட்டது. மக்டொனால்ட்சு, 1990 வரை 93% மாட்டுக் கொழுப்பையும், 7% பருத்திவிதை எண்ணெயையும் பயன்படுத்தியது. இப்போது மாட்டிறைச்சி வாசனையோடு கூடிய மரக்கறி எண்ணெயைப் பயன்படுத்துகிறது.

தோமசு செபர்சன் காலத்தில், 1802 ஆம் ஆண்டில் வெள்ளை மாளிகை இரவு உணவில் "பிரெஞ்சு முறையில் தயாரிக்கப்பட்ட உருளைக்கிழங்கு" பரிமாறப்பட்டதாகத் தெரிகிறது.


</doc>
<doc id="400194" url="https://ta.wikipedia.org/wiki?curid=400194" title="கரோல் முண்டல்">
கரோல் முண்டல்

கரோல் முண்டல் "(Carole Mundell)" ஒரு புறப்பால்வெளிப் பேராசிரியரும் பாத் பல்கலைக்கழக இயற்பியல் துறைத்தலைவரும் ஆவார். இவர் நோக்கீட்டு வானியற்பியலாளர் ஆவார். இவரது ஆய்வுப் புலம் அண்டக் கருந்துளைகளும் காமாக் கதிர் வெடிப்புகளும் ஆகும். 

இவர் 1992 இல் கிளாசுகோ பல்கலைக்கழகத்தில் இயற்பியலிலும் வானியலிலும் இளமறிவியல் பட்டம் பெற்றார். இவர் வானியற்பியலில் முனைவர் பட்டம் பெற மான்செசுட்டர் பல்கலைக்கழகத்துக்குச் சென்றார். அங்கே ஜோதிரல் பேங்க் வான்காணகத்தில் துகள் இயற்பியல், வானியல் மன்றத்தின் ஆய்வுநல்கையை 1997 வரை பெற்றார்.

இவர் 1997 இல் மேஇலாந்து பல்கலைக்கழகத்தில் சேர்ந்தார்.ஈவர் 1999 இல் இலிவர்பூல் ஜான் மூரெசு பல்கலைக்கழகத்தில் அரசு கழக ஆய்வாளராகச் சேர்ந்தார். இவரது ஆய்வு முனைவான பால்வெளிகளின் (பால்வெளி உட்கருக்களின்) இயக்கத்தில் கவனம் குவித்தது. இவர் 2005 இல் இவருக்குப் பெரும்பிரித்தானிய ஆராய்ச்சி மன்ற கல்வி ஆய்வுநல்கை காமாக் கதிர்வெடிப்புக் குழுவை இலிவர்பூல் ஜான் மூரெசு பல்கலைக்கழகத்தில் உருவாக்கி வழிநடத்த வழங்கப்ப்ட்டது. இவர் 2007 இல் பேராசிரியராக அமர்த்தப்பட்டார். இவரது குழு 2007 இல் காம்மஆக் கதிர் வெடிப்புகளை அளந்ததற்காக அவ்வாண்டின் டைம்சு உயர்கல்வி ஆராய்ச்சித் திட்ட்த்தைப் பெற்றது.

மிக வேகமாகப் பாயும் தாரைகளைப் படம்பிடிக்கும் எந்திரன்வகைத் தொலைநோக்கிகளை உருவாக்கி இவர் காமாக் கதிர் வெடிப்புகளைப் புரிந்துகொள்வதில் முன்னோடிப் பாத்திரம் வகித்தார். இவர் 2011 இல் அரசு கழகத்தின் வுல்ப்சன் தகைமை விருதைக் "கருந்துளை முடுக்கும் வெடிப்புகள், இயங்கியல் புடவி" ஆகியவற்றின் ஆய்வுக்காக வென்றார். இவர் 2012 இல் இலிவர்பூலில் இருந்தபோது, காமாக் கதிர் வெடிப்புக்குப் பிறகு உருவாகும் ஒளியின் முனைவுறலை அளக்க, RINGO2 தொலைநோக்கியை மற்றவரோடு இணைந்து வடிவமைத்து கட்டியமைத்தார். இந்தத் தொலைநோகி நாசாவின் வேகமான செயற்கைக் கோள்களின் அறிவிப்புகளுக்கு ஏற்ப விரைவாக துலங்லகுமாறு வடிவமைக்கப்பட்டது.இவர் காமாக் கதிர் வெடிப்புகளை அண்டவெளியில் நிகழும் மிக அறுதிம துகள்முடுக்கிகளாக விவரிக்கிறார். மேலும் இவை இயற்பியல் விதிகளை ஓர்வு செய்வதற்கான வாய்ப்புகளைத் தருகின்றபன என்கிறார். இவரது குழு 2014 இல் ஆராய்ச்சி நல்கைக்கான துணைவேந்தரின் விருதைப் பெற்றது.

இவர் 2015 இல் பாத் பல்கலைக்கழகத்தில் சேர்ந்து, 2016 இல் அதன் இயற்பியல் துறையின் தலைவர் ஆனார். அங்கு இவர் ஒரு புதிய வானியற்பியல் குழுவை உருவாக்கினார். இக்குழு கருந்துளைகள் முடுக்கும் அமைப்புகளிலும் அவற்றின் சூழல்களிலும் அமைந்த உயர் ஆற்றல் புறப்பால்வெளி வானியற்பியலில் செறிந்த கவனத்தைக் குவித்தது. 


</doc>
<doc id="400201" url="https://ta.wikipedia.org/wiki?curid=400201" title="அமராவதி பலகைச் சிற்பங்கள்">
அமராவதி பலகைச் சிற்பங்கள்

அமராவதி பலகைச் சிற்பங்கள் (Amaravati Collection), என்பது அமராவதி தொல்லியல் களத்தில் கிபி 1797 மற்றும் 1845ல் அகழாய்வின் போது கிடைத்த 120 முற்கால பௌத்த சிற்பங்கள் மற்றும் கல்வெட்டுக்களின் தொகுதியாகும். 
இச்சுண்ணாம்புக்கல் பலகைச் சிற்பங்கள் 1858ல் ஐக்கிய இராச்சியத்திற்கு அனுப்பி வைக்கப்பட்டது. பின்னர் இச்சிற்பங்கள் 1880 முதல் பிரித்தானிய அருங்காட்சியகத்தில் காட்சிக்கு வைக்கப்பட்டது. 

இச்சுண்ணாம்புக் கற்பலகைகளில் புத்தரின் ஜாதக கதைகள் மற்றும், தூபிகள், சைத்தியங்கள் புத்தரின் வாழ்கையில் நிகழ்ந்த முக்கிய நிகழ்வுகள் வடிக்கப்பட்டுள்ளது. 

இப்பௌத்த சுண்ணாம்புக்கல் பலகைச் சிற்பங்கள் பிரதி எடுக்கப்பட்டும், புகைப்படங்கள் எடுத்தும் இந்திய அருங்காட்சியகம், கொல்கத்தாவில் காட்சிக்கு வைக்கப்பட்டுள்ளது. 




</doc>
<doc id="400216" url="https://ta.wikipedia.org/wiki?curid=400216" title="மறைத் தடையம்">
மறைத் தடையம்

இலத்திரனியலில், மறைத் தடையம் ("negative resistance") என்பது சில இலத்திரனியல் சுற்றுக்கள் மற்றும் கருவிகளில் மின்னழுத்த வேறுபாட்டில் ஏற்படும் அதிகரிப்புக்கு ஏற்ப மின்னோட்ட குறைவுபடும் தன்மைகளைக் காட்டும் இயல்பாகும்.
இது சாதாரண தடையத் தொழிற்பாட்டுக்கு முரணானது; ஏனெனில் ஓமின் விதிப்படி மின்னழுத்த வேறுபாடு அதிகரிக்கும் போது நேர்த்தடையம் காரணமாக அதற்கு விகிதசமமாக மின்னோட்டம் அதிகரிக்கும். அதேவேளை நேர்த்தடையம் தன் ஊடாக மின்னோட்டம் பாயும் போது சக்தியை உள்ளெடுக்கும் ஆனால் மறைத்தடையம் சக்தியை உற்பத்தியாக்கும். சில நிபந்தனைகளின் கீழ் இது மின்சமிக்கைகளின் வலுவை அதிகரிக்கக் கூடியதாயிருக்கும் .

மறைத்தடையம் ஒருசில மின் சாதனங்களால் மட்டும் காட்டப்படும் பொதுவாகக் காணப்படாத ஒரு இயல்பாகும். நேர்ப்பாங்கற்ற மின் சாதனங்களில் இரண்டு வகையான தடையங்களைக் காணலாம்: அவை நிலையான அல்லது மாறாத்தடையி- இதில் மின்னழுத்த வேறுபாடு மற்றும் மின்னோட்டத்திற்கான விகிதம் தடையமாகும்.formula_1,மற்றையது மாறும் தடையம் - இதில் மின்னழுத்த வேறுபாட்டின் மாற்றம் மற்றும் நேரோத்த மின்னோட்ட மாற்றங்களுக்கான விகிதம் தடையாகும் formula_2. மறைத்தடையம் எனப்படுவது மாறும் மறைத்தடையம் ஆகும்.(NDR), formula_3. பொதுவாக மாறும் மறைத் தடையம் இரண்டு முடிவிடக் கூறுகளை கொண்டதாக அதாவது மின்னோட்டத்தை பெருக்கக் கூடியதாகவும், அதன் முனைவுகளில் தொழிற்படும் நேரோட்ட மின்னை ஆடலோட்ட மின்னோட்டமாக மாற்றி அதே முனைவுகளில் ஆடலோட்ட சமிக்கைகளில் பிரயோகிப்பதாக உள்ளது. இவை இலத்திரனியல் அலைவுமானிகள் மற்றும் ஒலிபெருக்கிகளில் பயன்படுத்தப்படுகின்றன, குறிப்பாக நுண்ணலை மீடிறங்களில் இவை பயன்படுத்தப்படும். அநேக நுண்ணலை சக்தி மூலம் செயற்படும் கருவிகள் மாறும் மறைத்தடையத்தை பயன்படுத்தி உற்பத்தி செய்யப்படுகிறன.

மின் சாதனம் அல்லது மின் சுற்று ஒன்றின் இரு முனைவுகளுக்கிடையில் காணப்படும் மின் தடையம் மின்னோட்ட-மின்னழுத்தவேறுபாட்டு ("I–V") வரைபு மூலம் தீர்மானிக்கப்படும். அதாவது ,ஊடாகப் பாயும் மின்னோட்டம் formula_4 ஆக உள்ளபோது அதன் மின்னழுத்த வேறுபாடு formula_5 ஆயிருக்கும். சாதாரணமான நேர்த்தடையம் உள்ளடங்கலாக அனேகமான இலத்திரனியல் சாதனங்கள் ஓமின் விதியை அனுசரித்து செயற்படும். அதாவது பெரும்பாலும் ஓடும் மின்னோட்டத்திற்கு நேரோத்ததான மின்னழுத்தம் வேறுபாட்டைக் காட்டும். ஆகவே மின்னோட்ட-மின்னழுத்தவேறுபாட்டு ("I–V") வரைபு நேர் சாய்வு கொண்ட நேர் கோடாக இருக்கும். ஆகவே தடையம் எனப்படுவது மின்னோட்டம்-மின்னழுத்தவேறுபாட்டு ஆகியவற்றுக்கான விகிதம், இது மாறிலியான எதிர்ச் சாய்வு ஆகும்.

Nமறைத் தடையம் ஓமின் விதிக்கு இசைந்து நடக்காத ஒரு சில கருவிகளிலேயே இடம்பெறுகின்றது. நேரியது அல்லாதா கூறுகளுக்கு "I–V" வரைவு நீர் கோடாக இருக்காது. இது ஓமின் விதிக்கு அமைந்து நடக்காது. தடையத்தினை வரையறுக்க முடிந்தாலும், அது மாறிலியாக இருக்காது. இது கருவியூடு செல்லும் மின்னூட்டம் அல்லது மின்னழுத்தவேறுபாட்டுக்கு ஏற்ப இது மாறும். இத்தகைய நேரியதல்லாத கருவிகளினுடு செல்லும் தடையங்கள் இரு வழிகளில் விபரிக்கப்படும். அவை ஓமின் தடையங்களுக்கு சமானமாய் அமையும்.:


</doc>
<doc id="400253" url="https://ta.wikipedia.org/wiki?curid=400253" title="இரஞ்சனி (நடிகை)">
இரஞ்சனி (நடிகை)

இரஞ்சனி என்றறியப்படும் சாசா செல்வராஜ் சிங்கப்பூரைச் சேர்ந்த திரைப்பட நடிகை ஆவார். தமிழ், மலையாளம் உள்ளிட்ட இந்திய மொழித் திரைப்படங்களில் நடித்துள்ளார். பாரதிராஜா இயக்கத்தில் 1985 ஆவது ஆண்டில் வெளியான முதல் மரியாதை திரைப்படத்தின் மூலமாக தமிழ்த் திரைப்படங்களில் அறிமுகமானார். 

1987 ஆவது ஆண்டில் லெனின் இராசேந்திரன் இயக்கத்தில் வெளியான "சுவாதி திருநாள்" திரைப்படத்தின் மூலமாக மலையாளத்தில் அறிமுகமானார். தொடர்ந்து பிரியதர்சன் எழுதி இயக்கிய "சித்திரம்" திரைப்படத்தில் நடித்தார். மோகன்லாலுடன் இவர் இணைந்து நடித்த எல்லாத் திரைப்படங்களும் வணிக ரீதியாக பெரும் வெற்றியைப் பெற்றதால் இந்த இணை வெற்றி இணையெனப் பாராட்டப்பட்டது.


</doc>
<doc id="400262" url="https://ta.wikipedia.org/wiki?curid=400262" title="இந்திய அரசியலமைப்புச் சட்டம் - மதம் சாதி பால் பிறப்பிடத்தால் வேறுபாடு">
இந்திய அரசியலமைப்புச் சட்டம் - மதம் சாதி பால் பிறப்பிடத்தால் வேறுபாடு

இந்திய அரசியலமைப்பில் (Constitution of India) மதம், சாதி, பால், இனம் மற்றும் பிறப்பிடத்தின் அடிப்படையில் வேறுபாடுகாட்டக் ( discrimination) கூடாது. ஆனால் இதற்க்கு சில விதி விலக்குகளும் உண்டு
இந்திய அரசியலமைப்புச் சட்டம் உறுப்பு 15 தமது குடிமக்களிடம் அரசு சாதி, மதம், பால், பிறப்பிடம் இவற்றின் அடிப்படையில் எந்த வேறு பாட்டையும் காட்டக் கூடாது என்று விதிக்கிறது. உறுப்பு 14 சட்டத்தின் முன் அனைவரும் சமம், சட்டங்களினால் அனைவருக்கும் பாதுகாப்பு என்று பொதுவான கருத்து கூறப்பட்டுள்ளது. அரசு தமது குடிமக்களிடம் வேறுபாடு காட்டக்கூடாது என்று விதித்தாலும் இதற்கு விதிவிலக்காக சமுதாயத்திலும் கல்வியிலும் பின் தங்கியவர்களுக்காக சிறப்பு சலுகைகள் வழங்கி சட்டம் இயற்றலாம் என்றும் அரசியலமைப்புச் சட்டம் அனுமதிக்கறது..

உறுப்பு 15(1): எந்த ஒரு குடிமகனையும் மதம்,சாதி, பால் பிறப்பிடம் ஆகியவற்றின் அடிப்படையிலும் சமமாக நடத்தத் தவறக்கூடாது.

உறுப்பு 15(2): கடை, பொது ஒய்வு விடுதிகள், உணவு விடுதிகள் பொது பொழுது போக்கு இடங்களை குடிமக்கள் அணுகும் பொழுது மதம் சாதி, பால் பிறப்பிடம் இவற்றின் அடிப்படையில் தடைவிதிப்பதோ, நிபந்தனை விதிப்பதோ கூடாது. அது போலவே அரசு நிதியால் ஏற்படுத்தப்பட்ட பொது பயன்பாடுகள் கிணறுகள் சாலைகள் போன்றவற்றின் பயன்பாட்டிலும் சாதி, மதம், பால் பிறப்பிடம் இவற்றின் அடிப்படையில் எவ்விதமான பாகுபாடும் காட்டக் கூடாது.

உறுப்பு 15(3): பெண்களுக்காகவும் குழந்தைகளுக்காகவும் இவ்விதிகளிருந்து விலக்களித்து சட்டம் இயற்றலாம்.

உறுப்பு 15(4): சமுதாயத்திலும் கல்வியிலும் பின்தங்கிய வகுப்பினருக்கும் தாழ்த்தப்பட்ட பழங்குடியினருக்கும் சிறப்பு சலுகைகள் வழங்குவதற்கும் தடையேதுமில்லை.



</doc>
<doc id="400263" url="https://ta.wikipedia.org/wiki?curid=400263" title="ஒரு பிரிவுரை: தவிர்க்கப்பட்ட துக்கம்">
ஒரு பிரிவுரை: தவிர்க்கப்பட்ட துக்கம்

ஒரு பிரிவுரை: தவிர்க்கப்பட்ட துக்கம் ("A Valediction: Forbidding Mourning") என்பது கவிஞர் ஜான் டான்னே ("John Donne") ஆங்கிலத்தில் எழுதிய ஒரு நுண்புலக் கவிதை. 1611 அல்லது 1612 ஆம் ஆண்டுவாக்கில் அவர் தனது மனைவி ஆன்னைப் பிரிந்து ஐரோப்பியக் கண்டத்திற்குச் சுற்றுப்பயணம் செய்தபோது எழுதியதாகக் கருதப்படுகிறது. "ஒரு பிரிவுரை" என்பது 36 வரிகளைக் கொண்ட ஒரு காதல் கவிதை. டான்னே இறந்து இரண்டு ஆண்டுகளுக்குப் பின் 1633 ஆம் ஆண்டில் "பாடல்களும் செய்யுட்களும்" ("Songs and Sonnets") என்ற தலைப்பில் ஒரு கவிதை தொகுப்பாக வெளியிடப்பட்டது. இந்தக் கவிதையில் காதலர் இருவர் நீண்ட காலம் பிரிய நேர்ந்தபோது, அவர்களிடையே வெளிப்படும் உணர்ச்சிகளை அழகாகத் தனது கவிதை நடையில் கூறியிருப்பார். விமர்சகரிடத்தில் நல்ல வரவேற்பைப் பெற்றது. இவரின் மற்ற படைப்புகளான ஒரு பிரிவுரை: சாளரத்தில் எனது பெயர், தியானம் III, புனித விளக்கங்கள் மற்றும் அழுகையின் பிரிவுரை ஆகியவையும் நல்ல வரவேற்பைப் பெற்றன.

டான்னே தனது கவிதையில் விடுவித்துக்கொள்ளமுடியாத இரு முனைகளைக் கொண்ட வரையும் கவராயத்துடன் காதலர்களை ஒப்பிடுகிறார். இவ்வொப்புமையானது அவரது கலை நுணுக்கத் திறணுக்கு எடுத்துக்காட்டு எனப் புகழப்படுகிறது. இது மிகையான நுண்புலக் கவிதைக்கு எடுத்துக்கட்டு என்றும் விமர்சிக்கப்படுகிறது. இருப்பினும் ஆங்கில கவிதைகளில் "நன்கு அறியப்பட்ட கவிதையாக" உள்ளது. இலக்கிய விமர்சகர்களிடத்தில் அறியப்படும் மிகவும் பிரபலமான எடுத்துக்காட்டு மேற்கோள், "டான்னே ஒரு நுட்பமான மற்றும் துல்லியமான வார்த்தைகளை குறிப்பாக "ஒரு பிரிவுரை" என்பதுடன் இணைத்து, கவிதையின் கருப்பொருளை அந்த வார்த்தைகளுடன் பொருந்துமாறு சரியாக பயன்படுத்துகிறார்" என்பதாகும்.
ஜான் டான்னே 21 சனவரி 1572 ஆம் ஆண்டில் ஒரு செல்வச் செழிப்பான இரும்புக் கருவிகள் விற்கும் வியாபாரியின் மகனாக பிறந்தார். அவரது தந்தை இரும்பு வியாபாரம் செய்யும் சக வியாபாரிகளின் கூட்டமைப்பிற்கு பாதுகாவலராகவும் இருந்தார். ஜான் டான்னேயின் தாய் மனைவி எலிசபத் ஆவார். ஜான் டான்னேயின் தந்தை இறந்தபோது இவருக்கு நான்கு வயதுதான் ஆகியிருந்தது. அவரது குடும்பத் தொழிலில் ஈடுபடுத்தாமல் அவரது அம்மா எலிசபத் அவரை நன்கு படிக்க வைத்தார். அவரது தந்தை விட்டுச் சென்ற பணத்தின் மூலம் டான்னேவிற்கு தனிப்பட்ட முறையில் ஆசிரியர்களைக் கொண்டு இலக்கணம், கலை, கணிதம், வரலாறு மற்றும் வேற்று மொழிகள் கற்றுக் கொடுத்தார். மேலும் இவரின் கல்வி கற்றலுக்கு பொருளாதார ரீதியாக எந்த தடங்கலும் இருக்கக் கூடாது என்பதற்காக எலிசபத் ஒரு வசதியான மருத்துவர் ஒருவரை இரண்டாவதாக மணந்து கொண்டார். டான்னே தன்னை ஒரு எளிமையான கவிஞர் மற்றும் மனிதர் என்று மட்டும் பிறரிடம் காட்டிக்கொண்டார். ஹார்ட் ஹால், ஆக்ஸ்போர்டில் படித்து முடித்தபின், டான்னே லிங்கன் இன்னில் தனிப்பட்ட கல்வி பயில ஆரம்பித்தார். அங்கு அவர் வரலாறு, கவிதை, இறையியல் மற்றும் "மனிதாபிமான கற்றல் மற்றும் மொழிகள்" ஆகியவற்றில் தனது முழு கவனத்தையும் செழுத்தினார். லிங்கன் இன்னில் தான் இவர் கவிதை எழுத ஆரம்பித்தார்.

நவம்பர் 1597 ஆம் ஆண்டில் தோமஸ் ஈகர்டனின் முதன்மைச் செயலாளராக டான்னே பணி புரிந்தார். மேலும் சிறிது நாட்களிலேயே ஈகர்டனின் மகள் (ஈகர்டனுடன் பிறந்தவரின் மகள்) ஆனி மூர்ரை சந்தித்தார். 1599 ஆம் ஆண்டு சந்திப்பிற்குப் பிறகு 1600 ஆம் ஆண்டில் இருவரும் காதலிக்க தொடங்கினர். அவர்களிடையே கடிதங்களைப் பரிமாறிக் கொண்டனர். அந்தக் கடிதங்களின் வாயிலாக, ஆனின் தந்தை சர் ஜார்ஜ் மூர் சந்தேகம் கொள்ளத் தொடங்கியதையும், டான்னே தனது ஆதரவாளரான ஈகர்டனின் உதவியுடன் ஆன்னைத் தேர்ந்தெடுப்பதற்கு உறுதி எடுத்துக் கொண்டதையும் அறிய முடிகிறது. அவர்கள் இருவரும் இரகசிய மணம் புரிந்தனர். இதை மூர் 1602 ஆம் ஆண்டில் கண்டுபிடித்தார். பின் டான்னேவை நியதிச் சட்டத்தை மீறினார் என்று கடற்படை சிறைக்கு அனுப்பினார். அநேக கோரிக்கைகளுக்குப் பிறகு, டான்னே பதவி நீக்கம் செய்யப்பட வேண்டும் என்று ஈகர்டன் ஒப்புக் கொண்டார். டான்னே ஈகர்டனுக்கு கடிதம் எழுதிய பிறகு, அவர் சிறையிலிருந்து விடுவிக்கப்பட்டார், மேலும் நீதிமன்ற விசாரணையில் அவரது திருமணம் சரியானதாக ஒப்புக்ககொள்ளப்பட்டு, டான்னே எந்த நியதி சட்ட மீறல்களிலும் ஈடுபடவில்லை என்று தண்டனையில் இருந்து விலக்களிக்கப்பட்டது. 1611 அல்லது 1612 ஆம் ஆண்டில் சர் ராபர்ட் ட்ரூரி உடன் ஐரோப்பா கண்டத்திற்குப் பயணம் செய்யத் தயாரானபோது, கர்ப்பமாக இருந்த அவரது மனைவி ஆனிக்கு "ஒரு பிரிவுரை" எனும் இக்கவிதை டான்னேயால் எழுதப்பட்டது. டான்னே மறைந்த பின்னர் 1633 ஆம் ஆண்டில், "பாடல்கள் மற்றும் செய்யுட்கள்" என்ற தொகுப்பின் ஒரு பகுதியாக இந்தக் கவிதை வெளியிடப்பட்டது. 



</doc>
<doc id="400264" url="https://ta.wikipedia.org/wiki?curid=400264" title="எஸ் எஸ் எல் சி">
எஸ் எஸ் எல் சி

எஸ் எஸ் எல் சி அல்லது இரண்டாம்நிலைப் பள்ளி இறுதித் தேர்வு சான்றிதழ் ("Secondary School Leaving Certificate, SSLC"); என்பது இந்தியாவில் உயர்நிலை படிப்பு மட்டத்தில் ஆய்வின் முடிவில் பரிசோதனைக்குப் வெற்றிகரமாக நிறைவு செய்த ஒரு மாணவர் மூலம் பெறப்பட்ட ஒரு சான்றிதழ் ஆகும். இந்தியாவில் எஸ் எஸ் எல் சி தேர்வை, 10 ஆம் வகுப்பு பொது தேர்வு எனவும், 10 ஆம் வகுப்பு பரீட்சை எனவும் பொதுவாக அழைக்கப்படுகிறது. எஸ் எஸ் எல் சி இந்தியாவில், குறிப்பாக கேரளா, கர்நாடகா, தமிழ்நாடு ஆகிய பல மாநிலங்களில் பிரபலமான ஒரு பொதுவான தகுதித் தேர்வாகும். 

இந்தியக் கல்வி முறையானது அடிப்படையில் ஐந்தாண்டு ஆரம்ப பள்ளிக் கல்வியை கொண்டுள்ளது, அதன்பிறகு ஐந்து ஆண்டுகள் இரண்டாம்நிலைப் பள்ளிக் கல்வியாக உள்ளது. இரண்டாம்நிலை பள்ளிப் படிப்பின் இறுதியில், இந்த எஸ் எஸ் எல் சி தவிர்க்க முடியாத ஒன்றாகும். இந்த சான்றிதழைப் பெறுவதற்கு, மாணவர் தனது அடிப்படைப் பள்ளி அல்லது அடிப்படைக் கல்வியை நிறைவுசெய்ததாக கருதப்படுகிறார். 

எஸ் எஸ் எல் சியை வெற்றிகரமாக முடிந்தபிறகு, தனது கல்வியை தொடர விரும்பும் ஒரு மாணவர், தேர்வு செய்யும் நிபுணத்துவத்தை அடிப்படையாகக் கொண்டு ஒரு பாடத்திட்டத்தில் இணைகிறார். இது ஒரு பல்கலைக்கழகத்திற்குள் நுழைவதற்குப் போதுமான அறிவை அளிக்கிறது, இது இரண்டு ஆண்டுகளுக்கு முன்னரே முன்கூட்டிய பல்கலைக்கழக பாடமாக ("Pre-university course (PUC") என அழைக்கப்படுகிறது.மேலும் இந்த ஆய்வின் படி ஒரு மாணவர் இளங்கலை படிப்புகளுக்கு ஒரு பல்கலைக்கழகத்தில் நுழையலாம்.

மாற்றாக, எஸ் எஸ் எல் சி சான்றிதழை பெற்றுக்கொண்ட பிறகு, ஒரு தொழில் நுட்ப பயிற்சி நிறுவனத்தில் கலந்துகொள்ள ஒரு மாணவர் தேர்வு செய்யலாம், அங்கு இயந்திர (கை)த் தொழில் சம்பந்தமான திறன்களைப் பயிற்றுவிக்க முடியும். மேலும் பொறியியல் மற்றும் பட்டயப் படிப்பு ("Diploma") மூன்று வருட படிப்பிற்காக பல் தொழில் நுணுக்கங்களைக் கற்பிக்கும் நிறுவனமான பாலிடெக்னிக்கில் சேரலாம். எஸ் எஸ் எல் சியை முடித்த பிறகு தொழிற்கல்வி தொடர்பான படிப்புகளில் சேர இது வழிவகுக்கும். தற்போது வேலைவாய்ப்பு நோக்கங்களுக்காக இந்திய அரசாங்கத்தின் கீழ் ஒரு கடவுச் சீட்டு பெற எஸ் எஸ் எல் சி (அல்லது அதற்கு சமமான) கல்வித்தகுதி தேவை.

எஸ் எஸ் எல் சி பொது தேர்வு , பள்ளிக் கல்வித் துறையால் (பள்ளியின் ஆசிரியரியர் அல்லாமல்) இணைக்கப்பட்டுள்ள ஒரு பிராந்தியக் குழுவால் வடிவமைக்கப்பட்டு பரீட்சை நடத்தப்படுகிறது. எஸ் எஸ் எல் சி பரீட்சையில் ஒரு மாணவரின் செயல்திறன் இந்தியாவில் உள்ள முந்தைய பல்கலைக்கழக படிப்புகளுக்கு அனுமதிக்கும் காரணிகளில் ஒன்றாகும். எனவே, எஸ் எஸ் எல் சி பெரும்பாலும் ஒரு மாணவர் மேற்கொள்கின்ற முதல் முக்கிய பரிசோதனையாக கருதப்படுகிறது.

இந்தியாவில் பிறப்பு மற்றும் இறப்புக்கள் பதிவு செய்ய கட்டாயமாக்கப்படாத காலப்பகுதியில், பிறந்த தேதிக்கான சான்றுகளின் முதன்மை வடிவமாக எஸ் எஸ் எல் சி சான்றிதழ் பயன்படுத்தப்பட்டது. இது 1989 க்கு முன்பு பிறந்தவர்களுக்கு ,பிறந்த தேதியின் ஆதாரத்திற்கு செல்லுபடியாகக்கூடிய ஒரு வடிவமாகும். வெளியுறவு அமைச்சக இணையதளத்தில் படி இந்திய குடிமை அதிகாரிகள் கடவுச்சீட்டு போன்ற குடிமை ஆவணங்களை பயன்படுத்தப்பட்டது.


</doc>
<doc id="400269" url="https://ta.wikipedia.org/wiki?curid=400269" title="டிரென்டன் சண்டை">
டிரென்டன் சண்டை

டிரென்டன் சண்டை (Battle of Trenton) என்பது, ஒரு சிறிய, ஆனால் அமெரிக்கப் புரட்சிப் போரில் முக்கியத்துவம் வாய்ந்த சண்டை ஆகும். இது 1776 டிசம்பர் 26 ஆம் தேதி நியூ செர்சியில் உள்ள டிரென்டனில் இடம்பெற்றது. டிரென்டனுக்கு வடக்கில் உள்ள டெலவேர் ஆற்றை முதல்நாள் இரவு ஜார்ஜ் வாசிங்டன் கடந்த பின்னர், அவர் அமெரிக்க விடுதலை இராணுவத்தின் முக்கிய பிரிவை, டிரென்டனில் முகாமிட்டிருந்த "எசிய"ப் (Hessian) படைகளுக்கு எதிராக வழிநடத்திச் சென்றார். குறுகிய நேரச் சண்டைக்குப் பின்னர் ஏறத்தாழ எல்லா எசியப் படைவீரர்களும் பிடிபட்டனர். அமெரிக்கர்களுக்கு புறக்கணிக்கத்தக்க சேதமே ஏற்பட்டது. இது அமெரிக்க விடுதலைப் படை வீரரின் மன உறுதியை அதிகரித்தது. 

அமெரிக்க விடுதலைப் படை, முன்னர் நியூயார்க்கில் பல தோல்விகளைச் சந்தித்ததுடன், அங்கிருந்து நியூசெர்சி ஊடாகப் பென்சில்வேனியாவுக்குப் பின்வாங்கவும் நேரிட்டது. படையினர் மத்தியில் மன உறுதி மிகவும் குறைவாக இருந்தது. அந்த ஆண்டை ஒரு சாதகமான நிகழ்வுடன் முடிக்க விரும்பிய, விடுதலைப் படையின் தலைமைத் தளபதியான ஜார்ஜ் வாசிங்டன், 25-26 இரவு டெலவேர் ஆற்றைக் கடந்து எசியப் படை முகாமைச் சுற்றிவளைக்கத் திட்டமிட்டார். ஆற்றைப் பனி மூடியிருந்ததுடன், காலநிலையும் கடுமையாகக் காணப்பட்டது. ஆற்றைக் கடப்பது ஆபத்தானதாக இருந்தது. இரண்டு படைப் பிரிவுகள் ஆற்றைக் கடக்க முடியவில்லை. இதனால், தாக்குதலை நடத்துவதற்கு, திட்டமிட்டதிலும் 3,000 பேர் குறைவாக 2,500 பேர் மட்டுமே ஜார்ஜ் வாசிங்டனுடன் இருந்தனர். படை ஒன்பது மைல்கள் நடந்து டிரென்டனை அடைந்தது. அமெரிக்க விடுகலைப் படையிடம் இருந்து ஆபத்து இல்லை என்று எண்ணி, எசியப் படையினர் காவலைச் சற்றுக் குறைத்திருந்ததுடன், தொலை தூர வெளி அரண்களையோ அல்லது ரோந்துப் படைகளையோ வைத்திருக்கவில்லை. பாதுகாப்புக் குறைவாக இருந்த நேரத்தில் எசியப் படைகளை வாசிங்டனின் படைகள் சுற்றிவளைத்தன. குறுகிய ஆனால் கடுமையான எதிர்த் தாக்குதலைத் தொடர்ந்து பெரும்பாலான எசியப் படையினர் சரணடைந்தனர். 1,500 பேரைக் கொண்டிருந்த முகாமின் மூன்றில் இரண்டு பங்கினர் பிடிபட்டனர். சிலர் மட்டும் அசுன்பிங்க் சிறுகுடாவைக் கடந்து தப்பினர். 

சண்டையில் குறைந்த எண்ணிக்கையே தொடர்புபட்டிருந்தாலும், அமெரிக்க வெற்றி, குடியேற்றங்களில் இருந்த கலகக்காரருக்கு ஊக்கம் கொடுத்தது. ஒரு கிழமைக்கு முன்னர் புரட்சியின் வெற்றி சந்தேகத்துக்கு இடமானதாக இருந்ததுடன், விடுதலைப்படை சீர்குலைவின் விளிம்பில் இருப்பதாகவே தெரிந்தது. ஆனால் இந்த வெற்றி படையினருக்கு ஊக்கம் கொடுத்து மேலும் சேவைபுரியத் தூண்டியதுடன், புதியவர்களையும் படைக்குக் கவர்ந்திழுத்தது.

1776 டிசம்பர் தொடக்கத்தில் அமெரிக்கப் படையின் மனவுறுதி மிகவும் கீழான நிலையில் இருந்தது. பிரித்தானியப் படையும், அவர்கள் சார்பான எசியத் துணைப்படையும், அமெரிக்கப் படைகளை நியூயார்க்கிலிருந்து வெளியேற்றியிருந்தன. லோங் தீவுகளில் சேவையில் இருந்த அமெரிக்கப் படையினரில் தொண்ணூறு வீதமானோர் சென்றுவிட்டனர். விடுதலைக்கான முயற்சிகள் தோற்றுவிட்டன எனப் பல விடுதலைப் படையைச் சேர்ந்தோர் படையில் இருந்து விலகலாயினர். விடுதலைப் படைகளின் தலைமைத் தளபதியான வாசிங்டனும், வெற்றி குறித்து ஐயம் கொண்டிருந்ததாகத் தெரிகிறது. 

அப்போது, நியூசெர்சியில் இருந்த சிறிய நகரான டிரென்டனில் எசியப் படைகளின் நான்கு பிரிவுகள் (1,400 பேர்) இருந்தன. இப்படைகளின் தளபதியாக சொகான் ரால் (Johann Rall) இருந்தார். வாசிங்டனின் படையில் 2,400 வீரர்கள் இருந்தனர். இப்படையின் காலாட்படைப் பிரிவுகள் மேஜர் ஜெனரல்களான நத்தானியேல் கிரீன், ஜோன் சலிவன் ஆகியோரின் தலைமையிலும், கனரக ஆயுதப் படைப் பிரிவு பிரிகேடியர் ஜெனரல் என்றி நாக்சு (Henry Knox) என்பவரின் தலைமையிலும் இருந்தன.



</doc>
<doc id="400290" url="https://ta.wikipedia.org/wiki?curid=400290" title="காரீய(II) நைட்ரேட்டு">
காரீய(II) நைட்ரேட்டு

காரீய(II) நைட்ரேட்டு (Lead(II) nitrate) Pb(NO)என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இது பொதுவாக நிறமற்ற படிகமாகவோ அல்லது வெண்ணிறத் துாளாகவோ காணப்படுகிறது. மற்ற பெரும்பாண்மையான காரீய (II) உப்புக்களைப் போலல்லாமல் இது நீரில் கரையக்கூடிய தன்மை உடையது.

இடைக்காலங்களிலேயே அறிந்திருக்கப்பட்டு, ப்ளம்ப் டல்சிஸ் என்ற பெயரில் அழைக்கப்பட்ட இச்சேர்மத்தின் சிறிய அளவிலான தயாரிப்பானது, உலோக காரீயத்திலிருந்தோ அல்லது நைட்ரிக் காடியில் உள்ள காரீய ஆக்சைடையோ சார்ந்திருந்தது. அவ்வாறு தயாரிக்கப்பட்ட இச்சேர்மம் இதர காரீயச் சேர்மங்களைத் தயாரிக்கப் பயன்படுகிறது. 19 ஆம் நுாற்றாண்டில், ஐரோப்பா மற்றும் அமெரிக்க ஐக்கிய நாடுகளால் காரீய(II) நைட்ரேட்டின் வணிகரீதியான உற்பத்தி தொடங்கியது. வரலாற்றுரீதியாக, இந்தச் சேர்மத்தின் மிக முக்கியப் பயனானது நிறமிகள் மற்றும் காரீய வண்ணங்களின் தயாரிப்பில் மூலப்பொருளாகப் பயன்படுத்தப்பட்டது தான் ஆகும். ஆனால், இத்தகைய வண்ணங்கள்  டைட்டானியம் டைஆக்சைடை அடிப்படையாகக் கொண்ட குறைவான நச்சுத்தன்மை கொண்ட வண்ணப்பூச்சுகளின் வரவினால் பின்னுக்குத் தள்ளப்பட்டன. இச்சேர்மத்தின் இதர தொழிற்துறைப் பயன்களாக, நைலான்கள் மற்றும் பாலிஎஸ்தர்களின் நிலைப்படுத்தல் மற்றும் ஒளி வெப்ப இயக்கவியல் வரைபடத்தாளில் பூச்சு தயாரித்தல் போன்ற தொழிற்சாலைப் பயன்கள் ஆகியவை உள்ளன. 2000 ஆம் ஆண்டிலிருந்து காரீய(II) நைட்ரேட்டு தங்க சயனைடேற்றத்திற்கு பயன்படுத்தப்பட ஆரம்பிக்கப்பட்டது.

காரீய(II) நைட்ரேட்டானது நச்சுத்தன்மை உடைய ஆக்சிசனேற்றியாகும். மேலும், இச்சேர்மமானது சர்வதேச புற்றுநோய் ஆராய்ச்சி முகைமையால், தொகுதி 2ஏ –இன் கீழான மனிதனில் புற்றுநோய் தோற்றுவிக்கக்கூடிய காரணிகள் பட்டியலில் குறிப்பிடப்பட்டுள்ளது. இதன் விளைவாக இச்சேர்மமானது, போதுமான பாதுகாப்பு மற்றும் முன்னெச்சரிக்கை நடவடிக்கைகளுடன் சேமித்து வைக்கப்படவும், கையாளப்படவும் வேண்டும். மேலும், சுவாசித்தல், தோலோடு தொடுகை, உட்கொள்ளுதல் போன்ற செயல்கள் நிகழாதவாறு தடுப்பு நடவடிக்கைகள் மேற்கொள்ளப்பட வேண்டும். இதன் தீங்கு விளைவிக்கும் தன்மையின் காரணமாக இச்சேர்மத்தின் வரையறுக்கப்பட்ட பயன்பாடுகள் தொடர் கண்காணிப்புக்குட்படுத்தப்பட வேண்டும்.

இடைக்காலத்திலிருந்தே காரீய (II) நைட்ரேட்டானது, நிறமிகள் மற்றும் காரீய வண்ணங்களைத் (குரோம் மஞ்சள் (காரீய(II) குரோமேட்டு), குரோம் ஆரஞ்சு (காரீய(II) ஐதராக்சைடு குரோமேட்டு) மற்றும் இதர காரீய சேர்மங்களாலானவை) தயாரிக்க உதவும் மூலப்பொருளாக அறியப்பட்டிருந்தது மற்றும் இதே நோக்கத்திற்காகத் தயாரிக்கவும் பட்டது. இந்த நிறப்பொருட்கள் சாயமிடுதல் மற்றும் அச்சுத்தொழிலில் காலிகோ மற்றும் நெசவுத்தொழிலில் பயன்படுத்தப்பட்டு வந்தன. 

1597 ஆம் ஆண்டில், செருமானிய இரசவாதி ஆண்ட்ரியாசு லிபாவியசு இந்தச் சேர்மத்தை இடைக்காலத்தில் இதை அழைக்கப் பயன்படுத்திய பெயரான ”பிளம்ப் டல்சிசு” மற்றும் ”கால்க்சு பிளம்ப் டல்சிசு” (காரீய இனிப்பு என்று பொருள்படக்கூடிய) போன்ற பெயர்களால் முதலில் குறிப்பிட்டார். 

அதைத் தொடர்ந்த நுாற்றாண்டுகளில் காரீய நைட்ரேட்டின் சடசடவெனப் பொரியும் பண்பைப் பற்றிய உண்மையான புரிதலின்றியே சிறப்பு வகை வெடிபொருட்கள் மற்றும் தீப்பெட்டித் தொழிலில் காரீய அசைடு போன்றவை பயன்படுத்தப்பட்டன .

தயாரிப்பு முறையானது நேரடியான வேதிமுறைகளை அடிப்படையாகக் கொண்டதாக, அதாவது காரீயத்தை நைட்ரிக் காடியில் தீவிரமாகக் கரைக்கச் செய்து வீழ்படிவை பிரித்தெடுப்பதாக அமைந்தது. இருப்பினும், பல நுாற்றாண்டுகளாக இதன் தயாரிப்பானது சிறிய அளவிலேயே இருந்தது. மற்ற காரீய சேர்மங்களைத் தயாரிப்பதற்குப் பயன்படுத்தும் அளவில் காரீய(II) நைட்ரேட்டை வணிக ரீதியாகத் தயாரிப்பது 1835 ஆம் ஆண்டு வரையிலும் அறியப்படவில்லை. 1974 ஆம் ஆண்டில், அமெரிக்க ஐக்கிய நாடுகளில் நிறப்பொருட்கள் மற்றும் பெட்ரோலிய சேர்க்கைப் பொருட்கள் தவிர்த்த காரீய சேர்மங்களின் 642 டன்களாக இருந்தது.


</doc>
<doc id="400294" url="https://ta.wikipedia.org/wiki?curid=400294" title="எழில்படுக் கலை">
எழில்படுக் கலை

எழில்படுக் கலை ("Art Deco", அல்லது சிலநேரங்களில் "Deco") கட்டிடக்கலை, வடிவமைப்புக் கலையின் ஓர் காண்கலைப் பாணியாகும். இந்தப் பாணி முதலாம் உலகப் போருக்கு சற்றே முன்னதாக பிரான்சு நாட்டில் உருவானது. எழில்படுக் கலை கட்டிடங்கள், அறைகலன்கள், ஆபரணங்கள், மகிழுந்துகள், திரையரங்கங்கள், தொடருந்துகள், கப்பல்கள் போன்றவற்றிலிருந்து நாள்தோறும் புழங்கும் வானொலி, வெற்றிடத் தூய்மிப்பான்கள் வரை எழில்படுத்தும் கலையாகும். இது நவீனவியப் பாணியுடன் கைவினைத் திறனையும் விலையுயர் பொருட்களையும் இணைத்து உருவாகியுள்ளது. இது ஆடம்பரம், கவர்ச்சி,பகட்டு ஆகியவற்றை வெளிப்படுத்துவதாக இருந்தது; தற்காலத்தில் சமூக, தொழில்நுட்ப முன்னெடுப்புகளை வெளிப்படுத்துவனவாக உள்ளது.
துவக்கத்தில் கியூபிச வடிவங்களின் தாக்கத்துடன் போவிய ஓவியர்களின் வண்ணங்களையும் உள்வாங்கியது.பிரான்சின் பதினாறாம் லூயி, லூயி பிலிப்பின் காலகட்ட அறைகலன் வடிவமைப்புகள், சீன, சப்பானிய, இந்திய, பெர்சிய மரபுக்கலைகளையும் எகிப்து, மாயா கலைவடிவங்களையும் உள்வாங்கிக் கொண்டது. இவ்வகைப் பாணியில் எபனி, தந்தம் போன்ற அரிதான, விலையுயர்ந்த பொருட்களும் மிக நுண்ணிய கைவினையும் பின்னியுள்ளன. 1920களிலும் 1930களிலும் நியூ யார்க் நகரில் கட்டப்பட்ட கிரைஸ்லர் கட்டிடம் போன்ற வானுயர் கட்டிடங்கள் இப்பாணிக்கு எடுத்துக்காட்டுகளாக விளங்குகின்றன.

1930களில் பெரும் பொருளியல் வீழ்ச்சியின் போது இதன் வளர்ச்சி தடைபட்டிருந்தது. துருவேறா எஃகு,நெகிழி போன்ற புதுப் பொருட்களின் வரவு தற்கால சீரமைப் பாணிக்கு வழிவகுத்தது; இதில் வளைவுகளும் வழவழவப்பான மெருகேற்றிய பரப்புகளும் முதன்மை பெற்றன. முதன்முதலில் பன்னாட்டளவில் பின்பற்ற பாணி எனக் கருதப்படும் இந்தப் பாணி இரண்டாம் உலகப் போருக்குப் பின்னர் வீழ்ச்சியடையத் தொடங்கியது. நவீனவியம் மற்றும் பன்னாட்டுப் பாணி முதன்மை பெற்றன.


</doc>
<doc id="400295" url="https://ta.wikipedia.org/wiki?curid=400295" title="வீரன் வேலுத்தம்பி (திரைப்படம்)">
வீரன் வேலுத்தம்பி (திரைப்படம்)

வீரன் வேலுத்தம்பி 1987 ஆவது ஆண்டில் இராம நாராயணன் இயக்கத்தில் வெளியான ஒரு தமிழ்த் திரைப்படமாகும். தமிழ்நாட்டின் முன்னாள் முதல்வர் மு. கருணாநிதி திரைக்கதை எழுதிய இத்திரைப்படத்தில் விஜயகாந்த், ராதாரவி, அம்பிகா, ரேகா ஆகியோர் முக்கிய வேடங்களில் நடித்திருந்தனர்.



</doc>
<doc id="400303" url="https://ta.wikipedia.org/wiki?curid=400303" title="அசுபாசியா">
அசுபாசியா

அசுபாசியா (; ("ஆங்கிலம்: Aspasia; கிரேக்கம்: Ἀσπασία; (கி. மு 470 - 400"); இவர் கிரேக்க காலத்திய ஏதென்ஸின் செல்வாக்குமிக்க குடியேற்றக்காரர் ஆவார், மேலும் பெரிகிள்ஸ் ("Pericles") என்ற அரசவை உறுப்பினரின் காதலியாகவும், வைப்பாட்டியாகவும் ("திருமணம் இல்லாமல் கூடவாழ வைத்துக் கொள்ளப்பட்டிருக்கும் பெண்") இருந்தவர். பெரிகிள்ஸ் ஒரு தம்பதிக்கு இளைய மகனாக இருந்தார், ஆனால் அந்த ஜோடி திருமணத்தின் முழு விவரமும் தெரியவில்லை. புளூட்டாக்கின் கருத்துப்படி, அவரது வீடு ஏதென்ஸில் அறிவார்ந்த மையமாக இருந்தது, தத்துவஞானி சாக்கிரட்டீசு உள்ளிட்ட முக்கிய எழுத்தாளர்களையும் சிந்தனையாளர்களையும் கவர்ந்திழுக்கும் இடமாக அமைந்திருந்தது. அசுபாசியாவின் போதனைகள் சாக்ரடீஸ் மீது நன்மதிப்பை பெற்று தந்ததாக கருதப்படுகிறது. கிரேக்கத் தத்துவஞானியான, சாக்கிரட்டீசின் சீடரும், அரிஸ்டாட்டிலின் குருவுமான பிளேட்டோ, நகைச்சுவையின் தந்தை என்று குறிப்பிட்ட ஒரு பண்டைய கிரேக்க நாடகாசிரியரான அரிஸ்டாஃபனீஸ், கிரேக்க தத்துவஞானி, வரலாற்று வரைவாளர், போர் வீரர் மற்றும் சாக்ரடீஸின் மாணவரான செனபோன் மற்றும் பலவற்றின் எழுத்துக்களில் அசுபாசியாவின் குறிப்புகள் காணபடுகின்றது. அவள் கிரேக்கத்தில் தன்னுடைய பருவ வயது வாழ்க்கையின் பெரும்பகுதியைக் கழித்த போதினும், அவரின் வாழ்க்கை பற்றிய சில விவரங்கள் முழுமையாக அறியப்பட்டுள்ளன. அசுபாசியாவை ஒரு விலைமகளிர் விடுதியாளர் என்று சிலரும், மற்றும் விலைமாது என்று சில அறிஞர்களும் தெரிவிக்கின்றனர். வரலாற்றில் அசுபாசியாவின் பங்கு பண்டைய கிரேக்கத்தில் பெண்கள் புரிந்துகொள்வதற்கு சிக்கலான நுண்ணறிவுகளை வழங்குகிறது. அவரது காலப்பகுதியிலிருந்த பெண்களைப் பற்றி மிகக் குறைவாகவே அறியப்படுகிறது. அசுபாசியாவின் வாழ்க்கையைப் பற்றி கேள்விகளைக் கேட்பது மனிதனின் அரைப் பகுதியைப் பற்றி கேள்வி கேட்பதாகும் என்று ஒரு அறிஞர் குறிப்பிட்டுள்ளார்.

அசுபாசியா, மிலேத்தசின் ("Miletus") கிரேக்க நகரத்திலுள்ள அயோனியனில் ("Ionian") பிறந்தார், (தற்போதைய துருக்கி நாட்டின் அய்டின் ("Aydın") மாகாணத்தில்) அவரது தந்தையின் பெயர் ஆக்சியோச்சசு ("Axiochus") என்பது தவிர, தனது குடும்பத்தை பற்றி சிறிது தெரிந்திருந்தாலும், அவர் ஒரு பணக்கார குடும்பத்தில் இருந்திருக்க வேண்டும் என்பது தெளிவாகத் தெரிகிறது, ஏனென்றால், சிறந்த கல்வியை பெற்றிருந்தால் அவ்வாறாக இருந்தால் மட்டுமே அவள் பெற்றிருக்க முடியும் என் கூறப்படுகிறது. சில பழங்கால ஆதாரங்கள் அவர் கரியான் கைதி-போர்-அடிமை என்று கூறுகின்றன; இந்த அறிக்கைகள் பொதுவாக தவறானவை என்று கருதப்படுகின்றன.

எந்த சூழ்நிலையில் முதலில் ஏதென்சிற்கு பயணம் செய்தார் என்பது தெரியவில்லை. ஆக்சியோச்சசு மற்றும் அசுபாசியா என்ற பெயர்களைக் குறிப்பிடும் 4 ஆம் நூற்றாண்டின் கல்லறை கல்வெட்டு கண்டுபிடிக்கபட்டு, அசுபாசியாவின் குடும்ப பின்னணி மற்றும் ஏதெனின் தொடர்புகளை மறுசீரமைப்பதற்காக வரலாற்று ஆசிரியர் பீட்டர். கே ("Peter K") என்பவர் முயன்றுவருகிறார். அவரது கூற்றுப்படி அவரை ஸ்காம்பொனிடே (புகழ்பெற்ற அல்கிபியேட்சின் தாத்தா) என்ற இரண்டாவது அல்கிபிடியசு உடன் இணைக்கின்றது. இவர் கி. மு. 460 இல் ஏதென்சில் இருந்து அகற்றப்பட்டார், மிலேத்தசில் தனது சிறைவாசத்தை கழித்திருக்கலாம் என நம்பப்படுகிறது. தனது நாட்டைவிட்டு வெளியேறியபின், மூத்த அல்கிபியேட்சு ("Alcibiades") மிலேத்தசுக்கு சென்றார், அங்கு அவர் ஒரு குறிப்பிட்ட ஆக்சியோச்சசு மகளை மணந்தார் என்று பிக்னெல் ("Bicknell") கருதுகிறார். பின்பு அல்கிபியேட்சும், அவருடைய புதிய மனைவி மற்றும் அவரது இளைய சகோதரியான அசுபாசியா ஆகியோருடன் ஏதென்சுக்கு திரும்பினார். இந்த திருமணத்தின் முதல் குழந்தை ஆக்சியோச்சசு ("Axiochus") (புகழ்பெற்ற அல்கிபியேட்சுவின் மாமா) மற்றும் இரண்டாவது குழந்தை அசுபாசியா என பெயரிடப்பட்டது என்று பிக்னெல் வாதிடுகிறார். அல்கிபியேட்சின் வீட்டுக்கு நெருக்கமான தொடர்புகளால் பெரிக்கிளீசு அசுபாசியாவை சந்தித்ததாக அவர் கூறுகிறார். மேலும் ஏதென்சில் இருக்கும் போது, அசுபாசியா, தத்துவஞானி அனாக்சகோரசு உடன் லிராவின் ஜேசன் விவகாரங்களை வைத்திருக்கலாம் என நம்பப்படுகிறது.


</doc>
<doc id="400306" url="https://ta.wikipedia.org/wiki?curid=400306" title="அயனிச் சேர்மம்">
அயனிச் சேர்மம்

வேதியியலில், ஒரு அயனிச் சேர்மம் என்பது ஒரு அயனிகளுக்கிடையே உள்ள நிலைமின்னியல் கவர்ச்சி விசைகளினால் பிணைக்கப்பட்ட அயனிகள் அயனிப் பிணைப்பால் இணைந்த வேதிச் சேர்மம் ஆகும்.  ஒட்டு மொத்தமாகப் பார்க்கும் போது சேர்மமானது மின்சுமையற்றதாக அதாவது நடுநிலையானதாக இருக்கும். ஆனால், நேர்மின் சுமை கொண்ட நேரயனிகளையும், எதிர்மின்சுமை கொண்ட எதிரயனிகளையும் கொண்ட சேர்மமாகும். இவை சோடியம் குளோரைடில் காணப்படுவது போன்ற சோடியம்(Na) மற்றும் குளோரைடு (Cl) போன்ற எளிய அயனிகளாகவோ அல்லது அம்மோனியம் கார்பனேட்டில் காணப்படுவது போன்று அம்மோனியம்() மற்றும் கார்பனேட்டு () போன்ற பல்லணு அயனிகளாகவோ காணப்படலாம். ஒரு அயனிச் சேர்மத்திலுள்ள தனித்த அயனிகள் வழக்கமாக, பல அருகாமை அயனிகளை அக்கம்பக்கத்தில் கொண்டிருக்கலாம். ஆகவே, இவை மூலக்கூற்றின் பகுதிகளாக கருதப்படுவதில்லை. ஆனால், இதற்குப் பதிலாக, படிக அமைப்பில் இவை தொடர் முப்பரிமாண வலைப்பின்னலில் ஒரு பகுதியாக இருக்கின்றன.

நீரிய மின்மிகளைக்(H) கொண்டுள்ள அயனிச் சேர்மங்கள் காடி அல்லது அமிலம் என வகைப்படுத்தப்பட்டும், கார அய்தராக்சைடு (OH) அல்லது ஆக்சைடு (O) அயனிகளைக் கொண்டவை காரம் எனவும் வகைப்படுத்தப்பட்டுள்ளன. இத்தகைய அயனிகளைக் கொண்டிராத அயனிச் சேர்மங்கள் உப்புகள் என அழைக்கப்படுகின்றன. இவை அமில-கார வினைகளினால் உருவாக்கப்படலாம். அயனிச் சேர்மங்கள் அவை உருவாகக் காரணமான அயனிகளிலிருந்து கரைப்பானின் ஆவியாதல், வீழ்படிவாதல், உறைதல், திண்ம நிலை வினைகள் அல்லது வினைத்திறன் மிக்க உலோகங்கள் வினைத்திறன் மிக்க அலோகங்களுடன்  இலத்திரான் மாற்ற வினைகள் மூலமாகவும் தயாரிக்கப்படலாம்.

அயனிச் சேர்மங்கள் இயல்பாக அதிக உருகுநிலை மற்றும் கொதிநிலையைக் கொண்டுள்ளன. மேலும், அயனிச்சேர்மங்கள் கடினமாகவும் நொறுங்கும் தன்மை உடையனவாகவும் காணப்படுகின்றன. திண்மமாக இருக்கும் போது மின் கடத்தாப் பொருட்களாகவும், ஆனால், உருகிய நிலையிலோ அல்லது கரைந்த நிலையிலோ அயனிகள் இயங்கும் வாய்ப்பைப் பெறுவதால் அதிக மின் கடத்தும் திறனைப் பெற்றவையாகவும் உள்ளன.

அயனி (ஆங்கிலத்தில் "ion" என்ற வார்த்தை கிரேக்கத்தில் (, "ion"), "போகின்ற" அல்லது (,"ienai"), "போவதற்கு" கொண்டுள்ளது. இந்த வார்த்தையானது ஆங்கிலேய இயற்பிலார் மற்றும் வேதியியலார் மைக்கேல் பாரடேவால் 1834 ஆம் ஆண்டு அறியப்படாத ஒரு பகுதி நீர்க்கரைசலில் ஒரு மின்வாயிலிருந்து மற்றொரு மின்வாய்க்குச் செல்வதைக் கண்ட போது சூட்டப்பட்டது. 
1913 ஆம் ஆண்டில் சோடியம் குளோரைடின் படிக அமைப்பானது வில்லியம் ஹென்றி பிராக் மற்றும் வில்லியம் லாரன்ஸ் பிராக் ஆகியோரால் கண்டறியப்பட்டது. இது ஆறு சமதூரத்திலுள்ள அருகாமையிலுள்ள அடுத்தடுத்த அணுக்கள், படிக அமைப்பில் பங்கு பெறும் அணுக்கள் ஒழுங்கமைக்கப்பட்ட மூலக்கூறுகளாகவோ அல்லது வரையறுக்கப்பட்ட கூட்டுப்பொருட்களாகவோ இல்லை என்பதையும், மாறாக படிக ஒழுங்கில் ஒரு நீள்-தொடர் வலையமைப்பாக அமைக்கப்பட்டுள்ளது என்பதையும் உணர்த்தியது. இன்னும் பல கனிமச் சேர்மங்கள் கூட இத்தகைய அமைப்பு பண்புகளையே கொண்டுள்ளது கண்டறியப்பட்டது. விரைவிலேயே, இத்தகைய சேர்மங்கள் நடுநிலையான அணுக்களால் அல்லாமல் அயனிகளால் ஆக்கப்பட்டவையாக இருக்கக்கூடும் என வரையறுக்கப்பட்டன. ஆனால், இந்தக் கருதுகோளுக்கான நிரூபணம் 1920-களின் மத்திய காலம் வரை கண்டறியப்படவில்லை. 1920-களின் மத்தியில் X-கதிர் விலகல் சோதனைகள் நிகழ்த்தப்பட்டு எதிர்மின்னிகளின் அடர்வு கண்டறியப்பட்ட பிறகே முன்னர் கூறிய கருதுகோளுக்கான நிரூபணம் கிடைத்தது.

மாக்ஸ் போர்ன், ஃபிரிட்ஸ் ஹேபர், ஆல்பிரட் லாண்டே, எர்வின் மாதேலுங், பால் பீட்டர் எவால்டு, மற்றும் காசிமியெர்சு பாஜன்சு ஆகியோர் அயனி படிக அமைப்பைப் பற்றிய கருத்தியல் கோட்பாட்டின் வளர்ச்சிக்கு பங்களித்த முதன்மையான அறிவியலாளர்கள் ஆவர். போர்ன் அயனிக்கூறுகளின் அடிப்படையில் ஊகித்த படிக ஆற்றல்கள் கணிப்பானது (வெப்பவேதியியல் அளவீடுகளோடு நல்லதொரு தொடர்பைக் கொண்டிருந்தன) அயனிச் சேர்மங்களின் உருவாக்கம் தொடர்பான ஊகங்களுக்கு மேலும் வலுசேர்த்ததெனலாம்.


</doc>
<doc id="400312" url="https://ta.wikipedia.org/wiki?curid=400312" title="லட்சுமி ஆலைகள்">
லட்சுமி ஆலைகள்

லட்சுமி ஆலைகள் (Lakshmi Mills) என்பது கோயம்புத்தூரிலுள்ள,இந்தியா ஒரு பெரிய துணி நூற்பாலை மற்றும் ஆடை உற்பத்தி நிறுவனம் ஆகும். இந்த நிறுவனம் ஜி. குப்புசாமி நாயுடு என்பவரால் 1910 ஆம் ஆண்டு தொடங்கப்பட்டது.

கோவில்பட்டி மற்றும் பல்லடம், அவிநாசி சாலையில் இந்த நிறுவனத்தின் இரண்டு துணி கலப்புத் தொகுதிகள் உள்ளன. மேலும் துணி நெய்வதற்குத் தேவையான இயந்திரந்களைத் தயாரிக்கும் லட்சுமி இயந்திர வேலைகள் (எல் எம் வி) உள்ளிட்ட நிறுவனங்களும் இதன் நிர்வாகத்தின் கீழ் நடைபெறுகிறது. கோயம்புத்தூரிலுள்ள பாப்பநாயக்கன்பாளையத்திலும் ஒரு நூற்பாலைத் தொகுதி உள்ளது. அது அந்தப் பகுதிக்கு நில எல்லைக் குறியாக உள்ளது.

இந்த நிறுவனத்தைத் தோற்றுவித்த ஜி. குப்புசாமி நாயுடு பாப்பநாயக்கன்பாளையத்தில், கோயம்புத்தூர் பிறந்தார். பஞ்சுப்பிரித்தல் வணிகத்தை கோயம்புத்தூரில் செய்து வந்தார். பின் 1910 இல் லட்சுமி ஆலைகளைத் தோற்றுவித்து அங்கு பருத்தி நூல் மற்றும் துணிகளை லட்சுமி ஆலைகள் எனும் சிட்டையில் (லேபிள்) அவினாசி சாலையில் உள்ள நிறுவனத்தில் உற்பத்தி செய்யத் துவங்கினர். 1940 ஆம் ஆண்டின் மத்தியில் கோவில்பட்டியில் ஒரு நூற்பாலைத் தொகுதியைத் தொடங்கினர். 1960 இன் மத்தியில் பல்லடத்தின் நூற்பாலைத் தொகுதி செயல்பாட்டிற்கு வந்தது. 1930 ஆம் ஆண்டில் உருவாக்கப்பட்டு சிங்காநல்லூரில் செயல்பட்டு வந்த கோயம்புத்தூர் பருத்தி நூற்பாலை 1977 இல் லட்சுமி ஆலைகள் நிறுவனத்துடன் இணைந்தது. இந்தத் தொகுதி லட்சுமி ஆலைகளின் நிர்வாகத்தின் கீழ் 1950 இல் இருந்து செயல்பட்டு வருகிறது. இந்த நிறுவனத்தின் காட்சிக்கூடங்கள் தென் தமிழகத்தின் பல முக்கிய நகரங்களில் உள்ளன. அதில் சட்டைகள், புடவைகள், போன்றவைகள் விற்பனை செய்யப்படுகின்றன. 

லட்சுமி ஆலைகள் நிறுவனம் துணிநெய்யத் தேவையான கருவிகள் உற்பத்தியிலும் கால்பதித்தது. குறிப்பாக லட்சுமி இயந்திர வேலைகள் (எல் எம் வி), லட்சுமி தானியங்கி தறி , லட்சுமி ரிங் சுற்று வனிகர் (டிராவல்லர்ஸ்) போன்றவை. மேலும் இந்த நிர்வாகம் தென் தமிழகத்தில் செயற்கை இழைக்கான மரக் குழைமம் உற்பத்தியைத் துவங்கியது. இதற்கான தொழில்நுட்ப உரிமையை இத்தாலி நிறுவனத்திடமிருந்து பெற்றுள்ளது.

இந்த நிறுவனத்தை 1910 ஆம் ஆண்டு உருவாக்கியது ஜி. குப்புசாமி நாயுடு ஆவார். இந்தியா, ஆங்கிலேய அரசுகளின் கீழ் இருந்த சமயத்தில் நெசவுத் தொழிற்துறையிலும் அவர்களின் ஆதிக்கம் அதிகம் இருந்தது. ஏனெனில் அதற்கானத் தொழிற்சாலைகள் அவர்களுக்கே சொந்தமாக இருந்தது. இந்த ஆலைகளைத் துவங்கியதன் மூலம் இந்தியவின் முதல் நெசவுத் தொழிற்சாலையை உருவாக்கியவர் எனும் பெருமையை நாயுடு அவர்கள் பெற்றார். 

ஜி. குப்புசாமிநாயுடுவின் முதல் மகனான ஜி. கு. தேவராஜுலு உத்திம தொழில்முனைவோராக இருந்தார். இவரின் சில தைரியமான முடிவுகள் உலகத் தரமான தொழில்நுட்பங்களை பருத்தி நூற்பாலைத் துறையில் இடம்பெறச் செய்தது. சுவிட்சர்லாந்து நிறுவனங்கள் இந்தியாவுடன் இணைந்து நெசவுத் தொழிற்துறையில் ஈடுபடச் செய்தார். இந்த பல்வகைப்படுத்துதல் மாற்றத்தின் மூலமாக நிறுவனத்தை லாபகரமாக உருவாக்கியதில் முன்னோடியாகத் திகழ்ந்தார். 

இவர் ஒரு விடுதலைப் போராட்ட வீரர் ஆவார். இலண்டனில் நெசவுத் தொழில்நுட்பம் பற்றி கல்வி பயின்றார். சுவின் போன்ற கலப்பின பருத்தி வகைகளைப் பயன்படுத்தியதன் முன்னோடியாகத் திகழ்ந்தார். லட்சுமி இயந்திர வேலைகள் நிறுவனத்தின் இயக்குனராக இவர் இருந்தார். மேலும் இவர் லட்சுமி தானியங்கி நூற்பு நிறுவனத்தின் அவைத்தலைவராகவும் இருந்தார். தென்னிந்திய பருத்தி நூற்பாலைகள் சங்கத்தை தோறுவித்து அதன் தலைவராகவும் 1978 முதல் 1998 வரை இருந்தார்.

லட்சுமி ஆலைகள்


</doc>
<doc id="400321" url="https://ta.wikipedia.org/wiki?curid=400321" title="சாஞ்சி தூபி எண் 2">
சாஞ்சி தூபி எண் 2

சாஞ்சி தூபி எண் 2 (Stupa No.2) பௌத்த தூபிகளில் மிகவும் பழைமையானது. கிமு இரண்டாம் நூற்றாண்டு காலத்திய இத்தூபி சாஞ்சி பௌத்த தொல்லியல் வளாகத்தில் உள்ளது. 1849 - 1851 முடிய பிரித்தானிய தொல்பொருள் அறிஞர் மேஜர் அலெக்சாண்டர் கன்னிங்காம் மற்றும் லெப்டினண்ட் மேய்சி ஆகிய இருவரும் இணைந்து, சாஞ்சியின் இப்பௌத்த தொல்லியல்களத்தின் தூபி எண் 2ல் அகழாய்வு செய்து அறிக்கை வெளியிட்டனர்.

சாஞ்சி பௌத்த தொல்லியல் களத்தின் பெரிய தூபிக்குப் பின்னர் இரண்டாவதான இத்தூபி நிறுவப்பட்டது. இவ்விரண்டாம் தூபி மௌரியப் பேரரசின் ஆட்சிக் காலத்தில் (கிமு 323-185) கிமு இரண்டாம் நூற்றாண்டில் நிறுவப்பட்டது.

இந்த இரண்டாம் தூபி, இந்தியாவின் மத்தியப் பிரதேச மாநிலத்தின் ராய்சென் மாவட்டத்தில் உள்ள சாஞ்சி முக்கியத்தூபி வளாகத்திற்கு மேற்கில் 300 மீட்டர் தொலைவில், சாஞ்சி மலையின் சாய்வில் அமைந்துள்ளது.

சாஞ்சி அகழாய்வின் போது தூபி எண் 2 அருகே கிடைத்த நான்கு சிறிய அழகிய பேழைகளில் எலும்புகள் கொண்டிருந்தது. 
பேழைகளில் பண்டைய பிராமி எழுத்துக்களில், பௌத்த குருமார்களின் அஸ்திகள் இப்பேழைகளில் உள்ளது என குறிப்புகள் கொண்டிருந்தது.

மேலும் இப்பேழைகளில், அசோகர் ஆதரவில் நடைபெற்ற மூன்றாம் பௌத்த சங்கத்தில் கலந்து கொண்டு, பின் இறந்து போன பத்து பௌத்த அறிஞர்களை எரித்த சாம்பலுடன் கூடிய எலும்புகள் உள்ளது என்ற குறிப்புகளும் கொண்டுள்ளது. 

சாஞ்சி தூபி எண் 2ன் சிற்பங்கள் கிமு 115 - கிமு 80 முடிய வரையிலான காலத்தில் செதுக்கப்பட்டது என ஆய்வில் அறியப்படுகிறது.

சாஞ்சி தூபி எண் 2ன் (கிமு115) தொல்பொருட்கள், இந்தியச் பாறைச் சிற்பக் கலையின் முன்னுதாரணமாக உள்ளது.

சாஞ்சி தூபி எண் 2ல் கண்டெடுக்கப்பட்ட குதிரைத் தலையுடன் கூடிய பெண் சிற்பம், மகாபோதி கோயில், புத்தகயாவில் உள்ள குதிரைத் தலை பெண் சிற்பத்துடன் ஒத்துப் போகிறது. இச்சிற்பங்கள் போதிசத்துவரின் ஜாதக கதைகளை விவரிக்கிறது எனக் கருதப்படுகிறது. 

இத்தூபியின் 455 துண்டுச் சிற்பங்களில் 293 தாமரை மலர்ச் சிற்பங்களுடனும், பிற சிற்பங்கள் தாமரை மற்றும் பிற சிற்பங்களுடன் இணைந்தும் காணப்படுகிறது. 

புத்தரின் வாழ்வில் நடைபெற்ற நான்கு முக்கிய நிகழ்வுகளை எடுத்துரைக்கும், நான்கு சிற்பங்கள் உலகில் முதல் முறையாக இத்தூபியில் சிற்பங்களாக காட்சிப்படுத்தப்பட்டுள்ளது. 

இத்தூபியில் உள்ள சிற்பங்கள், இந்தோ கிரேக்க நாட்டின் பகுதியான காந்தார சிற்பக் கலைஞர்களால், கிமு இரண்டாம் நூற்றாண்டின் இறுதிக் கால் நூற்றாண்டில், கிரேக்க-பௌத்த சிற்பக் கலைநயத்தில் வடிக்கப்பட்டுள்ளது. மேலும் தூபியின் கல்வெட்டுக்களில், காந்தாரி எழுத்தில் குறிப்புகள் உள்ளது. 

கிமு 115ல் சுங்கப் பேரரசிற்கு வருகை புரிந்த இந்தோ கிரேக்க நாட்டின் தூதுவர் ஹெலியோடோரஸ் என்பவர், விதிஷாவில் ஒரு வெற்றித் தூணை நிறுவினார்.

ஒரு நூற்றாண்டிற்குப் பின் கிமு 15ல் இரண்டாவது தூபியில் கூடுதல் சிற்பங்களைச் சேர்த்தும், பழைய சிற்பங்களை மறுசீரமைத்தும் உள்ளனர். 




</doc>
<doc id="400333" url="https://ta.wikipedia.org/wiki?curid=400333" title="முத்துக்கள் மூன்று">
முத்துக்கள் மூன்று

முத்துக்கள் மூன்று என்பது 1987 ஆவது ஆண்டில் வெளியான ஓர் இந்தியத் தமிழ்த் திரைப்படமாகும். ஏ. ஜெகந்நாதன் ஜெகந்நாதன் இயக்கிய இத்திரைப்படத்தில் சிவாஜி கணேசன், சத்யராஜ், பாண்டியராஜன், இரஞ்சனி ஆகியோர் முக்கிய கதாபாத்திரங்களில் நடித்திருந்தனர். இத்திரைப்படத்திற்கு டி. ராஜேந்தர் இசையமைத்திருந்தார்.


</doc>
<doc id="400340" url="https://ta.wikipedia.org/wiki?curid=400340" title="சாரீன் கான்">
சாரீன் கான்

சாரீன் கான்(Zareen Khan) [பிறப்பு: 14 மே, 1987] இந்தித் திரைப்படங்களில் நடிக்கும் இந்திய நடிகை ஆவார். இதவ்ர் தமிழ் மற்றும் பஞ்சாபி மொழித் திரைப்படங்களிலும் நடித்துள்ளார். 2010 ஆம் ஆண்டில் "அனில் சர்மா" இயக்கிய "வீர்" எனும் திரைப்படத்தில் சல்மான்கானின் இணையாக நடித்தார். இத்திரைப்படம் ஜீ தொலைக்காட்சியின் விருதிற்குப் பரிந்துரைக்கப்பட்டது. இவர் நடிப்பில் வெளியான "ஹவுஸ்புல் 2" எனும் திரைப்படம் வணிக ரீதியில் வெற்றி பெற்ற திரைப்படமாகும். 2013 ஆம் ஆண்டில் நான் ராஜாவாகப் போகிறேன் எனும் தமிழ்த் திரைப்படத்தில் சிறப்பு வேடத்தில் தோன்றினார்.

சாரீன் கான் 14 மே, 1987 ஆம் ஆண்டு மஹாராஷ்டிரத்தின் மும்பை நகரில் பிறந்தார். இவர் இஸ்லாமிய பஷ்தூன் இனத்தினைச் சார்ந்தவராவார். இவர் இந்தி, உருது, ஆங்கிலம், மராத்தி மற்றும் பஷ்தூன் ஆகிய மொழிகளைப் பேசும் திறனுடையவர். மும்பையிலுல்ள "ரிஸ்வி அறிவியல் கல்லூரி"யில் கல்வி பயின்றார்.

மருத்துவராக ஆசைப்பட்டு பின்னர் நடிகையானவர் சரீனா கான். "சுபாஷ் கய்" உருவாக்கிய "யுவ்ராஜ்" திரைப்பட படப்பிடிப்புத் தளத்திற்கு சரீன கான் சென்றபோது இவரைப் பார்த்த சல்மான் கான் அவரது நண்பரான "அனில் சர்மா"விடம் பேசி இவரை நடிகையாக "வீர்" எனும் திரைப்படத்தில் நடிக்க வைத்தார். இத்திரைப்படத்தில் இளவரசி "யசோதை"யாக நடிப்பதற்கு "சல்மான் கான்" பரிந்துரைத்தார். அதன் பொருட்டு அக்கதாப்பாத்திரத்திற்காக தன் உடல் எடையை எட்டு கிலோகிராம்கள் அதிகரித்தார். ஆங்கிலேய ஆதிக்கத்தின் கீழான இந்தியாவினைச் சித்தரிக்கம் விதமாக டுக்கப்பட்ட இத்திரைப்படம் வணிக ரீதியில் வெற்றி பெறவில்லை. ஆனால் இவரது நடிப்பு மக்களாலும் விமர்சகர்களாலும் குறிப்பிடப்பட்டது.
இந்தித் திரைப்படம் தவிர்த்து பிற மொழிப்படங்களில் இவர் நடித்து முதலில் வெளியானது "ஜாட் ஜேம்ஸ் பாண்ட்" எனும் பஞ்சாபி மொழித் திரைப்படமாகும். இத்திரைப்படம் 2014 ஆம் ஆண்டில் வெளியானது. இதில் "லல்லி" எனும் வெகுளியான கிராமத்துப் பெண்ணாக நடித்திருந்தார். இத்திரைப்படத்தில் இஅவரது நடிப்பு விமர்சகர்களால் பாராட்டப்பட்டது. "சாரீன் கான்", "விருதினைப் பெறும் அளவிற்கு சிறப்பாக நடித்துள்ளார்" என திரைப்பட விமர்சகர் "கோமல் நாக்தா" குறிப்பிட்டார்.
தமிழ்த் திரைப்பட இயக்குனர் வெற்றிமாறன் இயக்கத்தில் நான் ராஜாவாகப் போகிறேன் திரைப்படத்தில் ஒரு பாடலுக்கு சிறப்புத் தோற்றத்தில் தோன்றினார்.


</doc>
<doc id="400344" url="https://ta.wikipedia.org/wiki?curid=400344" title="அதிதி பாலன்">
அதிதி பாலன்

அதிதி பாலன் (பிறப்பு 1990) ஓர் தென்னிந்தியத் திரைப்பட நடிகை ஆவார். தமிழ்த் திரைப்படங்களில் நடித்து வருகிறார். அருவி திரைப்படத்தில் இடம்பெற்ற "அருவி" கதாபாத்திரத்தின் மூலமாக புகழ்பெற்றார்.

2017 ஆவது ஆண்டில் அருண் பிரபு புருசோத்தமன் இயக்கத்தில் வெளியான அருவி திரைப்படத்தின் மூலமாக கதாநாயகியாக அறிமுகமானார். முன்னதாக கௌதம் வாசுதேவ் மேனன் இயக்கத்தில் அஜித் குமார் நடிப்பில் 2015 இல் வெளியான என்னை அறிந்தால் திரைப்படத்தில் பெயரிடப்படாத சிறு வேடத்தில் நடித்திருந்தார்.


</doc>
<doc id="400356" url="https://ta.wikipedia.org/wiki?curid=400356" title="பல்வலி">
பல்வலி

பல்வலி ("Toothache, Dental pain") என அறியப்படும் பல் வலி, பல் மற்றும் / அல்லது அவற்றின் துணை அமைப்புகளில், வலி உடனான பல் நோய்கள் அல்லது வலி அல்லாத பல் நோய்கள் மூலம் குறிப்பிடப்படுகிறது. 
பொதுவான காரணங்கள் கடும்பற்கூழ் அழற்சி, பல் சிதைவு, பல் அதிர்ச்சி அல்லது பிற காரணிகளான, பல்திசுவின் அதீத உணர்திறன், மிகையுணர்வூக்கம், பல்லின் நுனிப்பகுதியில் பல்லைச்சுற்றி நோய் பற்சொத்தை (குறுகிய, கூர்மையான வலி, பொதுவாக வெளிப்படும் வேர் பரப்புகளுடன் தொடர்புடையது) போன்றதும், உடற்கூறியல் (வேர் நுனியில் பல்லைச்சுற்றி மற்றும் பற்குழி எலும்பு அழற்சியாகும்), பல் கட்டி (உட்புற பிசுபிசுப்புடன் கூடிய சீழ், மற்றும் பல்லைச்சுற்றி கட்டி), பற்குழி எலும்பு அழற்சி, வறண்ட சோகம் ("வறண்ட சோகம்", இரத்த உறைவு மற்றும் இரத்த இழப்பு பல் பிரித்தெடுக்கும் ஒரு சாத்தியமான சிக்கல்), கடுமையான சீழ் புண் உண்டாக்குகிற
நரம்பு மண்டலம், (ஒரு ஈறு தொற்று, "அகழி வாய்" அல்லது "மறைகுழி" என்று அழைக்கப்படுகிறது) தற்காலிகமண்டல் புலர் கோளாறு எனப்படும் கூட்டு பிறழ்ச்சி மற்றும் பல. 

வலியானது மிதமாக இருக்கும்போது மீண்டும் ஒரு சிறிய தூண்டுதலுக்குப் பிறகு (உதாரணமாக, குளிர் அல்லது இனிப்பு); குறுகிய நேரம் நீண்டு மீளக்கூடியதை கடும்பற்கூழ் அழற்சி என வகைப்படுத்தப்படுகிறது. அல்லது மீள இயலாத வலி தன்னிச்சையான கடுமையாகவும், தூண்டிய பிறகு நீண்ட நேரம் நீடிக்கும் போது, சிகிச்சை அளிக்கப்படாத இடங்களில், கூழ்மப்பிரிப்பு மீள முடியாததாகிவிடும், பின்னர் கூழ் நசுறு (கூழ் மரணம்) மற்றும் உட்செலுத்து உடற்காப்பு ஊக்கிகளுக்கு முன்னேறும், இதுபோன்ற குறைபாடுகள் பொதுவாக தொண்டை வலி ஏற்படுகின்றன. நுனி கட்டி வழக்கமாக கூழ் நசிவுக்கு பின்னர் ஏற்படும், மற்றும் பல்லைச்சுற்றிய இரத்தக் கட்டிகள் பொதுவாக நாள்பட்ட பற்புறத் திசு நோய் (ஈறு நோய்) சிக்கலாகவே பிரதிநிதித்துவம் பெரும். பொதுவாக, மிகவும் குறைவாகவே பல் சம்பந்தம் அல்லாத பல்வலி ஏற்படுத்தும், சைனஸ் தொற்றுநோய் அல்லது நாசிப்புரையழற்சி எனும் புரையழற்சி போன்றவை, மேல் பற்களில் வலி ஏற்ப்படுத்தலாம், அல்லது நெஞ்சின் நடுப்பகுதியில், மார்பு எலும்பின் பிற்பகுதியில் அழுத்துவது அல்லது பிசைவது போன்ற உணர்வுடன் ஏற்படக்கூடிய மார்பு நெரிப்பு, போன்ற காரணிகளாலும் கீழ் பற்களில் வலி ஏற்படலாம்.
பல்வலி பெரும்பாலும், வாய், தாடை, முகம் ஆகியவற்றில் உணரப்படும் எந்தவொரு வலியையும் உள்ளடக்கிய ஒரு பொது சொல்லான "ஓரோஃபேசில் வலி" ("Orofacial pain") என்பதாகும், இது 125 - 135 என்ற நிலையில், மிகக் கடுமையானதாகும். மேலும் இது ஒரு பல் சிக்கலின் அவசரமாக கருதப்படுகிறது, ஏனெனில் தூக்கம், உணவு மற்றும் பிற தினசரி நடவடிக்கைகளில் குறிப்பிடத்தக்க தாக்கத்தை ஏற்படுத்தலாம், அது அவசர பற்சிகிச்சை ("Dental emergency") சந்திப்பிற்கு மிகவும் பொதுவான காரணங்களில் ஒன்றாகும். அது சரியான கண்டறிதலில் சில நேரங்களில் சவாலாக இருக்கலாம். ஒரு பல்வலி சிகிச்சையானது சரியான காரணம் பொறுத்தும், மற்றும் வெளிப்புற அதிர்ச்சியினால் ஏற்படுகின்ற டூல் கட்டமைப்பு இல்லாத செயல்பாடு, ஒருங்கிணைப்பு மற்றும் உருவகம் ஆகியவற்றை மறுசீரமைப்பதற்கான ஒரு சிகிச்சையான, பல் நிரப்புதல் ("Dental restoration"), சொத்தை அடைந்த பல்லை அகற்றாது நோய்த்தொற்றை நீக்கவும் வருங்காலத்தில் நுண்ணுயிரித் தொற்றுக்களிலிருந்து பல்லைக் காப்பாற்றவும் பற்கூழில் மேற்கொள்ளப்படும் சிகிட்சையான பல்லுட்புற சிகிட்சை, பற்தாங்கிகளில் அல்லது பற்சிற்றறைகளில் (Sockets) இருந்து பல்லை பிரித்து எடுத்தலைக் குறிக்கூடிய பிரித்தெடுத்தல், மற்றும் சீழ் வடிகால், போன்ற மற்ற கடுமையான நடவடிக்கைகளை உள்ளடக்கியதாக இருக்கிறது. பல்மருத்துவர் ("Dentist"), நோய் கண்டறிதல், தடுப்பு, மற்றும் வாய்வழி குழி நோய்களின் நிலைமைகள் மற்றும் சிகிச்சையில் நிபுணத்துவம் வாய்ந்த ஒரு மருத்துவரின் பல்வலி நிவாரணமானது, பல முக்கிய பொறுப்புகளில் ஒன்றாக கருதப்படுகிறது. 2013 இல், பல் வலி 223 மில்லியன் வழக்குகளும், நிரந்தரப் பற்களிலுள்ள பல் சொத்தை விளைவாக ஏற்பட்டது, மற்றும் 53 மில்லியன் வழக்குகள் குழந்தை பற்கள் சம்பந்தமாக ஏற்பட்டது. வரலாற்று ரீதியாக, பல்வலி சிகிச்சைக்கான கோளாறுகள், பல் உள்ளிட்ட, வாய்ப்புறம் சார்ந்த நலன் மற்றும் நோய்கள், உடல் நலனுக்கும், வாய்ப்பகுதிக்குமான இத்தகைய தொடர்புகள் பற்றிய மருத்துவ அறிவியலான பல் மருத்துவத்தில் முதன்மையான பல் அறுவை சிகிச்சையின் தோற்றத்திற்கு வழிவகுத்தது என்று கருதப்படுகிறது.


</doc>
<doc id="400357" url="https://ta.wikipedia.org/wiki?curid=400357" title="லோங் தீவுச் சண்டை">
லோங் தீவுச் சண்டை

புறூக்லின் சண்டை, புறூக்லின் மேட்டுநிலச் சண்டை ஆகிய பெயர்களாலும் குறிப்பிடப்படும் லோங் தீவுச் சண்டை (Battle of Long Island) 1776 ஆகத்து 27 ஆம் தேதி இடம்பெற்றது. 1776 யூலை 4 ஆம் தேதி அமெரிக்க விடுதலைப் பிரகடனத்தின் பின்னர், அமெரிக்க விடுதலைப் போரில் இடம்பெற்ற முதல் பெரிய சண்டை இது. இதில் பிரித்தானியப் படை வெற்றி பெற்றது. வெற்றிகரமான பிரித்தானியப் படை நடவடிக்கையின் தொடக்கமாக அமைந்த இச்சண்டை, உத்திசார்ந்த முக்கியத்துவம் கொண்ட நியூயார்க் நகரத்தின் கட்டுப்பாட்டைப் பிரித்தானியருக்கு வழங்கியது. படைப் பயன்பாட்டிலும், சண்டை உக்கிரத்திலும் விடுதலைப் போரின் மிகப்பெரிய சண்டையாக இது அமைந்தது. 

1776 மார்ச் 17 இல் பிரித்தானியரை பொசுட்டன் முற்றுகையில் தோற்கடித்த பின்னர், தலைமைத் தளபதி ஜெனரல் ஜார்ஜ் வாசிங்டன், தனது படைகளை, அப்போது மான்கட்டன் தீவின் தென் முனைக்குள் அடங்கியிருந்த நியூயார்க் நகரத்தைப் பாதுகாப்பதற்காகக் கொண்டுவந்திருந்தார். போரில் நியூயார்க்கின் துறைமுகம் பிரித்தானியக் கடற்படைக்குச் சிறந்த தளமாக அமையக்கூடும் என்பதை உணர்ந்துகொண்ட வாசிங்டன், நகரத்தின் பாதுகாப்பைப் பலப்படுத்திக்கொண்டு பிரித்தானியரின் தாக்குதலுக்காகக் காத்திருந்தார். யூலை மாதத்தில், ஜெனரல் வில்லியம் ஓவேயின் தலைமையில் வந்த பிரித்தானியப் படை மான்ஹட்டனுக்குச் சற்றுத் தொலைவில் துறைமுகத்துக்கு எதிரே அமைந்திருந்த, மக்கள்தொகை குறைந்த இசுட்டேட்டன் தீவில் (Staten Island) இறங்கின. கப்பல்கள் மூலம் படிப்படியாகக் கீழ் நியூயார்க் குடாவில் தம்மைப் பலப்படுத்திய பிரித்தானியர், அடுத்த ஒன்றரை மாத காலத்தில் தமது படையினர் எண்ணிக்கையை 32,000 ஆக அதிகரித்தனர். துறைமுகத்தின் நுழைவாயிலைப் பிரித்தானியப் படைகள் கட்டுப்பாட்டில் வைத்திருக்கும் நிலையில், நகரத்தைப் பாதுகாப்பது கடினம் என்பதை உணர்ந்துகொண்ட வாசிங்டன், தனது படைகளில் பெரும்பகுதியை மான்கட்டனுக்கு நகர்த்தினார். மான்கட்டனே முதல் இலக்காக இருக்கும் என்று கருதியே அவர் இவ்வாறு முடிவெடுத்தார்.

ஆகத்து 22 ஆம் தேதி, இசுட்டேட்டென் தீவுக்கு எதிரே தென்மேற்குக் கவுன்டியில் கிரேவ்சென்ட் குடாக்கரையில் பிரித்தானியப் படையினர் தரையிறங்கினர். இவ்விடம், மான்கட்டனுக்கான கிழக்கு ஆற்றுக் கடவையில் இருந்து 12 மைல்களுக்குச் சற்று அதிகமான தூரத்தில் இருந்தது. ஐந்து நாட்களின் பின்னர் பிரித்தானியர், குவான் மேட்டுநிலத்தில் இருந்த அமெரிக்கர்களின் பாதுகாப்பு நிலைகளைத் தாக்கினர். அமெரிக்கப் படைகளுக்குத் தெரியாமல், ஓவே தனது படைகளின் முக்கிய பிரிவுகளை அமெரிக்கப் படைகளுக்குப் பின்புறமாகக் கொண்டுவந்து, பக்கவாட்டில் இருந்து தாக்கினார். பீதிக்கு உள்ளாகிய அமெரிக்கப்படை காயம், இறப்பு ஆகியவற்றாலும், பிடிபட்டதாலும் இருபது வீதமானோரை இழந்தது. அதிகமான இழப்பு ஏற்படுவதை 400 மேரிலான்ட் படை வீரர்கள் தடுத்துவிட்டனர். எஞ்சிய அமெரிக்கப் படையினர், அவர்களது முதன்மைக் காப்பரண்கள் இருந்த புறூக்லின் மேட்டுநிலப் பகுதிக்குப் பின்வாங்கினர். பிரித்தானியர், அமெரிக்கப் படைகளை முற்றுகையிட முயன்றனராயினும், 29-30 இரவில், வாசிங்டன் தனது படைகளை எவ்வித பொருள், உயிர் இழப்புக்கள் இன்றி மான்கட்டனுக்கு நகர்த்தினார். மேலும் பல தோல்விகளை அடுத்து, வாசிங்டனும், அமெரிக்கப் படைகளும், நியூயார்க்கை விட்டு முழுவதுமாகத் துரத்தப்பட்டதுடனர். அத்துடன் அவர்கள் நியூ செர்சி ஊடாகப் பென்சில்வேனியாவுக்குப் பின்வாங்கவேண்டியும் ஏற்பட்டது. 

லோங் தீவுச் சண்டையினால் கிடைத்த மிகமுக்கியமான பெறுபேறு அமெரிக்கர்களுக்கு வெற்றி இலகுவாகக் கிடைக்காது, போர் நீண்டதாகவும், கடுமையானதாகவும் இருக்கும் என்ற படிப்பினையாகும்.]]


</doc>
<doc id="400370" url="https://ta.wikipedia.org/wiki?curid=400370" title="கோட்டூரு தனதிப்பலு">
கோட்டூரு தனதிப்பலு

கோட்டூரு தனதிப்பலு (Kotturu Dhanadibbalu), இப்பௌத்த குடைவரையை உள்ளூர் மக்கள் "பாண்டவர் குகை" எனக் கூறுகின்றனர். இப்பௌத்தக் குடைவரை, ஆந்திரப் பிரதேச மாநிலத்தில் விசாகப்பட்டினம் மாவட்டத்தில் உள்ள "கோட்டூரு" கிராமத்தில் உள்ளது.
சாரதா ஆற்றின் கரையில் அமைந்த கோட்டூரு தனதிப்பலு, கிமு முதல் நூற்றாண்டு முதல் கிபி இரண்டாம் முடிய உள்ள காலத்திய பௌத்த தூபியும், பிக்குகள் தங்கி தியானம் செய்துவதற்கான குடைவரைகளும் உள்ளது.
இப்பௌத்த தலத்தை உள்ளூர் மக்கள் "தனதிப்பலு" என்று அழைக்கின்றனர்."



</doc>
<doc id="400390" url="https://ta.wikipedia.org/wiki?curid=400390" title="சனா கான் (நடிகை)">
சனா கான் (நடிகை)

சனா கான் (Sana Khan) ஒரு இந்திய நடிகை, விளம்பர மங்கை, மற்றும் நடனக்கலைஞரும் ஆவார். கான் முதலில் தனது தொழில் வாழ்க்கையை விளம்பரப் படங்களில் நடித்துத் தொடங்கி பின்னர் திரைத்துறைக்கு வந்தார். அவர் தென்னிந்தியத் திரைப்படங்களிலும், தொலைக்காட்சி விளம்பரங்களிலும் நடித்துள்ளார். சில திரைப்படங்களில் சிறப்புத் தோற்றமாக நடனக் காட்சிகளில் மட்டும் நடித்துள்ள இவர், சில தொலைக்காட்சி மெய் நிகழ்வுத் தெடார்களிலும் தோன்றியுள்ளார். இவர் 5 மொழிகளைச் சார்ந்த 14 திரைப்படங்களிலும், 50 க்கும் மேற்பட்ட விளம்பரப் படங்களிலும் நடித்துள்ளார். இந்தியில் ”பிக் பாஸ்” நிகழ்ச்சியில் போட்டியாளராக இருந்தார்.

சனா கான் மும்பையில் பிறந்து வளர்ந்தார். அவரது தந்தை இசுலாமிய மதத்தைச் சார்ந்த மலையாளி ஆவார். இவர் கன்னூரைச் சார்ந்தவர். சனா கானுடைய தாய் சாயிடா மும்பையைச் சார்ந்தவர். கான் தனது மேல்நிலைக் கல்வியை மும்பையில் முடித்தார். இளம் வயதிலேயே விளம்பரத் துறையில் நடிக்க வந்து விட்டதால் அவர் அதற்குப் பின் தனது கல்வியைத் தொடரவில்லை.

கான் திரைத்துறையில் நடிகையாக குறைந்த பட்ஜெட் பாலிவுட் படமான "யே ஹி ஹை ஹை சொசைட்டி", என்ற படத்தில் நடித்தார். இத்திரைப்படம் மார்ச் 2005 இல் திரைக்கு வந்தது. தொடர்ச்சியாக தொலைக்காட்சி விளம்பரங்களிலும், விளம்பரப் படங்களிலும் தோன்றத் தொடங்கினார்.
கானின் முதல் தமிழகத் திரைப்படத்துறையில் லட்சுமி மூவி மேக்கர்சால் தயாரிக்கப்பட்ட சிலம்பாட்டம் திரைப்படத்தில் அறிமுகமானார். இத்திரைப்படம் திசம்பர் 2008 ஆம் ஆண்டில் வெளியானது. இத்திரைப்படத்தில் முன்னணி கதாபாத்திரமாக நடித்த சிலம்பரசன், தனது திரைப்படமான "கெட்டவன்" படத்திற்காக சனா கானை ஒப்பந்தம் செய்து வைத்திருந்து பின்னர் அழைக்காமல் விட்டிருந்தார். சிலம்பரசன் சனா கானை சிலம்பாட்டம் படத்தின் முன்னணி பெண் கதாபாத்திரத்தில் நடிப்பதற்கு அழைத்திருந்தார். சனா கான், தி இந்து பத்திரிக்கைக்கு அளித்த பேட்டியில், சிலம்பரசன் ”சிலம்பாட்டம்” திரைப்படத்திற்காக புதுமுக நடிகையைத் தேடி மும்பை வந்திருந்த போது தன்னைப் பார்த்து தேர்ந்தெடுத்ததாகத் தெரிவித்திருந்தார். மேலும், தமிழ் திரைத்துறையில் தான் பெரிய அளவில் வருவதற்குக் கடினமாக உழைக்க வேண்டியிருக்கும் என்பதைத் தான் அறிந்துள்ளதாகவும் அவர் தெரிவித்திருந்தார். சனா கான் இத்திரைப்படத்தைத் தனக்கான முதல் திருப்பமாகக் குறிப்பிடுகிறார். சனா கான் சிலம்பாட்டம் திரைப்படத்தில் அவரது கிராமிய, வாயாடியான, பிராமணப் பெண் கதாபாத்திரத்தில் (ஜானு) நடித்தமைக்காய் புகழப்பட்டார். மேலும் 2009 ஆம் ஆண்டில் சிங்கப்பூரில் ITFA சிறந்த அறிமுக நடிகைக்கான விருதினையும் பெற்றார். மார்ச் 2010 இல் அவரது அடுத்த தமிழ்ப்படமான "தம்பிக்கு இந்த ஊரு" திரைப்படம் வெளியானது.

அதே ஆண்டின் பிற்பகுதியில் சனா கான் நண்டமூரி கல்யாண் ராமின் ”கல்யாண்ராமின் கத்தி” திரைப்படம் மூலம் தெலுங்குத் திரைப்படத்துறையில் அறிமுகமானார். 2011 ஆம் ஆண்டு மே மாதத்தில் கோல்டன் மூவீஸ் தயாரிப்பு நிறுவனத்தின் ”கூல் சக்கத் ஹாட் மாகா” என்ற திரைப்படத்தின் மூலமாக கன்னடத் திரைத்துறையில் அறிமுகமானார். இவரது அடுத்த தமிழ்த் திரைப்படமான ஆயிரம் விளக்கு செப்பம்பர் 2011 இல் திரைக்கு வந்தது. இத்திரைப்படத்தில் கான் மதுரைப் பெண்ணாக நடித்திருந்தார்.கான் மலையாளத் திரையுலகில், ”கிளைமாக்ஸ்” என்ற படத்தின் மூலமாக அறிமுகமானார். இத்திரைப்படத்தில் தென்னிந்திய நடிகை சில்க் ஸ்மிதாவாக நடித்திருந்தார்..


</doc>
<doc id="400391" url="https://ta.wikipedia.org/wiki?curid=400391" title="டிப்ளோடோக்கசு">
டிப்ளோடோக்கசு

டிப்ளோடோக்கசு (Diplodocus) என்பது, டிப்பியோடோசிட் சோரோபாட் டைனோசோரின் அழிந்துபோன பேரினம் ஆகும். இதன் புதைபடிவங்கள் 1877 ஆம் ஆண்டில் எசு. டபிள்யூ. வில்லிஸ்டன் என்பவரால் கண்டுபிடிக்கப்பட்டது. 1878 இல் ஒத்னியேல் சார்லசு மாசு (Othniel Charles Marsh) என்பவரால் உருவாக்கப்பட்ட இதன் பொதுப் பெயர் ஒரு புது-இலத்தீன் சொல். இது கிரேக்கச் சொற்களான "டிப்ளோஸ்" (இரட்டை), "டோக்கோஸ்" (வளை) என்பவற்றிலிருந்து பெறப்பட்டது. இதன் வாலுக்குக் கீழேயுள்ள, இரட்டை வளை போன்ற கவரெலும்பு காரணமாக இப்பெயர் ஏற்பட்டது. இவ்வகையான கவரெலும்புகள் டிப்ளோடோக்கடுக்கு மட்டுமே தனித்துவமானது என முதலில் நம்பப்பட்டது. பின்னர் டிப்ளோடோசிட்டின் பிற உறுப்பினங்களுக்கும், "மமென்சுசோரசு" போன்ற டிப்ளோசிட் சோரோபாட் அல்லாதவற்றிலும் இது இருப்பது கண்டுபிடிக்கப்பட்டது. 

டைனோசோரின் இப்பேரினம், இப்போது நடு-மேற்கு வட அமெரிக்கா என அழைக்கப்படும் பகுதியில் யுராசிக் காலத்தில் வாழ்ந்தது. டிப்ளோடோக்கசுவின் புதைபடிவங்கள், நடு முதல் மேல் "மொரிசன் உருவாக்கம்" வரையில் மிகப் பொதுவாகக் கிடைக்கும் டைனோசோர் புதைவடிவங்களுள் அடங்குகின்றன. இவை பிந்திய கிமெரிஜியன் காலத்துள் அடங்கும் 154 க்கும் 152 க்கும் இடைப்பட்ட மில்லியன் ஆண்டுகளுக்கு முந்தியவை. "மொரிசன் உருவாக்கம்", "அப்பட்டோசோரசு", "பரோசோரசு", "பிராச்சியோசோரசு", "புரொன்டோசோரசு", "காமராசோரசு" போன்ற மிகப்பெரிய சோரோபாட் டைனோசோர்கள் ஆதிக்கம் செலுத்திய சூழல் ஆகும். 

சோரோபாட் வடிவம், நீளமான கழுத்தும் வாலும், நான்கு உறுதியான கால்கள் என்பவற்றோடு கூடிய "டிப்ளோடோக்கசு" மிக இலகுவாக அடையாளம் காணத்தக்க டைனோசோர் ஆகும். பல ஆண்டுகளாக இதுவே அறியப்பட்ட டைனோசோர்களில் மிக நீளமானது. "அல்லோசோரசு", "செராட்டோசோரசு" போன்ற கொன்றுண்ணிகளுக்கு, டொப்ளோடோக்கசின் அளவு அச்சுறுத்தலாக இருந்திருக்கக்கூடும். இவ்விரு கொன்றுண்ணிகளினது எச்சங்களும் அதே படைகளில் காணப்படுவது அவை இரண்டும் டிப்ளோடோக்கசுடன் ஒரே காலத்தில் வாழ்ந்ததைக் காட்டுகிறது.

மிகவும் அறியப்பட்ட சோரோபாடுகளில் டிப்ளோடோக்கசு மிகப் பெரியதும், நீண்ட கழுத்தைக் கொண்டதுமான நான்குகால் விலங்கு. இதன் வால் நீளமான சவுக்குப் போன்றது. இதன் முன்னங்கால்கள், பின்னங்கால்களைவிடச் சற்றுக் குட்டையானவை. இதனால் அதன் உடல் கிடையான அமைப்பில் காணப்படுகின்றது. நீண்ட கழுத்தையும், வாலையும் கொண்டு நான்கு உறுதியான கால்களில் தாங்கப்பட்ட இவ்விலங்கின் எலும்புக்கூட்டு அமைப்பு தொங்கு பாலத்தை ஒத்துக் காணப்படுகிறது. 25 மீட்டர் நீளம் கொண்ட முழுமையான எலும்புக் கூட்டில் இருந்து, "டிப்ளோடோக்கசு கார்னெகீ" ("Diplodocus carnegii") இப்போது மிக நீளமான டைனோசோராக அறியப்பட்டுள்ளது. தற்கால 
மதிப்பீடுகளின்படி டிப்ளோடோக்கசு கார்னெகீயின் எடை 10 முதல் 16 மெட்ரிக் தொன்கள் வரை இருக்கக்கூடும் எனத் தெரிகிறது.

பகுதி எச்சங்களில் இருந்து அறியப்படும் "டிப்ளோடோக்கசு அல்லோரம்" முன்னதைவிடப் பெரியது. அது நான்கு யானைகளின் அளவு இருக்கும் என மதிப்பிடப்பட்டுள்ளது. 1991 இல் இதை முதன் முதலாக விபரித்த டேவிட் கில்லெட் (David Gillette) அதன் நீளம் 52 மீட்டர் (171 அடி) வரை இருக்கலாம் என மதிப்பிட்டார். இதன் அடிப்படையில் அறியப்பட்ட டைனோசோர்களில் இதுவே மிகப்பெரியதாக இருந்தது (போதுமானதாக இல்லாத எச்சங்களைக் கொண்டு மதிப்பிடப்பட்ட "அம்பிகோவெலியாசு" போன்றவை தவிர). அக்காலத்தில் இதன் எடை 113 தொன்களாக இருக்கும் என மதிப்பிடப்பட்டது. இதன் நீளம் 33.5 மீட்டர் (110 அடி) எனப் பின்னர் திருத்தி மதிப்பிடப்பட்டது. பின்னர், முள்ளந்தண்டு எலும்புகள் 12-19 ஐ 20-27 ஆகப் பிழையாக வைத்து மதிப்பிட்டது கண்டுபிடிக்கப்பட்டதால் அதன் நீள மதிப்பீடு 32 மீட்டர் (105 அடி) ஆனது. பென்சில்வேனியாவின் பிட்சுபர்க்கில் அமைந்துள்ள கார்னெகீ இயற்கை வரலாற்று அருங்காட்சியகத்தில் வைக்கப்பட்டுள்ள, ஏறத்தாழ முழுமையான எலும்புக்கூட்டை அடிப்படையாக வைத்தே "டி. அல்லோரம்" டைனோசோரின் அளவு மதிப்பிடப்பட்டிருந்தது. இதன் 13 ஆவது வால் எலும்பு வேறு டைனோசோரின் பகுதி எனப் பின்னர் கண்டறியப்பட்டதால் அதன் நீள மதிப்பீடு மேலும் குறைந்தது. எலும்புக் கூட்டின் புதைபடிவத் துண்டுகள் மட்டுமே கிடைத்துள்ள "சுப்பர்சோரசு" போன்ற டைனோசோர்கள் பெரியனவாக இருக்கக்கூடும்.


</doc>
<doc id="400393" url="https://ta.wikipedia.org/wiki?curid=400393" title="குமாரசாமி கவுண்டன் வலசு">
குமாரசாமி கவுண்டன் வலசு

குமாரசாமி கவுண்டன் வலசு இந்தியாவின் தமிழ்நாடு மாநிலத்தில் அமைந்துள்ள திண்டுக்கல் மாவட்டத்தில் இருக்கும் ஒரு கிராமம்  ஆகும். இது அப்பனூத்து பஞ்சாயத்திற்கு உட்பட்ட கிராமம் ஆகும். இங்குள்ள மக்களின் முக்கிய தொழில் விவசாயம் ஆகும்.பழனி-யில் இருந்து சுமார் 25 கி.மீ தொலைவிலும் தாராபுரத்தில் இருந்து சுமார் 15 கி.மீ தொலைவிலும்  அமைந்துள்ளது.

2011 மக்கள் தொகை கணக்கெடுப்பின்படி தோராயமாக ~ 300 மக்கள் வசிக்கின்றனர்.இங்கு ஒரு ஆரம்பப்பள்ளி உள்ளது. அது ஒன்று முதல் ஐந்து வகுப்பு வரை தமிழ்வழி கல்வி வழங்குகிறது.


இவ்வூரின் முக்கிய தொழிலாக வேளாண்மை விளங்குகிறது. முக்கியமாக மக்காசோளம், நிலக்கடலை, பருத்தி ஆகியன பயிரிடப்படுகிறது. மழை மற்றும் நிலத்தடிநீர் ஆகியவை முக்கிய நீர் ஆதாரங்களாகும்.


இவையனைத்தும் ஒடடனசத்திரம் காந்தி சந்தை மற்றும் பழனி உழவர் சந்தைக்கு விற்பனைக்கு எடுத்து செல்லப்படுகிறது. இவை தவிர பாசிப்பயறு,உளுந்து , கொள்ளு ,நரிப்பயிர் போன்ற தானியங்களும் பயிரிடப்படுகின்றன. விவசாயம் சார்ந்த ஆடு வளர்ப்பு, மாடுவளர்ப்பு ஆகியவையும் செய்யப்படுகிறது.

தடம் --> பழனி - தொப்பம்பட்டி - திருவாண்டாபுரம் - அப்பனூத்து - கு.க.வலசு - சாலக்கடை 
தடம் --> பழனி - தொப்பம்பட்டி - திருவாண்டாபுரம் - அப்பனூத்து - கு.க.வலசு

தடம் -->  பழனி - பூலாம்பட்டி - வாகரை - திருவாண்டாபுரம் - அப்பனூத்து - கு.க.வலசு


</doc>
<doc id="400395" url="https://ta.wikipedia.org/wiki?curid=400395" title="ராமப்பா கோயில்">
ராமப்பா கோயில்

ராமப்பா கோயில் அல்லது இராமலிங்கேஸ்வரர் கோயில் (Ramappa Temple or Ramalingeswara), இந்தியாவின் தெலுங்கானா மாநிலத்தின், ஜெயசங்கர் பூபாலப்பள்ளி மாவட்டத்தில், பாலம்பேட் கிராமத்தில் உள்ளது.

இராமலிங்கேஸ்வரருக்கு அர்ப்பணிக்கப்பட்ட இக்கோயிலை, கிபி 11ம் நூற்றாண்டில் கட்டியவர் காக்கத்தியர் படைத்தலைவர் ரேச்சர்ல ருத்திரன் ஆவார். 

காக்கத்தியர்களின் தலைநகரமான வாரங்கல் நகரத்திலிருந்து 77 கிமீ தொலவிலும், மாநிலத் தலைநகரம் ஐதராபாத்திலிருந்து 157 கிமீ தொலைவிலும் ராமப்பா கோயில் உள்ளது. 

இக்கோயிலின் 1213ம் ஆண்டின் கல்வெட்டுக் குறிப்பின் படி, காக்காத்திய மன்னர் கணபதி தேவாவின் ஆட்சிக்காலத்தில், அவரது தலைமைப் படைத்தலைவர் ரேச்சர்ல ருத்திரன் என்பவர் இக்கோயிலைக் கட்டியதாக அறியப்பாடுகிறது.

இக்கோயில் அழகிய சிற்பங்களுடன் செம்மணற்கலால் கட்டப்பட்டுள்ளது. மேலும் கோயிலைத் தாங்கும் தூண்கள் கருங்கற்களால் நிறுவப்பட்டுள்ளது. கோயில் கருவறை செங்கற்களால் கட்டப்பட்டுள்ளது.
இந்தியத் தொல்லியல் ஆய்வகம் இக்கோயிலை சீரமைத்தும், பராமரித்தும் வருகிறது. .




</doc>
<doc id="400398" url="https://ta.wikipedia.org/wiki?curid=400398" title="சாண்ட்ரா சிஸ்னெரோஸ்">
சாண்ட்ரா சிஸ்னெரோஸ்

சாண்ட்ரா சிஸ்னெரோஸ் ("Sandra Cisneros", டிசம்பர் 20, 1954 ) ஒரு மெக்ஸிகோ-அமெரிக்கா பெண் எழுத்தாளர். இவரின் முதல் சிறுகதை படைப்பு "மாங்கோ தெருவில் ஒரு வீடு" "The House on Mango Street" 1984 ல் எழுதினார். அவரின் சிறந்த படைப்பான "Woman Hollering Creek and Other Stories" என்னும் சிறுகதை தொகுப்பை எழுதினார்.
'சாண்ட்ரா சிஸ்னெரோஸ்-ன் தாய் தந்தைக்கு ஏழு குழந்தைகள். இவர் மூன்றாவது குழந்தையாகப் பிறந்தார். மற்ற அனைத்து குழந்தைகளும் ஆண் குழந்தைகள். இவரின் தாத்தா மெக்ஸிகோ குடியரசுத் தலைவர் மாளிகையில் பியானொ வாசித்து வந்தார். எனவே சிஸ்னெரோஸ் நல்ல வசதியான குடும்பத்தில் வாழ்த்து வந்தார்.
 சாண்ட்ரா சிஸ்னெரோஸ் ஒரு எழுத்தாளராகவும் கவிஞராகவும் இருந்தார்

Cisneros, Sandra (1980). Bad boys. San Jose: Mango.

Cisneros, Sandra (1984), The House on Mango Street, Houston: Arte Público, ISBN 978-0-934770-20-0. Second edition: Cisneros, Sandra (1989), The House on Mango Street, New York: Vintage,

Cisneros, Sandra (1987), My Wicked, Wicked Ways, Bloomington, I

Cisneros, Sandra (1991), Woman Hollering Creek and Other Stories,

Cisneros, Sandra (1994), Hairs = Pelitos,

Cisneros, Sandra (1994), Loose Woman: Poems,

Cisneros, Sandra (2002), Caramelo, or, Puro cuento,

Cisneros, Sandra (2004), Vintage Cisneros,

Cisneros, Sandra (2011), Bravo Bruno, Italy: La Nuova Frontiera (Italian)

Cisneros, Sandra (2012), Have You Seen Marie?,

Cisneros, Sandra (2015), A House of My Own,



</doc>
<doc id="400404" url="https://ta.wikipedia.org/wiki?curid=400404" title="ஓர்மவியல் (உயிரியல்)">
ஓர்மவியல் (உயிரியல்)

உயிரியலில் பயன்படுகின்ற,  ஓர்மவியல் அல்லது அமைப்பொப்பியல் ("ஆங்கிலம்":homology)  எனும் சொல்லாடலானது, வெவ்வேறு உயிர்வரிசைகளின் ,   கட்டமைப்புச் சோடி, மரபுக்கூறு என்பவற்றின் இடையே காணப்படும் பொது மூதாதைத்தன்மை ஆகும். முள்ளந்தண்டுளிகளின்  முன்னுறுப்பு, வௌவாலின் இறக்கைகள், குரங்கினத்தின் கைகள், திமிங்கிலத்தின் முன்செட்டை, நாய் முதலான அங்கிகளின் முன்கால்கள் என்பவற்றுக்கிடையே உள்ள ஒருமை, ஓர்மவியலுக்கு வழக்கமான உதாரணமாகச் சொல்லப்படுகின்றது. இவை ஒரே பொது மூதாதையிடமிருந்து இவ்வங்கிகள் அனைத்தும் பெற்ற நாற்பாத (tetrapod ) அமைப்பிலிருந்து  இயைபடைந்தவை. ஓர்மக் கட்டமைப்புகள் பொதுமூதாதையிடமிருந்து, வெவ்வேறு நோக்கங்களுக்காக திரிபடைந்து தோன்றியிருக்கவேண்டும் என்ற கருத்தை பரிணாம உயிரியல் முன்வைக்கிறது. இக்கொள்கையானது, முதன்முதலில் சார்ல்ஸ் டார்வினின் பரிணாமக் கோட்பாட்டில் 1859இல் முன்மொழியப்பட்டது. எனினும் அரிஸ்டாட்டில் முதலிய பல்வேறு அறிஞர்களால், இது முன்பே பரவலாக அவதானிக்கப்பட்டிருக்கிறது. ஓர்மவியலுக்கான ஆங்கிலப்பதமான ஹோமோலாஜி என்பது, ரிச்சர்ட் ஓவன் எனும் உடற்கூற்றியல் நிபுணரால், முதன்முதலாக 1843இல் முன்மொழியப்பட்டது.

ஒரே மூலத்திலிருந்தும் ஒரேவிதத்திலும், முளையத்திலிருந்து விருத்தியாகின்ற உறுப்புகள், படிமுறையில் ஓர்மவியலை ஒத்துப்போகின்றன. ஒரே முளையத்திசுவிலிருந்து விருத்தியாகும்  ஆண் மற்றும் பெண் இனப்பெருக்க உறுப்புகள் அமைப்பொத்தவை அல்லது ஓர்மையானவை. மனிதன் உள்ளிட்ட முலையூட்டிகளில், சூலகம் மற்றும் விந்தகம் என்பனவும் அமைப்பொத்தவையே. உயிரின் அடிப்படைக் கூறுகளாக செல்களில் காணப்படும் புரதம் அல்லது தாயனைத் தொடர்கள் இடையேயும் இந்த ஓர்மையை காண முடியும்.

பொ.மு 350இல் வாழ்ந்த அரிஸ்டாட்டிலால் ஓர்மவியல் முதன்முதலாக அவதானிக்கப்பட்டிருந்ததுடன், 1555இல் பியர் பெலோன் எனும் அறிஞர் எழுதிய நூலில் மனித மற்றும் பறவை வன்கூட்டிடையேயான ஒற்றுமைகள் ,அவரால் விரிவாக ஆராயப்பட்டிருந்தன.அப்போதெல்லாம் பரிணாமம் பற்றிய போதிய அறிவு இருக்கவில்லை என்றபோதும்,செருமனியப் பாரம்பரியத்தில், ஓர்மவியலானது, இயற்கையாகவே வெளிக்காட்டப்படும் உயிரிகளிடையான ஒற்றுமையைக் குறிப்பதாக நம்பப்பட்டது. பிற்காலத்தில் ஓர்மவியல் தொடர்பான விரிவான ஆய்வுகள் இடம்பெற்றுள்ளன. ஓர்மவியல் என்ற பதத்தை  உடற்கூற்றியலாளரான ரிச்சர்ட் ஓவன் 1843இல் முன்மொழிந்திருந்தார். 1859இல், சார்லஸ் டார்வின் ஒரு பொதுமூதாதையிலிருந்து உயிரிகள் தோன்றி வளர்ந்ததை ஓர்மவியல் குறிப்பதாகவும், எனவே ஒவ்வொரு உயிர்வரிசைகளும் ஒரே உயிரி மரத்தின் கிளைகளே என்றும் விளக்கினார்.

தமிழில் அமைப்பொத்தவை என்பது Homologous என்ற சொல்லைக் குறிக்கப் பரவலாகப் பயன்பட்டு வருகின்றது. இவை தமக்குள் ஓர்மை அல்லது ஓர்மம் (ஒற்றுமை) உடையவை என்பதால், homology என்ற சொல்லாடலை, தமிழில் ஓர்மவியல் என்று அழைக்கமுடியும். ஹோமோலாஜி என்ற ஆங்கிலச்சொல்  சுமார் 1656 அளவில் முன்மொழியப்பட்டது. அது கிரேக்க,  ὁμόλογος "homologos"  அல்லது ὁμός "homos என்ற சொல்லிலிருந்து வந்தது அதன் பொருள் "ஒரேமாதிரியான" அல்லது "தொடர்புடைய" என்பதாகும்.

தட்டாரப்பூச்சி அல்லது தும்பி முதலான பூச்சிகளில் இரு சோடி பறக்கும் சிறகுகள் உள்ளன. ஆனால் வண்டுகளில், முன்சோடிச் சிறகானது,வன்சிறகுக் கவசமாக மாறியுள்ளது.ஈ, கொசு முதலானவற்றில் பின்சோடிச் சிறகானது, சமநிலை பேணும் அமைப்புகளாகத் திரிபடைந்துள்ளன.

ஓர்மவியலுக்கும்  (homologous) அனையியலுக்கும் (analogous) சிறு வேறுபாடு உண்டு.  இரண்டு துறைகளுமே ஒரே செயலைச் செய்யும் உறுப்புகள் மீது கவனம் செலுத்தும் போதும், ஓர்மவியல் போல, அனையியல் ஒப்பீடுகள் பொதுமூதாதை ஒன்றிலிருந்து தோன்றியவையாகக் கொள்ளப்படுவதில்லை. இரு உயிரியல் அமைப்புகளை அனையியல் சார்ந்து ஒப்பிடும் போது, அவை பரிணாமத்தில் தனித்தனியே தோன்றியவை என்றே பொருள் கொள்ளவேண்டும். உதாரணமாக, பறவைகளிலும் பூச்சிகளிலும் உள்ள இறக்கைகள் இரண்டும் பறப்பதற்கு உதவும் போதும், அவை ஒரே பொது மூதாதையிலிருந்து உருவானவை அல்ல. எனவே பறவை - பூச்சிகளின் இறக்கைகள் ஓர்மமானவை என்று கூறமுடியாது. ஆனால் அவை இரண்டும் அனைமமானவை. அதேவேளை பறவைகளின் இறக்கையும், வௌவாலின் இறக்கையும் அனைமமாக இருக்கும் அதேவேளை, அவை பொதுமூதாதையைக் கொண்டிருப்பதால், அவற்றைத் தயக்கமின்றி ஓர்மமானவை எனலாம். 

பல தாவரங்களில், தற்காப்பு அல்லது சேமிப்பு நோக்கங்களுக்காக, அவற்றின் வழக்கமான கட்டமைப்புகள் மாற்றமடைந்து உள்ளன. இவற்றை ஒன்றுக்கொன்று ஓர்மமானவை எனலாம்..


</doc>
<doc id="400417" url="https://ta.wikipedia.org/wiki?curid=400417" title="இது ஒரு தொடர்கதை">
இது ஒரு தொடர்கதை

இது ஒரு தொடர் கதை என்பது 1987 ஆவது ஆண்டில் அனு மோகன் இயக்கத்தில் வெளியான ஓர் இந்தியத் தமிழ்த் திரைப்படமாகும். இத்திரைப்படத்தில் மோகன், அமலா, ரேகா ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு கங்கை அமரன் இசையமைத்திருந்தார்.



</doc>
<doc id="400419" url="https://ta.wikipedia.org/wiki?curid=400419" title="கவிதை பாட நேரமில்லை">
கவிதை பாட நேரமில்லை

கவிதை பாட நேரமில்லை என்பது 1987 ஆவது ஆண்டில் யூகி சேது இயக்கத்தில் வெளியான ஓர் இந்தியத் தமிழ்த் திரைப்படமாகும். இத்திரைப்படத்தில் ரகுவரன், அமலா, யூகி சேது, நாசர் ஆகியோர் முக்கிய வேடங்களில் நடித்திருந்தனர். இது இந்தியில் வெளியான "அங்குசு" திரைப்படத்தின் மறுஆக்கமாகும்.



</doc>
<doc id="400423" url="https://ta.wikipedia.org/wiki?curid=400423" title="சின்னப்பூவே மெல்லப்பேசு">
சின்னப்பூவே மெல்லப்பேசு

சின்னப் பூவே மெல்லப் பேசு என்பது 1987 ஆவது ஆண்டில் இராபர்ட் ராஜசேகர் இயக்கத்தில் வெளியான ஓர் இந்தியத் தமிழ்த் திரைப்படமாகும். எசு. கே. இராசகோபால் தயாரித்த இத்திரைப்படத்தில் பிரபு, ராம்கி, நர்மதா, சுதா சந்திரன், சபிதா ஆனந்த் ஆகியோர் முக்கிய வேடங்களில் நடித்திருந்தனர். எசு. ஏ. ராஜ்குமார் இசையமைத்த இத்திரைப்படம் 1987 ஏப்ரல் 17 அன்று வெளியானது. வணிக ரீதியாக வெற்றி பெற்ற இத்திரைப்படத்தில்தான் . எசு. ஏ. ராஜ்குமார், ராம்கி, நர்மதா ஆகியோர் தமிழில் அறிமுகமாயினர்.


இத்திரைப்படத்திற்கு எசு. ஏ. ராஜ்குமார் இசையமைத்திருந்தார். இப்படத்தில் இடம் பெற்ற 9 பாடல்களையும் அவரே எழுதியிருந்தார்.


</doc>
<doc id="400425" url="https://ta.wikipedia.org/wiki?curid=400425" title="கிராமத்து மின்னல்">
கிராமத்து மின்னல்

கிராமத்து மின்னல் என்பது 1987 ஆவது ஆண்டில் கே. ரங்கராஜ் இயக்கத்தில் வெளியான ஓர் இந்தியத் தமிழ்த் திரைப்படமாகும். ஜி. கே. இளங்கோ தயாரித்த இத்திரைப்படத்தில் ராமராஜன், ரேவதி ஆகியோர் முக்கிய வேடங்களில் நடித்திருந்தனர்.


இத்திரைப்படத்திற்கு இளையராஜா இசையமைத்திருந்தார்.


</doc>
<doc id="400427" url="https://ta.wikipedia.org/wiki?curid=400427" title="கொ. மா. கோ. இளங்கோ">
கொ. மா. கோ. இளங்கோ

கொ. மா. கோ. இளங்கோ (பிறப்பு: அக்டோபர் 24, 1972) தமிழக சிறுவர் இலக்கிய எழுத்தாளர் ஆவார். சிறுவர்களுக்காக பல தமிழ் நூல்களை எழுதியுள்ளார். இவரது 'ஜிமாவின் கைபேசி' சிறுவர் அறிவியல் புனைகதை நூலுக்கு த.மு.எ.க.ச விருதும், திருப்பூர் இலக்கிய விருதும் பெற்றவர்.  'எட்டுக்கால் குதிரை' சிறுவர் நாவலுக்கு த.க.இ.பெருமன்ற விருது பெற்றவர். இயந்திரவியலில் முதுகலைப் பட்டம் பெற்ற இவர் சிமெண்ட் ஆலை கட்டுமானத்துறை ஆலோசகராகப் பணியாற்றி வருகிறார். இவரது நூல்கள் ஆங்கிலம்,தெலுங்கு,இந்தி மொழிகளிலும் மொழிபெயர்ப்பு செய்யப்பட்டு வெளியாகியுள்ளன.

ஜெர்மன் நாட்டைத் தலைமை இடமாகக்கொண்டு இயங்கி வரும் ‘அனைத்துலகத் தமிழ்க் கல்வி பண்பாடு அறிவியல் மேம்பாட்டு இணையம்’ உருக்கியுள்ள புலம்பெயர்ந்த தமிழ் மாணவர்களுக்கான பாடத்திட்டத்தின் கீழ், ஐந்தாம் வளர்நிலைத் தமிழ்ப் பாடப்புத்தகத்தில் ‘செட்டை கிழிந்த வண்ணத்துப்பூச்சி’ என்ற இவரது சிறுவர்கதை இடம்பெற்றுள்ளது. உலக அளவில் 11 நாடுகளைச் சேர்ந்த 36,000 பள்ளி மாணவர்கள் பயன் பெறுவர். 


இவற்றை விட ஏராளமான சிறுவர் நூல்களை மொழிபெயர்த்து வெளியிட்டுள்ளார்.



</doc>
<doc id="400441" url="https://ta.wikipedia.org/wiki?curid=400441" title="கிருஷ்ணன் வந்தான்">
கிருஷ்ணன் வந்தான்

கிருஷ்ணன் வந்தான் என்பது 1987 ஆவது ஆண்டில் கே. விஜயன் இயக்கத்தில் வெளியான ஓர் இந்தியத் தமிழ்த் திரைப்படமாகும். தேங்காய் சீனிவாசன் தயாரித்த இத்திரைப்படத்தில் சிவாஜி கணேசன், கே. ஆர். விஜயா, மோகன், ரேகா ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு இளையராஜா இசையமைத்திருந்தார்.



</doc>
<doc id="400456" url="https://ta.wikipedia.org/wiki?curid=400456" title="மைக்கேல் ராஜ்">
மைக்கேல் ராஜ்

மைக்கேல் ராஜ் என்பது 1987 ஆவது ஆண்டில் வி. சி. குகநாதன் இயக்கத்தில் வெளியான ஓர் இந்தியத் தமிழ்த் திரைப்படமாகும். டி. ராமா நாயுடு தயாரித்த இத்திரைப்படத்தில் ரகுவரன், மாதுரி, சரத் பாபு, பேபி சாலினி ஆகியோர் முக்கிய வேடங்களில் நடித்திருந்தனர். பின்னர், வெங்கடேஷ், இரச்சனி நடிப்பில் "பிரேம புத்ருடு" என தெலுங்கில் மீளுருவாக்கம் செய்யப்பட்டது.


</doc>
<doc id="400458" url="https://ta.wikipedia.org/wiki?curid=400458" title="கடல்சார் பாலூட்டி">
கடல்சார் பாலூட்டி

கடல்சார் பாலூட்டிகள் (Marine mammal) என்பன தமது வாழ்வுக்காகக் கடல் அல்லது பிற கடல்சார்ந்த சூழற்றொகுதிகளில் தங்கியிருக்கும் பாலூட்டிகள் ஆகும். இவற்றுள், கடல் நாய்கள், திமிங்கிலங்கள், துருவக் கரடிகள் போன்றவை அடங்குகின்றன. இவை ஒரு தனித்துவமான வகையையோ, முறையான ஒரு குழுவையோ சேர்ந்தன அல்ல. ஆனால், ஒருங்குமுறைக் கூர்ப்புக் காரணமாகப் பல்கணத் (polyphyletic) தொடர்பைக் கொண்டுள்ளன. உணவுக்காகக் கடல்சார் சூழலில் தங்கியிருப்பதும் இவற்றை ஒன்றிணைக்கின்றது. 

கடல்சார் வாழ்க்கை முறைக்கு இசைவாக்கம் பெற்றதில், கடல்சார் பாலூட்டிகள் பெருமளவுக்கு வேறுபடுகின்றன. செட்டாசியன்களும் (cetaceans), சிரேனியன்களும் (sirenians) முழுமையாக நீரில் வாழ்பவை. இதனால் இவை நிரந்தரமான நீர்வாழிகள். கடல் நாய்களும், கடற்சிங்கங்களும் குறை நீர்வாழிகள். இவை பெரும்பாலான தமது நேரத்தை நீரில் கழித்தாலும், இனச்சேர்க்கை, இனப் பெருக்கம், தோலுரித்தல் போன்ற முக்கிய தேவைகளுக்காக நிலத்துக்கு வருகின்றன. இவற்றுக்கு முரணாகத் துருவ நாய்களும், துருவக் கரடிகளும் நீர் வாழ்க்கைக்கு இசைவாக்கம் பெற்றவை அல்ல. கடல்சார் பாலூட்டிகள் உணவிலும் குறிப்பிடத்தக்க வேறுபாடுகளைக் கொண்டுள்ளன. சில மிதவைப் பிராணிகளை (zooplankton) உண்கின்றன. ஏனையவை மீன், கணவாய், ஓட்டுமீன், கடற்புல் போன்றவற்றை உணவாகக் கொள்கின்றன. குறைந்த அளவில் பிற பாலூட்டிகளை உண்பனவும் உள்ளன. நிலத்தில் வாழ்பவற்றோடு ஒப்பிடுகையில் கடல்சார் பாலூட்டிகள் குறைந்த அளவிலேயே உள்ளனவாயினும், சூழற்றொகுதிகளில் அவற்றின் பங்கு பெரியது. குறிப்பாகச் இரையாகும் உயிரினங்களின் தொகையைக் கட்டுப்படுத்தி சூழல் சமநிலையைப் பேணுவதில் இவை பெரும் பங்கு வகிக்கின்றன. 23% கடல்சார் பாலூட்டிகள் அழிந்துபோவதற்கான வாய்ப்புநிலையைக் கொண்டிருப்பதால் சூழல் சமநிலையைப் பேணுவது தொடர்பிலான அவற்றின் பங்கு குறித்துக் கவனம் செலுத்தவேண்டியுள்ளது. 

கடல்சார் பாலூட்டிகள் முன்னர் தாயக மக்களால் உணவுக்காகவும், பிற தேவைகளுக்காகவும் கொல்லப்பட்டன. பிற்காலத்தில் இவை வணிகம், கைத்தொழில் ஆகிய நோக்கங்களுக்காக வேட்டையாடப்பட்டதால், திமிங்கிலம், கடல் நாய்கள் போன்ற இனங்களின் தொகை விரைவாகக் குறைந்தது. வணிக வேட்டையால், இசுட்டெலரின் கடற்பசுவும், மேற்கிந்தியக் கடல் நாயும் முற்றாக அழிந்துவிட்டன. வணிகம் சார்ந்த வேட்டை முடிவுக்கு வந்த பின்னர் சாம்பல் திமிங்கிலம், வடக்கத்திய யானைக் கடல் நாய் போன்ற சில இனங்கள் மீண்டும் பெருகத் தொடங்கியுள்ளன. அதே வேளை வேறுசில இனங்கள் அழியும் நிலைக்கு வந்துவிட்டன. வேட்டை தவிர மீன்பிடித்தலின்போது சில கடல்சார் பாலூட்டிகள் வலைகளில் அகப்பட்டு இறப்பதும் உண்டு. கடல் பயணங்கள் அதிகரித்திருப்பதால் வேகமாகச் செல்லும் கப்பல்களுடன் பெரிய கடல்சார் பாலூட்டிகள் மோதும் நிலையும் ஏற்படுகின்றது. வாழிடச் சூழலின் தரம் குறைவதாலும் கடல்சார் பாலூட்டிகளுக்கு அச்சுறுத்தல் ஏற்படுவதுடன், உணவைத் தேடிப் பெறும் வாய்ப்புக்களும் குறைகின்றன. இரைச்சல் மாசடைதலாலும், எதிரொலி மூலம் இடமறியும் கடல்சார் பாலூட்டிகளுக்குப் பாதிப்பு ஏற்படுகிறது. புவிசூடாதல் காரணமாக ஆர்க்டிக் சூழலில் தரக்குறைவு ஏற்படுவதால் அப்பகுதியில் வாழும் கடல்சார் பாலூட்டிகள் பாதிப்புக்கு உள்ளாகின்றன.

கடல்சார் பாலூட்டிகள், கடலில் உணவுக்காகத் தங்கியிருக்கும் 129 இனங்களைக்கொண்ட ஒரு பல்வகைமைக் குழு. இவை ஒரு தனித்துவமான வகையோ, முறையான ஒரு குழுவோ அல்ல எனினும் ஒருங்குமுறைக் கூர்ப்பினால் பல்கணத் (polyphyletic) தொடர்பைக் கொண்டுள்ளன. உணவுக்காகக் கடல்சார் சூழலில் தங்கியிருப்பதும் இவற்றுக்குப் பொதுவான ஒரு இயல்பு. உருவவியல் தொடர்பில் குழுக்களிடையே வேறுபாடுகள் காணப்பட்டாலும், மேம்பட்ட இரைதேடும் திறனுக்கான தேவையே கூர்ப்புக்கான முக்கிய உந்து சக்தியாக இருந்துள்ளது.

கடல்சார் பாலூட்டிகள் உலகம் முழுவதும் பரவலாகக் காணப்படுகின்றன. எனினும் அவற்றின் பரம்பல் துண்டுதுண்டாகக் காணப்படுவதுடன், இது கடலின் உற்பத்தித் திறனுடன் பொருந்திக் காணப்படுகின்றது. இனங்களின் எண்ணிக்கை வடக்கிலும் தெற்கிலும் 40° குறுக்குக்கோட்டை அண்டி உயர்வாகக் காணப்படுகின்றது. இது, வட அமெரிக்கா, தென் அமெரிக்கா, ஆப்பிரிக்கா, ஆசியா, ஆசுத்திரேலியா ஆகிய பகுதிகளை அண்டிய, முதல்நிலை உற்பத்தி அதிகமாக இருக்கும் இடங்களுடன் பொருந்துகிறது.


</doc>
<doc id="400459" url="https://ta.wikipedia.org/wiki?curid=400459" title="நீதிக்குத் தண்டனை">
நீதிக்குத் தண்டனை

நீதிக்குத் தண்டனை என்பது 1987 ஆவது ஆண்டில் மு. கருணாநிதி கதை எழுத, எசு. ஏ. சந்திரசேகர் இயக்கத்தில் வெளியான ஒரு தமிழ்த் திரைப்படமாகும். எசு. எசு. நீலகண்டன், சோபா சந்திரசேகர் இணைந்து தயாரித்த இத்திரைப்படத்தில் ராதிகா, நிழல்கள் ரவி, சரண் ராஜ், செந்தில் ஆகியோர் முக்கிய வேடங்களில் நடித்திருந்தனர். எம். எசு. விசுவநாதன் இசையமைத்திருந்தார். இத்திரைப்படம் தெலுங்கில் "நியாயனிக்கி சிக்சா" எனவும், கன்னடத்தில் "நியாயக்கே சிக்சே" எனவும் மீளுருவாக்கம் செய்யப்பட்டது.

இத்திரைப்படத்திற்கு எம். எசு. விசுவநாதன் இசையமைத்திருந்தார்.



</doc>
<doc id="400461" url="https://ta.wikipedia.org/wiki?curid=400461" title="ஊர்க்காவலன்">
ஊர்க்காவலன்

ஊர்க்காவலன் என்பது 1987 ஆவது ஆண்டில் மனோபாலா இயக்கத்தில் வெளியான ஒரு தமிழ்த் திரைப்படமாகும். சங்கர் கணேஷ் இசையமைத்திருந்தார். வணிக ரீதியாக வெற்றி பெற்ற இத்திரைப்படம், "கஞ்சுகோட்டகு மோனகடு" என்ற பெயரில் தெலுங்கில் மொழிமாறறம் செய்யப்பட்டது.


</doc>
<doc id="400462" url="https://ta.wikipedia.org/wiki?curid=400462" title="பாடு நிலாவே">
பாடு நிலாவே

பாடு நிலாவே என்பது 1987 ஆவது ஆண்டில் கே. ரங்கராஜ் இயக்கத்தில் வெளியான ஓர் இந்தியத் தமிழ்த் திரைப்படமாகும். ஆர். செல்வராஜ் எழுதிய இத்திரைப்படத்தை எம். ஜி. வல்லபன் தயாரித்திருந்தார். இத்திரைப்படத்தில் மோகன், நதியா, ரவிச்சந்திரன், செந்தில் ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு இளையராஜா இசையமைத்திருந்தார்.


</doc>
<doc id="400469" url="https://ta.wikipedia.org/wiki?curid=400469" title="இம்மானுவேல் ஆர்னோல்ட்">
இம்மானுவேல் ஆர்னோல்ட்

இம்மானுவேல் ஆர்னோல்ட் ("Emmanuel Arnold") இலங்கைத் தமிழ் அரசியல்வாதியும், முன்னாள் மாகாண சபை உறுப்பினரும் ஆவார். 2018 மார்ச் 26 இல் இவர் யாழ்ப்பாண மாநகரசபை முதல்வராகத் தேர்ந்தெடுக்கப்பட்டார்.

ஆர்னல்ட் 2013 மாகாணசபைத் தேர்தலில் தமிழ்த் தேசியக் கூட்டமைப்பு வேட்பாளராக யாழ்ப்பாணத் தேர்தல் மாவட்டத்தில் போட்டியிட்டு வட மாகாண சபைக்குத் தெரிவானார். இவர் முதலமைச்சரின் ஆலோசகராக நியமிக்கப்பட்டார்.

ஆர்னல்ட் யாழ்ப்பாண முதல்வர் வேட்பாளராக 2018 உள்ளூராட்சி சபைத் தேர்தலில் போட்டியிடுவதற்காக வட மாகாண சபை உறுப்பினர் பதவியில் இருந்து 2017 டிசம்பர் 14 அன்று விலகினார்.

2018 பெப்ரவரி 10 இல் நடைபெற்ற உள்ளூராட்சி சபைத் தேர்தல்களில் யாழ்ப்பாண மாநகரசபைக்கு தமிழ்த் தேசியக் கூட்டமைப்பு வேட்பாளராக இலங்கைத் தமிழரசுக் கட்சியின் சார்பில் போட்டியிட்டு வெற்றி பெற்றார். 2018 மார்ச் 26 இல் இவர் யாழ்ப்பாண முதல்வராகத் தேர்ந்தெடுக்கப்பட்டார்.


</doc>
<doc id="400475" url="https://ta.wikipedia.org/wiki?curid=400475" title="பிரைசு கன்யன் தேசியப் பூங்கா">
பிரைசு கன்யன் தேசியப் பூங்கா

பிரைசு கன்யன் தேசியப் பூங்கா (Bryce Canyon National Park) தென்மேற்கு யூட்டாவில் அமைந்துள்ள ஐக்கிய அமெரிக்க தேசியப் பூங்கா ஆகும். இப்பூங்காவின் முக்கிய அம்சம் பிரைசு கன்யன் ஆகும். "கன்யன்" என்பது செங்குத்துப் பள்ளத்தாக்கைக் குறிக்கும். ஆனால், பெயர் குறிப்பது போல் இரு ஒரு பள்ளத்தாக்கு அல்ல. ஆனால் இது, போன்சோகன்ட் மேட்டுநிலத்தின் கிழக்குப் பக்கத்தில் இயற்கையாக அமைந்த மிகப் பெரிய படி அமைப்புக்களின் தொகுதி ஆகும். பிரைசு, ஹூடூ (hoodoo) எனப்படும் நிலவியல் அமைப்புக்களுக்குப் பெயர் பெற்றது. இவ்வமைப்புக்கள் ஆறு, மற்றும் ஏரிப் படுகைகளின் படிவுப் பாறைகள் ஓடை அரிமானத்தாலும், உறைபனியாலும் ஏற்படும் சிதைவினால் உருவானவை. பாறைகளின் சிவப்பு, செம்மஞ்சள், வெள்ளை நிறங்கள் பூங்காவுக்கு வருபவர்களுக்குக் கண்கவர் காட்சியாக அமைகின்றது. "பிரைசு" அருகாமையில் உள்ள சியன் தேசியப் பூங்காவிலும் உயரமான இடத்தில் அமைந்துள்ளது. பிரைசின் விளிம்பு 8,000 இலிருந்து 9,000 அடி (2,400 - 2,700 மீட்டர்) வரை வேறுபடுகின்றது. 

பிரைசு கன்யன் பகுதியில் 1850களில் மோர்மன் முன்னோடிகள் குடியேறினர். 1874 இல் இங்கே குடியேறியிருந்த எபனேசர் பிரைசு என்பவரின் பெயரைத் தழுவியே இவ்விடத்தின் பெயர் ஏற்பட்டது. பிரைசு கன்யனைச் சுற்றியுள்ள பகுதி, சனாதிபதி வாரன் ஜி. ஹார்டிங்கால் 1923 இல் தேசிய நினைவுச் சின்னம் ஆக்கப்பட்டது. 1928 இல் அமெரிக்கக் காங்கிரசு இதனைத் தேசியப் பூங்காவாக அறிவித்தது. 35,835 ஏக்கர் (55.992 ச.மைல்; 14,502 எக்டேர்; 145.02 ச கிமீ) பரப்பளவைக் கொண்ட இப்பூங்காவைக் காண சியன் தேசியப் பூங்கா (2016 இல் ஏறத்தாழ 4.3 மில்லியன்) அல்லது கிராண்ட் கன்யன் தேசியப் பூங்காவுக்கு (2016 இல் ஏறத்தாழ 6.0 மில்லியன்) வருவோரிலும் குறிப்பிடத்தக்க அளவு குறைவானோரே வருகின்றனர். பிரைசு சற்றுத் தொலைவில் இருப்பதே இதற்குக் காரணம். 2016 இல் பிரைசு கன்யனுக்குப் பொழுதுபோக்குக்காக வந்தோர் தொகை 2,365,110. இது முன்னைய ஆண்டிலும் 35% அதிகமானது. 

பிரைசு கன்யன் தேசியப் பூங்கா தென்மேற்கு யூட்டாவில், சியன் தேசியப் பூங்காவில் இருந்து 50 மைல் (80 கிமீ) தொலைவிலும், 1,000 அடி (300 மீட்டர்) உயரத்திலும் உள்ளது. இதனால், பிரைசு கன்யனின் காலநிலை கூடிய குளிரானதும், ஆண்டுக்கு 15 - 18 அங்குலம் (380 - 460 மிமீ) மழை வீழ்ச்சியைக் கொண்டதும் ஆகும். ஆண்டுக்கான வெப்பநிலை சராசரியாக சனவரியில் குறைந்தது 9°ப (−13°ச) இலிருந்து யூலையில் சராசரி அதிக அளவாக 83°ப (28°ச) வரை காணப்படுகின்றது. ஆனால், கடுமையான வெப்பநிலைகள் −30 முதல் 97°ப (−34 முதல் 36°ச) ஆக அமையலாம். இங்கே பதிவான ஆகக் கூடிய வெப்பநிலை 2002 யூலை 14 ஆம் தேதி நிலவிய 98°ப (37°ச) ஆகும். மிகக் குறைவான வெப்பநிலை −28°ப (−33°ச) ஆக 1972 டிசம்பர் 10 ஆம் தேதி பதிவானது.

இத்தேசியப் பூங்கா வட அமெரிக்காவின் கொலராடோ மேட்டுநிலப் புவியியல் மாகாணத்துக்கும், போன்சோனட் பிளவுக்கு மேற்கில் அமைந்த போன்சோனட் (பையூட் மொழியில் பீவரின் இருப்பிடம் எனப் பொருள்படும்) மேட்டுநிலத்தின் தென்கிழக்கு விளிம்புக்கும் இடையில் உள்ளது. பூங்காவுக்கு வருவோர் மேட்டுநிலப் பகுதியூடாக நுழைந்து மேட்டுநிலத்தின் விளிம்புக்கு மேலாக பிளவைக் கொண்டுள்ள பள்ளத்தாக்கையும், அதற்கு அப்பல் உள்ள "பாரியா" (சேற்று நீரைக் குறிக்கும் பையூட் மொழிச் சொல்) ஆற்றையும் பார்க்கின்றனர். 


</doc>
<doc id="400490" url="https://ta.wikipedia.org/wiki?curid=400490" title="சின்பான்டெல்">
சின்பான்டெல்

சின்பான்டெல் (Zinfandel) என்பது, கருநிறத் தோல் கொண்ட "வைன்" திராட்சையின் ஒரு வகை ஆகும். இவ்வகைத் திராட்சை கலிபோர்னியாவின் 10% திராட்சைத் தோட்டங்களில் வளர்க்கப்படுகின்றது. மரபணுப் பகுப்பாய்வுகள், இவ்வகைத் திராட்சை குரோசியத் திராட்சைகளான "கிரில்ஜெனாக் காஸ்தெலான்ஸ்கி", "டிரிபிட்ராக்" ஆகியவற்றையும், இத்தாலியின் அப்புலியாவில், 18 ஆம் நூற்றாண்டில் அறிமுகமாகி வளர்க்கப்படும் வகையான "பிறிமிட்டிவோ" வகையையும் மரபியல் அடிப்படையில் ஒத்தது என வெளிப்படுத்தியுள்ளன. இத்திராட்சை வகை 19 ஆம் நூற்றாண்டின் நடுப்பகுதியில், புகழ்பெற்ற "ஹெகென்ஸ்ட்ராட்" வைன் குழுவின் உதவியுடன் ஐக்கிய அமெரிக்காவில் அறிமுகமானது. இது பொதுவாகக் கடும் சிவப்பு நிற வைனைத் தருகிறது. எனினும் ஐக்கிய அமெரிக்காவில், "வெண் சின்பான்டெல்" எனப்படும் குறைவான இனிப்புக் கொண்ட இளம்சிவப்பு வைன், சிவப்பு வைனைவிட ஆறு மடங்கு கூடுதலாக விற்பனையாகிறது. இத்திராட்சை வகை உயர்ந்த சர்க்கரை அளவைக் கொண்டிருப்பதால் இதை நொதிக்க வைத்து 15 நூற்றுவீதத்துக்கு மேற்பட்ட அல்ககோல் அளவு கொண்ட வைனைத் தயாரிக்க முடியும். சிவப்பு வைனின் சுவை பயன்படுத்தப்பட்ட திராட்சை எவ்வளவு பழுத்துள்ளது என்பதைப் பொறுத்து அமையும். 

தொல்லியல் சான்றுகளின்படி "விட்டிஸ் வினிபேரா" கிமு 6000 அளவில் காக்கேசியப் பகுதியில் வளர்க்கப்பட்டதாகத் தெரிகிறது. சில காலங்களுக்குப் பின்னர் வைன் தயாரிப்பும் தொடங்கியது. தொடர்ந்து திராட்சை வளர்ப்பு நடுநிலக்கடல் பகுதிக்கும் அதைச் சார்ந்த பகுதிகளுக்கும் பரவியது. சின்பான்டெல் வகைக்கு உறவுடைய பல உள்ளூர் வகைகள் ஒரு காலத்தில் குரோசியாவில் இருந்தன. 19 ஆம் நூற்றாண்டில் குரோசியாவின் வைன் தொழிலுக்கு இவையே அடிப்படையாக அமைந்தன. இவ்வேறுபாடுகள், திராட்சை வேறெந்த இடத்தையும் விட குரோசியாவிலேயே நீண்ட காலம் வளர்க்கப்பட்டன என்பதைக் காட்டுகின்றது. எனினும், "பிலொக்சேரா" நோய்த் தொற்றுக் காரணமாக 19 ஆம் நூற்றாண்டின் இறுதிப் பகுதியில் இவ்வகைகள் அழிந்துவிட்டன. இறுதியாக "கிரில்ஜெனாக் காஸ்தெலான்ஸ்கி" என உள்ளூரில் அழைக்கப்பட்ட சின்பான்டெல் கொடிகள் ஒன்பது மட்டும் 2001 ஆம் ஆண்டில் குரோசியாவின் டால்மேசன் கரைப்பகுதியில் கண்டுபிடிக்கப்பட்டன.

"பிறிமிட்டிவோ" என்னும் சொல்லின் பதியப்பட்ட முதல் பயன்பாடு 1870 களில் இத்தாலிய அரசாங்க வெளியீடுகளில் காணப்படுகின்றது. "பிறிமட்டிவஸ்" "(primativus)" அல்லது "பிறிமட்டிக்கோ" "(primaticcio)" ஆகிய சொற்களில் இருந்து பெறப்பட்ட இப்பெயர், ஏனைய வகைகளைவிட முன்னதாகவே பழுக்கக்கூடியது என்னும் பொருளைத் தருகின்றது. இப்பெயர், "சின்பான்டெல்" என்னும் பெயர் பயன்பாட்டுக்கு வந்து 40 ஆண்டுகளின் பின்னரே அறிமுகமானதால், "பிறிமிட்டிவோ" அத்திலாந்திக் பகுதிகளில் இருந்தே இத்தாலிக்கு அறிமுகமானது என்னும் கருத்து நிலவியது. எனினும், இத்திராட்சை குரோசியாவில் தோன்றியது என்று கண்டுபிடிக்கப்பட்ட பின்னர் முன்னைய எடுகோள் வலுவிழந்தது. பிறிமிட்டிவோ 18 ஆம் நூற்றாண்டில் இத்தாலியின் அப்புலியாப் பகுதியில் அறிமுகப்படுத்தப்பட்டதாக இப்போது கருதப்படுகிறது. 

ஆசுத்திரியாவின் வியன்னாவில் உள்ள அரசாங்கத் தாவரப் பண்ணையில் இருந்தே ஐக்கிய அமெரிக்காவுக்கு சின்பான்டெல் கொடி சென்றிருக்கக்கூடும். 1797 ஆம் ஆண்டில் முன்னைய வெனிசுக் குடியரசின் டால்மேசன் பகுதிகளை ஆசுத்திரியா கைப்பற்றிக்கொண்டபோது, ஆசுத்திரியாவுக்குள் அடங்கிய "அப்சுபர்க் அரசு" குரோசியா மீது தனது ஆட்சியை விரிவாக்கியிருந்தது. இக்காலத்திலேயே வெனிசின் தாவரப் பண்ணை சின்பான்டெல் கொடியைப் பெற்றிருக்கக்கூடும். 

1835 ஆம் ஆண்டில் "சின்பான்டெல்", "மேசைத் திராட்சை"யாகப் பயன்படுத்துவதற்காக பொசுட்டனில், சூடாக்கப்பட்ட பசுமைக்குடில்களில் பயிரிடப்பட்டது. "சின்பான்டெல்" திராட்சையைப் பயன்படுத்தி வைன் தயாரிப்பது தொடர்பான குறிப்புக்கள் 1947 ஐச் சேர்ந்த வைன் தொடர்பான நூலொன்றில் காணப்படுகிறது. 1850 களில், "சின்பான்டெல்" பயிர்ச் செய்கை பொசுட்டனில் கைவிடப்பட்டது. 1850க்குப் பின்னர் இது கலிபோர்னியாவில் அறிமுகமானது. 


</doc>
<doc id="400513" url="https://ta.wikipedia.org/wiki?curid=400513" title="ஈரல் அழற்சி பி">
ஈரல் அழற்சி பி

ஈரலழற்சி பி அல்லது ஹெபாடைடிஸ் பி என்பது 'ஹெபாடிடிஸ் பி' என்ற கிருமியால் (HBV) ஏற்படும் ஒரு தொற்று நோய் ஆகும், இது கல்லீரலைப் பாதிக்கிறது. இது கடுமையான மற்றும் நீண்ட கால நோய் தாக்கங்களை மனித உடலில் ஏற்படுத்துகிறது. பல மனிதர்களிடம் இந்த நோய் குறித்த ஆரம்பகால அறிகுறியானது தெரிவதில்லை. இருப்பினும் சிலர் இந்த நோயின் ஆரம்பகாலத்தில் வாந்தி, மஞ்சள் காமாலை, சோர்வு, கருப்பு சிறுநீர் மற்றும் அடிவயிற்று வலியினால் பாதிக்கப்படுகின்றனர். பெரும்பாலும் இந்த அறிகுறிகள் சில வாரங்கள் நீடிக்கும், அரிதாகவே ஆரம்ப கால ஹெபாடிடிஸ் நோய் மரணத்தை ஏற்படுத்தும். இந்த அறிகுறிகள் ஏற்பட 30 முதல் 180 நாட்கள் ஆகலாம். ஹெபாடைடிஸ் நோயினால் பாதிக்கப்பட்ட பிறந்த குழந்தைகளில் 90 சதவீதம் பேருக்கும், 5 வயதிற்கும் குறைந்த வயதுடைய பாதிக்கப்பட்ட குழந்தைகளிடம் 10 சதவீதம் பேருக்கு இந்நோயினால் நீண்ட காலத் தாக்கம் இருக்கலாம். இந்த நோயினால் நீண்ட கால தொற்று ஏற்பட்டவரிடம் எந்த அறிகுறியும் தெரிவதில்லை, இருப்பினும் கல்லீரல் இழைநார் வளர்ச்சி மற்றும் கல்லீரல் புற்றுநோய் ஏற்படுத்துகிறது. இந்த நோயின் நீண்டகால தொற்று சிக்கல்களின் காரணமாக 15 முதல் 25 சதவீதம் பேர் இறக்கின்றனர்.
இந்த கிருமி பாதிக்கப்பட்ட இரத்தம் மற்றும் உடல் திரவம் மூலம் கடத்தப்படுகிறது. பிறந்த குழந்தைகளுக்கு எளிதில் இந்த நோய் தொற்று பரவலாம், சிறுவயதில் இந்த நோய்தொற்று உள்ளவரிடமிருந்து இரத்தம் மாற்றப்பட்டாலோ, மேலும் இந்த நோய் பாதிக்கப்பட்டோருடன் வசிப்பதாலோ, மருத்துவமனைகளிலோ, குருதி மாற்றீடு, கூழ்மப்பிரிப்பு செய்யும் பொழுதும், நோய்தொற்று அதிகம் உள்ள நாடுகளுக்கு பயணம் செய்வதாலோ, நோய்தொற்றுள்ளோரிடம் பாலுறவு வைப்பதினாலோ பரவ வாய்ப்பு உள்ளது. 1980களில் உடல்களில் பச்சை குத்துதல் மற்றும் குத்தூசி மருத்துவமானது குறிப்பிட்ட எண்ணிக்கையிளவில் இந்த நோய் தாக்கத்தினை ஏற்படுத்தியது. பின்னர் மேம்பட்ட நோய்கிருமிகள் ஒழித்த ஊசிகளின் பயன்பாடு காரணமாக இந்த நோய் குறைந்தது. ஈரழற்சி கிருமியானது இரு மனிதர்களுக்கிடையே கைகளை குழுக்குவதினாலோ, அனைத்துக் கொள்வதினோலோ, உணவருந்தும் தட்டினை பகிர்ந்து கொள்வதினாலோ, இருமவதினாலோ, தும்முவதினாலோ, தாய்ப் பால் கொடுப்பதினாலோ பரவுவதில்லை. இந்த தொற்றுநோய் ஏற்பட்ட 30 முதல் 60 நாட்களுக்கு பிறகே எளிதில் கண்டறியமுடியும். இந்த நோய் பாதிக்கப்பட்டோரின் மாதிரி இரத்தத்தினை பரிசோதிப்பதின் மூலம் கிருமியின் பாகங்களையும் மற்றும் கிருமிகளுக்கு எதிராக செயற்படும் பிறபொருளெதிரிகளையும் உறுதிசெய்வதின் மூலம் நோய் தாக்கத்தினை கண்டறியலாம். அவை, ஐந்து முக்கிய ஹெபாடைடிஸ் கிருமிகள் ஏ, பி, சி, டி மற்றும் ஈ ஆகும்.

1982 ஆம் ஆண்டு முதல் இந்த தொற்றுநோய் தடுப்பூசி போடுவதின் மூலம் தடுக்கப்படுகிறது. உலக சுகாதார அமைப்பினால், குழந்தை பிறந்த முதல் நாளில் இந்த தடுப்பூசி போடுவது பரிந்துரைக்கப்படுகிறது. பின்னர் தடுப்பூசி எடுப்பதாக இருந்தால், முழுப்பயனையும் பெற இரண்டு அல்லது மூன்று முறை தடுப்பூசி போட வேண்டும். இந்த தடுப்பூசி 95% பயனளிக்கிறது. 2006ஆம் ஆண்டில் 180நாடுகளுக்கும் மேலாக தேசிய அளவில் இந்த தடுப்பூசி போடும் திட்டம் மேற்கொள்ளப்பட்டது. குருதி மாற்றீடு செய்வதற்கு முன்பு ஹெபாடைடிஸ் பி கிருமி குறித்த இரத்த பரிசோதனை மேற்கொள்வதின் மூலமும், உடலுறுவின்பொழுது ஆணுறையை உபயோகிப்பதன் மூலமும், இந்த நோய் தொற்றிலிருந்து காத்துக்கொள்ளலாம். நோயின் ஆரம்பகாலத்தில் சரியான சிகிச்சை எடுத்துக்கொள்வதினால் இந்த நோய்தொற்றிலிருந்து பாதுகாத்துக் கொள்ளலாம். நீண்டகால நோய் தொற்றுடையவர்கள் கிருமிநாசினிகளை எடுத்துக்கொள்வதின் மூலமும், கல்லீரல் மாற்றீடு மூலமும் பாதுகாத்துக் கொள்ளலாம்.

இந்த ஹெபாடைடிஸ் பி வைரஸ் தொற்றுநோய் குறைந்தது 500 ஆண்டுகளாக மனிதனை பாதித்து வந்துள்ளது.  2018-ல் ஆய்வு செய்யப்பட்ட 16 ஆம் நூற்றாண்டைச் சார்ந்த ஒர் எஞ்சியுள்ள மம்மியாக பாடம் செய்யப்பட்ட குழந்தையிடம் ஹெபாடைடிஸ் கிருமியின் வடிவம் காணப்பட்டது. இது நவீன கிருமி வகைகளுடன் தொடர்புடையதாக உள்ளது.
உலக கல்லீரல் அழற்சி தினம் ஜூலை 28 ஆம் தேதி ஆண்டு தோறும் அனுசரிக்கப்படுகிறது. இதன் நோக்கம் ஆனது உலகளாவிய  அளவில்  ஹெபாடிடிஸ் பி மற்றும் ஹெபடைடிஸ் சி நோய் குறித்த விழிப்புணர்வு மற்றும் நோய் கண்டறிதல், தடுப்பு ஊசி மற்றும்  சிகிச்சை எடுத்துக்கொள்வதை ஊக்குவிப்பதாகும்.  உலக ஹெபடைடிஸ் கூட்டணி  தலைமையில் 2007 மற்றும் மே 2010ல் அதற்கான முன்னேற்பாடு எடுக்கப்பட்டு, பின்னர் அது உலக சுகாதார அமைப்பினால்  உலகாளவிய அளவில் அங்கீகரிக்கப்பட்டது.



</doc>
<doc id="400514" url="https://ta.wikipedia.org/wiki?curid=400514" title="உய்யா">
உய்யா

உய்யா (Huia) (; "ஹெட்டராலோச்சா அக்குட்டிரொசுட்ரிசு") என்பது, நியூசிலாந்தின் வடக்குத் தீவுக்கு உரிய அழிந்துபோன ஒரு பறவை. உறுதிப்படுத்திய வகையில் கடைசியாக இப்பறைவையைப் பார்த்தது 1907 ஆம் ஆண்டில் ஆகும். ஆனால், 1960கள் வரை இப்பறவையைப் பார்த்ததற்கு நம்பத்தக்க சான்றுகள் உள்ளன. இதன் அழிவுக்கு முதன்மையான இரண்டு காரணங்கள் உள்ளன. முதலாவது, மாதிரிகளை உருவாக்குவதற்கான உய்யாத் தோலுக்காகவும், தொப்பி அலங்காரத்துக்கான வால் இறகுகளுக்காகவும், இவை அளவு மீறி வேட்டையாடப்பட்டது. இரண்டாவது, வேளாண்மைக்காக ஐரோப்பியக் குடியேறிகளால் வட தீவுகளின் தாழ் நிலங்களில் இடம்பெற்ற காடளிப்பு. பெரும்பாலான காடுகள் மிகப் பழமையான, சூழலியல் அடிப்படையில் சிக்கலான, முதன்மைக் காடுகள். முன்னர் அவற்றில் வாழ்ந்த உய்யாக்கள் மீட்டுருவாக்கப்பட்ட இரண்டாம்நிலைக் காடுகளில் வாழ முடியவில்லை. 

ஐரோப்பியர்கள் வருவதற்கு முன்பே ஒரு அரிதான பறவையாக இருந்த இது, ருகைன், தராவுரா, ரிமுத்தாக்கா, வடக்குத் தீவின் தென்கிழக்கில் உள்ள கைமனாவா மலைத்தொடர் ஆகிய பகுதிகளில் மட்டுமே காணப்பட்டன. உலகின் எந்தப் பறவை இனத்திலும் பார்க்க அலகின் வடிவத்தில் மிகத் தெளிவான பால்வேறுபாடு காணப்படுவது குறிப்பிடத்தக்கது. பெண் பறவையின் அலகு நீண்டு, மெலிந்து, கீழ்நோக்கி வளைந்து காணப்படும். ஆண் பறவையின் அலகு குட்டையாகவும், தடித்தும் காகத்தின் அலகுபோல் காணப்படும். ஆண் பறவைகள், 45 சமீ (18 அங்குலம்) நீளம்கொண்டவை. பெண் பறவைகள் 48 சமீ (19 அங்குலம்) நீளமானது. இவை தவிர, செம்மஞ்சள் தாடையும், பச்சை மினுக்கத்துடன் கூடிய கருநிறச் சிறகுகளுடனும் இரண்டு பாலினங்களும் ஒத்த தோற்றம் கொண்டவை. வால் இறகுகள் நுனிப் பகுதியில் வெண்ணிறப் பட்டையுடன் தனித்துவமாகக் காணப்படும். 

இப்பறவைகள் காட்டில் உயர்ந்த மலைப் பகுதிகளிலும், தாழ்நிலப் பகுதிகளிலும் வாழ்ந்தன. இவை கோடை காலங்களில் உயரமான பகுதிகளிலும், குளிர் காலங்களில் தாழ்ந்த பகுதிகளிலும் வாழ்ந்ததாக நம்பப்படுகிறது. அனைத்துண்ணிகளான இவை வளர்ந்த பூச்சிகள், பூச்சிக் குடம்பிகள், சிலந்திகள் போன்றவற்றோடு, பழங்களையும், குறைந்த அலவிலான உள்நாட்டுத் தாவரங்களையும் உணவாகக் கொண்டன. ஆண், பெண் பறவைகள் தமது வேறுபாடான அலகுகளை வெவ்வேறு வகையில் பயன்படுத்தின. ஆண் பறவை தனது தடித்த அலகால் உக்கிய மரங்களைக் கொத்தி உடைத்தது. பெண் பறவையின் நீண்ட, மெலிந்த, வளைந்த அலகுகள் ஆழங்களுக்குச் சென்று இரையைப் பிடிக்க உதவியாக அமைந்தது. இவ்வினத்தின் கவர்ச்சியான ஈருருத் தோற்றம் காரணமாக, உயிரியல் நூல்களிலும், பறவையியல் நூல்களிலும் இவை அடிக்கடி குறிப்பிடப்பட்டாலும், இவற்றின் உயிரியல் தொடர்பாக அதிகமாக எதுவும் தெரியாது. இவை அழிந்துபோவதற்கு முன் இவைபற்றி அதிக ஆய்வுகள் மேற்கொள்ளப்படவில்லை.

அலகின் வடிவம் காரணமாகவும், அழகாலும், மாவோரிப் பண்பாட்டிலும், வாய்மொழி மரபிலும் அதன் சிறப்பிடத்தினாலும் உய்யா, நியூசிலாந்தின் பெரிதும் அறியப்பட்ட அழிந்த பறவையாக உள்ளது. இப்பறவை மாவோரிகளால் புனிதமானதாகக் கருதப்படுகிறது. இதன் இறகுகளை அணியும் உரிமை உயர் தகுதி உள்ளவர்களுக்கே உரியது. 

இதன் பேரினப் பெயரான "ஹெட்டெராலோக்கா" (Heteralocha) என்பது, "ஹெட்டெரா" (வேறுபட்ட), "அலோக்கோஸ்" (மனைவி) என்னும் சொற்களின் சேர்க்கையால் உருவானது. இது இவ்வினத்தின் ஆண், பெண் பறவைகளின் அலகின் வடிவம் வேறுபட்டிருப்பதைக் குறிக்கிறது. சிறப்புப் பெயர் "அக்கியூட்டிரோஸ்ட்ரிஸ்" (acutirostris), கூரானது என்னும் பொருள்கொண்ட "அக்கியூட்டஸ்" (acutus), அலகு என்னும் பொருள் தரும் "ரொஸ்ட்ரம்" (rostrum) ஆகிய இலத்தீன் சொற்களில் இருந்து உருவானது. பெண் பறவையின் கூரிய அலகைக் குறித்தே இப்பெயர் ஏற்பட்டது.


</doc>
<doc id="400522" url="https://ta.wikipedia.org/wiki?curid=400522" title="விகடன் (திரைப்படம்)">
விகடன் (திரைப்படம்)

விகடன் 2003ஆம் ஆண்டில் வெளிவந்த ஓர் இந்தியத் தமிழ்த் திரைப்படம் ஆகும். இதில் ஹரிஷ் ராகவேந்திரா அருண் பாண்டியன் காயத்ரி ரகுராம் ஆகியோர் நடித்துள்ளனர்.



</doc>
<doc id="400524" url="https://ta.wikipedia.org/wiki?curid=400524" title="பாசுபேடேசு">
பாசுபேடேசு

பாசுபேடேசு ("phosphatase") என்பது பாசுபாரிக் காடி ஒற்றை எசுத்தரை பாசுபேட்டு அயனியாகவும் மதுசாரமாகவும் பிளவுறச் செய்யும் நொதியாகும். பாசுபடேசு நொதியானது வினைவேதிமம்த்தின் நீராற்பகுப்பை வேகப்படுத்தும் செயலில் பங்கு பெறுவதால், இது நீராற்பகுப்பி என்ற துணைப்பிரிவற்குள் வருகிறது. பாசுபடேசு நொதிகள் பல உயிரியல் சார்ந்த செயல்முறைகளுக்கு அத்தியாவசியமானவையாகும். ஏனெனில், பாசுபோரைலேற்றம் (உதாரணமாக கினேசசுகளினால் புரதம்) மற்றும் பாசுபேடேசுகளினால் நடைபெறும் எதிர்பாசுபோரைலேற்றம் போன்றவை செல்களில் நடைபெறும் ஒழுங்குபடுத்துதல் மற்றும் சமிக்ஞை அனுப்புதல் போன்றவற்றில் பலதரப்பட்ட பங்காற்றுகின்றன. பாசுபேடேசுகள் மூலக்கூறுகளிலிருந்து பாசுபேட்டு தொகுதிகளை நீக்குகின்றன. கைனேசுகள் பாசுபேட்டு தொகுதிகளளை அடினோசின் டிரை பாஸ்பேட்டுகளிலிருந்து மூலக்சூறுகளாக மாற்றும் வினைகளில் வினையை வேகப்படுத்துகின்றன. கைனேசுகள் மற்றும் பாசுபடேசுகள் இணைந்து நகர்வுக்குப் பிறகான மாற்றங்களில் செல்லினுடைய ஒழுங்குபடுது்தும் வலைப்பின்னலில் பணிபுகின்றன.பாசுபேட்டேசு என்சைம்கள் பாசுபோரிலேசு நொதிகளோடு தொடர்புபடுத்தி குழப்பமடையக்கூடாது, இது ஒரு பாசுட் குழுவை ஐதரசன் பாசுபேட்டிலிருந்து ஒரு ஏற்பிக்கு மாற்றுவதை ஊக்கப்படுத்துகிறது. பாசுபேடேசுகள் செல்களின் ஒழுங்கமைவில் விரவியிருப்பதால், பாசுபேடேசுகள் மருந்தியல் ஆராய்ச்சியில் மிகவும் முக்கியமான பகுதியாக உள்ளது.

பாசுபடேசு, பாசுபோமோனோஎசுத்தரின் நீராற்பகுப்பு வினையை வேதி வினைமத்திலிருந்து பாசுபேட்டு கூறினை நீக்கி வேகப்படுத்துகிறது. நீர் மூலக்கூறானது இந்த வினையில் பிளவுபட்டு -OH தொகுதியானது பாசுபேட்டு அயனியுடன் சேர்ந்தும், H+ விளைபொருளின் மற்றொரு பகுதியின் ஐதராக்சில் தொகுதியை புரோட்டானேற்றம் செய்கிறது. பாசுபோமோனோஎசுத்தரின் சிதைவு தான் வினையின் ஒட்டுமொத்த விளைவாகும். மேலும், பாசுபேட்டு அயனி மற்றும் ஒரு தனித்த ஐதராக்சில் தொகுதியுடனான மூலக்கூறு ஆகியவற்றையும் தருகிறது. பாசுபேடேசுகள் வினைவேதிமங்களில் வேறுபட்ட தளங்களில் துல்லியமாக பாசுபோரிலேட்டு நீக்கத்தைச் செய்ய முடியும். பாசுபேடேசு குறியீட்டை அடையாளம் காணும் வழிமுறைகள் மற்றும் விதிகள் அமைக்கும் பணியானது இன்னும் தொடர்ந்து கொண்டுள்ளன. ஆனால், முதல் புரத பாசுபேடேசுகள் அனைத்தையும் ஒன்பது யூகாரியோடிக் பாசுபடோம் ஜீனோம்களைக் கொண்டு குறியீடிட்டு ஒப்பீட்டு பகுப்பாய்வு செய்வது இப்போது சாத்தியமாகியுள்ளது.ஆய்வுகள் ஒன்றோடொன்று கூடும் வினைகள் வினைவேதிமங்கள் ஒன்றிணைவதில் முக்கியப் பங்கினை வகிக்கின்றன. ஒரு பாசுபேடேசானது வினைவேதிமத்தின் அமைப்பின் பகுதியாக உள்ள பல்வேறு கூறுகளுடன் வினைபுரிவதை அங்கீகரிக்கிறது. இவ்வாறான கூறுகள் குறைவான நாட்டத்துடன் பாசுபேடேசுகளின் மீதான அவை கொண்டுள்ள செயல்மிகு தளங்களில் அல்லாமல் உள்ள இதர பிணைப்புக்கான இடங்களில் இணைகின்றன. ஒவ்வொரு கூண்டாகப் பிணையும் வினைகளும் வலிமை குறைந்தவையாக இருப்பினும், பல வினைகள் ஒரே நேரத்தில் நிகழ்ந்து திரளான விளைவொன்று பிணைப்பு தனித்தன்மைக்கு வலு சேர்க்கிறது. > கூண்டாகப் பிணையும் வினைகளாவன வேற்றுக் கொள்வெளியில் பாசுபடேசுகளை ஒழுங்கமைக்க இயலும். மேலும், அவற்றின் வினைவேகமூட்டும் செயலையும் அதிகரிக்கக் கூடும். 

கைனேசுகளைப் போலல்லாமால் பாசுபேடேசு நொதிகள் அகன்ற வரிசையிலான வினைவேதிமங்கள் மற்றும் வினைகளைக் கண்டறிந்து அவைகளை வேகப்படுத்தவும் செய்கின்றன. உதாரணமாக, மனிதர்களில், செர்/த்ர் கைனேசுகள் செர் /த்ர் பாசுபேடேசுகளை பத்தின் மடங்குகளால் எண்ணிக்கையில் விஞ்சுகின்றன. ஒரு குறிப்பிட்ட எல்லை வரை, ஒரு செல்லில், திசுவில், உயிரினத்தில் இருக்கக் கூடிய முழுமையான பாசுபேடேசுகளின் தொகுதியைப் பற்றிய முழுமையற்ற அறிவிலிருந்து வெளிப்படும் இந்த வேறுபாடு விளைவாகிறது. இன்னும் பல பாசுபேடேசுகள் கண்டுபிடிக்கப்பட வேண்டியுள்ளன. கண்டுபிடிக்கப்பட்ட பாசுபேடேசுகளுக்கு இன்னும் வினைவேதிமங்கள் கண்டுபிடிக்கப்பட வேண்டியுள்ளன. இருந்த போதும், நன்கறியப்பட்ட பாசுபேடேசு /கைனேசு இணைகளில், பாசுபேடேசு கைனேசுகளின் ஒத்த இணைகளை விட வடிவத்திலும், செயல்பாட்டிலும், அதிகமான வகைப்பாட்டைக் கொண்டவையாக உள்ளன. இந்த முடிவானது பாசுபேடேசுகளில் குறைவான அளவிலான மாற்றத்திற்கெதிரான நிலை இருப்பதன் காரணமாக இருக்கலாம். 


</doc>
<doc id="400548" url="https://ta.wikipedia.org/wiki?curid=400548" title="கொண்டைக்கிளி">
கொண்டைக்கிளி

கொண்டைக்கிளி ("Cockatoo") என்பது ஒரு வகைக் கிளி. "கக்கட்டுவோயிடே" பெருங்குடும்பத்தின் ஒரே குடும்பமான "கக்கட்டுயிடே" பறவைக் குடும்பத்தில் அடங்கும் 21 இனங்களில் ஒன்றை இப்பெயர் குறிக்கும். "சிட்டாக்கொயிடே" (உண்மைக் கிளிகள்), "இசுட்ரிகோபோயிடே" (பெரிய நியூசிலாந்துக் கிளிகள்) ஆகியவற்றுடன் சேர்ந்து இவை, "சிட்டாசிபார்மசு" (கிளிகள்) என்னும் வரிசை ஒன்றை உருவாக்குகின்றன. இக்குடும்பம் பெரும்பாலும் ஆசுத்திரலேசியப் பகுதிகளிலேயே காணப்படுகின்றது. பிலிப்பைன்சு, வல்லாசியாவின் கிழக்கு இந்தோனேசியத் தீவுகள் ஆகிய பகுதிகளில் இருந்து, நியூ கினி, சொலமன் தீவுகள், ஆசுத்திரேலியா உள்ளடங்கிய பகுதிகள் வரை இக்குடும்பம் பரந்துள்ளது.

இவற்றைக் கவர்ச்சியான கொண்டையாலும், வளைந்த அலகாலும் அடையாளம் காணலாம். கொக்கட்டூக்களின் சிறகுத் தொகுதி ஏனைய கிளிகளைவிடக் குறைவான பிரகாசம் கொண்டது. வெள்ளை, சாம்பல், கறுப்பு ஆகியவற்றுடன்; உச்சி, கன்னம், வால் ஆகிய பகுதிகளில் நிறச் சிறகுகளையும் காணமுடியும். சராசரியாகக் கொக்கட்டூக்கள் ஏனைய கிளிகளைவிடப் பெரியன எனினும், இக்குடும்பத்தைச் சேர்ந்த கொக்கட்டியல் என்பது ஒரு சிறிய கொக்கட்டூ இனமாகும். கொக்கட்டியலின் கூர்ப்பு மரபுவழி அமைவிடம் இன்னும் தீர்மானிக்கப்படவில்லை. இது கொக்கட்டூ கால்வழியில் இருந்து மிக முன்னதாகவே பிரிந்துவிட்ட ஒரு இனம் ஆகும். எஞ்சிய இனங்களில் இரண்டு கிளைகள் உள்ளன. "கலிப்தோரைஞ்சசு" என்னும் பேரினத்தைச் சேர்ந்த ஐந்து பெரிய கருநிறக் கொக்கட்டூ இனங்கள் ஒரு கிளையைச் சேர்ந்தவை. பெரிய இரண்டாவது கிளை, எஞ்சிய இனங்களைக் கொண்ட "கக்கட்டுவா" பேரினத்தை உள்ளடக்கியது. இதில் வெள்ளை நிற இறகுகளோடு கூடிய கொக்கட்டூக்களும்; ஒரே தோற்றம் கொண்ட இளஞ்சிவப்பு, வெள்ளை ஆகிய நிறங்களுடன் கூடிய "மேஜர் மிச்சேல் கொக்கட்டூ"; இளஞ்சிவப்பு, சாம்பல் நிற "கலா"; முதன்மையாகச் சாம்பல் நிறமான "காங்-காங் கொக்கட்டூ"; பெரிய கறுப்பு நிற "பாம் கொக்கட்டூ" என்பனவும் அடங்குகின்றன.

விதைகள், கிழங்குகள், பழங்கள், பூக்கள், பூச்சிகள் போன்றவற்றைக் கொக்கட்டூக்கள் விரும்பி உண்கின்றன. இவை பெரும்பாலும், குறிப்பாக நிலத்தில் உண்ணும்போது கூட்டமாக வந்து உண்கின்றன. கொக்கட்டூக்கள் ஒருதுணை கொள்பவை. இவை மரப் பொந்துகளில் கூடுகளை அமைக்கின்றன. சில கொக்கட்டூ இனங்கள் வாழிட இழப்பினால் பெரிதும் பாதிக்கப்பட்டுள்ளன. குறிப்பாக பெரிய, முதிர்ந்த மரங்கள் பெருமளவில் வெட்டப்படுவதால், கூடமைப்பதற்கு உகந்த மரப் பொந்துகள் கிடைப்பது அரிதாகிறது. அதேவேளை, சில இனங்கள் மனித மாற்றங்களுக்கு ஏற்ப இசைவாக்கம் பெற்றுள்ளதுடன், வேளாண்மை தொடர்பில் பாதிப்பை விளைவிக்கும் உயிரினங்களாகவும் கருதப்படுகின்றன.

பறவை வளர்ப்பில் கொக்கட்டூக்கள் பெரிதும் விரும்பப்படும் பறவைகளாக உள்ளன. ஆனால், அவற்றின் தேவைகளைப் பூர்த்தி செய்வது கடினமானது. கொக்கட்டூக்களில், பராமரிப்பதற்கு இலகுவானது கொக்கட்டியல் என்ற இனமாகும். இதனால், இவையே பெரும்பாலும் கூட்டில் அடைத்து வளர்க்கப்படுகின்றன. கூட்டில் வளர்க்கும் கொக்கட்டூக்களில் கறுப்பைவிட வெள்ளை நிறம் கொண்டவையே கூடுதலாகக் காணப்படுகின்றன. சட்டத்துக்கு மாறாகக் காட்டில் பிடிக்கப்படும் கொக்கடூக்களின் வணிகத்தால், காட்டில் வாழும் கொக்கட்டூ இனங்கள் சில அருகி வருகின்றன.

17 ஆம் நூற்றாண்டில் இருந்து வழங்கிவரும் "கொக்கட்டூ" என்னும் பெயர், இப்பறவைகளைக் குறிக்கும் மலாய் மொழிச் சொல்லான "கக்கக் டுவா" (மூத்த உடன்பிறப்பு) என்பதில் இருந்து உருவானது. அல்லது வெள்ளைக் கொக்கட்டூக்கள் எழுப்பும் ஒலியில் இருந்தும் உருவாகி இருக்கலாம். 17 ஆம் நூற்றாண்டில் இவை, கக்கட்டோ, கொக்கட்டூன், குறொக்கடோர் ஆகிய பெயர்களாலும் குறிப்பிடப்பட்டன. கொக்கட்டோ, கொக்கட்டோர் ஆகிய பெயர்களும் 18 ஆம் நூற்றாண்டில் வழக்கில் இருந்தன. இவற்றில் இருந்து பெறப்பட்ட சொற்களான "கக்கட்டுயிடே", "கக்கட்டுவா" என்பன முறையே இவை சார்ந்த இனத்துக்கும், பேரினத்துக்கும் வழங்கப்பட்டுள்ளன.



</doc>
<doc id="400551" url="https://ta.wikipedia.org/wiki?curid=400551" title="உண்ணி">
உண்ணி

உண்ணி ("Tick") என்பது, சிலந்திதேள் வகுப்பின் உயிரியல் வரிசையில் பாராசிடிஃபார்மெஸ் ("Parasitiformes") என்பதின் ஒரு பகுதியாகும். சிலந்திப்பேன் ("Mite") பூச்சி வகையை சார்ந்த இது, மென்னுண்ணி இனம் (பேன்) எனும் துணை வகுப்பைச் சேர்ந்ததாகும். ஒட்டுண்ணி வாழ்வு (வெளிப்புற ஒட்டுண்ணிகள்) முறையைப் பின்பற்றி வாழும் இந்த உண்ணிகள், பாலூட்டிகளின் இரத்தம், பறவைகள், மற்றும் சில நேரங்களில் ஊர்வன மற்றும் உப்புநீர்க் குழம்புகளை உண்ணுவதன் மூலம் வாழ்கின்றது. உண்ணி கிரீத்தேசியக் காலத்தில் உருவானவையே என்பதற்கு, தொல்லுயிர் எச்சங்களில் ஒன்றான, காலத்தால் அழியாத சற்றேறக்குறைய கல் போல் ஆகிவிட்ட மரப்பிசின்களில் பொதுவான வடிவத்தில் அமிழ்ந்துள்ளன. உண்ணிகள் உலகம் முழுவதும் பரவலாக காணப்பட்டாலும், குறிப்பாக ஈரமான, மற்றும் வெப்பமான காலநிலைகளில் அதிகளவு வாழ்கின்றன.

கிட்டத்தட்ட அனைத்து உண்ணிகளும் இரண்டு பெரிய குடும்பங்களாக உள்ளது, நசுக்க கடினமான "இசோடைதே" ("Ixodidae") அல்லது கடின உண்ணிகள் எனப்படுவதும், மற்றும் "அர்காசைதே" ("Argasidae") அல்லது மென்மையான உண்ணிகள் என இருவகை உண்ணிகள் ஒன்று சேர்ந்தவையாகும். எட்டு கால்களை உடைய முதிர்ந்த உண்ணிகள் உணவு உண்ணும் போது இரத்தத்தால் விரிவடைந்து, முட்டை அல்லது பேரிக்காய் வடிவிலான உடல்களையும் அடையும். உடலின் முதுகுப்புறத்தில் கடினமான கவசத்தைக் கொண்டுள்ள கடின உண்ணிகளுக்கு, பறவையலகு போன்ற கடினமான வாய்ப்பகுதி உள்ளது, அதேவேளையில் மிருதுவான உண்ணிகளுக்கு இதுபோன்ற வாய்ப்பகுதி உடலின் கீழ்பகுதிகளில் அமைந்துள்ளது. இந்த இரண்டு குடும்பங்களும், விருந்து வழங்கி எனும் ஓம்புயிரின் நாற்றம் அல்லது சூழ்நிலை மற்றும் சுற்றுசூழல் மாற்றங்களின் அடிப்படையில் மறைந்து வாழ்கின்றது.

உண்ணிகள் தனது வாழ்க்கை சுழற்சியில், ஊர்வனவற்றின் வளர்ச்சியினல் ஆரம்பக் கட்டமாக கருதப்படும் முட்டை, விலங்குகளின் வாழ்க்கை வட்டத்தில், அவை முட்டையிலிருந்து தமது முதிர்நிலைக்கு உருமாற்றம் அடைவதற்கு முன்னரான முட்டைப்புழு எனப்படும் குடம்பி, கருமுட்டையில் தொடங்கி, முதிர்நிலையை அடையும்வரை பல இடை வளர்நிலைகளைக் குறிக்ககூடிய அணங்கு மற்றும் பூச்சிகளில் காணப்படும் உருமாற்ற முறைகளில் வெவ்வேறு விருத்தி நிலைகளில், இறுதி நிலையான முதிர்நிலை ஆகிய நான்கு நிலைகளில் இருக்கின்றன. "இசோடைட்" ("Ixodid") வகை உண்ணிகள் தங்கள் வாழ்க்கை சுழற்சியை முடிக்க ஒரு ஆண்டுக்கு குறைந்தது மூன்று ஓம்புயிரிகள் எடுத்துக்கொள்கிறது. "அர்காசைட்" (Argasid) உண்ணிகள், ஏழு அணங்கு வளர்நிலைகளாகும், அதன் ஒவ்வொரு நிலையிலும் குருதி உணவு தேவைப்படுகிறது. ஏந்துயிரியான உண்ணிகள், குருதி உறிஞ்சும் பழக்கத்தின் காரணமாக, மனிதர்கள் மற்றும் பிற விலங்குகளை பாதிக்ககூடிய, குறைந்தது பன்னிரண்டு நோய்கள் தாக்கப்படுகிறது. 

உண்ணிகளின் தொல்லுயிர் எச்சங்கள் கிரீத்தேசியக் காலம் முதல் இருப்பது, பொதுவாக மரப்பிசின்களின் மூலம் அறியப்பட்டது. அது பெரும்பாலும் கிரீத்தேசியக் காலத்தில் (146 முதல் 66 மில்லியன் ஆண்டுகளுக்கு முன்பு) உருவானது, மூன்றில் ஒரு பகுதியிலிருந்து (65 முதல் 5 மில்லியன் ஆண்டுகளுக்கு முன்பு) பரிணாமம் மற்றும் பரவுதல் அடைந்துள்ளது. பழமையான முன் உதாரணத்திற்கு கிரீத்தேசியக் காலத்திய மரப்பிசினியில் "அர்காசைட்" (Argasid) எனும் பறவை உண்ணி, ஐக்கிய அமெரிக்க மாநிலங்களுள் ஒன்றான நியூ செர்சியில் உள்ளது.

உண்ணி இனங்கள் பரவலாக உலகம் முழுவதும் பரவியுள்ளன, ஆனால் அவை சூடான, ஈரப்பதமான காலநிலையுடன் கூடிய நாடுகளில் அதிகரித்து வருகின்றன, ஏனெனில் அவைகள் உருமாற்றதிற்காக ஒரு குறிப்பிட்ட அளவு காற்றில் ஈரப்பதம் தேவைப்படுகிறது, மற்றும் ஏனெனில் குறைந்த வெப்பநிலையானது தங்கள் முட்டையில் இருந்து குடம்பியாக மாற்றம் அடையும் வளர்ச்சியை தடுக்கும்.


</doc>
<doc id="400564" url="https://ta.wikipedia.org/wiki?curid=400564" title="டேர் மாளிகை">
டேர் மாளிகை

டேர் மாளிகை ("Dare House") சென்னையிலுள்ள ஓர் எழில்படுக் கட்டிடம் ஆகும். இதில் தற்போது முருகப்பாக் குழுமத்தின் அலுவலகங்கள் அமைந்துள்ளன. 1938க்கும் 1940க்கும் இடையில் கட்டப்பட்ட இந்தக் கட்டிடம் வில்லியம் டேர் என்ற ஆங்கிலேய அதிகாரியின் நினைவாக பெயரிடப்பட்டுள்ளது. வில்லியம் டேர் 1819-1838 காலகட்டத்தில் பாரி & கோ நிறுவனத்தின் ஒரு பங்காளியாக இருந்துள்ளார். இதனாலேயே இந்தக் கட்டிடம் அமைந்துள்ள ஜார்ஜ் டவுன் பகுதி பரவலாக பாரி முனை என வழங்கப்படுகின்றது. தற்போது ஈஐடி பாரி நிறுவனம் முருகப்பா குழுமத்தின் முதன்மை நிறுவனமாக விளங்குகின்றது.

இந்தக் கட்டிடம் உள்ள பகுதி முன்பு முத்தையால் பேட்டையின் பகுதியாக இருந்தது. 1758-59இல் கர்நாடகப் போரில் புனித ஜார்ஜ் கோட்டை முற்றுகையின்போது இங்குதான் 
பிரெஞ்சுப் படைகளின் பீரங்கிகள் வைக்கப்பட்டிருந்தன. போர் முடிவடைந்த பிறகு மீண்டும் இத்தகைய நிலை ஏற்படாதிருக்கும் பொருட்டு இங்கிருந்த கருப்பர் நகரம் முற்றிலுமாக தரை மட்டமாக்கப்பட்டு திறந்தவெளி உருவாக்கப்பட்டது. எஸ்பிளேடு என அழைக்கப்பட்ட இப்பகுதியை ஆறு எல்லைக் கம்பங்களைக் கொண்டு அடையாளமிட்டனர். இதில் தற்போது ஐந்து அழிந்துவிட்டன. எஞ்சிய ஒன்று டேர் மாளிகை வளாகத்தினுள் இன்றுமுள்ளது. 

பிரித்தானிய கிழக்கிந்திய நிறுவனத்தின் முதன்மைப் பொறியாளராக இருந்த ஜான் கால் இங்கு பூங்கா மாளிகையைக் கட்டினார். இதுவே இங்கு கட்டப்பட்ட முதல் கட்டிடமாகும். இதனை பின்னர் ஆற்காட்டரசர் மொகமது அலி கானிற்கு விற்றார்.
இந்தியத் துணைக்கண்டத்தின் மிகத் தொன்மையான வணிக நிறுவனங்களில் ஈஐடி பாரி ஒன்றாகும்; இதனை 1780களில் வேல்சிலிருந்து இந்தியா வந்த தாமஸ் பாரி என்ற வணிகர் துவக்கினார். 1788இல் சூலை 17 அன்று வங்கி மற்றும் சில்லறை வணிக நிறுவனமாகத் துவக்கினார்.

1819இல் "பாரி & டேர்" என பெயர் மாற்றம் செய்யப்பட்டது; ஜான் வில்லியம் டேர் பங்காளியாக இணைந்தார். நாளடைவில் பாரி நிறுவனமும் ஈஸ்ட் இந்தியா டிசுடில்லரிசு ("East India Distilleries") என்ற நிறுவனமும் இணைக்கப்பட்டு ஈஐடி பாரி என அழைக்கப்பட்டது. 1981இல் இதன் முதன்மை உரிமையை முருகப்பா குழுமம் நிதி நிறுவனங்களிடமிருந்து பங்குகளை வாங்கிப் பெற்றது.

முருகப்பா குடும்பத்திற்கு பெருமளவில் உரிமையுடைய இந்த நிறுவனங்கள் 1900களில் நிறுவப்பட்டது.. இந்தக் குழுமத்தில் இந்திய தேசிய பங்கு சந்தையிலும் மும்பை பங்குச் சந்தையிலும் பட்டியலிடப்பட்ட நிறுவனங்கள் உட்பட 28 நிறுவனங்கள் அடங்கியுள்ளன. சென்னையைத் தலைமையிடமாகக் கொண்டு இயங்குகின்றது. இதில் உள்ள முதன்மை நிறுவனங்கள்: கார்பொரண்டம் யூனிவர்சல், சோழமண்டலம் முதலீடு மற்றும் நிதி நிறுவனம், சோழமண்டலம் பொதுக் காப்பீடு நிறுவனம், கோரமண்டல் இன்டர்நேசனல், கோரமண்டல் பொறியியல் நிறுவனம், ஈஐடி நிறுவனம், பாரி அக்ரோ, டியூப் இன்வெஸ்ட்மென்ட் ஆகியன. கோவையிலுள்ள சாந்தி கியர்சு இந்தக் குழுமத்தினுடையதாகும்.

இக்குழுமத்தின் தற்போதைய செயல் தலைவராக எம்.எம்.முருகப்பன் செயல்படுகின்றார். . தேய்ப்புப் பொருட்கள், தானுந்து உதிரிபாகங்கள், மிதிவண்டிs, சீனி, வேளாண் கருவிகள், உரங்கள், பெருந்தோட்டங்கள், உயிரிப் பொருட்கள், ஊட்டச்சத்து மருந்துகள் என பல துறைகளிலும் விரிந்துள்ளனர். இத்துறைகளில் முன்னணி பன்னாட்டு நிறுவனங்களுடன் ஆழ்ந்த பிணைப்புகளைக் கொண்டுள்ளனர். இந்தியாவின் 13 மாநிலங்களிலும் உலகின் ஐந்து கண்டங்களிலும் பரந்துள்ளனர். 

இக்குழமத்தின் முன்னணி வணிகச் சின்னங்களாக பிஸ்ஏ, எர்குலிசு, பால்மாஸ்டர், அஜாக்சு, பாரிசு, சோழா, பரம்போசு ஆகியன உள்ளன. இதன் வருமானம் INR 300 பில்லியனாக உள்ளது;இதில் 35,000 பணியாளர்கள் வேலை பார்க்கின்றனர்..

இந்தக் குழுமத்தின் அடிக்கல் 1900இல் ஏ.எம்.எம்.முருகப்பா செட்டியாரால் நிதி நிறுவனமாக தொடங்கப்பட்டது. 
பர்மாவில் (தற்போது மியான்மர்) துவங்கப்பட்ட இந்த நிறுவனம் பின்னர் மலேசியா, இலங்கை, இந்தோனேசியா, வியட்நாம் நாடுகளில் விரிவடைந்தது. 1930களில் இந்தியாவில் கால் பதித்தது.


</doc>
<doc id="400566" url="https://ta.wikipedia.org/wiki?curid=400566" title="பழுப்பு ஆந்தை">
பழுப்பு ஆந்தை

பழுப்பு ஆந்தை (brown owl) அல்லது தோனி ஆந்தை (tawny owl) என்பது, பருத்த தோற்றம் உடையதும் நடுத்தர அளவு கொண்டதுமான ஆந்தை ஆகும். இது யூரேசியப் பகுதிக் காடுகளில் காணப்படுகின்றது. வெளிறிய நிறம் கொண்ட இதன் கீழ்ப் பகுதிகளில் கடுமையான நிறத்திலான வரிகள் காணப்படும். மேற்பகுதிகள் பழுப்பு அல்லது சாம்பல் நிறமாக இருக்கும். ஏற்றுக்கொள்ளப்பட்ட 11 துணை இனங்களில் பலவற்றில் இவ்விரு வேறுபாடுகளும் காணப்படுகின்றன. இவை மரப் பொந்துகளில் தமது கூடுகளை அமைத்துக்கொள்கின்றன. இக்கூடுகள் முட்டைகளையும் குஞ்சுகளையும் கொன்றுண்ணிகளிடம் இருந்து பாதுகாத்துக்கொள்ள உதவுகின்றன. புலம் பெயராத இப்பறவைகள், குறித்த பகுதிகளுக்குள்ளேயே வாழுகின்றன. தாயின் கவனிப்புக் காலம் முடிந்ததும், புதிய பகுதிகள் கிடைக்காவிட்டால் இளம் பறவைகள் பட்டினி கிடக்கவேண்டிய நிலை ஏற்படுகின்றது. 

இரவில் இரைதேடும் இப்பறவை, எலிகள் போன்ற கொறித்துண்ணிகளையே பெரும்பாலும் வேட்டையாடுகிறது. மரத்தில் இருந்து சடுதியாக விழுவதன் மூலம் இரையைப் பிடிக்கும் இவ்வகை ஆந்தைகள், இரையை முழுதாகவே விழுங்குகின்றன. கூடிய நகராக்கம் பெற்ற பகுதிகளில் வாழும் பழுப்பு ஆந்தைகளின் உணவில் பறவைகள் கூடிய விகிதத்தில் காணப்படுகின்றன. பார்வை, கேட்டல் என்பன தொடர்பான இசைவாக்கங்களும், அமைதியான பறப்பும் இவற்றின் இரவு வேட்டைக்கு உதவியாக அமைகின்றன. பழுப்பு ஆந்தைகள் பிற சிறிய ஆந்தைகளையும் பிடித்து உண்னக்கூடியவெ. அதேவேளை, இவையும், கழுகு ஆந்தை, வடக்கத்தைய வல்லூறு போன்ற பெரிய பறவைகளால் பிடிக்கப்படக்கூடிய ஆபத்து உண்டு. 

பலர் இந்த ஆந்தைகளுக்குச் சிறந்த இரவுப் பார்வை உண்டு என நம்புகின்றனர், ஆனால், இவற்றின் விழித்திரை மனிதரின் விழித்திரையை விடக் கூடிய உணர்திறன் கொண்டது அல்ல. சமச்சீரற்று அமைந்த இவற்றின் காதுகளே சிறப்பான ஒலியின் திசையறியும் பண்பைக் கொடுப்பதன் மூலம், அவை வேட்டையாடுவதற்கு முக்கியமானவையாக அமைகின்றன. இவற்றின் இரவில் திரியும் பழக்கம், பயத்தை விளைக்கும் ஒலி என்பன இவற்றுக்கு "துரதிட்டம், "இறப்பு" என்பன சம்பந்தமான பழங்கதைத் தொடர்புகளை ஏற்படுத்தியுள்ளன.

பழுப்பு ஆந்தை, ஒரு உறுதியான பறவை. இது 37–46 சமீ (15–18 அங்குலம்) நீளத்தையும், 81–105 சமீ (32–41 அங்குலம்) இறக்கை அகல்வையும் கொண்டது. எடை 385 தொடக்கம் 800 கிராம் (0.849 தொடக்கம் 1.764 இறா.) வரை இருக்கும். இவற்றின் பெரிய வட்டமான தலையில் காது மடல்கள் இல்லை. இவற்றின் துணை இனங்கள் இரண்டு வகைகளாகக் காணப்படுகின்றன. இவை அவற்றின் இறகுத் தொகுதியின் நிறத்தால் வேறுபடுகின்றன. ஒரு துணைவகை செம்பழுப்பு நிற மேற்பகுதியையும், மற்றது சாம்பல் பழுப்பு நிற மேற்பகுதியையும் கொண்டவை. சிலவேளைகளில் இவற்றுக்கு இடைப்பட்ட நிறங்களும் காணப்படுவது உண்டு. இரண்டு வேறுபாடுகளிலும், கீழ்ப்பகுதி பழுப்பு வரிகளோடு கூடிய வெள்ளை நிறம் கொண்டதாகவே இருக்கும். யூனுக்கும், டிசம்பருக்கும் இடைப்பட்ட காலத்தில் படிப்படியாக இறகுகள் உதிர்கின்றன. இவை பால் அடிப்படையில் ஈருருவத் தன்மை கொண்டவை. அதாவது, இவ்வினத்தில் ஆண், பெண் பறவைகளிடையே வேறுபாடான தோற்றம் காணப்படுகின்றது. பெண் பறவை ஆணிலும் பெரியது. அது 5% கூடுதலான நீளமும், 25% கூடிய நிறையும் உடையது.

பழுப்பு ஆந்தைகளின் பறப்பு நீண்ட தூரச் சறுக்கும் இயக்கத்துடனும், குறைவான ஏற்றத் தாழ்வுகளுடனும் கூடியது. இவை பிற யூரேசிய ஆந்தைகளை விடக் குறைவாகவே 
பறப்பின்போது சிறகடிப்பதுடன், கூடிய உயரத்திலும் பறக்கின்றன.


</doc>
<doc id="400575" url="https://ta.wikipedia.org/wiki?curid=400575" title="சிறீ விஜய் வித்யாலயா கலை அறிவியல் கல்லூரி">
சிறீ விஜய் வித்யாலயா கலை அறிவியல் கல்லூரி

சிறீ விஜய் வித்யாலயா கலை அறிவியல் கல்லூரி பெரியார் பல்கலைக்கழகத்தின் இணைவு பெற்ற கல்லூரிகளில் ஒன்றாகும். இக்கல்லூரி 2010ஆம் ஆண்டு தொடங்கப்பட்டது. இக்கல்லூரி தமிழ்நாட்டில் தருமபுரி மாவட்டம், நல்லம்பள்ளி என்ற இடத்தில் உள்ளது. 2018 ஆண்டு காலக்கட்டத்தில் இக்கல்லூரியில் 4300 மாணவ மாணவிகள் பயின்றுவருகின்றனர்.

இக்கல்லூரியில் பின்வரும் துறைகளின் கீழ் 11 இ்ளங்கலை பட்டபடிப்புகளும், 5 முதுகலை நிலை பட்டபடிப்புகளும் வழங்கப்பட்டு வருகின்றன.

சண்டிகரில் டிசம்பர் 2012 ல் நடைபெற்ற கோ கோ விளையாட்டில் வெற்றிபெற்று பல்கலைக்கழக அளவில் மூன்றாம் இடத்தை பிடித்து சாதனை புரிந்தன
சிறீ விஜய் வித்யாலயா மேனிலைப்பள்ளி, தருமபுரி.


</doc>
<doc id="400577" url="https://ta.wikipedia.org/wiki?curid=400577" title="போலந்துக் கொடி">
போலந்துக் கொடி

போலந்துக் கொடி சமமான அகலம் கொண்ட இரண்டு கிடைப் பட்டைகளைக் கொண்டது. மேலுள்ள பட்டை வெள்ளை நிறமானது, கீழுள்ளது சிவப்பு நிறமானது. இவ்விரு நிறங்களும் போலந்தின் அரசியல் சட்டத்தில் தேசிய நிறங்களாக வரையறுக்கப்பட்டுள்ளன. இக்கொடியின் ஒரு வேறுபாடாக, வெள்ளைப் பட்டையின் நடுவில் தேசிய மரபுச்சின்னம் பொறிக்கப்பட்ட கொடி வெளிநாடுகளிலும், கடலிலும் பயன்படுத்துவதற்கு சட்டப்படி ஒதுக்கப்பட்டுள்ளது. ஒரு முனையில் கவைவால் வடிவம் கொண்ட இதே போன்ற கொடி போலந்தின் கடற்படைக் கொடியாகப் பயன்படுத்தப்படுகின்றது.

1831 ஆம் ஆண்டில் வெள்ளையும், சிவப்பும் தேசிய நிறங்களாக உத்தியோகபூர்வமாக ஏற்றுக்கொள்ளப்பட்டன. இந்நிறங்கள் "போலிய-லித்துவேனியப் பொதுநலவாயத்தின்" உறுப்பு நாடுகள் இரண்டினதும் மரபுச் சின்னங்களில் இருந்து பெறப்பட்டவை. போலந்தின் மரபுச் சின்னத்தில் சிவப்பு நிறக் கேடயத்தில் வெள்ளை நிறப் போலந்துக் கழுகுச் சின்னமும், லித்துவேனியாவின் மரபுச் சின்னத்தில் சிவப்பு நிறக் கேடயத்தில் வெள்ளை நிறத்தில் பிரபு ஒருவர் குதிரையில் சவாரி செய்யும் தோற்றமும் இருந்தன. 1919 இல் போலந்தின் தேசியக் கொடி அதிகாரபூர்வமாக ஏற்றுக்கொள்ளப்பட்டது. 2004 ஆம் ஆண்டிலிருந்து போலந்தின் கொடிநாள் மே 2 ஆம் தேதி கொண்டாடப்பட்டு வருகிறது. 

நாடாளுமன்றம், சனாதிபதி மாளிகை போன்ற உயர் அதிகாரம் கொண்ட கட்டிடங்களில் தேசியக் கொடி தொடர்ச்சியாகப் பறக்கவிடப்படுகிறது. பிற நிறுவனங்களும், பல போலந்து மக்களும் தேசிய விடுமுறை நாட்களிலும், பிற தேசிய முக்கியத்துவம் கொண்ட நாட்களிலும் தேசியக் கொடியைப் பறக்க விடுகின்றனர். அவமதிப்புக்கு உள்ளாக்காதவரை மரபுச் சின்னம் பொறிக்கப்படாத தேசியக் கொடியைப் பயன்படுத்துவதைத் தற்போதைய போலந்தின் அரசியல் சட்டம் தடை செய்யவில்லை.

கிடையாக வெள்ளை, சிவப்பு நிறங்களைக் கொண்ட வடிவமைப்பு ஒப்பீட்டளவில் பரவலாகக் காணப்படுகின்றது. போலந்தோடு தொடர்பில்லாத பல கொடிகள் இதை ஒத்ததாகக் காணப்படுகின்றன. இந்தோனேசியா, மொனாக்கோ ஆகிய நாடுகள் மேலே சிவப்பு நிறத்தையும், கீழே வெள்ளை நிறத்தையும் கொண்டுள்ளன. போலந்திலும் தேசிய வடிவமைப்பை அடிப்படையாகக் கொண்ட பல கொடிகள் தேசிய நிறங்களைக் கொண்டுள்ளன.

1997 இன் போலந்துக் குடியரசின் அரசியல் சட்டத்திலும்; 1980 இன், போலந்துக் குடியரசின் மரபுச் சின்னம், நிறங்கள், தேசிய கீதம் மற்றும் அரச முத்திரைகள் சட்டத்திலும் (மரபுச் சின்னங்கள் சட்டம்); போலந்துக் குடியரசின் நிறம், கொடி ஆகியவை விவரிக்கப்பட்டுள்ளன. தேசியச் சின்னங்கள் தொடர்பான சட்டங்கள் முழுமை பெறவில்லை. மரபுச் சின்னங்கள் சட்டம் பலமுறை திருத்தப்பட்டதுடன், பல்வேறு நிறைவேற்று அரசாணைகளையும் இச்சட்டம் குறிப்பிடுகின்றது. ஆனால், இந்த அரசாணைகளிற் சில இன்னும் வெளியாகவில்லை. அத்துடன், சட்டங்களில் தவறுகளும், விடுபடல்களும், முரண்பாடுகளும் காணப்படுவதால், குழப்பமாக உள்ளதுடன், பல்வேறு விளக்கங்களுக்கும் இடமளிப்பதாக உள்ளது. 

அரசியல் சட்டத்தின் அத்தியாயம் 1, பிரிவு 28, பத்தி 2 இல் போலந்தின் தேசிய நிறங்கள் வெள்ளையும், சிவப்பும் எனக் குறிக்கப்பட்டுள்ளது. மரபுச் சின்னங்கள் சட்டத்தின் 4 ஆம் பிரிவு இது பற்றி மேலும் விளக்குகிறது. இதில், கிடையானவையும், ஒன்றுக்கொன்று இணையானவையும், சமமான அகலம் கொண்டவையுமான பட்டிகளாக இவை அமைய வேண்டும் எனவும் மேலே வெள்ளையும், கீழே சிவப்பும் இருக்கவேண்டும் எனவும் வரையறுக்கப்பட்டுள்ளது. நிறங்களைக் நிலைக்குத்தாகக் காட்சிப்படுத்தவேண்டி இருந்தால், வெள்ளை நிரம் பார்ப்பவருக்கு இடப் பக்கத்தில் இருக்கவேண்டும். 


</doc>
<doc id="400593" url="https://ta.wikipedia.org/wiki?curid=400593" title="அத்திலாந்திக் கடற்கிளி">
அத்திலாந்திக் கடற்கிளி

அத்திலாந்திக் கடற்கிளி (Atlantic puffin) என்பது, "ஆக்" குடும்பத்தைச் சேர்ந்த ஒரு கடற்பறவை இனமாகும். அத்திலாந்திக் பெருங்கடலைத் தாயகமாகக் கொண்ட ஒரே கடற்கிளி இதுவாகும். இவற்றுக்கு உறவான இரண்டு இனங்களான கொண்டைக் கடற்கிளி, கொம்புக் கடற்கிளி ஆகியவை வடகிழக்கு பசிபிக் பகுதியில் காணப்படுகின்றன. அத்திலாந்திக் கடற்கிளிகள் ஐஸ்லாந்து, நார்வே, கிரீன்லாந்து, நியூபவுண்ட்லாந்து, ஆகியவற்றுடன் பல வட அத்திலாந்திக் தீவுகளிலும்; தெற்கே மைன், அயர்லாந்தின் மேற்குக் கடற்கரைப் பகுதிகள், கிழக்கில் ஐக்கிய இராச்சியத்தின் சில பகுதிகள் ஆகிய இடங்களிலும் இனப்பெருக்கம் செய்கின்றன. இவை பெரும் எண்ணிக்கையிலும், பரந்த பரப்பளவிலும் காணப்பட்டாலும், இவை காணப்படும் எல்லைக்குட்பட்ட சில பகுதிகளிலாவது மிக விரைவாகக் குறைந்து வந்துள்ளன. இதனால், பன்னாட்டு இயற்கைப் பாதுகாப்புச் சங்கம் இவ்வினத்தை அழிவதற்கான வாய்ப்புக்கொண்ட இனமாக அறிவித்துள்ளது. நிலத்தில் நிமிர்ந்த நிலையில் நிற்கக்கூடியது. கடலில், மேற்பரப்பில் நீந்தக்கூடியது. வாலை உந்துவதற்காகப் பயன்படுத்துவதன் மூலம் நீருக்குள் மூழ்கிச் சிறிய மீன்களைப் பிடித்து இது உண்கின்றது. 

இக்கடற்கிளியின் உச்சியும், முதுகும் கறுப்பு நிறமாகவும்; கன்னப் பகுதி வெளிறிய சாம்பல் நிறமாகவும், அடிப்பக்கம் வெள்ளையாகவும் காணப்படுகிறது. இதன் அகன்ற பிரகாசமான சிவப்பு, கறுப்பு அலகும்; செம்மஞ்சள் கால்களும் இதன் இறகுத் தொகுதியில் இருந்து வேறுபட்டுக் காணப்படுகின்றன. குளிர் காலத்தில் இது கடலில் இருக்கும்போது, இறகை உதிர்க்கின்றது. இதன்போது இது கடுமையான நிறம் கொண்ட முக அம்சங்கள் சிலவற்றை இழக்கின்றன. வசந்த காலத்தில் இழந்த நிறங்கள் மீண்டும் கிடைக்கின்றன. ஆண் பறவை சற்றுப் பெரிதாக இருந்தாலும், வெளித் தோற்றத்தில் பெருமளவு ஆண், பெண் பறவைகள் ஒத்தவையாகக் காணப்படுகின்றன. இளம் பறவைகளின் இறகுத் தொகுதியும் ஒத்த தோற்றத்தைக் கொண்டிருப்பினும், அவற்றின் கன்னங்கள் கடும் சாம்பல் நிறமானவை. இளம் பறவைகளுக்கு பிரகாசமான நிறங்கொண்ட தலை அலங்காரம் இல்லை. இவற்றின் அலகு ஒடுங்கியதாகவும், நுனியில் மஞ்சள் கலந்த கறுப்பு நிறம் கொண்ட கடும் சாம்பல் நிறமாகவும் காணப்படுகின்றது. வடக்குப் பகுதியின் கடற்கிளிகள் தென் பகுதிக் கடற்கிளிகளைவிட அளவிற் பெரியவை. இவை இரண்டும் வெவ்வேறு துணை இனங்களைச் சேர்ந்தவை எனப் பொதுவாகக் கருதப்படுகிறது.

இலையுதிர் காலத்தையும், குளிர் காலத்தையும் குளிரான வடகடலின் திறந்த மேற்பரப்பில் செலவழித்த பின்னர், அத்திலாந்திக் கடற்கிளிகள் இனப்பெருக்கக் காலத் தொடக்கத்தில் கரைக்கு வருகின்றன. இவை செங்குத்துப்பாறை வாழிடங்களில் கூடுகளை அமைக்கின்றன. நிலத்தில் குழி தோண்டி ஒரு வெள்ளை முட்டையை இடுகின்றன. குஞ்சுகள் பெரும்பாலும் மீன்களை உண்டு விரைவாக வளர்கின்றன. ஆறு கிழமைகளுக்குப் பின்னர் வளர்ந்த இக்குஞ்சுகள் இரவில் கடலை நோக்கிச் செல்கின்றன. கடற்கரையில் இருந்து கடலுக்குச் செல்லும் இவை, பல ஆண்டுகளுக்குத் திரும்புவதில்லை. 

இவற்றின் வாழிடங்கள் பெரும்பாலும் நிலத்தில் வாழும் கொன்றுண்ணிகள் இல்லாத தீவுகளிலேயே உள்ளன. ஆனால், வளர்ந்த கடற்கிளிகளும், அவற்றின் குஞ்சுகளும் கடற் பறவைகளின் தாக்குதலுக்கு உள்ளாகும் அபாயம் உள்ளது. சிலவேளைகளில், ஆர்க்டிக் சூவாக்கள், அலகு நிறைய மீன்களைக் கொண்டுவரும் கடற்கிளிகளுக்குத் தொல்லை தருவது உண்டு. இதனால் கொண்டுவரும் இரையைக் கீழே போடும் நிலையும் ஏற்படும். கவர்ச்சியான தோற்றம், பெரிய வண்ண அலகு, நடை, பறவையின் நடத்தை என்பவை இதற்கு கடலின் கோமாளி என்னும் பெயரைப் பெற்றுக் கொடுத்துள்ளன. கனடா நாட்டின் "நியூபவுண்ட்லாந்தும் லாப்ராடரும்" மாகாணத்தின் பறவைச் சின்னமாக அத்திலாந்திக் கடற்கிளியே உள்ளது. 

அத்திலாந்திக் கடற்கிளி சராட்ரீபார்மசு வரிசையைச் சேர்ந்த கடற்பறவை இனமாகும். இது "அல்சிடே" என்னும் ஆக் குடும்பத்தில் உள்ளது. இதற்குள் கல்லெமொட்சு. பொது ஆக், முரெலெட்கள், ஆக்லெட்டுகள், கடற்கிளிகள், ரேசோபில்கள் என்பன அடங்குகின்றன. ரினோசெரசு ஆக்லெட்டும், கடற்கிளிகளும் நெருங்கிய உறவுடையவை. இரண்டு ஃபிரெட்டர்குலினி என்னும் குழுவை உருவாக்குகின்றன.


</doc>
<doc id="400596" url="https://ta.wikipedia.org/wiki?curid=400596" title="புஷ்பகிரி">
புஷ்பகிரி

புஷ்பகிரி (Pushpagiri) இந்தியாவின் ஒடிசா மாநிலத்தின் ஜாஜ்பூர் மாவட்டத்தின் லங்குடி மலையில் அமைந்த பண்டைய பௌத்த தொல்லியல் வளாகம் ஆகும். இவ்வளாகம் சிதிலமடைந்த தூபிகளும், விகாரைகளும், குடைவரைச் சிற்பங்களும் கொண்டது. இது அசோகரின் தூண்கள் கொண்ட தொல்லியல் களமாகும்.

பௌத்தத் தலங்களை காண, இந்தியாவிற்கு வருகை தந்த சீன நாட்டின் பௌத்த அறிஞர் சுவான்சாங் (602 - 664), தனது பயணக் குறிப்பில் புஷ்பகிரி மகாவிகாரையைக் குறித்துள்ளார்.

புஷ்பகிரி இப்பௌத்தத் தலம், ஒடிசாவின் யாஜ்பூர் மாவட்டத்தில் உள்ள லலித்கிரி, இரத்தினகிரி உதயகிரி-கந்தகிரி போன்று முன்பு செழிப்புடன் விளங்கியதாகும்.

லங்குடி மலையின் தொல்லியல் வளாகத்தில் 1996 - 2006களில் இந்தியத் தொல்லியல் ஆய்வகம் அகழ்வாராய்ச்சி செய்த போது கிடைத்த கல்வெட்டு அடிப்படையில், புஷ்பகிரி பௌத்த தொல்லியல் வளாகம் கண்டுபிடிக்கப்பட்டது. 

இப்பௌத்த வளாகம் கிமு இரண்டாம் நூற்றாண்டு முதல் கிபி11ம் நூற்றாண்டு வரை செழிப்புடன் விளங்கியதாகும். 

1996 - 2006ல் லாங்குடி மலையில் 143 ஏக்கர் நிலப்பரப்பில் அகழாய்வு செய்த போது, பிராமி எழத்துக்கள் கொண்ட கல்வெட்டுக் குறிப்பில் இப்பகுதியை புஷ்பகிரி என அறியப்பட்டது. 

புஷ்பகிரி அகழாய்வின் போது, பெரிய தூபியும், சுடுமட்சிலைகளும் கண்டெடுக்கபப்ட்டது. புஷ்பகிரி விகாரை மற்றும் தூபிகள், பேரரசர் அசோகர் காலத்தில் (கிமு 304–232), கிமு இரண்டாம் நூற்றாண்டில் நிறுவப்பட்டிருக்கலாம் என தொல்லியல் மற்றும் வரலாற்று ஆய்வாளர்கள் கருதுகின்றனர்.

கிமு மூன்றாம் நூற்றாண்டு முதல் நூற்றாண்டு முதல் கிபி ஒன்பதாம் நூற்றாண்டு வரையிலான கால கட்டங்களில் பல்வேறு அளவுகளில் வடிக்கப்பட்ட 34 குடைவரை தூபிகளையும், குடைவரைச் சிற்பங்களையும், இந்தியத் தொல்லியல் ஆய்வகம் கண்டுபிடித்தது. 




</doc>
<doc id="400602" url="https://ta.wikipedia.org/wiki?curid=400602" title="பிதல்கோரா குகைகள்">
பிதல்கோரா குகைகள்

பிதல்கோரா குகைகள் (Pitalkhora Caves) இந்தியாவின் மகாராட்டிரா மாநிலத்தின் அவுரங்காபாத் மாவட்டத்தில், எல்லோராவிலிருந்து 40 கிலோ மீட்டர் தொலைவில் உள்ளது. இந்தியத் தொல்லியல் ஆய்வகம், பிதல்கோரா குடைவரைகளை பராமரிக்கிறது.

பிதல்கோரா குகைகள், மேற்கு தொடர்ச்சி மலையில் உள்ள பிதல்கோராவின் 14 குடைவரைகள் இரண்டு தொகுதிகளுடன் கூடியது. இக்குடைவரைகளை கிமு 250 முதல் ஈனயான பௌத்த பிக்குகள் பயன்படுத்தினர். பின்னர் மகாயான பிக்குகள், இக்குடைவரையில் பௌத்த ஓவியங்கள் வரைந்தனர். இங்குள்ள கல்வெட்டுக்களில் கிமு 250 முதல் கிபி நான்காம் நூற்றாண்டு வரையிலான காலத்திய குறிப்புகளைக் கொண்டுள்ளது.

பிதல்கோராவின் 14 குகைகளில், நான்கில் சைத்தியங்களையும், விகாரைகளையும் கொண்டுள்ளது. பிறகுடைவரைகளில் தூபிகளும், சிற்பங்களும் கொண்டுள்ளது. எல்லோரா மற்றும் அஜந்தா பௌத்தக் குடைவரைகளைப் போன்றே பிதல்கோரா குடைவரைகளும் நிறுவப்பட்டுள்ளது. 



</doc>
<doc id="400611" url="https://ta.wikipedia.org/wiki?curid=400611" title="மெட்பார்மின்">
மெட்பார்மின்

மெட்ஃபோர்மின்  (Metformin)  என்றும், வணிக ரீதியில் க்ளுகோபேஜ் (Glucophage) என்றும் விற்கப்படும் மருந்தானது,  வகை 2 நீரிழிவுக்கான மருந்தாகவும்,  குறிப்பாக  அதிக எடை கொண்ட நீரிழிவு நோயாளிகளின் சிகிழ்ச்சையில் பயன்படும் மருந்தாகவும் விளங்குகிறது.  பல்பையுரு கருப்பை நோய்க்குறியின் சிகிச்சையிலும் மெட்ஃபார்மினைப் பயன்படுத்துவது உண்டு. நீரிழிவின் காரணமான இதய நோய் மற்றும் புற்றுநோய் என்பவற்றை மெட்பார்மின் தடுப்பதாக ஓரிரு ஆய்வுகள் சொல்கின்றன. எடை அதிகரிப்புடன் தொடர்பற்ற  மெட்பார்மினானது, வாய் வழியாக எடுக்கப்படுகின்ற ஒரு மருந்தாகும்.

மெட்பார்மினைப் பயன்படுத்துவதால்,  வயிற்றுப்போக்கு, குமட்டல் மற்றும் வயிற்று வலி முதலான பக்கவிளைவுகள் ஏற்படலாம்.  குறைந்த இரத்த சர்க்கரையை அது ஏற்படுத்துவதற்கு குறைந்தபட்ச வாய்ப்புள்ளது. அதிகளவில் ஊட்டப்பட்டாலோ, முறையின்றி பரிந்துரைக்கப்பட்டாலோ, மெட்பார்மின் உயர் இரத்த லாக்டிக் அமிலம் நிலையை உண்டாக்கலாம்.. கல்லீரல் நோய் அல்லது சிறுநீரக பிரச்சினைகள் உள்ளவர்கள் மெட்பார்மினைப் பயன்படுத்தக் கூடாது கர்ப்ப காலத்தில் இதைப் பயன்படுத்துவதால் சிக்கல் எதுவும் இருப்பதாக, இதுவரை அறியப்படாத போதும், கர்ப்பகால நீரிழ்வில்  இன்சுலினே பொதுவாக விரும்பப்படுகிறது.  ஈரல் மூலமான குளுக்கோசு உற்பத்தியைக் குறைப்பதன் மூலமும்,  உடல் இழையங்களின் இன்சுலின் உணர்திறனை அதிகரிப்பதன் மூலமும் மெட்போர்மின் தொழிற்படுகிறது.

1922இல் முதன்முதலாகக் கண்டறியப்பட்ட மெட்ஃபோர்மின், ஜீன் ஸ்டேர்ன் எனும் பிரஞ்சு மருத்துவர் 1950களில் மேற்கொண்ட ஆய்வுகளின் விளைவாக, .  பிரான்சில் 1957இலும், அமெரிக்காவில் 1995இலும் மருத்துவப் பாவனைக்கு வந்தது. சுகாதாரக் கட்டமைப்புக்கு அவசியமான், திறன் கொண்ட பாதுகாப்பான மருந்துகளில் ஒன்றாக,  உலக சுகாதார அமைப்பின் அத்தியாவசிய மருந்துகள்  பட்டியலில்  மெட்பார்மின் இடம்பிடித்திருக்கிறது. வாய்வழி நீரிழிவு மருந்துகளில் மெட்பர்மினே பரவலாக பயன்படுத்தப்படும் மருந்து என்பது நம்பிக்கை. 

மெட்ஃபோர்மின்  வகை 2 நீரிழிவுக்கான முதன்மையான மருந்து எனினும், அதற்கும்  பல்பையுரு கருப்பை நோய்க்குறிக்கும் உள்ள நெருங்கிய தொடர்பு காரணமாக அந்நோய்க்கும் மருந்தாகப் பரவலாகப் பயன்படுகிறது. சிறுநீரக நோய், இதய செயலிழப்பு, அல்லது கல்லீரல் பிரச்சினைகள் கொண்ட சிலரிலும் கூட மெட்பார்மின் சிறப்பாக குணரப்படுத்துவது கண்டறியப்பட்டுள்ளது.

இங்கிலாந்தில்  1980-90 இடையே இடம்பெற்ற ஆய்வொன்றில், மெட்பார்மின்,  இதயக்கலன் நோய்களைக் கோண்ட எடைகூடிய வகை 2 நீரிழிவு நோயாளிகளில்,  ஆபத்தான நிலையைக் குறைக்க உதவுகிறது என்பதற்கான  ஆதாரங்கள் கிடைத்தன.  எனினும், சமீபத்திய சோதனைகள்  மெட்ஃபோர்மினால் இதய நோய்களைக் குணமாக்க முடியும் என்ற ஆய்வுமுடிவை ஓரளவு நிராகரித்திருக்கின்றன.

சல்போனைல்யூரியாக்கள் மற்றும் மருந்துப்போலிகளோடு ஒப்பிடும் போது, மெட்ஃபோர்மின் வகை 2 நீரிழிவு நோயாளிகளின் உடல் எடையில் ஏற்படுத்தும் தாக்கம் மிகக்குறைவாகும். நீரிழிவு அற்ற சந்தர்ப்பங்களில் உடற்பருமனை மெட்பார்மின் குறைக்கின்றது என்பதற்கு சில சான்றுகள் உள்ளன. சல்போனைல்யூரியாக்களை விட, மெட்ஃபோர்மினால் ஏற்படும்   இரத்தச் சர்க்கரைக் குறைவு ஆபத்து மிகக்குறைவு., மெட்ஃபோர்மின் குறையடர்த்திக் கொழுமியம் (LDL) மற்றும் ட்ரைகிளிசரைடின் அளவை ஓரளவு குறைப்பதும் கண்டறியப்பட்டுள்ளது.

நிலை 2 நீரிழிவு ஆபத்துக்கு முகம் கொடுக்கும் முந்து நீரிழிவு (prediabetes) நோயாளிகள், மெட்பார்மினை உள்ளெடுக்கும் போது, நீரிழிவுக்கு உள்ளாகும் ஆபத்திலிருந்து வெளியேற முடியும். ஓரளவு உடற்பயிற்சியும் உணவுக்கட்டுப்பாடும் கூட இதில் அவசியமாகும்  அமெரிக்காவில் நிகழ்த்தப்பட்ட ஆய்வொன்றில், வாழ்க்கைமுறையை மாற்றிக்கொண்ட முந்துநீரிழிவு நோயாளிகளின் நீரிழிவு ஆபத்து 58 விழுக்காட்டால் குறைய, மெட்பார்மின் பாவனையாளரிடம் அது 31 விழுக்காடாகக் குறைந்திருந்தது.பல்பையுரு கருப்பை நோய்க்குறிக்கும் இது மிகச்சிறந்த மருந்தாகும்.

பெண் மலட்டுமைச் சந்தர்ப்பங்களில் வழக்கமாகப் பயன்படும் குளோமைஃபீன் (clomifene ) மருந்துக்குச் சமனாக மெட்பார்மினையும் பயன்படுத்தலாம் என்று கண்டறியப்பட்டுள்ளது. ஆனால் குளோமைபீன் சிகிச்சை தோல்வியடைந்தால் மட்டுமே மெட்போர்மினை இரண்டாம் நிலைச் சிகிச்சையாகப் பயன்படுத்த வேண்டும். மற்றொரு ஆய் மெட்பார்மின்  கரு உருவாக்க வீதத்தையும் கருத்தரிப்பு வீதத்தையும் அதிகரிப்பதாகக் கண்டுபிடித்திருக்கிறார்கள்.

மெட்ஃபோர்மின்  இலக்டோ அமிலக்குறைபாடு, சிறுநீரக கோளாறுகள் (ட கிரியேட்டினின் அளவு 150 μmol/l (1.7 mg/dl)இற்கு மேல் கூடும் தருணங்கள்), நுரையீரல் நோய் மற்றும் கல்லீரல் நோய் என்பன உள்ள நோயாளிகள் மெட்பார்மின் பயன்படுத்தக் கூடாது.
. அயடினேற்றப்பட்ட கதிர்வரைவியல் ஆய்வுகளின் போது(உதாரணமாக CT ஸ்கேன் அல்லது குருதிக் குழாய் வரைவி (angiogram) சந்தர்ப்பங்களில்)மெட்பார்மின் பாவனையை தற்காலிகமாகத் தவிர்க்குமாறு சொல்லப்படுகிறது. மீண்டும் பிறகு இரண்டு நாட்களின் பின் சிறுநீரக செயற்பாடு சாதாரணம் என்றால், தொடர்ந்து மெட்பார்மினைப் பயன்படுத்தலாம்.

இரைப்பை எரிச்சல், வயிற்றுப்போக்கு, தசைப்பிடிப்பு, குமட்டல், வாந்தி, மற்றும் அதிகரித்த வாய்வ என்பன முக்கியமான பக்கவிளைவுகள். ஏனைய நீரிழ்வு எதிர்ப்பு மருந்துகளை விட, மெட்பார்மின் உணவுக்கால்வா தொடர்பான பாதிப்புகளை அதிகம் ஏற்படுத்துகின்றது.

இம்மாத்திரை அளவுக்கதிகமாக உட்கொள்ளப்பட்டால், வாந்தி, வயிற்றுப்போக்கு, வயிற்று வலி, மிகை இதயத் துடிப்பு, அயர்வு, மற்றும், அரிதாக, இரத்தச் சர்க்கரைக் குறைவு அல்லது இரத்த சர்க்கரை மிகைப்பு என்பன ஏற்படலாம்.  மிமெட்பார்மின் மிகையுட்கொள்ளலுக்கு மாற்று மருந்து எதுவும் பரிந்துரைக்கப்படுவதில்லை


</doc>
<doc id="400618" url="https://ta.wikipedia.org/wiki?curid=400618" title="சிறுசோறு">
சிறுசோறு

சிறுசோறு என்பது குடும்பத்தினர் மட்டும் உண்ணும் உணவு. அதியமான் தன் குடும்பத்தாருடன் சிறுசோறு உண்ணும்போதும், படைவீரர்களுடன் பெருஞ்சோறு உண்ணும்போதும் தன்னைச் சேர்த்துக்கொண்டு உண்பான் என்று குறிப்பிடுகிறார். இதிலிருந்து விருந்து இல்லாமல் உணவு உண்பது சிறுசோறு (பெருமை இல்லாத உணவு) எனக் கருதினர் என்பதை உணரலாம். 

சிறுமியர் சிற்றில் இழைத்து விளையாடும்போது தூசு துரும்புகளை உணவு என வைத்து விளையாடுவர். இதனையும் சிறுசோறு எனக் குறிப்பிட்டனர். 


</doc>
<doc id="400620" url="https://ta.wikipedia.org/wiki?curid=400620" title="வெண்சோறு">
வெண்சோறு

வெண்சோறு என்பது பிறருக்கு அளித்து உண்ணும் வெண்ணிற அரிசியால் சமைக்கப்பட்ட உணவு. இதனை இல்லத்தார் உண்ணின் அது சோறு. பிறருக்கு வழங்கின் அது "வெண்சோறு". இலக்கிய ஆட்சிகள் இதனைத் தெரிவிக்கின்றன. செல்வச் செழிப்பு மிக்க குடிமக்களும், ஏழைகளும் இதனை மற்றவர்களுக்கு வழங்குவர். கருனைக் கிழங்குக் குழம்புடன் சேர்த்து வழங்கும் வெண்சோறு பெரிதும் மதிக்கப்பட்டது. சிறூகுடி என்னும் ஊரில் வாழ்ந்த அருமன் என்னும் வள்ளல் இத்தகைய சிறந்த உணவை வழங்கியிருக்கிறான். 

பழங்குடி வீரப்பெருமகள் ஒருவன் தன்னிடம் இருப்பது மிகச் சிறிதே என்றாலும் வெண்சோறு வழங்கியிருக்கிறான். நாட்டைக் காக்கும் மன்னன் போருக்குப் பின்னர் வழங்குவது போல வழங்கியிருக்கிறான். 


</doc>
<doc id="400622" url="https://ta.wikipedia.org/wiki?curid=400622" title="ஹாஃப்மன் எஸ்டேட்ஸ், இலினொய்">
ஹாஃப்மன் எஸ்டேட்ஸ், இலினொய்

ஹாஃப்மன் எஸ்டேட்ஸ் அல்லது ஹாஃப்மன்பாக்கம் அல்லது ஆப்மன்பாக்கம் என்பது அமெரிக்காவின் இலினொய் மாநிலத்தில் ஒரு புறநகர் ஆகும். இப்புறநகரின் பெரும்பாலான நிலம் குக் மாவட்டத்தில் உள்ளது, மற்றும் ஒரு சிறிய பகுதி கேன் மாவட்டத்தில் உள்ளது. இது சிகாகோவின் புறநகர் ஆகும். 2010 ம் ஆண்டின் மக்கட்தொகை கணக்கெடுப்பின்படி, இப்புறநகரின் மக்கட்தொகை 51,895 நபர்கள் ஆகும். இப்புறநகர் 1959 ல் இணைக்கப்பட்டது.

தற்பொழுது, இப்புறநகர் சியர்ஸ் ஹோல்டிங்க்ஸ் நிறுவனத்தின் தலைமையகமாகவும், ஏடியென்டியின் மத்தியமேற்கு தலைமையகமாகவும், மோரி செய்க்கியின் அமெரிக்கத் தலைமையகமாகவும் செயல்படுகிறது. ஹாஃப்மன் எஸ்டேட்ஸ் சியர்ஸ் மையம், லெஜெண்ட்ஸ் அமெரிக்கக் காற்பந்தாட்டச் சங்கத்தின் சிகாகோ ப்ளிஸ் அணி, உள்புற காற்பந்தாட்டச் சங்கத்தின் சிகாகோ ஸ்லாட்டர் அணி, மற்றும் என். பீ. ஏ. ஜீ சங்கத்திற்கு மையமாக அமைகிறது.

2009 ல், இப்புறநகர் மத்தியமேற்கின் மிகப்பெரிய இசை மற்றும் நடன விழா ஆகிய ஹார்ட்லாண்ட் பன்னாட்டுப் பச்சைக்குத்தல் விழாவை நடத்தியது.

1958 ல் வடகிழக்கு ஆயப்பாதை திறந்து, இப்புறநகரை சிகாகோ பயணிகளுக்கு அழகுப்படுத்திவிட்டது. 1961 ல் தொடங்கி, ஆயப்பாதையின் வடக்கு பக்கம் அமையும் முதல் நிலம் ஹாஃப்மன் எஸ்டேட்ஸின் இன்னொரு பகுதியாக பின்னிணைக்கப்பட்டது. தற்பொழுது வின்ஸ்டன் நால்ஸ், மேற்குபரி, மற்றும் பால் டக்லஸ் வனப் பாதுகாப்பிடம் எனப்படும் பகுதிகளை சேர்ந்த சுமார் 2000 ஏக்கர் (8.1 சதுர கிலோமீட்டர்) அளவுக்கு நிலம் 1962 ல் பின்னிணைக்கப்பட்டது. இப்பின்னிணைப்புகள் முன்பு இணைக்கப்பட்ட புறநகர நிலப்பகுதியை இரு மடங்கிற்கும் மேல் அதிகரித்தன.

1971 ல் கிழக்கு பக்கம் திறந்த வுட்ஃபீல்ட் பேரங்காடியினால் இப்பகுதி ஒரு பெரிய வணிக மையமாக அமைந்தது. புறநகரின் பெயரை "கிழக்கு பேரிங்டன்" ஆக மாற்ற 1980 களில் ஒரு முயற்சி பிரபலமானது, ஆனால் ஒரு குடியிருப்புக்குரிய வாக்கெடுப்பினால் முன்னேறவில்லை.

1990 களில், ப்ரேரி ஸ்டோன் வணிகப்பூங்காவின் கட்டுமானம் தொடங்கியது. இப்பூங்காவின் பிரம்மாண்ட 780 ஏக்கர் (3.2 சதுர கிலோமீட்டர்) அளவான பெருந்திட்டமிட்ட பல்நோக்கு வணிகப்பூங்கா கிழக்கில் இலினொய் வழி எண் 59 ஆலும், தெற்கில் சர்வமாநில நெடுஞ்சாலை 90 ஆலும், வடக்கில் இலினொய் வழி எண் 72 ஆலும், மேற்கில் பெவர்லி சாலையாலும் சூழ்ந்துக்கொண்டு இருக்கிறது. 1993, "ரோபக் அன்ட் கம்பெனி" சிகாகோவில் உள்ள சியர்ஸ் கோபுரத்தில் இருந்து ப்ரேரி ஸ்டோனின் வடமேற்கு பகுதியில் உள்ள ஓரிடத்திற்கு தலைமையத்தை இடமாற்றும் போது, இவ்வணிகப்பூங்க பூர்த்தி செய்யப்பட்டது. இதன் பிறகு, இன்ட்ரமாட் நிறுவனமும் க்வேஸ்ட் இண்டர்நேஷனல் நிறுவனமும் இப்பூங்காவில் சேவைகள் தொடங்கின. 1990 கள் முழுவதும், ஒரு உடல்நலம் மற்றும் ஆரோக்கிய மையமும் குழந்தை பராமரிப்பு மையமும் இங்கு அறிமுகப்படுத்தியுள்ளன. மேலும், சிறிய அலுவலகங்களும் வடக்கு இலினொய் பல்கலைக்கழகத்தின் ஓர் கிளையும் இங்கு அறிமுகப்படுத்தியுள்ளன. இவ்வணிகப்பூங்கா இன்று வரை வளர்ச்சி நிலையிலே உள்ளது. 2000 களின் அண்மை சேர்க்கைகளில், 11000 இருக்கைகள் கொண்ட சியர்ஸ் மையம், செர்டாவிற்கான அலுவலக கட்டிடங்கள், டபில்யூட்டீ பொறியியல், ஐ-கார், மேரி கே, கபேலாவின் வெளிபுற ஆடையகம், 295 படுக்கறைகள் கொண்ட மேரியாட் தங்கும்விடுதி, மற்றும் 400,000 சதுர அடி (37,000 சதுர மீட்டர்) நிலப்பரப்பான, டார்கெட் மற்றும் பல பிரபல கடைகளால் சூழ்ந்திருக்கும் போப்லார் க்ரீக் க்ராஸிங் அங்காடி, சிலது ஆகும். வருங்காலத்தில், இன்னும் அலுவலக கட்டிடங்கள், வியாபர கட்டிடங்கள், சன் ஐலென்ட் தங்கும்விடுதி மற்றும் நீர்ப்பூங்கா, உணவகங்கள், மற்றும் ஒரு மெட்ரா விண்மீன் சேவை தொடரி மையமும் வருவதாக உள்ளன.

2016 ம் ஆண்டு இலையுதிர்காலத்தின் போது, முன்னாள் குடியரசுத்தலைவர் பராக் ஒபாமா பதவியில் இருந்த போது சேகரித்த காகிதங்களும் பொருட்களும் ஊருக்கு வந்து, கால்ஃப் சாலையில் ஒரு கட்டிடத்தில் வைத்திருக்கின்றன. சிகாகோவின் ஜாக்ஸன் பூங்காவில் உள்ள ஒபாமா ஜனாதிபதி நூலகத்தின் கட்டுமானம் தீரும் வரை, அவை இங்கு தற்காலிகமாக வைத்திருக்கின்றன.

ஹாஃப்மன்பாக்கம்  (42.063173, -88.119256) என்ற ஆள்கூறுகளில் அமைகின்றது.

2010 ன் கணக்கெடுப்பின்படி, ஹாஃப்மன்பாக்கத்தின் 20.981 சதுர மைல் (54.34 சதுர கிலோமீட்டர்) முழு அளவில், 20.8 சதுர மைல் (53.87 சதுர கிலோமீட்டர்) (அல்லது 99.14 விழுக்காடு) நிலமாகவும், 0.181 சதுர மைல் (0.47 சதுர கிலோமீட்டர்) (அல்லது 0.86 விழுக்காடு) நீராகவும் அமைகின்றன.

2000 ன் கணக்கெடுப்பின்படி, 

17,034 இல்லங்களில், ஒரு சராசரி இல்லத்தில் 2.89 நபர்கள் உள்ளனர், மற்றும் சராசரி குடும்ப அளவு 3.39 ஆக உள்ளது. இதில்:

சராசரி வயது 34 ஆனது. இதில்
ஒவ்வொரு 100 பெண்களுக்கு 99.2 ஆண்கள் இருந்தனர். 18 வயதிற்கு மூத்த ஒவ்வொரு 100 பெண்களுக்கு 96.7 ஆண்கள் இருந்தனர். 

புறநகரின் இனப்பெருக்கத் தொகையின்படி:

2009 முதல் 2013 வரை, புறநகரின் சாதாரண இல்லத்தின் சராசரி வருமானம் 150,793 டாலர்கள் மதிப்பாக இருந்தது.

2011 ன் கணக்கெடுப்பின்படி, ஆம்கோலின் மற்றும் பல சப்பானிய நிறுவனங்களின் தலைமையங்கள் ஹாஃப்மன் எஸ்டேட்ஸ் அல்லது ஷாம்பர்கில் உள்ளன ஆனால் ஹாஃப்மன் எஸ்டேட்ஸின் மிகப்பெரிய நிறுவனங்கள்:

இப்புறநகரில் பல பொதுப்பள்ளி அமைப்புகள் உள்ளன. ஷாம்பர்க் டவுன்ஷிப்பில் குடியிருக்கும் பெரும்பாலானவர்கள் இப்பள்ளிகளைச் சேர்ந்தவர்கள்:
வட ஹாஃப்மன் எஸ்டேட்ஸ் வாசிகள் (ஐ-90 நெடுஞ்சாலைக்கு வடக்கிலுள்ளவர்கள்) இப்பள்ளிகளைச் சேர்ந்தவர்கள்:
பாரிங்டன் சாலைக்கு மேற்கில் குடியிருக்கும் பெரும்பாலானவர்கள் யூனித் பள்ளி மாவட்டம், எல்ஜின் யூ46 பகுதியைச் சேர்ந்தவர்கள்.

ஹாஃப்மன் எஸ்டேட்ஸ் எல்லைக்குள் இருக்கும் பள்ளிகள்:
அதே டவுன்ஷிப் உயர்நிலைப்பள்ளி மாவட்டத்தில் உள்ள இதர உயர்நிலைப்பள்ளிகள்:

பெரும்பாலான ஹாஃப்மன் எஸ்டேட்ஸ் வாசிகள் ஹார்பர் சமூக கல்லூரி மாவட்டம் 512 க்குட்பட்டவர்கள்.

ஷீலின் வடமேற்கு சீனமொழிப் பள்ளி (எளியவழி: 希林西北中文学校, பாரம்பரியவழி: 希林西北中文學校, பீன்யீன்: "Xīlín Xīběi Zhōngwén Xuéxiào") தங்களது வகுப்புகளை ஹாஃப்மன் எஸ்டேட்ஸின் கோனண்ட் உயர்நிலைப்பள்ளியில் நடத்துகின்றது. மழலைப்பள்ளி முதல் 12 ம் வகுப்பு வரையான மாணவர்கள் இங்கு படிக்கின்றனர். இப்பள்ளி பெரும்பாலாக தலைநில சீன குடிமக்களுக்கானது. 2003 ல், இப்பள்ளி தங்களது வகுப்புகளை பாலட்டைனின் பாலட்டைன் உயர்நிலைப்பள்ளியில் நடத்தினது. 2000 ல், இப்பள்ளி சுமார் 300 மாணவர்களுக்கு பாடம் நடத்தினது. இது, கிட்டத்தட்ட 100 விழுக்காடு மடங்கால் அதிகரித்து, 600 மாணவர்கள் ஆனது. ஆகவே, இது சிகாகோலாந்தின் மிக பெரிய சீனமொழி பள்ளிகளில் ஒன்றாகும்.


ஹாஃப்மன் எஸ்டேட்ஸ் ஓர் சகோதரி நகரம் கொண்டது:


</doc>
<doc id="400628" url="https://ta.wikipedia.org/wiki?curid=400628" title="சிம்பா">
சிம்பா

சிம்பா (Simba) என்பது ஒரு கற்பனைக் கதாப்பாத்திரம் ஆகும். வால்ட் டிஸ்னி நிறுவனம் தயாரித்த வரைகலைப் படமான தி லயன் கிங் திரைப்படத்தில் இக்கதாப்பாத்திரம் தோன்றியது. இத்திரைப்படம் 1994 ஆம் ஆண்டில் வெளியானது. இதைத்தொடந்து "தி லயன் கிங் II (The Lion King II)", "சிம்பாஸ் ப்ரைடு (Simba's Pride)" மற்றும் "தி லயன் கிங் 1½ (The Lion King 1½)" ஆகிய திரைப்படங்களிலும் இக்கற்பனைக் கதாப்பாத்திரம் தோன்றியது. சிம்பாவை, திரைக்கதை எழுத்தாளர்கள் "ஐரீன் மெச்சி (Irene Mecchi)", "ஜொனத்தன் ராபர்ட்ஸ் (Jonathan Roberts)" மற்றும் "லிண்டா ஊல்வர்ட்டன் (Linda Woolverton)" ஆகியோர் உருவாக்கினர். வரைகலையாக இளவயது சிம்பாவை "மார்க் ஹென் (Mark Henn)" உருவாக்கினார். நடுத்தர வயது சிம்வாவினை "ரூபன் எ. அகியூனோ (Ruben A. Aquino)" உருவாக்கினார். சிம்பாவானது வால்ட் டிஸ்னி நிறுவனத்தின் "பாம்பி" கதாப்பாத்திரத்தின் பாதிப்பில் உருவாக்கப்பட்டதாகும். மேலும் "விவிலியத்தின்" "ஜோசப்" மற்றும் "மோசஸ்" ஆகியவற்றின் பாதிப்பினையும் கொண்டது.

"தி லயன் கிங்" திரைப்படத்திற்கான யோசனை முதலில் "டிஸ்னி"யின் தலைவர் "ஜெப்ரி கேட்ஸ்னப்ர்க்கிற்கு (Jeffrey Katzenberg)" 1989 ஆம் ஆண்டில் தோன்றியது. அதற்கான தலைப்பாக முதலில் "கிங் ஆப் தி ஜங்கிள்" என்பதைத் தேர்வு செய்திருந்தார். நடுத்தர வயதுடைய சிம்பாவிற்கு "மேத்யூ ப்ராட்ரிக் (Matthew Broderick)" குரல் கொடுத்திருந்தார். அவர் அயர்லாந்தில் விடுமுறையில் இருந்தபோது அவரது முகவர் சிம்பாவிற்கு குரல் கொடுக்கும் வாய்ப்பு கிடைத்ததை அவரிடம் சொன்னார். இயக்குனர்கள் இவரது குரல் "சிம்பா" கதாப்பாத்திரத்திற்குப் பொருத்தமாக இருக்கும் என முடிவெடுத்தனர்.

வால்ட் டிஸ்னி நிறுவனம் அதே நேரத்தில் "போச்சோந்தாஸ்" (Pocahontas) எனும் வரைகலைப் படத்தினையும் தயாரித்துக் கொண்டிருந்ததால் அதன் ஊழியர்களை இரண்டாகப் பிரித்தது. அதில் ஒரு பிரிவினர் "தி லயன் கிங்" படத்திற்கான வரைகலையில் ஈடுபட்டனர். இவர்களில் பெரும்பாலோனர் அதிக அளவு வரைகலை அனுபவம் இல்லாதவர்கள் ஆவார். இணை இயக்குனநர் " ரோப் மின்காஃப் (Rob Minkoff)" இதை ஒரு வாய்ப்பாகப் பயன்படுத்தி பலருக்கு வரைகலைக் கண்காணிப்புப் பதவியை வழங்கினார். மேலும் "டிஸ்னி" நிறுவன ஊழியர்கள் "போச்சோந்தாஸ்" (Pocahontas) வரைகலைப் படமே நன்றாக மக்களிடம் வரவேற்பினைப் பெறும் என்றும் எண்ணினர். வரைகலைப் பணியினை " மார்க் ஹென் (Mark Henn)" மற்றும் "ரூபன் அகினோ (Ruben A. Aquino)" மேற்கொண்டனர். இதில் மார்க் ஹென் இளவயது குட்டி சிம்பா வரைகலை உருவாக்கத்தினையும் ரூபன் அகினோ நடுத்தர வயது சிம்பாவின் உருவாக்கத்தினையும் செய்தனர். "டிஸ்னி" நிறுவனத்தின் "ராபின் ஹூட்" வரைகலைப் படத்திற்குப் பின்னர் மனிதர்களே தோன்றான வரைகலைப் படம் 'தி லயன் கிங்' ஆகும். எனவே ஒருகால் மனிதர்களை வரைகலையில் உருவாக்குவதைவிட மிகச் சிரமமானது நான்கு கால் விலங்குகளை வரைகலைகளில் உருவாக்குவது என "ரூபன் அகினோ" தெரிவித்தார்.

பிரபல இசைக்கலைஞர் மைக்கேல் ஜாக்சன் தனது புதுக் குழந்தையை தங்கியிருந்த விடுதியின் உப்பரிகையிலிருந்து கீழே குழுமியிருந்த ரசிகர்களிடம் காட்டியது, 'லயன் கிங்' வரைகலைப் படத்தில் புதிதாகப் பிறந்த குட்டியான "சிம்பா"வை பாறை உச்சி நுனியியிருந்து கீழே குழுமியிருந்த பிற விலங்குகளியே காட்டியதைப் போன்றது என கருதப்பட்டது.


</doc>
<doc id="400632" url="https://ta.wikipedia.org/wiki?curid=400632" title="பண்டைய எகிப்தியக் கடவுள்கள்">
பண்டைய எகிப்தியக் கடவுள்கள்

பண்டைய எகிப்தியத் தெய்வங்கள் "(Ancient Egyptian deities)" என்பது எகிப்தில் பண்டைய காலத்தில் வழிபடப்பட்ட ஆண், பெண் கடவுளர்கள் ஆவர். இந்தக் கடவுளரைச் சார்ந்த நம்பிக்கைகளும் சடங்குகளும் பண்டைய எகிப்தியச் சமயத்தின் கருப்பகுதியாகும். இவை வரலாற்றுக்கு முந்தைய காலகட்டத்தில் எகிப்தில் தோன்றின. தெய்வங்கள் இயற்கை விசைகளையும் நிகழ்வுகளையும் குறித்தன. எகிப்தியர் தம் படையல்களாலும் சடங்குகளாலும் இத்தெய்வங்களை நிறைவுபடுத்தினர். எனவே இவை தம் பணிகளை மாத் எனும் தெய்வ ஆணையின்படி நிறைவேற்றவே இந்த ஆகுதிகளும் சடங்குகளும் செய்யப்பட்டன. எகிப்திய அரசு கி.மு 3100 இல் நிறுவப்பட்டதும், இந்தப் பணிகளைச் செய்யும் அதிகாரம் படைத்தவர் பரோவா எனும் எகிப்திய அரசனால் கட்டுபடுத்தப்பட்டனர். பரோவா இறைவனின் பேராளராகக் கருதப்பட்டார். இவரே சடங்குகள் செய்யப்பட்ட கொயில்களையும் மேலாண்மை செய்தார்.

கடவுளரின் சிக்கலான பான்மைகள் எகுபதியத் தொன்மங்களால் புலப்படுத்தப்பட்டன. இத்தொன்மங்கள் தெய்வங்களுக்கிடையில் நிலவும் உறவுகளையும் குடும்பப் பிணைப்புகளையும் தனிக் குழுக்கள் அவற்றின் படிநிலை வரிசை, பல தெய்வங்கள் ஒன்றி ஒன்றாதல் ஆகியவற்றை விவரித்தன. பண்டைய எகுபதியக் கலையில் விலங்குகளாக, மாந்தராக, பொருள்களாக, பல்வேறு வடிவங்களின் சேர்மானமாக அமையும் தெய்வங்களின் பல்வேறு தோற்றப்படிமங்கள் வழ்வின் சாரநிலையான கூறுபாடுகளை குறியீட்டு வடிவத்தில் வெளிப்பட்டன.

பல்வேறு காலகட்டங்களில், எகுபதியரின் தேவ சமூகத்தில் ரா எனப்பட்ட சூரியன் உட்பட. மருமக் கடவுளான அமுன், பெண்கடவுளான இசிசு என வெவ்வேறு கடவுளர் மிக உயர்ந்த நிலை வகித்துள்ளனர். உயர்நிலைக் கடவுளே உலகைப் படைத்தவராகவும் சுரியன் போல உயிர்தரவும் எடுக்கவும் வல்லவராகவும் கருதப்பட்டுள்ளார். எகுபதிய எழுத்துகளை வைத்துகொண்டு சில அறிஞர்கள் இவை அனைத்துக்கும் பின்னணியில் ஒற்றைக் கடவுள் வல்லமை சார்ந்தசிந்தனை இருந்ததாகவும் இவரே அனைத்து தெய்வங்களிலும் நிலவுவதாகவும் வாதிடுகின்றனர். இருந்தாலும் அவர்கள் எகுபதியர் சூரிய வழிபாட்டுக் காலமாகிய கி. மு 14 ஆம் நூற்ரண்டு வரை பலதெய்வ வழிபாட்டைக் கைவிட்டு விடவில்லை . அப்போது, நடப்பில் இருந்த சமயம் சூரியக் கடவுள் வழிபாட்டில் மட்டுமே கவனத்தைக் குவித்தது.

கடவுளர் உலகின் அனைத்திலும் அமைந்து இயற்கை நிகழ்வுகளையும் மாந்தர் வாழ்க்கைத்தடத்தையும் கட்டுபடுத்தியதாக்க் கருதப்பட்டது. மக்கள் கோயில்களிலும் கடவுளர் சிலைகளுடனும் சொந்த அலுவல்களுக்காகவும் அரசு சடங்குகளுக்கான பேரிலக்குகளுக்காகவும் ஊடாட்டம் செய்தனர். எகுபதியர் தெய்வ உதவியை நாடி வழிபட்டதோடு சடங்குகளால் அவர்களைத் தமக்காகச் செயல்பட வைத்தனர். அவர்களது அறிவுரைக்காகவும் தெய்வங்களை நாடியுள்ளனர். தம் கட்வுளர் உடனான மாந்த உறவுகளே எகுபதியச் சமூகத்தின் அடிப்படை பகுதியாக விளங்கியது.

எகுபதிய மரபில் நிலவிய கடவுளர் எண்ணிக்கையை முடிவு செய்வது அரிது. தெளிவில்லாத, தன்மை அறியப்படாத பல தெய்வங்கள் எகுபதியப் பனுவல்களில் சுட்டப்படுகின்றன; பெயரில்லாத மறைமுகமான கடவுளரும் அவற்றில் சுட்டப்படுகின்றனர். எகுபதியவியல் வல்லுனர் ஜேம்சு பி. ஆலன் பனுவல்களில் 1400 அளவினும் கூடுதலான தெய்வங்கள் பெயரிடப்படுவதாகக் குறிப்பிடுகிறார். ஆனால் இவரது ஒருசாலி அறிஞராகிய கிறித்தியான் இலெப்ட்சு ஆயிர மாயிரக் கடவுளர் உள்ளதாகக் கூறுகிறார்.

இந்த தெய்வங்களுக்கான எகுபதிய பெயர்கள் "nṯr", "கடவுள்" என்பனவும் பெண்பால் நிலையில் "nṯrt", "பெண்கடவுள்" என்பனவும் ஆகும்.

குறிப்புகள்

சான்றுகள்




</doc>
<doc id="400645" url="https://ta.wikipedia.org/wiki?curid=400645" title="மனிதனின் வரலாற்றுக்கு முந்தைய காலக்கோடு">
மனிதனின் வரலாற்றுக்கு முந்தைய காலக்கோடு

மனிதனின் வரலாற்றுக்கு முந்தைய காலக்கோடு ("Timeline of human prehistory") என்பது ஓமோ சப்பியன்சு ஆப்பிரிக்காவில் 200,000 ஆண்டுகளுக்கு முன்னர் தோன்றிய காலம் தொடக்கம் 5,500 ஆண்டுகளுக்கு முன்னர் எழுத்தறிவை மனிதன் உருவாக்கிய காலம் வரையான காலப்பகுதியாகும். இது நடு பழைய கற்காலம் தொடக்கம் வெண்கலக் காலத்தின் மிக ஆரம்பக் காலத்தினை குறிக்கும். இக்காலப்பகுதியை பிரித்துக் கூறும் காலக்கேடு ஐரோப்பிய கற்காலத்தை அடிப்படையாகக் கொண்டிருப்பினும், உலகின் பல்வேறு பகுதிகளில் கற்காலத்தின் வளர்ச்சி வெவ்வேறு காலகட்டத்தில் நிகழ்ந்தது.

இங்கே குறிப்பிடப்பட்டிருக்கும் கால எல்லைகள் மானிடவியல், தொல்லியல், மரபியல், நிலவியல் மற்றும் மொழியியல் ஆகிய துறைகளைச் சேர்ந்த ஆய்வுகளின் மூலம் அண்ணளவாக குறிக்கப்பட்டுள்ளன. எதிர்காலத்தில் இத்துறைகளில் செய்யப்படும் புதிய ஆய்வுகள் இக்கால எல்லைகளை மாற்றியமைக்ககூடும்.





</doc>
<doc id="400646" url="https://ta.wikipedia.org/wiki?curid=400646" title="பெனிட்டோ முசோலினியின் இறப்பு">
பெனிட்டோ முசோலினியின் இறப்பு

இத்தாலியின் சர்வாதிகாரியாக இருந்து, பதவி நீக்கப்பட்ட பெனிட்டோ முசோலினியின் இறப்பு இரண்டாம் உலகப் போரின் இறுதிக் காலப்பகுதியில், 1945 ஏப்ரல் 28 ஆம் தேதி நிகழ்ந்தது. இத்தாலியப் போராட்ட இயக்கத்தைச் சார்ந்தோரால் கியுலினோ டி மெசெக்ரா என்னும் சிறிய ஊரில் அவர் கொல்லப்பட்டார். முதல் தகவல்களின்படி, "கேணல் வலேரியோ" என்னும் போர்ப் பெயரைக் (nom de guerre) கொண்ட கம்யூனிசச் சார்பாளரான வால்ட்டர் ஆடிசியோ என்பவரே முசோலிலினியைச் சுட்டுக் கொன்றதாகச் சொல்லப்பட்டது. எனினும், போர் முடிந்த காலத்தில் இருந்து, முசோலினி இறந்த சூழ்நிலை, அவரைக் கொன்றவர் ஆகியவை தொடர்பில் குழப்பமும், முரண்பாடுகளும், சர்ச்சைகளும் நிலவின. 

1940 ஆம் ஆண்டில், முசோலினி தனது நாட்டை, நாசி செருமனியின் சார்பாக இரண்டாம் உலகப் போரில் ஈடுபடுத்தினார். ஆனால், விரைவிலேயே அவரது படைகள் தோல்வியைச் சந்தித்தன. 1943 ஆம் ஆண்டு இலையுதிர் காலத்தில், வடக்கு இத்தாலியில் இருந்த செருமன் பொம்மை அரசின் தலைவர் என்ற அளவுக்கு இறங்கிவிட்டார். தெற்கில் நேசநாட்டுப் படைகளின் முன்னேற்றத்தையும், உள்நாட்டில் கலகக்காரர்களையும், அவர் எதிர்கொள்ள வேண்டியிருந்தது. 1945 ஏப்ரலில், நேசநாட்டுப் படைகள் வடக்கு இத்தாலியில் இருந்த கடைசி செருமன் பாதுகாப்பு அரண்களூடாக முன்னேறியதுடன், நகரங்களில் இடம்பெற்ற கலகக்காரர்களின் எழுச்சியும், முசோலினியை எதுவும் செய்யமுடியாதவர் ஆக்கின. ஏப்ரல் 25 ஆம் தேதி அவர் மிலானுக்குத் தப்பி ஓடி, அங்கிருந்து சுவிசு எல்லைக்குச் செல்ல முயற்சி செய்தார். அவரும் அவருடைய வைப்பாட்டியான கிளாரிட்டா பெட்டாச்சியும் ஏப்ரல் 25 ஆம் தேதி டொங்கோ என்னும் ஊருக்கு அண்மையில் கோமோ ஏரியில் பிடிபட்டனர். அடுத்தநாள் பிற்பகலில், அடொல்ப் இட்லர் தற்கொலை செய்துகொள்வதற்கு இரண்டு நாட்களுக்கு முன்னர், முசோலினியும், பெட்டாச்சியும் சுட்டுக் கொல்லப்பட்டனர். 

முசோலினியினதும், பெட்டாச்சியினதும் உடல்களை மிலானுக்கு எடுத்துச் சென்று "பியாசாலே லொரெட்டோ" (Piazzale Loreto) என்னும் புறநகர்ச் சதுக்கத்தில் வைத்தனர். கோபங்கொண்ட பெரிய மக்கள் கூட்டம் அவ்வுடல்களைப் பல வழிகளிலும் அவமதித்தனர். பின்னர் அங்கிருந்த இரும்பு வளை ஒன்றில் இருந்து அவ்வுடல்களைத் தலைகீழாகத் தொங்கவிட்டனர். முதலில் முசோலினியின் உடல் அடையாளம் இல்லாத புதைகுழி ஒன்றில் புதைக்கப்பட்டது. 1946 இல் பாசிச ஆதரவாளர்கள் அவரது உடலைத் தோண்டி எடுத்துச் சென்றனர். நான்கு மாதங்களுக்குப் பின்னர் அதிகாரிகள் அவ்வுடலைக் கண்டுபிடித்து 11 ஆண்டுகள் மறைத்து வைத்திருந்தனர். 1957 இல் முசோலினியின் உடல் எச்சங்கள் அவரது சொந்த ஊரான பிறிடப்பியோவில் உள்ள குடும்ப அடக்கத்தலத்தில் அடக்கம் செய்யப்பட்டது. இவரது சமாதி தற்போது புதிய-பாசிசவாதிகளின் யாத்திரைத் தலமாகியுள்ளது. அவர்கள் முசோலினியின் இறப்பை ஒவ்வொரு ஆண்டும் ஊர்வலங்களுடன் நினைவுகூருகின்றனர்.

1922 இல் முசோலினி ஒரு பாசிசத் தலைவராக இத்தாலியை ஆளத் தொடங்கினார். 1925 க்குப் பின்னர் சர்வாதிகாரி ஆன அவர், 1940 இல் நாட்டை நாசி செருமனியின் சார்பில் இரண்டாம் உலகப் போரில் ஈடுபடுத்தினார். நேசநாட்டுப் படைகள் சிசிலிக்குள் நுழைந்ததைத் தொடர்ந்து, 1943 யூலையில் முசோலினி பதவியில் இருந்து அகற்றப்பட்டுக் கைது செய்யப்பட்டார். இதன் பின்னர் இத்தாலி போரில் நேசநாடுகளின் பக்கம் சேர்ந்துகொண்டது. அதே ஆண்டின் பிற்பகுதியில் செருமன் படைகளின் "கிரான் சாசோ" படை நடவடிக்கை மூலம் முசோலினி சிறையில் இருந்து மீட்கப்பட்டார். பின்னர் வடக்கு இத்தாலியில், கார்டா ஏரிக்கு அருகில் இருந்த சாலோ என்னும் நகரைத் தளமாகக் கொண்டு "இத்தாலிய சமூகக் குடியரசு" என்னும் செருமனியின் பொம்மை அரசு ஒன்றை உருவாக்கிய இட்லர், அதற்கு முசோலினியைத் தலைவர் ஆக்கினார். சாலோக் குடியரசு என அழைக்கப்பட்ட அந்த அரசு 1944 இல், தெற்கிலிருந்து முன்னேறி வந்த நேசநாட்டுப் படைகளிடம் இருந்து மட்டுமன்றி, உள்நாட்டில், இத்தாலிய உள்நாட்டுப் போர் என அறியப்பட்ட, "இத்தாலிய பாசிச எதிர்ப்பு ஆதரவாளர்"களின் கலகங்களாலும் அச்சுறுத்தல்களை எதிர்நோக்கியது. 

இத்தாலியத் தீபகற்பத்தில் மெதுவாக மேல் நோக்கி முன்னேறிய நேசநாடுகளில் படையினர் 1944 கோடையில், ரோமையும், பின்னர் புளோரன்சையும் கைப்பற்றினர். அவ்வாண்டின் இறுதிப் பகுதியில் அவர்கள் வடக்கு இத்தாலியை நோக்கி முன்னேறினர். 1945 ஏப்ரலில் சாலோ குடியரசினதும், அதன் காப்பாளர்களான செருமன் படையினரதும் தோல்வி தவிர்க்க முடியாதது ஆகியது. 

ஏப்ரல் நடுப் பகுதியில் இருந்து முசோலினி மிலானில் தங்கியிருந்தார். அவரது அரசாங்கம் அந்நகரின் நிர்வாக அலுவலகத்தில் அமைந்திருந்தது. மாதக் கடைசியில், செருமன் படைகள் பின்வாங்கியபோது, கலகக்காரர்களின் தலைமையான "மேல் இத்தாலிக்கான தேசிய விடுதலைக் குழு" முக்கியமான வடக்கு நகரங்களில் பொது எழுச்சி ஒன்றை அறிவித்தது. மிலான், தேசிய விடுதலைக் குழுவின் கட்டுப்பாட்டுக்குள் வந்து, வடக்கு இத்தாலியில் இருந்த செருமன் படைகள் சரணடையும் வந்துவிட்டதையும் அடுத்து, ஏப்ரல் 25 ஆம் தேதி, முசோலினி நகரை விட்டு வெளியேறி சுவிட்சர்லாந்துக்குத் தப்பியோட முயன்றார்.

1945 ஏப்ரல் 27 ஆம் தேதி, முசோலினியும், அவரது வைப்பாட்டியும், பிற பாசிசவாதத் தலைவர்களும் கோமோ ஏரியின் தென்மேற்குக் கரையில் உள்ள டொங்கோ என்னும் ஊருக்கு அருகில் செருமன் வாகனத் தொடரில் சென்றுகொண்டிருந்தனர். உள்ளூர் பொதுவுடமை ஆதரவுக் குழு ஒன்று அவ்வாகனத் தொடர்மீது தாக்குதல் நடத்தி அதை நிறுத்தியது. தாக்குதல் நடத்தியவர்கள் ஒரு இத்தாலிய பாசிசத் தலைவரை அடையாளம் கண்டுகொண்டனர். ஆனால், முதலில் முசோலினியை அவர்கள் காணவில்லை. செருமனியர்களைத் தொடர்ந்து செல்லவிடுவதாகக் கூறி இத்தாலியர்களைத் தம்மிடம் கையளிக்க ஒப்புக்கொள்ள வைத்தனர். பின்னர் தொடரில் இருந்த வண்டி ஒன்றில் முசோலினி இருப்பதையும் கண்டுபிடித்தனர்.

முசோலினியைக் கைதுசெய்த பொதுவுடைமை ஆதரவுப் படையினர், அவரை டொங்கோவுக்குக் கொண்டு சென்றனர். இரவின் ஒரு பகுதியை அவர் உள்ளூர் படை முகாமில் கழித்தார். டொங்கோவைச் சுற்றியிருந்த பகுதிகளில் சண்டை தொடர்ந்து நடந்துகொண்டு இருந்தது. முசோலினியையும், பெட்டாச்சியையும் பாசிச ஆதரவாளர்கள் மீட்டுக்கொண்டு போக முயற்சி செய்யக்கூடும் எனப் பயந்த பொதுவுடைமை ஆதரவுப்படைகள் அவர்களை அருகில் இருந்த பண்ணை ஒன்றுக்குக் கொண்டு சென்றனர். இருவரையும் வைத்திருப்பதற்கு அது பாதுகாப்பான இடமாக இருக்கும் என அவர்கள் எண்ணினர். எல்லாமாக ஐம்பதுக்கு மேற்பட்ட பாசிசத் தலைவர்களும் அவர்களது குடும்பத்தினரும் அங்கே கைதாகியிருந்தனர். முசோலினி, பெட்டாச்சி ஆகியோரைத் தவிர மேலும் மிக முக்கியமான பதினாறு பாசிசத் தலைவர்களும் அடுத்தநாள் டொங்கோவில் சுட்டுக் கொல்லப்பட்டனர். மேலும் பத்துப் பேர் அடுத்தடுத்த இரண்டு இரவுகளில் கொல்லப்பட்டனர்.
முசோலினி விசாரணையின்றிக் கொல்லப்படவேண்டும் எனத் தீர்மானித்தது யார் என்பது தொடர்பில் வேறுபட்ட தகவல்கள் உள்ளன. பொதுவுடைமைக் கட்சியின் செயலாளர் நாயகம் பல்மிரோ தொக்லியாட்டி, முசோலினி பிடிபடுவதற்கு முன்பே அவரைக் கொல்லத் தான் உத்தரவு இட்டதாகக் கூறினார். 1945 ஏப்ரல் 26 ஆம் தேதி வானொலிச் செய்தி மூலம் இவ்வுத்தரவைத் தான் வழங்கியதாக அவர் கூறினார். ரோமில் உள்ள அரசாங்கத்தின் துணைப் பிரதமர் என்ற வகையிலும், பொதுவுடைமைக் கட்சியின் தலைவர் என்ற வகையிலும் இந்த உத்தரவைத் தான் வழங்கியதாகவும் அவர் தெரிவித்திருந்தார். எனினும், பிரதம மந்திரி இவானோ பொனோமி, அவ்வுத்தரவு தனது அரசாங்கத்தின் ஏற்புடன் வழங்கப்பட்டது என்பதை மறுத்திருந்தார். மிலானில் இருந்த மூத்த பொதுவுடைமயாளரான லுயிகி லொங்கோ, தேசிய விடுதலைக் குழுவின் தீர்மானத்துக்கு அமையப் பொதுக் கட்டளைத் தலைமையகத்தில் இருந்தே ஆணை பிறப்பிக்கப்பட்டதாகக் கூறினார். லொங்கோ பின்னர் வேறொரு கதையையும் கூறியிருந்தார். இதன்படி தானும், தேசிய விடுதலைக் குழுவின் ஒரு பகுதியான செயற்பாட்டுக் கட்சியின் உறுப்பினரான ஃபேர்மோ சொலாரியும், முசோலினி பிடிபட்டதைக் கேள்வியுற்ற உடனேயே அவர் விசாரணையின்றிக் கொல்லப்பட வேண்டும் என உடன்பட்டதாகவும், தானே (லொங்கோ) இதற்கான ஆணையை வழங்கியதாகவும் லொங்கோ கூறினார்.



</doc>
<doc id="400653" url="https://ta.wikipedia.org/wiki?curid=400653" title="மன்மோடி குகைகள்">
மன்மோடி குகைகள்

மன்மோடி குகைகள் (Manmodi caves) (मानमोडी लेणी) இந்தியாவின் மகாராட்டிரா மாநிலத்தின், புனே மாவட்டத்தில், ஜூன்னார் நகரத்தின் தெற்கில் மூன்று கிலோ மீட்டர் தொலைவில் அமைந்த பௌத்த தொல்லியல் களம் ஆகும். ஜூன்னார் நகரத்திற்கு அருகில் அமைந்த பிற பௌத்த குகைகள் துளஜா குகைகள், சிவனேரி குகைகள் மற்றும் லெண்யாத்திரி குகைகள் ஆகும். 

மன்மோடி குகைகள், மேற்குத் தொடர்ச்சி மலைத்தொடரில் அமைந்துள்ளது. 

மன்மோடி குகைகளின் குடைவரைகள் கிமு மூன்றாம் நூற்றாண்டிலிருந்து, கிபி மூன்றாம் நூற்றாண்டின் பிற்பகுதி வரை நிறுவப்பட்டுள்ளது. 

மூன்று தொகுதிகளாக பிரிக்கப்பட்ட மன்மோடி குகைகளை, இந்தியத் தொல்லியல் ஆய்வகம் பராமரிக்கிறது. இக்குகைகளை மூன்று தொகுதிகளாகப் பிரிக்கப்பட்டுள்ளது. அவைகள்: 
மன்மோடி மலையின் தென்கிழக்கில் மேற்கு சத்திரபதி மன்னர் நகபானரின் முதலமைச்சர் அய்மாவின் கிபி 124ம் ஆண்டின் கல்வெட்டுக் குறிப்புகள் உள்ளது. அம்பா-அம்பாலிகை குடைவரைகள், நேமிநாதர் உள்ளிட்ட தீர்த்தங்கரர்களின் சிற்பங்களைக் கொண்டது. 

மகாராட்டிரா மாநிலத்தின் புனே நகரத்திற்கு வடக்கில் 91.7 கிமீ தொலைவில், ஜூன்னாரில் (19°10’ N; 73°53’ E) பாகையில் மன்மோடி குகைகள் அமைந்துள்ளது.



 

</doc>
<doc id="400654" url="https://ta.wikipedia.org/wiki?curid=400654" title="தமிழ்க்கடவுள் முருகன்">
தமிழ்க்கடவுள் முருகன்

தமிழ்க்கடவுள் முருகன் 2017-2018 இடைப்பட்ட காலத்தில் விஜய் தொலைக்காட்சியில் ஒளிபரப்பான தமிழ் தொலைக்காட்சித் தொடர் ஆகும். இது சைவக்கடவுளானமுருகனின் தொன்மத்தை அடிப்படையாகக் கொண்டதாக ஒளிபரப்பானது. நந்தினி தொலைக்காட்சித் தொடருக்குப் பின் தமிழில் அதிக செலவில் தயாரிக்கப்பட்ட தொலைக்காட்சித் தொடராக தமிழ்க்கடவுள் முருகன் இடம் பிடித்திருக்கிறது. கடந்த ஒக்டோபர் 2, 2017 இலிருந்து திங்கள் முதல் வெள்ளி வரை இரவு இந்திய நேரம் 21:00 மணிக்கு விஜய் தொலைக்காட்சியில் இது ஒளிபரப்பாகி வந்தது. () விஜய் தொலைக்காட்சியின் புகழ்பெற்ற "பிக் பாஸ் தமிழ்" மெய்மக் காண்பியத்தை பிரதியீடு செய்த தமிழ்க்கடவுள் முருகன் தொடர், 29 ஜனவரி 2018 முதல் ஒளிபரப்பு நேரத்தை, திங்கள் முதல் வெள்ளி வரை, இந்திய நேரம் 18:00 ஆக மாற்றிக்கொண்டது. 23 பிப்ரவரி 2018இல் இதன் முதலாம் பருவம் முடிவடைந்துள்ளதுடன், விரைவில் அதன் இரண்டாம் பருவம் ஆரம்பமாகும்.

முருகன் இளைஞனாகத் தோற்றமளிக்கும் இத்தொடரின் முன்னோட்டமொன்று, 26 யூன் 2017 அன்று, விஜய் தொலைக்காட்சியால் யூடியூப்பில் வெளியிடப்பட்டது. சிவன் தோன்றும் இரண்டாவது முன்னோட்டம் 5 செப்டம்பர் 2017 அன்றும், இளம் முருகன் தோன்றும் மூன்றாவது முன்னோட்டம், 11 செப்டம்பர் 2017 அன்றும், இன்னொரு முன்னோட்டம் 15 செப்டம்பர் 2017அன்றும் யூடியூப்பில் தொடர்ந்து வெளியிடப்பட்டன. 
விஜய் தொலைக்காட்சியில் 2 அக்டோபர் 2017 அன்று முதல் இத்தொடர் ஒளிபரப்பாகத் தொடங்கியது. திங்கள் முதல் வெள்ளி வரை, இரவு 9 மணிக்கு ஒருமணி நேரத்தொடராக இது ஒளீபரப்பானது. 25 டிசம்பர் 2017இல் அதன் நேர அளவு அரைமணி நேரமாகக் குறைக்கப்பட்டதுடன், அதன் மீதிப் பாதி நேரத்தில் "நினைக்கத் தெரிந்த மனமே" எனும் புதிய தொடரொன்று பிரதியிடப்பட்டது. 29 ஜனவரி 2018இல் நேயர் விருப்பப்படி, தமிழ்க்கடவுள் முருகன் தொடர், திங்கள் முதல் வெள்ளி வரை மாலை 6 மணிக்கு மாற்றப்பட்டது. கல்யாணமாம் கல்யாணம் எனும் புதிய தொடர், அதற்குப் பதிலாக 9 மணிக்கு ஒளிபரப்பப்பட ஆரம்பித்தது. தற்போது முதல் பருவம் முடிவடைந்துள்ளதை அடுத்து, 6 மணிக்கு பகல் நிலவு எனும் தொடர் ஒளிபரப்பாகி வருகின்றது.

சூரபதுமன், தாருகன், சிங்கமுகன் ஆகியோர் தேவர்களை வதைப்பது. தேவர்களின் வேண்டுகோளை அடுத்து சிவன் முருகனைத் தோற்றுவிப்பது. அவரை அக்கினி தேவனும், வாயு தேவனும் கங்கையில் சேர்ப்பது, கங்கை அதைச் சரவணப்பொய்கையில் சேர்ப்பது, அதைக் கார்த்திகைப் பெண்கள் வளர்ப்பது, தன் மூலம் முருகன் பிறக்கவில்லை என்பதால் கோபமுற்று உமை தேவர்களையும் அவர்களது தேவியரையும் சபிப்பது, பின் முருகன் கார்த்திகைப் பெண்களிடம் பல கலைகள் கற்று வாழ்வது என்று கந்தபுராணத்தைத் தழுவி திரைக்கதை அமைக்கப்பட்டிருந்தது. பார்வதி மகிஷனை அழிப்பது, பிரமனை முருகன் சிறைவைப்பது முதலான உபகதைகளுடன் இத்தொடரின் முதற்பருவம் நிறைவுற்றது. எனினும் இத்தொடரில் சித்தரிக்கப்பட்டது போல, சூரபதுமன் முருகனை அழிக்க முயல்வதோ, பார்வதிக்குத் தெரியாமல் முருகன் அவதரிப்பதோ, திருமால், இயமன் போன்றோர் மாறுவேடத்தில் வந்து முருகனுக்குக் ஆயுதப்பயிற்சி அளிப்பதோ, மூல கந்தபுராணத்தில் இல்லை.

ஏஷ்யாநெட் தொலைக்காட்சியில் மலையாளத்தில் மொழிமாற்றப்பட்டு, 23 அக்டோபர் 2017 இலிருந்து திங்கள் முதல் வெள்ளி வரை மாலை ஆறு மணிக்கு, இத்தொடர் "ஸ்ரீமுருகன்" என்ற பெயரில் ஒளிபரப்பாகின்றது. மா தொலைக்காட்சியில் தெலுங்கில் மொழிமாற்றப்பட்டு, 12 பிப்ரவரி 2018இலிருந்து திங்கள் முதல் வெள்ளி வரை மாலை 5.30 மணிக்கு "ஸ்ரீ சுப்ரமணிய சரிதம்" என்ற பெயரில் ஒளிபரப்பாகின்றது.

2 அக்டோபர் 2017 முதல் விஜய் தொலைக்காட்சியிலும் அதன் உயர்தர எச்.டி அலைவரிசையிலும் ஒளிபரப்பாகின்றது. இலங்கை, சிங்கப்பூர், வியட்நாம், யப்பான், ஆங்காங்,மெரிக்கா, ஐரோப்பா, மலேசியா, மொரிசியசு,தென்னாப்பிரிக்கா உள்ளிட்ட நாடுகளில் விஜய் தொலைக்காட்சியின் சர்வதேச ஒளிபரப்பில் இத்தொடர் ஒளிபரப்பப்பட்டது. கனடாவில் விஜய் தொலைக்காட்சி கனேடியத் தமிழர் மைய அலைவரிசையான ஆசியன் தொலைக்காட்சி வலையமைப்பில் கனடிய நேரம் காலை 9.30 மணிக்கு ஒளிபரப்பானது.





</doc>
<doc id="400662" url="https://ta.wikipedia.org/wiki?curid=400662" title="கொண்டன குகைகள்">
கொண்டன குகைகள்

கொண்டன குகைகள் (Kondana Caves) இந்தியாவின் மகாராட்டிரா மாநிலத்தின், புனே மாவட்டத்தின், லோணாவ்ளா எனும் மலைப்பகுதிக்கு வடக்கே 33 கிமீ தொலைவிலும், கர்லா குகைகளிலிருந்து வடமேற்கே 16 கிமீ தொலைவிலும் அமைந்த 16 பௌத்தக் குடைவரைகளைக் கொண்ட குகைகளாகும்.
கொண்டன குகைகள் நான்கு குடைவரைகளுடன் கூடியது. 

இக்குடைவரையின் சைத்தியத்தின் முற்புறத்தில், இப்பௌத்தக் குடைவரைகளை நிறுவுவதற்கு உதவிய கொடையாளர்களின் பெயர்கள் கல்வெட்டுக்களில் குறிக்கப்பட்டுள்ளது.

கொண்டன குகை எண் ஒன்றின் சைத்தியத்தின் நுழைவு வாயில் அழகிய பெரிய வளைவு கொண்ட சிற்ப வேலைப்பாடுகளுடன் உள்ளது. குகை எண் 2ல் விகாரை அமைந்துள்ளது. குகை எண் 3ல் பிக்குகள் தங்கும் சிற்றறைகளுடன் கூடியது. குகை எண் 4ல் பிக்குகள் தங்கும் ஒன்பது சிற்றைறைகளும், மழைநீர் சேமிக்கும் அமைப்பும் உள்ளது.




</doc>
<doc id="400664" url="https://ta.wikipedia.org/wiki?curid=400664" title="ஃபிளாக்கிசுட்டாஃப், அரிசோனா">
ஃபிளாக்கிசுட்டாஃப், அரிசோனா

ஃபிளாக்கிசுட்டாஃப் (Flagstaff) என்பது, ஐக்கிய அமெரிக்காவில், வடக்கு அரிசோனாவில் உள்ள கொக்கோனினோ கவுன்டியில் அமைந்த ஒரு நகரமும் அதன் தலைமையிடமும் ஆகும். 2015 ஆம் ஆண்டில் நகரத்தின் மதிப்பிடப்பட்ட மக்கள் தொகை 70,320. இதனோடிணைந்த பெருநகரப் பகுதியின் மொத்த மக்கள்தொகை 139,097. பொசுட்டனில் இருந்து தகவல் திரட்ட வந்த குழு ஒன்று, ஐக்கிய அமெரிக்காவின் நூற்றாண்டைக் குறிக்க பொண்டெரோசா பகுதியில், 1876 யூலை 4 ஆம் தேதி நிறுவிய கொடிக்கம்பம் ஒன்றினாலேயே இந்த நகருக்கு "கொடிக் கம்பம்" என்னும் பொருள் கொண்ட "ஃபிளாக்கிசுட்டாஃப்" என்னும் பெயர் ஏற்பட்டது.

இந்த நகரம், கொலராடோ மேட்டு நிலத்தின் தென்மேற்கு விளிம்புக்கு அண்மையில், கண்ட ஐக்கிய அமெரிக்காவின் மிகப்பெரிய, தொடர்ச்சியான பொண்டரோசா பைன் காட்டின் மேற்குப் பக்கத்தை அண்டி அமைந்துள்ளது. அரிசோனா மாநிலத்தின் மிக உயரமான மலைத் தொடரான சான்பிரான்சிசுக்கோ சிகரத்துக்குச் சற்றுத் தெற்கேயுள்ள எல்டன் மலைக்கு அண்மையில் இந்நகரம் உள்ளது. 12,633 அடி (3,851 மீட்டர்) உயரத்துடன் கூடிய, அரிசோனாவின் மிக உயரமான சிகரமான அம்ஃபிறீசு சிகரம் ஃபிளாக்கிசுட்டாஃப் நகரத்துக்கு வடக்கே 10 மைகள் (16 கிமீ) தொலைவில் அமைந்துள்ளது.

இந்த நகரத்தின் தொடக்ககாலப் பொருளாதாரம் மரம், தொடர்வண்டிப் பாதை, மேய்ப்புத் தொழிற்றுறைகளை அடிப்படையாகக் கொண்டிருந்தது. இன்று இந்நகரம் "நெஸ்லே புரினா பெட்கெயர்" (Nestlé Purina PetCare) போன்ற வணிக நிறுவனங்களின் முக்கிய விநியோக மையமாக அமைந்துள்ளதுடன்; லோவெல் அவதான நிலையம், ஐக்கிய அமெரிக்கக் கடற்படை அவதான நிலையம், ஐக்கிய அமெரிக்க நிலவியல் ஆய்வு நிறுவனம், வட அரிசோனாப் பல்கலைக்கழகம் என்பனவற்றின் அமைவிடமாகவும் உள்ளது. ஃபிளாக்கிசுட்டாஃப் நகரம், கிராண்ட் கன்யன் தேசியப் பூங்கா, ஆக் கிறீக் கன்யன், அரிசோனா சினோபால் (Snowbowl), விண்கல் கிடங்கு, வரலாற்று முக்கியத்துவம் வாய்ந்த வழி 66 போன்றவற்றுக்கு அண்மையில் இருப்பதால் இந்நகரில் ஒரு வலுவான சுற்றுலாத்துறையும் உள்ளது. 

இந்நகரத்தின் பெயர்த் தோற்றம் குறித்துப் பல கதைகள் வழக்கில் உள்ளன. அளவையாளர்கள், வளவாய்ப்புக்களைத் தேடுவோர், முதலீட்டாளர்கள் போன்றோர் 19 ஆம் நூற்றாண்டின் நடுப்பகுதிக்கும் இறுதிப் பகுதிக்கும் இடையில் இப்பகுதியூடாகப் பயணம் செய்துள்ளனர். அமெரிக்கக் கொடியை ஏற்றுவதற்காக பைன் மரமொன்றை உரித்துச் செப்பனிட்ட செயலைச் செய்தவர்களாகப் பலர் குறிப்பிடப்படுகின்றனர். இந்தக் கொடி ஏற்றப்பட்டதன் காரணமாக அதைச் சுற்றியுள்ள பகுதி "ஃபிளாக்கிசுட்டாஃப்" என அழைக்கப்பட்டது.

முதல் நிரந்தரமான குடியேற்றம், 1876 ஆம் ஆண்டில் தாமசு எஃப். மக்மிலான் என்பவர் சிறிய வீடொன்றை நகரின் மேற்குப் பக்கத்தில் உள்ள மார்சு குன்றின் அடிவாரத்தில் அமைத்தபோது தொடங்கியது. 1880 களில், முதல் அஞ்சலகம் திறக்கப்பட்டு, தொடர்வண்டிப் பாதைத் தொழில் துறையையும் இப்பகுதி கவர்ந்தபோது இந்நகரமும் வளரத் தொடங்கியது. தொடக்கத்தில் மரம், செம்மறி, மாடுகள் என்பன பொருளாதாரத்தின் அடிப்படைகளாக இருந்தன. 1886 ஐ அண்டிய காலத்தில் அல்புகேர்க்கிக்கும் ஐக்கிய அமெரிக்காவின் மேற்குக் கரைக்கும் இடையில் அமைந்த தொடர்வண்டிப் பாதையில் பெரிய நகரமாக "ஃபிளாக்கிசுட்டாஃப்" விளங்கியது. 1900 ஆவது ஆண்டில் பத்திரிகையாளர் சார்லட் ஹால் என்பவரால் எழுதப்பட்ட நாட்குறிப்பொன்று அக்காலத்தில் இந்நகரில் இருந்த வீடுகளைச் சுத்தமில்லாத "மூன்றாம்தரச் சுரங்கத்தொழில் முகாம்" என விபரிக்கிறது. கிடைக்கும் பொருட்களுக்கு அதிக விலை கொடுக்கவேண்டி இருந்ததாகவும் அக்குறிப்பில் இருந்து அறியமுடிகிறது. 


</doc>
<doc id="400676" url="https://ta.wikipedia.org/wiki?curid=400676" title="பிலிப் லர்கின்">
பிலிப் லர்கின்

பிலிப் ஆர்தர் லர்கின் (Philip Arthur Larkin ) (ஆகஸ்டு 9, 1922 - டிசம்பர் 2 1985) என்பவர் ஆங்கிலக் கவிஞர், புதின எழுத்தாளர், நூலகர் ஆவார். இவருடைய ,முதல் கவிதைத் தொகுப்பான தெ நார்த் ஷிப் (வடக்குக் கப்பல்) 1945 ஆம் ஆண்டில் வெளியானது. அதனைத் தொடர்ந்து ஜில் (குளிர்) 1946 , எ கேர்ள் இன் விண்டர் (குளிர்காலத்தில் ஒரு பெண்) 1947 இல் வெளியானது. இவரின் இரண்டாவது கவிதைத் தொகுப்பான தெ லெஸ் டிசீவ்டு (குறைவாக வஞ்சிக்கப்படுதல்) வெளியான பிறகு பிரபலமடைந்தார். அதனைத் தொடர்ந்து ஹை விண்டோஸ் 1974 இல் வெளியானது. கவிதைக்கான அரசியின் தங்கப்பதக்கம் உட்பட பல பெருமைகளைப் பெற்றுள்ளார். ஐக்கிய இராச்சிய அரசவைக் கவி பொறுப்பு 1984 ஆம் ஆண்டில் வழங்கப்பட்டது. ஆனால் சர் ஜான் பெட்ஜெமனின் மறைவினால் அந்தப் பொறுப்பை மறுத்தார். 

1943 ஆம் ஆண்டில் ஆக்சுபோர்டு பல்கலைக்கழகத்தில் ஆங்கில இலக்கியம் பயின்றார். அதன் பின்பு நூலகராகப் பணிபுரிந்தார். இங்கிலாந்திலுள்ள பிரின்மோர் ஜோன்ஸ் நூலகத்தில் சுமார் முப்பது ஆண்டுகள் நூலகராகப் பணிபுரிந்தார். 

பிலிப் லர்கின் ஆகஸ்டு 9, 1922 இல் கவென்ட்ரி, இங்கிலாந்தில் பிறந்தார். இவரின் தந்தை சிட்னி லர்கின் (1884-1948),தாய் இவா எமிலி டே (1886-1977). இவர்களின் குடும்பம் லர்கினின் ஐந்து வயது வரை ரேட்ஃபோர்ட் மாவட்டத்தில் வசித்து வந்தனர். அதன் பிறகு மனோர் சாலை, கவென்ட்ரி இரயில் நிலையம் அருகே உள்ள நடுத்தரக் குடும்பம் வசிக்கும் அளவுள்ள ஒரு குடியிருப்பிற்கு குடும்பத்துடன் சென்றனர். இரண்டாம் உலகப்போரின் குண்டுவெடிப்பினால் பாதிப்படைந்த சாலையினை புதுப்பிக்கும் பணிக்காக இவர்களின் வீடு இடிக்கப்பட்டது. 

லர்கின் தனது சிறுவயதில் , மற்ற சிறுவர்களைப் போலன்றி சில பணிவன்புகளைக் கொண்டிருந்தார். எட்டு வயது வரை தனது வீட்டிலேயே தாயின் மூலமாக கல்வி கற்றார். அந்த சமயத்தில் அவர்களது உறவினர்களையோ அல்லது நண்பர்களையோ அவர் தனது வீட்டில் சந்தித்தது இல்லை. மேலும் அவர் திக்கிப் பேசும் பழக்கம் உடையவராக இருந்தார். ஆனால், எட்டாம் ஹென்றி அரசர் பள்ளியில் சேர்ந்த பிறகு ஜேம்ஸ் ஜிம் சுட்டன், காலின் கன்னர் மற்றும் நோயல் ஜோஷ் ஹியூக்ஸ் போன்றவர்களின் நட்பு கிடைத்தது. மேலும் இவரின் பெற்றோர்களிடத்திலும் மகிழ்ச்சியாகவே இருந்தார். இவரின் பெற்றோர்களும் இவருக்கு ஆதரவாகவே இருந்தனர். உதாரணமாக இவரின் ஆசையான ஜாஸ் இசைக்குத் தேவையான சாக்சபோன் மற்றும் நூதன முரசுபோன்ற கருவிகளை வாங்கிக் கொடுத்தனர். இளையோர் பள்ளிப்படிப்பை முடித்த உடன் எட்டாம் ஹென்றி அரசர் மூத்தோர் பள்ளிக்குச் சென்றார். இரண்டு வருடத்திற்குப் பின் தனிச் சிறப்புடன் ஆங்கிலம் மற்றும் வரலாற்றுப் பிரிவில் தேர்ச்சி பெற்றார்.

இரண்டாம் உலகப்போர் கிளர்ச்சிக்கு அடுத்த ஆண்டான 1940 முதல் ஆக்சுபோர்டு பல்கலைக்கழகத்தில் சேர்ந்தார். இவரின் கண்பார்வைக் குறைவினால் இரானுவ மருத்துவத் தேர்வில் தேர்ச்சி பெற இயலவில்லை. அதனால் மூன்றாண்டு கல்லூரிப் படிப்பில் சேர்ந்தார். அங்கு கிங்ஸ்லி எமிசைச் சந்த்தித்தார். எமிஸ், லர்கின் மற்றும் அவர்களது நண்பர்கள் சேர்ந்து தெ செவன் (ஏழு) எனும் ஒரு குழுவை உருவாக்கினார்கள். இந்தக் குழுவை ஒருவருக்கொருவர் தாங்கள் எழுதிய கவிதைகளைப் பற்றி விவாதிக்கவும், ஜாஸ் இசையைக் கேட்பதற்காக ஏற்படுத்தினர். 1943 ஆம் ஆண்டில் தனிச்சிறப்புடன் கூடிய பட்டம் பெற்றார். 



லர்கினின் உரை (ஆடியோ)

"பிலிப் லர்கினின் கவிதைகள்", தெ கார்டியன் 2016


</doc>
<doc id="400681" url="https://ta.wikipedia.org/wiki?curid=400681" title="வில்லியம் மோரிஸ்">
வில்லியம் மோரிஸ்

வில்லியம் மோரிஸ் இங்கிலாந்தை சேர்ந்த ஒரு ஆடை வடிவமைப்பாளர், கவிஞர், புதின எழுத்தாளர் மற்றும் சமூகச் சீர்த்திருத்தவாதி என்று பன்முகத்தன்மை கொண்டவர். பிரித்தானிய கலை மற்றும் கைவினை இயக்கத்துடன் தன்னை இணைத்துக் கொண்டவர். இவர் பாரம்பரிய பிரித்தானிய ஆடை வடிவமைப்புக் கலை மற்றும் உற்பத்தி முறைகளின் மறுமலர்ச்சிக்கு முக்கிய பங்களிப்பாளராக இருந்தார். இதுமட்டுமில்லாமல், அவரது இலக்கிய பங்களிப்புகள், நவீன கற்பனை வகையை உருவாக்க உதவியது. அதே நேரத்தில் பிரிட்டனில் ஆரம்பகால சோசலிச இயக்கப் பிரச்சாரத்தில் முக்கிய பங்கைக் கொண்டிருந்ததார். 

ஒரு செல்வந்த நடுத்தர வர்க்க குடும்பத்தில் வால்தாம்ஸ்டோவில், எசெக்சில் பிறந்தார். ஆக்ஸ்போர்டு பல்கலைக்கழகத்தில் கலைசார் கல்வி பயிலும்போது பெர்மிங்காம் குழுவில் சேர்ந்தார். அப்போது மோரிஸ்க்கு இடைக்கால வரலாற்றின் மீது அதிகமான தாக்கம் ஏற்பட்டது. பல்கலைக்கழகத்திற்குப் பிறகு, அவர் கட்டிடக் கலைஞராகப் பயிற்சி பெற்றார். ஜேன் பர்டனை திருமணம் செய்துகொண்டார் மற்றும் பழங்கலையார்வளர் எட்வேர்டு பர்ன்ஸ் ஜோன்ஸ் மற்றும் டாண்டே கேப்ரியல் ரோஸெட்டி மற்றும் புதிய-கோதிக் கட்டிடக்கலைஞர் பிலிப் வெப் ஆகியோருடன் நெருக்கமான நட்புகளை உருவாக்கினார். வெப் மற்றும் மோரிஸ், கென்ட்டில் ஒரு புதிய வீடு "சிகப்பு வீடு" ஒன்றை அமைத்தனர். புலூம்ஸ்பெரி, மத்திய லண்டன் பகுதிக்கு மாறும் வரையில் அங்கு 1859 முதல் 1865 ஆம் ஆண்டு வரையில் வசித்தனர். 1861 ஆம் ஆண்டில், பர்ன்ஸ்-ஜோன்ஸ், ரோஸெட்டி, வெப் மற்றும் பிறருடன் இணைந்து, மோரிஸ், மார்ஷல், பால்க்னர் & கோ என்ற ஒரு அலங்கார கலை நிறுவனத்தை நிறுவினார். விக்டோரிய காலம் முழுவதும் உட்புற அலங்காரத்தை தாண்டி, மோரிஸ் திரைச்சீலைகள், சுவரொட்டுத்தாள், நெய்யப்பட்ட துணிகள், நாற்காளிகள் மற்றும் கண்ணாடி ஜன்னல்கள் ஆகியவற்றை வடிவமைத்தது கொடுத்தது. 1875 ஆம் ஆண்டில், மோரிஸ் அந்த நிறுவனத்தின் மொத்த கட்டுப்பாட்டையும் ஏற்றுக்கொண்டார். பின் அந்த நிறுவனத்தின் பெயர் மோரிஸ் & கோ என்ற மறுபெயரிடப்பட்டது. 

மோரிஸ் லண்டனில் உள்ள தனது பிரதான வீட்டைப் பயன்படுத்திக் கொண்டு தனது கிராமத்து வீடான கெல்ஸ்காட் மானர்,ஆக்ஸ்போர்டுஷயரில் உள்ள வீட்டை வாடகைக்கு கொடுத்துவிட்டார். எரிக் மேக்னூசனுடன் மோரிஸ் ஐஸ்லாந்திற்கு பயணம் செய்தபோது அங்கு கேட்ட ஐஸலாந்து பழங்கால கதைகளினால் ஈர்க்கப்பட்டு, அந்த கதைகளை ஆங்கிலத்தில் மொழிபெயர்க்கத் தொடங்கினார். அவரது பின்வரும் காவிய கவிதைகள் மற்றும் புதினங்களின் பதிப்புகள் அனைத்தும் பெரும் வெற்றி பெற்றது. தி எர்த்லி பாரடைஸ் (1868-1870), ஏ டிரீம் ஆஃப் ஜான் பால் (1888), எட்டோபியன் நியூஸ் அட் நோவெர் (1890), மற்றும் கற்பனை காதல் தி வேல் அட் தி வேர்ல்ட் எண்ட் (1896). 1877 ஆம் ஆண்டில் அவர் பாரம்பரிய கட்டிடங்களின் மறுசீரமைப்பின் போது ஏற்பட்ட சேதத்திற்கு எதிரான பிரச்சாரத்திற்காக பண்டைய பாரம்பரிய கட்டிடங்கள் பாதுகாப்பு அமைப்பை நிறுவினார். மார்க்சிசத்தை தழுவிக்கொண்டார் மற்றும் அராசகவாதத்தால் பாதிப்புக்குள்ளானார். அதனால் 1880 ஆண்டில் மோரிஸ், ஒரு புரட்சிகர சோசலிச ஆர்வலர் ஆனார்; சமூக ஜனநாயக கூட்டமைப்பு (SDF) ஒன்றை தொடங்கும் முயற்சியில் ஈடுபட்டு, அவர் 1884 ஆண்டில் சோசலிச கூட்டமைப்பை நிறுவினார், ஆனால் அந்த அமைப்புடன் 1890 ஆண்டில் தனது உறவை முறித்துக் கொண்டார். 1891 ஆம் ஆண்டில் அவர் கெல்ம்ஸ்காட் பதிப்பகம் ஒன்றை ஆரம்பித்தார். இதன் மூலம் பிரகாசமான பாணியில் அச்சிடப்பட்ட புத்தகங்களை வெளியிட்டார். தனது இறுதி நாட்களை இந்த பதிப்பகத்திற்காகவே கழித்தார். 

விக்டோரியா காலத்து பிரித்தானியாவில் மிகவும் குறிப்பிடத்தக்க கலாச்சார நட்சத்திரங்களில் மோரிஸ் ஒருவரானார். ஒரு கவிஞராக தனது வாழ்நாளில் சிறப்பாக அறியப்பட்டிருந்த போதிலும், அவர் இறந்த பின்னர் அவரது ஆடை வடிவமைப்புகளுக்காகவும் நன்கு அறியப்பட்டார். 1955 ஆம் ஆண்டு நிறுவப்பட்ட வில்லியம் மோரிஸ் சமுதாயம் அவரது மரபுவழியில் அர்ப்பணித்துக்கொண்டது, அதே சமயம், அவரது பல படைப்புகள் மற்றும் அந்த படைப்புகளில் பெற்ற அறிவு ஆகியவற்றை வெளியிட்டிருக்கிறது. அவரது வாழ்க்கையுடன் தொடர்புடைய பல கட்டிடங்கள் பார்வையாளர்களுக்குத் திறந்திருக்கின்றன, அவற்றில் பெரும்பாலானவை கலைக்கூடங்கள் மற்றும் அருங்காட்சியகங்களாக மாற்றப்பட்டுள்ளது. மேலும் அவருடைய ஆடை வடிவமைப்புகள் இன்னும் உற்பத்தி செய்யப்படும் நிலையில் உள்ளது. 

வில்லியம் மோரிஸ் இங்கிலாந்து நாட்டில் உள்ள எசெக்ஸ் பகுதியில் பிறந்தார். உயர்கல்வியை ஆக்ஸ்போர்டு பல்கலைக்கழகத்தில் பயின்றார். கல்வியை முடித்த பின் கட்டிடக்கலையில் பல்வேறு மாற்றங்களை புகுத்தினார். ஜேன் பர்டனை மணந்தார்.

1896 அக்டோபர் 3 இல் வில்லியம் மோரிஸ் மரணமடைந்தார், 


</doc>
<doc id="400683" url="https://ta.wikipedia.org/wiki?curid=400683" title="வில்லியம் எட்டி">
வில்லியம் எட்டி

வில்லியம் எட்டி இங்கிலாந்தை சேர்ந்த ஒரு சிறந்த ஓவியர் ஆவார். 
வில்லியம் எட்டி இங்கிலாந்து] யார்க் பகுதியில் மார்ச் 10, 1787 ல் ஏழாவது குழந்தையாகப் பிறந்தார். 1807ல் ராயல் அகாடமி பள்ளியில் கல்வி பயின்றார். அங்கு தாமஸ் லாரன்ஸ் அவர்களிடம் பயிற்சி பெற்று ஓவியம் வரைதலை மேம்டுத்திக் கொண்டார்.

பல்வேறு சிறந்த ஓவியங்களை வரைந்த 1849ல் நவம்பர் 13 இல் வில்லியம் எட்டி மரணமடைந்தார், 



</doc>
<doc id="400690" url="https://ta.wikipedia.org/wiki?curid=400690" title="ராஜஈஸ்வர பிரபு">
ராஜஈஸ்வர பிரபு

ராஜஈஸ்வர பிரபு இந்தியாவின் தமிழ்நாட்டின் சென்னையைச் சேர்ந்த நீச்சல் வீரர் ஆவார். இவர் இலங்கை தலைமன்னாருக்கும், ராமநாதபுரம் மாவட்டம், தனுஷ்கோடிக்கும் இடையிலான பாக் ஜலசந்தி கடலை 33 மைல் தூர அளவை 11 மணி 58 நிமிடங்களில் நீந்தி சாதனை படைத்துள்ளார். 



</doc>
<doc id="400693" url="https://ta.wikipedia.org/wiki?curid=400693" title="வால்வெள்ளி சூமேக்கர் –லேவி 9">
வால்வெள்ளி சூமேக்கர் –லேவி 9

வால்வெள்ளி  சூமேக்கர்- லேவி 9 (முன்னைய பெயர்  D/1993 F2) என்பது ஜூலை 1992 பகுதியாக  உடைந்து  ஜுலை 1994 வியாழனில் மோதுண்ட வால்வெள்ளி ஆகும். இதுவே,முதன்முதலில் அவதானிக்கப்பட்ட சூரியக் குடும்பம் ஒன்றுடனான வேற்றுப் பொருள் ஒன்றின் மோதுகை ஆகும். இது பல்வேறு பிரபல ஊடகங்களின் கவனிப்பைப் பெற்றதுடன் உலகளாவிய வானியலாளர்கள் பலரால் இந்நிகழ்வு நுணுக்கமாக அவதானிக்கப்பட்டது. இந்த மோதுகை வியாழன் குறித்துப் பல புதிய தகவல்களை தந்ததுடன் சூரியக் குடும்பத்தினுள் விண்வெளிக் கழிவுகள் அகற்றப்படுவதில் வியாழனின் பங்கு குறித்தும் தகவல் தந்தது.

இந்த வால்வெள்ளி வானியலாளர்கலான கரோலின் மற்றும் யுஜின் எம்.சூமேக்கர், மற்றும் டேவிட் லேவி ஆகியோரால் கண்டறியப்பட்டது. சூமேக்கர்- லேவி 9 வியாழனின் ஒழுக்குகளை வலம் வரும் போது முதன் முதலில் புகைப்படம் எடுக்கப்பட்டது. இது மார்ச்சு 24, 1993 அன்று இரவு கலிபோர்னியா பலமோர் அவதானிப்பு நிலையத்திலிருந்து சிமிட் தொலைக்காட்டியால் அவதானிக்கப்பட்டது. இதுவே கோள் ஒன்றை வலம் வரும்போது முதன்முதலில் படம் பிடிக்கப்பட்ட வால்வெள்ளி ஆகும்.

புவிக்கு அண்மையதான வான்போருட்களை அவதானிக்கும் செயற்பாடு ஒன்றில் ஈடுபட்டுக் கொண்டிருக்கும்போது மார்ச்சு 24, 1993 அன்று இரவு கலிபோர்னியா பலமோர் அவதானிப்பு நிலையத்திலிருந்து சிமிட் தொலைக்காட்டி மூலம் சூமேக்கர் மற்றும் லேவி ஆகியோரால் இது அவதானிக்கப்பட்டது. ஆகவே இது ஒரு தற்செயலாக கண்டுபிக்கப்பட்ட ஒன்றாக இருந்த போதிலும், அதன் முதன்மையான செயற்பாட்டிலிருந்து விரைவாக தனித்துவம் கொண்டு ஆராயப்பட்ட ஒன்றாகக் காணப்பட்டது.

வால்வெள்ளி சூமேக்கர்- லேவி 9 என்பது சூமேக்கர் மற்றும் லேவி ஆகியோரால் கண்டுபிடிக்கப்பட்ட 9 வது மீண்டும் மீண்டும் தோன்றும் (200 வருட காலத்தினுள் மீண்டு தோன்றும்)வால்வெள்ளி என்பதை குறிப்பதற்காக அதன் பெயர் அமைகின்றது. சூமேக்கர் மற்றும் லேவி ஆகியோரின் மொத்தமான 11 வது வால் வெள்ளி கண்டுபிடிப்பாக இது கூறப்படுகின்றது. மீண்டு தோன்றாத வால் வெள்ளிகள் வேறு வகையில் பெயரிடப்படுகின்றது. இக்கண்டு பிடிப்பு 1993 மார்ச்சு 27 வெளிவந்த IAU சுற்றுநிருபம் 5725 இல் குறிப்பிடப்பட்டுள்ளது.

வால்வெள்ளி சூமேக்கர்- லேவி 9யின் கண்டுபிடிப்பு படிமம் அது ஒரு அசாதாரண வால்வெள்ளி என்பதைக் காட்டுகின்றது. அதன் பல்கரு தோற்றம் மற்றும் நீட்சியாக தன்மை அதாவது அண்ணளவாக 50 வளைவுநொடி நீளமும் 10 வளைவுநொடி அகலமும். மத்திய வான் தொலைநோக்கியல் பணியக ஆய்வாளர் பிரையன் ஜி மார்ச்டேன் இந்த வால்வெள்ளி புவியிலிருந்து பார்க்கும் போது வியாழனில் இருந்து ஏறக்குறைய 4 பாகை கோணம் சரிந்திருப்பதாக தோன்றும். இது ஒளித்தேறிப்பின் விளைவு ஆயினும் இதன் வானிலான தோற்ற இயக்கம் நெருக்கமாயிருப்பதைக் காட்டுகின்றது. இதிலிருந்தே சூமேக்கர் மற்றும் லேவி வியாழனின் ஈர்ப்பினால் துண்டங்களாக தோன்றிய வால் வெள்ளியை அவதானித்ததாக கருதுவார்.

இக்கண்டுபிடிப்பு வானியலாளர்கள் முன்னெப்போதும் நிகழக் கண்டிராதபடி சூரியக் குடும்பத்தின் இரு முக்கிய கூறுகள் மோதுவதாய் அமைந்ததனால் வால்வெள்ளி வியாழனுடன் மோதும் நிகழ்வு பரபரப்புடன் நோக்கப்பட்டது. வால்வெள்ளி குறித்து நேரடி ஆய்வுகள் மேற்கொள்ளப்பட்டன; வால்வெள்ளியின் ஒழுக்கு துல்லியமாக அறியப்பட்டன; மோதுகை நிச்சயமானது. இந்த மோதுகை அறிவியலாளர்களுக்கு வியாழனின் வளிமண்டலம் குறித்து அறியவும், மோதுகையால் அதன் முகில்களில் படைகளில் ஏற்படும் எழுகை குறித்தும் எதிரபார்க்கப்பட்டமையால் ஒரு வாய்ப்பாக அமைந்தது.

வால்வெள்ளியின் கட்புலனாகும் துண்டங்கள் சில நூறு மீட்டர் (ஏறக்குறைய ) முதல் வரையான குறுக்களவையும் அதன் கருவின் அளவு வரையான குறுக்களவுடனும் அதாவது வால்வெள்ளி கயகுரேக்கை விட பெரிதாகவும் இது 1996 இல் புவியை இத்தகைய சிறிய வான் பொருள் இவ்வாறான பெரிய தாக்கத்தை புவியில் தோற்றுவிக்குமா அல்லது இராட்சத விண்கல் போல ஒளிர்வை மட்டும் தருமா என்பது குறித்து பெரிய விவாதமே நடந்தது. 


</doc>
<doc id="400699" url="https://ta.wikipedia.org/wiki?curid=400699" title="கலிபோர்னியா தங்க வேட்டை">
கலிபோர்னியா தங்க வேட்டை

கலிபோர்னியா தங்க வேட்டை (California Gold Rush) (1848-1855), கலிபோர்னியாவின் கொலமாவில் இருந்த சட்டரின் மர ஆலையில் யேம்சு டபிள்யூ மார்சல் என்பவரால் தங்கம் கண்டுபிடிக்கப்பட்ட 1858 சனவரி 24 இல் தொடங்கியது. தங்கம் கிடைத்தது பற்றிய செய்தியால் ஐக்கிய அமெரிக்காவின் பிற பகுதிகளில் இருந்தும், வெளிநாடுகளிலிருந்தும் 300,000 மக்கள் வரை கலிபோர்னியாவில் குவிந்தனர். சடுதியான மக்கள் உள்வரவும் தங்கத்தின் வருகையும் அமெரிக்கப் பொருளாதாரத்துக்குப் புதுவலுவைக் கொடுத்தது. அத்துடன், பிரதேசத் தகுதிக்குச் செல்லாமல் நேரடியாகவே 1850 இல் மாநிலத் தகுதியைப் பெற்ற மிகச் சில அமெரிக்க மாநிலங்களில் ஒன்றாகக் கலிபோர்னியா ஆனது. இந்தத் தங்க வேட்டை, கலிபோர்னியாவின் தாயக மக்களில் பெரும் தாக்கத்தை உண்டாக்கியது. இது நோயாலும், இன அழிப்பாலும், பட்டினியாலும் அவர்களின் வேகமான மக்கள்தொகை வீழ்ச்சிக்கு வழிகோலியது. தங்க வேட்டை முடிவடைந்த போது, கலிபோர்னியா ஐதாக மக்கள் வாழ்ந்த முன்னாள் மெக்சிக்கப் பகுதி என்னும் நிலையில் இருந்து, 1856 இல் புதிய குடியரசுக் கட்சியின் முதல் சனாதிபதி வேட்பாளரின் சொந்த மாநிலம் என்ற தகுதிக்கு உயர்ந்துவிட்டது. 

தங்க வேட்டையினால் ஏற்பட்ட தாக்கம் மிகவும் அதிகம். தங்கம் தேடுவோர் முழுத் தாயக மக்கள் சமுதாயங்களையும் தாக்கி அவர்களை அவர்களது நிலங்களில் இருந்து துரத்திவிட்டனர். ஒரிகன், சான்ட்விச் தீவு (அவாய்), இலத்தீன் அமெரிக்கா ஆகிய பகுதிகளைச் சேர்ந்தோரே தங்கம் கிடைத்தது பற்றிய உறுதியான தகவலை முதலில் பெற்றனர். இவர்களே 1848 இல் முதலில் கலிபோனியாவில் குவிந்தனர். தங்க வேட்டையின்போது அமெரிக்காவுக்கு வந்த 300,000 பேர்களில் அரைப்பங்கினர் கடல் வழியாகவும், ஏனையோர் நிலம் வழியாகவும் வந்தனர். நிலம் வழியாக வந்தோர் கலிபோர்னியா வழியூடாகவும், கிலா ஆற்று வழியூடாகவும் வந்தனர். இவர்கள் பயணத்தின்போது பெரும் இன்னல்களை எதிர்கொண்டனர். புதிதாக வந்தவர்களில் பெரும்பாலோர் அமெரிக்கர்களாக இருந்தபோதிலும், தங்க வேட்டை பல ஆயிரக் கணக்கானோரை இலத்தீன் அமெரிக்கா, ஐரோப்பா, ஆசுத்திரேலியா, சீனா போன்ற நாடுகளில் இருந்தும் கவர்ந்து இழுத்தது. புதிய குடியேறிகளின் தேவைகளை நிறைவேற்றுவதற்காக வேளாண்மையும், மேய்ப்புத் தொழிலும் மாநிலம் முழுவது விரிவடைந்தன. 1846 இல் 200 பேரைக்கொண்ட சிறிய குடியேற்றமாக இருந்த சான்பிரான்சிசுக்கோ 1852 இல் 36,000 பெரைக்கொண்ட நகரமாக வளர்ந்துவிட்டது. சாலைகள், தேவாலயங்கள், பள்ளிகள், புதிய நகரங்கள் மாநிலம் முழுவதும் அமைக்கப்பட்டன. 1849 இல் மாநில அரசியல் சட்டம் எழுதப்பட்டது. அது பொதுமக்கள் வாக்கெடுப்பின் மூலம் ஏற்றுக்கொள்ளப்பட்டதுடன், மாநிலத்தின் முதல் இடைக்கால ஆளுனரும், சட்டசபையும் தெரிவாயின. 1850 செப்டெம்பரில் கலிபோர்னியா மாநிலம் ஆனது.

தங்க வேட்டை தொடங்கிய காலத்தில், தங்க வயல்களில் சொத்துரிமை தொடர்பான சட்டங்கள் இருக்கவில்லை. "உரிமை கோருதல்" என்னும் முறை கையாளப்பட்டது. வளவாய்ப்புத் தேடுவோர் சிற்றாறுகளில் இருந்தும், ஆற்றுப் படுகைகளில் இருந்தும் எளிமையான தொழில்நுட்பங்களைப் பயன்படுத்தித் தங்கம் எடுத்தனர். சுரங்கம் தோண்டுதல் சூழலுக்கு கேடு என்றபோதிலும், சிக்கலான தங்கம் எடுக்கும் முறைகள் உருவாக்கப்பட்டுப் பின்னர் பிற நாடுகளிலும் பயன்படுத்தப்பட்டது. நீராவிக் கப்பல்கள் ஒழுங்கான சேவைக்கு வந்தபோது புதிய போக்குவரத்து முறைகள் வளர்ச்சி பெற்றன. 1869 இல் கலிபோர்னியாவில் இருந்து நாட்டினூடாகக் கிழக்கு ஐக்கிய அமெரிக்கா வரை தொடருந்துப் பாதைகள் அமைக்கப்பட்டன. இதன் உச்சக் கட்டமாக, தொழில்நுட்பங்கள் குறிப்பிடத்தக்க நிதி வளங்கள் தேவைப்படும் அளவுக்கு வளர்ந்து விட்டன. இதனால், தனிப்பட்ட தங்கம் தோண்டுவோருடன் ஒப்பிடும்போது தங்க நிறுவனங்களின் அளவு விகிதத்தை அதிகரித்தது. இன்றைய மதிப்பீட்டில் பல பத்து பில்லியன்கள் பெறுமதியான தங்கம் எடுக்கப்பட்டது. இது சிலருக்குப் பெருஞ் செல்வத்தை ஈட்டிக் கொடுத்தது. பலர் அவர்கள் முன்னர் வைத்திருந்ததை விடச் சற்று அதிகமான பணத்துடன் திரும்பிச் சென்றனர். 


</doc>
<doc id="400701" url="https://ta.wikipedia.org/wiki?curid=400701" title="பரிசம் போட்டாச்சு">
பரிசம் போட்டாச்சு

பரிசம் போட்டாச்சு என்பது 1987 ஆவது ஆண்டில் கே. சோழராசன் இயக்கத்தில் வெளியான ஓர் இந்தியத் தமிழ்த் திரைப்படமாகும். இத்திரைப்படத்தில், கார்த்திக், பாண்டியன், மாதுரி, இரஞ்சனி ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு மனோஜ் கியான் இசையமைத்திருந்தார்.



</doc>
<doc id="400705" url="https://ta.wikipedia.org/wiki?curid=400705" title="மாதுரி (நடிகை)">
மாதுரி (நடிகை)

மாதுரி ஓர் இந்தியத் திரைப்பட நடிகை ஆவார். தமிழ் மற்றும் மலையாள மொழித் திரைப்படங்களில் நடித்து வருகிறார். 1980 களிலும் 1990களிலும் பல திரைப்படங்களில் நடித்துள்ளார். மலையாளத்திலும், தமிழிலும் நடித்துள்ள சத்திய சித்ரா இவரது மூத்த சகோதரி ஆவார்.


</doc>
<doc id="400709" url="https://ta.wikipedia.org/wiki?curid=400709" title="நாம் இருவர் நமக்கு இருவர் (தொலைக்காட்சித் தொடர்)">
நாம் இருவர் நமக்கு இருவர் (தொலைக்காட்சித் தொடர்)

நாம் இருவர் நமக்கு இருவர் விஜய் டிவியில் மார்ச் 26ம் தேதி முதல் திங்கள் முதல் வெள்ளி வரை மாலை 6.30 மணிக்கு ஒளிபரப்பாகும் காதல், கல்யாணம், சில கலாட்டாக்கள் கொண்ட ஒரு கலகலப்பான குடும்பக் கதை பின்னணியை கொண்ட மெகா தொடர் ஆகும். இந்த தொடரில் மதுரை, சரவணன் மீனாட்சி பகுதி 1 , மாப்பிள்ளை போன்ற தொடர்களில் நடித்த செந்தில் குமார் அண்ணன், தம்பியாக இரட்டை வேடத்தில் நடிக்கிறார் மற்றும் தொடரின் நாயகிகளாக ரக்ஷா, ரேஷ்மி ஆகியோர் நடிக்கிறார்கள். தாய் செல்வம் இந்த தொடரை இயக்குகிறார்.






</doc>
<doc id="400744" url="https://ta.wikipedia.org/wiki?curid=400744" title="சரட்டோகா சண்டைகள்">
சரட்டோகா சண்டைகள்

சரட்டோகா சண்டைகள் (செப்டெம்பர் 19, அக்டோபர் 7, 1777) சரட்டோகா படை நடவடிக்கையின் உச்சக் கட்டமாக அமைந்து, பிரித்தானியருக்கு எதிரான அமெரிக்கப் புரட்சிப் போரில் அமெரிக்கர்களுக்குத் தீர்மானமான வெற்றியைக் கொடுத்தன. பிரித்தானியத் தளபதி யோன் பேர்கோயின் கனடாவின் சம்பிளெயின் பள்ளத்தாக்கில் இருந்து அமெரிக்காவுக்குள் நுழைந்த பெரிய படை ஒன்றுக்குத் தலைமை தாங்கினார். பிரித்தானியப் படைகள் நியூயார்க்கில் இருந்து வடக்கு நோக்கியும், இன்னொரு படை ஒன்டாரியோ ஏரிப் பகுதியில் இருந்து கிழக்கு நோக்கியும் வந்து தனது படையுடன் இணைந்து கொள்ளும் என பேர்கோயின் எதிர்பார்த்தார். ஆனால், இவ்விரு படைகளும் வரவில்லை. பேர்கோயினின் படைகள் அமெரிக்கப் படைகளால் சூழப்பட்டிருந்தன. இந்தச் சுற்றிவளைப்பை உடைத்து வெளியேறுவதற்காக, 18 நாட்கள் இடைவெளியில் நியூயார்க்கில் உள்ள சரகோட்டாவுக்கு 9 மைல்கள் (14 கிமீ) தெற்கே அவர் இரண்டு தாக்குதல்களை நடத்தினார். இரண்டு தாக்குதல்களும் தோல்வியடைந்தன. 

பிரித்தானியப் படைகளைவிடப் பலம்வாய்ந்த அமெரிக்கப் படைகளிடம் சிக்கியிருந்த பேர்கோயின், உதவிப் படைகள் எதுவும் வரும் சாத்தியங்களும் இல்லாமையைக் கண்டு சரகோட்டாவுக்குப் பின்வாங்கி அங்கே தனது முழுப் படைகளுடன் அக்டோபர் 17 ஆம் தேதி, அங்கிருந்த அமெரிக்கப் படைகளிடம் சரணடைந்தார். வெல்வதற்கு இறுதித் தேவையாக இருந்த வெளிநாட்டு உதவியை அமெரிக்கர்களுக்குப் பெற்றுக்கொடுத்ததால் இவ்வெற்றி, போரின் ஒரு திருப்புமுனையாக அமைந்தது என வரலாற்றாளர் எட்மண்ட் மோர்கன் கூறுகிறார். 

நியூ இங்கிலாந்தைத் தென் மாநிலங்களிலிருந்து பிரிக்கும் பேர்கோயினின் உத்தி சிறப்பாகத் தொடங்கியபோதும், பல பிரச்சினைகளால் மெதுவாகவே முன்னேறியது. அவர், 
தளபதி ஓராசியோ கேட்சின் அமெரிக்கப் படைகளுக்கு எதிராக, பிறீமன் பண்ணைச் சண்டையில் செப்டெம்பர் 19 ஆம் தேதி, பெரிய இழப்புடன் சிறிய உத்திசார்ந்த வெற்றியொன்றைப் பெற்றிருந்தார். பேமிசு ஹைட்ஸ் சண்டையில் அக்டோபர் 7 ஆம் தேதி மீண்டு தாக்குதல் நடத்தியபோது அவரது முன்னைய வெற்றிகள் பயனற்றுப் போயின. அமெரிக்கர்கள் அவரது பாதுகாப்பு அரண்களின் ஒரு பகுதியைக் கைப்பற்றிக் கொண்டனர். இதனால், பிரித்தானியப் படைகள் பின்வாங்கவேண்டி ஏற்பட்டது. சரகோட்டாவில் இவரது படைகளைப் பெரிய அமெரிக்கப் படை சூழ்ந்துகொண்டதால் அக்டோபர் 17 ஆம் தேதி அவர் சரணடைந்தார். பிரான்சு முன்னரே அமெரிக்கர்களுக்கு ஆயுதங்களையும், பிற தேவைகளையும், குறிப்பாகச் சரகோட்டா வெற்றிக்கு உதவிய டி வில்லியர் பீரங்கிகளை, வழங்கியிருந்தபோதிலும், அமெரிக்கர்களின் வெற்றி பற்றிய இந்தச் செய்தியின் பின்னரே, அமெரிக்கரின் கூட்டாளியாகப் பிரன்சு போரில் முறைப்படி இணைந்துகொண்டது. இதன் விளைவாகப் பிரித்தானியருக்கு எதிரான போரில் எசுப்பெயினும் பிரான்சுடன் சேர்ந்துகொண்டது.

பேமிசு ஹைட்சில் இருந்த அமெரிக்கப் பாதுகாப்பு அரண்களைப் பக்கவாட்டில் இருந்து தாக்குவதற்காகத் தனது படைகளில் ஒரு பகுதியை நகர்த்தியபோது செப்டெம்பர் 19 ஆம் தேதிச் சண்டை தொடங்கியது. இதை எதிர்பார்த்த அமெரிக்கத் தளபதி பெனடிக்ட் ஆர்னோல்ட், பிரித்தானியப் படைகள் நகரும் வழியில் பெரிய படையொன்றை நிறுத்தியிருந்தார். பேர்கோயின் பிறீமன் பண்ணையைக் கைப்பற்றியபோதும் அவரது படைகளுக்குப் பெரும் இழப்புக்கள் ஏற்பட்டன. சண்டையைத் தொடர்ந்த நாட்களிலும் மோதல்கள் தொடர்ந்தன. நியூயார்க் நகரில் இருந்து உதவிப் படைகள் வருமென பேர்கோயின் எதிர்பார்த்துக் காத்திருந்தார். அமெரிக்கத் தேசபக்தப் படைகள் தொடர்ந்து வந்தவண்ணம் இருந்தன. இதேவேளை, அமெரிக்கப் படையினரிடையே ஏற்பட்ட முரண்பாடுகள் காரணமாக ஆர்னோல்டை அவரது பதவியில் இருந்து கேட்ஸ் நீக்கிவிட்டார்.

பிரித்தானியத் தளபதி என்றி கிளின்டன் நியூயார்க்கில் இருந்து புறப்பட்டு அமெரிக்கர்களின் கவனத்தைத் திசை திருப்புவதற்காக ஹட்சன் ஆற்று மேட்டுநிலப் பகுதியில் இருந்த இரண்டு கோட்டைகளை அக்டோபர் 6 ஆம் தேதி கைப்பற்றிக்கொண்டார். ஆனால், அவரது முயற்சிகள், பேர்கோயினைக் காப்பாற்ற உதவவில்லை. உதவி கிடைக்கப்போவதில்லை என்பதை உணர்ந்துகொண்ட பேர்கோயின் பேமிசு ஹைட்சை அக்டோபர் ஏழாம் தேதி மீண்டும் தாக்கினார். இடம்பெற்ற சண்டையில் அமெரிக்கப் படைகள் பிரித்தானியப் படைகளை அவர்கள் செப்டெம்பர் 19க்கு முன்னிருந்த நிலைக்குப் பிவாங்க வைத்தன.


</doc>
<doc id="400754" url="https://ta.wikipedia.org/wiki?curid=400754" title="தொழில்நுட்ப அணி">
தொழில்நுட்ப அணி

தொழில்நுட்ப அணி (Wearable technology) தொழில்நுட்பப் பகட்டு, கருவி அணி, மின்னணு அணி, கணினி அணி என்றெல்லாம் சொல்லக்கூடிய பொறியணி இப்போது வளர்ச்சிபெற்று வருகிறது.

பொறியணிகள் உடலைப் பாதுகாக்கும் அறிவியல் அலகுகளைக் காட்டுகின்றன. காலம், அணிந்திருப்பவரின் தூக்கம், இதயத்துடிப்பு, படியேறி இறங்குதல், நடை, பயன்படுத்தும் சில இடங்கள் எவ்வளவு தொலைவில் உள்ளன, முதலானவற்றை அது பதிவு செய்து காட்டுகிறது. இப் பதிவுகளின் வாரச் சராசரி அலகுகளையும் அது கணித்துக் காட்டுகிறது. இதனை ஆன்டிராய்டு பேசியில் இணைத்து வேறொருவரும் பார்க்க முடியும். இவை மருத்துவத்துக்குப் பயன்படும் உடல் அலகுகள். கைக்கடிகாரம், மோதிரம், கையுறை அணிகளாகப் பயன்பாட்டுக்கு வந்துள்ளன. இதனைப் பயன்படுத்திப் பணப்பரிமாற்றம் செய்யும் முறைமையும் வெள்ளோட்டம் விடப்பட்டுள்ளது.



</doc>
<doc id="400755" url="https://ta.wikipedia.org/wiki?curid=400755" title="ஏரியல் மெரெடித்">
ஏரியல் மெரெடித்

ஏரியல் மெரெடித் ("Ariel Meredith") (சூலை 11, 1986) அமெரிக்க தோற்றவியலார் (model) ஆவார். "ஸ்போர்ட்ஸ் இல்லஸ்ட்ரேடட்" என்னும் விளையாட்டு இதழ் ஒவ்வொரு ஆண்டும் வெளியிடும் நீச்சலாடை சிறப்பிதழ்களில் 2009, 2012, 2013, 2014, 2015 ஆண்டுகளில் இவர் காட்சிப்படுத்தப்பட்டார். லூசியானாவின் சிரேவேபோர்ட் என்னும் ஊரில் பிறந்தவர். பள்ளிப்பருவத்திலேயே 1998இல் பகுதிநேரத்தில் தோற்றவியலாராக பணியாற்றத் தொடங்கினார்.

லூசியானா மாநிலத்தின் சிரவேபோர்ட்டைச் சேர்ந்த மெரெடித் மர்ஜோரி, டேவிட் இணையருக்குப் பிறந்தார்.
உயர்நிலைப் பள்ளியில் மாணவர் பேரவை உறுப்பினராக விளங்கினார். அவர் படித்த யுன்டிங்டன் உயர்நிலைப் பள்ளியில் மாணவர் பேரவையின் செனட்டராக 2001 - 2002 வகுப்பில் இருந்தார். உயர்நிலைப் பள்ளிப் படிப்பை முடித்தபிறகு நியூயார்க் நகரத்திற்கு குடிபெயர்ந்தார்.

மெரெடித்தின் 14ஆவது வயதிலேயே அடையாளம் காணப்பட்டாலும் 2008இல் தமது கல்வியை முடிக்கும் வரை முழுநேர தோற்றவியலாராக பணி புரியத் துவங்கவில்லை. 1998இல், டாலசில் 500-போட்டியாளர்கள் கலந்துகொண்ட தோற்றவியல் போட்டியில் வெற்றி பெற்று நியூயார்க் நகர "போர்டு மாடல்சு" நிறுவனத்துடனும் "கேம்பெல் மாடலிங் ஏசென்சி"யுடனும் உடன்பாடு கைச்சாத்திட்டார். இந்தப் போட்டிக்குப் பிறகு 32 அழைப்புகளைப் பெற்றார். பதின்ம வயதினராகவே அமெரிக்காவின் செவன்ட்டீன், டீன் காசுமோபோலிட்டன், காசுமோபோலிட்டன் போன்ற இதழ்களில் தோன்றினார். பள்ளிப்படிப்பின் போதே உள்நாட்டுப் பயணங்களை மேற்கொண்டார். 2002ஆம் ஆண்டில் எம் டிவியின் "பேசனப்லி லவுட்" நிகழ்ச்சியில் தோன்றினார். 2005ஆம் ஆண்டு முதல் அடிக்கடி தோற்றவியல் பணிகளில் பங்கேற்றார். துவக்கத்தில் அவரைத் தொடர்பு கொண்ட தோற்றவியல் முகமைகளில் ஒன்று அவரது மார்பக அளவைக் குறைக்கும் அறுவைச் சிகிச்சையை மேற்கொள்ள வலியுறுத்தியது; மெரெடித் உடன்படாது பணிவாய்ப்பை இழந்தார்.

மெரெடித் உதடுகளில் உதட்டுச்சாயம் பூசும் முன்னர் பற்தூரிகை கொண்டு உதட்டுத்தோலில் உள்ள இறந்த தோல்செதில்களை நீக்குவதை அழகுக் குறிப்பாக யூடியூப்பில் பதிவிட்டுள்ளார்; இதனை "த நியூயார்க் டைம்ஸ்" 2007இல் குறிப்பிட்டுள்ளது. நியூயார்க்கின் புகழ்பெற்ற வேரா வாங் நடத்தும் இளவேனில் நிகழ்ச்சியில் செப்டம்பர் 2008இல் முன்முதலாகத் தோன்றினார். 2008 செப்டம்பரில் நடந்த ரன்வே என்ற நியூயார்க் நகர புதுப்பாங்கு வாரத்தில் நிகோல் மில்லருக்காக தோற்றமளித்த மெரெடித்தின் அரங்கேற்றத்தை "யூஎஸ்ஏ டுடே" பதிப்பித்துள்ளது. 

மெரெடித் மொத்தமாக பதினோரு ஆடைவடிவியலாளர்களுக்காக தோன்றியுள்ளார்; இதில் யூன்யா வதனபே என்ற சப்பானிய வடிவியலாளருக்கு முதற்காட்சியாளராகத் தோன்றியதும் அடங்கும். நியூயார்க் நிகழ்ச்சிகளைத் தொடர்ந்து மிலன் நகரில் எட்டு நிகழ்ச்சிகளில் கலந்துகொண்டார். பேபி பட், பிரியோனி, கிளிப்சு,டீசல், டி&ஜி, எலி சாப், யூன்யா வதனபா, லா பெர்லா,மில்லி, வேரா வாங் போன்ற ஆடை வனப்பியலார்களுக்காக பங்கேற்றுள்ளார்.அவரது செப்டம்பர் 2008, நியூயார்க், மிலன் நிகழ்ச்சிகளுக்குப் பிறகு வளரும் புதுவரவாக அடையாளப்படுத்தப்பட்டார்.

டோல்சு & கபானாவின் 2009ஆம் ஆண்டு இளவேனில்/வேனில் விளம்பரப் பரப்புரையில் பங்காற்றினார். மேலும் ஜே.குரூ, அன் டைய்லர் லாஃப்ட், எச் &எம், டேவிட்டின் மணமகள் தொகுப்பு, கவர்கேர்ல் கண்ணனிகள், தொல்லுயிர் எச்சம், டார்கெட் நிறுவனம், கார்னியே பிரக்டசு, நைன் வெஸ்ட், ரோக்கா வேர், விக்டோரியாசு சீக்ரெட், தி லிமிட்டட், செபோரா, லீவைசு, காப் போன்ற முன்னணி புதுப்பாவனை நிறுவனங்களின் விளம்பரங்களில் தோன்றியுள்ளார். 2009ஆம் ஆண்டுக்கான நீச்சலாடை சிறப்பிதழிற்காக பல்வேறு கடற்கரைகள், கடற்காயல்கள், மதுவகங்கள் போன்ற இடங்களில் படம் பிடிக்கப்பட்டுள்ளார்; மெக்சிக்கோவின் மாயன் நாகரிகப் படுகையில் உள்ள துலூம் இயற்கை காப்பகம் இவற்றில் குறிப்பிடத்தக்கதாகும். 2014ஆம் ஆண்டு நிலவரப்படி இவரது கணக்கை நியூயார்க் நகரிலுள்ள சுப்ரீம் மேனேஜ்மென்ட் கவனித்துக் கொள்கிறது.



</doc>
<doc id="400760" url="https://ta.wikipedia.org/wiki?curid=400760" title="பெண்களின் உரிமைக்கான கொள்கை நிர்ணயம்">
பெண்களின் உரிமைக்கான கொள்கை நிர்ணயம்

பெண்களின் உரிமைக்கான கொள்கை நிர்ணயம்: அரசியல் மற்றும் ஒழுக்கம் ஆகியவற்றின் பயன்பாடு (1792) ("A VINDICATION OF THE RIGHTS OF WOMAN: WITH STRICTURES ON POLITICAL AND MORAL SUBJECTS") என்ற புத்தகம் 18 ஆம் நூற்றாண்டில் பிரித்தானிய பெண்ணியவாதியான மேரி வோல்ஸ்டோன்கிராப்பால் எழுதப்பட்ட பெண்ணிய தத்துவம் சம்பந்தமான ஆரம்பகால படைப்புகளில் ஒன்றாகும். 18ஆம் நூற்றாண்டில் வாழ்ந்த கல்வி மற்றும் அரசியல் கோட்பாட்டாளர்கள் யாவரும் பெண்களுக்குக் கல்வி கற்க உரிமை கிடையாது என்று நினனத்திருந்த காலத்தில் அவர்களுக்குப் பதில் கூறும் விதமாக வோல்ஸ்டோன்கிராப் இந்த புத்தகத்தில் பெண்கள் கல்வி கற்பது அடிப்படை உரிமை என்று விளக்கியிருப்பார். சமுதாயத்தில் பெண்களுக்குக் கல்வியைக் கற்பிக்க வேண்டும் என்று இவர் வாதிடுகிறார், பெண்கள் தேசத்துக்கு அவசியம், ஏனென்றால் அவர்கள் குழந்தைகளுக்கு கல்வி கற்பிக்கிறார்கள்
மற்றும் அவர்கள் கணவன்மார்களுக்கு மனைவியாக இருப்பதற்குப் பதிலாக "தோழர்களாக" இருக்க முடியும் என்று கூறுகிறார். சமுதாயத்தில் பெண்களை ஆபரணங்களாகப் பார்க்காமல், திருமணத்தின் போது வர்த்தகம் செய்வதற்காகப் பெண்களை ஒரு சொத்தாகப் பார்க்காமல் இருக்க வேண்டும்; மேலும் பெண்களை சக மனிதர்களின் ஒருவராகவும், ஆண்களுக்கு இணையான அனைத்து அடிப்படை உரிமைகளைப் பெற பெண்களும் தகுதியானவர்களே என்றும் வோல்ஸ்டோன்கிராப் கூறிகிறார். 

1791 ஆம் ஆண்டு சார்லஸ் மாரிஸ் டிரீலிரான்ட்-பெரிகார்ட்டின் என்பவர் பிரெஞ்சுப் பாராளுமன்றத்தில் பெண்களுக்கு வீட்டுக்குரிய கல்வி மட்டுமே கொடுக்கப்பட வேண்டும் என்றொரு அறிக்கையை சமர்பித்தார். இந்த நிகழ்வே வோல்ஸ்டோன்கிராப் பெண்களின் அடிப்படை உரிமைகள் குறித்து எழுதத் தூண்டுகோலாக இருந்தது. பாலியல் இரட்டைத் தரங்களுக்கு எதிரான பரந்த தாக்குதலைத் தொடங்க இந்தக் குறிப்பிட்ட நிகழ்வில் அவர் தனது கருத்துக்களைப் பயன்படுத்தினார். மேலும் அதிகமான உணர்ச்சிகளை வெளிப்படுத்தப் பெண்கள் ஊக்குவிப்பதாக ஆண்களைக் குற்றஞ்சாட்டவும் செய்தார். இதுபோன்ற நிகழ்வுகளால் வோல்ஸ்டோன்கிராப் அவசர அவசரமாக பெண்களின் அடிப்படை உரிமை குறித்த இந்தப் புத்தகத்தை எழுதி முடித்தார். மேலும் அவர் இதன் இரண்டாம் பாகத்தை நன்கு ஆழமாக சிந்தித்து எழுத வேண்டும் என்று விரும்பினார். ஆனால் அதை முடிக்கும் முன் அவர் இறந்து விட்டார். 

வோல்ஸ்டோன்கிராப் வாழ்க்கையின் ஒரு பகுதியான ஒழுக்கநெறிகளில் இரு பாலினத்தவரிடமும் சமத்துவம் வேண்டும் என்று அழைக்கிறார். மேலும் ஆண், பெண் இருவரும் சமம் என்ற வெளிப்படையான கருத்தை அவர் ஒருபோதும் தெரிவித்ததில்லை. ஆகையால் பாலின சமத்துவம் பற்றிய அவரது தெளிவற்ற அறிக்கைகளால் வோல்ஸ்டோன்கிராப்பை ஒரு நவீனப் பெண்ணியவாதியாக வகைப்படுத்தக் கடினமாக இருந்தது. அவருக்குக் கருத்தைச் சொல்லச் சரியான வார்த்தையும் எண்ணம் மற்றும் கரு கிடைக்காமல் இருந்ததே இதற்குக் காரணமாக இருந்திருக்கலாம். இதனால் வோல்ஸ்டோன்கிராப்பின் பெண்களின் உரிமைகள் பற்றிய கருத்துக்கள் எதிர்மறையாகவே புரிந்துகொள்ளப்பட்டது. மேலும் 1798 ஆம் ஆண்டில் வில்லியம் கோட்வினின் வெளியிட்ட புத்தகமான "பெண்களின் உரிமைக்கான கொள்கை நிர்ணயம் எழுதிய எழுத்தாளரின் ஞாபகங்கள்" வந்தபோது, வோல்ஸ்டோன்கிராப் அவரது வாழ்நாளில் சந்தித்தத் திட்டுக்களை விட அதிகமான அளவில் நிந்திக்கப்பட்டார். ஆனால் அவரின் புத்தகம் 1792 இல் முதன்முதலாக வெளியிடப்பட்ட போது, நல்ல வரவேற்பைப் பெற்றது. ஓர் வாழ்க்கை வரலாற்று ஆசிரியர், வோல்ஸ்டோன்கிராப்பின் புத்தகத்தை அந்த நூற்றாண்டின் மிகச்சிறந்தப் புத்தகம் என்றழைத்தார்.




</doc>
<doc id="400762" url="https://ta.wikipedia.org/wiki?curid=400762" title="பர்ச்செரோன்">
பர்ச்செரோன்

பர்ச்செரோன் (Percheron) என்பது, ஒரு இழுவைக் குதிரை இனம்.முன்னர் "பர்ச்சே" என அறியப்பட்ட மாகாணத்தின் ஒரு பகுதியாக இருந்த, மேற்கு பிரான்சின் "உயிசுனே" (Huisne) பள்ளத்தாக்குப் பகுதியில் இது தோற்றம் பெற்றது. மேற்படி மாகாணப் பெயரைத் தழுவியே இக்குதிரை இனத்துக்கும் பெயர் ஏற்பட்டது. பொதுவாக சாம்பல், கறுப்பு நிறங்களில் காணப்படும் இவ்வினம் நல்ல தசைநார் வளர்ச்சியுடன், புத்திசாலித்தனமும், வேலை செய்வதற்கு விருப்பமும் கொண்டது. இவ்வினத்தின் துல்லியமான தோற்ற இடம் குறித்துத் தெரியவில்லை எனினும் பர்ச்செரோனின் மூதாதைகள் இப்பள்ளத்தாக்கில் 17 ஆம் நூற்றாண்டில் காணப்பட்டன. இவை தொடக்கத்தில் போரில் பயன்படுத்துவதற்காக வளர்க்கப்பட்டன. நாளடைவில் இவை அஞ்சல் வண்டிகளை இழுப்பதற்குப் பயன்பட்டன, பின்னர் வேளாண்மைத் தேவைகளுக்கும், பாரமான பொருட்களை இழுப்பதற்கும் இவற்றைப் பயன்படுத்தினர். 18 ஆம் நூற்றாண்டின் பிற்பகுதியிலும், 19 ஆம் நூற்றாண்டுத் தொடக்கத்திலும் அரேபியக் குதிரைகளுடன் இனக் கலப்பு ஏற்படுத்தப்பட்டது. பிரான்சிலிருந்து ஐக்கிய அமெரிக்காவுக்கும், பிற நாடுகளுக்கும் பர்ச்செரோன்களின் ஏற்றுமதி பத்தொன்பதாம் நூற்றாண்டின் பிற்பகுதியில் வேகமாக அதிகரித்தது. பர்ச்செரோன்களுக்கு மட்டுமான முதல் மரபுப் பதிவுப் புத்தகம் 1883 இல் பிரான்சில் உருவாக்கப்பட்டது.

முதலாம் உலகப் போருக்கு முன்னர் ஆயிரக் கணக்கான பர்ச்செரோன்கள் பிரான்சிலிருந்து ஐக்கிய அமெரிக்காவுக்கு அனுப்பப்பட்டு வந்தன. போர் தொடங்கிய பின்னர் வணிகத்தடை காரணமாக இவ்வேற்றுமதி நிறுத்தப்பட்டது. போரின்போது இக்குதிரை இனம் ஐரோப்பாவில் பரவலாகப் பயன்பாட்டில் இருந்தது. இதனால், போர் முயற்சிகளுக்கு ஆதரவாக ஐக்கிய அமெரிக்காவிலிருந்து சில குதிரைகள் மீண்டும் பிரான்சுக்கு ஏற்றுமதியாகின. 1918 இலிருந்து பர்ச்செரோன்கள் பெரிய பிரித்தானியாவிலும் வளர்க்கப்பட்டன. அந்த ஆண்டில் "பிரித்தானிய பர்ச்செரோன் குதிரைச் சங்கம்" உருவாக்கப்பட்டது. பல பெயர் மற்றும் மரபுப் புத்தக உடைமை மாற்றங்களுக்குப் பின்னர், தற்போதைய ஐக்கிய அமெரிக்க பர்செரோன் பதிவுப் புத்தகம் 1934 இல் உருவாக்கப்பட்டது. 1930 களில், ஐக்கிய அமெரிக்காவின் இழுவைக் குதிரைகளில் 70% பர்ச்செரோன்களாக இருந்தன. இரண்டாம் உலகப் போருக்குப் பின்னர் அவற்றின் எண்ணிக்கை பெருமளவு குறையத் தொடங்கியது. எனினும், எண்ணிக்கை மீண்டும் அதிகரிக்கத் தொடங்கி 2009 இல் ஐக்கிய அமெரிக்காவில் மட்டும் ஆண்டுதோறும் 2,500 பர்ச்செரன்கள் பதிவுசெய்யப் படுகின்றன. இந்த இனம் இன்னும் இழுவை வேலைகளுக்காகவே பெருமளவில் பயன்படுகின்றன. பிரான்சில் உணவுக்காகவும் பயன்படுத்துகின்றனர். ரோந்துப் பணி, போட்டிகள் போன்றவற்றில் பயன்படுத்துவதற்காக பல இலகு குதிரை இனங்களோடு இவ்வினத்தை இனக்கலப்புச் செய்துள்ளனர். 

பர்ச்செரோன்களுக்கான சரியான அளவு நாட்டுக்கு நாடு வேறுபட்டுக் காணப்படுகின்றது. பிரான்சில், உயரம் 61-73 அங்குலங்கள் (155 - 185 சமீ) ஆகவும், எடை 1,100 - 2,600 இறாத்தல்கள் (500 - 1,200 கிகி) ஆகவும் உள்ளன. ஐக்கிய அமெரிக்காவில் இவை 66 - 71 அங்குலங்கள் (168 - 180 சமீ) ஆகவும் உள்ளன. அமெரிக்கப் பச்செரோன்கள் சராசரியாக 1,900 இறாத்தல் (860 கிகி) எடையும், கூடிய அளவாக 2,600 இறாத்தல் (1,200 கிகி) எடையும் கொண்டுள்ளன. பெரிய பிரித்தானியாவில் 66 அங்குலங்களே (168 சமீ) ஆண்குதிரைக்கான ஆகக்குறைந்த உயரமும், 65 அங்குலம் (165 சமீ ) பெண் குதிரைக்கான உயரமும் ஆகும். எடை, ஆண் குதிரைகளுக்கு 2,000 - 2,200 இறாத்தல் (910 - 1,000) ஆகவும், பெண் குதிரைகளுக்கு 1,800 - 2,000 இறாத்தல்கள் (820 - 910 கிகி) ஆகவும் உள்ளது. இவை பொதுவாகச் சாம்பல் அல்லது கறுப்பு நிறங்களாகவே காணப்பட்டாலும், அமெரிக்கப் பதிவில் கபில நிறம், தாமிர நிறம், செஸ்விதை நிறம் என்பனவும் அனுமதிக்கப்படுகின்றன. 


</doc>
<doc id="400763" url="https://ta.wikipedia.org/wiki?curid=400763" title="மெய்ப்பிக்கும் சுமை">
மெய்ப்பிக்கும் சுமை

மெய்ப்பிக்கும் சுமை என்பது நீதிமுறை நிறுவனங்களில் ஒரு பொருண்மையை மெய்ப்பிக்கும் பொறுப்பினைக் குறிக்கிறது. இது ஒரு வழக்கு விசாரணையில் உள்ள இரண்டு தரப்பினரில் எந்தெந்தப் பொருண்மைகள் எவரெவரால் மெய்ப்பிக்கப்படவேண்டும் என்பதை வரையறுத்துக்கூறும் சட்டவியல் கோட்பாடாகும்.

இந்தியச் சாட்சியச் சட்டத்தில் பிரிவுகள் 101 முதல் 114A வரை மெய்ப்பிக்கும் சுமையைப் பற்றிய விதிகளை வகுத்துள்ளன. மெய்ப்பிக்கும் சுமையை ஒரு வழக்கு விசாரணையில் யார் மீது சட்டம் சுமத்தியுள்ளதோ அவரே அதனை மெய்ப்பித்தாகவேண்டும். இந்தச் சட்டக் கடப்பாடு விசாரணை தொடங்கும்போது ஒரு தரப்பினரிடம் இருக்கவும் விசாரணையின் அடுத்த கட்டத்தில் அவருக்கு எதிர்த்தரப்பினரிடம் இருக்கவும் கூடும். குற்றவியல் மற்றும் உரிமையியல் வழக்குகளின் விசாரணை நடவடிக்கைகளில் இந்த மெய்ப்பிக்கும் சுமையைச் சாட்சியச் சட்டம் வெவ்வேறு விதிமுறைகளைக் கொண்டு வகுத்துள்ளது. 

உரிமையியல் வழக்கில் ஒரு பொருண்மையை நீதிமன்றம் உண்மையென ஏற்கவேண்டும் என்று எந்தத் தரப்பினர் விரும்புகின்றனரோ அவரே அப்பொருண்மையை மெய்ப்பிக்கும் கடப்பாட்டைக் கொண்டவர். சில சூழ்நிலைகளில் இது ஒரு தரப்பினரிடமிருந்து இன்னொரு தரப்பினருக்கு இடம்மாறலாம்.

குற்றவியல் கோட்பாடுகளின்படி குற்றம்சாட்டுகின்ற தரப்பினரே குற்றச்சாட்டு குறித்த பொருண்மைகளை மெய்ப்பிக்கும் சுமையைக் கொண்டிருப்பர். குற்றம்சாட்டப்பட்டவர் தான் அந்தக் குற்றத்தைச் செய்யவில்லை என்று மெய்ப்பிக்கவேண்டிய கட்டாயம் இல்லை. இந்த நெறிமுறைக்கு குறிப்பான தடைகளை சட்டத்தின் மூலம் ஏற்படுத்தினாலொழிய இதுவே பொதுவான நெறிமுறையாகும். 

குறிப்பிட்ட ஒரு தரப்பினரிடம் இருக்கும் மெய்ப்பிக்கும் சுமை மற்றொரு தரப்பினரைச் சென்றடைதல் மெய்ப்பிக்கும் சுமை இடம் மாறுதல் என்று கூறப்படுகிறது.

</doc>
<doc id="400793" url="https://ta.wikipedia.org/wiki?curid=400793" title="கப்பல் (திரைப்படம்)">
கப்பல் (திரைப்படம்)

கப்பல் ("Kappal" ) என்பது 2014 ஆம் ஆண்டில் வெளிவந்த தமிழ் நகைச்சுவைத் திரைப்படம் ஆகும். இதனை இயக்குநர் ஷங்கரின் முன்னாள் உதவி இயக்குநரான கார்த்திக் ஜி கிரிஷ் என்பவர் இயக்கியுள்ளார். இந்தத் திரைப்படத்தை ஐ தயாரிப்பு நிறுவனம் தயாரித்தது. வைபவ் மற்றும் சோனம் பஜ்வா ஆகியோர் முக்கியக் கதாப்பத்திரத்தில் நடித்தனர். அர்ஜுனன் மற்றும் கருணாகரன் ஆகியோர் துணைக்கதாப்பாத்திரங்களில் நடித்தனர். இந்தத் திரைப்படத்தை ஷங்கரின் எஸ் பிக்சர்ஸ் நிறுவனம் டிசம்பர் 25, 2014 இல் வெளியிட்டது. பண்டவலு ஒக்கடு எனும் பெயரில் தெலுங்கில் மொழிமாற்றம் செய்யப்பட்டு வெளியானது.

இந்தத் திரைப்படத்தின் கதையானது வாசு (வைபவ்) தனது சிறுவயது நிகழ்வுகளைக் கூறுவதில் இருந்து துவங்குகிறது. இவருக்கு, கருணாகரன், அர்ஜுனன், வென்கட் சுந்தர், கார்த்திக் பிரியதர்ஷன் ஆகிய நான்கு நெருங்கிய நண்பர்கள் உண்டு. இவர்கள் நான்கு பேரும் அந்த ஊரில் உள்ள சீனு என்பவரை கதாநாயகன் போல அவரை நினைக்கின்றனர். அவர் இவர்களிடம் திருமணம் , நட்பினைக் கெடுத்துவிடும் என்று கூறுகிறார். அதனால் இவர்கள் ஐவரும் இனிமேல் திருமணம் செய்வதில்லை என சத்தியம் செய்கின்றனர். இவரின் நண்பர்கள் இவரை அகனன் எனும் வதந்திகளைப் பரப்பியதனால் வாசுவின் பல காதல்கள் தோல்வியில் முடிவடைகிறது. அதனால் வாசு சென்னை சென்று அங்கு நெல்சன் ( விடிவி கணேஷ்) வீட்டில் தங்குகிறார். ஒருநாள் குடிக்கூடகத்தில் தீபிகாவை (சோனம் பஜ்வா) சந்திக்கிறார். பார்த்ததும் காதலில் விழுகிறார். தீபிகாவின் நண்பர் அதிகமாக மது அருந்தியதால் தீபிகாவிற்கு வாசு உதவி செய்கிறார். மறுநாள் தீபிகாவைப் பார்க்க அவருடைய வீட்டிற்குச் சென்று தனது காதலைக் கூறுகிறார். சில நாள்களுக்குப் பிறகு தீபிகாவும் காதலுக்குச் சம்மதம் தெரிவிக்கிறார். இவர்களின் காதல் பற்றித் தெரிந்து வாசுவின் நண்பர்கள் சென்னைக்கு வருகிறார்கள். வாசுவிற்கு பல இடையூறுகள் கொடுக்கின்றனர். பின் அவர்களின் உண்மையான காதலை உணர்ந்து தீபிகாவின் நிச்சயிக்கப்பட்டத் திருமணத்தை நிறுத்தி இவர்களுக்கு எவ்வாறு திருமணத்தை நடத்தி வைத்தார்கள் என்பதனை நகைச்சுவை கலந்து படத்தில் காட்டியுள்ளனர். 

கார்த்திக் கிருஷ் இந்தத் திரைப்படத்திற்கான திரைக்கதையை ஷங்கரின் எந்திரன் (திரைப்படத்தில்) உதவி இயக்குனராகப் பணிபுரிந்தபோது எழுதினார். வைபவை கதாநாயகனாகத் தேர்வு செய்வதற்கு முன்பாக ஜெய் அல்லது சிவகார்த்திகேயனை நாயகனாக நியமிக்கலாம் என இயக்குநர் நினைத்தார். மார்ச் 2013 இல் படப்பிடிப்பு துவங்கியது. இதன் பெரும்பாலான காட்சிகள் சென்னையில் நடத்தப்பட்டது. முதலில் அஷ்ரிதா செட்டி தான் கதாநாயகியாக தேர்வு செய்யப்பட்டார். பின்பு அந்தக் கதாப்பாத்திரத்திற்கு சோனம் பஜ்வா தேர்வானார். சந்தோஷ் நாராயணனிற்குப் பதிலாக நடராஜன் சங்கரன் இசையமைப்பாளராக ஒப்பந்தம் செய்யப்பட்டார். இருந்தபோதிலும் ஒரு பாடலைப் பாட சந்தோஷ் நாராயணன் சம்மதம் தெரிவித்தார்.


திரைப்படத்தின் பாடல்கள் மற்றும் பின்னணி இசையமைத்தவர் நடராஜன் சங்கரன் ஆவார். மொத்தம் ஆறு பாடல்கள் உள்ளன. அதில் ஒன்று 1989 ஆம் ஆண்டில் இளையராஜா இசையமைத்த கரகாட்டக்காரன் எனும் திரைப்படத்தில் வந்த ஊரு விட்டு ஊரு வந்து எனும் பாடலை மறுகலப்பு செய்திருந்தனர். இந்தத் திரைப்படத்தின் ஒலிவரியானது நவம்பர் 22, 2014 இல் வெளியிடப்பட்டது. 


</doc>
<doc id="400794" url="https://ta.wikipedia.org/wiki?curid=400794" title="ஹம் ஆப்கே ஹைன் கௌன்">
ஹம் ஆப்கே ஹைன் கௌன்

ஹம் ஆப்கே ஹைன் கௌன்(Hum Aapke Hain Koun..!) )  1994 ஆம் ஆண்டில் வெளியான இந்திய மெல்லிசைக் காதல் நகைச்சுவைப் படம் ஆகும். இத்திரைப்படத்தை சூரஜ் பார்ஜத்யா எழுதி இயக்கியுள்ளார். இத்திரைப்படம் ராஜ்ஸ்ரீ புரொடக்சன்ஸ் நிறுவனத்தால் தயாரிக்கப்பட்டது. இத்திரைப்படத்தில் சல்மான் கான்  மற்றும் மாதுரி தீட்சித் ஆகியோர் நடித்துள்ளனர். இத்திரைப்படமானது இந்தியத் திருமண உறவுகளையும், திருமணமான தம்பதியினரின் உறவினையும் அவர்களின் குடும்பங்களுக்கிடையேயான உறவினையும் பற்றி பேசுகிறது. ஒரு குடும்பத்தின் நலனுக்காக ஒருவரின் காதலைத் தியாகம் செய்யும் கதையாகும்.  இதே நிறுவனத்தின் போச்புரி திரைப்படமான நதியா கே பார் (1982) என்ற திரைப்படத்தின் தழுவல் ஆகும்.

இத்திரைப்படம் உலகளவில் 1.35 பில்லியன் அளவுக்கு வசூல் செய்துள்ளது. ஹம் ஆப்கே ஹைன் கௌன், அதிக வருமானம் தந்த பாலிவுட் திரைப்படமாக இருந்தது. இத்திரைப்படம் இந்தியத் திரையுலகில் ஒரு மாற்றத்தை ஏற்படுத்திய படமாக இருந்தது. படத்தை விநியோகம் செய்யும் முறையிலும், வன்முறை குறைந்த கதைக்களத்திலும் இலாபம் பார்க்க முடியும் என்ற முறையிலும் மாற்றத்தைத் தந்த படமாகும். இதுவே 1990 களில் 1 பில்லியனுக்கும் மேலாக வசூலைத் தந்த முதல் இந்திப் படமாகவும் இதுவரையிலும் கூட அதிக வசூலைத் தந்த பாலிவுட் படங்களில் ஒன்றாகவும் உள்ளது. திரைப்பட வசூல் குறித்த இந்திய அளவிலான அமைப்பு இத்திரைப்படத்தை நவீன சகாப்தத்தின் மிகப்பெரும் வெற்றி பெற்ற திரைப்படமாகக் குறிப்பிட்டிருந்தது. இத்திரைப்படம் தெலுங்கில் மொழிமாற்றம் செய்யப்பட்டு "பிரேமாலயம்" என்ற பெயருடன் திரையிடப்பட்டது.. 14-பாடல்களுடன் உள்ள இசை வடிவம், வழக்கத்திற்கு மாறான அதிக எண்ணிக்கையைக் கொண்டிருந்ததால் இது பாலிவுட் வரலாற்றில் மிகவும் பிரபலமாகியிருந்தது. இத்திரைப்படத்தின் 14 பாடல்களில் 11 பாடல்களுக்கு மிகப் பிரபலமான பாடகி லதா மங்கேஷ்கர் பாடியிருந்தார்.

இத்திரைப்படம், சிறந்த திரைப்படம், சிறந்த இயக்குநர், சிறந்த நடிகை, உள்ளிட்ட ஐந்து பிலிம்பேர் விருதுகளையும் தேசிய அளவிலான சிறந்த பொழுதுபோக்குத் திரைப்படத்திற்கான விருதினையும் பெற்றுள்ளது. இத்திரைப்படம் இந்திய திருமணக் கொண்டாட்டங்களில் நீடித்த தாக்கத்தை ஏற்படுத்தியது. இவ்வாறான கொண்டாட்டங்கள் இத்தரைப்படத்தின் பாடல்கள் மற்றும் விளையாட்டுகளையும் உள்ளடக்கிக்கொள்கின்றன.
பிரேம் (சல்மான் கான்) தன் இளம் வயதிலேயே பெற்றோரை இழந்து விடுகிறான். அவன் தனது மூத்த சகோதரன் ராஜேஷ் (மோனிஷ் பால்) மற்றும் மாமா கைலாஷ்நாத் (அலோக் நாத்) ஆகியோருடன் வசித்து வருகிறான். தனது குடும்ப வணிகத்தையும் குடும்பத்தையும் நிர்வகித்து வரும் ராஜேஷ் தனக்கான பொருத்தமான மணப்பெண்னைத் தேடுகிறார். பேராசிரியர் சித்தார்த் சௌத்ரி (அனுபம் கெர்) மற்றும் திருமதி. சௌத்ரி (ரீமா லாகூ) ஆகியோர் இரண்டு பெண்களின், பூஜா (ரேணுகா சகானே) மற்றும் நிஷா (மாதுரி தீட்சித்) பெற்றோராவர். சௌத்ரி தம்பதியினரும் கைலாஷ்நாத் வீட்டினரும் நீண்ட நெடுங்காலத்திற்குப் பின் சந்திக்கும் பழைய நண்பர்கள் ஆவர். இவர்கள் ராஜேஷ் மற்றும் பூஜாவின் திருமணத்திற்காக ஏற்பாடு செய்கிறார்கள். முதல் சந்திப்பிலிருந்தே, நிஷாவும், பிரேமும் இலேசான மனதுடன் சிறுசிறு வாய்ச்சண்டைகளில் ஈடுபடுகிறார்கள். நகைச்சுவையும், சின்னச்சின்ன சேட்டைகளும் படம் முழுவதும், ராஜேஷ்-பூஜா திருமணம் வரையிலும் தொடர்கிறது. பிரேம் தனது மைத்துனியுடன் ஒத்துப்போகக்கூடிய உறவைக் கொண்டுள்ளார். ஒரு நேரத்தில் பூஜாவும், ராஜேஷுக்கும் குழந்தை பிறந்த இருக்கிறது. பேராசிரியர் மற்றும் திருமதி சௌத்ரி கைலாஷ்நாத்தின் வீட்டிற்கு இது தொடர்பான நிகழ்ச்சிக்கு வரமுடியாமல் போக பதிலாக நிஷாவை அனுப்பி வைக்கின்றனர். இதற்கிடையில், நிஷா மற்றும் பிரேம் காதலிக்கத் தொடங்குகின்றனர். ஆனால், இதை இரகசியமாக வைத்துள்ளனர். திரு மற்றும் திருமதி சௌத்ரி தங்களது பேரக்குழந்தையைப் பார்ப்பதற்காக வருகின்றனர். பிரியும் நேரம் வந்த போது அனைவரும் கவலையடைகின்றனர். பிரேம் மற்றும் நிஷா தாங்கள் மீண்டும் இணையும் போது என்றென்றும் பிரியாமல் இருக்க உறுதியெடுக்கிறார்கள்.பூஜா பிறந்த வீட்டிற்கு வந்து பெற்றோருடன் இருக்க அழைக்கப்படுகிறாள். இதற்காக பிரேம் அவளை அழைத்துச் செல்கிறான். அவர்கள் பூஜாவின் பிறந்த வீட்டையடையும் போது தான் பிரேமும், நிஷாவும் காதலிப்பதை பூஜா அறிகிறாள். நிஷாவுக்கு கழுத்தணி ஒன்றை அணிவித்து அவர்கள் திருமணத்திற்கு உறுதுணையாய் நிற்பதாய் உறுதியளிக்கிறாள். இதன் பிறகு திடீரென பூஜா படியிலிருந்து தவறி விழுந்து தலைக்காயமேற்பட்டு இறந்து விடுகிறாள். குடும்பமே சோகத்தில் மூழ்குகிறது.தனது சகோதரியின் குழந்தையை நிஷா நன்கு கவனித்துக் கொள்கிறாள். அவர்களது பெற்றோர் மற்றும் கைலாஷ்நாத் இந்தக் குழந்தைக்கு நிஷா நல்ல தாயாக இருக்க முடியும் என்று உணர்கிறார்கள். அதனால் ராஜேஷுக்கு நிஷாவைத் திருமணம் முடித்துக் கொடுக்க முடிவெடுக்கிறார்கள். இச்செய்தியை அரைகுறையாகக் கேட்கும் நிஷா தனக்கும் பிரேமுக்கும் திருமணம் முடிக்கத் தனது பெற்றோர் நினைப்பதாகக் கருதிக் கொள்கிறாள். அதனால் அதற்கு அவள் ஒத்துக்கொள்கிறாள். திருமணத்திற்கு முந்தைய நாள் நிகழ்ச்சியில் தான் ராஜேஷுக்குத் தன்னை மணமுடிக்க எண்ணியுள்ளதை அறிகிறாள். 

பிரேமும், நிஷாவும் தங்களது காதலை ராஜேஷுக்காகவும், குழந்தைக்காகவும் தியாகம் செய்ய உறுதியெடுக்கிறார்கள். திருமணத்திற்கு சில கணங்கள் முன்பாக, நிஷா பிரேமின் நாய்க்குட்டி டஃபியிடம் பூஜா தனக்களித்த கழுத்தணியையும் தான் எழுதிய கடிதத்தையும் கொடுக்குமாறு கூறுகிறாள். டஃபி நிஷாவின் அறையிலிருந்து வெளியேறி பிரேமின் அறைக்குச் செல்வதற்குப் பதிலாக ராஜேஷின் அறைக்குச் சென்று ராஜேஷிடம் கொடுத்து விடுகிறது. ராஜேஷ் கடிதத்தைப் படித்து பிரேமும், நிஷாவும் ஒருவரையொருவர் காதலிப்பதை அறிகிறான். இறுதியாக, திருமணத்தை நிறுத்தி நிஷா, பிரேமிடம் மன்னிப்புக் கோருகிறான். பின்னர் நிஷாவும், பிரேமும் குடும்பத்தினரின் ஒப்புதலுடன் திருமணம் செய்து கொள்கின்றனர். இறுதியின் படத்தின் தலைப்பு திரையில் தெரிய பதிலாக நான் உன்னுடையவள் என்ற பதிலுடன் முடிகிறது.


</doc>
<doc id="400800" url="https://ta.wikipedia.org/wiki?curid=400800" title="மெயின் கூன்">
மெயின் கூன்

மெயின் கூன் (Maine Coon) மிகப் பெரிய வளர்ப்புப் பூனை இனங்களுள் ஒன்று. இது தனித்துவமான உடல் தோற்றத்தையும் பெறுமதியான வேட்டையாடும் திறனையும் கொண்டுள்ளது. இது வட அமெரிக்காவின் மிகப் பழைய இயற்கை இனங்களுள் ஒன்று. குறிப்பாக இது மெயின் மாநிலத்தைத் தாயகமாகக் கொண்டது. இது இந்த மாநிலத்தில் அதிகாரபூர்வ மாநிலப் பூனையாக உள்ளது.

மெயின் கோனின் தோன்றிய இடம், அது ஐக்கிய அமெரிக்காவில் அறிமுகப்படுத்தப்பட்ட காலம் என்பன குறித்த துல்லியமான பதிவுகள் எதுவும் இல்லை. எனவே இவை குறித்துப் பல கருதுகோள்கள் முன்வைக்கப்பட்டுள்ளன. 19 ஆம் நூற்றாண்டின் பிற்பகுதியில், இது பூனைகள் கண்காட்சிகளில் பிரபலமானதாக விளங்கின. ஆனால், 20 ஆம் நூற்றாண்டில் வெளிநாடுகளில் இருந்து நீண்ட உரோமங்களைக் கொண்ட இனங்கள் அறிமுகப்படுத்தப்பட்டபோது, மெயின் கூனினின் இருப்புக்கு அச்சுறுத்தல் ஏற்பட்டது. எனினும் அதற்குப் பின்னர் மெயின் கூன் மீண்டும் பிரபலமாகித் தற்போது உலகில் மக்களால் விரும்பப்படும் பூனை இனங்களுள் ஒன்றாக இது உள்ளது.

மெயின் கூன், பெரியதும் நன்றாகப் பழகக் கூடியதுமான பூனை. இதனால் இதற்கு "சாதுவான பூதம்" என்னும் பட்டப்பெயர் உண்டு. மார்புப் பகுதியில் காணப்படும் பிதுக்கம், வலிமையான எலும்பு அமைப்பு, முக்கோண வடிவ உடலமைப்பு, சமமற்ற இரண்டு உரோமப் படைகள், நீளமானதும் உரோமங்களுடன் கூடியதுமான வால் என்பன இதன் சிறப்பியல்புகள். இவ்வினம் பல்வேறுபட்ட நிறங்களை உடையது. இளம் ஊதா, சாக்லெட் நிறங்கள் மட்டும் இதன் மரபுப் பண்பாக அனுமதிக்கப்படுவது இல்லை. புத்திசாலித்தனம், விளையாட்டுத்தன்மை, சாதுவான குணம் ஆகியவற்றுக்குப் பெயர்பெற்ற மெயின் கூன், நாயைப் போன்ற இயல்புகளைக் கொண்டது என அடிக்கடி சுட்டிக்காட்டப்படுகிறது. இவற்றுக்கு இதயத்தசைப் பெருக்க நோய், இடுப்புக் கோளாறு போன்ற நோய்கள் ஏற்படுவதாகச் சுட்டிக்காட்டப்படுகிறது. ஆனால், பெயர்பெற்ற பூனை வளர்ப்பாளர்கள் நவீன முறைகளைக் கைக்கொண்டு இப்பிரச்சினையைக் குறைக்க முயல்கின்றனர்.

இதன் தோற்ற மரபுவழி குறித்து எதுவும் தெரியவில்லை. இது குறித்து ஊகங்களும் மரபுக் கதைகளும் மட்டுமே உள்ளன. இவற்றுக் ஒரு கதை 1793 இல் கொல்லப்பட்ட பிரான்சின் அரசி மேரி அன்டொய்னெட் என்பவருடன் தொடர்புபட்டது. இந்தக் கதைப்படி, இறப்பதற்கு முன் அன்டொய்னெட் கப்டன் குளோ என்பவரின் உதவியுடன் பிரான்சை விட்டுத் தப்பிச் செல்ல முயற்சி செய்தார். அவர் மிகவும் பெறுமதியானவையாகக் கருதிய அவரது பொருட்களை குளோ வின் கப்பலில் ஏற்றினார். இவற்றுள் அவருக்கு விருப்பமான ஆறு துருக்கி அங்கோரா பூனைகளும் இருந்தன. அரசி திட்டப்படி ஐக்கிய அமெரிக்காவுக்குச் செல்லாவிட்டாலும் அவரது பூனைகள் மெயின் மாநிலத்தில் உள்ள விஸ்காசெட் கரையை அடைந்தன. இப்பூனைகள் அங்கே பிற குட்டையான உரோமங்களைக் கொண்ட இனங்களுடன் இனப்பெருக்கம் செய்யப்பட்டு இன்றைய மெயின் கூன் இனமாக வளர்ச்சி பெற்றன.

இன்னொரு கதையின்படி, கப்டன் சார்லசு கூன் என்னும் ஆங்கிலேயக் கடலோடி தனது கப்பலில் நீளமான உரோமங்களைக் கொண்ட பூனைகளை வைத்திருந்தார். அவரது கப்பல் நியூ இங்கிலாந்தின் துறைமுகங்களில் நங்கூரமிடும் காலங்களில், அவரது பூனைகள் கப்பலில் இருந்து வெளியே சென்று காட்டுப் பூனைகளோடு சேர்ந்து நீள உரோமங்கொண்ட குட்டிகளை உருவாக்கின. இவ்வாறு உருவான நீண்ட உரோமங்களைக் கொண்ட குட்டிகள் "கூனின் பூனைகள்" என அழைக்கப்பட்டன.


</doc>
<doc id="400811" url="https://ta.wikipedia.org/wiki?curid=400811" title="பிரீதிகா ராவ்">
பிரீதிகா ராவ்

பிரீதிகா ராவ் (Preetika Rao) என்பவர் இந்திய நடிகை, எழுத்தாளர், பாடகர் மற்றும் விளம்பரத்தோற்றத்தில் நடிப்பவர் ஆவார். இந்தித் தொலைக்காட்சி நிகழ்ச்ச்சியான பீன்தேயா மூலம் பிரபலமானார். இந்தத் தொடரானது தமிழ் மொழியில் அலைபாயுதே எனும் பெயரில் மொழிமாற்றம் செய்யப்பட்டு ராஜ் தொலைக்காட்சியில் ஒளிபரப்பானது. 

பிரீதிகா ராவின் தந்தை மும்பையில் ஒரு விளம்பர நிறுவனத்தை சொந்தமாக நடத்தி வருகிறார். இவருக்கு அம்ரிதா ராவ் எனும் சகோதரி உள்ளார். அவர் பாலிவுட்டில் நடிகையாக உள்ளார்.இவர், சோஃபியா கல்லூரியில் வரலாற்றுப் பிரிவில் முதுகலைப் பட்டம் பெற்றார். மேலும் இதழ் மற்றும் விளம்பரப் பிரிவில் பட்டயப் படிப்பினை முடித்துள்ளார். 

தன்னுடைய விளம்பரத் தோற்ற வாழ்க்கையினை கேட்பரி டைரி மில்க் விளம்பரத்திலிருந்து தொடங்கினார். அந்த விளம்பரத்தில் அமிதாப் பச்சனுடன் நடித்தார். அதனை சூஜித் சர்க்கார் என்பவர் இயக்கியிருந்தார். பின் திரைப்பட இதழியழுக்காக தி டைம்ஸ் ஆஃப் இந்தியா, தி டெக்கன் குரோனிக்கள், சவுத் சைட், பெங்களூரு மிர்ரர், இந்தியன் ஃபோரம்சு, ஏசியன் ஏஜ் போன்ற இதழ்களுக்குச் சென்றார்.

தனது கல்வியைத் தொடருவதற்காக தனக்கு வந்த பாலிவுட் திரைப்படங்களான ஜானே து...யா ஜனே னா (2008) மற்றும் 2013 ஆம் ஆண்டில் வெளிவந்து நல்ல வரவேற்பைப் பெற்ற ஆஷிக்கி 2 போன்ற திரைப்பட வாய்ப்புகளை மறுத்தார்.

பிரீதிகா ராவ் , சிக்கு புக்கு எனும் தமிழ்த் திரைப்படத்தில் நடித்தார். 2010 ஆம் ஆண்டில் வெளிவந்த இந்தத் திரைப்படத்தை மீடியா ஒன் குளோபல் நிறுவனம் தயாரித்திருந்தது. இவர்கள் ரசினிகாந்த் நடித்த கோச்சடையான் திரைப்படத்தைத் தயாரித்தவர்கள் . இந்தத் திரைப்படத்தில் ஆர்யா உடன் நடித்திருப்பார். நியூயார்க் திரைப்பட அகாதமியில், இதழ் ஒளிபரப்பு தொடர்பான பட்டயப்படிப்பு படிக்கச் சென்றதால் திரைப்பட வாய்ப்புகளை ஏற்கவில்லை.

2014 ஆம் ஆண்டில், பிராந்திய சினிமாவில் நடிப்பதை நிறுத்தி விட்டு தேசியத் தொலைக்காட்சித் தொடர்களில் நடிக்கச் சென்றார். கலர்ஸ் தொலைக்காட்சியில் வெளிவந்த பீந்தேயா எனும் தொடரில் ஆலியா ஜெயின் அப்துல்லா கதாப்பாத்திரத்தில் நடித்தார். சனவரி, 2015 இல் கொல்கத்தாவில் நடைபெற்ற கலாகர் விருது (அச்சு ஊடங்களுக்கான விருது) நிகழ்ச்சியில் சிறந்த பெண் நடிக்கைக்கான விருதினைப் பெற்றார். மேலும் அதே ஆண்டில் சிறந்த அறிமுக நடிகைக்கான ஜீ கோல்டு பெஸ்ட் விருதினைப் பெற்றார். 

2010 ஆம் ஆண்டில் தமிழில் சிக்கு புக்கு எனும் திரைப்படத்தில் முதன்முறையாக நடித்தார். கோச்சடையான் திரைப்படத்தைத் தயாரித்த குளோபல் ஒன் நிறுவனம் இந்தத் திரைப்படத்தைத் தயாரித்தது. இந்தத் திரைப்படத்தில் அம்மு மீனாள் கதாப்பாத்திரத்தில் நடித்திருந்தார். ஆர்யா முதன்மைக் கதாப்பத்திரத்தில் நடித்திருந்தார். இந்தத் கதாப்பத்திரத்தில் நடிக்க முதலில் வித்யா பாலனிடம் தான் கேட்கப்பட்டது. பின் பிரீதிகா ராவை ஒப்பந்தம் செய்தனர். மணிகண்டன் என்பவர் இந்தத் திரைப்படத்தை இயக்கினார். டிசம்பர் 3, 2010 இல் வெளியான இத்திரைப்படத்திற்கு இந்தியத் திரைப்படத் தணிக்கை குழு யு சான்றிதழ் வழங்கியது. இதன் தொலைக்காட்சி ஒளிபரப்பு உரிமையை விஜய் தொலைக்காட்சி பெற்றது. இந்தத் திரைப்படத்திற்கு சுமாரான வரவேற்பு கிடைத்தது.

2012 ஆம் ஆண்டில் தெலுங்கில் பிரியுடு எனும் திரைப்படத்தில் மது லதா எனும் கதாப்பாத்திரத்தில் நடித்தார். 


</doc>
<doc id="400816" url="https://ta.wikipedia.org/wiki?curid=400816" title="பாம்பு சட்டை (2017 திரைப்படம்)">
பாம்பு சட்டை (2017 திரைப்படம்)

பாம்பு சட்டை (Paambhu Sattai) ஒரு இந்திய தமிழ் மொழி அதிரடித் திரைப்படம் ஆகும்.  இத்திரைப்படம் அறிமுக இயக்குநர் ஆதம் தாசனால் எழுதி இயக்கப்பட்டுள்ளது.  பாபி சிம்ஹா, கீர்த்தி சுரேஷ், குரு சோமசுந்தரம் மற்றும் முக்தா பானு முக்கிய கதாபாத்திரங்களில் நடித்துள்ளனர். இத்திரைப்படத்தை மனோபாலா தயாரித்துள்ளார்.  இத்திரைப்படத்திற்கான இசை அஜீஸ் (பாடகர்) ஆல் ஆக்கப்பட்டுள்ளது. 2014 ஆம் ஆண்டு இப்படத்தின் படப்பிடிப்பு தொடங்கி நீட்டிக்கப்பட்ட  தாமதத்திற்குப் பிறகு 24 மார்ச் 2017 இல் வெளியாகியுள்ளது.

தட்சிணா மூர்த்தி தனது ஒழுக்க நெறிகளின் காரணமாக அடிக்கடி தனது வேலையை இழக்கும் இளைஞன் ஆவான். இவனது மைத்துனி/அண்ணி மலர் நகைக்கடையில் பணிபுரியும், தன்னம்பிக்கையுள்ள அழகிய இளம்பெண் ஆவாள். மலர் தனது கணவனை (தட்சணாவின் சகோதரன்) திருமணமான ஒரு மாதத்தில் இழந்து விடுகிறாள். அறியப்படாத காரணங்களுக்காக அவளது கணவர் அவர்கள் வசிக்கும் குடியிருப்புக்கு அருகில் உள்ள இரயில் தண்டவாளத்தில் இறந்து கிடக்கிறார்.  இளம் விதவையாக இருப்பினும் மலரும், தட்சணாவும் ஒரே கூரையின் கீழ் வசித்து வருகின்றனர். தனது அண்ணனை விரும்பியதற்காக அவளது குடும்பத்தையே இழந்து வந்த காரணத்தால் மலர் மீது தட்சணா மரியாதை கொண்டுள்ளான். தட்சணா தனது அண்ணியிடம் மறுமணம் செய்து கொள்ளுமாறு அறிவுறுத்தி அவளை இசையச் செய்ய முயற்சிக்கிறான். ஆனால், தொடர்ந்து மலர் அதற்கு மறுத்து வருகிறாள்.

தட்சணா நீர் பாட்டில் விநியோகம் செய்யும் கடையொன்றில் வேலைக்குச் சேர்கிறான். அவனுடைய வேலையின் தன்மை அவனைப் பலவிதமான மக்களை அறிமுகப்படுத்தி வைக்கிறது. ஒரு காலகட்டத்திற்குப் பிறகு, தனது வாடிக்கையாளர் நிறுவனத்தில் ஒன்றான  ஆடை நிறுவனத்தில் பணிபுரியும் பெண்ணுடன் தட்சணாவிற்குக் காதல் வருகிறது. வேணியின் தந்தையார் நகரசுத்தி தொழிலாளி இவர்களது காதலை ஏற்றுக்கொள்கிறார். ஆனால், மலருக்கும் தட்சணாவுக்கும் உள்ள  உறவை சந்தேகிக்கிறார்.  இதன் விளைவாக, மலர் தனது இரண்டாவது திருமணத்திற்கு சம்மதிக்கிறாள். தட்சணா மலருக்கு தகுந்த மணமகனைக் கண்டுபிடிக்கிறான். ஆனால், அந்த மணமகனோ தனது பொருளாதார நெருக்கடியினால், திருமணத்திற்குத் தயாராய் இல்லை. தட்சணா ஜீவாவின் நிதி நெருக்கடியைத் தீர்க்க பணம் சேகரிக்க முயற்சிக்கிறான். மலரின் திருமணம் நடக்க தட்சணா செய்யும் முயற்சிகளில், பல நல்ல மனிதர்கள்  பணம் தருகின்றனர். இருப்பினும், போதுமான பணம் சேரவில்லை. 


இப்படத்தின் தயாரிப்பு 2014 ஆம் ஆண்டின் பின்பகுதியில் தொடங்கியது. பாபி சிம்ஹா மற்றும் கீர்த்தி சுரேஷ் ஆகியோர் ஆதம் தாசனின் அறிமுகப் படத்தில் நடிக்க ஒப்பந்தமாயினர். இத்திரைப்படமானது தொடக்கத்தில் மனோபாலாவின் பிக்சர் ஹவுஸ் ஸ்டூடியோ மற்றும் சரத்குமார், ராதிகா சரத்குமார் மற்றும் லிஸ்டின் ஸ்டீபன் ஆகியோரின் மேஜிக் ஃபிரேம்ஸ் நிறுவனத்தின் கூட்டுத்தயாரிப்பாக தொடங்கியது. முக்தாபானு தனது காட்சிகளை மார்ச் 2015 இல் தனது காட்சிகளை நடித்து முடித்து தான் ஒரு விற்பனைப் பெண்ணாக நடித்துள்ளதாக நடித்துள்ளதாக தெரிவித்தார். இத்திரைப்படம் 2015 ஆம் ஆண்டின் மத்தியில் முடிக்கப்பட்டு சூலை 2015 இல் பின்னணி ஒலிப்பதிவு நடைபெற்றது. 

மிக நீண்ட காலத் தயாரிப்புத் தாமதத்திற்குப் பின், இத்திரைப்படம் சினிமா சிட்டியின் கே. கங்காதரன் என்பவருக்கு விற்கப்பட்டு விட்டதாகவும், அவர் திரைப்படத்தை திசம்பர் 2016 இல் வெளியிட உள்ளதாகவும் அறிவிக்கப்பட்டது. இதற்குப் பிறகும் பல தாமதங்களை் கடந்து, இத்திரைப்படம் அபி & அபி பிக்சர்ஸ் நிறுவனத்தின் உதவியோடு மார்ச் 2017 இல் திரைக்கு வந்தது. 


</doc>
<doc id="400829" url="https://ta.wikipedia.org/wiki?curid=400829" title="பென்சொடயசெபின்">
பென்சொடயசெபின்

பென்சொடயசெபின் (Benzodiazepines. BZD, BZs), சில நேரங்களில்  "பென்சோஸ்" (Benzos) எனப்படும் மருந்துகள், பென்சின் வளையமும்  ஒரு டையசெபின் (diazepine) வளையமும் இணைந்து உருவாகும்  மருந்துகளின் தொகுதி ஆகும்.  லிப்ரியம் (Librium)  அல்லது குளோர்டையசெபொக்சைடு (chlordiazepoxide) என்றழைக்கப்படும் முதலாவது பென்சோஸ் மருந்தானது, லியோ ஸ்டேர்ன்பெக் எனும் அறிவியலாளரின் ஆய்வில் 1955இல், தற்செயலாகக் கண்டுபிடிக்கப்பட்டது. 1963இலிருந்து மருத்துவ சந்தையில்  டையசெபம் அல்லது வாலியம் என்றழைக்கப்படும் இன்னொரு பென்சொடயசெபின் மருந்து விற்பனைக்கு வந்தது. 1977 இல் பென்சோஸ் கூட்ட மருந்துகள் உலகில் அதிகம் பரிந்துரைக்கப்படும் மருந்துகளாக இடம்பிடித்தன. 
 இவை உளவியல் நோய்களுக்கான மயக்கமூட்டி
மருந்துகளாக பொதுவாகப் பயன்படுகின்றன.. பதட்டம், தூக்கமின்மை, வலிப்பு, தசைபிடிப்பு, மதுவுக்கு அடிமையானோரை மீட்டல் முதலிய பல்வேறு நோய்நிலைமைகளுக்கு மருந்தாக பென்சொடயசெபின்கள் பரிந்துரைக்கப்படுகின்றன.

மயக்கம், தூக்க ஊக்கி, பதற்றக்குறைவு, வலிப்படக்கி, தசை தளர்வு, மற்றும் நினைவு மறப்பு போன்ற இயல்புகள் பொதுவாக பென்சோஸ் கூட்ட மருந்துகளுக்குரியவை. இதைப்பயன்படுத்தி, மதுபோதைக்கு அடிமையானோரை மீட்டல், வலிப்பு, பதற்ற நோய்கள்,  பதகளிப்புக் கோளாறுகளால் பாதிக்கப்பட்டோர், பீதியடைந்தோர், கிளர்ச்சியடைந்தோர் மற்றும் தூக்கமின்மையால் அவதிப்படுவோர் போன்றோருக்கு சுகம் தர முடியும். பொதுவாக இச்சந்தர்ப்பங்களில் இவை வாய்வழி மருந்தாகவே பயன்படுகின்றன. எனினும் ஊசிவழியிலும், தசை-குருதி ஊடாகவும், குதவழியாகவும் இம்மருந்தை செலுத்த முடியும்.. பொதுவாக, பென்சொடயசெபின்கள் சிக்கலில்லாத பாதுகாப்பான, குறுகிய காலத்துக்கு பயன்தரும்
திறன் மிக்க மருந்துகளாகும். எனினும் இவற்றைப் பயன்படுத்துவதால் ஏற்படும் சகிப்புமை, நோயாளிகளை தமக்கு அடிமையாக்கவும் செய்யும். இவற்றின் நீண்டகாலப் பாவனை, சிந்தனை, மனம் சார்ந்த இயக்கம், நினைவாற்றல் போன்றவற்றில் பெரும் பாதிப்பை ஏற்படுத்தும் என்பதால் இவற்றின் நீண்டகாலப் பாவனையைக் குறைக்க வேண்டும்..

பென்சொடயசெபின்களை மிகையாக உள்ளெடுப்பதால் பல சிக்கல்கள் உண்டாவது கண்டறியப்பட்டிருக்கிறது..  இந்த மருந்துகளை, மது, அபின் அல்லது மனவழுத்த நிவாரணிகளுடன் கலந்து உட்கொண்டால் நச்சாகும். இவற்றின் மிகையூட்டு காரணமாக இறப்புகள் பதிவாகியுள்ளதுடன், மிகையூட்டின் அறிகுறிகளாக நாக்குழறல், அயர்வு, விழி நடுங்குதல், உயர் இரத்த அழுத்தம், மயக்கம் என்பன அமைகின்றன.

தசைத்தளர்வு இயல்பால், பென்சொடயசெபின்களைப் பயன்படுத்துவோருக்கு சுவாச அழுத்தம்  ஏற்படலாம். எனவே தசைக் களைப்பு, தூக்கத்தில்
மூச்சடைப்பு, மூச்சுக்குழாய் அழற்சி, மற்றும் சிஓபிடி முதலான பக்கவிளைவுகளை ஏற்படுத்தும். ஆளுமைக் கோளாறுகள் அல்லது அறிவுசார் இயலாமை  உள்ள நோயாளிகள் இம்மருந்துகளை அடிக்கடி உட்கொண்டால், முரண்பாடான விளைவுகள் ஏற்படலாம். கடும் மன அழுத்தம், உள்ளவர்களில் இம்மருந்துகளின் பாவனை, தற்கொலைத் தூண்டலையும் ஏற்படுத்தலாம்.  குடிப்போர், ஆப்பியாய்டு மற்றும் பார்ப்பிசுரேட் பாதிப்புகள் உள்ளோர் பென்சோஸ் மருந்துகளை உட்கொண்டால் உயிராபத்து ஏற்படுமென்பதால், அவர்கள் எச்சரிக்கையாகவே இம்மருந்துகளைக் கையாள வேண்டும்.

பென்சோஸ்களின் மிகவும் பொதுவான பக்க விளைவுகள் மயக்கம், களைப்பு, குறைவான உணர்வு நிலை என்பனவாகும். உடல் ஒருங்கிணைப்பில் ஏற்படும் கோளாறுகளால்  தடுக்கி வீழல், காயங்கள் என்பன - குறிப்பாக - முதியோரில் ஏற்படலாம். வாகனம் ஓட்டும் இயல்பு இழக்கப்படுதல், அதனால் ஏற்படும் வீதி விபத்துகள் ஆண்மை குறைவு மற்றும் விறைப்புத்தன்மை இல்லாமலாதல், மன அழுத்தம்,  உயர் ரத்த அழுத்தம் என்பன குறிப்பிடத்தக்க பக்கவிளைவுகள். அரிதாக அவதானிக்கப்பட்ட பக்க விளைவுகள் குமட்டல்,பசி, மங்கலான பார்வை, குழப்பம்,கொடுங்கனவுகள் என்பன. 

அமெரிக்க  அமெரிக்க உணவு மற்றும் மருந்து நிர்வாகம் நடத்திய ஆய்வொன்றில் தாய்வயிற்றில் உள்ள சிசுக்களில் இது பாதிப்பை ஏற்படுத்தலாம் என்பது தெரியவந்துள்ளது.  பென்சோஸ் மருந்தை உட்கொண்டால் குழந்தை பிளவு அண்ணத்துடன் பிறப்பதற்கு 0.06 முதல் 0.07% விழுக்காடு வரை வாய்ப்புகள் உண்டு. வயிற்றிலுள்ள குழந்தைகளுக்கு இவை பொதுவாக ஆபத்து ஏற்படுத்தக்கூடும் என்பதால்,  
டையஸிபம் அல்லது குளோர்டையசெபொக்சைடு முதலான ஓரளவு பாதுகாப்பான பென்சோஸ் மருந்துகள் கர்ப்ப காலத்தில் பரிந்துரைக்கப்படுகின்றன . ஏனைய ஆபத்தான மருந்துகளையும் மிகக்குறைந்த அளவில் குறுகிய காலத்துக்கு மட்டும் உள்ளெடுக்கும் போது, சிசுவுக்கு ஏற்படும் பாதிப்புகள் குறைவடையக் கூடும்.

முதியவர்களில் பென்சோஸ் மருந்துகளின் நன்மைகள் குறைவாகவும் பாதிப்புகள் அதிகமாகவும் உள்ளன.  முதியவர்கள் இம்மருந்துகளைப் பயன்படுத்தும் போது, அவர்கள் அதற்கு அடிமையாகவும், நினைவாற்றல் கோளாறுகள், உடலியக்க இசைவு இழக்கப்படுதல், விபத்துக்கள், கீழே விழுதல், இடுப்பு முறிவுகள் ஏற்படல்  முதலிய ஆபத்துகளும் அதிகம் ஏற்பட வாய்ப்புகள் உண்டு.  மேலும் இம்மருந்துகளுக்கு அவர்கள் அடிமையாகும் போது,  டிமென்ஷியா, மன அழுத்தம் அல்லது பதட்டம் அறிகுறிகள் முதலான பிரச்சினைகள் ஏற்பட்டு படிப்படியாக அதிகரிக்கும்.  இம்மருந்துகளால் தான் இவை ஏற்படுகின்றன என்று அறியாமல், அவை வயதாதலின் அறிகுறிகள் என்று தவறாகப் புரிந்துகொள்ளப்பட அதிக வாய்ப்புகள் உண்டு. எனவே, முதியோருக்கு பென்சோஸ் மருந்துகளை குறைந்த காலத்துக்கு, குறைந்த அளவிலேயே பரிந்துரைக்கவேண்டும்.


</doc>
<doc id="400834" url="https://ta.wikipedia.org/wiki?curid=400834" title="நினைக்கத் தெரிந்த மனமே">
நினைக்கத் தெரிந்த மனமே

நினைக்கத் தெரிந்த மனமே விஜய் தொலைக்காட்சியில் டிசம்பர் 26ம் தேதி 2017ஆம் ஆண்டு முதல் திங்கள் முதல் வெள்ளி வரை இரவு 10 மணிக்கு ஒளிபரப்பான காதல், குடும்பக் கதை பின்னணியை கொண்ட மெகா தொடர் ஆகும். இந்த தொடரில் ரெட்டை வால் குருவி புகழ் அஸ்வின் அரவிந்தாக நடிக்கிறார். புதுமுக நடிகை ஐஸ்வர்யா இந்தத் தொடரின் மூலம் தமிழ்த் தொலைக்காட்சிக்கு அறிமுகமாகியுள்ளார். நடிகை உமா ரியாஸ் இத் தொடரில் ஒரு முக்கிய கதாபாத்திரத்தில் நடிக்கின்றார். 

இந்த தொடரின் கதை தீபா ஒரு விபத்தில் தனது நினைவை இழக்கின்றார். தீபா, வசதியும் அன்பும் கொண்ட கணவர் அரவிந் மற்றும் அவரது குடும்பத்துடன் சந்தோஷமாக வாழ்ந்து வருகின்றார். ஒருநாள் அனைத்தும் நொறுங்கி விடுகின்றது. அவள் உண்மை என்று நினைத்த வாழ்க்கை, பொய் என்று தோன்றியது. அவரின் கடந்த கால குடும்பத்தினர் யார்? தீபாவின் இந்த நிலைக்கு காரணம் என்ன?




</doc>
<doc id="400848" url="https://ta.wikipedia.org/wiki?curid=400848" title="சரவணன் இருக்க பயமேன்">
சரவணன் இருக்க பயமேன்

சரவணன் இருக்க பயமேன் ("Saravanan Irukka Bayamaen) என்பது 2017 ஆம் ஆண்டில் வெளிவந்த தமிழ் நகைச்சுவைத் திரைப்படம் ஆகும்."

இதனை எழுதி இயக்கியவர் எழில் (இயக்குநர்) ஆவார். உதயநிதி ஸ்டாலின், ரெஜினா கசாண்ட்ரா ஆகியோர் முக்கியக் கதாப்ப்பத்திரங்களில் நடித்துள்ளனர். மேலும் சிருஷ்டி டங்கே, சூரி, லிவிங்ஸ்டன் (நடிகர்), யோகி பாபு , மன்சூர் அலி கான் ஆகியோர் துணைக் கதாப்பத்திரங்களில்நடித்துள்ளனர். மேலும் ரோபோ சங்கர், ரவி மரியா ஆகியோர் சிறப்புத் தோற்றங்களில் நடித்துள்ளனர். 

உதயநிதி ஸ்டாலினின் ரெட் ஜெயண்ட் மூவிஸ் நிறுவனம் தயாரித்தது. இந்தத் திரைப்படம் மே 12, 2017 இல் வெளியானது. 

சரவணன் (உதயநிதி ஸ்டாலின்) வாழ்க்கையில் எந்தக் குறிக்கோள்களும் இல்லாமல் இருக்கும் இளைஞர். கல்யாணம்(சூரி உள்ளூர் அரசியல் கட்சியின் தலைவராக உள்ளார். அவருக்கு கோழித்துண்டு கிடைக்காத காரணத்தினால் அவர் அந்தக் கட்சியிலிருந்து விலகுகிறார். அவரை தேசிய அரசியலில் தான் ஈடுபட வைப்பதாக சரவணன் கூறுகிறார். அப்போது எதிர்பாராத விதமாக நடக்கும் ஒளிப்பட மாறுதலால் சரவணன் தமிழ்நாட்டின் அரசியல் கட்சித் தலைவராகவும், கல்யாணம் வெளிநாடு செல்லவும் நேரிடுகிறது. அவர் வெளிநாட்டில் ஒட்டகத்தினைப் பராமரிக்கும் வேலையை செய்து வருகிறார். இவரின் வீட்டையே சரவணன் தனது கட்சி அலுவலமாகப் பயன்படுத்தி வருகிறார்.

அந்த சமயத்தில் தேன்மொழி (ரெஜினா கசாண்ட்ரா) தனது உறவினரான சரவணின் வீட்டிற்கு குடும்பத்துடன் வருகிறார். இவரைப் பார்த்ததுமே சரவணன் இவர்மேல் காதல் கொள்கிறார். ஆனால் தேன்மொழி இதனை மறுக்கிறார். சரவணனுடைய காதலுக்கு அவரின் தோழியான பாத்திமாவின் ஆன்மா உதவிபுரிகிறது. பாத்திமா ஒரு விபத்தில் இறந்துவிடுகிறார். இறப்பதற்கு முன் சரவணன் மீது இவருக்கு ஈர்ப்பு இருந்தது. 

இந்த சமயத்தில் வீரசிங்கத்தின் (மன்சூர் அலி கான்) மகனான ராஜதுரைக்கும் தேன்மொழிக்கும் திருமண ஏற்பாடுகள் நடக்கிறது. அந்தத் திருமணத்தை நிறுத்தி எவ்வாறு சரவணனும் தேன்மொழியும் சேர்ந்தார்கள் என்பதை நகைச்சுவை கலந்து திரைக்கதை அமைத்திருப்பார்கள் 

சூலை,2016 இல் உதயநிதி ஸ்டாலின் தான் இயக்குநர் எழிலின் இயக்கத்தில் நகைச்சுவையை மையமாகக் கொண்ட திரைப்படத்தை தயாரித்து நடிக்க இருப்பதாகத் தெரிவித்தார். எழில் இதற்கு முன் வேலைனு வந்துட்டா வெள்ளைக்காரன் எனும் திரைப்படத்தை இயக்கினார். ரெஜினா கசாண்ட்ரா மற்றும் சிருஷ்டி டங்கே ஆகியோர் முக்கிய பெண் கதாப்பத்திரங்களில் நடிக்க ஒப்பந்தம் செய்யப்பட்டனர். நகைச்சுவைக் கதாப்பாத்திரத்தில் நடிக்க சூரி ஒப்பந்தம் ஆனார். அதிகாரப்பூர்வமாக இந்தத் திரைப்படத்தின் தலைப்பானது அதன் சுவரிதழோடு செப்டம்பர், 2016 இல் வெளியானது. 

இந்தத் திரைப்படம் மே 12, 2017 இல் வெளியானது. இதன் தொலைக்காட்சி ஒளிபரப்பு உரிமையை விஜய் தொலைக்காட்சி பெற்றது. 

மனம் கொத்திப் பறவை (திரைப்படம்), தேசிங்கு ராஜா (திரைப்படம்), வெள்ளக்கார துரை ஆகிய திரைப்படங்களுக்கு அடுத்ததாக இயக்குநர் எழில், இசையமைப்பாளர் டி. இமான் நான்காவது முறையாக இணைந்தனர். உதயநிதி ஸ்டாலின் மற்றும் இமான் ஆகியோர் இணையும் முதல் திரைப்படமாகும். இதில் மொத்தம் ஐந்து பாடல்கள் உள்ளது. அனைத்துப் பாடல்களையும் யுகபாரதி எழுதியுள்ளார். கே. ஜி. வெங்கடேஷ் ஒளிப்பதிவு செய்துள்ளார். 


</doc>
<doc id="400852" url="https://ta.wikipedia.org/wiki?curid=400852" title="சோனாலி குல்கர்னி">
சோனாலி குல்கர்னி

சோனாலி குல்கர்னி (Sonali Kulkarni) பிறப்பு : நவம்பர் 3, 1973) என்பவர் இந்திய நடிகை ஆவார். இவர் கன்னடம், குஜராத்தி, மராத்திய மொழி, இந்தி, மற்றும் தமிழ் போன்ற பல மொழிகளில் நடித்துள்ளார். இவர் தோஹி, தியோல், தில் சக்தா, சிங்கம், டேக்சி நம்பர் 9211 ஆகியத் திரைப்படங்களில் நடித்ததன் மூலம் பரவலாக அறியப்படுகிறார். 1994 ஆம் ஆண்டில் தமிழில் வெளிவந்த மே மாதம் திரைப்படத்தில் சந்தியா எனும் கதாப்பாத்திரத்தில் நடித்துள்ளார். 

சோனாலி குல்கர்னியின் முதல் திரைப்படம் கன்னட மொழியில் வெளிவந்த செலுவி எனும் திரைப்படம் ஆகும். இதனை கிரிஷ் கர்னாட் இயக்கினார். இவர் பல மொழித் திரைப்படங்களில் நடித்துள்ளார். இவர் நடித்த இத்தாலி மொழித் திரைப்படமான ஃபுகோ சு தி மீ எனும் திரைப்படத்திற்காக 2006 ஆம் ஆண்டில் நடைபெற்ற கான் திரைப்பட விழாவில் விருது பெற்றார். 

2002 ஆம் ஆண்டின் தேசிய விருது பெற்றார். சைத்ரா எனும் குறும்படத்தில் நடித்ததற்காக நடுவர்களின் சிறப்பு விருதைப் பெற்றார். 

லோக்சதா எனும் மராத்திய பத்திரிகையில் பதிப்பசிரியராக சூன் 2015 முதல் மே 2017 வரை பணிபுரிந்தார். பேரமைதி எனும் பகுதில் வாரம் ஒருமுறை எழுதிவந்தார். அந்தப் பகுதிகள் அனைத்தையும் அதே பெயரில் ராஜஹன்சா பிரகாசன் என்பவர் தொகுத்து நூலாக வெளியிட்டார். இந்த நூலை நானா படேகர் வெளியிட்டார். பின் சோனாலியின் எழுத்துக்களைப் படிக்கும் போது அவர் முழுமையாக என்னை தன்னுடைய எழுத்துக்களால் ஆட்கொள்கிறார். இவரின் படைப்புகள் அனைத்தும் எளிய நடையில் சிறப்பாக உள்ளது என நானா படேகர் தெரிவித்துள்ளார். 

சோனாலி குல்கர்னி நவம்பர் 3, 1974 இல் புனே, மகாராட்டிரத்தில் பிறந்தார். இவருடைய தந்தை பொறியாளர் ஆவார். சோனாலிக்கு சந்தீப் மற்றும் சந்தேஷ் எனும் இரு சகோதரர்கள் உள்ளனர். சந்தேஷ் திரைப்பட இயக்குநராக உள்ளார். அபினயா வித்யாலயா பள்ளிக்கூடத்தில் பள்ளிப்படிப்பை நிறைவு செய்தார். பெர்கூசன் கல்லூரில் அரசியல் அறிவியலில் பட்டம் பெற்றார். பின் மராத்திய இலக்கியம் பயில்வதற்கான உதவித் தொகையைப் பெற்றார். 

சோனாலி குல்கர்னி , சந்திரகாந்த் குல்கர்னி எனும் எழுத்தாளரைத் திருமணம் செய்தார். பின் இருவரும் திருமண முறிவு பெற்றனர். பின் மே 24, 2010 இல் நசிகத் பன்ட்வைத்யா என்பவரைத் திருமணம் செய்தார். இவர் தற்போது சோனி பொழுதுபோக்குத் தொலைக்காட்சியின் இயக்குனராக உள்ளார். இவர்களுக்கு ஒரு குழந்தை உள்ளது. 

சோனாலி குல்கர்னியின் முதல் திரைப்படம் செலுவி எனும் கன்னடத் திரைப்படம் ஆகும். இது கருநாடக நாட்டார் கதையினை அடிப்படையாகக் கொண்டு எடுக்கப்பட்டது. இதனை கிரிஷ் கர்னாட் இயக்கினார். இது இந்திய சமுதாயத்தில் பெண்களின் பங்களிப்பை பிரதிபலிக்கும் விதத்தில் இருந்தது. தங்களது துயரங்களைப் பொருட்படுத்தாது , எந்த வித எதிர்பார்ப்புகளும் இன்றி சேவை செய்யும் விதமாக கதையை வடிவமைதிருப்பார். மேலும் காடழிப்பு பற்றிய விழிப்புணர்வுப் படமாகவும் அமைந்திருக்கும். கான் திரைப்பட விழாவில் இந்தத் திரைப்படம் காட்சிப்படுத்தப்பட்டது. 

2002 ஆம் ஆண்டில் தேசிய விருது (நடுவர் சிறப்பு விருது) சைத்ரா எனும் குறும்படத்திற்காகப் பெற்றார். 1996 இல் தோஹி திரைப்படத்திற்காக பிலிம்பேர் விருது பெற்றார். 2015 இல் சிறந்த மராத்திய நடிகைக்கான பிலிம்பேர் விருது பெற்றார். 

2001 பிலிம்பேர் விருதுகளில் மிஷன் காஷ்மீர் திரைப்படத்திற்காக சிறந்த பெண் துணை நடிகைக்கான பிரிவில் பரிந்துரைக்கப்பட்டது. இதே திரைப்படத்திற்காக அதே ஆண்டில் ஸ்கிரீன் வீக்லி விருதிற்காகப் பரிந்துரைக்கப்பட்டது. 


</doc>
<doc id="400856" url="https://ta.wikipedia.org/wiki?curid=400856" title="கெட்டி வில்லா">
கெட்டி வில்லா

கெட்டி வில்லா (Getty Villa) என்பது கெட்டி மையத்தின் இரண்டு வளாகங்களில் ஒன்றாகும். மற்றொன்று ஜீன் பால் கெட்டி அருங்காட்சியகம் ஆகும். இந்த இடம் அமெரிக்க ஐக்கிய நாடுகளின் கலிபோர்னியா மாகாணத்தில் லாஸ் ஏஞ்சலீஸ் நகரத்திற்கு அருகாமையில் பசிபிக் பாலிசாடேஸில் உள்ள மாலிபு கடற்கரையின் கிழக்கு முனையில் அமைந்துள்ளது. கெட்டி வில்லாவானது பழங்கால கிரீஸ், ரோம் மற்றும் யூட்ருரியாவின் கலை மற்றும் கலாச்சாரத்தைப் பற்றிய அறிவிற்காக அர்ப்பணிக்கப்பட்ட கல்வி மையமாகவும், அருங்காட்சியகமாகவும் விளங்குகிறது.  இங்கு 44,000 கிரேக்க, ரோமானிய, மற்றும் யூட்ருசன் பழங்காலச்  சின்னங்களைக் கொண்டுள்ளது. அவை கி.மு 6500 முதல் கி.பி 400 ஆம் ஆண்டு வரையிலான காலப் பழமை கொண்டவை. இவற்றில் லான்சுடவ்ன் எராக்லெசு மற்றும் விக்டோரியஸ் யூத் ஆகிய கலைப் படைப்புகளும் உள்ளடங்கும். தொல்பொருள் சார் மற்றும் இன வரலாறு பாதுகாப்பு தொடர்பான கெட்டி தலைமையாளர் திட்ட அலுவலகம் இவ்வளாகத்தினுள் அமைந்துள்ளது. இங்குள்ள தொகுப்புகள் தொடர்பான இணைய வழி மற்றும் ஒலி வழி கெட்டி வழிகாட்டி ஆவணப்படுத்தப்பட்டுள்ளன. 
1954 ஆம் ஆண்டில் ஆயில் டைகூன் ஜெ. பவுல் கெட்டி, பசிபிக் கடலோர செங்குத்து மலைத்தொடரில் இருந்த தனது இல்லத்திற்கருகாமையில் ஒரு காட்சியகத்தைத் தொடங்கினார். அங்கிருந்து வேகமாக வெளியெறி, தனது அசலான மலையுச்சி காட்சியகத்திலிருந்து கீழே உள்ள தனது சொத்தில் இரண்டாவது அருங்காட்சியகத்தை, கெட்டி வில்லாவைக் கட்டினார். இந்த வில்லாவினுடைய தோற்றமானது ஹெர்குலியத்தில் அமைந்துள்ள பாபிரி வில்லாவினால் துாண்டுதலினால் அமைக்கப்பட்டதாகும். மேலும், பல புராதன தலங்களைப் பற்றிய கூடுதல் விவரங்களை எல்லாம் உள்ளடக்கியதாகவும் இருந்தது. இந்த அருங்காட்சியகம் கட்டிடடப் பொறியியல் வல்லுநர்கள் இராபர்ட். இ. லாங்டான் ஜுனியர் மற்றும் எர்னஸ்ட் சி. வில்சன் ஜுனியர் ஆகியோரின் மேற்பார்வையிலும், தொல்பொருளியல் ஆய்வாளர் நார்மன் நியுயர்பர்க் என்பவரின் ஆலோசனைப்படியும் வடிவமைக்கப்பட்டதாகும். இந்த அருங்காட்சியகம் 1974 ஆம் ஆண்டில் திறந்து வைக்கப்பட்டது. 1976 இல் மரணமடைந்த கெட்டியால் இந்த அருங்காட்சியகம் ஒருபோதும் பார்வையிடப்படவில்லை. அவருடைய மரணத்தைத் தொடர்ந்து இந்த அருங்காட்சியகம் $661 மில்லியன் மதிப்பில் மரபுவழிப்பட்டதாக மாற்றப்படும் முயற்சியில் மேலும் விரிவாக்கப்பட்ட வளாகத்தில் விரிவாக்கப்பட திட்டமிடப்பட்டது. கெட்டி மையத்தின் தளத்தின் வளர்ச்சியின் மொத்த அளவைக் குறைக்க ஒப்புக்கொண்டதன் மூலம் தனது புதிய வளாகத் திட்டத்திற்குப் புறம்பான எதிர்ப்பை இந்த அருங்காட்சியகம் வெற்றி கண்டது. அருங்காட்சியகத்தின் மொத்த இடத் தேவைகளை பூர்த்தி செய்ய, இந்த அருங்காட்சியகம், கெட்டி வில்லா கிரேக்க கலாச்சாரம், பண்டைய உரோமன் மற்றும் எட்ருஸ்கன் நாகரிக தொல்பொருட்கள் ஆகியவற்றை இரண்டு இடங்களிலும் பிரித்துக் கொள்ள முடிவு செய்யப்பட்டது. 1993 ஆம் ஆண்டில், கெட்டி அறக்கட்டளை ரொடோல்போ மச்சாடோ மற்றும் ஜார்ஜ் சில்வெட்டி ஆகியோரை கெட்டி வில்லா மற்றும் அதன் வளாகத்தை வடிவமைத்து புதுப்பிக்கத் தேர்ந்தெடுத்தது. 1997 ஆம் ஆண்டில் இந்த அருங்காட்சியத்தின் தொகுப்பிலுள்ள பொருட்களில் பகுதியானவை கெட்டி மையத்தில் காட்சிப்படுத்தும் பொருட்டு இடமாற்றம் செய்யப்பட்டன. கெட்டி வில்லாவானது புதுப்பித்தலுக்காக மூடப்பட்டது. புதுப்பித்தலின் போது அருங்காட்சியகத் தொகுப்பு மறுபடி தக்க வைக்கப்பட்டன. 2004 ஆம் ஆண்டு தொடங்கி, அருங்காட்சியகம் மற்றும் லாஸ் ஏஞ்சல்ஸ், கலிபோர்னியா பல்கலைக்கழகம், துருக்கியில் மத்திய கிழக்கின் கலையைப் பாதுகாப்பது தொடர்பான படிப்பை பயிற்றுவிக்கும் கோடை நிறுவனங்களை நடத்தின.



</doc>
<doc id="400863" url="https://ta.wikipedia.org/wiki?curid=400863" title="ஒப்பு காமாக் கதிர் மாறிலி">
ஒப்பு காமாக் கதிர் மாறிலி

ஒப்பு காமாக் கதிர் மாறிலி ( specific gama ray constant) என்பது ( கே காரணி ( K factor) என்றும் அறியப்படும்)கதிர் ஐசோடோப்புகள் பயன்படும் இடங்களில்

உபயோகப்படும் ஒரு முக்கிய அளவாகும். ஒரு புள்ளியில், ஒரு குறிப்பிட்ட அளவு கதிர் ஐசோடோப்பிலிருந்து பெறப்படும் 

கதிர் வீச்சின் அளவாகும்.இது ஒரு மில்லிக் கியூரி ஐசோடோப்பிலிருந்து ஒரு சென்றி மீட்டர் தொலைவில் ஒரு மணி 

நேரத்தில் பெறப்படும் கதிர்வீச்சின் அளவாகும். இதுவே ஒப்புக் காமாக் திர் மாறிலி எனப்படுகிறது.இந்த அளவு கதிர் மருத்துவப் துறையில் அதிகம் பயன்படுகிறது. தொழில்துறையில் இதைவிடவும் பெரிய அளவு பயன்படுகிறது. இது ஒரு கியூரி அளவு ஐசோடோப்பிலிருந்து ஒரு மணி நேரத்தில் ஒரு மீட்டர் தொலைவில் பெறப்படும் கதிர்வீச்சளவாகும். சில ஐசோடோப்புகளின் கே காரணிகள் கீழே கொடுக்கப்பட்டுள்ளன.

T = R / h / mCi at one cm

T = R/h/Ci at one m

</doc>
<doc id="400869" url="https://ta.wikipedia.org/wiki?curid=400869" title="பேட்சே குகைகள்">
பேட்சே குகைகள்

பேட்சே குகைகள் அல்லது பேட்சா குகைகள் (Bedse Caves - Bedsa Caves) இந்தியாவின் மகாராட்டிரா மாநிலத்தில், புனே மாவட்டத்தின், மவல் தாலுக்காவில் உள்ள இரண்டு பௌத்தக் குடைவரை குகைகளின் தொகுதியாகும். 

பேட்சா குகைகள், பாஜா குடைவரையிலிருந்து 9 கிமீ தொலைவில் உள்ளது. இக்குடைவரைகள், சாதவாகனர் ஆட்சிக்கு முன்னர் கிமு முதலாம் நூற்றாண்டில் நிறுவப்பட்டது.

பேட்சா குடைவரை குகைகள் இரண்டு முக்கியத் தொகுதிகளாக உள்ளது. இதில் குகை எண் 7ல் சைத்தியத்துடன் கூடிய பிக்குகளின் தியான மண்டபமும், பெரிய தூபியும் கொண்டது. குகை எண் 11ன் குடைவரை விகாரையின் நுழைவாயில், குதிரை லாட வடிவத்தில், புடைப்புடன் கூடிய போதிகை அமைக்கப்பட்டுள்ளது. 





</doc>
<doc id="400876" url="https://ta.wikipedia.org/wiki?curid=400876" title="வேல ராமமூர்த்தி">
வேல ராமமூர்த்தி

வேல ராமமூர்த்தி (Vela Ramamoorthy) ஒரு இந்திய எழுத்தாளர் மற்றும் தமிழ்த் திரைப்பட நடிகர் ஆவார். இவர் இராமநாதபுரம் மாவட்டத்தைச் சேர்ந்த பெருநாழியில் பிறந்தவர். தற்போ இவர் பாயும் புலி (2015 திரைப்படம்) மற்றும் சேதுபதி (2016 திரைப்படம்) ஆகியவற்றில் நடித்துள்ளார். தொலைக்காட்சித் தொடர், நாடகம், தொழிற்சங்கம், அறிவியல் இயக்கம், சினிமா என்று பல்துறை வாழ்வியல் அனுபவங்கள் கொண்டவர்.

நீளும் ரெக்கை, வேட்டை போன்றவை இவரது சிறுகதை நுால்களாகும். பட்டத்து யானை, குற்றப்பரம்பரை (முன்னதாக கூட்டாஞ்சோறு என அழைக்கப்பட்டது) மற்றும் குருதி ஆட்டம் ஆகியவை இவரது நாவல்களாகும். இவரது சிறுகதைகள் தொகுக்கப்பட்டு வேல ராமமூர்த்தி கதைகள் என வெளியிடப்பட்டுள்ளது.

இவர் கல்லூரி புதுமுக வகுப்பு பயின்றவர். இவரை இந்தி எதிர்ப்புப் போராட்டம் பொதுவெளிக்குக் கொண்டு வந்ததாகவும், பெருநாழி கிராம நுாலகத்தில் இருந்த இருசிய மொழிபெயர்ப்பு இலக்கியங்கள் மற்றும் மலையாள மொழிபெயர்ப்பு இலக்கியங்கள் இவருக்குள் தாக்கத்தை ஏற்படுத்தியதாகவும் குறிப்பிடுகிறார். ஜார்ஜ் புலிட்சர் எழுதிய ‘மார்க்சிய மெய்ஞானம்’ என்ற நூலைப் படித்த பின்பு, அரசியல் பற்றிய இவரது பார்வை அடியோடு மாறிப்போனதாகவும் குறிப்பிடுகிறார்.இவர் இந்திய இராணுவத்தில் ஐந்து ஆண்டுகள் பணிபுரிந்துள்ளார். அதன் பிறகு, அஞ்சலகத்தில் பணியாற்றினார். கடந்த 40 ஆண்டுகளில் 45 சிறுகதைகள், இரண்டு நாவல்கள் எழுதியிருக்கிறார். இவர் ஒரு எழுத்தாளராக இருப்பதால், இவரை சந்திக்க  ஏராளமானோர் அலுவலகத்திற்கு வரத் தொடங்கினர். புதிய  தலைமுறை தமிழ் இதழுக்களித்த பேட்டியில் "எனது சம்பளத்தில் பாதிக்கும் மேற்பட்ட சம்பளத்தை தேநீர்க் கடைகளிலேயே செலவழித்துள்ளேன்” என்று கூறியுள்ளார். வேல ராமமூர்த்தி புகழ் பெற்ற தமிழ் நாவல்களான குற்ற பரம்பரை மற்றும் குருதி ஆட்டம் ஆகியவற்றை எழுதியுள்ளார். இந்தக் காலகட்டத்தில் வாழ்ந்த முன்னணி தமிழ் எழுத்தாளர்களில் ஒருவராக வேல ராமமூர்த்தி கருதப்படுகிறார். இவர் பாரதிராஜா மற்றும் இயக்குநர் பாலா ஆகியோருக்கிடையே குற்ற பரம்பரை கதையை திரைப்படமாக்குவது தொடர்பான வழக்கில் தொடர்புடையவர் ஆகிறார். இவர் இக்கதையை திரைப்படமாக்கும் உரிமை தொடர்பான பிரச்சனையில் பாலாவை ஆதரிக்கிறார். 

2010 களின் நடுப்பகுதியில் இவர் ஒரு நடிகராகத் தோற்றமளிக்கத் தொடங்கினார். அதிலிருந்து தொடர்ந்து துணைக் கதாபாத்திரங்களில் நடித்து வருகிறார். அதில், கொம்பன் (2015), "பாயும் புலி" (2015) மற்றும் "சேதுபதி" (2016) ஆகியவை குறிப்பிடத்தக்கவையாகும்.

பத்தொன்பதாம் நூற்றாண்டில் பிரித்தானியர் இந்தியா முழுமையும் தங்கள் ஆட்சியின் கீழ் கொண்டு வந்தனர். இதனால் ஒருபுறம் கல்விக் கூடங்களில் ஆங்கில மொழி கற்பிக்கப்பட்டு அரசாங்கப் பணிக்கான ஆள்சேர்ப்பு நடந்தது. மறுபுறம், சரியாகக் கல்வி கிடைக்காதவர்கள் தங்களின் குலத்தொழிலைத் தொடர்ந்து வந்தனர். வறுமையின் காரணத்தால் சில சாதியினர் கொலை, கொள்ளை, திருட்டு போன்ற செயல்களையும் செய்து வந்தனர். அவர்களை ஒடுக்க அல்லது சீர்திருத்தம் செய்ய 1871ஆம் ஆண்டில் இந்தியா முழுமையும் குறிப்பிட்ட சில சாதிகளின் மீது குற்றப் பரம்பரைச் சட்டம் கொண்டு வரப்பட்டது. 1911ஆம் ஆண்டில் தமிழகத்தில் குற்றப்பரம்பரைச் சட்டம் அமல்படுத்தப்பட்டது. இக்குற்றப்பரம்பரைச் சட்டம் கொண்டு வரப்பட்டு ஒரு நூற்றாண்டு முடிந்த நிலையில் 1967ஆம் ஆண்டில் பொதுத்தேர்தலில் தோற்ற பிறகு 1971இல் தமிழகம் முழுவதும் கள்ளு, சாராயக்கடைகள் திறக்கப்பட்டதையும், விலக்கி வைக்கப்பட்டிருந்த மது மீண்டும் விற்பனைக்கு வந்த போது எல்லோரும் குடிக்கப் பழகி, மதுவுக்கு அறிமுகமாகி, மெல்ல மெல்ல அடிமையானதாகவும் தெரிவித்துள்ளார். இந்தச் சூழலில் (1971) வேல ராமமூர்த்தி அம்மக்களின் வாழ்நிலை குறித்துச் சிறுகதையாக எழுதத் தொடங்கி பின் நாவலாக விரிவாக்கியுள்ளார். 


</doc>
<doc id="400884" url="https://ta.wikipedia.org/wiki?curid=400884" title="மரப்பெயர் (சொல்)">
மரப்பெயர் (சொல்)

மரப்பெயர் என்பது மரத்தின் பெயர். தொல்காப்பிய நூலிலும், அதன் உரைகளிலும் குறிப்பிடப்படும் மரத்தின் பெயர்களும், புணர்ச்சியில் அவை எவ்வாறு புணரும் என்பதும் அகர-வரிசையில் தொகுக்கப்பட்டு இங்குக் காட்டப்படுகின்றன. இது பொருளொடு புணர்ந்த பழந்தமிழ் மரபு. 



</doc>
<doc id="400886" url="https://ta.wikipedia.org/wiki?curid=400886" title="ராஜ மரியாதை">
ராஜ மரியாதை

ராஜ மரியாதை என்பது 1987 ஆவது ஆண்டில் கார்த்திக் ரகுநாத் இயக்கத்தில் வெளியான ஓர் இந்தியத் தமிழ்த் திரைப்படமாகும். ஏ. எம். இசுமாயில் தயாரித்த இத்திரைப்படத்தில் சிவாஜி கணேசன், கார்த்திக், ஜீவிதா ஆகியோர் முக்கிய வேடங்களில் நடித்திருந்தனர். இத்திரைப்படத்திற்கு சங்கர் கணேஷ் இசையமைத்திருந்தார்.



</doc>
<doc id="400888" url="https://ta.wikipedia.org/wiki?curid=400888" title="அந்தோனி கோடி">
அந்தோனி கோடி

அந்தோனி கோடி ஐ கார்னெட் ("Antoni Gaudí i Cornet; காட்டலான் உச்சரிப்பு:[ənˈtɔni ɣəwˈði]; 1852, சூன் 25 - 1926, சூன் 10"); ஒரு கட்டிடக் கலைஞரான இவர், காட்டலான் நவீனத்துவம் ("Catalan Modernism") நன்கு அறிந்த சிறந்த பயிற்சியாளர் ஆவார். கோடியின் படைப்புகள் ஒருவகை பாங்குடையது, மற்றும் மிகவும் தனித்துவமானது. இவரது தலைசிறந்த படைப்புகளில் ஒன்றான திருக்குடும்பப் பரிகாரப் பேராலயம் உட்பட பெரும்பாலான படைப்புகள் காட்டலோனியா பகுதியின் தலைநகரான பார்சிலோனாவில் அமைந்துள்ளன. 

கோடியின் பணியானது அவரது வாழ்க்கையில் உணர்வு மிகுந்த தாக்கத்தை கொண்டிருந்தது: கட்டிடக்கலை, இயல்பு, மற்றும் சமயம் போன்ற பண்புகள் அதில் காணப்பட்டது. அவர் உருவாக்கும் ஒவ்வொரு படைப்புகளும் அதனதன் விவரங்களை உள்ளடக்கியதாகுவும், மற்றும் அவரது கட்டிடக்கலையில், கலைநயம் மிக்க வேலைப்பாடுகளுடன் கூடிய சுட்டாங்கல் வண்ணம் தீட்டிய கண்ணாடிகள், தேனிரும்பு வடிப்புகளுடன், தச்சு வேலைகளும் இணைந்திருந்தன. 


</doc>
<doc id="400889" url="https://ta.wikipedia.org/wiki?curid=400889" title="நிகிதா காந்தி">
நிகிதா காந்தி

நிகிதா காந்தி (Nikhita Gandhi (பிறப்பு 1991) ) என்பவர் இந்தியப் பின்னணிப் பாடகர் ஆவார். இவர் தமிழ், இந்தி, தெலுங்கு, கன்னடம் ஆகிய நான்கு மொழி இந்தியத் திரைப்படங்களில் பணியாற்றியுள்ளார்.

இவர் தீபிகா படுகோண் நடித்து சூன், 2017 இல் வெளிவந்த ராப்தா எனும் திரைப்படத்தில் ராப்தா எனும் பாடலைப் பாடினார். மேலும் ஜக்கா ஜசூஸ் எனும் இந்தித் திரைப்படத்திற்காக உல்லு க பதா எனும் பாடலை அரிஜித் சிங்குடன் இணைந்து பாடினார். இந்தப் பாடல் பெரிய வெற்றி பெற்ற பாடலாக அமைந்தது. , செஃப் (2017 திரைப்படம்) ஹேரி மெட் செஜல் போன்ற திரைப்படங்களிலும் பின்னணிப் பாடல்களைப் பாடியுள்ளார். மேலும் இவர் 2017 இல் வெளிவந்த காக்பிட் எனும் வங்காள மொழித் திரைப்படத்தில் அதிஃப் அஸ்லாமுடன் இணைந்து பாடல் பாடினார். 

நிகிதா காந்தி அக்டோபர் 2, 1991 இல் கொல்கத்தா, இந்தியாவில் பிறந்தார். இவர் வங்காளம்- பஞ்சாப் குடும்பத்தைச் சேர்ந்தவர். சென்னையில் கல்லூரிப் படிப்பைப் பயின்றார். ஒடிசி (நடனம்) மற்றும் இந்துஸ்தானி இசையை பன்னிரன்டு வருடங்களாகக் கற்றார்.

கொல்கத்தாவின் , பஞ்சாப் மற்றும் வங்காள மொழி பேசும் குடும்பத்தில் பிறந்தார். பல் மருத்துவம் பயில்வதற்காக 2010 ஆம் ஆண்டில் இவர் சென்னை சென்றார். ஏ. ஆர். ரகுமானுடைய கே. எம். இசை மற்றும் தொழிநுட்பக் கல்லூரியின் முன்னாள் மாணவர் ஆவார். 

தனது சொந்த படமனையின் தயாரிப்பில் சில பாடல்களைப் பாடினார். பின்பு சில பிராந்தியப் பாடல்களைப் பாடுவதற்கான வாய்ப்பினைப் பெற்றார். ஷங்கரின் இயக்கத்தில் ஏ. ஆர். ரகுமான் இசையமைப்பில் ஜனவரி 14, 2015 இல் வெளிவந்த தமிழ்த் திரைப்படத்தில் லேடியோ எனும் பாடலைப் பாடினார். தமிழ் தெரியாத காரணத்தினால் பாடல் வரிகளை இந்தியில் எழுதி வைத்துப் பாடலைப் பாடினார். இந்தப் பாடலை நான்கு மணி நேரத்தில் ஒலிப்பதிவு செய்தனர். அதன் பிறகு தெலுங்கு, மற்றும் இந்தி மொழிப் பதிப்பிற்கான பாடல்களையும் பாடினார். இந்த பாடல்கள் விமர்சன ரீதியாக நல்ல வரவேற்பைப் பெற்றது. 2015 ஆம் ஆண்டில் மணிரத்னம் இயக்கிய ஓ காதல் கண்மணி திரைப்படத்தில் ஏ. ஆர். ரஹ்மான் இசையில் , வைரமுத்து எழுதிய தீரா உலா எனும் பாடலைப் பாடினார். மேலும் அதே ஆண்டில் அனிருத் ரவிச்சந்திரன் இசையமைப்பில் உருவான தங்க மகன் (2015 திரைப்படம்) திரைப்படத்தில் ஓ ஓ எனும் பாடலை தனுஷ் (நடிகர்) உடன் இணைந்து பாடினார். 

திரைப்படங்களில் பின்னணி பாடுவதைத் தவிர அவர் ஒரு இசைக்குழுவில் உள்ளார். இந்த இசைக்குழுவானது கேரளா மற்றும் கொல்கத்தா போன்ற மாநிலங்களில் இசை நிகழ்ச்சிகளை நடத்தியுள்ளது. மேலும் இந்தக் குழுவில் சஜித் சத்யா, ஜெரார்டு ஃபீலிக்சு, காட்ஃபிரே இம்மானுவேல் மற்றும் ஜோசுவா கோபால் ஆகிய ஐந்து பேர் உள்ளனர். 

ஜீ சினிமா விருதுகள் 2018 இல் சிறந்த பெண் பின்னணிப் பாடகராக தேர்வு செய்யப்பட்டார். ராப்தா திரைப்படத்தில் இடம்பெற்ற ராப்தா எனும் பாடலைப் பாடியதற்காக இந்த விருது கிடைத்தது. 

ஜப் ஹேரி மெட் செஜல் எனும் திரைப்படத்தில் இடம்பெற்ற கர் எனும் பாடலைப் பாடியதற்காக 2018 ஜியோ பிலிம் பேர் விருதிற்கு சிறந்த பெண் பின்னணிப் பாடகி பிரிவில் இவர் பெயர் பரிந்துரை செய்யப்பட்டது. 

மேலும் 2018 ஜியோ பிலிம் பேர் விருதிற்கு (கிழக்கு) சிறந்த பெண் பின்னணிப் பாடகி பிரிவில் இவர் பெயர் பரிந்துரை செய்யப்பட்டது. மெஹ்நாத் போத்

ரொஹாஷ்யா எனும் வங்காள மொழி திரைப்படத்தில் தோம்ரா எனும் பாடலைப் பாடியதற்காக இவர் பரிந்துரை செய்யப்பட்டார். 

http://நிகிதா


</doc>
<doc id="400907" url="https://ta.wikipedia.org/wiki?curid=400907" title="பகடி ஆட்டம்">
பகடி ஆட்டம்

பகடி ஆட்டம் (Pagadi Aattam) (ஆங்கிலம்: Chess Game) என்பது 2017 இல் வெளிவந்த தமிழ்த் திரைப்படம் ஆகும். இதனை ராம் கே சந்திரன் என்பவர் இயக்கினார். ரகுமான் (நடிகர்), சுரேந்தர், அகில் (நடிகர்) மோனிகா, கௌரி நந்தா ஆகியோர் முக்கியக் கதாப்பத்திரங்களில் நடித்துள்ளனர். பாடல்கள் மற்றும் பின்னணி இசையமைத்தவர் கார்த்திக் ராஜா ஆவார். இந்தப் படத்தின் படப்பிடிப்பு 2016 ஆம் ஆண்டின் தொடக்கத்தில் துவங்கியது. இந்தத் திரைப்படம் பெப்ரவரி 17, 2017 இல் வெளியானது

சூர்யா என்பவன் ஒரு செல்வந்தன். அவன் பணத்தை ஊதாரித் தனமாக பெண்களுக்கு செலவு செய்பவன்.அதனால் இவனுக்கு பல பெண்களின் தொடர்பு கிடைத்தது. இவனுடைய பெண் தோழிகளின் பெயரினைத் தனது செல்லிடத் தொலைபேசியில் நூடுல்ஸ், எலுமிச்சை, காப்பி மற்றும் பிற பெயர்களில் பதிவு செய்துவைத்திருப்பான். தனது பெண் தோழியைச் சந்திக்கப் போகும் போது கடத்தப்படுகிறார். கண்விழித்துப் பார்க்கும் போது ஒரு மூடிய பெட்டியில் அடைத்து வைக்கப்பட்டுள்ளார். அநத்ப் பெட்டிக்குள் ஒரு செல்லிடத் தொலைபேசி உள்ளது. அவனைக் கடத்தியவர்களிடம் தன்னை விடுவிக்கும் படிக் கேட்கிறான். ஆனால் கடத்தல்காரர்கள் அவனுடைய ஆண் இனப்பெருக்க உறுப்பினை ஒருமணி நேரத்திற்குள் அவனை வெட்டச் சொல்கிறார்கள்

பின் கடத்தல்காரன் ஒருமனி நேரத்திற்குப் பின் செல்லிடத் தொலைபேசியில் அழைத்து கூறியதை செய்தாயா எனக் கேட்கிறான். ஆனால் சூர்யா தன்னை விட்டுவிடுமாறு கெஞ்சுகிறான். பின் கடத்தல்காரன் , அவன் பெண்களுக்குச் செய்த பாவங்களை நினைவு கூறச் சொல்கிறார். பிறகு சூர்யா, கவுசல்யா எனும் வறுமை நிலையிலுள்ள பெண்ணை காதல் எனும் பெயரில் ஏமாற்றியதாகவும் அவளுடன் இருந்ததை நிகழ்படம் எடுத்ததனால் அவர் தற்கொலை செய்ததையும் நினைவு கூர்ந்தார். 

அந்த வேளையில் இந்த கடத்தல் வழக்கை விசாரணை செய்ய தேவேந்திர குமார் எனும் அதிகாரி நியமனம் செய்யப்படுகிறார். தொழிநுட்பத்தின் உதவியினாலும் இவருடைய திறமையாலும் சூர்யாவிற்கு பல பெண்களுடன் தொடர்பு இருந்ததையும் கவுசல்யாவின் இறப்பு பற்றியும் அறிகிறார். மேலும் அவனைக் கடத்தியது கவுசல்யாவின் சகோதரி தான் என்பதனையும் கண்டுபிடிக்கிறார். ஆனால் காவல் அதிகாரியும் சூர்யா உயிர் வாழத் தகுதி இல்லாதவன் என்று கூறுகிறார். இறுதியில் நிலத்தின் ஆழத்தில் சூர்யா பெட்டியில் வைத்து புதைக்கப்படுகிறார். 

மகேந்திரனிடம் உதவிய இயக்குநராக இருந்த சந்திரன் இந்தத் திரைப்படத்தை இயக்கியுள்ளார். அவர் தகவல் தொழில்நுட்பத்தினை தவறாகப் பயன்படுத்தப் படுவதை மையமாக வைத்து இந்தக் கதையை உருவாக்கியுள்ளார். அக்டோபர் , 2015 இல் இந்தத் திரைப்படத்தின் படப்பிடிப்புகள் நிறைவடைந்தன. ரகுமான் (நடிகர்) இதில் காவல்துறை அதிகாரியாக நடித்திருப்பார். 

ரகுமான் காவல் அதிகாரி கதாப்பத்திரத்தில் நடித்து வெற்றி பெற்ற துருவங்கள் பதினாறு திரைப்படத்தின் வெற்றியைத் தொடர்ந்து 2017 இல் இந்தத் திரைப்படத்தை வெளியிடத் தயாரிப்பாளர்கள் திட்டமிட்டனர். 

பெப்ரவரி 17, 2017 இல் வெளியான இந்தத் திரைப்படம் கலவையான விமர்சனங்களைப் பெற்றுத் தந்தது. தி டைம்ஸ் ஆஃப் இந்தியா இதழானது பகடி ஆட்டம் திரைப்படமானது ஹாலிவுட் திரைப்படமான பியூரிட் திரைப்படத்தின் தழுவல் எனக் கூறியது. தி டெக்கன் குரோனிக்கள் இந்தத் திரைப்படத்தை ஒருமுறை பார்க்கலாம் எனக் கூறியது. இன்டியா கிளிட்ஸ்.காம் எதிர்மறையான விமர்சனத்தைத் தந்தது. 


</doc>
<doc id="400917" url="https://ta.wikipedia.org/wiki?curid=400917" title="பிராங்க் எர்பெர்ட்">
பிராங்க் எர்பெர்ட்

பிராங்க் எர்பெர்ட் ( Franklin Patrick Herbert, Jr 8 அக்டோபர் 1920--11 பிப்பிரவரி 1986) அமெரிக்க அறிவியல் புனைவு கதை எழுத்தாளர் ஆவார். டியூன் என்னும் புகழ் வாய்ந்த படைப்பின் மூலமாக இவர் பிரபலம் அடைந்தார். பிராங்க் எர்பெர்ட் செய்தித் தாள் எழுத்தாளராகவும் புகைப்படக்காரராகவும் சிறுகதை எழுத்தாளராகவும் நூல் விமர்சகராகவும் சூழலியல் ஆலோசகராகவும் விரிவுரையாளராகவும் இருந்தார்.

1962 இல் வெளிவந்த நூலான டியூன் மிக அதிகம் பேரால் பாதிக்கப்பட்ட அறிவியல் புனைவு கதைப் புத்தகம் ஆகும். 

வாசிங்டனில் பிறந்த பிராங்க்ளின் எர்பர்ட் குடும்பத்தில் நிலவிய வறுமையின் காரணமாக தம் மாமாவுடன் ஓரிகான் மாநிலத்தில் உள்ள சேலம் என்ற பகுதிக்குக் குடி பெயர்ந்தார். அங்கேயே ஒரு பள்ளியில் கல்வி கற்றார். இரண்டாம் உலகப் போரின்போது அமெரிக்கக் கப்பல் படையில் புகைப்படப் பத்திரிகையாளராக இணைந்தார். போர் முடிந்த பின்னர் அவரும் அவருடைய மனைவியும் கலிபோர்னியாவில் சாண்டா ரோசா டெமோகிராட் என்ற செய்தித்தாளில் பணியில் சேர்ந்தார்கள்.
வாசிங்டன் பல்கலைக்கழகத்தில் சேர்ந்து படிக்கத் தொடங்கினார். ஆனால் பட்டம் பெறாமல் படிப்பை இடையிலேயே விட்டுவிட்டார். இவருக்கு சென் பவுத்தத்தில் நாட்டம் ஏற்பட்டது. 


</doc>
<doc id="400919" url="https://ta.wikipedia.org/wiki?curid=400919" title="இரட்டை-இசைப்பு மிகைப்பி">
இரட்டை-இசைப்பு மிகைப்பி

மின்மாற்றியின் பிணைப்புக் கெழு ஓர் உய்யநிலை மதிப்பை அடையும்போது, மிகைப்பியின் அலைவெண் துலங்கலின்போது கடத்தல் பட்டையில் பெருமத் தட்டையாக அமைகிறது. அப்போது மிகைப்பியின் ஈட்டமும் ஒத்திசைவு அலைவெண்ணில் பெருமம் ஆகிறது. ஆனால் வடிவமைப்புகளில் இதைவிட கூடுதலான பிணைப்பைப் பயன்படுத்தி மேலும் கூடுதலான அகலம் வாய்ந்த கடத்தல்பட்டை பெறப்படுகிறது. ஆனால், இதனால் கட்த்தல்பட்டையின் நடுப்பகுதியில் சற்றே ஈட்டம் குறைகிறது.

இரட்டை இசைப்பு மிகைப்பிகளில் பலகட்டங்களால் ஓடைபோல் பிணைக்கும்போது ஒட்டுமொத்த மிகைப்பியின் கட்த்தல்பட்டை அகலம் மிகவும் குறைந்து விடுகிறது. இரண்டு அடுக்கு மிகைப்பி, ஒரடுக்கு மிகைப்பியைப் போல 80% அளவுக்குக் கட்த்தல் பட்டையைப் பெற்றுள்ளது. இந்தக் கடத்தல்பட்டை அகலத்தைக் குறைக்கும் இரட்டை இசைப்பு முறைக்கு மாற்றாக இடைவிட்டு இசைப்பு முறை உதவுகிறது. இடைவிட்டு இசைப்பு மிகைப்பிகள் ஒரடுக்கு மிகைப்பியை விடக் கூடுத்லான கட்த்த்ல்பட்டையைத் தரும்படி வடிவமைக்கப்படுகின்றன. என்றாலும் இடைவிட்ட இசைப்புக்கு கூடுதல் கட்டங்கள் தேவையாவதோடு, இரட்டை இசைப்பு முறையை விட ஈட்ட மதிப்பு குறைந்துவிடுகிறது.

படத்தில் உள்ள சுற்றமைப்பில் பொது உமிழ்வி முறையில் இணைக்கப்பட்ட இருகட்ட மிகைப்பி ஒன்று காட்டப்பட்டுள்ளது. மின் வாயில் தகடையங்கள் அனைத்தும் தங்கள் இயல்பான பணிகளைச் செய்கின்றன, முதல் கட்ட உள்ளீட்டுக் கொண்மி வழக்கமான முறையில் தொடர்நிலையில் பிணைக்கப்பட்டுள்ளது. இது மின்வாயிலைத் தாக்காது.. என்றாலும், திரட்டியின் சுமையில் ஒரு மின்மாற்றி இனைந்துள்லது. இது சகொண்மிகளுக்கு மற்றாக கட்ட்த்திடை பிணைப்பாக அமைகிறது. மின்மாற்றியின் சுருணைகளில் தூண்டங்கள் அமைந்துள்ளன. எனவே, மின்மாற்றிச் சுருணைகளின் குறுக்கே இணைந்துள்ள கொண்மிகள் ஒத்திசைவுச் சுற்றதரை உருவாக்கி, மிகைப்பியின் இசைப்பு வடிப்புகளாகப் பயன்படுகின்றன. 
இத்தகைய மிகைப்பிகளில் கூடுதலாகக் காணப்படும் கூறுபாடு மின்மாற்றிச் சுருணைகளில் அமைந்துள்ள மடைகளாகும். இவை மின்மாற்றியை அவற்றின் சுருணைகளின் உச்சியில் இணைக்காமல் இடைப்பகுதியில் உள்ளீட்டுடனும் வெளியீட்டுடனும் இனைக்க உதவுகின்றன. இம்முறை மறிப்பு இனக்கப்படுத்தலுக்குப் பயன்படுகிறது; சுற்றமைப்பில் உள்ள இருமுனையச் சந்தித் திரிதடையங்கள் உள்ள மிகைப்பிகள் மிக உயர் வெளியீட்டு மறிப்பையும் மிகத் தாழ் உள்ளீட்டு மறிப்பையும் பெற்றுள்ளன. னைதச் சிக்கலைத் தீர்க்க மிக உயர் மறிப்புள்ள MOSFETகளைப் பயன்படுத்தித் தவிர்க்கலாம்.

மின்மாற்றித் துணைச் சுருணை அடியில் இருந்து தரையுடன் இணைக்கப்பட்ட கொண்மி இசைப்புச் சுற்றதரின் பகுதியாக அமையாது. மாறாக, இவற்றின் நோக்கம் திரிதடைய மின்வாயில் தடையங்களை மாறுதிசை மின்னோட்டச் சுற்றதரில் இருந்து பிரிப்பதேயாகும் .

ஒற்றை இசைப்புக்கு மாறாக இரட்டை இசைப்பைப் பயன்படுத்தல், மிகைப்பியின் பட்டை அகலத்தைக் கூட்டி துலங்களின் வடிப்பைச் செஞ்சரிவாக மாற்றுகிறது . மின்மாற்றியின் இருபக்கத்தையும் இசைத்தல் இரு பிணிப்பு ஒத்திசைப்பிகளை உருவாக்கி பட்டை அகலத்தைக் கூட்டுகிற வாயிலை உருவாக்குகிறது. மிகைப்பியின் ஈட்டம் "k" எனும் பிணிப்புக் கெழுவைச் சார்ந்தமையும். இப்பிணிப்புக்கெழு பிறிதின் தூண்டம், "M" மதிப்பையும் இந்த "M" மதிப்பு, முதன்மை, துணைச் சுருணைகளின் தன்தூண்டங்கள் "L", "L" ஆகியவற்றின் மதிப்புகளையும் முறையே பின்வருமாறு சார்ந்துள்ளது.



</doc>
<doc id="400924" url="https://ta.wikipedia.org/wiki?curid=400924" title="சித்ரா முட்கல்">
சித்ரா முட்கல்

சித்ரா முட்கல் (Chitra Mudgal (பிறப்பு 10, திசம்பர் 1944) என்பவர் நவீன இந்தி இலக்கிய ஆளுமைகளில் ஒருவராவார்.

சித்ரா முட்கல் தமிழ்நாட்டின் சென்னையில் 1944 திசம்பர் 10 அன்று பிறந்தார். பின்னர் மும்பையில் கல்வி பயின்றார், இந்தி இலக்கியத்தில் முதுகலைப் பட்டப் படிப்பை எஸ்என்டிடி மகளிர் பல்கலைக்கழகத்தில் முடித்தார். இவர்  "சரிகா" இதழின் முன்னாள் ஆசிரியரான, அவத் நாராயண் முட்கல் என்பவரை, தன் தந்தையின் விருப்பத்துக்கு மாறாக மணந்தார்.

இவர் எழுதிய புதினமான 'ஆவான்',  தொழிற்சங்க இயக்கத்தைச் சேர்ந்த தத்தா சமந்த்தின் காலத்திய வாழ்க்கையையும், அக்காலக்கட்டத்தையும்  சித்தரிக்கும் வகையில் எழுதப்பட்டது. இந்தப் புதினம் இலக்கிய விமர்சகர்களால் தலைசிறந்த இலக்கியப் படைப்பாக அங்கீகரிக்கப்பட்டு இந்தி இலக்கியத்தில் ஒரு உன்னதமான புதினமாக நிற்கிறது.

'ஆவான்' கதையானது ஒரு உறுதிமிக்க தொழிற்சங்கத் தலைவரான சங்கர் குஹா நியோகியின் கொலைக்குப் பின்னர் உருவானது. இவரது கொலையைத் தொடர்ந்து மும்பையின், மற்றொரு பிரபல தொழிற்சங்கத் தலைவரான டாக்டர் தாத்தா சமந்தா படுகொலை செய்யப்பட்டார். பின்னர், மத்திய பிரதேசத்தின் மற்றொரு தொழிலாளர் தலைவரான மைஹார், கொல்லப்பட்டார். சித்ரா முட்கல் தனது தத்துவார்த்த வழிகாட்டியாக கருதிய டாக்டர் தாத்தா சமந்தாவின் கொலையானது அவரை பெரிதும் பாதித்தது. இச்சம்பவமே அவரது புதினமான 'ஆவானுக்கு' அடிப்படையாக அமைந்தது.




</doc>
<doc id="400925" url="https://ta.wikipedia.org/wiki?curid=400925" title="முத்துராமலிங்கம் (திரைப்படம்)">
முத்துராமலிங்கம் (திரைப்படம்)

முத்துராமலிங்கம்(Muthuramalingam) ஒரு 2017 ஆம் ஆண்டில் வெளியான தமிழ் மொழி அதிரடித் திரைப்படம் ஆகும். இத்திரைப்படம் ராஜதுரை என்பவரால் எழுதி இயக்கப்பட்டுள்ளது. இத்திரைப்படத்தில் கௌதம் கார்த்திக் மற்றும் பிரியா ஆனந்து ஆகியோர் முக்கிய கதாபாத்திரங்களில் நடித்துள்ளனர். நெப்போலியனும் கதையை நகர்த்திச் செல்லக்கூடிய முக்கிய துணைப்பாத்திரத்தில் நடித்துள்ளார். இத்திரைப்படத்தின் பாடல்கள் மற்றும் பின்னணி இசை இளையராஜாவால் அமைக்கப்பட்டுள்ளது. பாடல்கள் பஞ்சு அருணாச்சலத்தால் எழுதப்பட்டுள்ளன. இத்திரைப்படம் 24 பிப்ரவரி 2017 இல் திரைக்கு வந்தது.


இத்திரைப்படம் குறித்து 1 ஜனவரி 2016 இல் கௌதம் கார்த்திக் இயக்குநர் ராஜதுரையுடன் இணைந்து பணிபுரியப்போவதாகத் தெரிவித்து செய்திக்குறிப்புடன் அறிவிக்கப்பட்டது. பஞ்சு அருணாச்சலம், தனது இறப்புக்கு முன்னதாக இத்திரைப்படத்தின் பாடல்களுக்காக திரைத்துறையில் நீண்ட ஓய்விற்குப் பின் 21 ஆண்டுகள் கழித்து இளையராஜாவுடன் இணைந்துள்ளார்.ஜனவரி மாதத்தின் மத்தியில், கேத்ரின் திரேசா முன்னணி கதாபாத்திரத்தில் நடிக்க ஒப்பந்தமானார். மேலும், பிரபு, சுமன் மற்றும் விவேக் ஆகியோரும் துணை கதாபாத்திரங்களில் நடிக்க ஒப்பந்தமாயினர். கேத்ரின் திரேசாவுக்குப் பதிலாக பிரியா ஆனந்தும், பிரபுவுக்குப் பதிலாக காரத்திக்கும் ஒப்பந்தமாயினர். ஒரு சில மாதங்களுக்குப் பிறகு, கார்த்திக்கின் கால் காயம் காரணமாக, கார்த்திக்குக்குப் பதிலாக நெப்போலியன் ஒப்பந்தமானார். முன்னதாக, நெப்போலியன் அமெரிக்காவின் டென்னிசி மாகாணத்தில் உள்ள நாஷ்வில்லில் வசித்து வருகிறார். இத்திரைப்படத்தின் மூலம் தமிழ்த்திரையுலகத்திற்குத் திரும்பும் இவர் தனது விடுமுறைக்காலத்தில் இந்தியா வரும்போது 22 நாட்கள் நடிப்பதற்கு இசைந்துள்ளார். பிரியா ஆனந்து தான் ஒரு பள்ளி செல்லும் பெண்ணாக நடித்துள்ளதாகவும், விவேக் காவல் அலுவலர் பாத்திரத்தில் நகைச்சுவை செய்திருப்பதாகவும் தெரிவித்துள்ளார். 
இத்திரைப்படத்தில் கௌதம் கார்த்திக் தனது பாத்திரத்திற்காக சிலம்பம் கற்றுக் கொள்ளும் காட்சிகள் சங்கரன்கோவில், குற்றால் போன்ற இடங்களில் படம் பிடிக்கப்பட்டுள்ளன. இத்திரைப்படத்திற்கான படப்பிடிப்பு தொடங்கும் முன்பாக “கிச்சாஸ் காளி என்ற சண்டைப்பயிற்சியாளரிடம் கௌதம் சிலம்ப பயிற்சி வகுப்புகளில் கலந்து கொண்டுள்ளார். இத்திரைப்படம் ஜூலை 2016 படப்பிடிப்புகள் முடிந்து மற்றுமொரு குறுகிய கால வேலைகள் சென்னையில் உள்ள அரங்கம் ஒன்றில் வைத்து நடைபெற்று முடிக்கப்பட்டது. 

இத்திரைப்படம் 2017 ஆம் ஆண்டு பிப்ரவரி 24 ஆம் நாள் வெளியிடப்பட்டது. தி டைம்ஸ் ஆஃப் இந்தியா விமர்சனத்தில் இத்திரைப்படம் பெருத்த ஏமாற்றத்தை அளித்திருப்பதாகவும், உச்சகாட்சியை நெருங்க, நெருங்க, நாடகத்தனமான சோகக்காட்சிகளைக் கொண்டிருந்ததுாகவும், கதாநாயகன் மற்றும் வில்லன் குடும்பங்களுக்கிடையேயான பார்த்துப்பார்த்து சலித்துப்போன எதிரெதிரான மோதல்கள் பொறுமையைச் சோதிப்பதாக இருப்பதாகவும், ஒரு வேளை படம் 20-30 ஆண்டுகளுக்கு முன்னதாக வெளியாகியிருந்தால் வெற்றி பெற்றிருக்கலாம் எனவும் தெரிவித்திருந்தது. தி நியூ இந்தியன் எக்சுபிரசு நல்ல முன்பாதித் திரைக்கதையானது பின்பாதியில் வரும் பொருத்தமற்ற திருப்பங்கள் மற்றும் வன்முறைகளால் வீணடிக்கப்பட்டு விட்டதாகத் தெரிவித்துள்ளது. இத்திரைப்படத்தில் வெளிப்படுத்தப்பட்டுள்ள சில உணர்வுகள், தமிழ் தேசியவாதம் தலைதுாக்கியுள்ள இக்காலகட்டத்தில் மிகவும் ஆபத்தை விளைவிக்கக்கூடியன என்றும் தெரிவிக்கப்பட்டுள்ளது. இந்தியாகில்ட்ஸ் ராஜதுரையின் இயக்கம் திரைக்கதையின் போக்கை இழுத்துப் பிடிக்கக்கூடிய வலிமை இல்லாமல் கலகலத்துப் போய் விட்டதாகவும், ஒருவேளை எண்பதுகளில் படம் வெளிவந்திருந்தால் நன்றாக வந்திருக்கலாம் எனவும் கூறி முடித்துக்கொண்டனர். 


</doc>
<doc id="400926" url="https://ta.wikipedia.org/wiki?curid=400926" title="பீம்தத்தா">
பீம்தத்தா

பீம்தத்தா (மகேந்திரநகர்) (Bhimdatta ) நேபாள நாட்டின் மாநில எண் 7ல் உள்ள கஞ்சன்பூர் மாவட்டத்தின் தலைமையிட நகரமும், நகராட்சியும் ஆகும். முன்னர் இந்நகரத்தை மகேந்திரநகர் என்று அழைக்கப்பட்டது. இந்நகரம் இந்தியாவின் உத்தரப் பிரதேச மாநிலம்-நேபாள பன்னாட்டு எல்லையிலிருந்து 5 கிலோ மீட்டர் தொலைவில், மகாகாளி ஆற்றின் கரையில் உள்ளது.


</doc>
<doc id="400956" url="https://ta.wikipedia.org/wiki?curid=400956" title="பைக்கோ ஐயர்">
பைக்கோ ஐயர்

சித்தார்த் பைக்கோ ராகவன் ஐயர் (Siddharth Pico Raghavan Iyer) பிறப்பு: பெப்ரவரி 11, 1957 பைக்கோ ஐயர் என அறியப்படுகிறார். இவர் அமெரிக்க புதின எழுத்தாளர், கட்டுரையாளர் ஆவார். இவர் பண்பாடு பற்றிய எண்னற்ற நூல்களை (எழுத்துப் படைப்பு) படைத்துள்ளார். குறிப்பாக காட்மாண்டுவின் நிகழ்பட இரவு, துறவியும் பெண்ணும், பூரண ஆன்மா போன்றவைகள் ஆகும். டைம் இதழில் 1986 ஆம் ஆண்டிலிருந்து கட்டுரைகள் எழுதி வருகிறார். மேலும் த நியூயார்க் டைம்ஸ் உள்ளிட்ட பல பதிப்பகங்களில் தன்னுடைய படைப்புக்களை வெளியிட்டுள்ளார். 

பைக்கோ ஐயரின் இயற்பெயர் சித்தார்த் பைக்கோ ராகவன் ஐயர் ஆகும். இவர் ஆக்சுபோர்டு, இங்கிலாந்தில் பெப்ரவரி 11, 1957 இல் பிறந்தார்.இவருடைய பெற்றோர்கள் இந்திய வம்சாவளியைச் சேர்ந்தவர்கள் . இவருடைய தந்தை ராகவன் என். ஐயர் ஆக்சுபோர்டு பல்கலைக்கழகத்தின் மெய்யியலாளர் மற்றும் அரசியல் தத்துவவாதி ஆவார். தாய் சமய அறிஞர் நந்தினி நானக் மேத்தா ஆவார். இவர் குசராத்து மாநிலத்தைச் சேர்ந்த மஹிபத்ரம் நில்காந் எனும் எழுத்தாளரரின் பேரன் ஆவார். இவரின் பெற்றோர்கள் இருவரும் பிறந்து வளர்ந்தது இந்தியாவில், பிறகு கல்வி பயில்வதற்காக இங்கிலாந்து சென்றனர்.

1964 இல் பைக்கோவிற்கு ஏழு வயதாக இருக்கும் போது இவரின் தந்தை, கலிபோர்னியாவில் உள்ள மக்களாட்சி நிறுவனங்களின் கல்விக்குழுமத்தில் பணிபுரிந்துவந்தார். அதனால் தனது குடும்பத்துடன் கலிபோர்னியா சென்றார். சான்டா பார்பரா கலிபோர்னிய பல்கலைக்கழகத்தில் பைக்கோவின் தந்தை 1965 முதல் 1986 வரைப் பேராசிரியராகப் பணிபுரிந்தார். 

இலக்கியத்தில் தனது இரண்டாவது முதுகலைப்பட்டத்தினை ஆர்வர்டு பல்கலைக்கழகத்தில் பயின்றார். 2017 ஆம் ஆண்டில் மாரியோ பார்க்காசு யோசா மற்றும் பிளாசிடோ டோமிங்கோ ஆகியோருடன் இணைந்து சாப்மன் பல்கலைக்கழகத்தின் கௌரவ மருத்துவப் பட்டம் பெற்றார். 

1982 ஆம் ஆண்டில் டைம் (இதழ்) இல் பணியில் சேர்ந்தார். அதற்கு முன்பாக ஆர்வர்டு பல்கலைக்கழகத்தில் எழுத்து மற்றும் இலக்கியத் துறையின் பேராசிரியராகப் பணி புரிந்தார். பல நாடுகளுக்கு பயணங்கள் மேற்கொண்டார். வட கொரியா முதல் ஈஸ்டர் தீவு வரையும், மேலும் பரகுவை முதல் எத்தியோப்பியா வரை பயணம் புரிந்தார். அந்தப் பயணங்களின் போது இரண்டு புதினம் (இலக்கியம்), புனைகதைகள் உட்பட எட்டு படைப்புகளை எழுதினார். குறிப்பாக 1988 ஆம் ஆண்டில் எழுதிய காட்மாண்டுவின் நிகழ்பட இரவு, 1991 இல் எழுதிய துறவியும் பெண்ணும், 2000 இல் பூரண ஆன்மா போன்றவைகள் அடங்கும். இதுமட்டுமல்லாது உலகம் முழுவதிலும் உள்ள பல பல்கலைக்கழகங்கள் மற்றும் இலக்கிய விழாக்களில் சொற்பொழிவாற்றினார். 2013 மற்றும் 2014 ஆம் ஆண்டுகளில் டெட் (மாநாடுகளில்) உரை நிகழ்த்தினார். 

பைக்கோ ஐயர் 1992 ஆம் ஆண்டு முதல் நரா, யப்பானில் வசித்தார். அங்கு தனது யப்பானிய மனைவி ஹிரோகோ டகுச்சியுடன் வாழ்ந்து வந்தார்.

தெ ரெகவரி ஆஃப் இன்னசன்ஸ். (இலண்டன்: கான்கார்ட் க்ரோவ் பதிப்பகம், ஜூலை 1984. ) - அமெரிக்கக் காங்கிரசு நூலகத்திடம் இந்த நூலின் நகல் உள்ளது. 

1988 ஆம் ஆண்டில் எழுதிய காட்மாண்டுவின் நிகழ்பட இரவு, சூலை, 1989 ()

1991 இல் எழுதிய துறவியும் பெண்னும், (ஆகஸ்டு 1991 / ;) 

2000 இல் பூரண ஆன்மா போன்றவைகள் அடங்கும்



</doc>
<doc id="400957" url="https://ta.wikipedia.org/wiki?curid=400957" title="மாயங் அகர்வால்">
மாயங் அகர்வால்

மாயங் அகர்வால் (16 பிப்பிரவரி 1991) என்பவர் இந்தியத் துடுப்பாட்டக்காரர். இவர் தொடக்க ஆட்டக் கார பேட்ஸ்மேன் என்ற பெயர் பெற்றவர். இது வரை கருநாடக அணிக்காக விளையாண்டுள்ளார். இவர் விஜய் அசாரே கோப்பை கிரிக்கட் போட்டியில் அதிக ஓட்டங்கள் எடுத்து சாதனை படைத்தார். பல போட்டிகளில் கலந்து கொண்ட இவர் இது வரை இரண்டாயிரம் ஓட்டங்கள் எடுத்துள்ளார்.
பெங்களுருவில் பிசப் காட்டன் ஆண்கள் பள்ளியிலும் ஜெயின் பல்கலைக் கழகத்திலும் பயின்ற மாணவர் ஆவார். 


</doc>
<doc id="400976" url="https://ta.wikipedia.org/wiki?curid=400976" title="புரியாத புதிர் (2017 திரைப்படம்)">
புரியாத புதிர் (2017 திரைப்படம்)

புரியாத புதிர் (Puriyatha Puthir () என்பது 2017 இல் வெளிவந்த தமிழ் உளவியல் திகில் திரைப்படம் ஆகும். இதனை ரெபெல் படமனை நிறுவனம் தயாரித்தது. ரஞ்சித் ஜெயக்கொடி இயக்கினார். பின்னணி இசை மற்றும் பாடல்களுக்கான இசையமைத்தது சாம் சி. எஸ். தினேஷ் கிருஷ்ணன் என்பவர் ஒளிப்பதிவாளராகப் பனிபுரிந்தார். 2013 ஆம் ஆண்டு படப்பிடிப்புத் துவங்கியது. ஆனால் தயாரிப்பு நிறுவனம் படத்தை வெளியிடுவதில் தாமதம் செய்ததால் செப்டம்பர் 1, 2017 இல் தான் படம் வெளியானது. 

ஒரு பெண் மாடியில் நின்றுகொண்டு ஒருவருக்கு செல்லிடத் தொலைபேசியின் மூலம் அழைப்பு விடுத்து மன்னிப்பு கேட்டுவிட்டு அங்கிருந்து குதித்துத் தற்கொலை செய்துகொள்கிறார். கதையின் நாயகனான கதிர் (விஜய் சேதுபதி) ஒரு இசையமைப்பாளர் ஆக வேண்டும் என நினைக்கிறார். மூன்று மாதங்கள் கழித்து, கதிரும் அவருடைய நண்பர்களான வினோத், டீஜே ஆகியோர் குடி மன்றத்தில் உள்ள போது பாலுணர்வுக் கிளர்ச்சி ஏற்படுத்தக்கூடிய நிகழ்படத்தைப் பார்த்துக்கொண்டிருக்கிறார்கள் . இதனைப் பார்ப்பது தவறு எனக் கதிர் எச்சரிக்கை செய்கிறான். ஆனால், அவர்கள் அதனை செவிமடுக்கவில்லை. தனது இசைநிலையத்திற்குச் செல்லும் வழியில் ஒருபேருந்தின் கண்ணாடியில் மீரா என பெண் ஒருவர் பெயர் எழுதுவதைப் பார்த்து இருவரும் ஒருவரை ஒருவர் பார்த்து புன்னகை செய்கிறார்கள். அதே பெண்னை தனது கடையில் பார்க்கிறான். அவள் தனக்கு ஒரு சிவப்பு கின்னரப்பெட்டியை தனது வீட்டிற்கு வந்து விநியோகிக்க வேண்டுமாறு கேட்கிறார். அதனை கதிர் எடுத்துச் செல்ல அவர்கள் இருவரிடையே நட்பு மலர்கிறது. பின் அது காதலாகிறது. ஒரு நாள் இரவுக் கொண்டாட்டத்திற்குப் பிறகு தன்னை யாரோ பின்தொடருவதாக கதிரிடம் தெரிவிக்கிறார். அவரோ அறைக்குச் சென்று அனைத்துக் கதவுகளையும் தாழிட்டு பத்திரமாக இருக்குமாறு கூறுகிறார். 

வினோத் , தனது முதலாளியின் மனைவியுடன் உல்லாசமாக இருக்கும் நிகழ்படமானது முகநூலில் நுண்மமாக சென்றதனால் அவருடைய வேலை பறிபோனது. மேலும் அலுவலகத்தில் உள்ள சக ஊழியர்களால் அவமானப் படுத்தப்படுகிறார். இதனால் மனமுடைந்தவர் தற்கொலை செய்கிறார். 

ஒரு நாள் கதிருடைய செல்லிடத் தொலைபேசிக்கு மீராவின் ஆபாச புகைப்படம் ஒன்று வருகிறது. அதனைத் தொடர்ந்து அவருடைய ஆபாச நிகழ்படமும் வருகிறது. கதிர், மீரா இருக்கும் கடையின் உரிமையாளரிடம் சண்டை போடுகிறார். கதிரின் நடவடிக்கை மீராவிற்கு குழப்பத்தை ஏற்படுத்தவே நடந்ததை அவர் அறிகிறார். இதனால் மனமுடைந்து அவரும் தற்கொலைக்கு முயல்கிறார். கதிர் அவரை மருத்துவமனையில் சேர்த்து குணமடையச் செய்கிறார். பின் மீராவை தன்னுடன் வைத்து பாதுகாக்கிறார். 

மீன்டும் ஒருநாள் கதிருக்கு மீராவின் குளியல் காட்சிகள் வரவே கதிர் அறையின் அனைத்து இடங்களிலும் ஒளிப்படக்கருவியைத் தேடுகிறார். ஆனால் அவருக்கு ஒரு நாட்குறிப்பு கிடைக்கிறது. அதில் அதில் இருந்த குறிப்புகள் மூலம் நடந்ததை அறிகிறார். மீராவும், மிருதுளாவும் நெருங்கிய நண்பர்களாக இருப்பதும் கதிரின் நண்பர்கள் செய்த ஒரு தவறினால் மிருதுளா தற்கொலை செய்தையும் அறிந்துகொள்கிறார். இதில் தனது தவறு எதுவும் இல்லை என்பதை மீராவிடம்தெரியப்படுத்த கதிர் முயல்கிறான். ஆனால் அவளும் மாடியில் இருந்து குதித்து தற்கொலை செய்கிறார். தகவல் தொழில்நுட்ப வசதிகளைத் தவறாகப் பயன்படுத்துவதன் விளைவுகளை இதில் காட்சிப்படுத்திருப்பார்கள். 



</doc>
<doc id="400979" url="https://ta.wikipedia.org/wiki?curid=400979" title="துளஜா குகைகள்">
துளஜா குகைகள்

துளஜா குகைகள் (Tulja Caves), இந்தியாவின் மகாராட்டிரா மாநிலத்தின் புனே மாவட்டத்தின் ஜூன்னாரிலிருந்து மேற்கே 4 கிமீ தொலைவில் உள்ள சிவனேரி மலையில் உள்ள பௌத்தக் குடைவரைகள் ஆகும். துளஜா குகை அருகே அமைந்த பிற குடைவரைகள் மன்மோடி குகைகள், சிவனேரி குகைகள் மற்றும் லெண்யாத்திரி ஆகும். துளஜா குகைகள், புனே நகரத்திலிருந்து 95 கிமீ தொலைவில் உள்ளது.

துளஜா குகைகளில் குடைவரை ஒன்றில், வட்ட வடிவ சைத்திய மண்டபத்தில் உள்ள தூபியைச் சுற்றிலும் 12 எண்கோண வடிவ தூண்களைக் கொண்டது. 

கிமு 50ல் நிறுவப்பட்ட துளஜா குகைகள், 11 பௌத்தக் குடைவரைகளைக் கொண்டது.
தற்போது குடைவரை எண் 4ல் துளஜா தேவியின் சிலை நிறுவப்பட்டு, இந்துக்களின் குகையாக மாற்றப்பட்டுள்ளது.




</doc>
<doc id="400990" url="https://ta.wikipedia.org/wiki?curid=400990" title="கலி (2016 மலையாளத் திரைப்படம்)">
கலி (2016 மலையாளத் திரைப்படம்)

கலி(Kali) (Rage) 2016 ஆம் ஆண்டு வெளிவந்த இந்திய மலையாளத் திரைப்படம் ஆகும். இத்திரைப்படத்தை சமீர் தாகீர் இணைந்து தயாரித்தும், இயக்கியும் உள்ளார். இத்திரைப்படத்தில் துல்கர் சல்மான் மற்றும் சாய் பல்லவி நடித்துள்ளனர். இத்திரைப்படம் தாகீர் மற்றும் சல்மான் நீலகாசம் பச்சகடல் சுவன்ன பூமி (2013) திரைப்படத்திற்கு அடுத்ததாக இணையும் இரண்டாவது படமாகும். இத்திரைப்படம் கொச்சி, வாகமண், அதிரப்பள்ளி, மசினகுடி, கூடலூர் (நீலகிரி) ஆகிய இடங்களில் படம் பிடிக்கப்பட்டது.   இத்திரைப்படம் 26 மார்ச் 2016 இல் திரைக்கு வந்தது. இத்திரைப்படம் கன்னடத்தில் கிடி என்ற பெயரில் மறுதயாரிப்பு செய்யப்பட்டது. இத்திரைப்படம் தெலுங்கில் மொழி மாற்றம் செய்யப்பட்டு பில்லகடா என்ற பெயரில் நவம்பர் 2017 இல் வெளியிடப்பட்டது..

சித்தார்த் (துல்கர் சல்மான்) எளிதில் கோபப்படக்கூடிய இளைஞனாவான். தனது கோபத்தை நிர்வகிப்பதில் உள்ள பிரச்சனையின் காரணமாக சில சமயங்களில் சிக்கலில் மாட்டிக்கொண்ட நிகழ்வுகள் உண்டு. அனனுக்கு அஞ்சலியுடன் (சாய் பல்லவி) திருமணம் நடைபெறுகிறது. கொச்சியில் வங்கி ஒன்றில் பணிபுரிகிறான். அவர்களின் திருமண வாழ்வு சித்தார்த் சின்னச்சின்ன காரணங்களுக்கெல்லாம் சண்டையிடுவதன் காரணமாக அழுத்தம் நிறைந்ததாக மாறுகிறது. அஞ்சலி சித்தார்த்திடம் அவனது பழக்கவழக்கங்களை மெல்ல மெல்ல மாற்றிக்கொள்ள வேண்டுகிறாள். சித்தார்த்தின் சக பணியாளர் அஞ்சலியிடம் மன உளைச்சலை ஏற்படுத்தியதற்காக வெறி கொண்டு தாக்கும் வரை அவர்களின் திருமண வாழ்வு சற்று மென்மையாகப் பயணிக்கிறது.

அஞ்சலி கண்ணீருடன் வீட்டை விட்டுப் புறப்படும் போது சித்தார்த் அவளை தமிழ்நாட்டிலுள்ள மசினகுடியில் உள்ள வீட்டில் விட்டு வருவதற்காக மகிழ்வுந்தில் புறப்படுகிறான்.  வழியில் ஒருசரக்குந்து அவர்களது மகிழ்வுந்தை எந்த வித எச்சரிக்கையுமின்றி முந்திச் செல்ல முயலும் போது சிராய்ப்பு ஏற்படுகிறது. சித்தார்த் சரக்குந்தைத் துரத்திச்சென்று வெற்றிகரமாக முந்திச் செல்கிறான். சாலையில் பெரும் கோபத்துடன் இவ்வாறான நிகழ்வு நடக்க, அஞ்சலி அதை இத்துடன் விட்டு விடக் கெஞ்சுகிறாள். அதற்கு கீழ்படியும் சித்தார்த் பயணத்தைத் தொடர்கிறான். அஞ்சலி அவனது பெருங்கோபத்தைக் கண்டு அஞ்சுவதாகவும், தனது தங்களது திருமண வாழ்வை முடித்துக் கொள்ள திட்டமிட்டுள்ளதாகவும் தெரிவிக்கிறாள்.

அவர்கள் ஜான் என்ற கொடூரமான தாதா மற்றும் அவனது அடியாட்களால் நடத்தப்படும் சாலையோர உணவகம் ஒன்றில் சாப்பிடுவதற்காக இறங்குகிறார்கள். சரக்குந்தின் ஓட்டுநர் சக்கரா ஜானுடைய நண்பனாக இருப்பதைக் கண்டும், தன்னை மீண்டும் சீண்டுவதைக் கண்டும் சித்தார்த் கொஞ்சம் கொஞ்சமாக தனது கட்டுப்பாட்டை இழக்கிறான். அஞ்சலி மிகவும் அசௌகரியமாக உணர்கிறாள். அஞ்சலியின் வலியுறுத்தலுக்காக தனது கோபத்தை அடக்கிக் கொள்கிறான். ஜானின் பணியாளான காசாளரிடம் பழச்சாறில் ஈ கிடந்த காரணத்திற்காக பணம் செலுத்த மறுக்கிறான். ஜான் இரண்டு வித வாய்ப்புகளைத் தருகிறான். ஒன்று அனைத்திற்கும் பணம் செலுத்துமாறும், இல்லாவிடில் அனைத்திற்கும் பணம் செலுத்தாமல் சென்று விடுமாறும் கூறுகிறான். சித்தார்த் தன்னிடமும் அஞ்சலியிடமும் சாப்பிட்டதற்கு பணம் இல்லையென்பதை அறிந்து பயப்படுகிறான். பணத்தை எடுத்து வர அஞ்சலியை அனுப்புகிறான். அதுவரை தான் ஜான் வசம் இருப்பதாக ஒப்புக்கொள்கிறான். ஜானின் நண்பன் சக்கரா அஞ்சலியைப் பின் தொடர்ந்து செல்கிறான்.

அஞ்சலி பணம் எடுக்கச் செல்லும் தானியங்கி பணம் எடுக்கும் இயந்திரங்களில் பணம் இல்லாத காரணத்தால் தொடர்ந்து பயணிக்கிறாள். சித்தார்த்தை தொடர்பு கொள்ள முயலும் போது தொலைபேசி சமிக்ஞைகள் கிடைக்காமல் போகிறது. ஒரு வளைவொன்றில் சக்கரா அஞ்சலியை மடக்கிப் பிடித்து வன்கலவி செய்ய முயற்சிக்கிறான். அப்போது அந்த வழியாக வரும் மற்றொரு சரக்குந்து ஓட்டுநர் காவல் துறை உதவியுடன் அஞ்சலியைக் காப்பாற்றுகிறார். இதற்கிடையில், சித்தார்த் ஜானின் கடையில் வேலை செய்யும் பையனின் உதவியுடன் தப்பிக்க முயற்சிக்கிறான். அஞ்சலி திரும்பி வரும்போது ஜான் தாக்கப்பட்டு காயங்களுடன் கிடக்கிறான். சித்தார்த் கையில் கத்தியுடன் நிற்கிறான். காவலர்கள் ஜான் மரணமடைந்தால் சித்தார்த் தண்டனையிலிருந்து தப்ப இயலாது என்கின்றனர். ஆனால், ஜான் தன்னைக் கொலை செய்ய முயற்சித்தது சித்தார்த் இல்லை எனவும், தான் நடத்தி வந்த கடையின் முந்தைய உரிமையாளர் (யாரிடமிருந்து கடையை அராஜகத்தால் கைப்பற்றினானோ அவர்) தான் தன்னைத் தாக்கியதாகத் தெரிவிக்கிறார். இதனால், சித்தார்த் குற்றமற்றவனாக அறியப்பட, சித்தார்த்தும், அஞ்சலியும் தங்கள் பயணத்தைத் தொடர்கின்றனர். வழியில் சக்கரா தனது சரக்குந்து நிலைகுலைந்து போன நிலையில் கிடக்கிறான். சித்தார்த் தனது கோபத்தை அடக்குவதற்கான வாய்ப்பாக இதைக் கருதி அவனை மன்னித்து விடலாம் என்கிறான். ஆனால், அஞ்சலி அவனை மன்னிக்க இயலாதெனவும் சித்தார்த் தனது கோபத்தை வெளிப்படுத்தலாம் எனவும் கூற, சித்தார்த் சக்கராவை கோபத்தோடு தாக்குகிறான்.

இத்திரைப்படத்திற்கு இசை கோபி சுந்தரால் ஆக்கப்பட்டுள்ளது. பாடல்கள் 2016 மார்ச் 11 ஆம் நாள் சத்யம் ஆடியோசால் வெளியிடப்பட்டது. 2015 இல் வெளியான திரைப்படமான ”தி மேன் ஃப்ரம் U.N.C.L.E” என்ற படத்தின் பாடலான "டேக் யு டவ்ன்" மூல இசையமைப்பாளரான டேனியல் பெம்பெர்டனுக்கு நன்றியறிவிப்புக் கூட இல்லாமல் கலி படத்தின் முன்னோட்டத்தில் பயன்படுத்தப்பட்டது.


</doc>
<doc id="400993" url="https://ta.wikipedia.org/wiki?curid=400993" title="கியூபி">
கியூபி

க்யூபி (Kewpie) என்பது ஒரு வகை பொம்மை மற்றும் ரோஸ் ஓ 'நீல் காமிக் துண்டுக் கதாபாத்திரங்கள் என்றும் கருதப்படுகிறது. ஓவியக் கலைஞரான ரோஸ் ஓநீலின் கனவில் ஒரு நாள் வந்த வடிவம்தான் க்யூபி இவை குழந்தை குபிட் தேவதையின் சாயலில் அமைக்கப்பட்டு பிரபலமடைந்தன. இந்த பொம்மைக்   கதாபாத்திரங்கள் முதன்முதலில் 1912 ஆம் ஆண்டு தொடங்கி ஜெர்மனியில் உள்ள தொழிற்சாலைகளில் பொம்மைகளாக உருவாக்கப்பட்டு 20 ஆம் நூற்றாண்டின் துவக்கத்தில் மிகவும் பிரபலமடைந்தது.

இவை அழகிய நீலக் கண்கள், புஷ்டியான உடல், பெரிய தொப்பை, தலையில் கொஞ்சம் முடி என்ற தோற்றத்துடன் இருக்கும். இந்த
கியூபி பொம்மைகள் துவக்கத்தில் வெண் பளிங்கால்  பிரத்தியேகமாக தயாரிக்கப்பட்டன, ஆனால் 1920 களில் கலவைப் பொருட்களால் தயாரிக்கப்பட்டு அறிமுகப்படுத்தப்பட்டன, பின்வந்த தசாப்தங்களில் செலுலாயிடு கொண்டு தயாரிக்கப்பட்டன.   1949 ஆம் ஆண்டில், எஃப்பன்பே என்பவர் இந்த பொம்மைகளை கடினமான நெகிழியைக் கொண்டு உருவாக்கினார், 1960 கள் மற்றும் 1990 களுக்கு இடையில் கெயோ கோ மற்றும் ஜேசோ ஆகிய நிறுவனங்களால் மென்மையாக இரப்பர் மற்றும் வினைல் ஆகிய பொருட்களைக் கொண்டு  தயாரிக்கப்பட்டன.

அப்போது விற்கப்பட்ட க்யூபி பொம்மைகள் பழம் பொம்மை சேகரிப்பாளர்களால் விரும்பி வாங்கப்படுகின்றன, இதனால் இப்போது அந்தப் பொம்மைகளின் மதிப்பு லட்சக்கணக்கான டாலர்களாகும். 1908 ஆம் ஆண்டில் அறிமுகப்படுத்தப்பட்ட குழந்தையைப் போன்ற பில்லிங்கின் உருவத்திடன் இவற்றைக் கொண்டு குழப்பப்பிக்கொள்ளக் கூடாது.


</doc>
<doc id="400995" url="https://ta.wikipedia.org/wiki?curid=400995" title="மெக்சிக மரியா பொம்மை">
மெக்சிக மரியா பொம்மை

மெக்சிக மரியா பொம்மை ( Mexican rag dolls) என்பவை மெசிகோவின் பழங்குடி மக்களால் முழுக்கத் துணிகளைக் கொண்டு செய்யப்படும் பொம்மைகள் ஆகும். இவை மெக்சிகோவின் மத்திய மாநிலமான க்வெரெட்டோவின் தெற்கில் பெரும்பாலும் மிகுதியாக தயாரிக்கப்படுகின்றன. மெக்சிகோவில் இந்தவகை துணி பொம்மைகளின் உருவாக்கமானது நீண்ட வரலாற்றைக் கொண்டுள்ளதாக உள்ளது, இவை பழங்குடியின மக்களின் தோற்றத்தை உடையதாக பிரபலமாக அறியப்படுகின்றன. குறிப்பாக இவை அமேல்கோ கிராமத்தைச் சேர்ந்த ஓடோமி இனப் பெண்களின் வருமான வாய்ப்புகளை அதிகரிக்கும் திட்டத்தின் ஒரு பகுதியாக 1970 க்கு முன்னதாகவே சுற்றுலா அரங்குகளில் இவை அறிமுகப்படுத்தப்பட்டன. 
அமேல்கோ பழங்குடி மக்களால் உருவாக்கப்படும் இந்த பொம்மைகள் அந்த மக்கள் அணியும் வண்ண வண்ண உடைகளை பிரதிபள்க்கும் வித்அத்தில் வண்ண மயமான துணிகளில், சிரித்த முகத்துடனும், ரிப்பன் பின்னிய கேசத்துடன் கூடிய பெண் பொம்மைகளாக உள்ளன. 

மெகிசோகோ பழங்குடி மக்களிடையே பழைய துணிகளைக் கிழித்து பொம்மைகளாகச் செய்யும் வழக்கம் கொண்டவர்கள். இந்தப் பொம்மைகளைச் செய்யும் கலைஞர்கள் அக்குடும்பத்தலைவியான தாய் அல்லது பாட்டியாக இருந்தார்கள். அமேல்கோ கிராமத்தைச் சேர்ந்த ஓடோமி இனப் பெண்களிடம் இருக்கும் பொம்மை செய்யும் திறனைப் பார்த்து வியந்த மெக்சிக ஓவியர் டீகோ ரிவேராவின் மகள் குவாடலுப் ரிவேரா என்பவர், உள்ளூர்ப் பெண்களைப் பயிற்றுவித்து இதை ஒரு தொழிலாக மாற்றினார்.

மெக்சிக ஆதிவாசி மக்களின் அசல் மரியாக்கள் அழகு தனித்துவம் வாய்ந்தவையாக, பெண் கலைஞர்களால் கையிலும் தையல் இயந்திரத்திலும் தயாரிக்கப்படுகின்றன. இவை வழக்கமான துணி பொம்மைகளைப்போல், பஞ்சால் நிரப்பப்படாமல், கனத்த துணியைச் சுற்றி, மடக்கி, தைத்து 3 முதல் 40 சென்டிமீட்டர் அளவிலான பொம்மைகளாக உருவாக்கப்படுகிறன. சிவப்பு, கறுப்பு என அடர்வண்ணங்களே இந்தப் பொம்மைகளுக்குப் பயன்படுத்தப்படுகின்றன.


</doc>
<doc id="400997" url="https://ta.wikipedia.org/wiki?curid=400997" title="இராமகிராம தூபி">
இராமகிராம தூபி

இராமகிராம தூபி (Ramagrama stupa) (, கௌதம புத்தர் நினைவாக, நேபாள நாட்டின் மாநில எண் 4ல் உள்ள நவல்பராசி மாவட்டத்தில் உள்ள இராமகிராமம் எனும் நகரத்தில் கிமு 483ல் எழுப்பப்பட்ட நினைவுத் தூபியாகும். 

பௌத்த யாத்திரைத் தலங்களில் ஒன்றான இராமகிராமத் தூபியை உலகப் பராம்பரியக் களங்களின் தற்காலிக பட்டியலில் 23 மே 1996 அன்று யுனெஸ்கோ அறிவித்துள்ளது.
கௌதம புத்தரின் பெற்றோர். தந்தை சுத்தோதனர் சாக்கிய குலத்தவராவர். தாய் மாயாதேவி கோலிய குலத்தை சார்ந்தவர். இவ்விரு குலங்களும், மகா ஜனபதமான கோசல நாட்டின் சிற்றரசர்கள் ஆவர்
கௌதம புத்தர் பரிநிர்வாணம் அடைந்த பின்னர், அவரது உடலை எரித்துக் கிடைத்த சாம்பல் மற்றும் எலும்புகளைச் சேமித்து, பிரித்து, பல நாடுகளுக்கு அனுப்பி, அதனை புத்தரின் புனிதப் பொருளாகக் கொண்டு, அதன் மீது 8 மகா ஜனபத நாடுகளின் தலைநகரஙகளுக்கு அருகில், புத்தரின் நினைவுத் தூபிகள் எழுப்பப்பட்டது. எட்டு தூபிகளின் விவரம்:


முன்னூறு ஆண்டுகளுக்குப் பின்னர், அசோகர் ஆட்சிக் காலத்தில், கௌதம புத்தரின் நினைவுத் தூபிகளில், ஏழு தூபிகளை மட்டும் திறந்து, அதனடியில் வைக்கப்பட்டிருந்த கௌதம புத்தரின் புனித எலும்புகள், சாம்பல், பற்கள் முடிகள் மற்றும் மண் மட்டும் ஒன்று சேர்த்து, பின் அவைகளை பல பகுதிகளாகப் பிரித்து, மௌரியப் பேரரசின் முக்கிய இடங்களில் கௌதம புத்தர் நினவாக நூற்றுக் கணக்கான புதிய தூபிகள் எழுப்பப்பட்டது.





</doc>
<doc id="400998" url="https://ta.wikipedia.org/wiki?curid=400998" title="கிறிஸ் கார்டர் (எழுத்தாளர்)">
கிறிஸ் கார்டர் (எழுத்தாளர்)

கிறிஸ்டோபர் கார்ல் கார்டர் (Christopher Carl Carter) (பிறப்பு: அக்டோபர் 13, 1956) என்பவர் அமெரிக்க தொலைக்காட்சி மற்றும் திரைப்படத் தயாரிப்பாளர், இயக்குநர் (திரைப்படம்), திரைக்கதை எழுத்தாளர் ஆவார். இவர் பெல்பிளவர், கலிபோர்னியாவில் பிறந்தார். கார்டர் கலிபோர்னியா பல்கலைக்கழகத்தில் ஊடகவியல் துறையில் பட்டம் பெற்றார். முன்பாக சர்ஃபிங் இதழில் பதிமூன்று ஆண்டுகள் பணிபுரிந்தார். வால்ட் டிஸ்னி படமனை நிறுவனத்தின் தனது தொலைக்காட்சி தொழில் வாழ்க்கையைத் துவங்கினார். 1990 ஆம் ஆண்டில் வந்த தெ எக்சு ஃபைல்ஸ் எனும் தொலைக்காட்சி அறிவியல் புனைகதை தொடரின் மூலம் பரவலாக அறியப்படுகிறார். இந்தத் தொடரானது மக்களிடையே அதிக வரவேற்பைப் பெற்றது. மேலும் அடுத்தத் தொடருக்கும் இந்த வெற்றி வழிவகுத்தது.

பின் கார்டர், சொந்தமாக ஒரு தொலைக்காட்சி நிறுவனத்தைத் தொடங்கினார். அதற்கு டென் தேர்டீன் (பத்து பதிமூன்று) என பெயரிட்டார். பிறகு தனது தொலைக்காட்சி நிறுவனத்திற்காக மூன்று தொடர்களை உருவாக்கினார். அவை மில்லீனியம்,ஹார்ஷ் ரியல்ம், தெ லோன் கன்மேன். மில்லீனியம் (ஆயிரமாண்டுக் காலம்) என்பது சர்வசங்கார நாளினை அடிப்படையாகக் கொண்டு அமைக்கப்பட்டது. ஆனால் எதிர்பார்த்த விதத்தில் இந்தத் தொடரானது வரவேற்பைப் பெறவில்லை. பார்வையாளர்களையும் குறைவாகவே பெற்றுத் தந்தது. ஹார்ஷ் ரியல்ம் ( இனிமையற்ற மாநிலம்) மூன்று அத்தியாயங்கள் வெளியானதோடு நிறுத்தப்பட்டது. இவருடைய தொலைக்காட்சி ஊடக பங்களிப்பிற்காக பல கௌரவங்களைப் பெற்றுள்ளார். இதில் எட்டு பிரைம் எம்மி விருதுகளுக்கான பரிந்துரைகளும் அடங்கும். அமேசான் ஸ்டூடியோஸ் தயாரிப்பில் தெ ஆஃப்டர் எனும் தொலைக்காட்சித் தொடரில் இறுதியாகப் பணிபுரிந்தார். 

கிறிஸ் கார்டர் அக்டோபர் 13, 1956 இல் பெல்பிளவர், கலிபோர்னியாவில் பிறந்தார். இவருடைய தந்தை கட்டுமானத் துறையில் பணிபுரிந்தார். தனது சிறுவயதைப் பற்றிக் கூறும் போது தன்னுடைய குழந்தைப்பருவமும் மற்றவர்களைப் போல சாதராணமாகவே இருந்தது எனவும் அடிபந்தாட்டம், சறுக்கி விளையாடுதல் போன்ற விளையாட்டுகளில் அதீத ஆர்வம் கொண்டிருந்ததாகவும் கூறினார். 1979 ஆம் ஆண்டில் லாங்பீச்சில் உள்ள லாங்பீச் கலிபோர்னியா மாநில பல்கலைக்கழகத்தில் இதழியல் பட்டம் பெற்றார். தனது இருபத்தி எட்டாம் வயதில் சர்ஃபிங் இதழில் பத்கிப்பாசிரியாக ஆனார். அங்கு பதின்மூன்று ஆண்டுகள் பணியாற்றினார். 

1983 ஆம் ஆண்டில் கார்டர், டோரி பியர்சன் என்பவருடன் பொருத்தம் பார்த்தலில் (டேடிங்) ஈடுபட்டார். டேரி பியர்சன் , கார்டர் சர்ஃபிங் இதழில் வேலைபார்த்த போது அவருடன் பணிபிரிந்தவர். இவருடைய நட்பின் மூலமாக வால்ட் டிஸ்னி ஸ்டூடியோஸ் நிறுவனத்தில் ஒரு நிலையான பணி கிடைக்கச் செய்தது. இந்த நிறுவனத்திற்காக 1986 ஆம் ஆண்டில் தெ பி. ஆர். ஏ. ட் பேட்ரோல் எனும் தொலைக்காட்சித் தொடருக்கான திரைக்கதையை எழுதினார். பின் 1988 இல் மீட் தெ முன்சீசு எனும் தொடருக்காக எழுதினார். 

கார்டரின் பணியைப் பாராட்டி இவரின் வாழ்க்கையில் பல்வேறு விருதுகள் கிடைத்தன.அதில் பிரைம் டைம்ஸ் எம்மி விருதிற்கான எட்டு பரிந்துரைகளும் அடங்கும். மேலும் கார்டரின் பெயரானது அமெரிக்க இயக்குநர் சங்கத்தின் விருதிற்காகப் பரிந்துரை செய்யப்பட்டது. மேலும் தெ எட்கர் விருது, பிரிட்டிசு அகாதமியின் தொலைக்காட்சி விருதிற்கும் இவரது பெயரானது பரிந்திரை செய்யப்பட்டது. 


</doc>
<doc id="401000" url="https://ta.wikipedia.org/wiki?curid=401000" title="ஷோன்ஹட் பொம்மை">
ஷோன்ஹட் பொம்மை

ஷோன்ஹட் பொம்மைகள் (Schoenhut dolls) என்பவை 1903 முதல் 1935 வரையிலான காலக்கட்டத்தில் அமெரிக்காவின் ஷோன்ஹட் பியானோ நிறுவனத்தால் தயாரிக்கப்பட்ட மர பொம்மைகள் ஆகும். தச்சரான ஆல்பர்ட் ஷோன்ஹட்டியால் நிறுவப்பட்ட இந்த நிறுவனம் துவக்கத்தில் பொம்மை பியானோக்களை உருவாக்கியது. பின்னர் 1900 களின் முற்பகுதியில் பொம்மைகளைத் தயாரிக்கத் தொடங்கினர், வட்டரங்கை கருப்பொருளாக கொண்ட ரிங்மாஸ்டர், லேடி சர்க்கஸ் ரைடர் மற்றும் மரத்தாலான விலங்குகள் உள்ளிட்ட பொம்மைகள் தயாரிக்கப்பட்டன.

நிறுவனமானது 1911 ஆம் ஆண்டில் ஷோன்ஹட் பொம்மையை அறிமுகப்படுத்தியது. இந்த பொம்மையானது மரத்தால் செய்யப்பட்டதாகவும் அதன் தலையைத் திருப்பக்கூடியதாகவும், காலை மடக்கி உட்கார வைக்கக்கூடியதாகவும், விருப்பம்போல் கையாள வசதியாக கை, கால்கள் தனித்தனியாகச் செய்யப்பட்டு மடக்கி அசைக்கும்படி உருவாக்கப்பட்டது. இதுவே உலகில் கை கால்கள் மடக்கும்படி செய்யப்பட்ட முதல் பொம்மை வகைகளாக கருதப்படுகின்றன. 
1935 ஆம் ஆண்டில் நிறுவனமானது திவால் நிலைக்குச் சென்ற பின்னர் இந்த பொம்மைகளைத் தயாரிப்பதை நிறுத்திவிட்டது. அடுத்த ஆண்டு நிறுவனமானது புதுப்பிக்கப்பட்டாலும், அது பொம்மை பியானோக்களை மட்டுமே தயாரித்தது.
1911 ஆம் ஆண்டில் ஆல்பர்ட் ஷோன்ஹட்டினியால் ஷோன்ஹட் பொம்மையகளானது தயாரிக்கப்பட்டன. இந்த பொம்மைகளின் முகமானது பாஸ்வுட் மரத்தில் நேர்த்தியாகச் செதுக்கி எடுத்து, அதிகபட்ச வெப்பத்தையும் அழுத்தத்தையும் கொடுத்து முகத்தை வழுவழுப்பாக மாற்றினார். அதன் கண்கள் செதுக்கி உருவாக்கப்பட்டவை என்றாலும், அவை கண்ணாடிக் கண்களைப்போல பளபளக்குமாறு இருந்தன. பொம்மையின் முடியும் மரத்தில் செதுக்கப்பட்டு வண்ணம் கொடுக்கப்பட்டது.

கை, கால்களைத் தனியாகச் செய்து மடக்கி அசைக்கும்படி ரப்பரால் இணைக்கப்பட்டன. காலப்போக்கில் பொம்மைகளின் வலுவுக்காகவும் வெகுதூரம் பயணிப்பதற்காகவும் எஃகு ஸ்பிரிங்குகளும் வைக்கப்பட்டன. ஷோன்ஹட் நிறுவனம் செய்த பொம்மைகள் முதலில் 16 அங்குலம் நீளம் இருந்தன. அதன் தலையை வடிவமைத்தவர் இத்தாலிய சிற்பி கிராஜியானோ

ஷோன்ஹட் பொம்மைகளை உருவாக்கிய ஆல்பர்ட் ஷோன்ஹட்டினின் சொந்த நாடு ஜெர்மனி. இவர் 1911 இல் அமெரிக்காவின் பிலடெல்பியா நகரத்தில் குடியேறினார். மரத்தில் பியானோ பொம்மைகளைச் செய்துவந்த குடும்பத்தின் மூன்றாவது தலைமுறைக் கை வினைஞர் இவர் ஆவார். இவரே 1911 ஆம் ஆண்டில் ஷோன்ஹட் பொம்மையை தயாரித்தார். 

முதலில் சிறப்பாக விற்பனையான இந்த பொம்மைகள், முதல் உலகப் போர் முடிந்த காலக்கட்டத்தில் அமெரிக்காவில் ஏற்பட்ட பொருளாதார நெருக்கடியாலும், ஜெர்மனியிலிருந்து விலை மலிவான பொம்மைகள் வந்தாலும், செலுலாய்ட் போன்ற எடை குறைவான பொருட்களில் செய்யப்பட்ட மென்மையான பொம்மைகள் ஏராளமாக வந்தால். அதிக எடைகொண்ட மரத்தால் செய்யப்பட்ட ஷோன்ஹட் பொம்மைகளுக்கு மதிப்பும் குறைந்ததுபோய் வாங்க ஆள் இல்லாமல் போனது.


</doc>
<doc id="401003" url="https://ta.wikipedia.org/wiki?curid=401003" title="ராவ் ரமேஷ்">
ராவ் ரமேஷ்

ராவ் ரமேஷ் (Rao Ramesh) ஒரு இந்திய நடிகர் ஆவார். இவர் தெலுங்கு மொழித் திரைப்படங்களிலும், தொலைக்காட்சித் தொடர்களிலும் நடித்துள்ளார். இவர் காம்யம் (2008) மற்றும் மாவீரன் (2011) திரைப்படம் ஆகியவற்றில் நடித்துள்ளார்.

ராவ் ரமேஷ் ஆந்திரப் பிரதேச மாநிலத்தில் ராவ் கோபால் ராவ் (தெலுங்கு திரைப்படங்களில் முத்திரை பதித்த வில்லன் கதாபாத்திரங்களில் நடித்தவர்) மற்றும் ராவ் கமலா குமாரி (ஹரி கதா, இராமாயணம் மற்றும் மகாபாரதம் ஆகியவற்றை நாடோடிக் கதைகள் சொல்லும் விதத்தில் சொல்பவர்) ஆகியோருக்கு  ஸ்ரீகாகுளத்தில் பிறந்தார். இவர் சென்னையில் வளர்ந்தவராதலால் தமிழை பல்வேறு வட்டார வழக்குகளில் பேச வல்லவராக இருந்தார். அவரது தொடக்க கால பள்ளி வாழ்க்கை சென்னை, தி. நகரில் ஸ்ரீ இராமகிருஷ்ணா மிஷன் பள்ளியில் படித்தார். பின்னர், இவர் தனது தகவல் தொடர்பியலில் பட்டப்படிப்பை முடிக்கும் முன்பாக, ஒளிப்படவியலில் நிபுணத்துவம் பெற்றார். இவர் தனது ஒளிப்படத்துறை நாட்களில், இவர் சென்னையில் உள்ள பிரிட்டிஷ் மற்றும் அமெரிக்க நுாலகங்களில் எண்ணிலடங்கா மணி நேரங்களை செலவழித்துள்ளார். இவர் பிறகு தொழிற்துறை ஒளிப்படக்கலையை பெங்களூரூவுக்குச் செல்லும் முன்பாக  கே. ராகவேந்திர ராவ் என்பவரின் சகோதரர் கே. எஸ். பிரகாச ராவ், ஒளிப்பதிவாளரிடம் உதவியாளராகச் சேர்ந்தார். வாழ்க்கையின் இந்த நிலையைச் சுற்றிலும், லூகாசு தொழிலக ஒளி & தந்திரவியல் குழுமத்தின் தீவிர விசிறியாக இருந்து அதனால் அதில் சேரவும் விரும்பினார். இந்த இலட்சியத்தை அடைவதற்காக, இவர் ஒளிப்படத்துறையில் சிறப்பு நுட்பங்களை கற்றுக்கொள்வதற்காக அமெரிக்கப் பல்கலைக்கழகங்களுக்கு விண்ணப்பிக்க இருந்தார். இருப்பினும், பல சொந்தக் காரணங்களால் இவை சாத்தியப்படவில்லை. 1994 ஆம் ஆண்டு ராவ் கோபால் ராவின் இறப்பிற்குப் பிறகு, ரமேஷ் ராவ் அடுத்த 7 ஆண்டுகளுக்கு தனது குடும்ப விவகாரங்களைக் கவனிப்பதில் கவனம் செலுத்தி வந்தார். இந்த 7 ஆண்டுகளில், இவர் ஒரு வெறிபிடித்த வாசகராக இருந்தார். புகழ் பெற்ற எழுத்தாளர்களின் கதைகளையும், கவிதைகளையும் வாசித்தார். அவரது விருப்பத்திற்குரியவராக தெலுங்கு கவிஞர் சி. நாராயண ரெட்டி (புனைப்பெயர் சினாரே) ஆவார். இவரது எழுத்துக்களை முழுவதுமாக மனப்பாடம் செய்து வைத்திருந்தார். இந்த நேரத்தில் அவர் இயக்க விரும்பிய இரண்டு திரைப்படங்களுக்கு திரைக்கதை எழுதும் முயற்சியிலிருந்தார். ஆனால், இவரது தாயார் தமிழ் மற்றும் தெலுங்கு மொழியில் இவருக்குள்ள ஆளுமையின் காரணமாக நடிப்புத் தொழிலைத் தேர்ந்தெடுக்கலாம் என்பதைச் சுட்டிக்காட்டியுள்ளார். குறிப்பாக, இவரது தந்தையின் அடியொற்றி நடக்கும் பொருட்டும், நல்ல உச்சரிப்பைக் கொண்டிருந்தமைக்காகவும் நடிப்பைத் தேர்ந்தெடுக்க வலியுறுத்தப்பட்டார். இவர், தொடக்கத்தில் கண்டசாலா ரத்னகுமாரின் தொலைக்காட்சித் தொடரில் நடிக்க ஆரம்பித்தார். ஆனால், தயாரிப்புப் பணிகள் இடையிலேயே நிறுத்தப்பட்டன. ராவ் ரமேஷ்Rao Ramesh then got an பாலகிருஷ்ணாவின் "சீம சிம்ஹம்" (2002) படத்தில், சிம்ரனுக்கு சகோதரனாக நடிக்கும் வாய்ப்பு கிடைத்தது. ஆனால், வில்லன் நடிகர்களில் தனி முத்திரை பதித்த நடிகரின் மகனாக இருந்தபோதும் கூட, வேறு வாய்ப்புகள் ஏதும் கிடைக்கவில்லை. இதன் பிறகு இவர் சென்னைக்குத் திரும்பி “பவித்ர பந்தம்”, மற்றும் ”காலவாரி கோடாலு” போன்ற தொடர்களில் நடிக்க ஆரம்பித்தார். நான்கரை ஆண்டுகளில் 1000 அத்தியாயங்களில் நடித்து முடித்தார். பல தொலைக்காட்சி நடிகர்கள் தங்களுக்கு இரவல் குரலைப் பதிவு செய்யும் போது கூட இவர் தனக்கான வசனங்களுக்குத் தானே ஒலி வடிவம் கொடுத்தார். இதன் காரணமாக, தனது திறமைகளை கூர் செய்து கொள்ளும் வாய்ப்பு கிடைத்தது.



</doc>
<doc id="401014" url="https://ta.wikipedia.org/wiki?curid=401014" title="அனுபம் கெர்">
அனுபம் கெர்

அனுபம் கெர் (Anupam Kher) (பிறப்பு 7 மார்ச் 1955) ஒரு இந்திய நடிரும் இந்திய திரைப்படம் மற்றும் தொலைக்காட்சி நிறுவனத்தின் தற்போதைய தலைவரும் ஆவார். இவர் பல்வேறு மொழிகளிலும் 500 க்கும் மேற்பட்ட திரைப்படங்கள் மற்றும் நாடகங்களில் தோன்றியுள்ளார். இவர் முதன்மையாக இந்தி மொழித் திரைப்படங்களில் நடித்துள்ளார். இவர் புகழ்பெற்ற சர்வதேசத் திரைப்படங்களில், அதாவது 2002 ஆம் ஆண்டுக்கான கோல்டன் குளோப் விருதுக்கு பரிந்துரைக்கப்பட்ட படமான, ”பெண்ட் இட் லைக் பெக்காம்” ஆங் லீ யின் கோல்டன் லயன் வின்னிங் லஸ்ட், காசன் மற்றும் டேவிட் ஓ ரஸ்ஸலின் ஆஸ்கார் விருது வென்ற சில்வர் லைனிங்சு பிளேபுக் போன்ற திரைப்படங்களில் நடித்துள்ளார். அனுபம் கெர் சிறப்பாக நகைச்சுவை கதாபாத்திரங்களில் நடித்தமைக்காக ஐந்து முறை பிலிம்பேர் விருது பெற்றார். 1988 ஆம் ஆண்டு விஜய் என்ற திரைப்படத்தில் நடித்தமைக்காக சிறந்த துணை கதாபாத்திரத்திற்கான விருதினைப் பெற்றுள்ளார்.

இவர் இந்தியத் திரைப்படத் தணிக்கை குழுவின் தலைவராகப் பதவி வகித்துள்ளார். தேசிய நாடகப் பள்ளியின் தலைவராகவும் இருந்துள்ளார். இந்திய அரசு 2004 ஆம் ஆண்டில் இவருக்கு பத்மசிறீ விருதினையும் 2016 ஆம் ஆண்டில் பத்ம பூசண் விருதினையும் வழங்கிக் கௌரவித்துள்ளது.

இவரது மனைவி, நடிகை கிரோன் கெர் சண்டிகர் தொகுதியிலிருந்து தேர்ந்தெடுக்கப்பட்ட இந்திய நாடாளுமன்ற உறுப்பினர் ஆவார்.

கெர் 7 மார்ச் 1955 இல் சிம்லாவில் காஷ்மீரி பண்டிட் குடும்பத்தில் பிறந்தார். இவரது தந்தை ஒரு எழுத்தராகப் பணிபுரிந்தார். அவர் இவரை வளர்த்து ஆளாக்குவதில் நடுநிலைமையாய் இருந்தார். அனுபம் கெர் சிம்லாவில் உள்ள டி.ஏ.வி பள்ளியில் தனது கல்வியைத் தொடங்கினார். மும்பையில் நடிகராகத் தன் போராட்டத்தைத் தொடங்கிய காலகட்டத்தில் இரயில்வே நடைமேடைகளில் துாங்கியுள்ளார். இவர் தேசிய நாடகப் பள்ளியில் முன்னாள் மாணவரும், முன்னாள் தலைவரும் ஆவார். இமாச்சலப் பிரதேச பல்கலைக்கழகத்தில் இவர் தனது ஆரம்ப கால கதாபாத்திரங்களை ஏற்று நடித்துள்ளார்.

கெர் 1982 ஆம் ஆண்டில் ஆக்மேன் என்ற முதல் இந்தித் திரைப்படத்தில் நடித்தார். 1984 ஆம் ஆண்டில் வந்த சாரன்சு படத்தில் 28-வயதான கெர் ஓய்வு பெற்ற மராட்டிய நடுத்தரக் குடும்ப, மகனை இழந்த தந்தையாக நடித்தார். இவர் சே நா சம்திங் டு அனுபம் அங்கிள், சவால் டஸ் க்ரோர் கா, லீட் இந்தியா, மற்றும் சமீபத்திய குச் பி ஹோ சக்தா ஹை போன்ற தொலைக்காட்சி நிகழ்ச்சிகளைத் தொகுத்து வழங்கியுள்ளார். இந்த நிகழ்ச்சி ஷாருக் கானை விருந்தினராக அழைத்ததால் முதல் காட்சியிலேயே மாபெரும்  வெற்றியைப் பெற்றது. அவர் பல திரைப்படங்களில் நகைச்சுவை கதாபாத்திரங்களில் நடித்துள்ள போதிலும், சில திரைப்படங்களில் வில்லனாகவும் நடித்துள்ளார். இவர் வில்லனாக நடித்த கர்மா என்ற படித்தில் இவரது தீவிரவாத கதாபாத்திரம் டாக்டர் டாங் புகழ் பெற்ற ஒன்றாகும். இவர் 1989 ஆம் ஆண்டு வெளியான டேடி என்ற படத்தில் நடித்த கதாபாத்திரத்திற்காக பிலிம்பேரின் கிரிடிக்ஸ் விருதினைப் பெற்றார். இந்தி திரையுலகின் உச்ச நட்சத்திரம் சாரூக் கானுடன் தார் (1993), சமானா தீவானா (1995), தில் வாலே தில் துனியா (1995), சாகத் (1996), குச் குச் ஹோதா ஹை (1998), மொஹாபேடின் (2000) வீர் சாரா (2004), சப் தக் ஹை ஜான் (2012) மற்றும் ஹேப்பி நியூ இயர் (2012) ஆகிய திரைப்படங்களில் நடித்துள்ளார்.


</doc>
<doc id="401019" url="https://ta.wikipedia.org/wiki?curid=401019" title="தேன் தட்டான்">
தேன் தட்டான்

தேன் தட்டான் (Brachythemis contaminata, ditch jewel,) என்பது தட்டாரப்பூச்சியில் ஒரு இனமாகும். இது லிபரல்லூடேயில் என்னும் குடும்பத்தைச் சேர்ந்தது. இது ஆசியக் கண்டத்தின் பெரும்பகுதிகளில் காணப்படுகின்றது.

இவை பொதுவாக ஏரிகள், குளங்கள், மெல்ல நகரும் நீரோடைகள் போன்ற பகுதிகளில், குறிப்பாக தேங்கி நிற்கும் நீர்நிலைகள், மாசுபட்ட நீர்நிலைகள், சாக்கடைகளை ஒட்டிய பகுதிகளிலும் இவற்றைக் காண இயலும்.
இந்த வகை தட்டான்களில் ஆண் தட்டான்கள் செம்பழுப்பு நிறத்திலும் பெண் தட்டான் பசும்பழுப்பு நிறத்திலும் காணப்படும். ஆணின் இறக்கைகள் நிறத்துடனும், பெண் இறக்கைகள் நிறமற்றும் இருக்கும். அதிகபட்சம் 2 செ.மீ. நீளமுள்ளவையாகவையும், வாலைப் போன்ற வயிற்றைக் கொண்டவையாக இருக்கும். இவை பொதுவாக தாழ்வாகப் பறக்கக் கூடிய வகையைச் சேர்ந்தவை, இவற்றில் ஆணுக்கு இறக்கையில் தேன் நிறத் திட்டுகள் தென்படுவதால் தமிழில் இதற்கு தேன் தட்டான் என்று பெயர் வைத்தார்கள் எனப்படுகிறது.



</doc>
<doc id="401020" url="https://ta.wikipedia.org/wiki?curid=401020" title="காதல் கண் கட்டுதே">
காதல் கண் கட்டுதே

காதக் கண் கட்டுதே (Kadhal Kan Kattudhe (English: Love is Dazzling)) என்பது 2017 ஆம் ஆண்டு வெளிவந்த தமிழ்த் திரைப்படம் ஆகும். இந்தத் திரைப்படத்தை இயக்கியது மற்றும் இணைந்து தயாரித்தது சிவராஜ் என்பவர் ஆவார். அறிமுக நடிகர்களான கேஜி, அதுல்யா, அனிருத் ஆகியோர் முக்கியக் கதாப்பத்திரங்களில் நடித்துள்ளனர். பின்னணி மற்றும் பாடல்களுக்கான இசையமைத்தவர் பவன். 2016 ஆம் ஆண்டின் துவக்கத்தில் தொடங்கப்பட்ட இந்தத் திரைப்படமானது பெப்ரவரி 17, 2017 இல் வெளியானது.

அதுல்யா இதழ் செய்தியாளராக பணிபுரிபவர். கே ஜி இருசக்கர வாகன விற்பனை நிலையத்தில் வேலை செய்து வருகிறார். இவர்கள் இருவருக்குமிடையே காதல் வருகிறது.அனிருத் என்பவர் செய்தியாளராக இருக்கிறார். இது ஒரு முக்கோணக் காதல் கதையாக உள்ளது. அதுல்யாவிற்கு பொள்ளாச்சிக்கு பணிமாற்றம் கிடைக்கிறது. அங்கு அவருடன் பணிபுரியும் அனிருத், அதுல்யாவிடம் தனது காதலைத் தெரிவிக்கிறார். அதுல்யா எந்த கருத்தும் தெரிவிக்காமலிருக்கிறார். இதனைத் தவறாகத் புரிந்துகொள்கிற கேஜி இவரை விட்டு பிரிந்து செல்கிறார். பிறகு இறுதில் அவர்கள் ஒன்று சேர்ந்தார்களா என்பதனை திரைக்கதை வழியே இறுதியில் காட்சிப்படுத்தியுள்ளனர். 


இந்தத் திரைப்படத்தின் முக்கியக் கதாப்பாத்திரங்களின் அறிமுகப் படம் இதுவாகும். இதனைத் தொடங்கத் திட்டமிட்டது சிவராஜ். இவர் இந்தப்படத்தை இயக்கியது மட்டுமின்றி எழுத்தாளர், இணைத் தயாரிப்பு, ஒளிப்பதிவாளர், படத் தொகுப்பாளர் ஆகிய பொறுப்புகளையும் இவரே ஏற்றுக்கொண்டார். மேலும் இவர் ஒரு துணைக்கதாப்பாத்திரத்திலும் நடித்துள்ளார். இந்தப் படத்தின் பெரும்பாலான காட்சிகள் கோயம்புத்தூர், பொள்ளாச்சி, உதகமண்டலம் ஆகிய இடங்களில் நடத்தினர். இந்தப் படம் வெளியாவதற்கு முன்பாகவே கோயம்புத்தூரில் உள்ள கல்லூரிகளினால் நடத்தப்பட்ட பிராந்திய திரைப்பட விருதினைப் பெற்றது. திரைக்கதையினை செழுமைப்படுத்துவதற்காக இந்தப் படத்தின் இயக்குநர், சென்னையில் உள்ள் திரைப்படக் கல்லூரியில் உள்ள மாணவர்களிடம் திரையிட்டுக் காட்டினார். மாண்டேஜ் மீடியா புரொடக்சன்ஸ் நிறுவனம் இந்தத் திரைப்படத்தை தமிழகம் முழுவதும் வெளியிடுவதற்கான உரிமையைப் பெற்றனர். இவர்கள் இந்தத்ப் படத்தைத் தேர்வு செய்வதற்கு முன்பாக சுமார் அறுபது குறைந்த நிதியில் தயாரிக்கப்பட்ட திரைப்படங்களைப் பார்த்தனர். இதற்கு முன்பாக இந்த நிறுவனம் மதுபான கடை எனும் திரைப்படத்தை 2012 ஆம் ஆண்டில் வெளியிட்டது. 

வேலன்டைன் நாளின் வாரத்தில் இந்தப்படத்தை வெளிடத் திட்டமிட்டு பெப்ரவரி 17, 2017 இல் இந்தப் படத்தை வெளியிட்டனர். தி டைம்ஸ் ஆஃப் இந்தியா இதழானது, சிறிய முதலீட்டில் எடுக்கப்படும் திரைப்படங்கள் அதன் எதிர்பார்ப்பிற்கும் அதிகமாக இது போன்ற சில நல்ல படங்கள் வருகிறது எனக் கூறியுள்ளது. தி டெக்கன் குரோனிக்கள் இதழின் விமர்சகர்கள் மற்ற காதல் திரைப்படங்களைப் போலவே காதல் கண்கட்டுதே திரைப்படமும் காதல், காதல் முறிவு, மீண்டும் சேர்தல் போன்ற வழக்கமான திரைக்கதையில் சிறப்பான வசனங்களும், அறிமுக நடிகளின் சிறப்பான நடிப்பும் ஒரு சிறந்த அனுபவத்தைத் தருகிறது. சிபி.காம் , இவர்களின் நேர்மையான படைப்பிற்காக பார்க்கலாம் எனவும் இதன் பலம் மற்றும் பலவீனம் ஆகிய இரன்டுமே இதன் அறிமுக நடிகர்கள் எனவும் தெரிவித்துள்ளது. இது பகடி ஆட்டம், என்னோடு விளையாடு படங்களோடு வெளியிடப்பட்டது. 


</doc>
<doc id="401021" url="https://ta.wikipedia.org/wiki?curid=401021" title="சிவப்பு பூசணி வண்டு">
சிவப்பு பூசணி வண்டு

சிவப்பு பூசணி வண்டு (Raphidopalpa foveicollis, the red pumpkin beetle) என்பது கிறிஸ்மொலிடிடில் குடும்பத்தைச் சேர்ந்த வண்டுகளின் ஒரு வகை ஆகும். இது ஒரு தீங்குயிர் ஆகும். இவை பெரும்பாலும் பூசணிக் கொடியில் காணப்படக்கூடியன.

இவற்றில் வயதுக்கு வந்த வண்டுகள்  நீளமாகவும்,   தடிமனாகவும் இருக்கும். இந்த வண்டுகளின் நிறமானது இளஞ்சிவப்பு நிறத்தின் வெளிர் ஆரஞ்சு-மஞ்சள் நிறத்தில் இருந்து ஆரஞ்சு-சிவப்பு நிறத்தில் நடுத்தர பழுப்பு நிறம்வரை மாறுபடும். மேலும்   இவற்றின் வயிற்றுப் பகுதியில் கருப்பு மற்றும் மென்மையான வெள்ளை முடிகள் காணப்படும். இவற்றின் இளம்பூச்சிகள் பிறந்தவுடன் அழுக்கு வெள்ளை நிறத்திலும் சற்று வளர்ந்த பிறகு பாலாடை போன்ற மஞ்சள் நிறத்திலும் இருக்கும்.

இவை தெற்கு ஐரோப்பா, ஆசியா, ஆஸ்திரேலியா, ஆபிரிக்கா போன்ற பகுதிகளில் காணப்படுகின்றன.   இது வடமேற்கு இந்தியாவில் பயிர்களுக்கு தீவிர பாதிப்பை ஏற்படுத்தும் பூச்சியாக உள்ளன.
இவை பரங்கி, பூசணி, தர்பூசணிக் கொடிகளில் காணப்படும். இவை இந்த தாவரங்களின் இலைக்கு அடியில் பொதுவாகக் காணப்படும். இவற்றின் இளம்பூச்சிகள் வேர், தண்டு, கனிகளை சேதப்படுத்தக்கூடியன. வளர்ந்த வண்டுகள் பூக்களையும் இலைகளையும் உணவாகக் கொள்கின்றன. வயல்களில் அறுவடைக்குப் பிறகு இந்தப் பூச்சிகள் மண்ணுக்குள் நெடுந்தூக்கம் கொள்ளும் என்று கூறப்படுகிறது.


</doc>
<doc id="401024" url="https://ta.wikipedia.org/wiki?curid=401024" title="வரலாற்றுக்கு முந்திய தொழில்நுட்பம்">
வரலாற்றுக்கு முந்திய தொழில்நுட்பம்

வரலாற்றுக்கு முந்திய தொழில்நுட்பம் (Prehistoric technology) என்பது பதியப்பட்ட வரலாற்றுக்கு முன்னைய காலத்தைச் சேர்ந்த தொழில்நுட்பமாகும். வரலாறு என்பது எழுதப்பட்ட ஆவணங்களைக் கொண்டு பழைய நிகழ்வுகளை அறிந்துகொள்ளும் ஒரு ஆய்வாகும். வரலாற்றில் எழுத்துமூலம் பதியப்பட்ட காலகட்டத்திற்கு முற்பட்ட அனைத்தும், அக்காலகட்டத் தொழில்நுட்பம் உட்பட, வரலாற்றுக்கு முந்தியவை எனப்படுகின்றன. எழுத்தறிவு உருவாவதற்கு ஏறத்தாழ 2.5 மில்லியன் வருடங்களுக்கு முன்னர் ஹோமினித்ஸ் (hominids) கற்களைக் கருவிகளாக பயன்படுத்தத் தொடங்கிய காலகட்டத்தில் இருந்தே தொழில்நுட்பம் தொடங்கிற்று எனக் கருதலாம். இவர்கள் இந்தக் கற்கருவிகளைப் பயன்படுத்தி நெருப்பை உருவாக்கவோ, விலங்குகளை வேட்டையாடவோ, இறந்தவர்களை அடக்கம் செய்வதற்கான குழிகளை வெட்டுவதற்கோ பயன்படுத்தியிருக்கலாம்.

வரலாற்றுக்கு முந்திய தொழில்நுட்ப உருவாக்கத்திலும் அதன் வளர்ச்சியிலும் பல காரணிகள் செல்வாக்கு செலுத்தியுள்ளன. இதில் முக்கிய காரணியாகக் கருதப்படுவது ஒமோ சப்பியன்சு (homo sapiens) வளர்ச்சியடைந்த மூளையின் நடத்தை நவீனத்துவம் (behavioral modernity) சார்ந்த வளர்ச்சியாகும். இந்த மூளை வளர்ச்சி நுண்காரணமறிதல், மொழி, தற்சோதனை மற்றும் பிரச்சினை தீர்த்தல் போன்ற திறன்களை விருத்தியடையவைத்தது. மேலும் வேளாண்மையின் தொடக்கம் மற்றும் வளர்ச்சி நாடோடியாக அலைந்து திரிந்த மனிதனின் வாழ்க்கைக் கோலத்தை வீட்டில், வீட்டினமாக்கப்பட்ட விலங்குகளுடன் வாழும் முறைக்கு மாற்றியது. மேலும் வேளாண்மைக்கு தேவையான விருத்தியடைந்த பல்வேறு கருவிகளையும் உருவாக்கவேண்டிய தேவைக்கு ஆளாக்கியது. நுண்கலை, கட்டடக்கலை, இசை மற்றும் சமயக்கோட்பாடுகள் வரலாற்றுக்கு முந்திய காலகட்டத்தின் பல்வேறு காலங்களில் உருவாக்கி வளர்ச்சிகண்டது. 

கற்காலம் எனப்படுவது, கூரான மற்றும் சுத்தியல் போன்ற தடிப்பான கற்களைக் கொண்டு கருவிகளை உருவாக்கிய வரலாற்றுக்கு முந்திய காலகட்டத்தைக் குறிக்கும். இந்தக் காலகட்டம் ஆதி ஹோமினித்ஸ் (hominids) தொடக்கம் ஒமோ சப்பியன்சின் இறுதி பிளாய்டோசீன் சகாப்தம் வரை ஏறத்தாழ 2.5 மில்லியன் வருடங்களுக்கு தொடர்ந்தது. இது கிமு 6000 தொடக்கம் கிமு 2000 வரையான காலகட்டத்தில் உலோக வேலைப்பாடுகளின் ஆரம்பத்துடன் முடிவுக்கு வந்தது.

புதுக்கற்காலப் புரட்சிக்குப் பிறகு கற்காலம் வெண்கலக் காலமாக வளர்ச்சியடைந்தது. புதுக்கற்காலப் புரட்சியின் போது வேளாண்மை விருத்திகண்டது, காட்டு விலங்குகள் வீட்டினமாக்கப்பட்டன (domestication), மேலும் நிரந்தர குடியமர்வுகள் (permanent settlements) உருவாகின.

வெண்கலக் காலம் எனப்படுவது செப்பு உலோகத்தை உருக்கி அதனுடன் வேள்ளீயத்தை சேர்ந்து வெண்கலம் எனப்படும் கலப்புலோகத்தை உருவாக்கி அதிலிருந்து கருவிகளையும் ஆயுதங்களையும் செய்த காலத்தைக் குறிக்கும். இக்காலகட்டத்தில் மேம்படுத்தப்பட்ட கற்கருவிகள் தொடர்ச்சியாக பயன்படுத்தப்பட்டன. இதற்குக் காரணம் கற்கருவிகள் பெருமளவில் கிடைத்ததும், வெண்கலத்தை உருவாக்கத் தேவையான வெள்ளீயம் கற்களை விடக் குறைவாகவே கிடைத்ததாலுமாகும்.

வெண்கல கருவிகளை உருவாக்கும் தொழில்நுட்பம் நாகரீகத்தின் தொட்டில் என அழைக்கபடும் பிரதேசத்தில் முதன்முதலில் தோன்றி பின்பு ஏனைய இடங்களுக்கும் பரவியது.

இக்காலத்தில் வெண்கலத்திற்குப் பதிலாக இரும்பு மற்றும் உருக்கு ஆகியன பெரும்பாலும் கருவிகள் செய்யப் பயன்பட்டன. இரும்பின் அல்லது உருக்கின் பயன்பாடு வெண்கலத்தைவிட உறுதியான, எடை மற்றும் விலை குறைந்த கருவிகளின் உருவாக்கத்திற்கு காரணமாகியது. இக்காலத்தில் உருவாக்கப்பட்ட கருவிகளில் மிகச் சிறந்த கருவிகள் இரும்பு/உருக்கு ஆகியவற்றால்த்தான் உருவாக்கப்பட்டன.

இரும்புப் பயன்பாட்டின் ஆரம்பத்துடன் பல சமூகவியல் மாற்றங்களும் இக்காலகட்டத்தில் இடம்பெற்றது. இதில் குறிப்பாக நுண்கலை, சமயம் மற்றும் வேளாண்மை ஆகியவற்றில் ஏற்பட்ட மாற்றங்களை குறிப்பிடலாம். வரலாற்றுக் காலத்தின் துவக்கத்துடன் இரும்புக் காலம் முடிவுக்கு வருகிறது. வரலாற்றுக் காலம் எனப்படுவது எழுதும் முறையின் உருவாக்கத்துடன் பதிவு செய்யப்பட்ட வரலாறு தோன்றிய காலமாகும்.

இரும்புக் காலத்தில் வெவ்வேறு பிரதேசங்களில் வெவ்வேறு காலகட்டத்திலேயே இரும்பின் பயன்பாடு தொடங்கியது, இதற்குக் காரணம் இரும்பு உலோகத்தாதின் கிடைக்கும் தன்மையும் (availability), அத்தாதை பயன்படுத்தி இரும்பை எடுத்து கருவிகளை உருவாக்ககூடிய அறிவும் வெவ்வேறு முறையில் பரவியதாகும். எகிப்தில் கிமு 6000 ஆண்டளவிலேயே இரும்பு உருக்கப்பட்டது. மத்திய கிழக்கு நாடுகளில் ஏறத்தாழ கிமு 1500 அளவில் இரும்புக் கருவிகள் வெண்கலக் கருவிகளைவிடக் கூடுதலாக பயன்படுத்தப்படத் தொடங்கின. சீனர்கள் கிமு 5000 ஆண்டளவிலேயே இரும்பை உருக்கி கருவிகள் செய்யத்தொடங்கிவிட்டனர். அவர்களது இரும்பு உருக்கு முறையே தற்கால உருக்கு தயாரிப்பு முறையின் முன்னோடியாக இருந்தது. ஆனாலும் பெரும்பாலான ஆசிய நாடுகள் இரும்புத் தொழில்நுட்பத்தை வரலாற்றுக்காலம் வரை பயன்படுத்தவில்லை. 

ஐரோப்பாவில் இரும்பு கிமு 1100 ஆண்டளவில் அறிமுகமானது, அதன் பின்னர் கிமு 500 ஆண்டளவில் ஆயுதங்கள் மற்றும் கருவிகளை இவர்கள் இரும்பில் செய்யத்தொடங்கினர். இரும்பின் பயன்பாடு காரணமாக மேம்பட்ட மலைக்கோட்டைகள் மற்றும் பாதுகாப்பு அரண்களுடன் கூடிய வசிப்பிடங்கள் போர்க்கால புகலிடமாகவோ அல்லது நிரந்தர வசிப்பிடமாகவோ உருவாக்கப்பட்டன.  மேலும் இரும்புக் கருவிகளால் வேளாண்மை வினைத்திறன் மிக்கதாக மாறியது. ஐரோப்பாவில் இரும்புக் காலமே வரலாற்றுக்கு முந்திய காலத்தின் இறுதிக்கட்டமாகும். அதற்குப் பிறகு ஐரோப்பாவில் நடுக்காலம் ஆரம்பமாகியது.

ஆபிரிக்காவில் கிமு 2000 ஆண்டளவில் தொடங்கி உலோகத் தாதுக்களில் இருந்து இரும்பு பிரித்தெடுக்கப்பட்டது.


</doc>
<doc id="401029" url="https://ta.wikipedia.org/wiki?curid=401029" title="அதிதி ராவ் ஹைதாரி">
அதிதி ராவ் ஹைதாரி

அதிதி ராவ் ஹைதாரி (Aditi Rao Hydari (பிறப்பு: அக்டோபர் 28, 1986) என்பவர் இந்திய நடிகை, பாடகர் ஆவார். இவர் இந்தி மற்றும் தமிழ் திரைப்படங்களில் பெரும்பான்மையாக நடித்துள்ளார். இவர் ஐதராபாத்து (இந்தியாவில்) புகழ்பெற்ற குடும்பத்தில் பிறந்தார். இவர் இரண்டு அரச வம்சாவளியைச் சேர்ந்தவர். அக்பர் ஹைதாரி மற்றும் ஜே. ராமேஷ்வர் ராவினுடைய பெயர்த்தி ஆவார். இவரின் முதல் திரைப்படம் 2007 ஆம் ஆண்டில் தமிழில் வெளிவந்த சிருங்காரம் எனும் திரைப்படம் ஆகும். இந்தப் படத்தில் தேவதாசி கதாப்பாத்திரத்தில் நடித்தார். இது விமர்சகர்களிடையே இவருக்கு நல்ல வரவேற்பைப் பெற்றுத் தந்தது. 

2011 ஆம் ஆண்டில் வெளிவந்த ஏ சாலி சிந்தகி எனும் திரைப்படத்தில் சுதிர் மிஷ்ரா கதாப்பாத்திரத்தில் நடித்ததன் மூலமாக இவர் பிரபலமடைந்தார். இந்தப் படத்தில் நடித்தற்காக சிறந்த துணை நடிகை விருது (ஸ்கிரீன் விருது) பெற்றார். வணிக ரீதியிலான பல வெற்றிப் படங்களில் துணைக் கதாப்பத்திரமாக நடித்துள்ளார். இவற்றில் 2011 இல் வெளிவந்த ராக்ஸ்டார் மற்றும் 2013 இல் வெளிவந்த மர்டர் -3, பாஸ், 2016 இல் வாசிர் ஆகியவை அடங்கும். 2018 ஆம் ஆண்டில் வெளிவந்த வரலாறு தொடர்பான பத்மாவத் திரைப்படத்தில் அலாவுதீன் கில்சியின் மனைவியான மெஹ்ருனிசாக் கதாப்பாத்திரத்தில் நடித்தார். இது விமர்சக ரீதியிலும் வணிக ரீதியிலும் நல்ல வரவேற்பைப் பெற்றது. 

அதிதி ராவ் ஹைதாரி அக்டோபர் 28, இல் ஐதராபாத்து (இந்தியாவில்) பிறந்தார். இவரின் தந்தை ஈசான் ஹைதாரி, தாய் வித்யா ராவ் மரபார்ந்த பாடல் பாடுவதில் புகழ்பெற்றவர் ஆவார். இவர் தும்ரி மற்றும் தாத்ரா போன்ற பாடல்களைப் பாடியதன் மூலம் பிரபலமடைந்தார். இவருடைய தந்தை 2013 இல் இறந்தார். இவர் ஒரு முஸ்லிம், இவரது தாயார் பிறப்பால் ஒரு இந்து சமயத்தைச் சார்ந்தவர். இவர் ஐதராபாத்து- கொங்கண் மண்டலம் பண்பாட்டைச் சேர்ந்தவர்.

இவர் இரண்டு அரச வம்சாவளியைச் சேர்ந்தவர்.. ஐதராபாத்து (இந்தியாவின்) முன்னாள் பிரதமர் அக்பர் ஹைதாரியின் பெயர்த்தி மற்றும் அசாம் மாநிலத்தின் முன்னாள் ஆளுநர் சலே அக்பர் ஹைதாரியின் உடன் பிறந்தவரின் மகள் ஆவார். அதிதி ராவின் தாய்வழிப் பெற்றோர்களின் பெற்றோர்கள் ராஜா ஜே ராமேஷ்வர் ராவ் ஆவார். இவர் தெலுங்கானா மாநிலத்தில் உள்ள வணபர்தி மாவட்டத்தின் மேலாண்மைக்குழுத் தலைவராக இருந்தவர். ஆமிர் கான் மனைவி கிரண் ராவ் இவருடைய உறவினர் ஆவார்.

மணிரத்னம் இயக்கத்தில் சிலம்பரசன், விஜய் சேதுபதி ஆகியோர் நடிக்கும் செக்கச்சிவந்த வானம் என்னும் திரைப்படத்தில் நடித்துள்ளார். பத்மாவத் எனும் நல்ல வரவேற்பைப் பெற்ற திரைப்படத்தில் மெஹ்ருனிசா கதாப்பாத்திரத்தில் நடித்தார். தாஸ் தேவ் எனும் இந்திப் படத்தில் சந்தினி எனும் கதாப்பாத்திரத்தில் தற்போது நடித்துக் கொண்டிருக்கிறார். 

காற்று வெளியிடை எனும் தமிழ் திரைப்படத்தில் லீலா ஆபிரஹாம் எனும் மருத்துவர் வேடத்தில் நடித்தார். பூமி எனும் இந்தி மொழித் திரைப்படத்தில் பூமி எனும் கதாப்பாத்திரத்தில் நடித்தார். 

இந்த ஆண்டில் இந்தித் திரைப்படங்களில் மட்டுமே நடித்தார். வசிர் எனும் திரைப்படத்தில் ருஹானா அலி கதாப்பாத்திரத்தில் நடித்தார். தெ லெஜன்ட் ஆஃப் மைக்கேல் மிஷ்ரா எனும் படத்தில் வர்சாலி சுக்லா கதாப்பத்திரத்தில் நடித்தார். 


</doc>
<doc id="401033" url="https://ta.wikipedia.org/wiki?curid=401033" title="கொலைகாரன் பேட்டை">
கொலைகாரன் பேட்டை

கொலைகாரன் பேட்டை (Kolaikaran Pettai) என்பது சென்னையின் மையப்பகுதியில் அமைந்துள்ள இராயப்பேட்டையின் ஒரு பகுதியாகும். கௌடியா மடச் சாலையிலிருந்து பிரிந்து செல்லும் இந்தத் தெருவில் கொலைகாரன் பேட்டை முதல் தெரு, கொலைகாரன்பேட்டை இரண்டாம் தெரு என்றும் இரண்டு தெருக்களாக அமைந்துள்ளன. கொலைகாரன் பேட்டையில் 500 வீடுகள் உள்ளன என்றாலும் இதன் பெயருக்காகவே சிறப்பாக அறியப்படுகிறது.
இந்தப் பகுதிக்கு கொலைகாரன் பேட்டை என்ற பெயர் வந்ததற்கு பல காரணங்கள் சொல்லப்படுகின்றன. இந்தப் பகுதியில் கொலைகாரர்களோ சமுக விரோதிகளோ வசித்ததற்கு ஆதாரம் ஏதும் இல்லை. எனவே, இந்தப் பெயர் வேறொரு சொல்லிலிருந்து மருவிவந்த ஒன்றாகத்தான் இருக்க வேண்டும் என்று ஆராய்ச்சியாளர்கள் கருதி பின்வரும் பெயர்களில் இருந்து பெயர் மருவி இருக்களாம் என்று கூறுகின்றனர். அவ்வாறு கூறப்படும் பல்வேறு காரணங்கள் பின்வருமாறு;



</doc>
<doc id="401038" url="https://ta.wikipedia.org/wiki?curid=401038" title="பங்கஜ் திரிபாதி">
பங்கஜ் திரிபாதி

பங்கஜ் திரிபாதி (Pankaj Tripathi) ஒரு இந்திய பாலிவுட் நடிகர் ஆவார். இவர் 2004 ஆம் ஆண்டில் ரன் என்ற திரைப்படத்தில் நடிக்கத் தொடங்கி தற்போது வரை 40 திரைப்படங்களிலும், 60 க்கும் மேற்பட்ட தொலைக்காட்சி இசைத் தொடர்களிலும் நடித்துள்ளார்.  திரிபாதி 2012 ஆம் ஆண்டில் கேங்ஸ் ஆப் வாசிப்பூர் என்ற படத் தொடரில் நடிக்கும் போது புகழின் உச்சிக்குச் சென்றார். மாசாண், நில் பேட்டி சன்னதா, பாரெய்லி கி பர்பி, பர்கி ரிடர்ன்ஸ் மற்றும் நியூட்டன் (திரைப்படம்) ஆகியவற்றில் நடித்துள்ளார்.

இவர், பீகார் மாநிலத்தில் கோபால்கஞ்ச் மாவட்டத்தில் பெல்சாண்ட் எனும் கிராமத்தில் ஒரு விவசாயக் குடும்பத்தில் பண்டிட் பனாரஸ் திரிபாதி மற்றும் ஹேமவன்டி தேவி ஆகியோருக்கு பிறந்தார். தனது 11 ஆம் வகுப்பு வரை விவசாயியாகவே வாழ்ந்தார். கிராமத்தில், விழாக்காலங்களில் நாடகங்களில் பெண் கதாபாத்திரங்களை ஏற்று நடித்தார். இவரது கூற்றின்படி கிராமத்து மக்களால் வழங்கப்பட்ட பாராட்டும் அங்கீகாரமுமே நடிப்பைத் தனது தொழிலாகத் தேர்ந்தெடுக்கக் காரணமாய் அமைந்தது. பின்னர் இவர் உயர்நிலைப்பள்ளி முடித்த பிறகு பாட்னாவிற்குச் சென்றார். தனது நாடகக்கலையை கற்றுக்கொண்ட இடத்தில் கல்லுாரி அரசியலில் அகில பாரத வித்தியார்த்தி பரிசத் அமைப்பில் உறுப்பினராக செயல் மிக்க நிலையில் இருந்தார். தான் நடிப்புத் தொழிலில் தோல்வியைச் சந்திக்க நேரிடுமோ என்ற பயனத்தில் ஓட்டல் தொழிலையும் கற்றுக் கொண்டார். பாட்னாவில் 7 ஆண்டுகள் இருந்த பிறகு இவர் புதுதில்லிக்குச் சென்று தேசிய நாடகப் பள்ளியில் சேர்ந்தார். 2004 ஆம் ஆண்டில் பட்டப்படிப்பை முடித்தார்.

தேசிய நாடகப் பள்ளியில் தனது பட்டப்படிப்பை நிறைவு செய்த பிறகு, திரிபாதி மும்பைக்கு 2004 ஆம் ஆண்டில் வந்தார். அதே ஆண்டில் ரன் (2004) திரைப்படத்தில் நடித்தார். இருப்பினும், இதன் பிறகு எட்டு ஆண்டுகள் கழித்து 2012 ஆம் ஆண்டில் கேங்ஸ் ஆப் வாசேய்புர் என்ற திரைப்படத்தில் நடித்ததற்குப் பிறகே, பரவலாக அங்கீகரிக்கப்பட்டு புகழடைந்தார். சுல்தான் குரேசி என்ற கறிக்கடைக்காரர் வேடத்திற்காக இவரைத் தேர்வு செய்வதற்கான நேர்காணல் 8 மணி நேர அளவிற்கு நடந்தது. 2008 ஆம் ஆண்டில் அவர் பாகுபலி தொலைக்காட்சித் தொடருக்காகTவும் பவுடர் என்ற தொலைக்காட்சித் தொடரிலும் சோனி தொலைக்காட்சிக்க பணிபுரிந்தார். அவரது தொடக்க கால தொழில் வாழ்வில், அவர் பெரும்பாலும் தாதா அல்லது தாதாவுக்கு நிகரான எதிர்மறைக் கதாபாத்திரங்களிலேயே நடித்தார். பின்னர் பலதரப்பட்ட கதாபாத்திரங்களிலும் நடித்து அதற்காக திறனாய்வு அடிப்படையிலான பாராட்டுதல்களைப் பெற்றார். முன்னணி கதாபாத்திரமாக அவர் நடித்த திரைப்படம் 2017 இல் வெளிவந்த குர்கான் ஆகும். 2017ஆம் ஆண்டில் அவர் நடித்த மற்றொரு திரைப்படமான நியூட்டன் சிறந்த அந்நிய மொழித் திரைப்படத்திற்கான அகாதமி விருதுக்காக தேர்ந்தெடுக்கப்பட்டு அனுப்பிவைக்கப்பட்ட படமாகும். தமிழ் திரைப்படத்துறையில் திரிபாதியின் அறிமுகத் திரைப்படமாக ரஜினிகாந்த் நடித்து வெளிவர உள்ள காலா அமைகிறது.

2004 ஆம் ஆண்டு சனவரி 15 ஆம் நாள் அவர் மிருதுளா என்பவரை மணந்தார். அவருக்கு மகள் ஒருவர் உண்டு.


</doc>
<doc id="401051" url="https://ta.wikipedia.org/wiki?curid=401051" title="சென்னை 2 சிங்கப்பூர்">
சென்னை 2 சிங்கப்பூர்

சென்னை 2 சிங்கப்பூர் (Chennai 2 Singapore) என்பது 2017 இல் வெளிவந்த தமிழ் நகைச்சுவைத் திரைப்படம் ஆகும். அப்பாஸ் அக்பர் என்பவர் இப்படத்தை இயக்கியுள்ளார். கோகுல் ஆனந்த், ராஜேஷ் பாலச்சந்திரன், அஞ்சு குரியன், சிவ் கேசவ், எம்சீ ஜெஸ் ஆகியோர் முக்கியக் கதாப்பாத்திரங்களில் நடித்துள்ளனர். இந்தத் திரைப்படத்தை ஜிப்ரான், வ்ரோபல் மற்றும் எம் எம் 2 நிறுவனத்துடன் இணைந்து சிங்கப்பூர் ஊடக முன்னேற்ற ஆனையமும் தயாரித்துள்ளது. சிங்கப்பூர் மற்றும் தமிழகத் திரைப்படத்துறை ஆகிய இரு திரைப்படத்துறைகளும் ஒரு திரைப்படத்தில் இணைந்து பணிபுரிவது இதுவே முதல்முறை ஆகும்.

இந்தக் கதையின் நாயகன் ஹரிஷ் எப்படியாவது இயக்குநர் ஆகவேண்டும் என்ற லட்சியத்துடன் வாழ்பவன். அப்போது தனது கனவுப் படத்திற்கு முதலீடு செய்பவர்களைத் தேடி அவன் சிங்கப்பூர் செல்கிறான். ஆனால் அவனுடைய தொடர் துரதிருஷ்டத்தினால் அந்தக் காரியங்கள் கைகூடவில்லை . மேலும் அவனுடைய கடவுச் சீட்டும் தொலைந்துவிடுகிறது. பின் ஒரு நாள் வானம்பாடி எனும் சிங்கப்பூரில் வாழும் புகழ்பெற்ற ஒளிப்பதிவாளரைச் சந்திக்கிறான். அவருடைய ஆலோசனைகளாலும் , உதவியாலும் தனது கனவு மற்றும் லட்சியம் என்ன என்பதனை உணருகிறான். பின் ஒரு நாள் புற்றுநோயினால் பாதிக்கப்பட்டு இறக்கும் தருவாயிலிருக்கக்கூடிய ஒரு பெண்ணைப் பார்க்கிறான். இந்தியத் திரைப்படங்களில் பெரும்பாலும் இருக்கக்கூடிய மிகைப்படுத்தப்பட்ட காட்சிகள் இல்லாமல் வாழ்க்கை, இறப்பு என்பதைப் பற்றிய ஒரு பயணமாக இந்தப் படம் உள்ளது. 


இசையமைப்பாளர் முகமது ஜிப்ரான் தன்னுடைய சமூக ஊடகப் பக்கத்தில் இந்தப்படத்தின் ஒலிவரியானது தனித்துவமான முறையில் வெளியிடப்படும் எனத் தெரிவித்திருந்தார். இசையமைப்பாளர் ஜிப்ரான் மற்றும் இயக்குநர் அக்பர் அப்பாஸ் சென்னை முதல் சிங்கப்பூர் வரை பயணம் செய்யவும் ஒவ்வொரு பாடல்களையும் ஒவ்வொரு எல்லைகளான பூடான், மியான்மர், தாய்லாந்து, மலேசியா போன்ற இடங்களில் வெளியிடவும் திட்டமிட்டுருந்தனர். மேலும் ஜிப்ரான் இந்த சாலைப் பயணம் குறித்து தனது நண்பர்களிடம் சமூக வலைத் தளங்களின் மூலமாக ஆலோசனைகள் கேட்டார். அஜித் குமார் அவர்களிடமும் ஆலோசனை கேட்டிருந்தார். 

ஆகஸ்டு 2016 இல் சத்தியம் சினிமா (சென்னையில்) வைத்து சூர்யா (நடிகர்) ஒலிவரியை வெளியிட்டார். இந்தத் திரைப்படத்தின் முதல் பாடலான வாடி வாடி , சென்னையில் வைத்து வெளியிடப்பட்டது. ரேடியோ மிர்ச்சி வானொலியில் இந்தப் பாடல் வெளியான ஒரு வாரத்தில் முதல் இடம் பிடித்தது. மற்றும் சூரியன் வானொலி, பிக் வானொலி, ரேடியோ சிட்டி போன்ற வானொலி ஒலிபரப்புகளில் இந்தப் பாடல் முதலிடம் பிடித்தது. இந்தத் திரைப்படத்தின் முழுமையான பாடல்தொகுப்பும் ஐ-டியூன்ஸ் இல் முதலிடம் பிடித்தது. ஐ-டியூன்ஸ் வாடி வாடி எனும் பாடலை செப்டம்பர் மாதத்தின் ஒரு வாரத்தில் இந்தப் பாடலை சிறந்த பாடலாக அறிவித்தது.

2011 ஆம் ஆண்டில் இந்தத் திரைப்படத்திற்கான கதையுடன் இயக்குநர் அப்பாஸ் அக்பர் வெங்கட் பிரபுவைச் சந்தித்து இந்தத் திரைப்படத்திற்கு நிருவாகத் தயாரிப்பாளராக வேண்டுமென்று கேட்டுக்கொண்டார். மேலும் அட்டகத்தி திரைப்படத்தில் நடித்த அட்டகத்தி தினேஷ் இந்தப் படத்தின் நாயகனாக நடிக்கப் பேச்சுவார்த்தை நடந்தது, ஆனால் அந்தச் சமயத்தில் அவர் வேறொரு படத்தில் நடித்து கொண்டிருந்தார். அடுத்ததாக மாதவனிடம் நடிக்கக் கேட்டனர். ஆனால் அந்தச் சமயத்தில் அவர் இறுதிச்சுற்று படத்தில் நடித்துக் கொண்டிருந்தார். இதனுடைய முதல்கட்டப் படப்பிடிப்பு செப்டம்பர் 2014 இல் முடிவடைந்தது. முழுமையாக 2016 இல் படப்பிடிப்பு முடிக்கப்பட்டு டிசம்பர் 15, 2017 இல் இந்தியாவில் வெளியானது


</doc>
<doc id="401060" url="https://ta.wikipedia.org/wiki?curid=401060" title="விஷ்ணுபாதம் கோயில்">
விஷ்ணுபாதம் கோயில்

விஷ்ணுபாதம் கோயில் (Vishnupada Mandir) () இந்தியாவின் பிகார் மாநிலத்தின் கயை நகரத்தில், பால்கு ஆற்றின் கரையில் அமைந்த பண்டைய இந்துக் கோயிலாகும். விஷ்ணுவின் பாதம் பொறிந்த இக்கோயில், விஷ்ணுவிற்கு அர்பணிக்கப்பட்டது. இக்கோயிலின் கருங்கல்லில் அமைந்த மூலவர் பெயர் தர்மசிலா என்பர்.

இக்கோயிலின் கருங்கல்லில் 40 செமீ நீளத்திற்குஒ விஷ்ணுவின் பாதம் பொதிந்துள்ள அமைப்பு உள்ளது.
கயா சூரன் எனும் அசுரனை, விஷ்ணு தன் காலால் பாதளத்தில் அமிழ்த்தியதால், உண்டான வடுவை இத்தலத்தில் விஷ்ணு பாதம் என்று அழைக்கின்றனர். 

இராமரும், சீதையும் விஷ்ணுபாதம் கோயிலுக்கு வருகை தந்துள்ளனர். இந்தூர் ராணி அகில்யாபாய் ஓல்கர், 1787ல் விஷ்ணுபாதம் கோயிலை சீரமைத்து கட்டினார். 

எண்கோண வடிவில் அமைந்த விஷ்ணு பாதம் கோயில், 30 மீட்டர் உயரமும், எட்டு அடுக்குகளும் கொண்டது.


 


</doc>
<doc id="401073" url="https://ta.wikipedia.org/wiki?curid=401073" title="எ ஃபெண்டாஸ்டிக் வுமன்">
எ ஃபெண்டாஸ்டிக் வுமன்

எ ஃபெண்டாஸ்டிக் வுமன் (A Fantastic Woman () என்பது 2017 ஆண்டைய சிலி நாட்டு ஸ்பானிய மொழித் திரைப்படம் ஆகும். இது லெலியோ மற்றும் கோன்சலோ மெஸா ஆகியோரால் எழுதப்பட்டு, செபாஸ்டியன் லியோலியோ இயக்கியத் திரைப்படமாகும்,  படமானது ஜுவான் டி டியோஸ் மற்றும் பப்லோ லாரின் ஆகியோரால் தயாரிக்கப்பட்டது. படத்தில் டேன்யாலா பேகா மற்றும் ஃபிரான்சிஸ்கோ ரேஸ் ஆகியோர் நடித்துள்ளனர்.  இது 67 வது பெர்லின் சர்வதேச திரைப்பட விழாவில், கோல்டன் பியர் போட்டிக்குத் தேர்ந்தெடுக்கப்பட்டது. இது  90-வது ஆஸ்கர் விருது விழாவில் சிலியில் இருந்து சிறந்த வெளி நாட்டுத் திரைப்பட்ம் என்ற பிரிவில் போட்டியிட நுழைந்து  சிறந்த அயல்மொழித் திரைப்படத்துக்கான விருதை வென்றிருக்கிறது.
மரினாவும் ஓர்லந்தோவும் காதலர்கள். மரினா, விடுதியொன்றில் பாடகியாகவும் பணிப்பெண்ணாகவும் இருக்கும் ஓரு திருநங்கை ஆவார். மரினாவின் பிறந்தநாளைக் கொண்டாடிவிட்டு, நடனமாடிக் களித்து, அடுக்ககத்துக்குத் திரும்புகிறார்கள். ஓர்லந்தோ திடீரெனப் படுக்கையில் இருந்து எழுந்து அமர்கிறார். வலியால் துடிக்கும் அவரை மருத்துவமனையில் சேர்த்துவிட்டுக் காத்திருக்கிறார் மரினா. ஓர்லந்தோ இறந்துவிட, காதலனின் மரணத்துக்கு அழக்கூட முடியாத வகையில் மரினாவைச் சிக்கல்கள் சூழ்ந்துகொள்கின்றன. காரணம் மரினா, திருநங்கை. மருத்துவர்களும் ஓர்லந்தோவின் குடும்பத்தைச் சேர்ந்தவர்களும் மரினாவுக்கு அந்த மரணத்தில் தொடர்பிருக்கக்கூடும் எனச் சந்தேகிக்கிறார்கள். அவரைக் குற்றவாளிபோல் நடத்துகிறார்கள். இதனால் மரினா தான் தங்கியிருக்கும் அடுக்ககத்தையும் விட்டுவிட்டு வெளியேற வேண்டிய சூழலுக்கு தள்ளப்படுகிறார். அதன்பறகு மரினா ஒவ்வொரு நொடியும் தன்னை மரினாவாக, பெண்ணாக நிரூபிக்க அவர் போராடுகிறார்.


</doc>
<doc id="401074" url="https://ta.wikipedia.org/wiki?curid=401074" title="பால்கு ஆறு">
பால்கு ஆறு

பால்கு ஆறு அல்லது பல்கு ஆறு அல்லது பல்குனி ஆறு, இந்தியாவின் பிகார் மாநில நகரமான கயையில் பாயும் புனித ஆறு ஆகும். இந்துக்கள் மற்றும் பௌத்தர்கள் பால்கு ஆற்றை புனிதமாகக் கருதுகின்றனர். பண்டைய காலத்தில் பால்கு ஆற்றை, சமசுகிருத மொழியில் நிரஞ்சனா ஆறு என அழைக்கப்பட்டது. பால்கு ஆற்றின் கரையில் கயை நகரம் மற்றும் விஷ்ணுபாதம் கோயில் உள்ளது. 
லீலாஜன் ஆறும், மோகனா ஆறும் புத்தகயாவில் ஒன்று கூடி பால்கு ஆறாக கயையில் பாய்கிறது.
பால்கு ஆற்றை நிரஞ்சனா ஆறு என்றும் அழைப்பர். 

மழைக் காலங்களில் மட்டும் பால்கு ஆற்றில் வெள்ளம் பெருக்கெடுத்து ஓடும். பிற பருவ காலங்களில் பால்கு ஆறு நீரின்றி வற்றி இருக்கும்.

இந்து சமயத்தினர், பால்கு ஆற்றாங்கரையில் பிண்ட தானம், தர்ப்பணம் போன்ற நீத்தார் வழிபாடு செய்வது சிறப்பாக கருதுகின்றனர். 



</doc>
<doc id="401078" url="https://ta.wikipedia.org/wiki?curid=401078" title="திருமலை சமணர் கோயில் வளாகம்">
திருமலை சமணர் கோயில் வளாகம்

திருமலை சமணர் கோயில் வளாகம், தமிழ்நாட்டின் திருவண்ணாமலை மாவட்டத்தின், ஆரணி அருகே "திருமலை" எனும் குன்றில் அமைந்த திகம்பர சமண வளாகம் ஆகும். இவ்வளாகம் வேலூரிலிருந்து 50 கிமீ தொலைவில் உள்ளது. கிபி ஒன்பதாம் நூற்றாண்டில் நிறுவப்பட்ட இச்சமண வளாகம், மூன்று சமணக் குடைவரைகளும், இரண்டு சமணக் கோயில்களும் கொண்டது. 12ம் நூற்றாண்டில், இச்சமணக் கோயிலில் தீர்த்தங்கரரான நேமிநாதரின் 16 மீட்டர் உயரச் சிலை நிறுவப்பட்டுள்ளது. 
16ம் நூற்றாண்டில் இவ்வளாகத்தில் மகாவீரர் கோயில் நிறுவப்பட்டுள்ளது. 
கிபி 15 - 17 நூற்றாண்டுகளில் இச்சமண வளாகத்தில் ஓவியங்கள் வரையப்பட்டுள்ளது. அவைகளில் சில தற்போதும் உள்ளது. 

ஆரணியிலிருந்து போளூர் செல்லும் திருவண்ணாமலைச் சாலையில் இச்சமணக் கோயில் வளாகம் உள்ளது.



</doc>
<doc id="401093" url="https://ta.wikipedia.org/wiki?curid=401093" title="யாமி கௌதம்">
யாமி கௌதம்

யாமி கௌதம் (Yami Gautam) (பிறப்பு: நவம்பர் 28 ,1988) என்பவர் இந்தியத் திரைப்பட நடிகை ஆவார். இவர் பெரும்பான்மையாக இந்தித் திரைப்படங்களில் நடித்துள்ளார். மேலும் சில தெலுங்கு, தமிழ், கன்னடம், மலையாளம், மற்றும் பஞ்சாபி மொழி ஆகிய மொழிகளிலும் நடித்துள்ளார். திரைப்படங்களில் மட்டுமல்லாது சில வணிக கிளைகள் மற்றும் பொருட்களின் புகழ்பெற்ற மேற்குறிப்பாளராகவும் உள்ளார். 

இவர் நடித்த முதல் படம் 2012 ஆம் ஆண்டில் பாலிவுட்டில் வெளியான விக்கி டோனர் ஆகும். இந்தத் திரைப்படம் வணிக ரீதியாகவும் விமர்சன ரீதியாகவும் வெற்றி பெற்றது. மேலும் இவரின் நடிப்பிற்கும் நேர்மறையான விமர்சனங்கள் கிடைத்தது. 

இதனைத் தொடர்ந்து ஆக்சன் ஜாக்சன், பாதியபூர், சனம் ரே, மற்றும் காபில் ஆகிய திரைப்படங்களில் நடித்தார். 

யாமி கௌதம் நவம்பர் 28, 1988 இல் பிலாசுப்பூர் (இமாசலப் பிரதேசத்தில்) பிறந்தார். இவர் சண்டிகரில் வாழ்ந்து வந்தார் . இவரின் தந்தை முகேஷ் கௌதம் . இவர் பஞ்சாபிய இயக்குநர் ஆவார். தாய் அஞ்சலி கௌதம். இவருக்கு சுரிலி கௌதம் எனும் ஒரு சகோதரி உள்ளார். இவரும் ஒரு திரைப்பட நடிகை ஆவார். இவரின் முதல் திரைப்படம் பவர் கட் எனும் பஞ்சாபியத் திரைப்படம் ஆகும். பள்ளிப்படிப்பை முத்த பிறகு சட்டம் பயின்றார். தனது சிறுவயதில் இந்தியக் குடிமைப் பணியில் சேர வேண்டும் என்ற கனவு இவருக்கு இருந்தது. ஆனால் தனது இருபதாம் வயதில் நடிகராக வேண்டும் எனத் தீர்மானித்தார் . நடிக்க வேண்டியிருந்ததால் சட்டக் கல்லூரியில் முதலாம் ஆண்டோடு இடைநிறுத்தம் செய்துவிட்டார். தற்போது மும்பையில் பகுதிநேரமாக படித்து வருகிறார். இவருக்கு நூல் வாசித்தல், உள்ளக அலங்காரம், மற்றும் இசை கேட்பது ஆகியவை மிகவும் பிடித்தமானவை ஆகும்.

தனது இருபதாம் வயதில் பாலிவுட் திரைப்படங்களில் நடிப்பதற்காக மும்பை சென்றார். இவர் சாந்த் கே பார் சலோ எனும் தொலைக்காட்சி நாடகத் தொடரில் முதன்முறையாகத் தோன்றினார். அதன் பின் ராஜ்குமார் ஆர்யன் போன்றத் தொடர்களிலும் நடித்தார். மேலும் கலர்ஸ் தொலைக்காட்சியில் வெளிவந்த யா பியார் நா ஹோஹா கம் எனும் தொடரில் முக்கியக் கதாப்பத்திரத்தில் நடித்துள்ளார். 

உல்லாசா உத்சஹா எனும் கன்னடத் திரைப்படத்தில் முதன்முறையாக நடித்தார். ஆனால் படம் தோல்வியைச் சந்தித்தது. ஆனால் இவரின் நடிப்பிற்கு நேர்மறையான விமர்சனங்களைத் கிடைத்தன. 

பிறகு விக்கி டோனர் எனும் பாலிவுட் திரைப்படத்தில் ஆயுஷ்மான் குர்ரானாவுடன் இணைந்து நடித்தார். இதில் ஆஷிமா ராய் எனும் வங்காளப்பெண் கதாப்பத்திரத்தில்நடித்திருப்பார். குறைந்த செலவில் எடுக்கப்பட்ட இத் திரைப்படம் விமர்சன் ரீதியாகவும் , வசூல் ரீதியாகவும் வெற்றிபெற்றது. 

தரண் ஆதர்ஷ் எனும் விமர்சகர் , யாமி கௌதமின் நடிப்பைப் பார்க்கும் போது இவர் அறிமுக நடிகை என்பதனை நம்பமுடியவில்லை. மிகச் சிறப்பான நடிப்பைக் கொடுத்துள்ளார் எனக் கூறினார். தெலுங்கில் நுவிலா எனும் திரைப்படத்தில் முதன் முதலாக நடித்தார். அதனை ரவி பாபு இயக்கினார். இவரின் முதல் தமிழ்த் திரைப்படம் தமிழ்ச் செல்வனும் தனியார் அஞ்சலும் ஆகும் . இதனை கௌதம் மேனன் தயாரித்தார். ஜெய்யுடன் இணைந்து நடித்திருப்பார். இவரின் இரண்டாவது இந்தித் திரைப்படம் ரிலையன்ஸ் நிறுவனம் தயாரித்த டோடல் சியப்பா ஆகும். இதில் அலி சபாருடன் இணைந்து நடித்திருப்பார். 2014 ஆம் ஆண்டில் இந்தத் திரைப்படம் வெளியானது. 


</doc>
<doc id="401119" url="https://ta.wikipedia.org/wiki?curid=401119" title="புத்கார தூபி">
புத்கார தூபி

புத்கார தூபி ( Butkara Stupa) (), பாகிஸ்தான் நாட்டின் வடமேற்கு எல்லைப்புற மாகாணத்தில் உள்ள சுவாத் பள்ளத்தாக்கில் உள்ளது. இத்தூபி மௌரியப் பேரரசர் அசோகர் ஆட்சிக் காலத்தில் கிமு இரண்டாம் நூற்றாண்டில் நிறுவப்பட்டதாகும். மௌரியர்கள், இந்தோ கிரேக்கர்கள் மற்றும் குசானர்களின் ஆட்சிக் காலத்தில் ஐந்து முறை விரிவாக்கப்பட்டது.

இத்தூபியின் வளாகம் 1956ல் அகழாய்வு செய்யப்பட்டது. இந்தோ கிரேக்க ஆட்சியாளர்களால் இத்தூபியில் ஹெலனிய கால சிற்பங்கள் வடிவக்கப்பட்டுள்ளது. இத்தூபியின் அகழ்வாராய்ச்சியில் கிடைத்த தொல்பொருட்கள், இத்தாலியில் உள்ள துரின் அருங்காட்சியகத்தில் காட்சிக்கு உள்ளது.

அசோகர் வெளியிட்ட சந்திரகுப்த மௌரியர் உருவம் கொண்ட நாணயங்கள் இத்தூபியின் அகழ்வாராய்ச்சில் கண்டெடுக்கபப்ட்டது. இந்தோ கிரேக்க நாட்டின் மன்னர் மெனாண்டர் உருவம் பொறித்த நாணயமும் கண்டெடுக்கப்பட்டது. மேலும் கிபி முதல் நூற்றாண்டில் ஆட்சி செய்த இந்தோ கிரேக்க மன்னர் இரண்டாம் அசீசிஸ் உருவம் பொறித்த நாணயமும் கண்டெடுக்கப்பட்டது.




</doc>
<doc id="401120" url="https://ta.wikipedia.org/wiki?curid=401120" title="அபிசரவணன்">
அபிசரவணன்

அபிசரவணன் (Abi Saravanan) என்பவர் ஒரு இந்தியத் திரைப்பட நடிகராவார். இவர் தமிழ்த்திரைப்படங்களில் நடித்து வருகிறார். இவர் டூரிங் டாக்கீஸ் (2015) மற்றும் "சாகசம்" (2016) உள்ளிட்டப் படங்களில் நடித்துள்ளார்.

இவர் பொறியியல் பட்டப்படிப்பை முடித்தபின்,  நடிகர் ஆக விரும்பி, திரைத் துறையில் நுழைய வாய்ப்புகளைத் தேடினார். துவக்கத்தில் அட்டகத்தி (2012) மற்றும் குட்டிப் புலி (2013) ஆகியவற்றில் சிறிய துணைப் பாத்திரங்களில் நடித்தார். பின்னர் இவர் எஸ். எஸ். குமரனின் தமிழ்-மலையாள இருமொழித் திரைப்படமான கேரளா நட்டிளம் பெண்களுடனே (2014) திரைப்படத்தில் முன்னணிப் பாத்திரத்திரத்தை ஏற்று நடித்தார். இவரது இரண்டாவது படம் டூரிங் டாக்கீஸ் (2015), இப்படத்தில் எஸ். ஏ. சந்திரசேகரின் இளவயது பாத்திரத்தில் நடித்தார். இவர் பின்னர் பிரசாந்த் கதாநாயகனாக நடித்த "சாகசம்" (2016) படத்தில் துணைப் பாத்திரத்தில் நடித்தார்.

2015 இல் இவர் பல குறைந்த செலவில் எடுக்கப்பட்ட படங்களான அறிமுக இயக்குநரான ஜெய்யின் இயக்கத்தில்  "பிளஸ் ஆர் மைனஸ்" , சரவண பாண்டியனின் "இறையன்", "அந்த ஒரு நாள்,"  "நாடகம் " போன்ற படங்களில் நடித்தார்.
மதுரை பாலமேட்டில் ஜல்லிக்கட்டுக்க ஆதரவாக போராட்டம் நடத்தி கைது செய்யப்பட்டார். தில்லியில் தமிழக விவசாயிகள் போராட்டத்தில் அவர்களோடு கடைசிவரை இருந்து போராடினார்.


</doc>
<doc id="401122" url="https://ta.wikipedia.org/wiki?curid=401122" title="கால் மீ பை யுவர் நேம்">
கால் மீ பை யுவர் நேம்

கால் மீ பை யுவர் நேம் (உன் பெயரால் என்னை அழை, Call Me by Your Name) என்பது 2017 ஆண்டு வெளியான ஒரு திரைப்படமாகும். இப்படத்தை இத்தாலி இயக்குநர் லூகா குவாடனீனோ இயக்கியுள்ளார். ஆண்ட்ரே அக்சிமன் இதே பெயரில் 2007 இல் எழுதிய புதினத்தை அடிப்படையாகக் கொண்டு, ஜேம்ஸ் ஐவரியால் இது எழுதப்பட்டது. இப்படம் படம், 2017 ஆண்டுக்கான சிறந்த தழுவல் திரைக்கதைக்கான ஆஸ்கர் விருதைப் பெற்றிருக்கிறது.
வடக்கு இத்தாலியில் உள்ள சிறு கிராமத்தில் 1980 களில் இக்கதை நடக்கிறது. ஏலியோ, இசையில் ஆர்வம் கொண்ட 17 வயது இளைஞன். கோடை விடுமுறையைக் கழிக்க ஏலியோவின் வீட்டுக்கு வருகிறான் 24 வயது ஆலிவர். இருவருக்கும் இடையில் தன்பால் ஈர்ப்பு ஏற்படுகிறது. இது இயல்பாக ஆணுக்கும் பெண்ணுக்கும் இடையில் ஏற்படும் காதல் போன்றதே என்பதை, ஏலியோவுக்கும் ஆலிவருக்குமான ஈர்ப்பை ‘முதல் காதல்’ என்று ஏலியோவின் தந்தை சொல்கிறபோது உணர்த்துவதாக உள்ளது.

இருவருக்கும் இடையிலான பிணைப்பு வலுப்படுகிற ஒரு கட்டத்தில், “உன் பெயரால் என்னைக் கூப்பிடு, என் பெயர் சொல்லி உன்னை அழைக்கிறேன்” என்பான் ஆலிவர். இருவர் ஒருவராகிப் போகும் காதலின் இறுதிநிலைக்கு இருவரும் ஆட்படுகிறார்கள். ஆண் – பெண் காதலில் இருக்கிற அதீதமும் தேடலும் தன்பால் ஈர்ப்பிலும் உண்டு எனச் சொல்லியிருப்பதன் மூலம் தன்பால் ஈர்ப்பு இயற்கைக்கு எதிரானது என்ற பிற்போக்கு சிந்தனையை இயக்குநர் கேள்விக்கு உள்ளாக்கியிருக்கிறார்.


</doc>
<doc id="401125" url="https://ta.wikipedia.org/wiki?curid=401125" title="அல்லாடி கிருஷ்ணசாமி அய்யர்">
அல்லாடி கிருஷ்ணசாமி அய்யர்

அல்லாடி கிருஷ்ணசாமி அய்யர் (Alladi Krishnaswamy Iyer) (14 மே 1883 – 3 அக்டோபர் 1953), வழக்கறிஞரும், இந்திய அரசியலமைப்பு நிர்ணய மன்ற உறுப்பினரும் ஆவார். மேலும் 1929 முதல் 1944 முடிய சென்னை மாகாண அரசின் தலைமை வழக்கறிஞராக பணியாற்றியவர். 
சென்னை மாகாணத்தின், தற்போதைய ஆந்திர மாநிலத்தின் நெல்லூர் மாவட்டத்தில் உள்ள புதூர் கிராமத்தில் 1883ல் பிறந்த அல்லாடி கிருஷ்ணசாமியின் தந்தை ஏகாம்பர சாஸ்திரி ஒரு கோயில் பூசாரி ஆவார்.

1899ல் பள்ளிப் படிப்பை முடித்த கிருஷ்ணசாமி சென்னை கிறித்தவக் கல்லூரியில் வரலாறு படிப்பில் இளங்கலை பட்டம் பெற்றார்.
பின்னர் வழக்கறிஞர் படிப்பை, | சென்னை சட்டக் கல்லூரியில் முடித்தவர். பின்னர் வெங்கலலட்சுமியை மணந்தார். 

1929 முதல் 1944 முடிய சென்னை மாகாண அரசின் தலைமை அரசு வழக்கறிஞராகவும், இந்திய அரசியலமைப்பு நிர்ணய மன்ற உறுப்பினராகவும் பணியாற்றியவர். 

அல்லாடி கிருஷ்ணசாமியின் மகன் அல்லாடி குப்புசாமி, தன் தந்தையின் நினைவாக, சென்னையில் 1983ல் அல்லாடி நினைவு அறக்கட்டளையை நிறுவினார். 



</doc>
