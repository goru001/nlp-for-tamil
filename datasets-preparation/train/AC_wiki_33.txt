<doc id="166219" url="https://ta.wikipedia.org/wiki?curid=166219" title="திலாசொல்டியோட்டில்">
திலாசொல்டியோட்டில்

அசுட்டெக் தொன்மவியலில், திலாசொல்டியோட்டில் (Tlazolteotl) ஒரு பெண் கடவுள். இவள் தூய்மைப்படுத்தல், ஆவிக்குளியல், மருத்துவச்சிகள், அழுக்கு ஆகியவற்றுக்கான கடவுளாக இருப்பதுடன், பிறர்மனை கொள்வோருக்கான புரவலத் தெய்வமும் ஆவாள். நகுவாட்டில் மொழியில், "திலாசோல்லி" என்னும் சொல் தீய ஒழுக்கம், நோய் என்பவற்றைக் குறிக்கிறது. இதனால், திலாசொல்டியோட்டில் பாவங்கள், தீயஒழுக்கம், பாலியல் ஒழுக்கக் கேடுகள் ஆகியவற்றுக்கான கடவுளாக இருக்கும் அதே வேளை தூய்மைப்படுத்தலுக்கான தெய்வமாகவும் உள்ளாள். இவள், பாவங்களை மன்னிப்பதுடன், ஒழுக்கக் கேடுகளினால், குறிப்பாக பாலியல் ஒழுக்கக் கேடுகளினால் உண்டாகும் நோய்களையும் குணமாக்குபவளாகக் கருதப்படுகிறாள். 


</doc>
<doc id="166220" url="https://ta.wikipedia.org/wiki?curid=166220" title="முத்தி">
முத்தி

முத்தி என்பது வீடுபேறு. சிப்பிக்குள் விழுந்த நீர் இறுகி முத்தாவது போல உடலுக்குள் விழுந்த உயிர் முத்தாகி ஒளிர்வது முத்தி. சமய நூல்கள் இதனை இறைவனடி சேர்தல் எனக் குறிப்பிடுகின்றன. 

நான்கு வழிகளில் முத்தி பெறலாம் எனச் சைவநெறி குறிப்பிடுகிறது. வழிகளை 'மார்க்கம்' என்பர். இந்த 4 வழிகளுக்கு வடசொற்களால் பெயர்கள் இடப்பட்டுள்ளன. அவை "சரியை", "கிரியை", "யோகம்", "ஞானம்" என்பன. தமிழில் இவற்றை "ஒழுக்கம்", "செயல்", "தவம்", "மெய்யுணர்தல்" எனலாம்.

சரியை என்பது பிறரிடம் நடந்துகொள்ளும் நடத்தை முறைமை. அன்பு, அடக்கம், ஒழுக்கம், பொறை, அழுக்காறாமை, வெஃகாமை போன்ற இல்லற நடத்தைகளும், அவாவின்மை போன்ற துறவற நடத்தைகளும் திருக்குறள் காட்டும் ஒருக்க நெறிகள். இந்த நற்பண்புகளைக் கடைப்பிடித்து முத்தி பெறுவது சரியை காட்டும் வழி. 

சிவதருமோத்தரம், சைவசமயநெறி, வாயுசங்கிரதை, மச்சபுராணம், பிரமோத்தர காண்டம், உபதேச காண்டம் முதலான நூல்கள் சரியை வழியைக் கூறுவன.

கிரியை என்பது செயல். விருந்தோம்பல், இனியவை கூறல், புறங்கூறாமை, பயனில சொல்லாமை, தீவினை அச்சம், பிறனில் விழையாமை முதலான நற்செயல்களால் முத்தி அடைவது கிரியை கூறும் வழி. 

தத்துவப் பிரகாசம் கிரியை வழியைக் கூறும் நூல்.

யோகம் என்பது தவம். திருமூலர் இதனை அட்டாங்க யோகம் என்று கூறி விளக்குகிறார். இதனைக் கடைப்பிடித்து முத்தி பெறுவது இன்னொரு வழி.

ஞானம் என்பது மெய்யுணர்தல். இது உள்ளுணர்வு. இறைவன் தனக்குள்ளே, இறைவனுக்குள்ளே யான்; இறைவன் வெளியே, வெளிக்குள்ளே யான் என்றல்லாம் உணர்ந்துகொண்டு செயலாற்றி வாழ்வதால் முத்தி பெறலாம் என்பது ஞானம் உணர்த்தும் வழி. 

சிவநெறிப் பிரகாசம், தத்துவ ரத்னாகரம் போன்ற நூல்கள் ஞானவழி பற்றிக் கூறுகின்றன.
முத்தி என்பது பேரின்பம். இதனை ஆனந்தம் என்பர். இதுபற்றி இரு கோட்பாடுகள் உண்டு. 

ஒரு சீவாத்மா பிறப்பு-இறப்பு எனும் மீளாத சுழற்சியிலிருந்து நிலையாக விடுதலை பெற்று, பிரம்மத்தில் ஐக்கியமாவதே முக்தி எனப்படும். சீவ முக்தி, விதேக முக்தி மற்றும் கிரம முக்தி என மூன்று படிகளில் ஒரு மனிதன் முக்தியை அடையலாம்.


</doc>
<doc id="166231" url="https://ta.wikipedia.org/wiki?curid=166231" title="சுமித்ரா (நடிகை)">
சுமித்ரா (நடிகை)

சுமித்ரா ஒரு திரைப்பட நடிகை. அவர் மலையாளத்தில் வெளியான "நிர்மால்யம்" என்னும் திரைப்படத்தில் அறிமுகமானார். சுமித்ரா தமிழ், தெலுங்கு, மலையாளம் மற்றும் கன்னட மொழிகளில் 200க்கும் மேற்பட்ட படங்களில் நடித்துள்ளார். தமிழில், "அவளும் பெண் தானே" (1974) அவரது முதல் திரைப்படம் ஆகும். 

அவர் சிவாஜி கணேசன், சிவகுமார், ரஜினிகாந்த், கமல் ஹாசன் போன்ற முன்னணி நடிகர்களுடன் இணைந்து நடித்துள்ளார். மேலும் 90 களில் புகழ் பெற்ற அம்மா வேட நடிகையாக இருந்தார். இவரது மகள்கள் உமா, நட்சத்திரா ஆகியோரும் நடிகைகளே ஆவர்.



</doc>
<doc id="166233" url="https://ta.wikipedia.org/wiki?curid=166233" title="தமிழ் இணைய மாநாடுகள்">
தமிழ் இணைய மாநாடுகள்

உலகத் தமிழ்த் தகவல் தொழில்நுட்ப மன்றம் (உத்தமம்) எனும் அமைப்பு தமிழ் இணைய மாநாடுகளை நடத்தி வருகிறது. இந்த அமைப்பு உலகின் பல்வேறு நாடுகளில் 11 தமிழ் இணைய மாநாடுகளை நடத்தியுள்ளது. மாநாடுகள் நடைபெற்ற ஆண்டு, இடம் குறித்த விவரங்கள்; 




</doc>
<doc id="166244" url="https://ta.wikipedia.org/wiki?curid=166244" title="சிவதருமோத்தரம்">
சிவதருமோத்தரம்

சிவதருமோத்தரம் என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் என்னும் சைவப் பெரியாரால் 16 ஆம் நூற்றாண்டில் எழுதப்பட்ட நூல்களில் ஒன்று. அகத்தியர் வினாக்களுக்கு முருகக்கடவுள் சொல்லும் விடைகளைக் கூறுவதாக அமைந்துள்ளது இந்த நூல். வடமொழியிலிருந்து தமிழாக்கம் செய்யும்போது ஆசிரியர் இந்நூலில் தமிழரின் சிவாகமக் கோட்பாடுகளையும் புகுத்தியுள்ளார். 

குருஞான சம்பந்தர் இதன் கருத்துக்களை மறுத்து எழுதியுள்ளார். 
குருஞான சம்பந்தருக்கு 150 ஆண்டுகள் பின்னர் வாழ்ந்த வெள்ளியம்பலவாணத் தம்பிரான், குருஞான சம்பந்தரின் மறுப்பு நூலுக்குச் சிற்றுரையும், பேருரையும் எழுதியதோடு, மறைஞான சம்பந்தருடைய சிவதருமோத்தரம் முதலான நூல்களைப் போற்றியும் எழுதியுள்ளார். 

இது பாயிரம் மற்றும் 12 இயல்களில் 1224 செய்யுள் கொண்டது. முருகன் சொன்ன 12,000 விடைகளுள் 1,800 விடைகள் இவை என்று சொல்லிக்கொண்டு நூல் வளர்கிறது. இதன் இயல்கள் சொல்லும் செய்திகள் வருமாறு:
இந்நூலில் அமைந்துள்ள பாடல் ஒன்று நரகத்தில் தண்டிப்போர், துன்புறுத்தும்போது இவ்வாறு சொல்லிக்கொண்டு துன்புறுத்துவார்கள் என்கிறது:



</doc>
<doc id="166248" url="https://ta.wikipedia.org/wiki?curid=166248" title="ஈ. காயத்திரி">
ஈ. காயத்திரி

‘வீணை காயத்ரி’ என்றழைக்கப்படும் ஈச்சம்பட்டி காயத்ரி (பிறப்பு: நவம்பர் 9, 1959) தென்னிந்தியாவைச் சேர்ந்த வீணைக் கலைஞர் ஆவார்.

பெற்றோர்: ஜி. அஸ்வத்தாமா (தெலுங்கு திரைப்படத்துறையில் இசையமைப்பாளர்), கமலா அஸ்வத்தாமா (வீணைக் கலைஞர்). காயத்ரியின் இயற்பெயர்: காயத்ரி வசந்த ஷோபா. தனது ஆரம்பகால இசைப் பயிற்சியை பெற்றோரிடம் கற்றார். பிறகு டி. எம். தியாகராஜனிடம் (சங்கீத கலாநிதி விருது பெற்ற பாடகர் மற்றும் வாக்கேயக்காரர்) மாணவராக பயிற்சி பெற்றார்.
இவரின் முதல் மேடைக் கச்சேரி, 1968ஆம் ஆண்டு நடைபெற்ற ‘தியாகராஜா விழாவில்’ நடந்தது. சென்னை திருவல்லிக்கேணி ஸ்ரீ பார்த்தசாரதி சுவாமி சபாவினால் நடத்தப்பட்ட இந்த விழாவில், தனது 9ஆவது வயதில் காயத்ரி, வீணை இசை நிகழ்ச்சியை வழங்கினார். இதன்பிறகு இந்தியாவிலும் வெளிநாடுகளிலும் விருதுகள் பலவற்றை பெற்றுள்ளார். இசைத் தொகுப்புகள் பலவற்றை ஒலிதத் துறையில் வெளியிட்டுள்ளார். 





</doc>
<doc id="166249" url="https://ta.wikipedia.org/wiki?curid=166249" title="மைகேல் வுட்">
மைகேல் வுட்

மைகேல் டேவிட் வுட் (பிறப்பு: ஜூலை 23, 1948)ஒரு ஆங்கிலேய வரலாற்றாளர் மற்றும் விபரணத் திரைப்பட இயக்குனர் ஆவார். ஆங்கிலேய தொலைக்காட்சி மற்றும் ஒளிபரப்பு நிறுவனமான பிபிசி-ல் பணியாற்றுகிறார். "தி ஸ்டோரி ஆஃப் இந்தியா", "கிரேட் ரயில்வே ஜெர்னிஸ்", "இன் சர்ச் ஆப் த ட்ரோஜன் வார்", "இன் த புத்ஸ்டெப்ஸ் ஆப் அலெக்சாண்டர் த கிரேட்", "கோங்கிஸ்டெடோரஸ்" ஆகியவை இவர் இயக்கிய சில பிரபல விபரணத் திரைப்படங்கள் ஆகும்.


</doc>
<doc id="166250" url="https://ta.wikipedia.org/wiki?curid=166250" title="ரோஸ்தோவ் சண்டை (1941)">
ரோஸ்தோவ் சண்டை (1941)

ரோஸ்தோவ் சண்டை ("Battle of Rostov") என்பது இரண்டாம் உலகப் போரின் கிழக்குப் போர்முனையில் சோவியத் ஒன்றியம், நாசி ஜெர்மனி இடையே நடைபெற்ற ஒரு படை மோதல். நவம்பர் 1941 காலகட்டத்தில் நடைபெற்ற இச்சண்டை பர்பரோசா நடவடிக்கையின் பகுதியாகும். இம்மோதலில் 
சோவியத் படைகள் வென்றன.

கீவ் சண்டையில் கிட்டிய பெருவெற்றியைத் தொடர்ந்து தெற்கு உருசியாவில் டான் ஆற்றங்கரையோரமாக அமைந்திருந்த ரோஸ்தோவ் நகரத்தையும் அதன் சுற்றுப்புறங்களையும் கைப்பற்ற ஜெர்மானிய ஆர்மி குரூப் தெற்கு முயன்றது. இம்மோதலில் அச்சுக் கூட்டணியில் இடம்பெற்றிருந்த ருமேனியாவின் படைகளும் பங்கேற்றன. இப்பகுதியில் இருந்த சோவியத் படைகள் மூன்று மாதங்கள் (செப்டம்பர்-நவம்பர் 1941) ஜெர்மானிய படை முன்னேற்றத்தைத் தடுத்து நிறுத்தின. பின் எதிர்த் தாக்குதல் நடத்தி ஜெர்மானியப் படைகளைப் பின்வாங்கச் செய்தன. பர்பரோசா நடவடிக்கையில் ஜெர்மானியப் படைகள் பெருமளவில் தோல்வியை சந்தித்து பின்வாங்க நேரிட்டது இதுவே முதல் முறையாகும்.



</doc>
<doc id="166258" url="https://ta.wikipedia.org/wiki?curid=166258" title="இலங்கை நாடாளுமன்றத் தேர்தல், 2004">
இலங்கை நாடாளுமன்றத் தேர்தல், 2004

2004 இலங்கை நாடாளுமன்றத் தேர்தல் இலங்கையின் 13வது நாடாளுமன்றத்திற்கு 225 உறுப்பினர்களைத் தெரிவு செய்வதற்காக 2004, ஏப்ரல் 4 இல் இடம்பெற்றது. 12வது நாடாளுமன்றத் தேர்தல் இடம்பெற்று மூன்றாண்டுகளுக்குள் அரசுத்தலைவர் சந்திரிக்கா பண்டாரநாயக்க குமாரதுங்க அதனைக் கலைத்து புதிய தேர்தலுக்கான அறிவித்தலை விடுத்தார். 225 உறுப்பினர்கள் கொண்ட நாடாளுமன்றத்தில் பிரதமர் ரணில் விக்கிரமசிங்க தலைமையிலான ஐக்கிய தேசியக் கட்சி அரசு 82 இடங்களை மட்டும் கைப்பற்றி தேர்தலில் தோற்றது. எதிர்க்கட்சிக் கூட்டணி ஐக்கிய மக்கள் சுதந்திரக் கூட்டணி 105 இடங்களை வென்றது. அறுதிப் பெரும்பான்மைக்கு எட்டு இடங்கள் போதாமல் இருந்தும் அது ஆட்சியமைத்தது. அரசுத்தலைவர் குமாரதுங்க முன்னாள் தொழிலமைச்சர் மகிந்த ராசபக்சவை பிரதமராக அறிவித்தார்.

அரசுத்தலைவர் சந்திரிக்கா குமாரதுங்கவின் இலங்கை சுதந்திரக் கட்சியுடன் இடதுசாரி மக்கள் விடுதலை முன்னணி கூட்டுச் சேர்ந்து ஐக்கிய மக்கள் சுதந்திரக் கூட்டணி என்ற கூட்டணியை அமைத்தது. மக்கள் கூட்டணியின் ஏனைய கூட்டுக் கட்சிகளாக இருந்த பொதுவுடைமைக் கட்சி, சனநாயக ஐக்கிய தேசிய முன்னணி, லங்கா சமசமாஜக் கட்சி, மகாஜன எக்சத் பெரமுன, இலங்கை மக்கள் கட்சி ஆகியன பின்னர் ஐமசுகூ உடன் இணைந்தன. 2001 தேர்தலில், மக்கள் கூட்டணியும் மக்கள் விடுதலை முன்னணியும் வெவ்வேறாகப் போட்டியிட்டன. அப்போது மவிமு 9.1% வாக்குகளைப் பெற்று 16 இடங்களைக் கைப்பற்றியிருந்தது.

ஆளும் ஐக்கிய தேசியக் கட்சி சிறிய கட்சிகளான இலங்கை தொழிலாளர் காங்கிரஸ் போன்ற சிறிய கட்சிகளுடன் இணைந்து ஐக்கிய தேசிய முன்னணி (ஐதேமு) என்ற கூட்டணியில் போட்டியிட்டது.

பௌத்த, சிங்கள தேசியவாதக் கட்சியான ஜாதிக எல உறுமய, தமிழ்த் தேசியக் கூட்டமைப்பு (ததேகூ), சிறீலங்கா முஸ்லிம் காங்கிரசு, ஈழ மக்கள் ஜனநாயகக் கட்சி (ஈபிடிபி) போன்றவையும் போட்டியிட்டு நாடாளுமன்ற இருக்கைகளைப் பெற்றது.

2003 அக்டோபரில் அரசுத்தலைவர் சந்திரிக்கா குமாரதுங்க நாட்டில் அரசரகால நிலையைப் பிறப்பித்து அமைச்சரவையில் மூன்று முக்கிய அமைச்சர் பதவிகளைத் தம்வசப் படுத்தியதை அடுத்து பிரதமர் ரணில் விக்கிரமசிங்கவின் ஐக்கிய தேசிய முன்னணி அரசுக்கும், அரசுத்தலைவருக்கும் இடையில் முறுகல் நிலை ஏற்பட்டது. தமிழீழ விடுதலைப் புலிகள் மீது விக்கிரமசிங்க மென்மையான போக்கைக் கடைப்பிடிப்பதாக குமாரதுங்க குற்றம் சாட்டினார். அத்துடன் தாம் கடும் போக்கைக் கைடைப்பிடிக்கப்போவதாக வாக்குறுதி அளித்தார். அதேவேளையில், போர் நிறுத்த உடன்பாட்டின் மூலம் தாம் நாட்டில் பொருளாதார மேம்பாட்டைக் கொண்டு வந்திருப்பதாகவும், ஈழப் பிரச்சினைக்கு தீர்வு ஒன்றை எட்டவே தாம் விரும்புவதாகவும் ரணில் விக்கிரமசிங்க பரப்புரை நிகழ்த்தினார்.
2004 இலங்கை நாடாளுமன்றத் தேர்தல் முடிவுகள்
! valign=bottom align=left rowspan=2 colspan=2|கூட்டணிகளும் கட்சிகளும் !! valign=bottom align=center rowspan=2|வாக்குகள் !! valign=bottom align=center rowspan=2|% !! valign=bottom align=center rowspan=2|மாற்றம் !! valign=bottom align=center colspan=4|இடங்கள்
! align=center|மாவட்டம் !! align=center|தேசிய அளவில் !! align=center|மொத்தம் !! align=center|மாற்றம்
| 4,223,970 ||45.60 || -0.01 || 92 || 13 || 105 || +12
| 3,504,200 || 37.83 || -7.73 || 71 || 11 || 82 || -27
| 633,654 || 6.84 || +2.95 || 20 || 2 || 22 || +7
| 7,326 || 0.08 || -0.10 || 0 || 0 || 0 || -1


</doc>
<doc id="166263" url="https://ta.wikipedia.org/wiki?curid=166263" title="மக்கள் கூட்டணி (இலங்கை)">
மக்கள் கூட்டணி (இலங்கை)

மக்கள் கூட்டணி ("People's Alliance", PA) என்பது இலங்கையின் ஓர் அரசியல்கட்சிக் கூட்டணி ஆகும். இது 1994 ஆம் ஆண்டில் அமைக்கப்பட்டது.

பின்வருவன இக்கூட்டணியில் உறுப்புக் கட்சிகளாக உள்ளன:


1994 ஆம் ஆண்டிலும், 2000 ஆம் ஆண்டிலும் இடம்பெற்ற நாடாளுமன்றத் தேர்தல்களில் மக்கள் கூட்டணி வெற்றி பெற்று ஆட்சியமைத்தது. அத்துடன் 1994, 1999 அரசுத்தலைவர் தேர்தல்களிலும் இக்கூட்டணி வெற்றி பெற்றது. ஆனாலும், 2001 பொதுத்தேர்தலில் இக்கூட்டணி தோல்வியடைந்தது. 2004 ஆம் ஆண்டில் ஐக்கிய மக்கள் சுதந்திரக் கூட்டணி அமைக்கப்பட்டதும், மக்கள் கூட்டணி தேர்தல்களில் பங்குபற்றவில்லை.


</doc>
<doc id="166269" url="https://ta.wikipedia.org/wiki?curid=166269" title="என். ரமணி">
என். ரமணி

என். ரமணி (15 அக்டோபர் 1934 - 9 அக்டோபர் 2015) தமிழ்நாட்டைச் சேர்ந்த புல்லாங்குழல் இசைக் கலைஞர் ஆவார்.

தமிழ்நாடு திருவாரூரில் 1934 ஆம் ஆண்டு பிறந்த இவர், தனது தாத்தா ஆழியூர் நாராயணசாமி ஐயரிடம் புல்லாங்குழல் இசையைக் கற்கத் தொடங்கினார். ரமணியின் முதல் கச்சேரி சிக்கில் சிங்காரவேலர் ஆலயத்தில் நடந்தது. அதன்பின்னர் 1950ஆம் ஆண்டில் சென்னைக்குக் குடிபெயர்ந்தார். தனது உறவினரான புல்லாங்குழல் கலைஞர் டி. ஆர். மகாலிங்கத்திடம் மாணவராக இசை பயின்றார்.

அனைத்திந்திய வானொலியில் இசை நிகழ்ச்சிகளை செய்துள்ளார். வெளிநாடுகள் பலவற்றிலும் நிகழ்ச்சிகள் நடத்தியுள்ளார். 



இவருக்கு 2 மகன்கள், 2 மகள்கள் என நான்கு குழந்தைகள். இவரின் மகன் தியாகராஜனும், பேரன் அதுல் குமாரும் புல்லாங்குழல் இசைக் கலைஞர்கள் ஆவர்.

புற்றுநோய் காரணமாக உடல்நலம் பாதிக்கப்பட்டிருந்த ரமணி 9 அக்டோபர் 2015 அன்று காலமானார். 



</doc>
<doc id="166279" url="https://ta.wikipedia.org/wiki?curid=166279" title="கன்பூசியம்">
கன்பூசியம்

கன்பூசியம் அல்லது கன்பூசியஸ்நெறி (Confucianism) என்பது சீனத்து ஒழுக்கநெறி மற்றும் தத்துவ அமைப்பாகும், இஃது கன்பூசியஸ் ('குங்-பூ-ட்சு’ அதாவது ”ஆசிரியர் காங்”, கி.மு 551 - 479) என்ற சீன தத்துவஞானியின் போதனைகளில் இருந்து உருவாக்கப்பட்டதாகும். கன்பூசியஸ்நெறி "இளவேனில் மற்றும் இலையுதிர் காலத்தின்" (கி.மு. 771 - 476) ”ஒழுக்க-சமூகவரசியல் போதனை”களாக தோன்றி, பின்னர் ஆன் அரசமரபின் காலத்தில் (கி.மு 206 - கி.பி 220) இயக்கமறுப்புசார் (Metaphysical) கூறுகளையும் அண்டவமைப்புசார் (Cosmological) கூறுகளையும் ஏற்படுத்திக்கொண்டது. சின் அரசமரபிற்குப் பிறகு "சட்டவியல்" (இதுவும் ஒரு சீன மெய்யியல்) கைவிடப்பட்டதைத் தொடர்ந்து கன்பூசியஸ்நெறி சீனாவின் அதிகாரபூர்வ நாட்டுக் கொள்கை ஆயிற்று. பின்னர், சீனக் குடியரசு அமைந்ததைத் தொடர்ந்து ‘"மக்களின் மூன்று கொள்கைகள்"’ என்ற அரசியல்சார் கொள்கை கன்பூசியஸ்நெறியின் இடத்தைப் பிடித்துக்கொண்டது.

கன்பூசியஸ்நெறியின் மையக்கரு மாந்தநேயமே, தனிநபர் மற்றும் சமூக செயல்பாடுகள் மூலம், குறிப்பாய் தற்பண்படுத்தல் மற்றும் தன்னாக்கம் கொண்ட செயல்பாடுகள் மூலம், மனிதர்கள் கற்றுக்கொடுக்கப்படக் கூடியவர்கள், மேம்படுத்தப்படக் கூடியவர்கள் மற்றும் முழுமைபடுத்தப்படக் கூடியவர்கள் என்ற நம்பிக்கையே அடிப்படை. கன்பூசியஸ்நெறி பண்புநலன்களை வளர்த்துக்கொளல் மற்றும் ஒழுக்கநெறிகளைக் கடைபிடித்தல் ஆகியவற்றிலேயே கவனம் செலுத்துகிறது. இவற்றுள் மிக அடிப்படையானவை ’ரென்’, ’இயி’ மற்றும் ’இலி’ என்பவை. ’ரென்’ என்பது ஒரு சமூகத்தில் உள்ள பிற நபர்கள் மீதான மாந்தநேயமும் பொதுநலம் மீதான கடமையுணர்வும் ஆகும். ’இயி’ என்பது நியாயத்தை நிலைநிறுத்த முனைதலும் நன்மை செய்ய விழையும் ஒழுக்க மனப்பான்மையும் ஆகும். ’இலி’ என்பது ஒரு சமூகத்தினுள் ஒரு மனிதன் எவ்வாறு முறையாக செயல்பட வேண்டும் என நிர்னயிக்கும் விதிகளும் நியாயங்களும் ஆகும். ’ரென்’ மற்றும் ‘இயி’ ஆகியவற்றின் உயிரான அறப்பண்புகளைக் காக்க வேண்டி ஒருவன் தன் உயிரையும் கூட தர வேண்டும் என்று கன்பூசியஸ்நெறி வலியுறுத்துகிறது. கன்பூசியஸ் என்ற மனிதர் சீனத்து பழைய மதங்களின் மீது நம்பிக்கைகொண்டவர் என்றபொழுதிலும், கன்பூசியஸ்நெறி என்ற கொள்கை மாந்தநேயம் சார்ந்ததாயும், இறைசாரா நெறியாகவுமே இருக்கிறது, இது மீஇயற்கையிலோ அல்லது உருவஞ்சார் இறைவனிலோ நம்பிக்கை கொண்டிருக்கவில்லை.
கன்பூசியஸ் நெறியினால் வலுவாக தாக்கமடைந்த கலாச்சாரங்கள் மற்றும் நாடுகளின் பட்டியல் பெருநிலச் சீனா, தாய்வான், கொரியா, ஜப்பான் மற்றும் வியட்நாம், மற்றும் சிங்கப்பூர் போன்ற சீன மக்கள் பெருவாரியாக சென்று குடியமர்ந்த பலப்பல நிலப்பகுதிகள் ஆகியவற்றை உள்ளடக்கியது. இந்தப் பகுதிகளில் கன்பூசிய கருத்துக்கள் நிலவினாலும், இச்சமூகத்தைச் சேராத சிலரும் தங்களை கன்பூசியர்கள் (கன்பூசியஸ் நெறியைப் பின்பற்றுபவர்) என்று அடையாளப்படுத்திக் கொள்கின்றனர், கன்பூசியஸ் நெறியை ஒரு மதமாய் காணுவதற்குப் பதில் பிற நெறிகள் அல்லது நம்பிக்கைகளுக்கு ஒரு துணை வழிகாட்டி நெறியாய் காண்கின்றனர், அப்பிற நெறிகள் மக்களாட்சி, மார்க்சியம், முதலாளித்துவம், கிறித்தவம், இசுலாம் மற்றும் பௌத்தம் போன்றவை. ஐக்கிய நாடுகள் சபை கன்பூசியத்தை ஒரு சமயமாகவும் அடையாளப்படுத்தியுள்ளது.

கன்பூசியசின் கருத்துக்களானது பல நாடுகளில் வாழ்வியல் சிந்தனைகளில் பெரும்பங்கு வகித்தன. கன்பூசியசின் கொள்கைகள் கன்பூசியம் என்ற வாழ்க்கை முறையாக வளர்ச்சியடைந்து பின்பற்றப்படுகின்றன. கன்பூசியம் என்பது ஒரு மதம் அல்ல. ஆனால் கிறித்தவத்தின் அனைவரின் மீதும் அன்பு செலுத்தும் அணுகுமுறையை அது பகிர்ந்துகொள்கிறது. இதுவே கன்பூசிய தத்துவத்தின் அடித்தளமாகும். கன்பூசியம், முழுமையாக கருணை, சக மனிதனின் மீதான மரியாதை மற்றும் நன்னடத்தையை வெளிப்படுத்தும் நல்லொழுக்கங்களுக்கான பாராட்டு ஆகியவற்றின் அடிப்படையில் அமைந்துள்ளது. 

கன்பூசியசின் கூற்றுப்படி, சமூக சடங்குகள் மற்றவர்களுடன் தொடர்புகொள்வதற்கான குறிப்பிடத்தக்க வழிகளாகவே பார்க்கப்பட்டன.நாங்கள் எங்களுக்குள்ளான உறவுகளை ஆரோக்கியமான முறையில் பாதுகாத்திருக்க, எங்களில் ஒவ்வொருவருக்கும் ஒரு குறிப்பிட்ட பொறுப்பை நியமித்துள்ளோம். அவரவருக்கான பொறுப்பு அல்லது பங்களிப்பு என்ன என்பதைக் குறித்தும், அதனை எவ்வாறு வாழ்ந்து விடுவது என்பதைக் குறித்தும் நாங்கள் கவனமாக இருக்க வேண்டும். வாழ்வில் இருக்க வேண்டிய ஐந்து முக்கியத் தொடர்புகளை அடையாளம் காட்டினார்: அவை,


கன்பூசியத்தின் உள்ளடக்கமானது சீர்திருத்தவாத, இலட்சியப் பார்வையைக் கொண்டிருந்தது மற்றும் ஆன்மாவுக்குகந்ததாக இருந்தது. இத்தத்துவப் பார்வை குடும்ப ஒருங்கிணைப்புக்கு உயர்ந்த இலட்சியத்தை உருவாக்கியது: உறுப்பினர்கள் ஒருவருக்கொருவர் அன்பும், மரியாதையும் கொண்டிருக்க வேண்டும் என்பதையும், மற்றும் அனைவரின் தேவைகளையும் கருத்தில் கொண்டிருக்க வேண்டும் என்பதையும் வலியுறுத்தியது. கன்பூசியம் அரசுக்கு ஒரு உயர்ந்த இலட்சியத்தை பரிந்துரைத்தது: ஆட்சியாளர் தனது மக்களுக்கு தந்தையாகவும், அவர்களின் அடிப்படைத் தேவைகளை கவனிப்பவராகவும் இருக்க வேண்டும் என்பதையும், ஊழியர்கள் தங்கள் ஆட்சியாளர்களை விமர்சிப்பதற்கும், ஊழல் செய்தவர்களை மறுதலிப்பதற்கும் நிர்வாக அமைப்பு இருக்க வேண்டும் என்பதையும் வலியுறுத்தினார்.

கன்பூசியத்தின் அகநோக்கு மற்றும் கருத்தியல் பிரிவானது மேற்கில் அறியப்பட்ட ஒரு கன்பூசிய சீர்திருத்தத்தை புதிய கன்பூசியமாக வெளிப்படுத்தியது. இந்த இயக்கமானது சீர்திருத்தவாதிகள், தொண்டு நிறுவனங்கள், அர்ப்பணிப்புள்ள ஆசிரியர்கள் மற்றும் அதிகாரிகள் மற்றும் பதினெட்டாம் நூற்றாண்டில் இருந்து பத்தொன்பதாம் நூற்றாண்டு வரை சமூக மெய்யியலாளர்கள் ஆகியோரை உருவாக்கியது.

புதிய கன்பூசியத்தின் கருத்தியல் பிரிவு ஒரு மதத் தன்மையைக் கொண்டிருந்தது. அதன் இலட்சியங்கள் ஆழ்ந்ததாக இருந்தன. அவை சொர்க்கம், நரகம் என்ற பார்வையைக் கொண்டிருக்கவில்லை, ஆனால் ஆழ்ந்த, சிறந்த-முழுமையை நோக்கிய பார்வையிருந்தது. ஒருபுறம், கன்பூசியர்களின் மதிப்புகள் அன்றாட வாழ்க்கையில் மிகவும் நெருக்கமாக இணைந்திருப்பதால், அவை சிலநேரங்களில் அற்பமானதாகத் தோன்றுகின்றன. அன்றாட வாழ்க்கை மிகவும் அறிமுகமானதாக இருப்பதால் நாம் அதன் ஒழுக்கநெறியை தீவிரமாக எடுத்துக்கொள்வதில்லை. ஒவ்வொருவரும் ஒருவருக்கு நண்பராகவோ, அல்லது ஒரு பெற்றோராகவோ, அல்லது நிச்சயமாக ஒரு பெற்றோரின் குழந்தையாகவோ இருக்கிறோம். மறுபுறம், கன்பூசியத்தைப் பின்பற்றுவோர், நட்பு, பெற்றோர் தன்மை மற்றும் பெற்றோரைச் சார்ந்த குழந்தையின் மனப்பான்மை இவை குறித்த அறிந்திருந்த கொள்கைகள் மற்றும் இலட்சிய நோக்கு ஆகியவற்றை நமக்கு ஞாபகப்படுத்துகின்றனர். உண்மையான வாழ்க்கையில் நாம் அரிதாகத்தான் இந்த கொள்கைகளை கடைப்பிடிக்கிறோம். பெரும்பாலும், நாம் அனைவரும் உறவுகளின் மீது முழு கவனம் செலுத்துவதற்கு மிகவும் கடினப்பட்டு, வழக்கமான இயல்புகள் வழியாக செல்கிறோம். மனித ஆற்றலுக்குச் சாத்தியமான மிகச் சிறந்த நண்பன், மிகச் சிறந்த பெற்றோர், மிகச்சிறந்த மகன் அல்லது மகள் என்ற நிலையில் அன்பு மற்றும் அக்கறையை வெளிப்படுத்துதல் போன்ற அன்றாட வாழ்க்கையின் செயல்பாடுகளை ஒழுக்க மற்றும் ஆன்மாவின் நிறைவுக்கான தீவிரமான வழியாக கன்பூசியம் எடுத்துரைக்கிறது.

கன்பூசிய மரபில் மிகவும் துதிக்கப்பட்ட அல்லது போற்றப்பட்ட புனிதமான வேதம் இதுவாகும். இத்தொகுப்பு, கன்பூசியசிற்குப் பின் தொடர்ந்து வந்த சீடர்களால் தொகுக்கப்பட்டிருக்கக்கூடும். இத்தொகுப்பினை வாசிக்கும் தற்காலத்திய வாசகருக்கு இவை ஒன்றுக்கொன்று தொடர்பில்லாத பல வெளிப்பாடுகள் சீரற்ற முறையில் தொகுக்கப்பட்டவையாகக்கூடத் தோன்றலாம்.

பொதுக் காலம் 1190-இல், கன்பூசியத்தின் இலக்கியத் தொகுப்புகள் அக்காலத்திய நான்கு கன்பூசிய புத்தகங்களின் தொகுதியாக மாறியது, அது 1905 ஆம் ஆண்டு வரை சீனாவில் குடிமைப் பணிகளுக்கான தேர்வுகளில் பாடத்திட்டத்திலும் சேர்க்கப்பட்டிருந்தது. புதிய-கன்பூசிய தத்துவவாதியான சூ சை(Zhu Xi (or) Chu Hsi) என்பவர் கன்பூசியத்தின் தத்துவவாதிகளால் எழுதப்பட்ட தெரிவு செய்யப்பட்ட வரிகளுக்கு அதிகாரமயமான தகுதிநிலையைக் கொடுத்தார். பின்னாளில் இத்தொகுப்பில் மெனிகசு என்பவரின் புத்தகம் (the Book of Mencius) மற்றும் சிறப்பான கற்றல் (the Great Learning) மற்றும் வழியின் தத்துவம் (the Doctrine of the Mean) ஆகியவையும் உள்ளடக்கப்பட்டன.

பழங்காலத்தின் ஒவ்வொரு சிறந்த தத்துவஞானிகளின் போதனைகளிலும் நடந்தது போல், கன்பூசியசின் சில கருத்துக்கள் மறு பொருள் விளக்கத்திற்கு ஆட்பட்டிருக்கின்றன. உதாரணத்திற்கு, மனிதர்கள் இயற்கையால் ஒரே மாதிரியாக இருப்பதைப் பற்றி நாம் எடுத்துக் கொள்ளலாம், மேலும் நடைமுறையில் அவர்கள் பிரிந்து விடுகிறார்கள் (இலக்கியத்தொகுப்பு 17: 2). மனித இயல்பைப் பற்றிய இந்த சிந்தனை மரபுவழி கன்பூசிய பள்ளியின் கூற்றுப்படி, மனித இயல்பு இயற்கையான அல்லது அசலான நிலையில் சிறப்புடையதாகும் என்பதாகும்.

கன்பூசியத்தின் அடிப்படையை ஜென் மற்றும் லி ஆகிய இரட்டைக் கோட்பாடுகளே நிர்மாணிப்பதாக கூறப்படுகிறது.

மனிதாபிமானமுடைய மனப்பான்மை, நல்லதன்மை, நல்லுணர்வு, சக மனிதருக்கு நல்லது செய்யும் எண்ணம், மனிதனின் தனித்தன்மையை வெளிப்படுத்தும் சுபாவம்

இலாபத்திற்கான கொள்கை, பயன், ஒழுங்கு, பொருத்தமுடைமை, மனிதச் செயல்பாடுகளுக்கான திடமான வழிகாட்டு நெறிகள்

நியாயமுடைமை, நன்மைகள் செய்வதற்கான ஒழுக்க அமைப்பு

மகன் அல்லது மகள் மீதான உறவுத் தொடர்பு, பெருமதிப்பு

நன்னெறி சார்ந்த அறிவு, நன்மையையும், தீமையையும் பிரித்தறிந்து பார்க்கும் அறிவு (இந்தக் கோட்பாடு மென்சியசு என்பவரால் கன்பூசியத்திற்குள் உள்ளடக்கப்பட்டது.

நல்லியல்புத்தன்மையுள்ள மனிதன், மேன்மையான மனிதன், கண்ணியவான்

மனிதர்களை ஆளும் சக்தி, நேர்மையின் சக்தி 
கன்பூசியஸ் அரசியல் தத்துவம், ஒரு ஆட்சியாளர் சுய ஒழுக்கத்தை கற்றுக் கொள்ள வேண்டும் என்ற நம்பிக்கையில்தான் தொடங்குகிறது. தனது குடிமக்களுக்குத் தான் ஒரு சிறந்த முன்மாதிரியாகத் திகழ்வதோடு, அவர்களை அன்புடனும், அக்கறையுடனும் நடத்த வேண்டும் எனவும் ஆணித்தரமாகச் சொல்கிறது. இவ்வாறு கன்பூசியம் சட்ட விதிகளைப் பறைசாற்றுவது பற்றிய தவறான விளைவுகளைப் பற்றிய எச்சரிக்கையானது அவற்றை ஏற்பதைத் தடுக்கும் முயற்சியாக கருதப்படக்கூடாது என்கிறது.


</doc>
<doc id="166282" url="https://ta.wikipedia.org/wiki?curid=166282" title="இந்திய தேசிய நூலகம்">
இந்திய தேசிய நூலகம்

இந்திய தேசிய நூலகம் (National Library of India) இந்தியாவின் மிகப்பெரிய நூலகம் ஆகும். இந்திய அரசின் சுற்றுலா மற்றும் பண்பாட்டுத் துறையால் பராமரிக்கப்படுகிறது. இந்நூலகம் கொல்கத்தாவில் 30 ஏக்கர் பரப்பளவில் அமைந்துள்ளது. தற்போது 22 இலட்சம் நூல்கள் இங்குள்ளன. இந்தியாவின் நான்கு சேகரிப்பு நூலகங்களில் இதுவும் ஒன்று. இந்தியாவைப் பற்றிய, இந்திய மொழிகளில் வெளியான அனைத்து நூல்களும் இங்கு சேகரித்து வைக்கப்பட்டுள்ளன.
அனைத்து இந்திய மொழிகளில் மட்டுமன்றி, உலக மொழிகளில் எழுதப்பட்ட நூல்களும் இங்குள்ளன. இந்திய மொழிகளில் வங்காள மொழி, இந்தி, தமிழ் ஆகியன அதிக சேகரிப்புகளைக் கொண்டுள்ளன. உருசியம், அரபி, பிரெஞ்சு ஆகியன அதிக நூல்களைக் கொண்டுள்ள பிற நாட்டு மொழிகளாகும். இந்தியாவில் வெளியாகும் அனைத்து நாளிதழ்களும் இங்கு சேகரிக்கப்படுகின்றன. தமிழின் அரிய சுவடிகளும் நூல்களும் இங்கு உள்ளன என்பது குறிப்பிடத்தக்கது.
இந்திய அரசு ஆவணங்களும், ஐக்கிய நாடுகள் சபையின் ஆவணங்களும் இங்கு சேமிக்கப்பட்டுள்ளன. அறிவியல், தொழினுட்பம் தொடர்பான பல நூல்கள் இங்கு சேமிக்கப்பட்டுள்ளன.



</doc>
<doc id="166284" url="https://ta.wikipedia.org/wiki?curid=166284" title="வசந்தகுமார் (கவிஞர்)">
வசந்தகுமார் (கவிஞர்)

வசந்தகுமார், காசரகோடு மாவட்டத்தில் ஜூலை 2, 1950 அன்று பிறந்தார். இவர் நன்கறியப்பட்ட கன்னடக் கவிஞரும் எழுத்தாளரும் ஆவார். இவர் கவிதை, புதினம், கட்டுரை எனப் பல வடிவங்களில் கன்னட மொழியில் எழுதுபவர். இவரது "ஹட்டரொடனொண்டு", "பயஸ்வினிய மதிலள்ளி" ஆகிய ஆக்கங்கள் புகழ்பெற்றவை.


</doc>
<doc id="166299" url="https://ta.wikipedia.org/wiki?curid=166299" title="நோக்கியா ஆஷா 308">
நோக்கியா ஆஷா 308

நோக்கியா ஆஷா 308, 2012 ஆம் ஆண்டு அக்டோபர் மாதம் வெளியான தொடுதிரை வசதி கொண்ட கைபேசியாகும். நோக்கியாவின் தயாரிப்பான இது, நோக்கியா ஆஷா 305 கைபேசியின் அடுத்த பதிப்பு ஆகும்.
http://www.gsmarena.com/nokia_asha_308-5010.php


</doc>
<doc id="166302" url="https://ta.wikipedia.org/wiki?curid=166302" title="டி. என். கிருஷ்ணன்">
டி. என். கிருஷ்ணன்

டி. என். கிருஷ்ணன் (பி. அக்டோபர் 6, 1928) தென்னிந்தியாவைச் சேர்ந்த வயலின் இசைக் கலைஞர் ஆவார்.

பெற்றோர்: ஏ. நாராயண ஐயர், அம்மிணி அம்மாள். கேரள மாநிலம் திருப்புனித்துறையில் பிறந்த இவர், தனது தந்தையிடம் இசையைக் கற்கத் தொடங்கினார். பின்னர் ஆலப்புழா கே. பார்த்தசாரதியிடம் (அரியக்குடி இராமானுஜ ஐயங்காரின் மாணவர்) கற்றார். தொடர்ந்து அரியக்குடி இராமானுஜ ஐயங்காரின் நேரடி மாணவராக இசை பயின்றார்.
எட்டாவது வயதில் தனது முதல் மேடைக் கச்சேரியை செய்தார். இளம் வயதிலேயே புகழ்வாய்ந்த பாடகர்களான அரியக்குடி இராமானுஜ ஐயங்கார், முசிரி சுப்பிரமணிய ஐயர், ஆலத்தூர் சகோதரர்கள், செம்பை வைத்தியநாத பாகவதர், மகாராஜபுரம் விஸ்வநாத ஐயர் ஆகியோருக்கு பக்கவாத்தியமாக வயலின் வாசித்தார்.

சென்னை இசைக் கல்லூரியில் இசைப் பேராசிரியராகப் பணிபுரிந்தார். பின்னர் டெல்லி பல்கலைக்கழகத்தில் ‘இசை மற்றும் கலைகளுக்கான’ பள்ளியின் முதல்வராக பணியாற்றினார்.
2006ஆம் ஆண்டில் சங்கீத நாடக அகாதமியின் உறுப்பினர்களில் ஒருவராக நியமிக்கப்பட்டார். 
உலகின் பல நாடுகளுக்கும் இசைப் பயணம் செய்துள்ளார்.

இவரின் குறிப்பிடத்தக்க மாணவர்கள்:




</doc>
<doc id="166306" url="https://ta.wikipedia.org/wiki?curid=166306" title="லூகர் கைத்துப்பாக்கி">
லூகர் கைத்துப்பாக்கி

லூகர் கைத்துப்பாக்கி ("Luger pistol") என்பது ஜோர்ஜ் லுகர், மற்றும் கியுகோ போர்சாட் என்ற இரண்டு தலைசிறந்த செருமானிய வடிவமைப்பாளர்களால் உருவாக்கப்பட்ட அரைத் தானியங்கி 9மிமீ பிஸ்டல் வகை கைத்துப்பாக்கி.

பத்தொன்பதாம் நூற்றாண்டின் கடைசிப்பகுதியில் பலவிதமான மாறுதல்களுடன் இந்த கைத்துப்பாக்கியின் முந்தைய மாதிரி திருத்தி அமைக்கப்பட்டு 1908 ஆம் ஆண்டு 08 பிஸ்டல் என்ற பெயருடன் ஜெர்மானிய படைக்கு அறிமுகப்படுத்தப்பட்டது.

முதலாம் உலக போரின் முடிவில் கிட்டத்தட்ட 1.5 மில்லியன் 08 பிஸ்டல் கைத்துப்பாக்கிகள் தயாரிக்கப்பட்டன. இவைகளின் எளிய கையாளும் முறை மற்றும் நம்பகத்தன்மை காரணமாக நெதர்லாந்து, சுவீடன், பின்லாந்து, சுவிச்சர்லாந்து, ஸ்பெயின், போர்துக்கல், பிரேசில், லாட்வியா, துருக்கி, ஈரான் மற்றும் அமெரிக்கா போன்ற நாடுகளுக்கு ஏற்றுமதி செய்யப்பட்டது.

1930 முதல் ஒபர்ண்டோவ் (oberndorf) என்னும் இடத்தில் அமைந்துள்ள மௌசர் (mauser) என்னும் தொழிற்சாலையில் 08 பிஸ்டல்கள் தயாரிக்கப்பட்டன. ஆனி மாதம் 1942 உற்பத்தியை நிறுத்திக்கொண்டு தனது சேவையில் இருந்து ஓய்வு பெற்றது.


</doc>
<doc id="166310" url="https://ta.wikipedia.org/wiki?curid=166310" title="சைவ சமய நெறி (நூல்)">
சைவ சமய நெறி (நூல்)

மறைஞான சம்பந்தர் 16 ஆம் நூற்றாண்டில் எழுதிய நூல்களில் ஒன்று சைவ சமய நெறி. 727 குறட்பா கொண்டது. மூன்று பகுதியாக உள்ளது.

முதலாவது பாயிரப் பகுதி. இதில் பெரியோர், உணவளிப்பார், நன்கொடையாளர் முதலானோரை வணக்குவது புதுமை.

இரண்டாவது ஆசாரியரது இலக்கணம் கூறும் பகுதி. இதில் நதிக்கரையில் பிறத்தல், நல்ல குலத்தில் பிறத்தல், மனக்குற்றம் இல்லாமை, தவக்கொடை பெற்றிருத்தல் முதலானவை கூறப்பட்டுள்ளன. இவர் பெண்களுக்கும் தவக்கொடை உண்டு என்கிறார்.

மூன்றாவது மாணாக்கரது இலக்கணம் கூறும் பகுதி. ஆசாரியருக்குத் தொண்டு செய்தல், குளிருந்த நீரில் நீராடுதல், சிவ-சின்னங்கள் தரித்தல், பூசை செய்தல், வணங்கும் முறை முதலானவை இதில் கூறப்பட்டுள்ளன.


</doc>
<doc id="166315" url="https://ta.wikipedia.org/wiki?curid=166315" title="பதிபசுபாசப் பனுவல்">
பதிபசுபாசப் பனுவல்

பதி பசு பாசம் என்பன சைவ சித்தாந்தக் கோட்பாடு. மறைஞான சம்பந்தர் 16 ஆம் நூற்றாண்டில் எழுதிய நூல்களில் ஒன்று பதிபசுபாசப் பனுவல். 337 குறட்பா கொண்டது. இது சைவசித்தாந்த சாத்திரம். 7 இயல்கள் கொண்டது. பாயிரம், பிரமானம், பதி, பசு, பாசம், பொது, போதகம் என்பன அந்த இயல்கள். இந்த நூலில் சில பகுதிகள் சிதைந்துபோயின.

பாடல்கள் – எடுத்துக்காட்டு 

ஆகம் சடம்காண் அணு அறியாது இவ்விரண்டின்
யோகம் சிவனால் என்று ஓர்.

வேண்டுவார் இல்லை விலங்கு ஒருவன் கால் இலது
பூண்டுறில் பூண்பித்தான் உண்டு.

பூட்டுவித்தான் தாள் பணியப் போம் விலங்கு புன் குலம்பை
கூட்டுவித்தான் தாள் பணி போம் கூடு

சித்திரம் என்னச் சிலை என்னச் செத்திருப்பார்
வித்தகள் தாள் கட்டுள் விடார்.


</doc>
<doc id="166322" url="https://ta.wikipedia.org/wiki?curid=166322" title="முத்திநிலை (நூல்)">
முத்திநிலை (நூல்)

தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் 16ஆம் நூற்றாண்டில் எழுதிய நூல் முத்திநிலை. இதில் முத்தி பற்றிய ஆன்மானந்த வாதம் மறுக்கப்பட்டுள்ளது. நூலில் 19 வெண்பாக்கள் உள்ளன.

நூலின் முதல் பாடல் – எடுத்துக்காட்டு 

சிவசத்தியைக் கண்டு திளைப்பதுதான் சீவன் முத்தி. 


</doc>
<doc id="166324" url="https://ta.wikipedia.org/wiki?curid=166324" title="பரமோபதேசம் (நூல்)">
பரமோபதேசம் (நூல்)

தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் 16 ஆம் நூற்றாண்டில் எழுதிய நூல் பரமோபதேசம். இதில் 41 குறள் வெண்பாக்கள் உள்ளன.

இதில் திருமந்திரம், தேவாரம், திருவிசைப்பா, அருள்நந்தி முதலான நூல்களிலுள்ள தொடர்கள் பயின்றுவருகின்றன. 



</doc>
<doc id="166326" url="https://ta.wikipedia.org/wiki?curid=166326" title="வருத்தமற உய்யும் வழி (நூல்)">
வருத்தமற உய்யும் வழி (நூல்)

தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் 16 ஆம் நூற்றாண்டில் எழுதிய நூல்களில் ஒன்று வருத்தமற உய்யும் வழி. 17 குறள் வெண்பாக்களால் ஆனது. சிவபூசை செய்தால், ஐந்தெழுத்தைச் சொன்னால் வருத்தமின்றிச் சிவபுரத்தில் இன்புறலாம் எனக் கூறுகிறது. 

இதில் உள்ள பாடல்களில் ஒன்று – எடுத்துக்காட்டு 

நின்றும் இருந்தும் கிடந்தும் நடந்தும் நினை
என்றும் சிவன் தாள் இணை.


</doc>
<doc id="166334" url="https://ta.wikipedia.org/wiki?curid=166334" title="மனோ கணேசன்">
மனோ கணேசன்

மனோ கணேசன் ("Mano Ganesan", பிறப்பு: டிசம்பர் 17, 1959) இலங்கை அமைச்சரும், ஜனநாயக மக்கள் முன்னணியின் தலைவரும், சனநாயகத் தொழிலாளர் காங்கிரஸ் என்ற தொழிற்சங்கத்தின் தலைவரும், நாடாளுமன்ற உறுப்பினரும் ஆவார். மக்கள் கண்காணிப்புக் குழுவின் ஏற்பாட்டாளராகவும் பணியாற்றுகிறார். இவர் 2015 செப்டம்பர் 4 அன்று தேசிய கலந்துரையாடல்களுக்கான அமைச்சராக நியமிக்கப்பட்டார்.

மனோ கணேசன் பிரபல தமிழ் தொழிற்சங்கவாதியும், திரைப்பட நடிகரும், இயக்குனருமான மறைந்த வி. பி. கணேசனின் மகனும், நாடாளுமன்ற உறுப்பினர் பிரபா கணேசனின் உடன்பிறந்தவரும் ஆவார்.

மனோ கணேசன் முதன் முதலில் மேல் மாகாண சபையில் மேலக மக்கள் முன்னணி என்ற தனது அரசியல் கட்சி உறுப்பினராக அரசியலில் இறங்கினார். இலங்கை நாடாளுமன்றத்திற்கு முதன் முதலில் 2001 தேர்தலில் ஐக்கிய தேசியக் கட்சியின் கீழ் போட்டியிட்டு வெற்றி பெற்றார். 2004 தேர்தலில் தனது சனநாயக மக்கள் முன்னணியின் சார்பில் ஐக்கிய தேசிய முன்னணி கூட்டணியில் கொழும்பு மாவட்டத்தில் போட்டியிட்டு வெற்றி பெற்றார். 2010 தேர்தலில் ஐக்கிய தேசிய முன்னணி கூட்டணியில் கண்டி மாவட்டத்தில் போட்டியிட்டுத் தோல்வியுற்றார். அதே வேளையில் கொழும்பு மாவட்டத்தில் சனநாயக மக்கள் முன்னணியின் சார்பில் போட்டியிட்ட இவரது சகோதரர் பிரபா கணேசன் வெற்றி பெற்று நாடாளுமன்றம் சென்றார். ஆனாலும், பிரபா கணேசன் பின்னர் இக்கட்சியில் இருந்து விலகி ஆளும் ஐக்கிய மக்கள் சுதந்திரக் கூட்டணியில் இணைந்து கொண்டார்.

மனோ கணேசன் 2011 உள்ளூராட்சி சபைத் தேர்தலில் ஜனநாயக மக்கள் முன்னணி வேட்பாளராகப் போட்டியிட்டு கொழும்பு மாநகரசபை உறுப்பினரானார். 2014 மாகாண சபைத் தேர்தலில் மேற்கு மாகாணசபை உறுப்பினராகத் தேர்ந்தெடுக்கப்பட்டார்.

மனோ கணேசன் 2015 அரசுத்தலைவர் தேர்தலில் போட்டியிட்ட எதிரணியின் பொது வேட்பாளரான மைத்திரிபால சிறிசேனவிற்குத் தனது ஆதரவைத் தெரிவித்தார்.

2015 ஆம் ஆண்டில் மலையக மக்கள் முன்னணியின் தலைவர் அமைச்சர் வே. இராதாகிருஷ்ணன்ம் மற்றும் தொழிலாளர் தேசிய சங்கத்தின் தலைவர் அமைச்சர் பழனி திகாம்பரம் ஆகியோருடன் இணைந்து தமிழ் முற்போக்குக் கூட்டணி என்ற கூட்டமைப்பை ஆரம்பித்தார். இக்கூட்டணி 2015 நாடாளுமன்றத் தேர்தலில் ஐக்கிய தேசியக் கட்சியின் சின்னத்தில் போட்டியிட்டு ஆறு இடங்களைக் கைப்பற்றியது.

2015 நாடாளுமன்றத் தேர்தலில் ஐக்கிய தேசியக் கட்சியின் வேட்பாளராகக் கொழும்பு மாவட்டத்தில் போட்டியிட்டு வெற்றி பெற்று மீண்டும் நாடாளுமன்றம் சென்றார்.

மனோ கணேசன் மைத்திரிபால சிறிசேன அமைச்சில் 2015 செப்டம்பர் 4 அன்று தேசிய கலந்துரையாடல்களுக்கான அமைச்சராக நியமிக்கப்பட்டார். இவரது அமைச்சின் கீழ் அரச மொழிகள் திணைக்களம், அரச மொழிகள் ஆணைக்குழு, தேசிய மொழிப்பயிலகம், அரசு சாரா நிறுவன செயலகம் ஆகிய அரசுத் திணைக்களங்கள் உள்ளன.

அமெரிக்காவின் விடுதலைக் காப்பாளர் விருது (Freedom Defender’s Award) மனித உரிமைகளுக்கான சிம்பாப்வே வழக்கறிஞர்களுக்கும், மனோ கணேசனுக்கும் வழங்கப்படுவதாக 2007 டிசம்பர் 10 இல் அமெரிக்காவின் அப்போதைய அரசுச் செயலாளர் காண்டலீசா ரைஸ் வாசிங்டன், டி. சி.யில் அறிவித்தார்.



</doc>
<doc id="166355" url="https://ta.wikipedia.org/wiki?curid=166355" title="ஏம்ஸ் அறை">
ஏம்ஸ் அறை

ஓர் குறிப்பிட்ட இடத்திலிருந்து கண்களின் மூலமோ அல்லது நிழற்பக் கருவி மூலமோ அவதானிக்கும் போது சமமான திணிவு மற்றும் நீள அகலமுடைய பொருளொன்று ஒரு மூலையில் சிறிதாகவும் ஒரு மூலையில் பெரிதாகவும் காட்டும் அறையே ஏம்ஸ் அறை ("Ames Room") எனப்படும். இது ஒரு ஒளியியற்கண் மாயம் ஆகும். இவ்வறை சிறிய மற்றும் பெரிய பொருட்களையும் ஒரே அளவுடையதாகக் காட்டும் மாயத்தோற்றமுடையது. இதனை அடல்பேர்ட் ஏம்ஸ் (இளையவர்) என்பவர் 1934இல் கண்டுபிடித்து அதற்கு அடுத்த ஆண்டில் உருவாக்கினார்.

இதனைப் பார்க்கும் போது ஒரு சாதாரண சதுர அறை போலத் தென்படும். எனினும் இது உண்மையில் சரிவக உருவமுடையது. இதனால் ஒரு மூலையில் உள்ள நபர் பூதாகாரமாகவும் இன்னொரு மூலையில் உள்ளவர் குள்ளமாகவும் தென்படுவார். அந்நபரைத் தவிர அவ்வறையின் ஏனைய அனைத்து பொருட்களும் வெளியிலிருந்து அவதானிப்போருக்கு சாதாரணமாகவே தென்படும். உண்மையில் அவை அனைத்தும் ஒரே அளவுடையவை அல்ல. இவ்வாறான மாயத்தோற்றத்தை உருவாக்கும் வித்தத்தில் இவ்வறை உருவாக்கப்படும்.


</doc>
<doc id="166360" url="https://ta.wikipedia.org/wiki?curid=166360" title="ஏர் குவரானி">
ஏர் குவரானி

ஏர் குவரானி, தென்னமெரிக்காவில் வானூர்தி சேவைகளை வழங்கும் நிறுவனம். 2011 ஆம் ஆண்டில் தொடங்கப்பட்ட இதன் தலைமையகம் பராகுவே நாட்டில் அமைந்துள்ளது. தற்போது பராகுவே, பிரசில், பொலிவியா, அர்ஜெண்டினா, சிலி, உருகுவே, பெரு ஆகிய நாடுகளுக்கு வானூர்தி சேவைகளை வழங்குகிறது.


</doc>
<doc id="166362" url="https://ta.wikipedia.org/wiki?curid=166362" title="ஏர் வெனிசுவேலா">
ஏர் வெனிசுவேலா

ஏர் வெனிசுவேலா ("Air Venezuela"), 2001 ஆம் ஆண்டு நிறுவப்பட்ட வானூர்தி நிறுவனம். பல்வேறு பங்குதாரர்களைக் கொண்ட இதை, வில்லியம் என்றி மெதினா என்னும் வெனிசுவேலா நாட்டுப் பொறியியலாளர் நிறுவினார். ஸ்பெயின், போர்த்துகல், ஜெர்மனி, பிரான்சு, இத்தாலி, நெதர்லாந்து ஆகிய நாடுகளுக்கு வானூர்திகளை இயக்குகிறது. இதன் தலைமையகம், வெனிசுவேலாவில் அமைந்துள்ளது.


</doc>
<doc id="166364" url="https://ta.wikipedia.org/wiki?curid=166364" title="ஆஃப்டன் இசுமித்து">
ஆஃப்டன் இசுமித்து

ஆஃப்டன் இசுமித்து (Afton Smith), ஓர் அமெரிக்கத் திரைப்பட நடிகையும், எழுத்தாளரும் ஆவார். இவர் நியூ யார்க்கில் பிறந்தார். ஜார்ஜ் ஆப் த ஜங்கிள், எ ரீசன் டொ பிலிவ், லெஸ் தன் சீரோ ஆகிய திரைப்படங்களில் நடித்துள்ளார். இவர் ஹாலிவுட் பிக்ஸ் த கிலாசிக்ஸ் என்ற நூலையும் எழுதியுள்ளார்.



</doc>
<doc id="166365" url="https://ta.wikipedia.org/wiki?curid=166365" title="காந்திநகர்">
காந்திநகர்

காந்திநகர் (Gandhinagar, ) மேற்கு இந்திய மாநிலம் குசராத்தின் தலைநகரம் ஆகும். காந்திநகர் அகமதாபாத்திற்கு வடக்கே ஏறத்தாழ 23 கிமீ தொலைவில் உள்ளது. இது குசராத் மாநிலத்தின் புதிய தலைநகராகத் திட்டமிட்டுக் கட்டமைக்கப்பட்டது.

நடுவில் அமைந்துள்ள அரசு வளாகங்களைச் சுற்றிலும் முப்பது செக்டர்களாக பிரிக்கப்பட்டுள்ளது. ஒவ்வொரு செக்டரிலும் அதற்கெனத் தனியான வணிக வளாகம், சமூக மையம், துவக்கப் பள்ளி, சுகாதார மையம், அரசு மற்றும் தனியார் குடியிருப்புகளை கொண்டுள்ளது. பல பூங்காக்கள், சோலைகள் மற்றும் மனமகிழ் மையங்கள் அமைக்க இடம் வரையறுக்கப்பட்டுள்ளது. நகரத்தை ஓர் பசுமைப் பூங்காவாக மாற்றிட திட்டமிடப்பட்டுள்ளது.



</doc>
<doc id="166375" url="https://ta.wikipedia.org/wiki?curid=166375" title="1பாஸ்வோர்டு">
1பாஸ்வோர்டு

ஒன்பாஸ்வோர்டு (1Password), அஜைல் வெப் சொல்யூசன்ஸ் நிறுவனத்தால் தயாரிக்கப்பட்ட மென்பொருள். இது மாக் இயங்குதளம், விண்டோசு, ஆண்ட்ராய்டு இயங்குதளம் ஆகிய இயங்குதளங்களில், பயர்பாக்சு, சபாரி உள்ளிட்ட அனைத்து வலை உலாவிகளிலும் இயங்கும். அனைத்துக் கடவுச்சொற்களையும் இதனிடம் வழங்கிவிட்டு, பொதுக் கடவுச்சொல்லை உள்ளிட்டுப் பயன்படுத்தலாம். எந்த தளத்திற்கு சென்றாலும், அங்கே புலங்களில் உள்ளிட வேண்டிய அனைத்து தகவல்களையும் இதுவே வழங்கும். இதன்மூலம், வெவ்வேறு தளங்களின் கடவுச்சொற்களை மாற்றினாலும், பொதுக் கடவுச்சொல்லை வழங்குவதன் மூலம் பாதுகாப்பு உறுதி செய்யப்படும். 

1கடவுச்சொல்லானது முதலில் மாக் இயக்குதளத்தில் நல்ல வரவேற்பைப் பெற்றது. பின்பு மைக்ரோசாப்ட் விண்டோசுவில் அறிமுகப்படுத்தப்பட்டது. இதில் கடவுச்சொல் மட்டுமல்லாது வங்கிக் கணக்குகள், பாதுகாப்புக் குறிப்புகள் போன்றவற்றையும் இதில் சேமித்து வைத்துக்கொள்ளலாம். 

இதன் சிறப்பம்சம் என்னவெனில் நாம் தனியாக இந்த மென்பொருளை நிறுவவேண்டிய அவசியமில்லை. ஏனெனில் பயர் பாக்சு, இன்டெர்நெட் எக்ஸ்புளோரர் போன்றவற்றில் நீட்சியாக இணைத்தாலே இதனைப் பயன்படுத்த இயலும். பின் நம் இணையத்தில் உலாவும்போது நம்முடைய கடவுச் சொல் போன்றவற்றை கண்காணித்து இதனை சேமிக்க வேண்டுமா என அனுமதி கேட்கும் . நம்முடைய அனுமதிக்குப் பிறகு மீண்டும் புகுபதிகையின் போது புலங்களில் தானாகவே அந்த விவரங்களை உள்ளீடு செய்துகொள்ளும். மேலும் ஒருவருடைய அனைத்து கடவுச்சொற்களையும் இதன் மூலம் நிர்வகிக்க இயலும். தானாக காப்புநகலெடுத்தல், தானாகவே பூட்டுதல், மற்றும் தேடுதல் போன்ற பல சிறப்பம்சங்களைக் கொண்டுள்ளது. 

ஒன்கடவுச்சொல்லானது கடவுச்சொற்களை மேக சேமிப்பகத்தில் சேமித்து வைக்கக் கூடிய வசதிகளை மட்டுமே பெற்றிருக்கிறது. மேலும் தொலை சேவைக் கணிப்பொறிகளில் ஒத்திசைவு செய்வதன் மூலம் அந்தக் கடவுச் சொற்களை நாம் பெற இயலாது. ஆனால் டிராப்பாக்ஸ் எனும் செயலி மூலமாகவும் (அனைத்து தங்களிலும்) , ஒய்-ஃபை, ஐ மேக சேமிப்பகம் (ஐ கொளுவு) மூலமாக நம்மால் ஒத்திசைவு செய்ய இயலும் . தற்போது 1கடவுச்சொல் இணையதளத்தின் மூலமாக கட்டணம் செலுத்தி ஒத்திசைவு செய்யும் வகையில் அதன் மேம்பாட்டாளர்கள் இதனை வடிவமைத்துள்ளனர். நிகழ்விட ஒய்-ஃபை மற்றும் ஐ மேக சேமிப்பகத்தின் ஒத்திசைவு ஆகிய வசதிகள் அனைத்தும் மாக் இயக்குதளம் மற்றும் ஐஓஎஸ் இயங்குதளங்களில் மட்டுமே செயல்படும். 

ஒன்கடவுச்சொல்லானது பிரேவ், பயர் பாக்சு, இன்டெர்நெட் எக்ஸ்புளோரர், ஆப்பெரா (உலாவி), சபாரி உலாவி போன்ற உலாவிகளில் ஒருங்கிணைந்து (நீட்சியாக) செயல்படுகிறது. இந்த நீட்சிகள் இணையத்தில் உள் நுழைவதற்கான கடவுச்சொல் மற்றும் பயனர் விவரங்கள் போன்றவற்றை சேமித்து வைக்கிறது. அதன் மூலம் நாம் இணையத்திற்குள் தானாகவே புகுபதிகை செய்ய இயலும். மேலும் ஒவ்வொரு வலைத்தளத்திற்கு வெவ்வேறு கடவுச் சொற்களைப் பயன்படுத்த இயலும். 

உலாவி நீட்சிகளைப் பயன்படுத்த வேண்டும் எனில் நாம் உபயோகிக்கும் கணினியின் நிர்வாகியாக இருத்தல் அவசியம். இந்த அம்சத்தால் சிலர் தாங்கள் பணிபுரியும் அலுவலகத்தில் உள்ள கணினியைப் பயன்படுத்துவதில் சிக்கல்கள் இருந்தன். எனவே ஒன்கடவுச்சொல் இணையதளமானது ஒரு மாத கட்டணத்தை செலுத்துவதன் மூலம் பயனர் பெயர் மற்றும் கடவுச் சொற்களை நகல் எடுத்து புகுபதிகையின் போது ஒட்டக் கூடிய வசதியை அளித்தது. 

மூன்று வித கணக்குகளில் இதனை பயன்படுத்தலாம். தனிநபர் பயன்பாடு, குடும்பத்திற்கான பயன்பாடு, இதில் அதிகபட்சமாக 5 நபர்கள் பயன்படுத்த இயலும் ஆனால், ஒருமுறை பணம் செலுத்தினால் போதும். மூன்றாவதாக வணிகத்திற்கான கணக்கு.

இதன் பாதுகாப்பு முறைகளானது ஏஇஎஸ்-256 எனும் 256 பைட்டுமறையாக்கம் கொண்டு தகவல்கள் கடக்கும் போதும், நிலையாக இருக்கும் போதும் பாதுகாக்கப்படுகிறது.

கடவுச்சொல்லுக்கான திறவுகோல் வருவிப்பிலும் 128 பைட்டுமறையாக்கம் செயல்படுகிறது. இதன் மூலம் ரகசிய திறவுகோலினை மற்றவர்கள் அறிவதற்கான வாய்ப்புகள் இல்லை. 




</doc>
<doc id="166378" url="https://ta.wikipedia.org/wiki?curid=166378" title="துன்ப அலைகள்">
துன்ப அலைகள்

துன்ப அலைகள் வடமொழியில் துக்கத்திரயங்கள் எனப்படும். மக்களின் துன்ப அலைகளை மூன்று கோணங்களில் பார்ப்பது வழக்கம் என்பதை மறைஞான தேசிகர் சிவதருமோத்தர உரை என்னும் நூலில் மூன்று மேற்கோள் பாடல்களால் சுட்டுகிறார். 

பிறவி, சூழல், உயிரினம் என்னும் மும்முனைத் தாக்கங்கள் அவை. இவற்றை முறையே ஆதி-தைவிகம், ஆதி-பவுதிகம், ஆதியாத்மிகம் என்று வடநூலார் குறிப்பிடுகின்றனர். இவை எவை என்பதை விளக்கும் பாடல்கள்: 

1 பிறவியில் வரும் ஆதி-தைவிகம்
2 சூழலால் வரும் ஆதி-பவுதிகம்
3 உயிரினங்களால் வரும் ஆதியாத்மியம்


</doc>
<doc id="166380" url="https://ta.wikipedia.org/wiki?curid=166380" title="அடியோடாடோ பொனாசி">
அடியோடாடோ பொனாசி

அடியோடாடோ பொனாசி (Adeodato_Bonasi) ஓர் இத்தாலிய அரசியல்வாதி ஆவார். தொழில் முறையில் சட்டப் பேராசிரியராக இருந்தாலும், நீதி அமைச்சராகவும், சட்டசபைத் தலைவராகவும் பதவி வகித்துள்ளார். இவர் 1918,1919 ஆம் ஆண்டுகளில் இத்தாலிய மேலவையின் தலைவராகப் பணியாற்றினர்.


</doc>
<doc id="166388" url="https://ta.wikipedia.org/wiki?curid=166388" title="நினைவகச் சுத்திகரிப்பு">
நினைவகச் சுத்திகரிப்பு

நினைவகச் சுத்திகரிப்பு (Garbage Collection) என்பது நினைவக மேலாண்மையின் (Memory Management) முக்கியமானப் பணியாகும். ஜோன் மெக்கார்த்தி என்பவரால் இத்தொழில்நுட்பம் 1959ஆம் ஆண்டு கண்டுபிடிக்கப்பட்டது. நினைவகத்தில் (Memory) ஒரு நிரலுக்காக (Programme) ஒதுக்கப்பட்ட இடத்தில் நிரல் பயன்படுத்தி முடித்த அல்லது நிரலால் எட்டமுடியாத தரவுகளின் (Data) இடத்தைக் கண்டுகொண்டு, அவற்றை நிரலிடத்திருந்து பெற்றுக்கொள்வது நினைவகச் சுத்திகரிப்பு ஆகும்.
சில நிரலாக்க மொழிகளில் நினைவகச் சுத்திகரிப்பென்பது மொழியின் சிறப்பம்சங்களுள் ஒன்று (உதா: ஜாவா). சி,சி++ போன்ற மொழிகளில் நிரலரே (Programmer) நினைவகத்தைச் சுத்திகரிக்கும் பணியை மேற்கொள்ளவேண்டும். அடா, மாடுலா-3 மற்றும் சி++/சிஎல்ஐ போன்ற மொழிகளில் நினைவகச் சுத்திகரிப்பு அம்சமும் உள்ளது மற்றும் நிரலரே நினைவகத்தைச் சுத்திகரிக்க வழியும் உள்ளது.

இவை நினைவகச் சுத்திகரிப்பின் முக்கிய பணிகளாகும்.

இவ்வம்சம் நிரலரை நினைவகச் சுத்திகரிப்பின் கடுமையானப் பணிகளிலிருந்து விடுவிக்கிறது. இதன் மூலம் நிரலில் ஏற்படும் பல பிழைகள் தவிர்க்கப்படுகின்றன. உதாரணத்திற்கு


நிரலின் பாதுகாப்பிற்கு ஆபத்து விளைவிக்கும் பிழைகளும் தவிர்க்கப்படுகின்றன.


</doc>
<doc id="166391" url="https://ta.wikipedia.org/wiki?curid=166391" title="மனோதர்மம் (கருநாடக இசை)">
மனோதர்மம் (கருநாடக இசை)

மனோதர்மம் எனும் சொல், கருநாடக இசைத் துறையில் வழங்கப்பெறுவதாகும். ஒரு இசைக் கலைஞர், கச்சேரி நடந்துகொண்டிருக்கும்போது தனது படைப்புத்திறனை முன்னேற்பாடின்றி வெளிப்படுமாறு செய்தல் (improvisation) "மனோதர்மம்" என்றழைக்கப்படுகிறது. இந்த மனோதர்மம், இசையிலக்கணத்திற்கு (இராகம் மற்றும் தாளம்) உட்பட்டு இருக்கவேண்டும் என்பதும் குறிப்பிடத்தக்கது.

'மனோதர்மா' எனும் சமசுகிருத சொல், 'மன ஒழுங்கமைவு' (order of the mind) எனப் பொருள்படும். இதனையே 'மனோதர்மம்' என தமிழில் குறிப்பிடுகிறார்கள்.

மனோதர்மத்தின் முக்கிய மூலகங்களாக நிரவல், கல்பனா சுவரம், இராக ஆலாபனை மற்றும் தனி ஆவர்த்தனம் உள்ளன. இராகம்-தானம்-பல்லவி எனும் இசைவடிவம், மனோதர்மத்தின் வெளிப்பாடாகும்.

பழங்காலத்து கருநாடக இசைக் கலைஞர்கள், அவர்கள் எந்த இசைவடிவில் சிறந்து விளங்கினார்களோ அப்பெயரை அடைமொழியாகக்கொண்டு அழைக்கப்பட்டார்கள். உதாரணமாக 'பல்லவி' சேச ஐயர், 'அதான' அப்பையா, 'தோடி' சீதாராமையா போன்றோரைக் குறிப்பிடலாம். இவர்களில் சீதாராமையா, எட்டு முழு தினங்களுக்கு தொடர்ந்து தோடி இராகத்தைப் பாடியதாகச் சொல்லப்படுவதுண்டு. 



</doc>
<doc id="166392" url="https://ta.wikipedia.org/wiki?curid=166392" title="வணிக ஆவணம்">
வணிக ஆவணம்

வணிக ஆவணம் (Commercial Paper) என்பது உறுதிச்சீட்டு வடிவில் அளிக்கப்படும் ஈடுபெறாத பணச்சந்தை முறை ஆவணம் ஆகும். பெருமளவில் கடனுதவி பெறும் கூட்டு நிறுவன வணிகர்களுக்குக் குறுகிய காலக் கடன்பெறும் வாய்ப்புகளைப் பல்வகைப்படுத்தல், முதலீட்டாளர்களுக்கு ஒரு கூடுதல் செயற்கருவியை அளித்தல் ஆகிய நோக்கங்களுக்காக இது அறிமுகப்படுத்தப்பட்டது. அதன்படி முதன்மை வணிகர்கள் மற்றும் அவர்களைச் சார்ந்த வணிகர்கள் வணிகச் செயல்பாட்டுக்கு ஏதுவாக குறுகிய காலக்கடன் தேவைகளைச் சரிக்கட்டும் பொருட்டு வணிக ஆவணம் வழங்கிடும் அனுமதி அவர்களுக்குக் கொடுக்கப்பட்டது. ஒன்றிணைந்த நிறுவனங்கள், முதன்மை வணிகர்கள் மற்றும் அகில இந்திய நிதியுதவி நிறுவனங்கள் வணிக ஆவணம் வழங்கலாம்.

கீழ்க்கண்ட நிபந்தனைகளுக்கு உட்பட்டே வணிக ஆவணம் வழங்க முடியும்:
திட்பமான நிகர மதிப்பு நான்கு கோடிக்குக் குறையாமல் இருக்க வேண்டும்.




</doc>
<doc id="166393" url="https://ta.wikipedia.org/wiki?curid=166393" title="ஆசிய கணக்குத் தீர்வக ஒன்றியம்">
ஆசிய கணக்குத் தீர்வக ஒன்றியம்

ஆசிய கணக்குத் தீர்வக ஒன்றியம் (ACU) என்பது பிராந்திய ஒத்துழைப்பை ஊக்குவிக்கும் நோக்கில் ஆசியா மற்றும் பசிபிக் பகுதிக்கான பொருளாதார, சமூக ஆணைக் குழுவின் (ESCAP) முன்முயற்சியால் 1974 டிசம்பர் 9 அன்று ஈரானில் உள்ள டெஹ்ரானில் அமைக்கப்பட்ட ஆசிய ஒன்றியம் ஆகும். சாதாரணமாக அந்நியச் செலாவணி பரிமாற்றங்களில் கடைப்பிடிக்கப்படும் அதேமுறையில் அங்கீகரிக்கப்பட்ட வணிக வங்கிகள் வகை ஒன்றின் அனைத்து பரிமாற்றங்களும் ஆசிய கணக்குத் தீர்வு ஒன்றியத்தினால் கையாளப்படுகின்றன.

ஆகியன இவ்வொன்றியத்தின் முக்கிய நோக்கங்களாகும்.

ஈரான், இந்தியா, பங்களாதேஷ், பூட்டான், நேப்பாளம், பாகிஸ்தான், இலங்கை, மியான்மார் மற்றும் மாலத்தீவுகள் ஆகிய நாடுகளின் மத்திய வங்கிகளும், பணம் சார் ஆணையுரிமங்களும் ஆசிய கணக்குத் தீர்வு ஒன்றியத்தின் உறுப்பினர்கள் ஆவர்.
ஆசிய பண அலகு என்பது ஆசிய கணக்குத் தீர்வு ஒன்றியத்தின் கணக்குக்குரிய பொது அலகாகும். அது ஏசீயூ டாலர் மற்றும் ஏசீயூ யூரோ என்ற மதிப்பிலக்கங்களில் ஒரு அமெரிக்க டாலருக்கும், ஒரு யூரோவுக்கும் முறையே ஈடானதாகும். பணம் செலுத்தும் அனைத்துச் செயல்முறைகளிலும், ஆசிய பண அலகே இலக்க மதிப்பாகக் குறிப்பிடப்பட வேண்டும். அத்தகைய செயல் முறைகளின் தீர்வுகள் அங்கீகரிக்கப்பட்ட முகவர்களால், ஏசீயூ டாலர் (ACU dollar) கணக்குகளின் வழிச் செயல்பாடுகளால் முடிவு செய்யப்படலாம்.



</doc>
<doc id="166394" url="https://ta.wikipedia.org/wiki?curid=166394" title="வங்கி அல்லாத நிதி நிறுவனங்கள்">
வங்கி அல்லாத நிதி நிறுவனங்கள்

வங்கி அல்லாத நிதி நிறுவனங்கள் (Non Banking Financial Companies) என்பவை 1956 ஆம் ஆண்டின் கம்பெனி சட்டத்தின்படி பதிவு செயயப்பட்ட நிறுவனமானது குத்தகைக்கு விடுதல், வாடகைக்கு எடுத்தல், காப்பீட்டுத் தொழில், சீட்டுத் தொழில் மற்றும் அரசு அல்லது உள்ளாட்சிகளால் வெளியிடப்படும் பங்குகள், பங்குத் தொகுப்புகள், பத்திரங்கள், கடன் பத்திரங்கள், பிணையங்கள் போன்ற விற்பனைக்குரியவற்றை வாங்குதல், கடன் மற்றும் முன் பணம் வழங்குதல் ஆகியவைகளில் ஈடுபடும் நிறுவனங்கள் ஆகும். வேளாண்தொழில், தொழில்துறை அசையாச் சொத்துக்களை உருவாக்குதல், வாங்குதல் விற்றல் ஆகியவை இதில் அடங்காது. ஏதாவது திட்டம் அல்லது ஏற்பாட்டின்படி வைப்புகளைப் பெற்றுக்கொள்ளும் வங்கியல்லாத நிதி நிறுவனமும் ஏதாவது ஒரு வகையில் கடன் கொடுக்கும் நிறுவனமும் கூட வங்கியல்லாத நிதி நிறுவனம் என்றே அழைக்கப்படுகிறது.


</doc>
<doc id="166395" url="https://ta.wikipedia.org/wiki?curid=166395" title="தேசிய மின்னணு பணப் பரிவர்த்தனை">
தேசிய மின்னணு பணப் பரிவர்த்தனை

தேசிய மின்னணு பணப் பரிவர்த்தனை அல்லது தேசிய மின்னணு பணப் பரிமாற்றம் (NEFT-National Electronic Fund Ttransfer) என்பது தேசிய அளவில் தனிநபர், நிறுவன அமைப்புகள், குழுமங்கள் ஆகியோர் ஏதாவது ஒரு வங்கியின் கிளையிலிருந்து மற்றொரு வங்கியிலுள்ள தனிநபர் அல்லது நிறுவன அமைப்பு அல்லது குழுமங்களின் கணக்கிற்கு மின்னணு முறையில் பணத்தை அனுப்பிட உதவிடும் முறை ஆகும். ஒரு வங்கி இந்த முறையிலுள்ள நிதிமாற்றத்தில் பங்கேற்க வேண்டுமாயின், அவ்வங்கி அல்லது அவ்வங்கிக்கிளை கணினி வலைத்தள இணைப்பினை ஏற்கும் வசதியுடையதாக இருக்கவேண்டும்.

ஒரு வங்கிக்கிளையில் கணக்கு வைத்துள்ள தனிநபர்கள், நிறுவன அமைப்புகள், குழுமங்கள் தேசிய மின்னணு பணப் பரிவர்த்தனை முறையை பயன்படுத்திப் பணம் பெறலாம். ஆகவே பணத்தைப் பெறுபவர் (பயனாளி) தேசிய மின்னணு பணப் பரிவர்த்தனை இணைப்பில் உள்ள வங்கிக்கிளையில் கணக்கு வைத்திருப்பது அவசியமாகும்.
வங்கிக்கிளையில் கணக்கு வைத்துள்ள தனிநபர்கள், நிறுவன அமைப்புகள், குழுமங்கள் இம்முறையை பயன்படுத்தி பணம் அனுப்பலாம். 

வங்கிக்கணக்கு இல்லாதவர்கள் கூட தேசிய மின்னணு பணப் பரிவர்த்தனை இணைப்பிலுள்ள வங்கிக்கிளையில் நுழைந்து அதன் மூலம் தேசிய மின்னணு பணப் பரிவர்த்தனை முறையை பயன்படுத்தி பணம் அனுப்பலாம். 

இத்தகு வாடிக்கையாளர் பணத்தை வங்கியில் செலுத்த வசதியாக தனியானதொரு பரிவர்த்தனைக் குறியீட்டு எண் (50) இம்முறையில் வழங்கப்பட்டுள்ளது. இத்தகு வாடிக்கையாளர்கள் தங்களின் தகவல்களை (முகவரி, தொலைபேசி எண் முதலியன) தரவேண்டும். இதனால், வங்கிக்கணக்கு ஏதுமின்றி பணம் செலுத்துபவர் பணமாற்ற பரிவர்த்தனையைச் செய்திட முடியும்.


</doc>
<doc id="166396" url="https://ta.wikipedia.org/wiki?curid=166396" title="வீட்டுநெறி">
வீட்டுநெறி

வீட்டுநெறி என்பது வீடுபேறு அடையும் நெறி. இது சமயம் கூறும் நெறி. சமயம் சாராத் தமிழ்நெறியில் ‘வீடு’ பற்றிய கருத்து இல்லை. அறநெறி கூறும் திருக்குறள் அறம், பொருள், இன்பம் எனவும், வாழ்நெறி கூறும் தொல்காப்பியம் இன்பம், பொருன், அறம் எனவும் வாழ்வியலைக் காட்டுகின்றன. மேலுலகம் , அளறு வானுறையும் தெய்வம் , துறக்கம் போன்ற கருத்துக்கள் தமிழரிடம் இருந்தன. என்றாலும் மேலுலகம், கீழுலகம் இத்தகையது என்று தமிழ்நூல்கள் விளக்கவில்லை. எனவே வீட்டுநெறியைத் தமிழில் கூறலாமா என்னும் வினா 16 ஆம் நூற்றாண்டில் எழுப்பப்பட்டுள்ளது.

உடம்பை விட்ட உயிர் வாழும் இடம் சமயநெறியில் ‘வீடு’ எனப்படும். இது சிந்தையும் மொழியும் செல்லா நிலையினது. எனவே கண்டாரும், காண்பாரும் இல்லை. எனவே இதுபற்றிக் கூறலாமா என்னும் வினா சரியானதே.

மறைஞான தேசிகர் எழுதிய சிவதருமோத்தர உரை என்னும் நூலில் தமிழில் வீட்டுநெறி கூறலாமா என்னும் வினா எழுப்பப்பட்டு விடை சொல்லப்படுகிறது.

ஆளுடைய பிள்ளையார் இயற்றிய திருவுந்தியாரில் வீட்டுநெறி கூறப்பட்டுள்ளது. எனவே தமிழில் கூறலாம் என்று இந்த உரைநூல் குறிப்பிடுகிறது.


</doc>
<doc id="166398" url="https://ta.wikipedia.org/wiki?curid=166398" title="சிவதருமோத்தர உரை">
சிவதருமோத்தர உரை

சிவதருமோத்தர உரை என்னும் உரைநூல் தி௫க்கயிலாய பரம்பரை வேளாக்குறிச்சி ஆதீன சீடர் 16 ஆம் நூற்றாண்டில் மறைஞான தேசிகரால் எழுதப்பட்டது. சிவதருமோத்தரம் என்னும் நூல் மறைஞான சம்பந்தர் என்னும் சைவப் பெரியாரால் 16 ஆம் நூற்றாண்டில் எழுதப்பட்ட நூல்களில் ஒன்று. அகத்தியர் வினாக்களுக்கு முருகக்கடவுள் சொல்லும் விடைகளைக் கூறுவது இந்த நூல். சிவதருமோத்தர உரையானது, தனது ஆசாரியர் நூலுக்கு மாணாக்கரால் எழுதப்பட்ட உரை.

இது உரைநூல் என்றாலும் இதில் மேற்கோளாகத் தரப்பட்டுள்ள பாடல்கள் பல தொகைக்குறிப்புகளுக்கு விளக்கம் தருவனவாக உள்ளன.




</doc>
<doc id="166406" url="https://ta.wikipedia.org/wiki?curid=166406" title="கரீம் கனி">
கரீம் கனி

கரீம் கனி இந்திய வமிசாவளியைச் சேர்ந்த ஒரு தென்கிழக்காசிய அரசியல்வாதி. இரண்டாம் உலகப் போருக்கு முன்னர் இவர் மியான்மரில் பா மௌ என்பவரின் கீழ் பாராளுமன்றச் செயலாளர் ஒருவராக இருந்தார். இரண்டாம் உலகப் போர்க் காலத்தில், சுபாஷ் சந்திர போஸினால் மலாயாவில் நிறுவப்பட்ட ஆசாத் ஹிந்த் அரசின் அரசுத்துறை அமைச்சராக ஆனார். இவரே "முஸ்லிம் பதிப்பு இல்லம்" என்பதன் முகாமையாளரும், மலாயாவிலிருந்து வெளிவந்த தமிழ் நாளிதழான மலாயா நண்பன் என்பதன் ஆசிரியரும், "டோன்" என்னும் நாளிதழின் மலாயு மொழிப் பதிப்பான "சினாரான்" என்பதன் ஆசிரியரும் ஆவார். கரீம் கனி இவற்றுடன் நில்லாது முஸ்லிம் லீக் என்பதன் தொடர்பையும், அகில மலாயா முஸ்லிம் பரப்புச் சங்கம் (AMMMS) என்பதன் தலைமைத்துவத்தையும், இன்னும் பல அமைப்புக்களின் நிறைவேற்றுக் குழுவிலும் இருந்தார். இரண்டாம் உலகப் போரின் பின்னர், இவர் தென்கிழக்காசிய முஸ்லிம் அரசியலில் ஈடுபட்டார். இவரது செயற்பாடுகளில் 1950 இல் சிங்கப்பூரில் இடம் பெற்ற மாரியா எருட்டோகு கலவரங்கள் குறிப்பிடத் தக்கவை.

கரீம் கனி பர்மாவில் வெளியான தமிழ் மற்றும் பர்மிய மொழிச் செய்தித்தாள்களின் ஆசிரியராக இருந்தார். இவர் சுலியா சங்கத்தின் இளைஞர் அணியின் செயலாளராக இருந்ததுடன், 1932 இல் பர்மா சட்டவாக்கப் பேரவைக்கும், 1936 இல் பிரதிநிதிகள் அவைக்கும் தெரிவு செய்யப்பட்டார். பிரித்தானிய உளவுத்துறை அறிக்கையில் “உடனடியாகக் கைது செய்யப்பட வேண்டியோர்” பட்டியலில் இவரது பெயர் உள்ளடக்கப்பட்டது. இரண்டாம் உலகப் போருக்கு முன்னர் இவர் "பா மௌ" என்பவரின் கீழ் பாராளுமன்றச் செயலாளராக இருந்தார்.


</doc>
<doc id="166410" url="https://ta.wikipedia.org/wiki?curid=166410" title="சீனத் தமிழர்">
சீனத் தமிழர்

சீனத் தமிழர் என்போர் தமிழ்ப் பின்புலத்தைக் கொண்டு சீனாவில் வாழும் தமிழர்களாவர். இவர்களில் அதிகமானோர் தமிழ்நாட்டில் இருந்து சீனா சென்றவர்களாவர். இவர்கள் பணியின் நிமித்தம் சென்று அங்கேயே குடியேறியவர்களாவர். சீனாவில் அரசியல் புகலிடக் கோரிக்கையாளர்களுக்கு குடியுரிமை வழங்கும் சட்டம் இல்லையென்பதால் ஏனைய நாடுகளில் புகலிடம் பெற்றது போன்று சீனாவில் இலங்கைத் தமிழர் எவரும் புகலிடம் பெற்றவர் இல்லை என்பது குறிப்பிடத்தக்கது. தொழில் வாய்ப்பின் அடிப்படையில் சென்றோர் சிலர் மட்டுமே உள்ளனர்.

சீனாவில் வாழும் தமிழர்களின் முன்னெடுப்பால் சீன வானொலியில் தமிழ் மொழி ஒலிப்பரப்பு 50 ஆண்டுகளுக்கும் மேலாக இயங்கிவருகிறது. தமிழ் வழி சீனம் கற்பித்தல், இணைய வழி செய்திகளை வழங்குதல் எனும் முன்னெடுப்புகளும் காணப்படுகின்றன. தமிழ் மொழியைக் கற்று, சூ சுவெங் வா எனும் தனது பெயரை கலையரசி என தமிழாக மாற்றிக்கொண்டு சீனத் தமிழ் வானொலியில் தமிழ் ஒலிப்பாளராக பணியாற்றும் சீனப் பெண் ஒருவரும் உள்ளார். தமிழருக்கும் சீனருக்கும் உள்ள நெருக்கத்தினால் சீனர்களில் சிலர் தமிழ் மொழியைக் கற்று பேசவும், தமிழ்ப் பாடல்கள் பாடவும், பாடல்களுக்கு ஆடவும் கூட செய்கின்றனர்.

சீனாவில் வாழும் தமிழர்கள் அநேகமானோர் சீனாவின் தலைநகரான பீஜிங் பகுதியில் வசிக்கின்றனர். அதனைத் தவிர்ந்து ஹொங்கொங்கிற்கு அண்மித்த சீன மாநிலமான, குவாந்தோங் மாநிலத்தின் சென்ஞேன் பகுதிகளில் வசிக்கின்றனர். இங்கு ஈழத் தமிழர்கள் சிலரும் வசிக்கின்றனர்.

சென்ஞேன் நிலப்பரப்பின் எல்லை நகரங்களான லோ வூ மற்றும் லொக் மா சாவ் ஆகிய இரண்டு இடங்களுக்கு ஹொங்கொங்கில் இருந்து எம்டிஆர் அதிவேக தொடருந்து சேவையூடாக 45 நிமிடங்களில் சென்றடையக்கூடிய தரைவழி போக்குவரத்து வசதி உள்ளது. எனவே சீனாவில் சென்ஞேன் பகுதிகளில் வசிக்கும் தமிழர்கள் அடிக்கடி ஹொங்கொங் வந்து செல்வதும், ஹொங்கொங் தமிழர்கள் சென்ஞேன் சென்று வருவதும் சாதாரண விடயங்களாகும். இந்தியா, இலங்கை வணிகர்கள் ஹொங்கொங் வழிமாற்று வீசாவுடனோ அல்லது ஹொங்கொங் வந்து, ஹொங்கொங்கில் சீனா வீசா பெற்றோ தமது வணிகத்திற்காக சென்ஞேன் செல்வது வாடிக்கையான நிகழ்வுகளாகும். ஹொங்கொங்கை விட சீனாவில் பொருட்களின் விலை பன்மடங்கு மலிவாக இருப்பதே ஹொங்கொங் தமிழர் சென்ஞேன் நகருக்கு அடிக்கடி பயனம் மேற்கொள்வதற்கான காரணியாகும்.


</doc>
<doc id="166412" url="https://ta.wikipedia.org/wiki?curid=166412" title="கலையரசி (சீன அறிவிப்பாளர்)">
கலையரசி (சீன அறிவிப்பாளர்)

சூ சுவெங் வா ("Zhu Juan Hua") என்பவர் ஒரு சீனப் பெண்ணாவார். இவர் கலையரசி என தனது பெயரை தமிழ்ப் பெயராக மாற்றிக்கொண்டு, சீனா, பீஜிங்கில் ஒலிப்பரப்பாகும் சீனத் தமிழ் வானொலியின் இயக்குநராகவும் முதன்மை தமிழ் அறிவிப்பாளராகவும் 1975 ஆம் ஆண்டு முதல் கிட்டத்தட்ட 38 ஆண்டுகளாகப் பணி புரிந்து வருகிறார். அத்துடன் தமிழ்நாடு தஞ்சாவூர் சென்று தமிழ் கற்ற இவர் தமிழ் மொழியை சரளமாக பேசவும் கூடியவர்.

சீனத் தமிழ் வானொலியின் அறிவிப்பாளரான கலையரசியின் கூற்றின் படி, பதிவுசெய்யப்பட்ட நேயர்கள் எண்ணிக்கை கிட்டத்தட்ட 30,000 பேர் இருப்பதாக அறியப்படுகிறது. சீனத் தமிழ் வானொலியில் பணிபுரியும் சீனர்கள் தமிழ் மொழி அனுபவம் உள்ளவர்களாகவும், மேலும் தமிழ் மொழி கற்றுவரும் சீன மாணவர்கள் இருப்பதாகவும் கலையரசி கூற்றின் ஊடாக அறியமுடிகிறது.

2012 ஆம் ஆண்டு தமிழ்நாட்டில் நடைப்பெற்ற ஔவை அரங்கம் நிகழ்ச்சியல் கலந்துக்கொண்ட கலையரசி "தமிழ் மொழி வளர்ச்சியில் சீனா" எனும் தலைப்பில் ஒரு ஆய்வுக் கட்டுரையை வாசித்தார். "எங்கள் வாழ்வும் எங்கள் வளமும் மங்காத தமிழென்று சங்கே முழங்கு" என தொடர்ந்த அவர், ஆயிரக் கணக்கான ஆண்டுகளுக்கு முன்னால் தோன்றிய தொன்மொழி தமிழ் மீது பற்றுக்கொண்டு அதனை எமது நாட்டில் (சீனாவில்) பரவிடச் செய்யும் வற்றாத தாகத்துடன் செயல்பட்டு வருவதாக கூறினார். அத்துடன் பண்டைக்கால மொழிகளில் தமிழ் மொழியும் சீன மொழியும் இடம்பெற்றுள்ளன என்ற பெருமை உணர்வுடன் சீனாவில் தமிழ் மொழியின் வளர்ச்சிக்காக சீன வானொலியின் தமிழ்ப் பிரிவில் பங்காற்றிவரும் தனது பணிகள் பற்றியும் விவரித்தார். அத்துடன் சீன வளங்களை தமிழ் மொழியிலும், தமிழ் வளங்களை சீன மொழியிலும் கொண்டு சென்று சீனர்களுக்கும் தமிழர்களுக்கும் இடையில் பரிமாற்றத்தை வளர்ப்பதன் மூலம் இருமொழியினருக்கும் இடையே என்றும் இருக்கும் தொடர்பை வளர்க்க வேண்டிய அவசியத்தையும் வலியுறுத்தினார். இதனை தமிழ் சமூகம் கருத்தில் கொண்டு அதற்கான செயல்திட்டங்களை முன்னெடுக்க வேண்டும் எனும் வேண்டுகோள் அவரது ஆய்வுக் கட்டுரையின் வாசிப்பூடாக தென்பட்டது.



</doc>
<doc id="166413" url="https://ta.wikipedia.org/wiki?curid=166413" title="பாதுகாப்புப் பொறிமுறைகள்">
பாதுகாப்புப் பொறிமுறைகள்

பாதுகாப்புப் பொறிமுறைகள் ("பாதுகாப்புக் கவசம்") என்பது, பிராய்ட் உளவியற் பகுப்பாய்வுக் கொள்கையின்படி, ஆழ்மனதால் கையாளப்படும் ஒரு "உளவியல் தந்திரோபாயம்" ஆகும். 

திரிவுபடுத்தி கையாளவும், மறுக்கவும் அல்லது உண்மை நிலையை திரிக்கவும், (அடக்குதல், அடையாளங் காணல், விளக்கங் கொடுத்தல் ஆகிய செயல்முறைகள் ஊடாக, ஆனால் அளவுக்குட்படாது) ஏற்றுக்கொள்ளத்தக்க சமூக சுயவுருவத்தைத் தக்க வைத்துக் கொள்ளவும், ஆழ்மனம் இச் செயல்முறையைக் கையாள்கிறது .



</doc>
<doc id="166414" url="https://ta.wikipedia.org/wiki?curid=166414" title="சிந்தாமணிச் சுருக்கம்">
சிந்தாமணிச் சுருக்கம்

சிந்தாமணிச் சுருக்கம் என்னும் நூல் 15 ஆம் நூற்றாண்டில் பகழிக்கூத்தரால் இயற்றப்பட்டது. சிந்தாமணிச் சுருக்கம் என்னும் இந்த நூலுக்கு பகழிக்கூத்தர் வைத்த பெயர் ‘சிந்தாமணி விளக்கம்’. 

சீவகசிந்தாமணி நூலிலுள்ள கருத்துக்களைச் சுருக்கிச் சொல்லும் நூலாக இது அமைந்துள்ளது. சீவக சிந்தாமணியில் இலக்கணையார் இலம்பகம் வரையில் உள்ள 10 இலம்பகங்களுக்கு மட்டும் சிந்தாமணிச் சுருக்கம் கிடைத்துள்ளதாக மு. ராகவையங்கார் குறிப்பிட்டிருக்கிறார். இந்நூலில் அது வரையில் உள்ள பாடல்கள் 318. ஒவ்வொரு பாடலும் 14 சீர் கொண்ட கழி நெடிலடி ஆசிரிய விருத்தம். இவற்றின் விருத்தங்கள் அந்தாதித் தொடையில் அமைந்துள்ளன. 

இந்நூல் மதுரையில் அரங்கேற்றப்பட்டது என்பதை அடியில் தரப்பட்டுள்ள இந்நூலின் பாடலால் அறியலாம். இந்தப் பாடலை, இந்நூலிலுள்ள பாடலுக்கும், பதினான்கு சீர் கழிநெடிலடி ஆசிரிய விருத்தத்துக்கும் எடுத்துக்காட்டாகக் கொள்ளலாம்.

கொல்லையில் இரும்புனக் குற்றியை அடைந்தபுல்
சொல்லையும் பொருளையும் காதையிற் படுவழுத்
முல்லைநகை அங்கயற் கண்ணுமை மடந்தையுடன்
எல்லைதனில் மதுரைமா நகரியில் இருந்திவை

சிந்தாமணி மாலை என்னும் பெயருடன் வேறு நூல் ஒன்று இருப்பதாக உ. வே. சாமிநாதையர் குறிப்பிடுகிறார்.


</doc>
<doc id="166415" url="https://ta.wikipedia.org/wiki?curid=166415" title="அசாதாரண உளவியல்">
அசாதாரண உளவியல்

அசாதாரண உளவியல் ("Abnormal psychology") என்பது உளவியலின் ஓர் பிரிவாகும். இது நடத்தை, உணர்ச்சி, சிந்தித்தல் ஆகியவற்றின் வழமைக்கு மாறான பாங்குளை ஆராய்கிறது. இது ஓர் முன்பின் ஆராயாத உளப் பிறழ்ச்சியாக விளங்கிக்கொள்ளப்படவோ அல்லது விளங்கிக் கொள்ளப்படாதிருக்கவோ வாய்ப்புள்ளது. நீண்ட வரலாறு விலகியிருக்கும் நடத்தையைக் கட்டுப்படுத்தவும் விளங்கிக் கொள்ளவும் முயல்கின்றது. இதில் கலாச்சார வேறுபாடும் எடுக்கப்படும் அணுகுமுறையில் உள்ளது. "அசாதாரணம்" என்பது சரியாக எந்த அர்த்தப்படுத்தலை சார்ந்திருக்கின்றது, பொது உளவியலில் கையாளப்படும் வேறுபட்ட கோட்பாடுகள் மற்றும் வேறுபட்ட நிலைகளுக்காக பல காரணிகளை அசாதாரண உளவியல் அடையாளப்படுத்துகின்றது. பாரம்பரியமாக உளவியலும் உயிரியல் விளக்கமும் பிரிக்கப்பட்டு, மன உடல் பிரச்சனைக்கு மெய்யியலின் இருபொருள் வாதம் பிரதிபலித்தல் மற்றும் மன பிறழ்வின் வகைப்படுத்தலை வேறுபட்ட அணுகுதலைக் கொண்டுள்ளது. அசாதாரணம் மூன்று வேறுபட்ட வகைகளைக் கொண்டுள்ளது. அவை சாதாரண நிலைக்குக் குறைவான, மேல் நிலையான, இயல்பு கடந்த ஆகிய அசாதாரணங்கள் ஆகும். 



</doc>
<doc id="166418" url="https://ta.wikipedia.org/wiki?curid=166418" title="பக்கிட் பஞ்சாங்">
பக்கிட் பஞ்சாங்

பக்கிட் பஞ்சாங் சிங்கப்பூரின் வடமேற்கில் அமைந்துள்ள ஒரு பகுதியாகும். இப்பெயர் மலாய் மொழியில் இருந்து வந்ததாகும். பக்கிட் பஞ்சாங் என்றால் நீளமான மலை என்று பொருள். பக்கிட் திமாவில் இருக்கும் நீளமான மலையால் இப்பெயர் பெற்றது. இப்பகுதி நிர்வாக வசதிக்காக மூன்று பகுதிகளாகப் பிரிக்கப்பட்டுள்ளது. இங்கே பக்கிட் பஞ்சாங் இலகு கடவு ரயில் நிலையம் உள்ளது.



</doc>
<doc id="166422" url="https://ta.wikipedia.org/wiki?curid=166422" title="பவுரி">
பவுரி

பவுரி என்பது முருகன் ஆடிய ஆட்டங்களில் ஒன்று. வேலன் ஆடும் வெறியாட்டம் சங்கப்பாடல்களில் குறிப்பிடப்படுகிறது. திருச்செந்தூர் கடலோரம் உள்ள ஊர். பௌவம் என்னும் சொல் அலையையும், அலையெறியும் கடலையும் குறிக்கும். முருகன் சூரபன்பனைக் கடல் நடுவே கொன்ற வரலாற்றைக் கொண்ட ஊர் திருச்செந்தூர். முருகன் பௌவத்தில் ஆடிய ஆட்டம் ‘பவுரி’. இந்த ஆட்டத்தை 14 ஆம் நூற்றாண்டுக்குப் பின்னர் தோன்றிய சில நூல்கள் குறிப்பிடுகின்றன.


</doc>
<doc id="166430" url="https://ta.wikipedia.org/wiki?curid=166430" title="முதலாம் வென்செஸ்லாஸ்">
முதலாம் வென்செஸ்லாஸ்

முதலாம் வென்செஸ்லாஸ் (; c. 907 – செப்டம்பர் 28, 935), என்பவர் போகிமியாவின் கோமகனாக 921 முதல் 935இல் தனது தம்பியால் கொல்லப்படும் வரை இருந்தவர். இவருடைய உயிர்த்துறப்பாலும் இவருடைய வாழ்க்கை வரலாற்று நூல்களாலும் நற்பண்புமிக்க நாயகன் என்று போற்றப்பட்டு புனிதராக அறிவிக்கப்பட்டார். இவர் செக் குடியரசின் பாதுகாவலராகக் கருதப்படுகின்றார்.

போகிமியாவின் மன்னர்குடியான பிரெமிசுலோவிய குலத்தைச் சேர்ந்த முதலாம் விரத்திஸ்லாசின் மகனான இவர் சிறுவயது முதல் இறையுணர்வும் அடக்கமும் கொண்டவராகவும் நன்கு கற்றறிந்தவராகவும் புத்திசாலியாகவும் அறியப்பட்டார். இவர் சிறுவயது முதல், நற்கருணை வழிபாட்டில் அதிக ஈடுபாடு கொண்டவர். அவரது தந்தையின் மறைவுக்குப் பிறகு போகிமியாவின் கோமகனாக, வென்செஸ்லாஸ் பதவியேற்றார். 

இவருக்கு ஒரு மகன் பிறந்ததால், தன் அரசு உரிமையை இழந்ததாக நினைத்த இவரது தம்பி போலெஸ்லாவ், இவரைக் கொல்லத் திட்டமிட்டான். தன் வீட்டில் ஏற்பாடு சேய்யப்பட்டிருந்த புனிதர்கள் கோஸ்மாஸ் மற்றும் தமியான் விழாவில் பங்கேற்று விருந்துண்ண அழைத்தான். விருந்துக்குச் செல்லும் வழியில் தேவாலயத்திற்குச் சென்ற வென்செஸ்லாஸை, தேவாலயத்தின் வாசலிலேயே இவரது தம்பியுடனிருந்தோர்கள் குத்திக் கொன்றனர். "இறைவன் உன்னை மன்னிப்பாராக." என்ற வார்த்தைகளுடன் வென்செஸ்லாஸ் உயிர் துறந்தார்.



</doc>
<doc id="166439" url="https://ta.wikipedia.org/wiki?curid=166439" title="பன்னாட்டுத் தமிழ்த் திரைப்பட விருதுகள்">
பன்னாட்டுத் தமிழ்த் திரைப்பட விருதுகள்

பன்னாட்டுத் தமிழ்த் திரைப்பட விருதுகள் (International Tamil Film Awards (ITFA)) சிறந்த தமிழ்த் திரைப்படங்களுக்கும், சிறந்த திரைப்பட பங்களிப்பாளர்களுக்கும் வழங்கப்படும் விருதுகளைக் குறிக்கும். இவ்விருது 2003 ஆம் ஆண்டிலிருந்து சிங்கப்பூரில் வழங்கப்படுகிறது 




</doc>
<doc id="166440" url="https://ta.wikipedia.org/wiki?curid=166440" title="அக்னிஸ்நான்">
அக்னிஸ்நான்

அக்னிஸ்நான், பபேந்திர நாத் சய்கியா என்பவர் இயக்கிய அசாமிய மொழித் திரைப்படம். "தீக்குளிப்பு" என்பது இத்தலைப்பின் பொருள். இயக்குனரின் அண்டரீப் என்னும் புதினத்தைத் தழுவிய இத்திரைப்படம் 1985 ஆம் ஆண்டு வெளியானது. இத்திரைப்படத்தில் இந்திரா பனியா, கஷ்மீரீ பருவா, சேத்தன தாசு ஆகியோர் நடித்துள்ளனர். 

"==கதைச் சுருக்கம்==
செல்வந்தர் தன் முதல் மனைவியை ஏமாற்றி இரண்டாம் திருமணம் செய்து கொள்ள விரும்புகிறார். முதல் மனைவிக்கும் அவரது மகனுக்கும் அதிர்ச்சியை ஏற்படுத்துகிறது. தன் கணவனின் மீது கொண்ட காதலை பொருட்படுத்தாமல், இன்னொரு திருமணம் செய்வதை எண்ணி மனம் நோகிறார் முதல் மனைவி. மனித மனங்களைப் பற்றிய இத்திரைப்படத்தில், மனைவி எப்படி பழி தீர்க்கிறார் என்பதே கதை.




</doc>
<doc id="166441" url="https://ta.wikipedia.org/wiki?curid=166441" title="பபேந்திர நாத் சய்கியா">
பபேந்திர நாத் சய்கியா

பபேந்திர நாத் சய்கியா (பிறப்பு:பெப்ரவரி 20, 1932; இறப்பு:ஆகஸ்டு 13, 2003) அசாம் மாநிலத்தைச் சேர்ந்த எழுத்தாளரும், திரைப்படத் தயாரிப்பாளரும் ஆவார். இயற்பியலிலும், இலக்கியத்திலும் முனைவர் பட்டம் பெற்றவர் ஆவார். சாகித்திய அகாதமி விருது (1976) உட்பட பல இலக்கிய விருதுகளைப் பெற்றுள்ளார். இவரது ஆக்கங்கள் வங்காளம், இந்தி, ஆங்கிலம், தெலுங்கு, மலையாளம், மராத்தி, குஜராத்தி ஆகிய மொழிகளுக்கு மொழிபெயர்க்கப்பட்டுள்ளன. இவரது அக்னிஸ்நான் என்ற திரைப்படம் இவருக்கு பல விருதுகளைப் பெற்றுத் தந்தது. 2001 ஆம் ஆண்டு இவருக்கு பத்மஸ்ரீ விருது வழங்கப்பட்டது.



</doc>
<doc id="166444" url="https://ta.wikipedia.org/wiki?curid=166444" title="நிழற் பொம்மலாட்டம்">
நிழற் பொம்மலாட்டம்

நிழற் பொம்மலாட்டம் அல்லது நிழல் நாடகம் என்பது பழங்காலத்துக் கதைகூறல் முறையும் ஒரு பொழுதுபோக்கும் ஆகும். இவற்றில், தட்டையானவையும், உறுப்புக்கள் தனித்தனியாக அசையக் கூடிய வகையில் மூட்டுக்களால் இணைக்கப்பட்டவையுமான உருவங்களைப் (நிழற் பொம்மைகள்) பயன்படுத்துகின்றனர். இவற்றின் மூலம், மனிதர்களும் பிற முப்பரிமாண உருவங்களும் அசைவது போன்ற தோற்றத்தை உருவாக்குகின்றனர்.

தட்டையான பலகைகளில் அல்லது அட்டைகளில் வெட்டியெடுக்கப்பட்ட உருவங்களான நிழற் பொம்மைகள் ஒளிமுதலுக்கும் (விளக்கு), ஒளிகசியும் திரையொன்றுக்கும் இடையே வைக்கப்படும். சில பொம்மைகள் ஒளிகசியவிடும் நிறப் பொருட்களையும் பிற வேலைப்பாடுகளையும் கொண்டிருப்பது உண்டு. நிழற் பொம்மலாட்டத்தைப் பார்ப்பவர்கள் திரைக்கு மறுபக்கத்தில் இருப்பர். பொம்மைகளையும், ஒளிமுதலையும் அசைப்பதன் மூலம் பல வகையான விளைவுகளைப் பெறமுடியும். திறமையான பொம்மலாட்டக்காரர் ஒருவரால் பொம்மைகளின் நிழல்களைப் பார்ப்பவர்களுக்கு அவை நடத்தல், ஆடுதல், போரிடுதல், தலையசைத்தல், சிரித்தல் போன்ற செயல்களைச் செய்வது போலக் காட்டமுடியும்.

நிழற் பொம்மலாட்டம் பல பண்பாடுகளில் மக்களால் மிகவும் விரும்பப்படுவனவாக உள்ளன. தற்காலத்தில் இருபதுக்கு மேற்பட்ட நாடுகளில் நிழற் பொம்மலாட்டக் குழுக்கள் இருப்பதாகத் தெரிகிறது. இந்தோனீசியா, சீனா, இந்தியா, கிரீசு, நேபாளம், துருக்கி போன்ற நாடுகளிலும் மேலும் பல நாடுகளிலும் நிழற் பொம்மலாட்டம், சிறுவரும், பெரியவர்களும் விரும்பிப் பார்க்கும் ஒன்றாக உள்ளது.


</doc>
<doc id="166445" url="https://ta.wikipedia.org/wiki?curid=166445" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1990">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1990

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1990 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 2,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1990 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="166446" url="https://ta.wikipedia.org/wiki?curid=166446" title="மருமகளுக்குக் காசுகள் கிடைத்தது எப்படி (இலங்கைக் கதை)">
மருமகளுக்குக் காசுகள் கிடைத்தது எப்படி (இலங்கைக் கதை)

மருமகளுக்குக் காசுகள் கிடைத்தது எப்படி (How the Daughter-in-Law Got the Coins) என்பது இலங்கையில் பரவலாக அறியப்படும் விசித்திரக் கதை ஆகும். எச். பார்க்கர் என்பவர் இலங்கையின் கிராமத்துக் கதைகளின் தொகுப்பில் இதை சேகரித்து வைத்திருந்தார். 

செல்வந்தப் பெண்ணைத் திருமணம் செய்கிறான் இளைஞன் ஒருவன். ஆனால் அந்தப் பெண் அவன் தாயைக் கவனிப்பதில்லை. அவன் தன் தாய்க்கு உடைந்த பானையின் துண்டுகள் நிரம்பிய பையைத் தருகிறான். நோயால் பாதிக்கப்பட்ட தாய், அந்த பானையை குலுக்கி, அவளைக் கவனித்துக் கொள்வாருக்கு அப்பையை வழங்குவதாகக் கூறுகிறாள். அந்த பை எழுப்பிய ஒலியைக் கேட்ட மருமகள் தங்கக் காசுகள் என்று எண்ணி, மாமியாரை கவனித்துக் கொள்கிறாள். மாமியார் இறந்தபின்னர், அந்த பையில் இருந்தது பானையின் சில்லுகள் என்பது அறிந்து அதிர்ச்சி அடைகிறாள்.


</doc>
<doc id="166451" url="https://ta.wikipedia.org/wiki?curid=166451" title="வலம்புரி சோமநாதன்">
வலம்புரி சோமநாதன்

வலம்புரி சோமநாதன் (பிறப்பு: 1928) என்பவர் ஒரு தமிழக எழுத்தாளர். புதுக்கோட்டை மாவட்டம் வலையப்பட்டி எனும் வலம்புரியில் பிறந்தவர். தமிழ்த் திரைப்படத் துறையில் முப்பதுக்கும் மேற்பட்ட தமிழ்த் திரைப்படங்களுக்கு கதை, திரைக்கதை, வசனங்கள் எழுதியுள்ளார். ஆங்கிலத்தில் வெளியான “காந்தி” திரைப்படத்திற்குத் தமிழில் மொழிமாற்றம் செய்தவர். இவர் எழுதிய "“புத்த மகா காவியம்”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் மரபுக்கவிதை எனும் வகைப்பாட்டில் பரிசு பெற்றிருக்கிறது. 



</doc>
<doc id="166465" url="https://ta.wikipedia.org/wiki?curid=166465" title="சு. வேணுகோபால்">
சு. வேணுகோபால்

சு. வேணுகோபால் (பிறப்பு: மே 20 1967) என்பவர் ஒரு தமிழக எழுத்தாளர். பொள்ளாச்சியிலுள்ள சரசுவதி தியாகராசா சுயநிதிக் கல்லூரியில் விரிவுரையாளராகப் பணிபுரிந்து வருகிறார். இவர் எழுதிய "“வெண்ணிலை”" எனும் நூல் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் சிறுகதை எனும் வகைப்பாட்டில் பரிசு பெற்றிருக்கிறது.


</doc>
<doc id="166468" url="https://ta.wikipedia.org/wiki?curid=166468" title="செல்லகணபதி">
செல்லகணபதி

செல்லகணபதி (பிறப்பு: பிப்ரவரி 10 1941) என்பவர் ஒரு தமிழக எழுத்தாளர். சிவகங்கை மாவட்டம், கண்டனூர் எனும் ஊரில் பிறந்த இவர் கோயம்புத்தூரில் வசித்து வருகிறார். தமிழில் முதுகலைப் பட்டம் பெற்ற இவர் முப்பதுக்கும் மேற்பட்ட நூல்களை எழுதியுள்ளார். இவர் எழுதிய "“மணக்கும் பூக்கள்”" எனும் நூல் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் சிறுவர் இலக்கியம் எனும் வகைப்பாட்டில் பரிசு பெற்றிருக்கிறது. 

சிறுவர் இலக்கிய எழுத்தாளரான இவர் எழுதிய தேடல் வேட்டை என்ற கவிதை தொகுப்பிற்கு சாகித்திய அகாதமி வழங்கும் 2015ஆண்டிற்கான பால சாகித்திய அகாதமி விருது வென்றுள்ளது. 

பால சாகித்திய அகாதமி விருதுகள்



</doc>
<doc id="166471" url="https://ta.wikipedia.org/wiki?curid=166471" title="சிலம்பொலி செல்லப்பன்">
சிலம்பொலி செல்லப்பன்

சிலம்பொலி செல்லப்பன் (பிறப்பு: டிசம்பர் 22 1929) என்பவர் ஒரு தமிழக எழுத்தாளர். நாமக்கல் மாவட்டம் சிவியாம் பாளையம் எனும் ஊரில் பிறந்த இவர் கணித ஆசிரியராகப் பணியைத் தொடங்கியவர். சிறந்த பேச்சாளர். உலகத் தமிழ் மாநாட்டு உதவி அலுவலர், தமிழ் வளர்ச்சி இயக்குநர், உலகத் தமிழாராய்ச்சி நிறுவன இயக்குநர் என பல பணிகளையாற்றியவர். சிலம்பொலி, பெருங்கதை ஆராய்ச்சி, சங்க இலக்கியத் தேன் முதலிய பல நூல்களை எழுதியிருக்கிறார். தமிழக அரசின் பாவேந்தர் பாரதிதாசன் விருது பெற்றிருக்கும் இவர் எழுதிய "“சிலம்பொலியாரின் அணிந்துரைகள்”" எனும் நூல் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் திறனாய்வு எனும் வகைப்பாட்டில் பரிசு பெற்றிருக்கிறது. 





</doc>
<doc id="166474" url="https://ta.wikipedia.org/wiki?curid=166474" title="டி. ஆர். சுரேஷ்">
டி. ஆர். சுரேஷ்

டி. ஆர். சுரேஷ் (பிறப்பு: சூன் 20 1957) என்பவர் ஒரு தமிழக எழுத்தாளர். தஞ்சாவூரில் பிறந்த இவர் மனநல மருத்துவராகப் பணியாற்றி வருகிறார். இவர் எழுதிய "“முறிந்த மனங்கள்”" எனும் நூல் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் பிறமொழிகளில் இருந்து தமிழாக்கம் செய்யப்படும் நூல்கள் எனும் வகைப்பாட்டில் பரிசு பெற்றிருக்கிறது. 



</doc>
<doc id="166475" url="https://ta.wikipedia.org/wiki?curid=166475" title="சிவ. திருச்சிற்றம்பலம்">
சிவ. திருச்சிற்றம்பலம்

சிவ. திருச்சிற்றம்பலம் (பிறப்பு: ஆகஸ்ட் 1, 1946 ) என்பவர் ஒரு தமிழக எழுத்தாளர். இவரது தந்தை மா. சிவகுருநாத பிள்ளை. முனைவர் பட்டம் பெற்று கல்லூரிப் பேராசிரியராகப் பணியாற்றியவர். தற்போது திருமுறை சித்தாந்த ஆய்வு மைய இயக்குநராகப் பணியாற்றி வருகிறார். “திருமங்கையாழ்வார் வாழ்வும் வாக்கும்” முதலான பல ஆய்வுகளை மேற்கொண்டவர். திருமுறைச் சான்றோர் வாழ்வும் வாக்கும், இறையருள் வடிவங்கள், சிவன் திருத்தலங்கள் முதலிய 20க்கும் மேற்பட்ட நூல்களை எழுதியுள்ளார். தேவாரமாமணி, தமிழ்மறை மாமணி சைவநெறித் தமிழ் வல்லார் விருது, கம்பன் கழகத்தின் கி.வா.ஜ. விருது போன்றவைகளைப் பெற்றிருக்கிறார். 

இவர் எழுதிய இரண்டு நூல்கள் தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசினைப் பெற்றிருக்கின்றன.




</doc>
<doc id="166477" url="https://ta.wikipedia.org/wiki?curid=166477" title="சாந்தகுமாரி சிவகடாட்சம்">
சாந்தகுமாரி சிவகடாட்சம்

சாந்தகுமாரி சிவகடாட்சம் என்பவர் ஒரு தமிழக எழுத்தாளர். சென்னை திருவல்லிக்கேணியில் பிறந்த இவர் எழுதிய பயணக் கட்டுரைகள் பல அச்சிதழ்களில் வெளியாகி இருக்கின்றன. இவர் எழுதிய "“சுற்றும் உலகில் சுற்றிய இடங்கள்”" எனும் நூல் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் பயண இலக்கியம் எனும் வகைப்பாட்டில் பரிசு பெற்றிருக்கிறது. 



</doc>
<doc id="166478" url="https://ta.wikipedia.org/wiki?curid=166478" title="வணங்காமுடி (எழுத்தாளர்)">
வணங்காமுடி (எழுத்தாளர்)

'வணங்காமுடி' என்பவர் ஒரு தமிழக எழுத்தாளர். திருநெல்வேலி மாவட்டம் செட்டிகுளம் (பண்ணையூர் ) எனும் ஊரில் பிறந்த இவரது இயற்பெயர் சு.ராமகிருஷ்ணன். 'ராணி' வார இதழில் இவர் தொடராக எழுதி, 'கண்ணதாசன் பதிப்பகம்' வெளியிட்டுள்ள  'கவியரசு கண்ணதாசன் கதை' எனும் இவருடைய முதல் நூல், தமிழ் வளர்ச்சித் துறையின் சார்பில்  தமிழ் வளர்ச்சிக்கான 2006-ம் ஆண்டுக்கான சிறந்த நூல்களில் 'வாழ்க்கை வரலாறு' எனும் வகைப்பாட்டில் முதல் பரிசு  பெற்றது. அப்போது முதல்வராக இருந்த கருணாநிதி பரிசு வழங்கினார். 

பெரியார், காமராஜர்,  நடிகர் சிவகுமார் வரலாறுகளையும் தொடராக இவர் எழுதி உள்ளார். இதில் காமராஜர் தொடர், அவரது உதவியாளர் வைரவன் சொல்லச் சொல்ல எழுதியது. இதை 'காமராஜ்' பட இயக்குநர் அ.பாலகிருஷ்ணன் புத்தகமாக வெளியிட்டுள்ளார். சிவகுமார் தொடர், அவருடனான நேரடி பதிவு. பவளவிழா கண்ட 'தினத்தந்தி' தன் பதிப்பகம் சார்பில் சிவகுமாரின் 75-வது பவள விழா நேரத்தில் நூலாக வெளியிட்டுள்ளது. இது 544 பக்கங்கள் கொண்டது. சிவகுமாரின் ஓவியம், நடிப்பு, மேடைப்பேச்சு சார்ந்த முப்பரிமாண வாழ்க்கை மற்றும் அப்துல் கலாம், கருணாநிதியிடம் அவர் கண்ட நேரடி பேட்டிகள்- பிரபலங்களுடனான மறக்க முடியாத அனுபவங்கள்- பெரியார், ராஜாஜி, காமராஜர், சிவாஜி கணேசன் என எண்ணற்ற அவரது உயிரோட்டமான அதிஅற்புத ஓவியங்கள்- அரிய புகைப்படங்களுடன் 'ஓவியர்-நடிகர்-பேச்சாளர் சிவகுமார்' என்ற தலைப்பில் முழு வண்ணத்தில் வெளியாகி உள்ளது. <nowiki>"</nowiki>நான் இருவேறு நூல்களை எழுதி இருந்தாலும், என்னளவில் இதுவே முழுமையான பதிவு' ' என்று மனம் திறந்து சிவகுமாரே கூறியது இதற்கு கிடைத்த பெருமை.  

'வணங்காமுடி' என்பது கவியரசு கண்ணதாசனின் புனைபெயர்களில் ஒன்று. கண்ணதாசன் மீதான பற்று காரணமாக  அதையே தனது புனைபெயராகக் கொண்டு எழுதி வருகிறார்.  

30 ஆண்டுகளுக்கும் மேலாக பத்திரிகையாளராக இருக்கிறார்.



</doc>
<doc id="166483" url="https://ta.wikipedia.org/wiki?curid=166483" title="சாவி (பக்கவழி நெறிப்படுத்தல்)">
சாவி (பக்கவழி நெறிப்படுத்தல்)

சாவி பின்வருவனவற்றை குறிக்கலாம்



</doc>
<doc id="166499" url="https://ta.wikipedia.org/wiki?curid=166499" title="தி. சே. சுப்பராமன்">
தி. சே. சுப்பராமன்

தி. சே. சுப்பராமன் (பிறப்பு: டிசம்பர் 12, 1945) என்பவர் ஒரு தமிழக எழுத்தாளர். திருச்சியில் பிறந்த இவர் இயற்பியலில் முனைவர் பட்டமும், தமிழில் முதுகலைப் பட்டமும் பெற்றவர். அண்ணா பல்கலைக்கழகத்தில் பேராசிரியர், துறைத்தலைவர், பொறியியல் தொழில்நுட்பத் தமிழ் வளர்ச்சி மையத்தின் இயக்குநர் போன்ற பொறுப்புகளில் பணியாற்றியிருக்கிறார். தமிழில் நாடகங்கள், கட்டுரைகள், கதைகள் போன்றவைகளையும் எழுதியிருக்கிறார். “அறிவியல் தமிழ்ப் பாவலர்” என்று பாராட்டப் பெற்றவர். இவர் எழுதிய "“ஒலி நூறு”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் கணிதவியல், வானியல், இயற்பியல், வேதியல் எனும் வகைப்பாட்டில் பரிசு பெற்றிருக்கிறது. 



</doc>
<doc id="166500" url="https://ta.wikipedia.org/wiki?curid=166500" title="கே. ஆர். திருவேங்கடசாமி">
கே. ஆர். திருவேங்கடசாமி

கே. ஆர். திருவேங்கடசாமி என்பவர் ஒரு தமிழக எழுத்தாளர். கோயம்புத்தூர் மாவட்டம் அவினாசிக்கு அருகிலுள்ள சிற்றூரில் பிறந்த இவர் மேற்கு ஜெர்மனியில் பொறியியல் பட்டமும், அமெரிக்கப் பல்கலைக்கழகத்தில் வேளாண்மை பொறியியல் துறையில் முனைவர் பட்டமும் பெற்றார். அண்ணா பல்கலைக்கழகத்தில் நீர்வள மையத்தில் பணியாற்றினார். தெலுங்கு, கன்னடம், மலையாளம், இந்தி, ஜெர்மன், பிரெஞ்சு, டச், ஸ்பானிசு முதலிய மொழிகள் அறிந்தவர். தாய்மொழி வழியில் கல்வி கற்றவர்களுக்கே ஆழ்ந்த சிந்தனையும், சுடர்மிகு அறிவும் வாய்க்கும் என்ற கருத்துடையவர். இவர் “வாணிபமும் வேளாண்மையும்”, “நீரும் நிலமும்” முதலிய நூல்களை எழுதியுள்ளார். இவர் எழுதிய "“நிலநீர் அறிவியல் (பாகம் 1 & 2)”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் பொறியியல், தொழில்நுட்பம் எனும் வகைப்பாட்டில் பரிசு பெற்றிருக்கிறது. 



</doc>
<doc id="166501" url="https://ta.wikipedia.org/wiki?curid=166501" title="க. நெடுஞ்செழியன்">
க. நெடுஞ்செழியன்

க. நெடுஞ்செழியன் என்பவர் ஒரு தமிழக எழுத்தாளர். தஞ்சைத் தமிழ்ப் பல்கலைக் கழகத்தின் இலக்கியத் துறைத் தலைவராகவும், பேராசிரியராகவும் பணியாற்றி வந்தவர். “இந்தியப் பண்பாட்டில் தமிழும் தமிழகமும்”, “தமிழ் இலக்கியத்தில் உலகாய்தம்” “தமிழ் எழுத்தியல் வரலாறு” போன்ற 18 நூல்களை எழுதியுள்ளார். இவர் எழுதிய "“தமிழரின் அடையாளங்கள்”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் மானிடவியல் (சமூகவியல், புவியில், நிலவியல்) எனும் வகைப்பாட்டில் பரிசு பெற்றிருக்கிறது. 

கர்நாடக அரசு இவர் மீது போட்ட பொய் வழக்கிலிருந்து (முப்பத்திரெண்டு மாத சிறைவாசம், பத்தாண்டு கால நீதி மன்ற அலைச்சல், ஆய்வுப் பணிகளில் முழுமையாக ஈடுபடா வண்ணம் ஏற்படுத்தப்பட்ட மன உளைச்சல் அடைந்த பிறகு) 30.5.2013 அன்று நீதி மன்றத்தின் மூலம் விடுதலைப் பெற்றார்.


</doc>
<doc id="166502" url="https://ta.wikipedia.org/wiki?curid=166502" title="ஷீலா ஈசுவரமூர்த்தி">
ஷீலா ஈசுவரமூர்த்தி

ஷீலா ஈசுவரமூர்த்தி என்பவர் ஒரு தமிழக எழுத்தாளர். திருநெல்வேலி ராணி அண்ணா அரசு மகளிர் கல்லூரியில் வரலாற்றுத் துறையில் முதுநிலைப் விரிவுரையாளராகப் பணியாற்றி வருகிறார். பல ஆய்வுக் கட்டுரைகளை எழுதியுள்ளார். இவரும் வெ. குருமூர்த்தி என்பவரும் இணைந்து எழுதிய "“நிறுவன அமைப்பில் வளர்ச்சி”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் பொருளியல், வணிகவியல், மேலாண்மையியல் எனும் வகைப்பாட்டில் பரிசு பெற்றிருக்கிறது. 



</doc>
<doc id="166503" url="https://ta.wikipedia.org/wiki?curid=166503" title="வெ. குருமூர்த்தி">
வெ. குருமூர்த்தி

வெ. குருமூர்த்தி என்பவர் ஒரு தமிழக எழுத்தாளர். பழங்குடியினர் பற்றி ஆய்வு செய்து பட்டம் பெற்றவர். திருநெல்வேலி ராணி அண்ணா அரசு மகளிர் கல்லூரியில் சமூகவியல் துறைத் தலைவராகப் பணியாற்றி வருகிறார். தேசிய மற்றும் பன்னாட்டளவில் நடைபெற்ற கருத்தரங்குகளில் ஆய்வுக் கட்டுரைகளை அளித்துள்ளார். இவரும் ஷீலா ஈசுவரமூர்த்தி என்பவரும் இணைந்து எழுதிய "“நிறுவன அமைப்பில் வளர்ச்சி”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் பொருளியல், வணிகவியல், மேலாண்மையியல் எனும் வகைப்பாட்டில் பரிசு பெற்றிருக்கிறது. 



</doc>
<doc id="166511" url="https://ta.wikipedia.org/wiki?curid=166511" title="நாற்கவி">
நாற்கவி

நாற்கவி என்பது பாடப்படும் முறைமையால் நான்கு வகைப்படும் கவிதைகள். பகழிக்கூத்தர் இவற்றை முருகன் தனக்குத் தந்ததாகக் குறிப்பிடுகிறார். இந்த நான்கு வகையிலும் பாடவல்ல கவிஞரை இவர் ‘பெரும்பனுவர்’ என்று குறிப்பிடுகிறார். பனுவல் என்னும் சொல் நூலைக் குறிக்கும். 





நம்பியகப்பொருள் என்னும் இலக்கணநூல் செய்த நாற்கவிராச நம்பி, நாலுகவிப் பெருமாள் எனப் போற்றப்படும் திருமங்கை ஆழ்வார் ஆகியோர் நான்கு வகையான கவிகள் பாடுவதில் வல்லவர்கள்.

ஆசுகவி பாடவல்ல புலவர்கள் வெளியே பொதுப்பணி நிமித்தமாகச் செல்லும்போது திண்டிமம் என்னும் பறையை முழக்கிக்கொண்டு செல்லும் உரிமை பெற்றிருந்தார்கள்.


</doc>
<doc id="166518" url="https://ta.wikipedia.org/wiki?curid=166518" title="கே. பாலசந்தர் (எழுத்தாளர்)">
கே. பாலசந்தர் (எழுத்தாளர்)

கே. பாலசந்தர் என்பவர் ஒரு தமிழக எழுத்தாளர். சென்னையைச் சேர்ந்த இவர் தற்போது அமெரிக்காவில் இலினோயிஸ் பல்கலைக்கழகத்தில் மருத்துவத் துறையில் உதவிப் பேராசிரியராகப் பணியாற்றி வருகிறார். இவர் எழுதிய "“காக்க காக்க இதயம் காக்க”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் மருந்தியல், உடலியல், நலவியல் எனும் வகைப்பாட்டில் பரிசு பெற்றிருக்கிறது. 



</doc>
<doc id="166519" url="https://ta.wikipedia.org/wiki?curid=166519" title="த. சதீஷ்குமார்">
த. சதீஷ்குமார்

த. சதீஷ்குமார் (பிறப்பு: சூன் 18, 1965 என்பவர் ஒரு தமிழக எழுத்தாளர். திண்டுக்கல் மாவட்டம், கொடைக்கானல் வட்டம், பண்ணைக்காடு எனும் ஊரைச் சேர்ந்த இவர் பாளையங்கோட்டை அரசினர் சித்த மருத்துவக் கல்லூரியில் படித்து மருத்துவர் பட்டம் பெற்றவர். தற்போது திருச்சிராப்பள்ளி மாநகராட்சி சித்த மருந்தகத்தில் மருத்துவ அதிகாரியாகப் பணியாற்றி வருகிறார். இவர் எழுதிய "“புற்றுநோயும் சித்த மருத்துவமும்”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் தமிழ் மருத்துவ நூல்கள் (சித்தம், ஆயுர்வேதம்) எனும் வகைப்பாட்டில் பரிசு பெற்றிருக்கிறது. 



</doc>
<doc id="166522" url="https://ta.wikipedia.org/wiki?curid=166522" title="தெள்ளு (பூச்சி)">
தெள்ளு (பூச்சி)

தெள்ளு சைபெனொப்டெரா வகுப்பைச் சேர்ந்த பூச்சி இனமாகும். இறகுகள் அற்றவை. வாயுறுப்பு தோலைக் குற்றி குருதியை அகத்துறுஞ்சுவதற்கு ஏற்றதாக பொருத்தப்பாடடைந்து காணப்படும். பாலூட்டிகள் மற்றும் பறவைகளில் புற ஒட்டுண்ணியாக வாழும். 

சில பொதுவான தெள்ளு வகைகள்:


</doc>
<doc id="166525" url="https://ta.wikipedia.org/wiki?curid=166525" title="லூப் நகர்பேசி">
லூப் நகர்பேசி

லூப் நகர்பேசி ("Loop Mobile", முன்னதாக பிபிஎல் நகர்பேசி, "BPL Mobile"), வழமையாக லூப் என்றழைக்கப்படும் இந்த நிறுவனம் இந்தியாவில் தொலைத்தொடர்பு சேவைகளை வழங்க உரிமம் பெற்றுள்ள ஓர் நிறுவனமாகும். 21 மாநிலங்களில் தொலைத்தொடர்புச் சேவைகளை வழங்க இந்திய அரசின் தொலைத்தொடர்புத் துறையின் உரிமத்தைப் பெற்றுள்ள இந்நிறுவனம் தற்போது இராசத்தான், பஞ்சாப் , அசாம், கொல்கத்தா, வடகிழக்கு மாநிலங்கள், மும்பை, மத்தியப் பிரதேசம், அரியானா, ஒடிசா மாநிலங்களில் ஜிஎஸ்எம் முறைமையில் முன்கட்டண, பின்கட்டண சேவைகளை வழங்கி வருகிறது.
லூப் நகர்பேசியின் சந்தாதாரர்களின் எண்ணிக்கை - சூலை 2011இல்:-

மொத்தமாக 3,260,000 (ஏறத்தாழ.) அல்லது இந்தியாவிலுள்ள மொத்த நகர்பேசிகளில் 0.50% (ஏறத்தாழ.) 



</doc>
<doc id="166526" url="https://ta.wikipedia.org/wiki?curid=166526" title="கே. ராஜம்மாள் ராஜகோபால்">
கே. ராஜம்மாள் ராஜகோபால்

க. ராஜம்மாள் ராஜகோபால் என்பவர் ஒரு தமிழக எழுத்தாளர். இராசிபுரத்திலுள்ள கல்வியியல் கல்லூரி ஒன்றில் முதல்வராகப் பணியாற்றி வருகிறார். முனைவர் பட்டம் பெற்றிருக்கும் இவர் “உயிரியல் கற்பிக்கும் முறைகள்”, “கற்பித்தல் மாதிரிகள் ஓர் அணுகுமுறை” போன்ற நூல்களை எழுதியுள்ளார். இவர் எழுதிய "“கல்வியியல் மதிப்பீடு புள்ளியியல் ஆராய்ச்சி”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் கல்வியியல், உளவியல் எனும் வகைப்பாட்டில் பரிசு பெற்றிருக்கிறது. 


</doc>
<doc id="166535" url="https://ta.wikipedia.org/wiki?curid=166535" title="மெய்நிகர் நகர்பேசி பிணைய சேவையாளர்">
மெய்நிகர் நகர்பேசி பிணைய சேவையாளர்

மெய்நிகர் நகர்பேசி பிணைய சேவையாளர் ("mobile virtual network operator", MVNO) அல்லது (ஐக்கிய இராச்சியத்தில்) நகர்பேசி பிற உரிமைபெற்ற சேவையாளர் ("mobile other licensed operator", MOLO) என்றவகை தொலைதொடர்பு சேவையாளர்கள் தாங்கள் வழங்கும் சேவைகளுக்கான நகர்பேசி பிணையத்தின் அலைக்கற்றைக்கான உரிமத்திற்கும் கம்பியில்லாப் பிணைய கட்டமைப்பிற்கும் உரிமை இல்லாதவர்களாகும். இத்தகைய சேவையாளர்கள் ஓர் நகர்பேசி பிணைய உரிமையாளருடன் வணிக உடன்பாடு ஏற்படுத்திக்கொண்டு பிணையச் சேவைகளுக்கான திரள் அணுக்கத்தை மொத்தவிற்பனை விலையில் பெறுகின்றனர்; பிறகு சில்லறைவிலையில் தங்கள் சந்தாதாரர்களுக்கு வழங்கி வணிகம் புரிகின்றனர். தங்களுக்கான சேவை மையத்தையும் கட்டணமிடும் கட்டமைப்புகளையும் மற்ற சந்தைப்படுத்தல் கட்டமைப்புகளையும் சொந்தமாகக் கொண்டிருக்கலாம் அல்லது அவற்றையும் மெய்நிகர் நகர்பேசி பிணைய ஏற்படுத்துனர் ஒருவரின் சேவைகளை நாடலாம் ("Mobile Virtual Network Enabler", MVNE).

அக்டோபர் 2012 நிலவரப்படி உலகளவில் 633 மெய்நிகர் நகர்பேசி பிணைய சேவையாளர்கள் செயலாக்கத்தில் உள்ளனர். 

மெய்நிகர் நகர்பேசி பிணைய சேவையாளர்கள் தனிநபர்களைத் தவிர நிறுவனங்களுக்கான சேவைகளுக்கும் போட்டியிடுகின்றனர். வாடிக்கையாளர் சேவைகளில் குவியப்படுத்தி விற்பனைவிலையைத் தங்கள் சிறப்பியல்பாகக் கொண்டுள்ளனர். 

வழமையான நகர்பேசி சேவைகளைத் தவிர 120 சேவையாளர்கள் அகலப்பட்டை சேவைகளையும் வழங்கி வருகின்றன. 



</doc>
<doc id="166536" url="https://ta.wikipedia.org/wiki?curid=166536" title="டாட்டா டெலிசர்விசசு">
டாட்டா டெலிசர்விசசு

டாட்டா டெலிசர்விசசு லிமிடெட் ("Tata Teleservices Limited", TTSL) () மகாராட்டிர மாநிலத்தின் மும்பை நகரைத் தலைமையகமாகக் கொண்டு தொலைத்தொடர்பு சேவைகளையும் அகலப்பட்டை இணைய அணுக்கச் சேவைகளையும் வழங்கும் ஓர் இந்திய தொலைதொடர்பு சேவையாளராவர். டாட்டா குழுமத்தின் ஓர் துணை நிறுவனமாக விளங்குகிறது. இந்தியாவின் பல்வேறு மாநிலங்களில் டாட்டா டொகோமோ என்ற வணிகப்பெயரில் நகர்பேசி சேவைகளையும் டாட்டா இண்டிகாம் என்ற பெயரில் நிலையிட தொலைபேசிச் சேவைகளையும் சிடிஎம்ஏ நகர்பேசிச் சேவைகளையும் வழங்கி வருகிறது. 

நவம்பர் 2008இல் சப்பானிய தொலைத்தொடர்பு நிறுவனம் என்டிடி டொகோமோ இநிறுவனத்தின் 26 விழுக்காடு பங்குகளைஏறத்தாழ ரூ.13,070 கோடிகளுக்கு ($2.7 பில்லியன்) வாங்கியது.

பெப்ரவரி 2008இல் ஐக்கிய இராச்சியத்தின் வெர்ஜின் குழுமத்துடன் இணைந்து வெர்ஜின் மொபைல் என்ற மெய்நிகர் நகர்பேசிச் சேவைகளை வழங்கி வருகிறது.



</doc>
<doc id="166539" url="https://ta.wikipedia.org/wiki?curid=166539" title="வளைவாடி">
வளைவாடி

வளைந்த ஒளி தெறிக்கும் மேற்பரப்பைக் கொண்ட ஆடிகளே வளைவாடி எனப்படும். இவை குழிவாடியாகவோ அல்லது குவிவாடியாகவோ இருக்கலாம். இவை பல ஆராய்ச்சி, அறிவியல் மற்றும் சாதாரண பிரயோகங்கள் மற்றும் பயன்களைக் கொண்டவை. இவற்றின் குவியற்தூரம், வளைவுத் தூரம் மற்றும் பொருளின் தூரத்துக்கமைய இவற்றின் தெறிப்பியல்புகள் வேறுபடும். இவை வில்லைகளைப் போல் வெவ்வேறு அலைநீளமுடைய கதிர்களை வெவ்வேறு விதமாக குவிக்காமல் ஒரே சீராகத் தெறிப்படையச் செய்வது இவற்றின் அனுகூலமாகும்.

தெறிப்படைய வைக்கும் மேற்பரப்பை உட்பகுதியாகக் குழிவடையும்படி இருக்கும் ஆடி குழிவாடி ஆகும். இவை ஒளிக்கதிர்களைக் குவிய வைக்கும் தன்மையுடையவை ஆகும். 


</doc>
<doc id="166544" url="https://ta.wikipedia.org/wiki?curid=166544" title="கப்பார் அகுமது">
கப்பார் அகுமது

காப்பார் அகமது (Gaffar Ahmed) பிஜித் தீவில் வாழும் பிஜி உழைப்பாளர் கட்சியின் உறுப்பினர் ஆவார். தொழில்முறையில் காவலரான இவர், ஓர் இந்தியர் என்பது குறிப்பிடத்தக்கது. பா மேற்குத் தொகுதியின் நாடாளுமன்ற உறுப்பினர் ஆவார்.

1999 - 2000 ஆண்டுகளில், அரசின் உள்விவகாரத் துறை அமைச்சகத்தின் துணை அமைச்சராகப் பணியாற்றினார். .. இவர் பிஜிக் கால்பந்தாட்டக் குழுவிற்கு பயிற்சியளித்துள்ளார்.


</doc>
<doc id="166551" url="https://ta.wikipedia.org/wiki?curid=166551" title="லிப்ரே ஆபீஸ்">
லிப்ரே ஆபீஸ்

லிப்ரே ஆபீஸ் த டொகியுமென்ட் பவுண்டேசன் உருவாக்கிய ஒரு கட்டற்ற மற்றும் திறந்த மூல மென்பொருளாகும். இது 2010 ஆம் வருடத்தில் ஓப்பன் ஆபிசுவிலிருந்து பிரிந்து உருவானதாகும். லிப்ரே ஆபீஸில் சொல் செயலி, விரிதாள், விளக்கப்படம் வரைவதற்கு கிராபிக்ஸ் எடிட்டர், தரவுதளம், கணித சூத்திரத்திற்கு மேத் எடிட்டர் என்பன உள்ளன.

இது நடைமுறையில் பயன்பாட்டில் உள்ள தனியுரிமை உரிம மென்பொருள்களாக உள்ள அலுவலக தொகுப்புகளுக்கு (எ.கா. மைக்ரோ சாப்ட் ஆபீசு) மாற்றாக உருவாக்கப்பட்டுள்ளது. மேலும் இது பல இயங்கு தளங்களான மைக்ரோசாப்ட் விண்டோசு, Mac OS X 10.4 Tiger-க்கு மேல் பதிப்பு, லினக்சு கெர்னல் 2.6.18 க்கும் கிடைக்கின்றது.

ஜனவரி 2011 (அதன் முதல் நிலையான வெளியீடு) மற்றும் அக்டோபர் 2011 வரை, லிப்ரே ஆபீஸ் சுமார் 7.5 மில்லியன் முறை பதிவிறக்கப்பட்டுள்ளது.


</doc>
<doc id="166579" url="https://ta.wikipedia.org/wiki?curid=166579" title="பஞ்சலட்சணத் திருமுகவிலாசம்">
பஞ்சலட்சணத் திருமுகவிலாசம்

பஞ்சலட்சணத் திருமுகவிலாசம் 1899 ஆம் ஆண்டு வெளியான ஒரு தமிழ் நூல். விலாசம் சிற்றிலக்கிய வகையைச் சேர்ந்த இந்நூலைப் பாடியவர் பிரமனூர் வில்லியப்ப பிள்ளை. இவர் சிவகங்கை மிராசு கணக்கரும் அரசவைப் புலவர்களுள் ஒருவர். 1876-78 காலகட்டத்தில் சென்னை மாகாணத்தைத் தாக்கிய தாது வருடப் பஞ்சத்தைக் கருப்பொருளாகக் கொண்ட அங்கத நூல் இது.

ஏறத்தாழ 4500 வரிகளில் பஞ்ச காலத்தில் மக்களின் அவலத்தை நகைச்சுவையுடன் விவரிக்கின்றது. சோதிடர்கள், விலைமாதுக்கள், நகை ஆசாரிகள் ஆகியோரின் போலித்தனத்தையும் பொய் புரட்டையும் தாக்குகிறது. மதுரை சுந்தரேசுவரக் கடவுள், பஞ்சத்தால் பாதிக்கப்பட்டவர்களின் இன்னல்களைத் தன்னால் தீர்க்க இயலாது என்று கைவிரித்து அவர்களை சிவகங்கை சமீந்தார் துரைசிங்கத் தேவரிடம் முறையிடுமாறு அனுப்புவதாக நூல் அமைந்துள்ளது.



[Shree Kailasha Nathar Temple]

பிரமனூரில் காணமல்போன பெருமாள் கோவிந்தராஜ பெருமாள் கோயில்
www.thiruvarutprabandam.in


</doc>
<doc id="166580" url="https://ta.wikipedia.org/wiki?curid=166580" title="பெருமகன்">
பெருமகன்

பெருமகன் என்னும் சொல் சங்க நூல்களில் குறிப்பிட்ட ஒரு குடிமக்களின் தலைவனைக் குறிக்கப் பயன்படுத்தப்பட்டுள்ளது. அகத்திணைப் பாடல்களில் தலைவன் ‘பெருமகன்’ எனக் குறிப்பிடப்படுதலும் உண்டு. எந்த மன்னன் எந்த வகையான குடிமக்களின் தலைவன் என்பதை இந்தத் தொகுப்பில் காணலாம்.



</doc>
<doc id="166582" url="https://ta.wikipedia.org/wiki?curid=166582" title="நாவாய்">
நாவாய்

வாய்நீரில் கிடக்கும் நாக்கு போல் நுனி குறுகி நீரில் ஓடும் கலத்தை நாவாய் என்றனர். இந்த நாவாய் வங்கம், கலம் என்னும் சொற்களாலும் குறிப்பிடப்பட்டுள்ளன. நாவாயின் தோற்றம் பற்றியும், அவை இருந்த துறைமுகங்கள் பற்றியும் சங்கப்பாடல்களில் குறிப்புகள் உள்ளன. இவற்றைத் தொகுத்து நோக்கும்போது தமிழக நாவாய் பற்றிய வரலாற்றை தெரிந்துகொள்ள முடிகிறது.



</doc>
<doc id="166584" url="https://ta.wikipedia.org/wiki?curid=166584" title="டி. வி. சுப்பு">
டி. வி. சுப்பு

டி. வி. சுப்பு (பிறப்பு: ஏப்ரல் 2, 1979) என்பவர் ஒரு தமிழக எழுத்தாளர். தமிழ் நாளிதழ் ஒன்றில் பணியாற்றி வருகிறார். இவர் “சாதனை படைத்த கிரிக்கெட் வீரர்கள்”, “சாதனை நாயகன் சச்சின்”, “அறிவோம் ஆன்மிகம்” போன்ற நூல்களை எழுதியிருக்கிறார். இவர் எழுதிய "“சாதனை படைத்த நட்சத்திர வீரர்கள்”" எனும் நூல் தமிழ்நாடு அரசின் தமிழ் வளர்ச்சித் துறையின் 2006 ஆம் ஆண்டுக்கான சிறந்த நூல்களில் விளையாட்டு எனும் வகைப்பாட்டில் பரிசு பெற்றிருக்கிறது. 



</doc>
<doc id="166603" url="https://ta.wikipedia.org/wiki?curid=166603" title="ஏகாம்பரகுப்பம்">
ஏகாம்பரகுப்பம்

ஏகாம்பரகுப்பம், இந்திய மாநிலமான ஆந்திரப் பிரதேசத்தின் சித்தூர் மாவட்டத்தில் உள்ள ஒரு பெரிய ஊர் ஆகும். இது நகரி மண்டலத்துக்கு உட்பட்டது.

இது ஆந்திர மாநிலத்தின் சித்தூர் மாவட்டத்தில் தமிழகத்தை ஒட்டி அமைந்துள்ளது. இது நகரியில் இருந்து 2 கி.மீ தொலைவிலும், திருப்பதியில் இருந்து 50 கி.மீ தொலைவிலும், திருத்தணியில் இருந்து 15 கி.மீ தொலைவிலும், நாகலாபுரத்தில் இருந்து 35 கி.மீ தொலைவிலும் அமைந்துள்ளது.

ஆந்திர அரசுப் பேருந்துகள் இயக்கப்படுகின்றன. சென்னையில் இருந்து திருப்பதிக்கு செல்லும் தொடர்வண்டிகள் ஏகாம்பரக்குப்பத்தின் வழியாக செல்கின்றன.

இது ஆந்திர மாநிலத்திலுள்ள தமிழ் பேசும் மக்களை கொண்ட ஊர். இங்கு வாழும் மக்கள் தமிழ், தெலுங்கு ஆகிய மொழிகளைப் பேசுகின்றனர்.

இங்கு வாழும் மக்கள் உழவுத் தொழிலை மேற்கொள்கின்றனர். நூற்பாலைகளும் பொருளாதார வளர்ச்சிக்கு பங்காற்றுகின்றன.


</doc>
<doc id="166606" url="https://ta.wikipedia.org/wiki?curid=166606" title="கிளிநொச்சி இந்துக் கல்லூரி">
கிளிநொச்சி இந்துக் கல்லூரி

கிளிநொச்சி இந்துக் கல்லூரி ("Kilinochchi Hindu College") இலங்கையின் வட மாகாணத்தில் கிளிநொச்சியில் செயந்தி நகரில் உள்ள ஒரு தமிழ் கல்லூரி ஆகும். இது கிளிநொச்சி நகரில் இருந்து கிட்டதட்ட 5 கிலோ மீட்டர் தொலைவில் உள்ளது. இந்த கல்லூரி 60 ஆண்டுகள் பழமைவாய்ந்தது.
இந்த கல்லூரி 1952ஆம் ஆண்டு செப்டம்பர் 28ஆம் நாள் அரம்பிக்கப்பட்டது. இந்த பாடசாலைக்கான காணியை வே. கந்தையா என்பவர் அன்பளிப்பாக வழங்கினார். பின்னர் கமம் பாடசாலைக் காணியாக குலசிங்கம் என்பவரால் பதிவுசெய்யப்பட்டது. அதனைத் தொடர்ந்து கலாநிதி கணபதிப்பிள்ளை அவர்களின் தலைமையில் "இந்து ஆரம்ப வித்தியாலம்" என பெயர் வழங்கப்பட்டது. பாடசாலையின் முதல் ஆசிரியராகவும், அதிபராகவும் கா. நாகலிங்கம் அவர்கள் பொறுப்பேற்றார். அதன்பின்னர் 1962ம் ஆண்டு அரசாங்க உதவியின் கீழ் இயங்கும் பாடசாலையாக "இந்து மகாவித்தியாலயம்" என மாற்றம் பெற்றது. 1968ஆம் ஆண்டு க.பொ.த சாதாரண பரீட்சைக்கு இப்பாடசாலையில் இருந்து தோற்றினர். 1979ஆம் ஆண்டு க.பொ.த. உயர்தரப் பிரிவு ஆரம்பிக்கப்பட்டது. 1994ஆம் ஆண்டு அ. கைலாயபிள்ளை அவர்களின் முன்னெடுப்பால் "கிளிநொச்சி இந்துக் கல்லூரி" என பெயர்பெற்றது.



</doc>
<doc id="166613" url="https://ta.wikipedia.org/wiki?curid=166613" title="எம்டிஎஸ் இந்தியா">
எம்டிஎஸ் இந்தியா

மொபைல் டெலிசிஸ்டம்சு அல்லது எம்டிஎஸ் இந்தியா ("MTS India") உருசிய மொபைல் டெலிசிஸ்டம்சு என்ற தொலைத்தொடர்பு நிறுவனத்தின் இந்தியத் துணை நிறுவனம் ஆகும். இதன் தலைமையகம் புது தில்லியில் அமைந்துள்ளது. இந்தியாவில் நகர்பேசி, அகலப்பட்டை இணைய அணுக்கம், குறுச்செய்தி சேவைகள் மற்றும் தரவுச் சேவைகளை வழங்கி வருகிறது. 2012இல் 16 மில்லியன் சந்தாதாரர்களைக் கொண்டுள்ள இந்த நிறுவனத்தின் பெரும்பான்மைப் பங்குகளை உருசிய குழும நிறுவனம் "சியாசுடிமா" சொந்தமாக்கிக் கொண்டுள்ளது. 

தற்போது, எம்டிஎஸ் இந்தியா மொத்தமுள்ள 22 தொலைத்தொடர்பு வட்டங்களில் 17இல் செயலாக்கத்தில் உள்ளது. 


</doc>
<doc id="166615" url="https://ta.wikipedia.org/wiki?curid=166615" title="கிழக்கு (வார இதழ்)">
கிழக்கு (வார இதழ்)

கிழக்கு (Kizhakku weekly) என்பது இலங்கையின் கொழும்பிலிருந்து வெளிவருகின்ற தேசிய வார இதழாகும். இந்த இதழானது "இனநல்லுறவிற்கும் நீதிக்குமான மக்கள் குரல்" (The peoples voice for racial harmony and justice) என்பதை முதன்மை வாக்கியமாகக் கொண்டு வெளிவருகின்றது. இந்த வார இதழின் பிரதம ஆசிரியராக ரா. ப. அரூஸ் கடமையாற்றுகிறார். இந்த இதழில் வெளியாகும் எந்த விளம்பரங்களிலும் பெண்களைப் போகப் பொருளாகப் பயன்படுத்துவதில்லை எனும் உறுதிப்பாட்டுடன் நிருவாகம் செயற்பட்டு வருவதோடு பிற ஊடகங்களில் வெளியாகும் இன நல்லிணக்கத்தைக் கெடுக்கும் வகையிலான ஆக்கங்கள் மற்றும் கலாசாரச் சீர்கேட்டுக்கு வழிவகுக்கும் ஆபாசமான புகைப்படங்கள், காட்சிகள் ஆகியன பற்றியும் "கிழக்கு" இதழானது கடுமையான விமர்சனங்களையும் எதிர்ப்புக்களையும் முன் வைத்து வருகின்றது. இதனால் இந்த இதழுக்கு பல்வேறு அச்சுறுத்தல்களும் இருந்து வருகிறது.

இவ்விதழானது கிண்ணியன் இன்டர்நெஷனல் பிரைவேட் லிமிட்டட் இன் ஊடகப் பிரிவான கே.ஐ மீடியா குரூப் இனால் மேலாண்மை செய்யப்படுகின்றது. 



</doc>
<doc id="166616" url="https://ta.wikipedia.org/wiki?curid=166616" title="கிரீன்பீஸ்">
கிரீன்பீஸ்

கிரீன்பீஸ் (ஆங்கிலம்:) இது சர்வதேச அரசு சார்பற்ற தன்னார்வ சுற்றுச்சூழல் பாதுகாப்பு சமூக சேவை அமைப்பாகும். உலகளவிலுள்ள இவ்வமைப்பினை ஒருங்கிணைத்து இதன் தலைமையகம் ஆம்ஸ்டர்டமில் செயல்படுகின்றது.


</doc>
<doc id="166620" url="https://ta.wikipedia.org/wiki?curid=166620" title="கப்பல் உடைப்பு">
கப்பல் உடைப்பு

கப்பல் உடைப்பு (ஆங்கிலம்:) என்பது கப்பல்கள் பழையதாகியும், செயலிழந்தும், விபத்துக்கள் ஏற்பட்டும் உள்ள சூழலில் உடைப்புப் பணிக்காகத் தயாராகின்றன. பல ஆயிரம் டன் எடையுள்ள கப்பலை பாகம் பாகமாக பிரித்து பயன்பாட்டிற்குரிய பொருட்களை நேரடியாகவும், உடைப்பதன் மூலம் கிடைக்கும் பொருட்களை மறுசுழற்சி மூலமும் பயன்படுத்தப்படுகிறது.


</doc>
<doc id="166625" url="https://ta.wikipedia.org/wiki?curid=166625" title="கவிஞன் (காலாண்டுக் கவிதையிதழ்)">
கவிஞன் (காலாண்டுக் கவிதையிதழ்)

கவிஞன் கிழக்கிலங்கை மட்டக்களப்பிலிருந்து கவிதைக்காக வெளிவரும் ஒரு தமிழ்ச் சிற்றிதழ் ஆகும். இது 2010 இல் இருந்து 2011 வரை மாதாந்தம் வெளிவந்தது, அதன் பின்பு காலாண்டிதழாக வெளிவந்து கொண்டிருக்கிறது. இதன் பிரதம ஆசிரியர் சதாசிவம் மதன் ஆவார்.



</doc>
<doc id="166626" url="https://ta.wikipedia.org/wiki?curid=166626" title="எர்ரனா">
எர்ரனா

எர்ரனா () அல்லது எர்ரப்பிரகதா, ரெட்டி அரசை நிறுவிய பிரளய வேம ரெட்டியின் அரசவைக் கவி. தெலுங்கு மொழியில் மகாபாரதத்தை எழுதியோருள் மூன்றாமவர். நன்னயா மற்றும் திக்கனா ஆகியோர் கால வரிசையில் முதலில் மகாபாரதம் பாடியோர். முதலிருவர் முழு பாரதமும் பாடவில்லை. எர்ரனாவே முழுதையும் பாடிய சிறப்புடையவர். பாரதக்கதை மட்டுமின்றி ஹரிவம்சம் மற்றும் இராமாயணத்தையும் இவர் தெலுங்கில் மொழிபெயர்த்துள்ளார்.


</doc>
<doc id="166644" url="https://ta.wikipedia.org/wiki?curid=166644" title="நடத்தல்">
நடத்தல்

நடத்தல் என்பது, கால்களைக் கொண்ட விலங்குகள் அவற்றைப் பயன்படுத்தி இடத்துக்கு இடம் நகர்வதற்கான முக்கியமான வழிமுறைகளுள் ஒன்று. பொதுவாக, ஓடுதல் முதலிய கால்களின் துணைகொண்டு நகரும் பிற முறைகளிலும் பார்க்க நடத்தலின் வேகம் குறைவானது. "ஒவ்வொரு அடியின்போதும், விறைப்பான கால் அல்லது கால்கள் மீது உடல் முன்னோக்கிச் செல்லும் தலைகீழ் ஊசல்" என நடத்தலுக்கு வரைவிலக்கணம் கூறப்படுகின்றது. கால்களின் எண்ணிக்கை எவ்வளவாக இருந்தாலும் இவ்வரைவிலக்கணம் பொருத்தமாகவே அமையும். ஆறு, எட்டு அல்லது அதற்கு மேற்பட்ட கால்களைக் கொண்ட விலங்குகளுக்கும் இது பொருத்தமானது. 

மனிதர்களிலும், இரு கால்களுடைய பிற விலங்குகளிலும், நடத்தலின்போது ஒரு நேரத்தில் ஒருகால் மட்டுமே நிலத்தில் படாமல் இருக்கும். இரண்டு கால்களும் புவியைத் தொடுக்கொண்டிருக்கும் நேரங்களும் உண்டு. இதுவே நடத்தலை ஓடுதலில் இருந்து வேறுபடுத்துகின்றது. ஓடும்போது ஒவ்வொரு அடியின் தொடக்கத்திலும் இரு கால்களுமே நிலத்தில் இருந்து மேலெழும்பி இருக்கும். நாலுகால் விலங்குகளைப் பொறுத்தவரை பல்வேறுபட்ட காலசைவுக் கோலங்களை நடத்தல், அல்லது ஓடுதல் எனக் கூற முடியும். இதனால், கால்கள் எதுவும் நிலத்தைத் தொடாதிருக்கும் ஒரு நிலை இருப்பதை அல்லது இல்லாமல் இருப்பதை அடிப்படையாகக் கொண்டோ நிலத்தில் படும் கால்களின் எண்ணிக்கையை அடிப்படையாகக் கொண்டோ ஓடுதலையும், நடத்தலையும் வகைப்படுத்துவது சரியானதாக இராது. நடத்தல் சுற்றின் இடை நிலையமைதிக் கட்டத்தில் உடலின் திணிவு மையத்தின் உயரத்தை அளப்பதன் மூலமே ஓடுதலையும், நடத்தலையும் மிகத் திறம்பட வேறுபடுத்த முடியும். நடத்தலின்போது இடை நிலையமைதிக் கட்டத்திலேயே திணிவு மையத்தின் உயரம் மிகக் கூடுதலாக இருக்கும். ஓடும்போது இக் கட்டத்தில் திணிவு மையத்தின் உயரம் மிகக் குறைவாகக் காணப்படும். ஒரு அடி எடுத்துவைக்கும் கால அளவில், ஒரு கால் நிலத்தைத் தொட்டுக்கொண்டிருக்கும் சராசரிக் கால அளவு 50% இலும் கூடுதலாக இருப்பது தலைகீழ் ஊசல் இயக்கத்தின் பொறிமுறையுடன் ஒத்துவருகிறது. இதனால், இது எத்தனை கால்களைக் கொண்ட விலங்குகளிலும் நடத்தலைக் குறிக்கும் அளவாக அமையலாம். விலங்குகளும், மனிதர்களும் திருப்பங்களிலும், ஏற்றங்களிலும் ஓடும்போதும், சுமைகளைத் தூக்கிக்கொண்டு ஓடும்போதும் நிலத் தொடுகைக் காலம் 50% இலும் கூடுதலாக இருப்பதும் சாத்தியமே. 

உயரம், வயது, நில அமைப்பு, மேற்பரப்பின் தன்மை, சுமை, பண்பாடு, முயற்சி, உடற்தகுதி போன்ற இன்னோரன்ன காரணிகளைப் பொறுத்து நடை வேகம் பெருமளவுக்கு மாறுபடக் கூடும் ஆயினும், ஒரு மனிதனின் சராசரி நடை வேகம் 5கிமீ/மணி அல்லது 3.1மைல்/மணி ஆகும். குறிப்பான ஆய்வுகளின்படி மனித நடைவேகம் வயதானவர்களில் 4.51கிமீ/மணி - 4.75கிமீ/மணி முதல் இளைஞர்களில் 5.32கிமீ/மணி - 5.43கிமீ/மணி வரை வேறுபடுகின்றது. ஆனாலும், விரைவு நடையின்போது வேகம் 6.5கிமீ/மணி வரையும், போட்டிக்கு நடப்பவர்களின் வேகம் 14கிமீ/மணி அளவுக்கு மேலும் இருக்கக்கூடும். ஒரு மனிதக் குழந்தை ஏறத்தாழ 11 மாத வயதாகும்போது தானாக நடக்கும் வல்லமையைப் பெறுகிறது.

கெனியாவில் கண்டுபிடிக்கப்பட்ட காலடி ஒன்றின் அடிப்படையில், 1.5 மில்லியன் ஆண்டுகளுக்கு முன்பே மனிதருடைய நடத்தல் செயற்பாடு தற்கால மனிதருடையதைப் போலவே இருந்ததாக ஆய்வாளர்கள் கருதுகின்றனர்.

நான்குகாலிகளில் நடத்தல் செயற்பாடு நீரின் கீழேயே தோன்றியதாக ஆய்வாளர் சிலர் கருதுகின்றனர். நீருக்கு அடியில் நடக்கும் வல்லமை பெற்ற வளிச் சுவாச மீன்கள் பின்னர் இரண்டு அல்லது நான்கு கால்களில் நடக்கக்கூடிய பல்வேறு நிலம்வாழ் விலங்குகளாகப் பல்கிப் பெருகின. இவ்வாறு, நான்குகாலிகளில் நடத்தல் ஒரு மூலத்தில் இருந்தே தோன்றியதாகக் கருதப்படுகிறது. ஆனால், கணுக்காலிகளையும், அவற்றோடு தொடர்புடைய பிற விலங்குகளையும் பொறுத்தவரை நடத்தல் செயற்பாடு, தனியாகப் பல்வேறு காலங்களில் கூர்ப்பு அடைந்ததாகக் கருதப்படுகிறது. குறிப்பாகப் பூச்சிகள், பலகாலிகள், மெதுநடையிகள், வெளியோட்டு விலங்குகள் போன்றவற்றில் இது நிகழ்ந்தது.

மனிதரில் நடத்தல், இரட்டை ஊசல் எனப்படும் வழிமுறை மூலம் நிகழ்கிறது. முன்னோக்கிய நகர்வின்போது, நிலத்தில் இருந்து தூக்கப்படும் கால், இடுப்பை மையமாகக் கொண்டு முன்னோக்கி ஊசலாடுகிறது. இது முதலாவது ஊசல். பின்னர் இக்காலின் குதிக்கால் நிலத்தைத் தொட்டுப் பெருவிரல் வரை நிலத்தில் உருள்வதின் மூலம் இடுப்பு முன் நகர்ந்து "தலைகீழ் ஊசல்" எனப்படும் இன்னொரு ஊசலாட்டம் நிகழ்கிறது. இச் செயற்பாட்டின்போது இரண்டில் ஒருகால் நிலத்தைத் தொட்டுக்கொண்டு இருக்கும்படி கால்களின் இயக்கத்தில் ஒருங்கிணைவு காணப்படும். 

நடக்கும்போது நிலத்தில் ஊன்றிய காலில் தாங்கியபடி உடல் முன்னோக்கிச் செல்கிறது. இந்நிகழ்வில் கால் நிலைக்குத்தாக வரும்போது உடம்பின் திணிவு மையம் நிலத்தில் இருந்து மிகக்கூடிய உயரத்தில் இருக்கும். தொடரும் இயக்கத்தின்போது இவ்வுயரம் குறைந்து கால்களின் மிகக்கூடிய அகல்வு நிலையில் மிகக் குறைவாக இருக்கும். இங்கே, முன்னோக்கிய நகர்வினால் ஏற்படும் இயக்க ஆற்றல், திணிவுமையம் மேலெழும்போது ஏற்படும் நிலை ஆற்றல் உயர்வின்போது இழக்கப்படுகின்றது. நடக்கும்போது இது தொடர்ச்சியாக நிகழ்கிறது.

ஒவ்வொரு அடியெடுத்து வைக்கும்போதும் திணிவு மையத்தின் மேல்நோக்கிய முடுக்கம் காரணமாக, ஒருவரின் நடையின் வேகம் ஒரு எல்லைக்கு உட்பட்டதாக இருக்கிறது. விரைவு நடையின் போது பயன்படும் சில சிறப்பு நுட்பங்கள் மூலம் இதைச் சற்றுக் கூட்ட முடியும். திணிவு மையத்தின் மேல் நோக்கிய முடுக்கம் புவியீர்ப்பிலும் அதிகமானால், ஊன்றிய காலில் முன்னோக்கிச் செல்லும்போது உடல் நிலத்தை விட்டு மேலெழும்பும். ஆற்றல் திறன் காரணமாக நாலுகால் விலங்குகள் இதிலும் குறைவான வேகத்திலேயே ஓட முடியும்.


</doc>
<doc id="166646" url="https://ta.wikipedia.org/wiki?curid=166646" title="வங்கம் (நீரூர்தி)">
வங்கம் (நீரூர்தி)

வங்கம் என்னும் சொல் பாய்மரக் கப்பலை உணர்த்தும் சொற்களில் ஒன்று. நாவாய், கலம் என்னும் சொற்களும் பாய்மரக் கப்பலை உணர்த்தும். 



</doc>
<doc id="166647" url="https://ta.wikipedia.org/wiki?curid=166647" title="வங்கம்">
வங்கம்



</doc>
<doc id="166665" url="https://ta.wikipedia.org/wiki?curid=166665" title="எட்டப் பார்வை">
எட்டப் பார்வை

எட்டப் பார்வை (Hyperopia) என்றும் தூரப் பார்வை ("longsightedness" அல்லது "hypermetropia") என்றும் அறியப்படும் கண்ணின் குறைபாடு விழிக்கோளமோ விழி வில்லையோ செம்மையாக இல்லாமையால் உருவாகிறது. இக்குறைபாட்டினால் அண்மையிலுள்ள பொருட்களைக் காண்பதில் சிரமம் ஏற்படுகிறது. விழியின் அண்மைப் பார்வைக்கான குவிமையத்தன்மை ஆற்றல் குறைகிறது. சில தீவிரமான குறைபாடுகளில் எந்த தொலைவிலுள்ள பொருளையுமே குவியப்படுத்த இயலாது போகலாம். ஓர் பொருள் கண்ணின் அருகே வரும்போது நலமான கண்ணின் வில்லையானது தனது வலுவை கூட்டிக்கொண்டு பொருளின் படிமத்தை விழித்திரையில் படியச் செய்யும். ஆனால் கருவிழி மற்றும் கண்வில்லையின் வலு குறைந்து இவ்வாறு ஏற்ற இயலாவிடில் எட்டப் பார்வை குறைபாடு ஏற்படுகிறது. இதனால் பொருளின் படிமம் விழித்திரைக்குப் பின்னால் உள்ளதொரு புள்ளியில் குவியப்பட்டு தெளிவின்றித் தெரியும். 
இது முதிய அகவையில் தோன்றும் இதனைப் போன்றே அண்மைப் பொருட்களைக் காணும் தெளிவைக் குறைக்கும் மூப்புப்பார்வையிலிருந்து வேறுபட்டது

இக்குறைபாடு மரபுவழியாக மிகச்சிறிய கண் அல்லது தட்டையான கருவிழியிருப்போருக்கு ஏற்படுகிறது. இதனை குழி வில்லை கொண்ட மூக்குக் கண்ணாடிகள் மூலமோ தொடுவில்லைகள் மூலமோ சரியாக்கலாம்.



</doc>
<doc id="166676" url="https://ta.wikipedia.org/wiki?curid=166676" title="தனுஷ் ஏவுகணை">
தனுஷ் ஏவுகணை

தனுஷ் ஏவுகணை இந்திய கடற்படைக்காக உருவாக்கப்பட்ட ஏவுகணையாகும். இது பிரித்வி ஏவுகணையில் இருந்து தயாரிக்கப்பட்டது. இது 500 கிலோ எடை கொண்ட அணு ஆயுதம் மற்றும் யுத்த தளவாடங்ளை தாங்கி கொண்டு 350 கி.மீ தொலைவில் உள்ள இலக்கை தாக்கி அழிக்கக்கூடியது. இது கப்பல் மற்றும் தரையில் உள்ள இலக்கை தாக்கி அழிக்கும் தன்மை கொண்டது. இந்த ஏவுகணை அக்டோபர் 5, 2012 அன்று ஒரிசா மாநிலத்தையொட்டிய கடற்பரப்பில் கடற்படை கப்பலில் இருந்து வெற்றிகரமாக சோதிக்கப்பட்டது. 


</doc>
<doc id="166680" url="https://ta.wikipedia.org/wiki?curid=166680" title="பால்பகா அஃறிணைப் பெயர்கள்">
பால்பகா அஃறிணைப் பெயர்கள்

பால்பகா அஃறிணைப் பெயர்கள் என்பது ஓர் இலக்கணக் குறியீடு. தமிழில் உள்ள பெயர்ச்சொற்களை உயர்திணைப் பெயர்கள், அஃறிணைப் பெயர்கள் எனப் பகுத்துக் காண்பது மரபு. அவற்றில் அஃறிணையில் ஒன்றன்பால், பலவின்பால் என இரண்டு வகை உண்டு. ஒன்றன் பால், பலவின் பால் என்னும் இரண்டும் அஃறிணைக்கு உரிய பால்கள். 

<poem> "பால் பகா அஃறிணைப் பெயர்கள் பால் பொதுமைய" </poem>

உயர்திணைப் பெயர்களைப் போல அஃறிணைப் பெயர்களுக்குப் பெரும்பாலும் அவற்றின் பால்களைச் சுட்டும் ஈற்று எழுத்துகள் இல்லை. அதனால், அவை ஒருமைக்கும் பன்மைக்கும் பொதுவாகவே வரும். அவற்றை, பால்பகா அஃறிணைப் பெயர்கள் என்பர். சில அஃறிணைப் பெயர்களை ஒன்றன் பாலா, பலவின் பாலா என்று அறிய இயலாது. அவற்றுடன் சேர்ந்துவரும் வினைச்சொல் விகுதி கொண்டே அவை ஒன்றன் பாலா, பலவின் பாலா என்று அறிய முடியும். பறவை, மரம், பனை முதலியவை பால்பகா அஃறிணைப் பெயர்கள் ஆகும். 

<poem>‘கல்வி கரை இல, கற்பவர் நாள்சில
மெல்ல நினைக்கின் பிணிபல’ </poem>

என்ற இச்செய்யுளில் கல்வி, நாள், பிணி என்னும் சொற்கள் ஒன்றன் பாலாக இருக்கின்றன. இவை முறையே இல, சில, பல என்னும் பன்மைப் பயனிலையைக் கொண்டு முடிந்துள்ளன. அஃறிணைப் பெயர்களில் அது, பெரியது என்பன போல இறுதி எழுத்து ஒன்றன் பாலைக் குறிக்கவும். அவை, பெரியவை என்பன போல இறுதி எழுத்துப் பலவின்பாலைக் குறிக்கவும் அமைந்தது போல, கல்வி, நாள், பிணி என்னும் சொற்களில் அமையவில்லை. ஆகவே, இவற்றைப் பால்பகா அஃறிணைப் பெயர்கள் என்று கூறுவர். மாடு, காடு, மரம், செடி, கடல், மலை, பறவை போன்றன எல்லாம் பால்பகா அஃறிணைப் பெயர்களே ஆகும்.

மாடு, காடு, மரம், செடி, கடல், மலை, பறவை போன்ற இப்பெயர்கள் ஒருமையா, பன்மையா என்பதை முடிக்கும் சொல்லே (பயனிலையே) வரையறுக்கும். வினையும் பெயரும் இவற்றுக்கு வினை முடிவாக அமையும்

எடுத்துக்காட்டு:


இவற்றில் அது, அவை என்ற சுட்டுப் பெயர்கள் பயனிலையாக வந்தன.

இங்கு முடிக்கும் வினையாலும், பெயராலும் மாடு தன் பாலை உணர்த்திற்று. பாம்பு ஊர்ந்தன, மரம் வளர்ந்தன, மாடு வந்தன, பறவை பறந்தன. ஆகியவற்றில் சேரும் வினையால்(வந்தன, பறந்தன, ஊர்ந்தன, வளர்ந்தன என்பவை வினைச் சொற்கள்) பன்மை ஆயின. 
மாடு அவை, பாம்பு அவை, மரம் அவை பறவை அவை எனச் சேரும் பெயரால் பன்மை ஆயின.
இத்தகைய வினையும் பெயரும் பயனிலையாக வருவது மட்டுமல்லாமல், அஃறிணைப் பெயருக்கு முன்னும் வந்து ஒருமை பன்மையினை உணர்த்தும்.
எடுத்துக் காட்டு


என, வினைச்சொல் அஃறிணைப் பெயருக்கு முன்வந்து பன்மையைக் காட்டின.

இங்கு, பெயர்ச்சொல் அஃறிணைப் பெயருக்கு முன்வந்து பன்மையைக் காட்டின.
மேலே குறிப்பிடப்பட்ட பெயர்களை, ஒருமைக்கும் பன்மைக்கும் ஒன்றாகவே பயன்படுத்துகிறோம். தற்காலத்தில் பேசும்போதும் எழுதும்போதும் மேலே காணும் பெயர்களைப் பன்மையில் குறிப்பிடும்போது பன்மைக்குரிய ‘கள்’ விகுதி சேர்த்துப் பறவைகள் மரங்கள் எனப் பயன்படுத்துவதும் உண்டு

களிறு என்னும் சொல் ஒரு களிற்றைக் குறிக்குமாயின் அது ஒன்றன்பால். பல களிற்றைப் குறிக்குமாயின் அது பலவின்பால். களிறு என்னும் ஒருமைச் சொல்லும் வேறு சில ஒருமைச் சொற்களும் பன்மையைக் குறிக்கும் வகையில் பயன்படுத்தப்பட்டுள்ளன. 

என வருவது காணலாம். இவ்வாறு வருவனவற்றைப் பால்பகா அஃறிணைப் பெயர்கள் என்கின்றனர்.


</doc>
<doc id="166681" url="https://ta.wikipedia.org/wiki?curid=166681" title="அகமதியா">
அகமதியா

அகமதியா "(Ahmadiyya)" என்பது 19 ஆம் நூற்றாண்டின் இறுதிப்பகுதியில் பிரித்தானிய இந்தியாவில் தோற்றம் பெற்ற ஓர் இசுலாமிய சீர்திருத்த இயக்கம் ஆகும். பஞ்சாப் மாகாணத்தில் வாழ்ந்த மிர்சா குலாம் அகமது (1835-1908) இந்த இயக்கத்தின் முன்னோடி ஆவார். முகம்மது நபிக்குப் பிறகு வந்த இறைத்தூதராகத் தன்னை இவர் அறிவித்தார். மிர்சாவை இறைத்தூதர் என நம்புவதன் மூலம் முகம்மது நபியே இறுதி இறைத்தூதர் என்ற பெரும்பான்மை முஸ்லிம்களின் நம்பிக்கையிலிருந்து அகமதியர்கள் மாறுபடுகின்றனர். இதனால் பல இஸ்லாமிய நாடுகளில் அகமதியர்கள் முஸ்லிம்களாக ஏற்று கொள்ளப்படுவதில்லை. இந்தியா அரசு இவர்கள் முஸ்லிம்களாகவே கருதிகிறது. அகமதியா இயக்கம் 200 நாடுகளில் பரவியிருக்கிறது. உலகில் உள்ள 106 கோடி முஸ்லிம்களில் அகமதியர்கள் எண்ணிக்கை 1.25% ஆக உள்ளனர். 
உலகில் அதிக அளவிலான அகம்மதியர்கள் வாழும் நாடு பாகிஸ்தான். ஏறத்தாழ இரண்டு முதல் ஐந்து மில்லியன் அகம்மதியர்கள் வாழ்கின்ற போதிலும் அந்நாடு அவர்களை இசுலாமியர் என ஏற்றுக்கொள்வதில்லை. அவர்களின் பள்ளிவாசல்களை மசூதிகள் என ஏற்றுக் கொள்வதில்லை. அகம்மதியர்களை இசுலாமியர் அல்லாதோர் எனக் குறிக்க அந்நாட்டு அரசியலமைப்புச் சட்டத்தில் திருத்தம் செய்யப்பட்டது. நோபெல் பரிசு பெற்ற இயற்பியலாளர் அப்துஸ் சலாம் அகமதியர் என்பதால் அவரது கல்லறையில் இருந்து முஸ்லீம் என்ற வார்த்தை நீக்கப்பட்டது. 
பாக்கித்தானில் உள்ள அகமதியர்கள் நன்கு படித்தவர்கள். சட்டம், பொறியியல், மருத்துவம், கட்டிடக்கலை என்று எல்லா துறைகளிலும் வல்லவர்களாக உள்ளனர். பாக்கித்தானின் பொருளாதாரத்துக்கு இவர்களின் பங்கு குறிப்பிடத்தக்கதாக உள்ளது. ஒட்டுமொத்த பாகிஸ்தானில் எழுத்தறிவு பெற்றவர்கள் 30% அதேசமயம் அகமதியர்கள் 100% எழுத்தறிவு கொண்டவர்களாக உள்ளனர்.
28.05.2010 அன்று லாகூரில் உள்ள அகம்மதியர்களின் தொழுகையிடத்தில் ஆயுததாரிகள் நடத்திய தாக்குதலில் 95 பேர் மரணமடைந்தனர்; நூற்றுக்கும் மேற்பட்டோர் காயமுற்றனர்.

வங்காள தேசத்திலும் அகமதியர்கள் முஸ்லீம்களாக கருதப்படுவதில்லை. அகமதியா இயக்கத்தினரின் ஊடக வெளியீடுகள் அனைத்தும் தடை செய்யப்பட்டுள்ளன. அகமதியர்கள் இறைமறுப்பாளர்களாகவே கருதப்படுகின்றனர். 

இந்தியாவில் அகமதிய இயக்கத்தினர் இந்தியச் சட்டத்தின் அடிப்படையில் முஸ்லீம்களாகவே கருதப்படுகின்றனர். கேரள உயர்நீதிமன்றத் தீர்ப்பு ஒன்றும் அகமதியரை முஸ்லீம் என உறுதி செய்துள்ளது. அகமதியர்களின் வழிபாட்டு உரிமைக்கு எந்தவிதத் தடையும் இந்தியாவில் இல்லை.

ஆசாத், ஜம்மு காஸ்மீர் கவுன்சில் இவர்களை முஸ்லிம்கள் என ஏற்க முடியாது என அறிவித்துள்ளது.



</doc>
<doc id="166689" url="https://ta.wikipedia.org/wiki?curid=166689" title="ராவலா மண்டீ">
ராவலா மண்டீ

ராவலா மண்டீ ராஜஸ்தானில் உள்ள ஸ்ரீ கங்காநகர் மாவட்டத்தின் ஒரு சிறிய நகரம். ராவலா மண்டீ தார் பாலைவனத்தில் உள்ள நகரம். இது அனூப்கர் கால்வாயை ஒட்டி அமைந்துள்ளது.


</doc>
<doc id="166698" url="https://ta.wikipedia.org/wiki?curid=166698" title="ஈ. கிருஷ்ண ஐயர்">
ஈ. கிருஷ்ண ஐயர்

ஈ. கிருஷ்ண ஐயர் (ஆகத்து 9, 1897 - சனவரி 1968) இந்திய வழக்கறிஞரும், விடுதலைப் போராட்ட வீரரும் ஆவார். பரதநாட்டிய வரலாற்றிலே ஒர் இக்கட்டான காலகட்டத்தில் வாழ்ந்து அக் கலைக்கு பெரும் தொண்டாற்றியவர். சட்ட பூர்வமாக ஒழிக்கப்படும் நிலையிலிருந்த "சதிர்" ஆட்டத்திற்குப் "பரதநாட்டியம்" எனப் பெயர் சூட்டி அது மேலும் வளரச் செயற்பட்டார்.

தமிழ்ப் பிராமணக் குடும்பத்தில் சென்னை மாகாணம் கல்லிடைக்குறிச்சியில் பிறந்தவர். இவரது பெற்றோருக்கு 14 பிள்ளைகளில் இவர் 8வது பிள்ளை. ஆரம்பக் கல்வியை அம்பாசமுத்திரம் உயர்நிலைப் பள்ளியில் பயின்று, பின்னர் சென்னை கிருத்துவக் கல்லூரியில் படித்துப் பட்டம் பெற்றார். சென்னை டாக்டர் அம்பேத்கர் அரசு சட்டக் கல்லூரியில் சட்டம் பயின்று சென்னை உயர்நீதிமன்ற வழக்கறிஞராக 1943 வரை பணியாற்றினார்.

1930களில் இந்தியத் தேசியக் காங்கிரசில் இணைந்து விடுதலைப் போராட்டங்களில் பங்குபற்றினார். சுப்பிரமணிய பாரதியாரின் பாடல்களைப் பிரபலப் படுத்தினார்.


</doc>
<doc id="166699" url="https://ta.wikipedia.org/wiki?curid=166699" title="தோ. ஜம்புகுமாரன்">
தோ. ஜம்புகுமாரன்

தோ. ஜம்புகுமாரன் (பிறப்பு: மே 19, 1934) என்பவர் ஒரு தமிழக எழுத்தாளர். சென்னையில் வசித்து வரும் இவர் தமிழில் முதுகலைப் பட்டமும், கல்வியியலில் இளங்கலைப் பட்டமும், புலவர் பட்டமும் பெற்று, தலைமைத் தமிழாசிரியராகவும், உதவித் தலைமையாசிரியராகவும் பணியாற்றியவர். இவர் எழுதிய ""பார்சுவநாத காவியம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் மரபுக்கவிதை எனும் வகைப்பாட்டில் பரிசு பெற்றிருக்கிறது.



</doc>
<doc id="166701" url="https://ta.wikipedia.org/wiki?curid=166701" title="நந்திவர்மன் ஜீவன்">
நந்திவர்மன் ஜீவன்

நந்திவர்மன் ஜீவன் என்பவர் ஒரு தமிழக எழுத்தாளர். மதுரை அனுப்பானடியில் பிறந்த இவர் வழக்குரைஞர் பட்டம் பெற்றவர். வழக்குரைஞர், நாடகநடிகர், நாடக ஆசிரியர், நாடகத் தயாரிப்பாளர், நாடக இயக்குநர், திரைப்பட இயக்குநர் என பல சிறப்புகளைப் பெற்ற இவர் குடியரசுத் தலைவர் விருது பெற்ற மோகமுள் மற்றும் பாரதி திரைப்படங்களிலும், முகம் திரைப்படத்திலும் உதவி இயக்குநராகப் பணியாற்றியிருப்பதுடன் முக்கிய வேடங்களிலும் நடித்திருக்கிறார். இவர் எழுதிய ""மாவீரன் சுந்தரலிங்கத் தேவேந்திரர்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் நாடகம் (உரைநடை, கவிதை ) எனும் வகைப்பாட்டில் பரிசு பெற்றிருக்கிறது.



</doc>
<doc id="166704" url="https://ta.wikipedia.org/wiki?curid=166704" title="சே. மாணிக்கம்">
சே. மாணிக்கம்

சே. மாணிக்கம் (பிறப்பு: சூலை 2, 1946) என்பவர் ஒரு தமிழக எழுத்தாளர். சிவகங்கை மாவட்டம் திருப்பத்தூர் எனும் ஊரில் வசித்து வரும் இவர் தமிழில் முதுகலைப் பட்டமும், கல்வியியலில் இளங்கலைப் பட்டமும், புலவர் பட்டமும் பெற்று தமிழாசிரியராகப் பணியாற்றி ஓய்வு பெற்றவர். 10 நூல்களையும், 3 கவிதைத் தொகுப்புகளையும் வெளியிட்டுள்ளார். 2002 ஆம் ஆண்டில் [தமிழ்நாடு அரசு|தமிழ்நாடு அரசின்]] சமூகநலத் துறை சார்பில் உடல் ஊனமுற்றோருக்கான சிறந்த பணியாளர் விருது பெற்றிருக்கிறார். இவர் எழுதிய ""பழைய கதைகளில் புதிய பார்வை"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் சிறுவர் இலக்கியம் எனும் வகைப்பாட்டில் பரிசு பெற்றிருக்கிறது.



</doc>
<doc id="166708" url="https://ta.wikipedia.org/wiki?curid=166708" title="கலைமாணி (சீன அறிவிப்பாளர்)">
கலைமாணி (சீன அறிவிப்பாளர்)

கலைமாணி என்பவர் சீனா, பீஜிங்கில் ஒலிப்பரப்பாகும் சீனத் தமிழ் வானொலியின் தமிழ் அறிவிப்பாளராகப் பணி புரிபவர் ஆவார். இவர் ஒரு சீனராவார். இருப்பினும் சீனத் தமிழ் வானொலியில் பணியாற்றுவதற்கென்றே தமிழ் மொழியைக் கற்ற இவர், தனது பெயரையும் தமிழ்ப் பெயராக "கலைமாணி" என சூட்டிக்கொண்டு பணியாற்றி வருகிறார். தமிழ் மொழியை இயல்பாக பேசவும் கூடியவர்.

இவரது தமிழ் ஒலிப்பு, தாய்மொழி தமிழரின் ஒலிப்பில் இருந்து சற்று வேறுபட்டதாக இருந்தபோதிலும், தமிழ் மொழியில் பிறமொழி கலப்பின்றி பேசுவது ஒரு தனிச்சிறப்பாகும். 


</doc>
<doc id="166713" url="https://ta.wikipedia.org/wiki?curid=166713" title="சௌரி சௌரா">
சௌரி சௌரா

சௌரி சௌரா ("Chauri Chaura") என்பது இந்தியாவில் உள்ள உத்தரப் பிரதேச மாநிலத்தின் கோரக்பூர் அருகில் உள்ள ஒரு நகரம். 1922 பிப்ரவரியில் மகாத்மா காந்தி முன்னின்று நடத்திய ஒத்துழையாமை இயக்கத்தில் வன்முறை பரவியது. இதனால் அதிர்ச்சி அடைந்த காந்தி, இயக்கம் வன்முறைப் பாதையில் செல்வதை விரும்பாமல் அதனை நிறுத்திக் கொள்வதாக அறிவித்தார். வன்முறை ஓயும் வரை மூன்று வாரங்கள் உண்ணாநிலைப் போராட்டமொன்றை நடத்தினார். சௌரி சௌரா போராட்டத்தில் பொதுமக்கள் மூன்று பேர் கொல்லப்பட்டதால் ஏற்பட்ட வன்முறையில் சிலர் காவல் நிலையத்தை எரித்து 22 காவல்துறையினர் கொல்லப்பட்ட நிகழ்வினால் இந்நகரம் மிகவும் அறியப்படுகிறது. . அதன் காரணமாக 228 பேர் கைது செய்யப்பட்டனர். 6பேர் போலீஸ் காவலில் இறந்தனர். 172 பேருக்குத் தூக்குத் தண்டனை விதிக்கப்பட்டது. காந்திஜி வழக்கம் போல் இது பற்றி ஆங்கிலேயருக்கு எதிராக எந்த வித எதிர்ப்பும் தெரிவிக்கவில்லை. மூன்று பேர் கொல்லப்பட்டால் அது வன்முறை. ஆனால் 172 பேருக்குத் தூக்குத்தண்டணை விதிக்கப்பட்டால் அதை ஏற்றுக்கொள்ள வேண்டும். ஆனால் மானவேந்திரனாத் ராய் (நரேன் பட்டாச்சார்யா) என்ற கம்யூனிஸ்ட் தலைவர் ஒரு பெரும் வேலை நிறுத்தப் போராட்டத்தை அறிவித்தார். பின்னர் அலகாபாத் உயர் நீதி மன்றம் 19 பேருக்குத் தூக்குத் தண்டனை விதித்தது. 110 பேருக்கு ஆயுள் தண்டனையும் மற்றவர்களுக்குக் கடுங்காவல் தண்டனையும் விதித்தது.


</doc>
<doc id="166715" url="https://ta.wikipedia.org/wiki?curid=166715" title="பழையன் மாறன்">
பழையன் மாறன்

பழையன் மாறன் சங்ககாலப் பாண்டிய மன்னர்களில் ஒருவன். இவன் கூடல் எனப்பட்ட மதுரையில் இருந்துகொண்டு பாண்டிய நாட்டை ஆண்டவன். இவன் காலத்தில் சோழ மன்னன் கிள்ளிவளவன் இந்த மாறனின் தலைநகர் கூடலை தாக்கினான். கூடல் கிள்ளிவளவனுக்கு வேற்றுப்புலம். ஏதில் மன்னரின் பகைமன்னரின் ஊர். என்றாலும் சோழன் வென்றான். மாறனின் குதிரைகளையும், யானைகளையும் கைப்பற்றிக்கொண்டான். இதனை அறிந்த சேர மன்னன் கோதை மார்பன் மகிழ்ந்தான்.


</doc>
<doc id="166719" url="https://ta.wikipedia.org/wiki?curid=166719" title="கோதை மார்பன்">
கோதை மார்பன்

கோதை மார்பன் சங்ககாலச் சேர மன்னர்களில் ஒருவன். கிள்ளிவளவன் என்னும் சோழ அரசன், பழையன் மாறன் என்னும் பாண்டியனை வென்று அவனது படையிலிருந்த குதிரைகளையும், யானைகளையும் கைப்பற்றிக்கொண்டபோது, இந்தச் சேரன் மகிழ்ச்சியில் திளைத்தான். 


</doc>
<doc id="166726" url="https://ta.wikipedia.org/wiki?curid=166726" title="விலாசம் (சிற்றிலக்கியம்)">
விலாசம் (சிற்றிலக்கியம்)

விலாசம் என்பது தமிழ் சிற்றிலக்கிய வகைகளுள் ஒன்றாகும். விலாச இலக்கிய வகைகளில் அதிகம் வசனங்கள் மற்றும் பாடல்களும் கொண்டவை இருப்பதால் விலாச நாடகம் என்றும் இதனை அழைக்கின்றனர். 

"விலாசம்' என்பதற்கு "விரிவாக உரைப்பது' என்பது பொருளாகும். இச்சொல்லுக்கு விளையாட்டு, குறியீடு, அழகு எனப் பொருள் தருகிறது கழகத் தமிழ் அகராதி.

சக்திபெருமாள் எழுதிய தமிழ் நாடக வரலாறு நூலில் இது பின்வருமாறு வரையறுக்கப்பட்டுள்ளது:

வீரமாமுனிவர் தன்னுடைய சதுரகராதி நூலில் "அகவல், வெண்பா, தரவு, கொச்சகம், கலித்துறை, கழிநெடில் விருத்தம், கலிவிருத்தம் ஆகிய செய்யுள்களை இடையிடைக் கூறிச் சிந்து முதலிய நாடகத் தமிழால் பாடுவது பவனி விலாசம்" என்று கூறியுள்ளார்.

விலாச இலக்கண வகையானது சிற்றிலக்கியங்களுள் ஒன்றாகும். ஆனால் தமிழின் 96 வகையான மரபுசார் சிற்றிலக்கியத் தொகைகள் பலவற்றில் இது இடம் பெறவில்லை. சதுரகராதி, பொருட்டொகை நிகண்டு ஆகிய பிரபந்தத் தொகைகள் மட்டுமே இதனைக் குறிப்பிடுகின்றன. கோவை, தூது போன்ற சிற்றிலக்கியங்களின் தாக்கம் அதிகமாக விலாச நாடக நூல்களில் காணக்கிடைக்கிறது. 

நாடகங்களின் அமைப்பில் பெரும்பாலான விலாசங்கள் கிடைக்கப்பெற்றாலும், கலி வெண்பாவால் மட்டுமே அமைந்த விலாசங்களும் கிடைத்துள்ளன. இதனால் நாடக இலக்கிய வகையில் மட்டுமே விலாசங்களை ஒதுக்கிவைக்க இயலாது. பல்வேறு வகையான யாப்புகளில் எழுதப்பட்ட விலாசங்களும், சிலேடை, மடக்கு, திரிபு போன்ற அமைப்புடைய விலாசங்களும் கிடைத்துள்ளன.

பல விலாச நாடகங்கள் மேனாட்டு நாடக முறைகளைப் பின்பற்றி அங்கம், களம் போன்ற அமைப்புகளுடன் அமைந்துள்ளன. சில விலாசங்கள் பல்வேறு வகையான இசைப் பாடல்களையும், விருத்தங்களையும், இடையிடையே வசனங்களையும் பெற்று அமைந்துளன. தெருக்கூத்தைப் போன்றே அமைந்துள்ள நாடக விலாசங்களும் உண்டு.

1950 இல் பதிப்பிக்கப்பட்ட சங்கர விலாசத்தின் நூலின் பதிப்புரையில், அது 350 ஆண்டுகளுக்கு முன்னர் எழுதப்பட்டதாகக் குறிப்பிடப்பட்டுள்ளதிலிருந்து பதினாறாம் நூற்றாண்டில் விலாசங்கள் எழுதப்பட்டன என்பது புலனாகிறது. இப்போது கிடைக்கும் விலாசங்களில் மிகப்பெரும்பாலானவை 17-19 நூற்றாண்டுகளில் எழுதப்பட்டன.

விலாசம் இலக்கியங்கள் - முனைவர் ச.வனிதா தொகுத்திருக்கும் நூல்.




</doc>
<doc id="166732" url="https://ta.wikipedia.org/wiki?curid=166732" title="வாதவூரன் (நாடகம்)">
வாதவூரன் (நாடகம்)

வாதவூரன் என்பது 2012 இல் மேடையேற்றப்பட்ட ஒரு தமிழ்ப் பக்தி இசை நாடகம் ஆகும். இது மாணிக்கவாசகர் கதையை அடிப்படையாகக் கொண்டது. இதனை சிரத்தா குழுவினர் அரங்கேற்றினர்.



</doc>
<doc id="166736" url="https://ta.wikipedia.org/wiki?curid=166736" title="லீஸ் இளநட்சத்திர விளையாட்டுக் கழகம்">
லீஸ் இளநட்சத்திர விளையாட்டுக் கழகம்

லீஸ் இளநட்சத்திர விளையாட்டுக் கழகம் ("SC Tamil Youngstar Lyss, Switzerland") 1991 ஆம் ஆண்டில் சுவிட்சர்லாந்தின் பேர்ன் மாநிலத்தில் அமைந்துள்ள லீஸ் நகரில் ஒரு சில சுவிட்சர்லாந்து வாழ் இலங்கை புலம்பெயர்ந்தோரால் அமைக்கப்பட்ட உதைப்பந்தாட்டக் கழகமாகும். புலம்பெயர்ந்த தமிழரிடையே உதைபந்தாட்ட திறமையை முறைப்படி வளர்த்தெடுக்க நிறுவப்பட்டது இந்த கழகம். இதற்கமைய 9 வயது முதல் 21 வயதும் அதற்கு மேல்பட்ட வயதினருமாக உதைபந்தாட்ட வீரர்களை உருவாக்கும் நோக்கோடு வளர்த்தெடுக்கப்பட்டு இன்று பல வயதொத்த அணிகளை தன்னகத்தே கொண்டுள்ளது. இளம்தமிழர் அணிகள், வயது வந்தோர் அணிகளென சுமார் 13 பிரிவுகளைக் கொண்டு இயங்கி வருகின்றது.

இந்த உதைப்பந்தாட்டக் கழகத்தில் 9, 11, 13, 15, 17, 21, 21 வயதினருக்கு மேல் (3 அணிகள்), 35 வயதினருக்கு மேல் மற்றும் மகளிர் அணிகள் (2 அணிகள்) எனப் பல பிரிவுகள் உள்வாங்கப்பட்டுள்ளன. இந்த கழகத்தைச் சேர்ந்தவர்கள் உதைப்பந்தாட்டத்தில் மட்டுமன்றி மெய்வல்லுநர் போட்டிகள், சுதேச விளையாட்டான தாச்சி போன்றவற்றிலும் சிறந்து விளங்குகிறார்கள்.

வளர்ந்தோர் உதைப்பந்தாட்ட அணி 1995 ஆம் ஆண்டுல் நிறுவப்பட்டது. இவ்வணியில் 36 பேர் உறுப்பினராக உள்ளனர். கழக நிறம்: மஞ்சள் மற்றும் கருப்பு. 
சீருடை: மஞ்சள் மேலங்கி, கருப்பு கால்சட்டை, மஞ்சள் அல்லது கறுப்பு காலுறை.
1996 முதல் கட்டமைக்கப்பட்ட இந்த அணி 2000 ஆண்டின் பின்னர் சுவிட்சர்லாந்தின் பலம் மிக்க ஒரு அணியாக திகழ்ந்து வருகிறது. முக்கியமாக 2012 ஆம் ஆண்டில் அது பங்கு பற்றிய எல்லா பதினான்கு சுற்றுப் போட்டிகளிலுமே இறுதியாட்டத்துக்கு வந்ததுடன் 9 இல் வெற்றி பெற்று முதலாம் இடத்தை தக்க வைத்தது. முக்கியமாக 2012 ஆம் ஆண்டில் நடைபெற்ற சவால் மிக்க தமிழீழக் கிண்ணத்துக்கான ஐரோப்பிய ரீதியாலான போட்டிகளில் பங்கு பற்றி முதலாம் இடத்தை கைப்பற்றியது.

சுவிட்சர்லாந்தின் தமிழர் உதைபந்தாட்ட சம்மேளனத்தின் கணிப்பின் அடிப்படையில் தர நிலை வரிசையில் அது முதலாம் இடத்தை அடைந்திருகிறது. இது ஐரோப்பிய நாடுகளான செருமனி, பிரான்சு, டென்மார்க். நெதர்லாந்து, இங்கிலாந்து போன்ற நாடுகளில் நடைபெறும் சுற்றுப் போட்டிகளிலும் பங்கு பற்றியது. இந்த அணியின் தற்போது ஆடுகளத்தில் இருக்கும் வீரர்கள் ஐரோப்பிய விளையாட்டுத் தரத்தைப் பின்பற்றி 9.11.13.15 வயது பிரிவிலேயே சேர்த்துக் கொள்ளப்பட்டு வளர்த்தெடுக்கப்பட்டு பெரியோர் அணிக்காக உருவாக்கப்பட்டு வந்தவர்களாவர்.



</doc>
<doc id="166739" url="https://ta.wikipedia.org/wiki?curid=166739" title="முகமது அடில் ஷா">
முகமது அடில் ஷா

இந்தியாவை சுல்தான் மரபினைச் சேர்ந்தவர்கள் பலர் ஆண்டு உள்ளனர். சிந்த் சுல்தான்கள், டெல்லி சுல்தான்கள், மாபர் சுல்தான்கள், பீஜப்பூர் சுல்தான்கள் ஆகியோர் குறிப்பிடத்தக்க சுல்தான் மரபினர் ஆவர். பீஜப்பூர் சுல்தான் முகமது அடில் ஷா ("Mohammed Adil Shah") இந்திய வரலாற்றிலும் தமிழக வரலாற்றிலும் குறிப்பிடத்தக்க ஒரு நபர் ஆவார். வடக்கே பீஜப்பூரைத் தலைநகராகக் கொண்டு இவர் ஆட்சி செய்தாலும் தென்னிந்தியாவில் இவர் தனது ஆளுகையைச் சில இடங்களில் நிறுவினார்.

கி.பி 1646 ல் விஜயநகரப் பேரரசின் அரசன் ஸ்ரீரங்கன் ஒரு மாபெரும் தோல்வியைச் சந்தித்தான். அவனது இந்த தோல்வி தமிழகத்தில் இருந்த அனைத்து நாயக்க அரசுகளையும் ஆட்டம் காண வைத்தது. முக்கியமாக விஜய நகரப் பேரரசின் விசுவாசிகளான தஞ்சை நாயக்கர்கள் பாதுகாப்பற்ற நிலைக்கு வந்தனர். 

தஞ்சை நாயக்கர்களின் இந்த நிலையை அறிந்த அடில்ஷா அவர்களை தனக்குக் கப்பம் கட்டும்படி செய்தார். கி.பி 1649ல் பீஜப்பூர் படை செஞ்சியை போரிட்டு வென்றது.

பிஜப்பூர் சுல்தானகத்தை ஆட்சி செய்த முகமது அடில் ஷா அடக்கம் செய்யப்பட்டுள்ள இடம் கர்நாடகா மாநிலத்தில் பிஜப்பூர் மாவட்ட தலைநகர் பிஜப்பூர் நகரில் உள்ள கோல் கும்பாஸ் ஆகும்.இந்த அடக்கத்தலம் கி.பி.1656 இல் யாகூத் என்ற கட்டிடக்கலை நிபுணரால் கட்டப்பட்டது. இது தக்காண சுல்தானகம் கட்டிடக்கலை பாணியில் கட்டப்பட்டது.


</doc>
<doc id="166742" url="https://ta.wikipedia.org/wiki?curid=166742" title="கதைகூறல்">
கதைகூறல்

கதைகூறல் என்பது, நிகழ்வுகளைச் சொற்கள், படங்கள், ஒலிகள் என்பவற்றின் மூலம் இன்னொருவருக்குச் வெளிப்படுத்துவது ஆகும். பெரும்பாலும் கதைகளைக் குறித்த நேரத் தேவைக்குப் பொருத்தமான உத்திகளுடனும், அலங்காரங்களுடனும் கூறுவது வழக்கம். பொழுதுபோக்குக்காகவும், கல்வி, பண்பாட்டுக் காப்பு, ஒழுக்க நெறிகளை உணர்த்துதல் போன்ற தேவைகளுக்காகவும் கதைகளைப் பரிமாறிக் கொள்வது எல்லாப் பண்பாடுகளிலும் காணப்படுகின்றது. கதைகள், கதைகூறல் ஆகியவற்றில் கதைக்கரு, கதைமாந்தர், விடய நோக்குநிலை என்பன முக்கிய கூறுகளாக அமைகின்றன.

மிகப் பழைய கதைகூறல் முகபாவம், உடலசைவுகள், உணர்ச்சி வெளிப்பாடு ஆகியவற்றுடன் கூடிய வாய்மொழி வடிவமாக இருந்திருக்கக்கூடும். சமயச் சடங்குகளுக்குப் பயன்பட்டதுடன், குகை ஓவியங்கள், பல பழங்காலப் பண்பாடுகளில் ஒரு கதைகூறல் வடிவமாகவும் இருந்திருக்கலாம். கதை கூறுபவர் கதையை ஞாபகத்தில் வைத்திருப்பதற்கு உதவியாக ஆசுத்திரேலியப் பழங்குடியினர் குகைச் சுவர்களில் கதைகளிலிருந்து குறியீடுகளை வரைந்துள்ளனர். இவற்றை வைத்து, மனித இருப்புக்கான விளக்கமும் பொருளும் புலப்படும் வகையில் ஞாபகத்தில் இருந்தும், புதிதாக இயற்றியும், வாய்மொழி விபரம், இசை, குகை ஓவியம், ஆடல் ஆகியவற்றைப் பயன்படுத்திக் கதைகள் கூறப்பட்டன.

எழுத்தின் அறிமுகத்துடனும், நிலையானவையும், இடத்துக்கு இடம் எடுத்துச் செல்லக்கூடியனவுமான ஊடகங்களின் துணையுடனும், கதைகளைப் பதிவு செய்து உலகின் பல்வேறு பகுதிகளுடனும் பகிர்ந்து கொள்ளலாயினர். கதைகளை மரம், மூங்கில், தந்தம், எலும்புகள், மட்பாண்டம், களிமண் தகடுகள், கல், ஓலை, தோல், துணி, காகிதம், பட்டு போன்ற ஊடகங்களில் எழுதியும், செதுக்கியும், ஓவியங்களாக வரைந்தும் வைத்ததுடன், ஒளிப்படத் தகடுகளிலும், எண்ணிம ஊடகங்களிலும் பதிவு செய்தும் வருகின்றனர். எழுத்துமூல ஊடகங்களும் ஒளிபரப்பு ஊடகங்களும் உலகம் முழுவதும் பிரபலமாக உள்ள போதும், வாய்மொழியாகக் கதைகள் கூறும் வழக்கம் இன்னமும் இருந்து வருவதுடன், ஞாபகத்திலிருந்தே கதைகள் ஒரு தலைமுறையில் இருந்து அடுத்த தலைமுறைக்குக் கையளிக்கப்பட்டு வருகின்றன.

தற்காலக் கதைகூறல் பரந்த நோக்கெல்லை கொண்டது. தேவதைக் கதைகள், நாட்டார் கதைகள், தொன்மங்கள், மரபுக் கதைகள் போன்ற மரபுவழிக் கதைகூறல் வடிவங்களோடு, தற்கலத்தில் கதைகூறல், வரலாறு, தனிமனித விபரங்கள், அரசியல், புதிய பண்பாட்டு நெறிமுறைகள் போன்றனவும் கதைகூறலில் இடம்பெறுகின்றன. தற்காலக் கதைகூறல் கல்வி நோக்கங்களை அடைவதற்காகவும் பெருமளவில் பயன்பட்டு வருகின்றது.


</doc>
<doc id="166743" url="https://ta.wikipedia.org/wiki?curid=166743" title="தாருகாபுரம்">
தாருகாபுரம்

தாருகாபுரம் (ஆங்கிலம் : ) இது இந்திய மாநிலமான தமிழ்நாட்டில் திருநெல்வேலி மாவட்டம், சிவகிரி வட்டம், வாசுதேவநல்லூர் ஊராட்சி ஒன்றியத்தில் உள்ள ஊர் ஆகும்.

அருள்மிகு மத்தியஸ்தநாதசுவாமி திருக்கோயில். தென்பாண்டி நாட்டின் பஞ்ச பூத தலங்களில் ஒன்றான நீர் தலம் என இவ்வூர் குறிப்பிடப்படுகின்றது. பஞ்ச பூதங்களில் ஒன்று நீர். இவ்வாலய கருவறையிலுள்ள லிங்கத் திருமேனியைச் சுற்றி எப்போதும் நீர் சூழ்ந்திருக்கும். எனவே இது நீர்த்தலம் எனப்படுகிறது.

சிவபெருமானின் அம்சமான தட்சிணாமூர்த்தி, இக்கோவிலில் நவகிரகங்களையும் தன்னகத்தே கொண்டு விளங்குவதால், இங்கே தனியாக நவகிரக சந்நிதி இல்லை. தட்சிணாமூர்த்தியை வழிபட்டாலே நவகிரகங்களின் அருளையும் சேர்த்துப் பெறலாம் என்பது தொன்நம்பிக்கை.

முற்காலத்தில் மனதைக் குளிர்விக்கும் அற்புத வளங்களோடு விளங்கிய இந்தப் பகுதி தாருகாவனம் எனப்பட்டது. மன்னர்களும் தவயோகிகளும் மக்களும் இளைப்பாறிச் செல்லும் எழிலார்ந்த பகுதியாக விளங்கிய இது, சேர- சோழ- பாண்டிய நாடுகளின் எல்லையில் இருந்தது. அதனால் இதைக் கைப்பற்ற மூவேந்தர்களுக்கிடையே அடிக்கடி சண்டை மூண்டு வந்தது.

இறுதியாக தங்கள் பிரச்சினையைத் தீர்க்க வல்லவர் மாமுனியான அகத்தியர் ஒருவரே என்னும் முடிவுக்கு வந்தவர்கள், அகத்தியரைக் காண தென்திசை நோக்கிப் பயணமானார்கள். அவ்வாறு வரும்போது தாருகாவனத்தில் இளைப்பாறினார்கள்.

அப்போது அங்கு வந்த ஒரு முனிவர் நீங்கள் சம்மதித்தால் நான் மத்தியஸ்தராக இருந்து உங்கள் பிரச்சினையைத் தீர்த்து வைக்கிறேன் என்றார். மூவரும் தங்களுக்குள் ஆலோசித்து, முனிவரின் தீர்ப்பை ஏற்பதாகக் கூறினர்.

சோழ மன்னா, நீ வாய்க்கால் பகுதிகளை வைத்துக்கொள். சேர மன்னா, நீ ஏரிப் பகுதிகளை வைத்துக்கொள். பாண்டிய மன்னா, நீ குளங்கள் உள்ள பகுதிகளை வைத்துக்கொள் என்று கூறிய முனிவர் மறுகணம் மறைந்து போனார். அவர் நின்றிருந்த இடத்தில் ஒரு சிவலிங்கம் காட்சியளித்தது. இதைக் கண்டு மெய்சிலிர்த்த மூவேந்தரும் சுயம்பு லிங்கமான ஈசனுக்கு அங்கேயே கோவிலும் எழுப்பினர்.

மாமன்னர்களின் மனப் பிணக்கைத் தீர்த்து வைத்ததால் இத்தல ஈசன் பிணக்கறுத்த மகாதேவர், மத்தியஸ்த நாதர் என்னும் திருப்பெயர்களில் வழங்கப் பெறுகிறார்.



</doc>
<doc id="166756" url="https://ta.wikipedia.org/wiki?curid=166756" title="பாரிஸ் பல்கலைக்கழகம்">
பாரிஸ் பல்கலைக்கழகம்

பாரிஸ் பல்கலைக்கழகம் (பிரெஞ்சு: Université de Paris) பிரான்சுத் தலைநகர் பாரிசில் அமைந்துள்ளது. ஐரோப்பாவில் தோற்றுவிக்கப்பட்ட மூத்தப் பல்கலைக்கழகங்களில் இதுவும் ஒன்று. 12 ஆம் நூற்றாண்டின் நடுவே நிறுவப்பட்டாலும், 1160 மற்றும் 1250 ஆகிய ஆண்டுகளுக்கு இடையில் அதிகாரப் பூர்வமாக ஏற்றுக்கொள்ளப்பட்டது என்று அறியப்படுகிறது. இடையில் பல மாற்றங்கள் பெற்றும், 1970 ஆம் ஆண்டுவாக்கில் இயங்காமலும், பின்னர் நிறுத்தப்பட்டும், 13 தன்னாட்சி அதிகாரம் கொண்ட பல்கலைக்கழகங்கள் உருவாக்கப்பட்டன. இந்த பல்கலை சில வேளைகளில் சோர்போன் என்றும் அழைக்கப்படுகிறது. இதற்கான காரணம், 1257 ஆம் ஆண்டுவாக்கில் இராபர்ட் தே சோர்போன் என்பவரால் நிறுவப்பட்ட கல்லூரியாகும். தற்போதுள்ள 13 பல்கலைகளில் முதல் நான்கு பல்கலைக்கழகங்கள் அதே கட்டிடத்தில் இயங்கி வந்தன, பிற மூன்றின் பெயர்களிலும் "சோர்போன்" என்ற பெயரும் உள்ளது..

பாரிசிலுள்ள பல்கலைக்கழகங்கள் தற்போது தன்னாட்சியில் இயங்குகின்றன. பாரிசு கழகத்திற்கு மாற்றாக சில க்ரெதெயில் கழகத்தின்கீழும், மற்றும் சில வெர்செய்லசு கழகத்தின் கீழும் இயங்குகின்றன. இந்த 13 பல்கலைக்கழகங்களின் நிர்வாகப் பொறுப்பை, ஒரே வேந்தரே மேற்பார்வையிட்டு வந்தார். அலுவலகங்கள் சோர்போனில் இருந்தன. 2006ஆம் ஆண்டின் கணக்குப் படி, மௌரிசு கெனெல் என்பவர்தான் வேந்தராக ஆக உள்ளார். இவற்றின் துணை வேந்தராக பியரி கிரிகோரி பணியாற்றுகிறார். இந்த இடத் தொடர்பினாலும், வரலாற்றுத் தொடர்புகளாலும் இவை ஒட்டுமொத்தமாக பாரிஸ் பல்கலைக்கழகம் என்ற பெயரில் அழைக்கப்படுகின்றன. மற்றபடி, கல்வி வழங்குவதற்கென பாரிஸ் பல்கலைக்கழகம் என்று ஏதுமிருந்தது இல்லை. .
இந்த பல்கலைக்கழகம் கலை, மருத்துவம், சட்டம், இறையியல் ஆகிய நான்கு துறைகளுக்கான ஆசிரியர்களைக் கொண்டிருந்தது. கலைத் துறை குறைந்த மதிப்பில் இருந்தது மட்டுமின்றி அதிக மாணவர்களையும் கொண்டிருந்தது. ஏனென்றால் மேற்படிப்புகளைப் படிக்க கலை பயின்றிருக்க வேண்டும். மாணவர்கள் மொழி அல்லது நாடு வாரியாக நான்கு பிரிவுகளாகப் பிரிக்கப்பட்டனர். அந்த நான்கு பிரிவுகள்: பிரான்சு, நோர்மாண்டி, பிகர்டி மற்றும் இங்கிலாந்து ஆகியன. நாடுவாரியாக அனுமதிக்கப்படுவதை விட அதிகம் மாணவர்கள் சேர்த்துக்கொள்ளப் பட்டனர். ஏனென்றால் இங்கிலாந்து-ஜெர்மனி என்ற நாட்டுப் பிரிவில் ஸ்காண்டினேவியா மற்றும் கிழக்கு ஐரோப்பாவில் இருந்து வந்த மாணவர்களும் சேர்ந்தனர்.

பாரிஸ் பல்கலைக்கழகமத்தின் பதிமூன்று பதிலாள் பல்கலைக்கழகங்கள் தற்பொழுது பிரிந்து இல் ட பிரான்சு பிரதேசத்தில் மூன்று கல்விக்கழகங்களாக உள்ளன.

இந்த பல்கலைக்கழகங்கள் பெரும்பாலான, கல்லூரி, பல்கலைக்கழக வழிகளில் புதிய குழுக்கள் இணைந்து, அல்லது (2013) அமைக்கும் பணி நடைபெற உள்ளது. சில அமைப்புகளின் ஏனைய வடிவங்களும் தேர்வு பொதுவாக, இந்த குழுக்கள், ஒரு ஆராய்ச்சி மற்றும் உயர் கல்வி மையம் (" Pôle de recherche மற்றும் டி முகமைகள் சுப்பீரியர்", அல்லது பிரெஸ்) சட்ட வடிவம் எடுக்கின்றன. இந்த குழுக்கள் பல்கலைக்கழகங்கள் உயர்நிலைப் பள்ளிகளின் கலப்பு ஆகும்.




</doc>
<doc id="166768" url="https://ta.wikipedia.org/wiki?curid=166768" title="இலங்கை, ஈழம் (சொல்விளக்கம்)">
இலங்கை, ஈழம் (சொல்விளக்கம்)

இலங்கை, ஈழம் என்னும் இரண்டும் பழந்தமிழ்ச் சொற்கள். இலங்கு என்பது வினைச்சொல். இலக்கம் எனபது அதன் அடியாகப் பிறந்த பெயர்ச்சொல். தமிழின் இந்த இரண்டு சொல் வடிவங்களும் சங்கநூல்களில் கையாளப்பட்டுள்ளன. இந்தச் சொல்வடிவங்களின் அடிப்படையில் தோன்றிய 'இலங்கை'யையும் சங்கப் பாடல்கள் குறிப்பிடுகின்றன. சிறுபாணாற்றுப்படை இலங்கையைத் ‘தொன்மாவிலங்கை’ இன்று குறிப்பிடுகிறது. சிலப்பதிகாரம் இதனை வழிமொழிந்து ‘தொல் இலங்கை’ என்று குறிப்பிடுகிறது. 
இலங்கை என்னும் சொல்லுக்கு ‘ஒளி பொருந்திய நாடு’ என்பது பொருள். 

தெளிவாக ஒளி தருவதை *இலங்கு என்பர். 
இலங்கும் பொருள் இலக்கம். இலக்கம் என்னும் சொல் ஒளியைக் குறிக்கும். இலக்கம் வானில் இலங்கும் சுடர்களாகிய விண்மீன்களை இலக்கம் என்றனர். இலக்காகும் பொருளையும் இலக்கம் என்றனர். எனவே இலங்கை என்னும் சொல்லுக்கு ‘ஒளிநாடு’ என்பது பொருள். 

இலங்கைத் தீவைப் போலத் தமிழ்நாட்டிலும் ஓர் இலங்கை. இதனை ‘நன்மா இலங்கை’ என்றும், ‘பெருமா இலங்கை’ என்றும் சங்கப்பாடல்கள் குறிப்பிடுகின்றன. இவ்வூர் திண்டிவனம் பகுதியில் உள்ளது. சங்ககாலத்தில் இப்பகுதி ஓய்மானாடு எனப்பட்டது. இங்கு ஓவியர், ஒளியர் ஆகிய மக்கள் வாழ்ந்து வந்தனர். ஒளிர்வது ஓவியம். ஒளியும் ஓவியமும் ‘ஓய்’ என மருவின. இதனால் ஒளியர், ஓவியர் குடிகளின் தலைமகன் ‘ஓய்மான்’ எனப்பட்டான். 

தமிழகத்தில் ஒளிநாட்டின் தலைநகர் நன்மாவிலங்கை. பெருமாவிலங்கை என்றெல்லாம் சுட்டப்பட்ட இலங்கை. ஈழநாட்டின் தலைநகர் பண்டைக் காலத்தில் இலங்கை. இப்போது கொழும்பு. கொழுவிய நகரம் கொழும்பு. கொழுவியது இலங்கும். அதாவது ஒளிரும். ஆகவே இலங்கை கொழும்பு ஆயிற்று. 

ஈழம் என்னும் சொல்லுக்குக் கிழக்குநிலம் என்பது பொருள். 
தமிழக நிலப்பரப்பின் பெரும்பகுதி மேற்கில் உயர்ந்தும், கிழக்கில் தாழ்ந்தும் உள்ளது. இதனால் மேல்திசை, கீழ்திசை என்னும் சொல்வழக்கு தோன்றியது. தொல்காப்பியம் உவமைப் பொருள் உயர்ந்ததன் மேலும், தாழ்ந்ததன் மேலும் வரும் என்கிறது. அது தாழ்ந்த பொருளைக் ‘கிழக்கிடும் பொருள்’ என்று குறிப்பிடுகிறது. எனவே ஈழம், கீழம், கிழக்கு என்பவை ஒன்றோடொன்று தொடர்புடைய ‘ஒருபொருட்பன்மொழி’ என்பது தெளிவு. 


</doc>
<doc id="166778" url="https://ta.wikipedia.org/wiki?curid=166778" title="இலங்கையின் அரசியலமைப்புச் சட்டம்">
இலங்கையின் அரசியலமைப்புச் சட்டம்

இலங்கை சனநாயக சோசலிசக் குடியரசின் அரசியலமைப்புச் சட்டம் ("Constitution of the Democratic Socialist Republic of Sri Lanka") என்பது 1978 செப்டம்பர் 7 ஆம் நாள் முதல் தேசிய அரசுப் பேரவை விடுத்த அறிவிப்பை அடுத்து இலங்கையில் நடைமுறையில் இருக்கும் அரசியலமைப்புச் சட்டம் ஆகும். இது இலங்கைக் குடியரசின் இரண்டாவதும், 1948 ஆம் ஆண்டில் இலங்கை விடுதலை பெற்ற பின்னர் நடைமுறையில் இருக்கும் மூன்றாவது அரசியலமைப்புச் சட்டமும் ஆகும். இச்சட்டம் 18 தடவைகள் திருத்தப்பட்டது.

1977 சூலை தேர்தலில் ஐக்கிய தேசியக் கட்சி (ஐதேக) ஆறில் ஐந்து பெரும்பான்மை பலத்துடன் ஆட்சியைப் பிடித்ததை அடுத்து, 1972 அரசியலமைப்புச் சட்டத்தில் இரண்டாவது திருத்தம் 1977 அக்டோபர் 4 இல் கொண்டு வரப்பட்டு நிறைவேற்று அதிகாரம் கொண்ட அரசுத்தலைவர் (சனாதிபதி ஆட்சி) முறை அமுல் படுத்தப்பட்டது. அப்போது பிரதமராக இருந்த ஜூனியஸ் ரிச்சட் ஜயவர்தனா 1978 பெப்ரவரி 4 இல் அரசுத்தலைவரானார். 1977 ஆம் ஆண்டு தேர்தலுக்கு முன்னர் புதிய அரசமைப்புச் சட்டம் இயற்ற ஐக்கிய தேசியக் கட்சி மக்களிடம் ஆணை கேட்டிருந்தது. இதன் படி, ஐதேக ஆட்சி அமைத்ததும் புதிய அரசமைப்புச் சட்டம் இயற்ற தெரிவுக் குழு ஒன்று நியமிக்கப்பட்டது.

1978 செப்டம்பர் 7 இல் அறிவிக்கப்பட்ட புதிய அரசமைப்புச் சட்டம் நாடாளுமன்ற ஓரவை முறைமையையும், நிறைவேற்று அதிகாரம் கொண்ட அரசுத்தலைவர் பதவியையும் அங்கீகரித்தது. அரசுத்தலைவர், மற்றும் நாடாளுமன்றத்துக்கான காலம் ஆறு ஆண்டுகளாக நிர்ணயிக்கப்பட்டது. அத்துடன் நாடாளுமன்றத்துக்கான தேர்தல்களில் பல்லுறுப்பினர் கொண்ட விகிதாசாரப் பிரதிநிதித்துவத் தேர்தல் முறையும் அறிமுகப்படுத்தப்பட்டது. இதன் படி, நாடாளுமன்றத்திற்கு 196 உறுப்பினர்கள் தேர்ந்தெடுக்கப்படுவர். இந்த எண்ணிக்கை 14வது திருத்தச் சட்டத்தில் 225 ஆக அதிகரித்தது.




</doc>
<doc id="166805" url="https://ta.wikipedia.org/wiki?curid=166805" title="சொல் (அமைதி)">
சொல் (அமைதி)

தமிழில் சொல் அமையும் பாங்ku சொல்லமைதி எனப்படுகிறது. பொருள் தரும்படி சொல்லப்படுவன அனைத்தும் சொல் எனப்படும். சொல்லில் பெயர், வினை, இடை, உரி என்னும் பாகுபாடுகள் உண்டு. மேலும் திசைச்சொல், வடசொல் என்று சொல் வழங்கும் இடம் நோக்கிய பாகுபாடுகளும் உண்டு. இவை ஒருபுறம் இருக்க, இந்தச் சொற்கள் அமையும் பாங்கு இக்கட்டுரையில் தரப்பட்டுள்ளது.

ஒவ்வொரு சொல்லும் ஒரு மரம் அல்லது செடி போன்றது. அதற்கு வேர் உண்டு. இதனை "வேர்ச்சொல்" என்பர். வடமொழி தன் மொழியிலுள்ள வேர்ச்சொற்களைத் 'தாது' என்று குறிப்பிடுகிறது. தாது என்றால் விதை என்று பொருள். பேசுவோர் வேரைத் தோண்டிப் பார்ப்பதில்லை. மொழியியலார் என இக்காலத்தில் குறிப்பிடப்படும் இலக்கண நூலார் இதனை ஆராய்ந்து கூறுகின்றனர். தொல்காப்பியம் சொல்லை, மொழி, கிளவி என்னும் சொற்களால் குறிப்பிடுகிறது. நன்னூல் இவற்றுடன் பதம் என்னும் சொல்லாலும் குறிப்பிடுகிறது.

தொல்காப்பியம் வினைச்சொல்லோடு பால் உணர்த்தும் இடைச்சொற்களும், காலம் உணர்த்தும் இடைச்சொற்களும் புணர்ந்து வளர்ந்து அமைவதைக் காட்டுகிறது. நன்னூல் பகுபதம் என்று குறிப்பிட்டுச் சொல்லின் அமைதியைப், பகுதி, விகுதி. இடைநிலை, சாரியை, சந்தி, விகாரம் எனக் காட்டி விளக்குகிறது

’படு’ என்பது ஒரு வினைச்சொல். இது "செய்வினை"யாக (intransitive) வளரும்போது: 


என்னும் பாங்கில் வளரும். 

’படு’ என்னும் சொல் "செயப்பாட்டு வினை"யாக (transitive) வளரும்போது 


என்னும் பாங்கில் வளரும்.

’நில்’ என்பது ஒரு வினைச்சொல். இது வளரும் பாங்கு:


’நிறுத்து’ - செயப்பாட்டு வினை. இது வளரும் பாங்கு:


வினைச்சொற்களைக் கொண்டு புதிய சொற்கள் படைக்கப்பட்டுள்ளன.

துணைவினை சேர்தல்

எதிர்வினை


</doc>
<doc id="166807" url="https://ta.wikipedia.org/wiki?curid=166807" title="புளியோதரை">
புளியோதரை

புளியோதரை (puliyodharai) தென்னிந்தியாவில் உண்ணப்படும் பரவலான உணவு. இது பெரும்பாலும் வைணவக் கோயில்களில் பிரசாதமாக வழங்கப்பட்டாலும், வீட்டில் சமைத்தும் உண்பர். புளி+ ஓரை (சமைத்த அரிசி) = புளியோரை. புளியோரை என்பதே பின்னர் மருவி புளியோதரை என்றாகியது. கன்னடத்தில் ஹுளியன்னா (புளி + அன்னம்) எனவும் தெலுங்கில் புலிஹோரா (புளி + ஓரை) என்றும் அழைக்கின்றனர். தமிழ் பிராமண அய்யங்கார்களே இதை அதிகம் விரும்பி உண்பர். புளிக் கரைசல், வேர்க்கடலை, மிளகாய், மிளகு, வெந்தயம், கறிவேப்பிலை, தேங்காய் ஆகியனவற்றை வெந்த அரிசியுடன் கலந்து புளியோரை செய்யப்படும்.


</doc>
<doc id="166809" url="https://ta.wikipedia.org/wiki?curid=166809" title="வேட்டையாடுதல்">
வேட்டையாடுதல்

வேட்டையாடுதல் (Hunting) வாழும் உயிர்களை, குறிப்பாக காட்டு விலங்குகளை, உணவு, மகிழ்ச்சி, வியாபாரம் போன்றவற்றிற்காக பிடிப்பது மற்றும் கொலை செய்வது ஆகும். இச்செயலை மனிதர்கள் மட்டுமின்றி விலங்குகளும் செய்கின்றன. வியாபாரப் பொருட்களுக்காக வேட்டையாடப்படும் உயிரினங்களின் பொருட்கள் நாடு கடத்தப்படுவது குற்றம் என அரசு சட்டங்கள் தெரிவிக்கின்றன, பன்னெடுங்காலமாக தமிழ் அரசர்கள் வேட்டையாடியதைப் பற்றி இலக்கியங்கள் கூறுகின்றன. அழிவில் இருக்கின்ற விலங்குகளை வேட்டையாடுதல் தொடர்பான சட்டங்கள் பல நாடுகளில் இயற்றப்பட்டுள்ளன. இந்து சமய புராணங்கள் அரசர்கள் வேட்டையாடுதலை பொழுதுபோக்காகக் கொண்டிருந்தனர் எனக் கூறுகின்றன.

வேட்டையாடுதலுக்கு ஒரு நீண்ட வரலாறு உண்டு. நம் முன்னோர்களுக்கும் முந்தைய ஆதி மனிதர்கள் விலங்குகளை வேட்டையாடி இறைச்சி உண்கின்ற போது ஆரம்பித்ததன் பழக்கம் இன்று வரை இருக்கலாம். பெரிய விலங்குகளிடம் இருந்து தம்மைத் தற்காத்துக் கொள்ள ஆரம்பித்த இப்பழக்கம் பின்னர் உணவுப் பழக்கமாகவும் மாறி இருக்கலாம். நாகரிகம் அடைந்து சமவெளிகளில் குடியேறுவதற்கு முன்னரும், விவசாய நிலங்களை உருவாக்கிப் பயிரிடுதலைக் கற்றுகொள்வதற்கும் முன்னர் வேட்டையாடுதல் உணவளிக்கும் ஒரு செயலாய் இருந்து வந்தது.

கற்காலத்தில் கற்களைக் கூர்மைப் படுத்தி ஆயுதங்கள் தயாரித்து அதைக் கொண்டு விலங்குகளை வேட்டையாடினர். மேலும் , இறந்த விலங்குகளின் கூரிய எலும்புகளைக் கொண்டும் வேட்டைக்கான ஆயுதங்களைத் தயாரித்தனர். உலோகங்களின் கண்டுபிடிப்பிற்குப் பின்னர் இரும்பால் ஆன கூறிய ஆயுதங்களை வேட்டைக்குப் பயன்படுத்தினர். கூர்மையான ஈட்டி, வில் அம்புகள், நீண்ட கத்திகள் முதலிய ஆயுதங்கள் விலங்குகளைத் தாக்கப் பயன்படுத்தப்பட்டன. நவீன உலகத்தில் வெடி மருந்துகளும், துப்பாக்கிகளும் வேட்டையாடப் பயன்படுத்துகின்றனர்.
பண்டைக் காலத்தில் இருந்து உணவுக்காக வேட்டையாடும் வழக்கம் இருந்து வருகின்றது. பயிரிட்டு உண்ணும் வழக்கம் தொடங்கும் வரையில் உணவுக்கான முதன்மை செயற்பாடாக வேட்டையாடுதலே காணப்பட்டது.

உணவுக்காக மான், மரை, மாடு, பன்றி, முயல் முதலான விலங்குகள் பொதுவாக வேட்டையாடப்படுகின்றன.

பண்டைக் காலத்தில் மன்னர்கள் பொழுதுபோக்குக்காகவும், தனது வீரத்தை மெய்ப்பிப்பதற்கும் வேட்டையாடுதலை மேற்கொண்டனர். குறி பார்த்து சுடும் அல்லது ஆயுதங்களைக் கையாளும் திறனை பரீட்சிப்பதற்கும் வேட்டையாடுதல் மேற்கொள்ளப்பட்டது.


பல்வேறு விலங்குகளை வேட்டையாட மனிதன் முன்பு பயன்படுத்தி இருந்தாலும் கூட, யாதும் நாய் போன்ற முக்கியமான பங்கு வகிக்கவில்லை. வேட்டை நாய்கள், விலங்குகள் எங்கு மறைந்து இருக்கின்றன என்பதைக் கண்டறியவும், அவற்றைத் துரத்தவும் மற்றும் சில நேரங்களில் அவ்விலங்குகளைக் கொல்லவும் பயன்படுத்தப்படுகின்றன. வேட்டை நாய்கள் மனிதர்களை வேட்டையாடுவது மிகவும் அரிதானதாக இருப்பினும், இரையைத் தொடர மற்றும் கொல்ல அவற்றை அனுமதிப்பது ஆபத்தானது என்றே கூறப்படுகிறது. பல்வேறு இன நாய்கள், பல்வேறு வகையான வேட்டையாடுதலுக்குப் பயன்படுத்தப்படுகின்றன. பொதுவாக, நீர்நிலைப் பறவைகள் லாப்ரடர் ரெட்ரீவர், கோல்டன் ரெட்ரீவர், சேஸபீக் பே ரெட்ரீவர், பிரிட்டானி ஸ்பானியல், மற்றும் இத்தகைய இன நாய்கள் போன்றவற்றைப் பயன்படுத்தி வேட்டையாடப்படும்.


</doc>
<doc id="166820" url="https://ta.wikipedia.org/wiki?curid=166820" title="தேவிபட்டினம்">
தேவிபட்டினம்

தேவிபட்டினம் இந்தியாவின் தமிழ்நாடு மாநிலத்தில் அமைந்துள்ள இராமநாதபுரம் மாவட்டம் இராமநாதபுரம் வட்டத்தில் இருக்கும் ஒரு ஊர் ஆகும். இராமநாதபுரத்திலிருந்து 15 கி.மீ. தொலைவில் தேவி
பட்டினம் உள்ளது. தேவிபட்டினம் ஒரு சிறு துறைமுகமாக விளங்கியது; 1954ஆம் வருடம் இத்துறைமுகம் செயல்படுவது நின்றது. உலகநாயகி அம்மன் கோவில் இங்கு இருப்பதால் இது தேவிபட்டினம் என்று அழைக்கப்படுகிறது. இது ஒரு சக்தி பீடமாகும்.

கடல் நடுவே அமைந்துள்ள நவபாஷாணம் எனப்படும் நவக்கிரகங்கள் அமைந்துள்ளது. இந்துக்களின் புனித யாத்திரைத் தலம் ஆகும். இங்கு ஸ்ரீராமனால் பிரதிஷ்டை செய்யப்பட்டதாகக் கூறப்படும் நவ பாஷாணம் (9 கற்கள்) என்ற நவக் கிரகங்கள் உள்ளன. இவை கரையிலிருந்து சுமார் 40 மீட்டர் தொலைவில்
கடலுக்குள் அமைந்துள்ளன. இந்தியாவிலேயே இங்குதான் கடலில் நவக்கிரகங்கள் உள்ளன. இங்கு கடலுக்கு அருகில் கடலடைத்த பெருமாள் கோவில் உள்ளது.

தேவிபட்டினம் உலகநாயகி அம்மன் கோவிலை சிலர் சக்தி பீடமென்பர். ஏனெனில் மேரு தந்திரத்தின்படி தேவிகோட்டம் என்பது தேவியின் இடது அக்குள் விழுந்த இடமாகும். மேலும் இதுவே சமஸ்கிருதத்தின் சகாரம் தோன்றிய இடமுமாகும். தேவிகோட்ட பீடத்தின் தேவியின் பெயர் அகிலேஸ்வரி என்று ப்ருஹன் நீல தந்திரம் கூறுகிறது. தமிழ்நாட்டின் தேவிபட்டினத்தில் உலகநாயகி என்ற அம்மன் கோவில் உண்டு. உலகம் என்பதும் அகிலம் என்பதும் ஒன்றேயென்பதால் இதுவே சக்தி பீடமாகும். அதுமட்டுமல்லாமல் இக்கோவிலில் உள்ள அம்பிகையின் சுயம்பு பல சக்தி பீடங்களில் உள்ள கரும்பாறை அமைப்பில் உள்ளது. ஆகவே பல்வேறு ஆதாரங்களின்படி இந்த இடமே தேவிகோட்டம் என்ற சக்தி பீடம் என்பர். இதை வீரசக்தி பீடம் என்றும் கூறுவர்.

ராமபிரான் இலங்கைக்குச் செல்லும் முன்னர் உப்பூரில் விநாயகரை வழிபட்டுவிட்டு, இங்கு கடலிலே ஒன்பது கற்களை ஒன்பது கோள்களாக பாவித்து வழிபட்டபோது கடல் அலைகள் குறுக்கிட்டதால், விஷ்ணுவை வேண்டினார் என்றும், பின்னர் கடல் அலைகள் அமைதியடைந்தன என புராணங்கள் கூறுகின்றன.




</doc>
<doc id="166823" url="https://ta.wikipedia.org/wiki?curid=166823" title="வீரபாண்டிய கட்டபொம்மன் (திரைப்படம்)">
வீரபாண்டிய கட்டபொம்மன் (திரைப்படம்)

வீரபாண்டிய கட்டபொம்மன் (1959) ஆம் ஆண்டு வெளிவந்த தமிழ்த் திரைப்படமாகும். பி. ஆர். பந்துலு இயக்கத்தில் வெளிவந்த இத்திரைப்படத்தில் சிவாஜி கணேசன், பத்மினி, ஜெமினி கணேசன் எனப் பலரும் நடித்திருந்தனர். இந்தத் திரைப்படம் ஆங்கிலேய ஆதிக்கத்தை எதிர்த்துப் போராடிய தமிழ் மன்னர்களில் ஒருவரான வீரபாண்டிய கட்டபொம்மனின் வாழ்க்கை வரலாறாகும். இதில் இடம்பெறும் 'கிஸ்தி, திரை, வரி, வட்டி' என்ற வசனம் இன்றளவும் மிகப் பிரபலமாகவுள்ளது. 

இந்தத் திரைப்படத்திற்காக சிவாஜிகணேசன் ஆப்ஃரோ ஆசியன் படவிழாவில் சிறந்த நடிகருக்கான விருதைப் பெற்றார். இதன்மூலம் சர்வதேச திரைப்படவிழாவில் விருது வாங்கிய முதல் இந்திய நடிகர் என்ற பெருமையையும் பெற்றார்.

இந்தத் திரைப்படத்திற்கு வசனம் எழுதியவர், 'சக்தி' டி. கே. கிருஷ்ணசுவாமி மற்றும் பாடலாசிரியர் கு. மா. பாலசுப்பிரமணியம் ஆவார்.

இத்திரைப்படம் 2015-ஆம் ஆண்டு டிஜிட்டல் தொழில்நுட்பத்தில் மாற்றப்பட்டு மீண்டும் திரையிடப்பட்டது. 

வரலாற்றுப்படம்






</doc>
<doc id="166837" url="https://ta.wikipedia.org/wiki?curid=166837" title="கஜேந்திர வரதப் பெருமாள் கோவில், கபிஸ்தலம்">
கஜேந்திர வரதப் பெருமாள் கோவில், கபிஸ்தலம்

கஜேந்திர வரதப் பெருமாள் கோவில் ("Gajendra Varadha Perumal Temple"), தமிழ்நாட்டில் தஞ்சை மாவட்டத்திலுள்ள, கபிஸ்தலம் என்னும் ஊரில் அமைந்துள்ள விஷ்ணு கோவிலாகும். இக்கோவில் 108 திவ்யதேசங்களுள் ஒன்று.

இக்கோவில் தஞ்சாவூர் மாவட்டத்திலுள்ள கபிஸ்தலம் ஊரில், கும்பகோணம்-திருவையாறு சாலையில் கும்பகோணத்திலிருந்து சுமார் 15 கிமீ தொலைவில் அமைந்துள்ளது.

பரந்த வளாகத்தில் அமைந்துள்ள இக்கோவில், 5 அடுக்கு இராஜகோபுரம் கொண்டுள்ளது. 
கஜேந்திர வரதப் பெருமாள். இவர் ஆதிமூலம் என்றும் அழைக்கப்படுகிறார். பெருமாள் இங்கு புஜங்க சயனத்தில் கிழக்கு நோக்கிக் காட்சி தருகிறார்.
ரமாமணிவல்லி தாயார். இவருக்குப் பொற்றாமரையாள் என்ற பெயரும் உள்ளது.
ககனா க்ருத விமானம்.
மகிழம்பூ மரம்
கஜேந்திர புஷ்கரணி தீர்த்தம், கபில தீர்த்தம்.
ஆடி பௌர்ணமியன்று நடைபெறும் கஜேந்திர மோட்ச லீலை, வைகாசி விசாகத் தேர்த் திருவிழா, பிரம்மோற்சவம் ஆகியவை மூன்றும் இத்தலத்தில் நடைபெறும் முக்கிய திருவிழாக்கள்.

கபி என்றால் குரங்கு என்று பொருள். ஸ்ரீஆஞ்சநேயர் கடும் தவம் செய்து பெருமாளின் தரிசனம்பெற்றார் எனவே கபிஸ்தலம் என அழைக்க பட்டது. இந்திரஜ்யும்னன் என்ற அரசன் சிறந்த விஷ்ணு பக்தனாக விளங்கினான். ஒரு சமயம் அவன் விஷ்ணு வழிபாட்டில் தன்னை மறந்து ஆழ்ந்திருந்த போது அவனைக் காண துர்வாச முனிவர் வந்தார். அரசன் அவரது வருகையை உணரவே இல்லை. தன்னை அரசன் அவமதித்து விட்டதாகக் கோபம் கொண்ட முனிவர் ’முனிவர்களை மதிக்கத் தெரியாத நீ யானையாகப் பிறப்பாய்’ எனச் சாபம் கொடுத்து விட்டார். பின் தன்னை மன்னிக்கும்படி வேண்டிய அரசனிடம், ‘திருமால் மேல் பக்தி கொண்ட யானைகளுக்கு அரசனாகப் பிறந்து, திருமால் மூலமாக சாப விமோசனம் அடைவாய்’ என்று கூறினார்.

ஒரு குளக்கரையில் இருந்த கூஹூ என்ற அரக்கன், குளத்தில் குளிக்க வருவோரையெல்லாம் காலைப் பிடித்து நீருக்குள் இழுப்பதை வாடிக்கையாக கொண்டிருந்தான். ஒரு நாள் அங்கு வந்த அகத்தியர் காலையும் நீருக்குள் இழுத்து, அவர் அவனை முதலையாக்கி சாபம் கொடுத்தார். மன்னிப்பு வேண்டி நின்ற அரக்கனுக்கு திருமால் மூலம் சாப விமோசனம் கிடைக்கும் எனக் கூறினார்.

வழக்கம் போல் ஒருநாள் யானைகளின் அரசனான கஜேந்திரன், விஷ்ணுவை வழிபட தாமரைப்பூ எடுப்பதற்கு அக்குளத்திற்குள் சென்றபோது, முதலையாக அங்கிருந்த அரக்கன் கஜேந்திரனின் ஒரு காலைக் கவ்விக்கொண்டான். காலை விடுவித்துக் கொள்ளமுடியாத கஜேந்திரன் திருமாலை ‘ஆதிமூலமே காப்பாற்று’ என்று அபயக்குரல் கொடுத்தது. திருமாலும் காட்சி தந்து முதலையைக் சக்ராயுதத்தால் கொன்று யானையைக் காப்பாற்றினார். முதலை, யானை இரண்டுமே சாபவிமோசனம் அடைந்தனர். இவ்வாறு யானைக்குத் திருமால் அருளிய தலமே கபிஸ்தலமாகும்.

ஆஞ்சனேயருக்கும் அருள் அளித்த தலம் இந்த கபிஸ்தலம் (கபி-தலம்). இத்தலம் கவித்தலம் என்றும் அழைக்கப்படுகிறது.

தமிழ்நாட்டிலுள்ள பஞ்சகிருஷ்ண தலங்களில் இத்தலமும் ஒன்று. ஏனைய நான்கு தலங்கள் திருக்கண்ணபுரம், திருக்கோவிலூர், திருக்கண்ணங்குடி, திருக்கண்ணமங்கை ஆகிய ஊர்களிலுள்ள பெருமாள் கோவில்கள் ஆகும். 

இக்கோவில், தமிழ்நாட்டில் அமைந்துள்ள பஞ்ச கிருஷ்ணதலங்களில் ஒன்று. ஏனைய நான்கு தலங்கள் திருக்கோவிலூர், திருக்கண்ணங்குடி,திருக்கண்ணபுரம், திருக்கண்ணமங்கை.

திருமழிசை ஆழ்வார் இத்தலம் குறித்து ஒரு பாசுரம் பாடியுள்ளார்.
<poem>
கூற்றமும் சாரா கொடுவினையும் சாரா
ஆற்றங்கரைக் கிடக்கும் கண்ணன் கடல் கிடக்கும் 




</doc>
<doc id="166842" url="https://ta.wikipedia.org/wiki?curid=166842" title="கெல்சிங்கிப் பல்கலைக்கழகம்">
கெல்சிங்கிப் பல்கலைக்கழகம்

கெல்சிங்கிப் பல்கலைக்கழகம் என்பது கெல்சிங்கி, பின்லாந்தில் அமைந்துள்ள ஒரு பழைய பெரிய பல்கலைக்கழகம் ஆகும். சுமார் 36,500 மாணவர்கள் 11 கல்விப்புலங்களிலும் 11 ஆய்வு நிறுவனங்களிலும் சேர்ந்துள்ளார்கள். 

கெல்சிங்கிப் பல்கலைக்கழகத்தில் தமிழ் வகுப்புகள் மாணவர்களுக்கு வழங்கப்படுகின்றன. தமிழ் நூல்கள் மொழிபெயர்ப்புச் செய்தல் பணியும் இங்கு நடைபெறுகிறது. பேராசிரியர் அஸ்கோ பார்பொலா அறியப்பட்ட தமிழறிஞர் ஆவார். கலேவலாவைத் தமிழில் மொழி பெயர்த்த உதயணன் என அறியப்படும் ஆர். சிவலிங்கம் அவர்களும் இங்கேயே பணிபுரிகிறார்.



</doc>
<doc id="166855" url="https://ta.wikipedia.org/wiki?curid=166855" title="கோபியோ">
கோபியோ

கோபியோ என்பது இந்திய வம்சாவளி மக்களின் உலகளாவிய அமையம் ஆகும். Global organization of People of Indian Origin என்பதன் சுருக்கமாக இது இப்பெயரால் அழைக்கப்படுகின்றது.

1989 ஆம் ஆண்டு செப்டெம்பர் மாதம் முதலாம் திகதி நியூ யோர்க்கில் நடைபெற்ற முதலாவது இந்திய வம்சாவளி மக்களின் மாநாட்டில் கோபியோ அமைப்பு முதன்முதலில் தாபிக்கப்பட்டது. இவ்வமைப்பு இந்திய வம்சாவளி மக்களுக்கு எதிரான மனித உரிமை மீறல்களுக்கு எதிராகக் குரல் கொடுத்து வருகின்றது.



</doc>
<doc id="166861" url="https://ta.wikipedia.org/wiki?curid=166861" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1991">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1991

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1991 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1991 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="166875" url="https://ta.wikipedia.org/wiki?curid=166875" title="சேரர் கோட்டை (புதினம்)">
சேரர் கோட்டை (புதினம்)

சேரர் கோட்டை, கோகுல் சேஷாத்திரி எழுதிய ஒரு வரலாற்றுத் தமிழ்ப் புதினம். காந்தளூர் சாலைப் போரில் ராஜராஜ சோழன் அடைந்த வெற்றியை அடிப்படையாகக் கொண்டு புனையப்பட்ட நூல். களரிப்பயிற்று, வர்மக்கலை ஆகியவை குறித்த விவரங்கள் இந்நூலில் கையாளப்பட்டுள்ளன. 2007 முதல் 2010 வரை மாத இணைய இதழான வரலாறு.காம் இதழில் தொடராக வெளிவந்த இக்கதை கமலம் புக்ஸ் பதிப்பகத்தாரால் நூலாக ஜூலை 21, 2012 ஆம் ஆண்டு வெளியிடப்பட்டது.

தனது மூத்த அண்ணனான ஆதித்த கரிகாலரின் கொலைக்கும் சேர நாட்டில் அமைந்துள்ள காந்தளூர்ச் சாலைக்கும் ஏதோ ஒரு மர்மமான தொடர்பு உள்ளது என்பதைக் கண்டறியும் அருள்மொழிவர்மர் (எ) ராஜராஜ சோழன், சாலையை நேரடியாகத் தாக்கத் தயங்குகிறார். ஏனெனில் காந்தளூர்ச் சாலை சேர நாட்டில் மிகவும் மதிக்கப்படும் நான்கு கல்வி கேந்திரங்களுள் ஒன்று. மேலும் பாண்டி நாட்டைக் கடந்து சேர நாட்டை அடைவதும் எளிதான செயலல்ல.

இந்தச் சிக்கலுக்கான விடைதேடி தனது ஆசிரியரான நாகப்பட்டினம் பதர திட்ட விஹாரையின் தலைவரான மஹா காசியப தேரரை தனது சுற்றத்தாருடன் சந்திக்கிறார் அருள்மொழிவர்மர். கேரள அரசியலில் பழுத்த அனுபவம் வாய்ந்த தேரரின் ஆலோசனை மிகவும் நூதனமாக உள்ளது. இப்பணிக்காகத் தேர்ந்தெடுக்கப்படும் இளைஞர்களான கம்பன் அரையனாரும் பரமன் மழபாடியாரும் எதிர்கொள்ளும் விசித்திரமான விறுவிறுப்பான அனுபவங்களே சேரர் கோட்டையின் கதை. தாங்கள் எதற்காகத் தேர்ந்தெடுக்கப்பட்டோம் என்பதை இறுதியில் கண்டறியும் இந்த இரு இளைஞர்கள், தங்களுக்கிடப்பட்ட பணியில் வெற்றிபெற வேண்டுமானால் அதற்காகத் தங்களின் உயிரையே பணயம் வைத்தாக வேண்டும் என்பதையும் அறிந்துகொள்கின்றார்கள்.

இது ஒரு புதினம் என அறியப்பட்டாலும் இது சரித்திரத்தில் உள்ள பாத்திரங்கள், சம்பவங்களை அடிப்படையாகக் கொண்டு எழுதப்பட்டுள்ளது. மேலும் தமிழகத்தின் பண்டைய வர்மக்கலை மற்றும் கேரள களரிப்பயிற்று பற்றிய பல நுட்பமான விபரங்களும் சரித்திரத் தரவுகளும் கையாளப்பட்டுள்ளன.





</doc>
<doc id="166895" url="https://ta.wikipedia.org/wiki?curid=166895" title="எல். இராமமூர்த்தி">
எல். இராமமூர்த்தி

எஸ். இராமமூர்த்தி என்பவர் ஒரு புதுச்சேரி எழுத்தாளர். அண்ணாமலைப் பல்கலைக்கழகத்தில் மொழியியலில் முதுகலைப் பட்டமும், முனைவர் பட்டமும் பெற்றவர். புதுச்சேரி மொழியியல் பண்பாட்டு ஆராய்ச்சி நிறுவனத்தில் நான்கரை ஆண்டு காலம் இயக்குநர் பொறுப்பிலிருந்தவர். தற்போது மொழியியல் முதுநிலை விரிவுரையாளராகப் பணியாற்றி வருகிறார். ஆங்கிலத்தில் 2 நூல்களையும், தமிழில் 3 நூல்களையும் என 5 நூல்களை வெளியிட்டுள்ளார். இவர் எழுதிய ""தமிழ் இலக்கியங்கள் கட்டவிழ்ப்பும் கூட்டமைப்பும்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் திறனாய்வு எனும் வகைப்பாட்டில் பரிசு பெற்றிருக்கிறது.



</doc>
<doc id="166896" url="https://ta.wikipedia.org/wiki?curid=166896" title="மருதூர் அரங்கராசன்">
மருதூர் அரங்கராசன்

மருதூர் அரங்கராசன் (பிறப்பு: திசம்பர் 9, 1952) என்பவர் ஒரு தமிழக எழுத்தாளர். ச. அரங்கராசன் எனும் இயற்பெயருடைய இவர் தமிழில் முனைவர் பட்டம் பெற்றவர். நெய்வேலி ஜவஹர் அறிவியல் கல்லூரியின் முதல்வர். ஆராய்ச்சி தொடர்பான 7 நூல்களை வெளியிட்டுள்ளார். இவர் எழுதிய ""யாப்பறிந்து பாப்புனைய"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் மொழி வரலாறு, மொழியியல், மொழி வளர்ச்சி, இலக்கணம் எனும் வகைப்பாட்டில் பரிசு பெற்றிருக்கிறது.



</doc>
<doc id="166908" url="https://ta.wikipedia.org/wiki?curid=166908" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1992">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1992

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1992 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1992 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="166909" url="https://ta.wikipedia.org/wiki?curid=166909" title="அன்னூர் வட்டம்">
அன்னூர் வட்டம்

இந்த வட்டத்தின் தலைமையகமாக அன்னூர் உள்ளது. இந்த வட்டத்தின் கீழ் 30 வருவாய் கிராமங்கள் உள்ளன

அன்னூர் ஊராட்சி ஒன்றியத்திற்கு உட்பட்ட 22 ஊராட்சிகளும், சர்க்கார்சாமக்குளம் ஒன்றியத்திற்கு உட்பட்ட எட்டு ஊராட்சிகளைச் சேர்த்து மொத்தம் 30 வருவாய் கிராமங்கள் அடங்கிய புதிய அன்னூர் வட்டம் 2012 ஆம் ஆண்டு நவம்பர் 22 ஆம் தேதியன்று உருவாக்கப்பட்டது.


</doc>
<doc id="166911" url="https://ta.wikipedia.org/wiki?curid=166911" title="கிணத்துக்கடவு வட்டம்">
கிணத்துக்கடவு வட்டம்

இந்த வட்டத்தின் தலைமையகமாக கிணத்துக்கடவு உள்ளது. இந்த வட்டத்தின் கீழ் 35 வருவாய் கிராமங்கள் உள்ளன.

2012 ஆம் ஆண்டு நவம்பர் 22 ஆம் தேதியன்று, பழைய பொள்ளாச்சி வட்டமானது பொள்ளாச்சி வட்டம், கிணத்துக்கடவு வட்டம் என இரு வட்டங்களாகப் பிரிக்கப்பட்டது. பொள்ளாச்சி வட்டத்தைச் சேர்ந்த 11 உள்வட்டங்களிலிருந்து, வடசித்தூர் உள்வட்டம் (9 கிராமங்கள்), கிணத்துக்கடவு உள்வட்டம் (12 கிராமங்கள்), கோவில்பாளையம் உள்வட்டம் (14 கிராமங்கள்) ஆகிய மூன்று உள்வட்டங்கள் அடங்கிய கிணத்துக்கடவு வட்டம் புதிதாக உருவாக்கப்பட்டது.


</doc>
<doc id="166917" url="https://ta.wikipedia.org/wiki?curid=166917" title="அந்தியூர் வட்டம்">
அந்தியூர் வட்டம்

அந்தியூர் வட்டம் , தமிழ்நாட்டின் ஈரோடு மாவட்டத்தில் உள்ள 10 வட்டங்களில் ஒன்றாகும்.இந்த வட்டத்தின் தலைமையகமாக அந்தியூர் உள்ளது. இந்த வட்டத்தின் கீழ் அம்மாபேட்டை, அந்தியூர், பர்கூர், அத்தாணி என நான்கு உளவட்டங்களும், 34 வருவாய் கிராமங்களும் உள்ளது. 

2012 ஆம் ஆண்டு நவம்பர் 22 ஆம் தேதியன்று, பழைய பவானி வட்டம் இரண்டாகப் பிரிக்கப்பட்டு அந்தியூர் உள்வட்டம், அத்தாணி உள்வட்டம், அம்மாபேட்டை உள்வட்டம், பர்கூர் உள்வட்டம் ஆகியவற்றைச் சேர்ந்த கிராமங்களை இணைத்து அந்தியூர் வட்டம் புதிதாக உருவாக்கப்பட்டது.


</doc>
<doc id="166923" url="https://ta.wikipedia.org/wiki?curid=166923" title="அம்மன்கிளி முருகதாஸ்">
அம்மன்கிளி முருகதாஸ்

அம்மன்கிளி முருகதாஸ் என்பவர் ஒரு ஈழத்து எழுத்தாளர் ஆவார். சங்க இலக்கியம், நவீன தமிழ் இலக்கியம், பெண்ணிய விமர்சனம், நாடக இலக்கியம், மொழிபெயர்ப்பு ஆகியவற்றில் ஈடுபாடுடையவர். இவைகள் தொடர்பான கட்டுரைகள் பலவற்றை எழுதியுள்ளார்.

அம்மன்கிளி முருகதாஸ் யாழ்ப்பாணப் பல்கலைக்கழகத்தில் தமிழைச் சிறப்புப் பாடமாகப் பயின்று தனது இளங்கலை, முதுகலை கலாநிதிப் பட்டத்தைப் பெற்றார். தற்போது கிழக்குப் பல்கலைக்கழகத்தின் மொழித்துறையில் முதுநிலை விரிவுரையாளராகவும், முதுகலை பட்ட இணைப்பாளராகவும் பணியாற்றுகிறார்.

பேராசிரியர் கா. சிவத்தம்பியின் "Drama in Ancient Tamil Society" என்ற ஆங்கில நூலினை "பண்டைய தமிழ்ச் சமூகத்தில் நாடகம்" என மொழிபெயர்த்து வெளியிட்டுள்ளார். இந்நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் பிறமொழிகளில் இருந்து தமிழாக்கம் செய்யப்படும் நூல்கள் எனும் வகைப்பாட்டில் பரிசு பெற்றிருக்கிறது.




</doc>
<doc id="166924" url="https://ta.wikipedia.org/wiki?curid=166924" title="அவசரத் தொலைபேசி எண்">
அவசரத் தொலைபேசி எண்

அவசரத் தொலைபேசி எண் ("emergency telephone number") என்பது அவசர நிலைமைகளில் பொது பாதுகாப்பு உதவிகளைப் பெறுவதற்காக நடைமுறையில் இருக்கும் தொலைபேசி எண்கள் ஆகும். பலநாடுகளில் அவசர உதவிகளைப் பெறும் இத்தகைய வலையமைப்புகள் நடைமுறையில் உள்ளன. இலகுவில் நினைவில் வைப்பதற்காக பொதுவாக மூன்று இலக்கங்களைக் கொண்டதாக இத் தொலைபேசி எண்கள் காணப்படும். சில நாடுகளில் வேறுபட்ட சேவைகளுக்கு வேறுபட்ட எண்கள் பயன்படுத்தும் முறைகளும் உள்ளன. ஐரோப்பிய ஒன்றியம், உருசியா, உக்ரைன் மற்றும் சுவிட்சர்லாந்தில் பொதுவான தொலைபேசி இலக்கமான 112 பயன்படுகின்றது. இலங்கையில் 119 காவல்படை அவசர அழைப்பு எண்ணாக உள்ளது.



</doc>
<doc id="166925" url="https://ta.wikipedia.org/wiki?curid=166925" title="ஹங்கேரிய குறிமானமுறை">
ஹங்கேரிய குறிமானமுறை

ஹங்கேரிய குறிமானமுறை (Eng: Hungarian notation) என்பது கணினியியலில் நிரல்களில் பெயரிடும் ஒரு மரபாகும். இந்த குறிமானமுறை நிரல்களில் பயன்படுத்தப்படும் மாறிகள் மற்றும் செயலாற்றிகள் எந்த வகையைச் சேர்ந்தது எனவும், அவை அந்த நிரலில் எந்த பயன்பாட்டிற்காக உபயோகப்படுத்தப்படுகின்றன என்பதையும் குறிப்பாகத்தெரிவிக்கும். இதில் இரண்டுவகையான குறிமானமுறை உள்ளது அவை முறையே "அமைப்பு ஹங்கேரிய குறிமானமுறை(System hungarian notation), செயலி ஹங்கேரிய குறிமானமுறை(Apps hungarian notation)". 
இது ஒரு மாறியின் அல்லது செயலாற்றியின் இருப்பு ரீதீயான வகையை(Physical type) சுட்டிவிளக்கிக்கொள்ள பயன்படுத்தப்படுகிறது.
இது ஒரு மாறியின் அல்லது செயலாற்றியின் தர்க்க ரீதீயான வகையை(Logical type) சுட்டிவிளக்கிக்கொள்ள பயன்படுத்தப்படுகிறது.


</doc>
<doc id="166931" url="https://ta.wikipedia.org/wiki?curid=166931" title="அடர்ப்பித்தல்">
அடர்ப்பித்தல்

அடர்ப்பித்தல் ("Beneficiation") என்பது கனிமவியலில் பல செயல் முறைகளை கையாண்டு கனிமத்தில் உள்ள கசடு பொருள்களை நீக்கும் ஒரு முறையாகும். இந்த முறையில் கனிமத்தாதுவின் மதிப்பு அதிகரிக்கப்படுகிறது. அடர்ப்பித்தல் முறை பல கனிமங்களுக்கு உபயோகிக்கப்படுகிறது. பொதுவாக இரும்பு தாது, நிலக்கரி, வைரம் போன்ற கனிமங்களுக்கு மதிப்பேற்ற அடர்ப்பித்தல் முறை பயன்படுகிறது.


</doc>
<doc id="166947" url="https://ta.wikipedia.org/wiki?curid=166947" title="கார்னிகி மெல்லன் பல்கலைக்கழகம்">
கார்னிகி மெல்லன் பல்கலைக்கழகம்

கார்னிகி மெல்லன் பல்கலைக்கழகம் (Carnegie Mellon University) ஐக்கிய அமெரிக்காவின் பென்னிசில்வேனியாவில் அமைந்துள்ள தனியார் ஆராய்ச்சிப் பல்கலைக்கழகம் ஆகும். கார்னிகி தொழினுட்பக் கல்லூரிகளை ஆன்றூ கார்னிகி நிறுவினார். பின்னர் மெல்லன் கல்வினிறுவனங்களுடன் இணைக்கப்பட்டது. உலகின் முன்னணி கல்வி நிறுவனங்கள், ஆராய்ச்சி மையங்களில் இதுவும் ஒன்று. ஆண்டுதோறும் முக்கிய எந்திரத் தொழினுட்பப் போட்டிகள் நடைபெறும்.




</doc>
<doc id="166950" url="https://ta.wikipedia.org/wiki?curid=166950" title="திணை">
திணை




</doc>
<doc id="166954" url="https://ta.wikipedia.org/wiki?curid=166954" title="நாகேஷ் நடித்த திரைப்படங்கள்">
நாகேஷ் நடித்த திரைப்படங்கள்

நாகேஷ், ஒரு தமிழ்த் திரைப்பட நடிகர். இவர் தமிழ் நகைச்சுவை நடிகர்களில் ஒருவர். குறிப்பாக, தனது முகபாவங்கள், நடன அசைவுகள், தருணத்திற்கேற்ப பேசும் வார்த்தைகள் கொண்டு அமைத்த நகைச்சுவைக் காட்சிகள் அந்நாளைய திரைப்படங்களில் புகழ்பெற்றது. நாகேஷ் நகைச்சுவைக் கதாபாத்திரம், குணச்சித்திர கதாபாத்திரம் மற்றும் கதாநாயகனாகவும், வில்லனாகவும் பல்வேறு வேடங்களில் 200 க்கும் மேற்பட்ட தமிழ் திரைப்படங்களில் நடித்துள்ளார். சர்வர் சுந்தரம், எதிர் நீச்சல் முதலிய திரைப்படங்களில் கதாநாயகனாக நடித்ததில் இவரது நடிப்பு மிகவும் பேசப்பட்டது. காதலிக்க நேரமில்லை படத்தில் வரும் இவர் கதை சொல்லும் காட்சியும் மிகவும் பிரசித்தி பெற்றது. நாகேஷ் மகளிர் மட்டும் என்னும் படத்தில் உயிரற்ற சடலமாக நடித்துள்ளார்.

நாகேஷ் நடித்த தமிழ் திரைப்படங்கள் வரிசை பின்வருமாறு:


</doc>
<doc id="166959" url="https://ta.wikipedia.org/wiki?curid=166959" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1993">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1993

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1993 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1993 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="166961" url="https://ta.wikipedia.org/wiki?curid=166961" title="அழகு நிலா">
அழகு நிலா

அழகு நிலா 1962- இல் வெளியான தமிழ்த் திரைப்படம். இப்படத்தை ராகவன் புரொடக்சன்ஸ் தயாரிப்பில் இயக்குனர் ராகவன் இயக்கினார். இத்திரைப்படத்தின் பாடல்களை சீர்காழி சிவசிதம்பரம், பி. சுசீலா, சீர்காழி கோவிந்தராஜன் ஆகியோர் பாடினர்.



</doc>
<doc id="166962" url="https://ta.wikipedia.org/wiki?curid=166962" title="தேசிய மின்னணுவியல் மற்றும் தகவல் தொழில்நுட்பக்கழகம்">
தேசிய மின்னணுவியல் மற்றும் தகவல் தொழில்நுட்பக்கழகம்

தேசிய மின்னணுவியல் மற்றும் தகவல் தொழில்நுட்பக்கழகம் (ஆங்கிலம்:) இது இந்தியாவில் தகவல் மற்றும் ஒலிபரப்பு அமைச்சகத்தின் கீழ் இயங்கும் நிறுவனம் ஆகும்.

இந்தியாவின் குறிக்கோளுடைய தரமான மென்பொருள் ஏற்றுமதி திட்டங்கள், சமூகம் சாராத முறையான துறை மூலம் அதன் கவனுத்துடன் தயாரிக்கப்பட்ட பாடத்திட்டத்தை கொடுப்பதன் மூலம், கணினி அறிவு பரவலுக்கான புரட்சி, கணினி வல்லுநர்களை உருவாக்குதல் மற்றும் கிராமப்புற இளைஞர்களுக்கு வேலை வாய்ப்பை அதிகரிக்கும் பொருட்டு அவர்களின் தகவல் தொழில்நுட்ப திறன் மற்றும் மின் அணு சாதனங்களை பழுது நீக்கம் ஆகியன பயிற்சி அளித்தல்.



</doc>
<doc id="166963" url="https://ta.wikipedia.org/wiki?curid=166963" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1994">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1994

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1994 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1994 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="166968" url="https://ta.wikipedia.org/wiki?curid=166968" title="உடன்போக்கு">
உடன்போக்கு

உடன்போக்கு என்பது பண்டைய தமிழகத்தில் காதல் கொண்ட தலைவனும் தலைவியும் பிறர்க்குச் சொல்லாமல் ஊரை விட்டுச் சென்றுவிடுவது என்று பொருள்படும். தலைவி தலைவனுடன் செல்வதால் உடன் போக்கு என்று கூறப்படுகிறது.

தற்காலத்தில் இது "வீட்டை விட்டு ஓடுதல்" என்று கூறப்படுகிறது. அந்த காதலர்கள் ஓடுகாலி என்ற வசவுச் சொல்லாலும் தற்காலத்தில் குறிப்பிடப்படுகின்றனர்.


</doc>
<doc id="166974" url="https://ta.wikipedia.org/wiki?curid=166974" title="லோகநாதப் பெருமாள் கோவில், திருக்கண்ணங்குடி">
லோகநாதப் பெருமாள் கோவில், திருக்கண்ணங்குடி

லோகநாதப் பெருமாள் கோவில், தமிழ்நாட்டில் நாகப்பட்டினம் மாவட்டத்திலுள்ள சிக்கலுக்கு அருகில், திருக்கண்ணங்குடி என்னும் ஊரில் அமைந்துள்ள விஷ்ணு கோவிலாகும். இக்கோவில் 108 திவ்ய தேசங்களில் ஒன்று. மேலும் இது பஞ்சகிருஷ்ண தலங்களிலும் ஒன்றாகும்.

இக்கோவில் நாகப்பட்டினம் மாவட்டத்திலுள்ள திருக்கண்ணங்குடியில் அமைந்துள்ளது. நாகப்பட்டினம்-திருவையாறு சாலையில் நாகப்பட்டினத்திலிருந்து சுமார் 8 கிமீ தொலைவிலும் சிக்கலில் இருந்து 2 கிமீ தூரத்திலும் இந்தக் கோவில் உள்ளது.

பரந்த வளாகத்தில் 5 அடுக்கு இராஜ கோபுரத்துடன் இக்கோவில் அமைந்துள்ளது. 
லோகநாதப் பெருமாள். இவர் சியாமளமேனிப் பெருமாள்என்றும் அழைக்கப்படுகிறார். பெருமாள் இங்கு நின்ற கோலத்தில் கிழக்கு நோக்கிக் காட்சி தருகிறார்.
லோகநாயகி தாயார். 

மகிழம்
ராவண புஷ்கரணி தீர்த்தம்,

வசிஷ்ட முனிவர் வெண்ணையால் கிருஷ்ண விக்கிரகம் செய்து வழிபட்டு வந்தார். அவரது ஆழ்ந்த பக்தியின் காரணமாக அந்த விக்கிரகம் உருகாமல் இருந்து வந்தது. ஒரு நாள் கிருஷ்ணர் சிறுவனாக வசிஷ்டரின் வீட்டுக்குள் நுழைந்து வெண்ணைய் விக்கிரகத்தைச் சாப்பிட்டு விட்டு வெளியே ஓடினார். ஓடிய சிறுவனைத் துரத்திச் சென்றார் வசிஷ்டர். சிறுவன் ஓடிய வழியில் ஒரு மகிழ மரத்தடியில் சில முனிவர்கள் அமர்ந்து கிருஷ்ணரைத் தியானம் செய்துகொண்டிருந்தனர். ஓடிவந்த சிறுவன் கிருஷ்ணரே என அவர்கள் புரிந்து கொண்டனர். சிறுவனாய் வந்த கிருஷ்ணர் அவர்களின் பக்தியில் மகிழ்ந்து, அவர்களுக்கு ஒரு வரம் தருவதாகச் சொல்ல, அவர்கள் கிருஷ்ணரை அவ்விடத்திலேயே தங்கிவிடுமாறு வேண்டினர். அவரும் அங்கேயே தங்கிவிட்டார். துரத்தி வந்த வசிஷ்டரும் கிருஷ்ணர் நடத்திய லீலையை அறிந்து கொண்டார். இந்நிகழ்வு நடந்ததாகக் கூறப்படும் இடம்தான் திருக்கண்ணன்குடி. அவ்விடத்தில் லோகநாதப் பெருமாள் கோவில் கோபுரத்துடன் எழுப்பப்பட்டது.

திருமங்கை ஆழ்வார் இத்தலத்தை 10 பாசுரங்களில் (1748-1757) பாடியுள்ளார்.

தமிழ்நாட்டிலுள்ள பஞ்சகிருஷ்ண தலங்களில் இத்தலமும் ஒன்று. ஏனைய நான்கு தலங்கள் கபிஸ்தலம், திருக்கோவிலூர், திருக்கண்ணங்குடி, திருக்கண்ணமங்கை ஆகிய ஊர்களிலுள்ள பெருமாள் கோவில்கள் ஆகும். 



</doc>
<doc id="166992" url="https://ta.wikipedia.org/wiki?curid=166992" title="கண்ணா லட்டு தின்ன ஆசையா">
கண்ணா லட்டு தின்ன ஆசையா

கண்ணா லட்டு தின்ன ஆசையா (Kanna Laddu Thinna Aasaiya) மணிகண்டன் தயாரித்து 2013 ல் வெளிவந்த நகைச்சுவை தமிழ்த் திரைப்படம். இதில் சந்தானம், பவர் ஸ்டார் சீனிவாசன், விசாகா சிங், சேது, கோவை சரளா ஆகியோர் நடித்துள்ளனர்.
. இதை சந்தானம், ராம நாராயணனுடன் இணைந்து உருவாக்கியுள்ளார்.

மூன்று நண்பர்கள் ஒற்றுமையாக உள்ளார்கள். சிவாவின் (சேது) வீட்டிற்கு எதிரே புதிதாக வரும் வீட்டில் சௌமியா (விசாகா சிங்) உள்ளார். அவரை யார் காதலிப்பது என்பதில் இவர்களுக்குள் போட்டி வருகிறது. யாரை சௌமியா காதலித்தாலும் மற்றவர்கள் அக்காதலை ஏற்றுக்கொள்வது என்று ஒப்புக்கொள்கிறார்கள். சிவா சௌமியாவின் சித்தி கோவை சரளாவிற்கு உதவி சௌமியா மனதில் இடம் பிடிக்க முயலுகிறார். கலியபெருமாள் (சந்தானம்) சௌமியாவின் சித்தப்பாவிடம் பாட்டு கற்றுக்கொள்ளுகிறேன் என்று சௌமியாவின் வீட்டிற்கு வந்து அவர் மனதில் இடம் பிடிக்க முயலுகிறார். பவர் குமார் (பவர் ஸ்டார் சீனிவாசன்) சௌமியாவின் அப்பாவிடம் நடனம் கற்றுக்கொள்ளுகிறேன் என்று சௌமியாவின் வீட்டிற்கு வந்து அவர் மனதில் இடம் பிடிக்க முயலுகிறார். மூவரும் தங்கள் காதலை சௌமியாவிடம் தெரிவிக்கின்றனர். இதனால் குழப்பமடையும் சௌமியா தன் பக்கத்து வீட்டுக்கார மாமியின் (தேவதர்சினி) ஆலோசனைப்படி தான் நடிகர் சிம்புவை காதலிப்பதாக பொய் சொல்கிறார். சௌமியாவின் பிறந்தநாளுக்கு சிம்புவை கொண்டுவர முயல்கிறார்கள். முடிவில் சௌமியா சிவாவை காதலிக்கிறார். 

இத்திரைப்படத்தின் பாடல்களுக்கு தமன் இசையமைத்துள்ளார். . இப்படம்
ஆசையே அலை போலே, லவ் லெட்டர், ஹேய் உன்னைத்தான், பர்த்டே, டூயட் சாங், போட்டி என ஐந்து பாடல்களைக் கொண்டுள்ளது.

இந்தப்படத்தின் கதை தன்னுடைய இன்று போய் நாளை வா திரைப்படத்தின் கதையை கொண்டது எனக்கூறி இயக்குநர் பாக்யராஜ் நீதிமன்றத்தில் வழக்கு தொடர்ந்தார். தன் கதையை பயன்படுத்த தன்னிடம் அனுமதி வாங்காமலயே தன்னிடம் அனுமதி வாங்கிவிட்டதாக பொய் கூறியுள்ளனர் என்றும் குற்றம் சாட்டினார் , . நீதிமன்ற உத்தரவுப்படி இப்படத்தின் தொடக்கத்தில் இப்படம் இன்று போய் நாளை வா படத்தின் தழுவல் என்றும் பாக்கியராஜுக்கு நன்றியும் கூறி படத்தை வெளியிட்டனர் . 


</doc>
<doc id="166993" url="https://ta.wikipedia.org/wiki?curid=166993" title="பிபிசி உலக சேவை">
பிபிசி உலக சேவை

பிபிசி உலக சேவை ("BBC World Service") உலகின் மிகப்பெரிய பன்னாட்டு ஒலிபரப்புக் கூட்டுத்தாபனம் ஆகும். இந்நிறுவனம் ஆங்கிலம், தமிழ் உள்ளிட்ட 27 உலக மொழிகளில் நிகழ்ச்சிகளையும் செய்திகளியும் வழங்குகிறது. உலகெங்கும் ஏறத்தாழ 18.8 மில்லியன் மக்கள் இவ்வானொலியைக் கேட்கின்றனர் என்று தெரிய வந்துள்ளது. இவ்வானொலியில் விளம்பரங்கள் வெளியிடப்படுவதில்லை.

உலக அளவிலான இந்த சேவைக்கு பிரித்தானிய அரசு நிதி வழங்குகிறது. 

தற்போது கீழுள்ள மொழிகளில் தனிப் பிரிவுகள் உள்ளன. ஒவ்வொரு பிரிவிற்கும் தனித்தனி நிகழ்ச்சிகள் உண்டு.




</doc>
<doc id="166994" url="https://ta.wikipedia.org/wiki?curid=166994" title="பாக்கிசுத்தான் ஒலிபரப்புக் கூட்டுத்தாபனம்">
பாக்கிசுத்தான் ஒலிபரப்புக் கூட்டுத்தாபனம்

பாக்கிஸ்த்தான் ஒலிபரப்புக் கூட்டுத்தாபனம் அல்லது ரேடியோ பாக்கிஸ்த்தான் என்பது பாக்கிஸ்த்தான் நாட்டைச் சேர்ந்த ஒரு வானொலி ஒலிபரப்புப் பிணையமும் பாக்கிஸ்த்தான் அரசினால் மேலாண்மை செய்யப்படும் ஒரு பெரும் நிறுவனமும் ஆகும். இதன் தலைமையகம் இஸ்லாமாபாத்தில் அமைந்துள்ளது. 
ரேடியோ பாக்கிஸ்த்தானின் ஒலிபரப்பு பாக்கிஸ்த்தானின் அனைத்து மாகாணங்களிலும் பிற ஆசியப்பகுதிகளிலும் வெளியாகின்றது.

இது பாக்கிஸ்த்தானின் உள்ளூர் மொழிகளான உருது, பஞ்சாபி மற்றும் ஆசிய அளவிலான மொழிகளான ஆங்கிலம், உருசிய மொழி, நேபாள மொழி, தமிழ், இந்தி, வங்காள மொழி உள்ளிட்ட 34 மொழிகளில் செய்திகளை வெளியிடுகிறது. ஒப்பளவில் இவ்வானொலி ஒலிபரப்பிற்கு ஈடாக பிபிசியின் உருது மொழிச் சேவைகள் வழங்கப்படுகின்றன.

வானொலி தளம் (ஆங்கிலத்தில்)


</doc>
<doc id="166995" url="https://ta.wikipedia.org/wiki?curid=166995" title="தி. சுப்புலாபுரம்">
தி. சுப்புலாபுரம்

தி. சுப்புலாபுரம் ஆண்டிபட்டி வட்டத்தில் உள்ள ஆண்டிபட்டி ஊராட்சி ஒன்றியப் பகுதியிலுள்ள கிராமப் பஞ்சாயத்துகளுள் ஒன்று. . இது ஆண்டிப்பட்டியில் இருந்து ஐந்து கிலோ மீட்டர் தொலைவிலும் தேனியில் இருந்து இருபது கிலோமீட்டர் தொலைவிலும் அமைந்துள்ளது. இந்த ஊரின் பெயரில் உள்ள தி எனும் முன்னொட்டு இந்த ஊர் திம்மரசநாயக்கனூரைக் குறிக்கிறது. ஒரே பெயரில் பல ஊர்கள் இருப்பதால் ஏற்படும் குழப்பத்தைத் தவிர்க்க இந்த முன்னொட்டு முறை பயன்படுத்தப்பட்டது. உழவும் நெசவும் இவ்வூரின் முக்கியத் தொழில்கள். பல கைத்தறி மற்றும் விசைத்தறித் தொழிலகங்கள் இங்கே செயல்படுகின்றன.

இந்த ஊரிலுள்ள நாழிமலைக்கருகில் அரசு உயர்நிலைப்பள்ளி ஒன்று செயல்படுகிறது. ஆரம்ப சுகாதார நிலையம், அஞ்சலகம், வங்கி (சவுத் இந்தியன் வங்கி) ஆகிய அடிப்படை வசதிகளும் அமைந்துள்ளன.
தமிழகத்தில் சாலியர் சமுதாய மக்கள் அதிக எண்ணிக்கையில் வாழும் ஊர்களுள் ஒன்று. இந்த ஊரில் ஒரு குறிப்பிட்ட சமுதாயத்தினர் வாழும் “பெரிய வீடு” என்று அழைக்கப்படும் குடியிருப்பு ஒன்று அமைந்துள்ளது. நூறாண்டுகளுக்கும் பழைமையான இந்த வீட்டில் நூற்றுக்கணக்கானோர் வசிக்கின்றனர்.

கண்ணன் இலவச கல்வி மையம் 

இந்த கல்வி சேவை மையம் சமூக நல கண்ணோட்டமுள்ள நபர்களால் நடத்தப்பட்டு வருகிறது. கடந்த ஆண்டு (2013-2014) கல்வி ஆண்டில் 11 மாணவ மாணவிகள் 450 மதிப்பெண்களுக்கு மேல் பெற்றுள்ளனர்.
இந்த கல்வி நிலையம் இலவசமாக நடத்தப்பட்டு வருகின்ற போதிலும் நல்ல மதிப்பெண் பெற்றிருப்பது சிறப்பு 


</doc>
<doc id="166996" url="https://ta.wikipedia.org/wiki?curid=166996" title="பெரிய திருமடல்">
பெரிய திருமடல்

பெரிய திருமடல், மடல் என்னும் சிற்றிலக்கிய வகையைச் சேர்ந்த ஒரு தமிழ் நூல். இதனை இயற்றியவர் திருமங்கையாழ்வார். இது நாராயணனைப் பாட்டுடைத் தலைவனாகக் கொண்டது. மடல் இலக்கியவகையின் முன்னோடி நூல்களில் ஒன்றாகக் காணப்படும் இந்நூல் நாலாயிர திவ்வியப் பிரபந்தத்தின் (பாசுரம்: 2713 - 2790) பகுதியாகும். பெண்கள் மடலூர்தல் இல்லை என்ற பழைய மரபை மாற்றி இயற்றப்பட்டுள்ளது இந்நூல்.




</doc>
<doc id="166999" url="https://ta.wikipedia.org/wiki?curid=166999" title="ரயத்துவாரி நிலவரி முறை">
ரயத்துவாரி நிலவரி முறை

ரயத்துவாரி என்பது பிரித்தானிய இந்தியாவில் விவசாய நிலங்களில் இருந்து வரி வசூல் செய்யும் இரு முறைகளில் ஒன்றாக இருந்தது. மற்றொன்று ஜமீன்ந்தாரி முறை.

ரயத்துவாரி முறையின் படி பிரித்தானிய அரசு நிலத்தை பயிரிடுபரிடம் நேரடியாக வரி வசூல் செய்தது. “ரயத்து” என்ற சொல்லுக்கு “உழவர்” என்று பொருள். பயிரிடுபவர்களிடம் வரி வசூல் செய்து அரசுக்கு செலுத்தும் இடைத்தரகர்கள் இம்முறையில் இருக்கவில்லை. மற்றொரு முறையான ஜமீந்தாரி முறையில் பயிரிடுபவர்களிடமிருந்து வரி வசூல் செய்த ஜமீன்தார்கள் அதில் ஒரு பகுதியை தாங்கள் வைத்துக்கொண்டு மீதியானதை அரசுக்கு செலுத்தினர். அரசுக்கும் பயிரிடுபவருக்கும் இடையே இடைத்தரகராகச் செயல்பட்டனர். ரயாட்வாரி முறையில் பயிரிடுபவர் நிலத்தீர்வையை நேரடியாக அரசுக்கு செலுத்தினார். தனது நிலத்தை அவர் நினைத்தவாறு விற்கவோ, அன்பளிப்பாகக் கொடுக்கவோ, அடகு வைக்கவோ முடிந்தது. விதிக்கப்படும் தீர்வையை அவர் தவறாமல் செலுத்தி வரும் வரை சட்டப்படி அவரை அரசால் அவரது நிலத்திலிருந்து வெளியேற்ற இயலாது. மேலும் தான் பயிரிடும் நிலத்தின் அளவைக் நினைத்தபடி கூட்டவும் குறைக்கவும் உரிமை பெற்றிருந்தார். பஞ்ச காலங்களிலும், விளைச்சல் குறைவான காலங்களிலும் விளைச்சலுக்கு ஏற்ப நிலத்தீர்வை குறைத்துக் கொள்ளப்பட்டது.

1833 செயிண்ட் ஹெலினா சட்டப்படி இரயத்துவாரி நிலவரி வசூலிக்கும் முறை துவங்கியது. சென்னையை அடுத்து மும்பை மாகாணத்திலும் இது அறிமுகப்படுத்தப்பட்டது. 



</doc>
<doc id="167011" url="https://ta.wikipedia.org/wiki?curid=167011" title="டெல்லி கணேஷ்">
டெல்லி கணேஷ்

டெல்லி கணேஷ் (பிறப்பு : ஆகத்து 1, 1944) திருநெல்வேலியில் பிறந்த மூத்த தமிழ் நடிகர் ஆவார். இவர் பெரும்பாலும் குணசித்திர வேடங்களில் காணப்படும் ஒரு தமிழ் திரைப்பட நடிகர். கமலஹாசன் உடன் இணைந்து அவர் நடித்த நகைச்சுவைத் திரைப்படங்களில் சிறப்பான நடிப்பை வெளிப்படுத்தியவர். அவரது பாத்திரம் நாயகன் மற்றும் மைக்கேல் மதன காமராஜன் திரைப்படங்களில் மிகவும் சிறப்பாக அறியப்பட்டது. அவர் 1976 இல் இருந்து தற்போது வரை 400 க்கும் மேற்பட்ட படங்களில் நடித்துள்ளார். அவர் தக்ஷிண பாரத நாடக சபா (DBNS) எனப்படும் 'தில்லி' நாடகக் குழுவில் ஒரு உறுப்பினராக இருந்தார். கணேஷ் படங்களில் நடிப்பதற்கு முன் 1964 முதல் 1974 வரை இந்திய உணவு கார்ப்பரேஷன் நிறுவனத்தில் பணியாற்றினார். 

டெல்லி கணேஷ் நடித்து வெளியான முதல் திரைப்படம் பட்டினப்பிரவேசம்(1977), தமிழ் திரையுலகுக்கு இவரை அறிமுகம் செய்தவர் இயக்குனர் கே. பாலசந்தர். டெல்லி கணேஷ் நடித்த பெரும்பாலான கதாபாத்திரங்களில் துணை நடிகர் அல்லது நகைச்சுவை நடிகர் வேடங்களே இருந்தது. ஆனால் அவர், அபூர்வ சகோதரர்கள் (கதாபாத்திரம்-பிரான்சிஸ்) போன்ற படங்களில் வில்லனாகவும் நடித்தார். இவரது மிகவும் குறிப்பிடத்தக்க படங்கள் சிந்து பைரவி, நாயகன், மைக்கேல் மதன காமராஜன், ஆஹா மற்றும் தெனாலி.

டெல்லி கணேஷ் ஒரு முக்கியமான தமிழ் வானொலி மற்றும் தொலைக்காட்சித்தொடர் நடிகர். இவர் இதுவரை 8 முக்கிய சின்னத்திரை தொடர்களில் நடித்துள்ளார். சன் டிவியில் ஒளிபரப்பான வசந்தம் மற்றும் கஸ்தூரி போன்ற தொடர்களில் அப்பா வேடங்களில் நடித்தார்.





</doc>
<doc id="167023" url="https://ta.wikipedia.org/wiki?curid=167023" title="சிந்துப் பிரபந்தம்">
சிந்துப் பிரபந்தம்

சிந்துப் பிரபந்தம், 13 ஆம் நூற்றாண்டில் தோன்றிய நூல்களில் ஒன்று. இந்த நூல் இப்போது கிடைக்கவில்லை. காஞ்சிபுரம் வரதராசப் பெருமாள் கோயில் கல்வெட்டு ஒன்று இந்த நூலைக் குறிப்பிடுகிறது. திருவாழி பரப்பினான் கூத்தன் என்பவன் இந்த நூலைப் பாடி, அதற்குப் பரிசாகப் பொத்தம்பி நாட்டு அரசனிடமிருந்து வள்ளுவப் பாக்கம் என்ற ஊரை முற்றுட்டாகப் பெற்றான் என்று அந்தக் கல்வெட்டு குறிப்பிடுகிறது. 

மதுராந்தகப் பொத்தம்பிச் சோழன் என்பவன் பவணந்தி முனிவரைப் பேணிய சீயகங்கன் என்பவனின் அம்மான். இவன் ‘திருவாழி பரப்பினான் சந்தி’ என்னும் பெயரில் திருநீர்மலை கோயிலுக்கு நிலம் வழங்கித் திருப்பணிகள் செய்தவன் என வேறு கல்வெட்டுகள் குறிப்பிடுகின்றன. எனவே இந்தச் சோழன் இந்த நூலுக்கு ஊரைப் பரிசாக வழங்கியவன் எனக் கொள்ளப்படுகிறது.
மு. அருணாசலம், தமிழ் இலக்கிய வரலாறு, பதின்மூன்றாம் நூற்றாண்டு, பதிப்பு 2005


</doc>
<doc id="167024" url="https://ta.wikipedia.org/wiki?curid=167024" title="திண்டிமம்">
திண்டிமம்

திண்டிமம் என்பது ஒருவகைப் பறை முழக்கம். இதனை ‘டிண்டிமம்’ என்பர். ‘டமாரம்’ என்பது இக்கால வழக்கு. முரசு முழக்குதல், கொம்பு ஊதுதல் முதலான ஆரவார முழக்கங்களின் திண்மை கொண்டு விளங்குவதால் இந்த முழக்கத்தின் கூட்டொலியைத் திண்டிமம் என்றனர். திண்டிமம், டிண்டிமம் ஆகிய சொற்களை வடசொல் என மு. ராகவையங்கார் குறிப்பிடுகிறார். 

ஆசுகவி பாடவல்ல புலவர்கள் வெளியே பொதுப்பணி நிமித்தமாகச் செல்லும்போது திண்டிமம் என்னும் பறை முழக்கத்தோடு செல்லும் உரிமை பெற்றிருந்தனர். இதனைத் திருச்செந்தூர் முருகன் பிள்ளைத்தமிழ் குறிப்பிடுகிறது. 
திண்டிமம் என்னும் சொல் பிங்கல நிகண்டில் வருகிறது. 


</doc>
<doc id="167027" url="https://ta.wikipedia.org/wiki?curid=167027" title="சிராமலை அந்தாதி">
சிராமலை அந்தாதி

சிராமலை அந்தாதி என்னும் நூல் 10 ஆம் நூற்றாண்டில் தோன்றியது. வேம்பையர் கோன் நாராயணன் என்பவர் இதன் ஆசிரியர். இது மண்டலித்து வரும் அந்தாதி நூல். 102 கட்டளைக் கலித்துறைப் பாடல்கள் இதில் உள்ளன. 


</doc>
<doc id="167034" url="https://ta.wikipedia.org/wiki?curid=167034" title="அஸ்சிராஜ் மகா வித்தியாலயம், அக்கரைப்பற்று">
அஸ்சிராஜ் மகா வித்தியாலயம், அக்கரைப்பற்று

அஸ்சிராஜ் மகா வித்தியாலயம் இலங்கையின் கிழக்கு மாகாணத்தில் அம்பாறை மாவட்டத்தில் நாவிதன்வெளி பிரதேச செயலக வட்டாரத்தில் அக்கரைப்பற்று நகரில் ஒரு பாடசாலையாகும்.

அஸ்சிராஜ் மகா வித்தியாலயம் 1952ம் ஆண்டு நிறுவப்பட்டது. இதில் தற்போது 800 மாணவர்கள் கல்வி கற்கின்றார்கள். இப்பாடசாலையின் தலைமை ஆசிரியராக எஸ். எம். எம். யூசுப் பணியாற்றுகிறார். இப்பாடசாலையின் அபிவிருத்தியில் பாடசாலை அபிவிருத்திச் சங்கம், பழைய மாணவர் சங்கம் போன்றன பங்குபற்றுகின்றன.


</doc>
<doc id="167036" url="https://ta.wikipedia.org/wiki?curid=167036" title="மடலேறுதல்">
மடலேறுதல்

மடல் ஊர்தல் (மடலூர்தல்) என்பது சங்ககால வழக்கங்களில் ஒன்று. இதனை மடலேறுதல் என்றும் கூறுவர். தலைவன் தான் விரும்பிய தலைவியை அடைவதற்காக மடலூர்தல் வழக்கம். காதலில் தோல்வியுற்ற சங்ககாலத் தலைவன், ஊரார் தன் காதலை உணரும் பொருட்டு மேனியில் சாம்பலைப் பூசிக் கொண்டு யாரும் சூடாத எருக்கு போன்ற மலர்களைச் சூடிக் கொண்டு பனைமரத்தின் அகன்ற மடல்களால் செய்யப்பட்ட குதிரை ஒன்றில் ஊர்ந்து காண்போர் கேட்கும் வண்ணம் தலைவியின் பெயரைக் கூவிக்கொண்டு செல்தல் ஆகும். இது இழிவான ஒன்றாக கருதப்படுகிறது. எனவே தன்னைச் சந்திக்க மறுக்கும் தலைவியிடம் தோழி மூலம் நான் மடலேறி விடுவேன் என்ற காமம் மிகுந்த தலைவன் சொல்வது உண்டு. காமம் மிகுந்த ஆடவர்க்கு மட்டுமே மடலேறுதல் உண்டு. பெண்கள் மடலேறியதாய் சங்கப்பாடல்கள் இல்லை. என்ன நிலை சேர்ந்தாலும் பெண் இந்த வழக்கத்தை மேற்கொள்வது இல்லை. ஆனால் பக்தி பாவத்தில் தங்களைப் பெண்களாய்த் எண்ணிப் பாடிய ஆழ்வார்கள் சிலர், பெண்டிர் மடலேறியதாய்ப் பாடி உள்ளனர். ஒரு முறை மடலேறிய தலைவன் காதலி திருமணத்திற்கு ஒத்துக் கொள்ளவில்லையென்றால் மறுமுறை மடலேறுவதில்லை. தன் வாழ்வை முடித்துக் கொள்வான். 

தன்னை விரும்பாத பெண்ணுக்காக மடலூர்வேன் என்று தலைவன் சொன்னால், அது கைக்கிளை ஒழுக்கம். மடலூர்ந்து வந்து ஒருத்தியைப் பெறுவது பெருந்திணை ஒழுக்கம். மடலூர்தல் என்பது தலைவனும் தலைவியும் விரும்பி, பெற்றோர் பெண்ணைத் தர மறுக்கும்போதும் நிகழ்வது.

தலைவியை அடைய முடியாத தலைவன், உடம்பெல்லாம் திறுநீறு பூசிக் கொண்டு, கையில் தலைவியின் ஓவியம் கொண்ட கிழியுடன் நாற்சந்தியில் பனை மட்டையால் செய்யப்பட்ட குதிரை மீதேறி நிற்க, பிறர் அதனை இழுத்துச் செல்வர். தலைவன் தலைவி நினைவாகவே இருப்பான். பனை மட்டையால் செய்யப்பட்ட குதிரை வடிவம் ’மடல்’ ஆகும்.

இந்நிகழ்வால் தலைவன் தலைவியை அடைய முடியாமல் தவிப்பது ஊராருக்குத் தெரிய வந்து, தலைவனின் துயர் காணும் ஊரார், அவனுடன் தலைவியைச் சேர்த்து வைக்க எடுக்கும் முயற்சியால் தலைவன் தலைவியை அடைய வாய்ப்பு ஏற்படும்.

"மடல் கூறல்", "மடல் விலக்கு" என இருநிலைகளை நம்பி அகப்பொருள் முன் வைக்கிறது. தலைவன் தலைவியை அடைய மடல் ஏறுவேன் என்று கூறுவது மடல் கூறல். தலைவனை மடல் ஏறவேண்டாம் எனத் தடுப்பது மடல் விலக்கு.

மடலூரும் தலைவன் அணிந்துகொள்ளும் மாலையில் பூளை, ஆவிரை, எருக்கு ஆகிய பூக்கள் தொடுக்கப்பட்டிருக்கும். 


மடலேறுதலைப் பாடும் நூல் மடல் எனப்படுகிறது. தமிழில் மடல் வகை சிற்றிலக்கியங்களின் முன்னோடியாக உள்ளவை திருமங்கை ஆழ்வாரால் இயற்றப்பட்ட பெரிய திருமடலும் சிறிய திருமடலும் ஆகும். இவை பெண்கள் மடலூர்தல் இல்லை என்ற பழைய மரபை மாற்றி, திருமங்கை ஆழ்வார் மிகுந்த பக்தியால் இறைவனைத் தலைவனாகவும் தன்னைத் தலைவியாகவும் பாவித்து மடலேறுவதாகக் கூறுவதாக அமைந்துள்ளன.


</doc>
<doc id="167038" url="https://ta.wikipedia.org/wiki?curid=167038" title="உரையாசிரியர்கள் (காலநிரல்)">
உரையாசிரியர்கள் (காலநிரல்)

பண்டைய தமிழ் இலக்கண நூல்கள் நூற்பாக்களாகவும், இலக்கிய நூல்கள் பாடல்களாகவும் அமைந்திருந்தன. சுருக்கம், மனத்தில் பதியும் எளிமை முதலான பாங்குகளுடன் இவை எழுதப்பட்டவை. உரைநடைப் பாங்கில் பேசும் மக்களுக்குப் புரிவதற்காக அந்த இலக்கண, இலக்கிய நூல்களுக்கு உரைநூல்கள் தோன்றின. இத்தகைய உரைநூல்களை எழுதிய பல ஆசிரியர்களின் காலநிரல் எளிய ஒப்புநோக்குக்காக இங்குத் தரப்படுகின்றன.

இலக்கிய உரைகள்
இலக்கண உரைகள்

இலக்கிய உரைகள்
இலக்கண உரை

இலக்கிய உரை
இலக்கண உரை

இலக்கிய உரை
இலக்கண உரைகள்

இலக்கிய உரை
இலக்கண உரை



</doc>
<doc id="167060" url="https://ta.wikipedia.org/wiki?curid=167060" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1995">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1995

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1995 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1995 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="167064" url="https://ta.wikipedia.org/wiki?curid=167064" title="ஆயுத அரியணை">
ஆயுத அரியணை

ஆயுத அரியணை என்பது கிறிசுத்தோவாவோ கன்காவாட்டோ என்பவரால், பயன்பாட்டிலிருந்து விலக்கப்பட்ட ஆயுதங்களைப் பயன்படுத்திச் செய்யப்பட்ட ஒரு சிற்பம் ஆகும். 2002 ஆம் ஆண்டிலிருந்து இது பிரித்தானிய அருங்காட்சியகத்தில் உள்ளது. பிற எந்தப் பொருளைக் காட்டிலும் கூடிய அளவு வெவ்வேறு விதமாகக் காட்டப்பட்ட பொருள் இதுவாக இருக்கலாம் எனவும் கருதப்படுகின்றது. 

"ஆயுத அரியணை" எனப்படும் இந்த சிற்பம், கிறிசுத்தோவாவோ எசுட்டாவாவோ கன்காவாட்டோ என்பவரால் தென் மொசாம்பிக்கில் உள்ள சவாலா என்னும் இடத்தில் செய்யப்பட்டது. கன்காவாட்டோ, கெசுட்டர் என்னும் பெயருடன் "அசோசியாசாவோ நியூக்கிளியோ டி ஆர்ட்டே" "(Associação Núcleo de Arte)" என்னும் கூட்டுறவு அமைப்பின் ஒரு பகுதியாக வேலை செய்கிறார். கெசுட்டர் 1966 ஆம் ஆண்டில் பிறந்தார். இவருக்கு ஏற்கெனவே பொறியியற் கட்டுமானம் பற்றிய அறிவு இருந்தபோதும், தனது கலைக் கல்வியைக் கலைஞர் கூட்டமைப்பில் பெற்றுக்கொண்டார். இக் கலைஞர் கூட்டமைப்பு, "ஆயுதங்களைக் கருவிகளாக மாற்றல்" அல்லது "டிரான்சுபோமக்காவோ டி ஆர்மாசு எம் என்க்சாடாசு" "(Transformacao de Armas em Enxadas)" என்னும் அமைப்பின் ஒரு பகுதியாக, கிறிசுத்தவ உதவி நிறுவனம், பேராயர் டினிசு சென்குலானேயின் தலைமையிலான ஒரு குழு ஆகியவற்றின் உதவியினால் இயங்கியது.

இந்த அரியணையில் சிற்பி கையொப்பம் இட்டுள்ளார். பொதுவாக ஆப்பிரிக்க மரச் சிற்பங்களைச் சேதப்படுத்தும் கறையான்களும் இதில் தமது கைவரிசையைக் காட்டியுள்ளன. தனது உறவினர் பலர் இத்தகைய ஆயுதங்களால் காயப்பட்டு இருந்தும், இந்தச் சிற்பத்தில் கெசுட்டர் சிரிக்கும் முகங்களைச் சேர்த்துள்ளார். அரியணையின் பின்பகுதியில் உள்ள "கோதிக்" குறியீடு ஒரு தேவாலயத்தைக் குறிக்கின்றது. 

"ஆயுதங்களைக் கருவிகளாக மாற்றல்" அமைப்பு இச் சிற்பத்தையும் இது போன்ற வேறு சிற்பங்களையும் செய்வதற்காக கெசுட்டருக்கும் அவரது குழுவினருக்கும் பயன்பாட்டிலிருந்து விலக்கப்பட்ட ஆயுதங்களை வழங்கியது. பெரும்பாலும் ஏ.கே. 47 தாக்குதல் துப்பாக்கிகளை உள்ளடக்கிய இந்த ஆயுதங்கள் போர்த்துக்கல், கிழக்கு ஐரோப்பா, வட கொரியா போன்ற இடங்களில் செய்யப்பட்டவை. அரியணையின் சாயும் பகுதியைச் செய்யப் பயன்பட்ட எச்&கே ஜி3 துப்பாக்கிகள் செருமனியில் வடிவமைக்கப்பட்டுப் போர்த்துக்கலில் உற்பத்தியானவை.



</doc>
<doc id="167065" url="https://ta.wikipedia.org/wiki?curid=167065" title="மூன்று முகம்">
மூன்று முகம்

மூன்று முகம் 1982- ஆம் ஆண்டு வெளி வந்த தமிழ் திரைப்படம். இதில் நடிகர் ரஜினிகாந்த் மூன்று வேடங்களில், அதாவது அலெக்ஸ்பாண்டியன், அருண், ஜோன் ஆகிய பாத்திரங்களில் நடித்துள்ளார். இது 250 நாட்கள் ஓடி சாதனை புரிந்த வெற்றித் திரைப்படம் ஆகும். 1982இல் தமிழக அரசின் சிறந்த நடிகர் விருதினை ரஜினிகாந்த் பெற்றுக்கொண்டார். இத்திரைப்படத்திற்கான பாடல்களை வாலி, வைரமுத்து மற்றும் முத்துலிங்கத்தினால் எழுதப்பட்டதுடன், திரைப்படம் சங்கர்கணேசினால் இசையமைக்கப்பட்டது.

இந்த திரைப்படம் ஹிந்தியிலும் ரஜினிகாந்தை வைத்து மீள இயக்கப்பட்டதுடன் அதில் ரதி அக்னிகோர்த்தி, காதர் கான் ஆகியோர் நடித்தனர்.


</doc>
<doc id="167066" url="https://ta.wikipedia.org/wiki?curid=167066" title="சிம்லா ஸ்பெஷல்">
சிம்லா ஸ்பெஷல்

சிம்லா ஸ்பெஷல் 1982-ஆம் ஆண்டு வெளியான தமிழ்த் திரைப்படம். இதில் கமல்ஹாசன், ஸ்ரீப்ரியா முக்கிய கதாப்பாத்திரங்களில் நடித்துள்ளனர். 

நகைச்சுவைப்படம்

கோபு கமல்ஹாசன் ஒரு வளர்ந்து வரும் நாடகம் கலைஞர். அவர் மற்றும் அவரது நல்ல நண்பர் பாபு எஸ். வி. சேகர் இருவரும் குறைந்தசெலவில் நகைச்சுவை நாடகங்கள் நிகழ்த்தும் பிரபலமான குழுவிற்குச் சொந்தக்காரர்கள். பாபுவின் சகோதரியின் திருமணச் செலவிற்கு கைகொடுக்க உதவும் என்று , அவர்கள் சிம்லா உள்ள தமிழர்கள் சங்கம் சார்பில் நாடகங்களை நடத்த அவர்கள் குழு தயார் ஆகிறது. அந்த நாடகங்களில் ஒன்று "சிம்லா ஸ்பெஷல்" என்ற தலைப்பில் மகாலட்சுமி(ஸ்ரீப்ரியா)யால் எழுதப்பட்டிருக்கிறது.

கோபு சிம்லாவில் இருக்கும் போது, பாபுவிடம் கோபுவின் அம்மாவின் உடல் நிலை மிகவும் மோசமாக இருப்பதாக அவசர தகவல் தெரிவிக்கும் ஒரு தந்தி வருகிறது. அவர்கள் சிம்லாவில் நாடகம் நடத்த இயலாவிட்டால், வரப்போகும் பணஇழப்புக்குப் பயந்து, பாபு கோபுவிடம் தகவலைக் கூறாமல் மறைத்து வைத்திருக்கிறார். இதற்கிடையில் ஒரு நண்பர், கோபுவின் தாயார் நிலைமை மிகவும் மோசமடைந்தது என்று கோபுவிடம் தெரிவித்து விடுகிறார். தனது தாயின் நோய் பற்றி கண்டுபிடித்தாலும், இருப்பினும், தனது நண்பரின் அக்காவுக்காக, கோபு நாடகத்தில் தொடர முடிவு செய்கிறார். பாபுவுக்குத் தெரிந்தால், கோபுவை அவரது தாயார் அருகில் இருக்க செல் என்று வலியுறுத்துவார் என்று நினைத்து, தனக்கு வந்த தகவலை கோபு மறைக்கிறார். 

பாபுவின் தங்கை நிச்சயதார்த்தம் நடந்த நாளில், பாபுவின் கோட்டு பையில் அந்த தந்தியைக் கண்டுபிடித்து தனது நண்பரின் சுயநலத்தை உணர்கிறான். மனக்கசப்பினால் அவர்களது நட்பு முறிகிறது. இறுதி நாடகம் நிகழ்த்தும் போது, கோபுவின் அம்மா உடல்நிலை நன்றாக இருக்கிறது என்று ஒரு அழைப்பு வருகிறது. கோபதாபங்கள் அனைத்தும் மன்னிக்கப்பட்டு, நண்பர்கள் மீண்டும் இணைகிறார்கள்.


</doc>
<doc id="167067" url="https://ta.wikipedia.org/wiki?curid=167067" title="நிஜங்கள்">
நிஜங்கள்

நிஜங்கள் 1982-ஆம் ஆண்டு வெளியான தமிழ்த் திரைப்படம். இதில் சிவகுமார், மேனகா முக்கிய கதாப்பாத்திரங்களில் நடித்துள்ளனர். 

http://www.cinesouth.com/cgi-bin/filmography/newfilmdb.cgi?name=nijangal


</doc>
<doc id="167068" url="https://ta.wikipedia.org/wiki?curid=167068" title="இனியவளே வா">
இனியவளே வா

இனியவளே வா 1982-ஆம் ஆண்டு வெளியான தமிழ்த் திரைப்படம். இதில் ராம்ஜி, ஸ்ரீப்ரியா முக்கிய கதாப்பாத்திரங்களில் நடித்துள்ளனர். 

http://www.cinesouth.com/cgi-bin/filmography/newfilmdb.cgi?name=iniyavale%20vaa


</doc>
<doc id="167069" url="https://ta.wikipedia.org/wiki?curid=167069" title="தணியாத தாகம்">
தணியாத தாகம்

தணியாத தாகம் 1982-ஆம் ஆண்டு வெளியான தமிழ்த் திரைப்படம். இதில் டெல்லி கணேஷ், சுபத்ரா முக்கிய கதாப்பாத்திரங்களில் நடித்துள்ளனர். 

http://www.cinesouth.com/cgi-bin/filmography/newfilmdb.cgi?name=thaniyadha%20thagam


</doc>
<doc id="167071" url="https://ta.wikipedia.org/wiki?curid=167071" title="பேசும் பொம்மைகள் (புதினம்)">
பேசும் பொம்மைகள் (புதினம்)

பேசும் பொம்மைகள், சுஜாதாவால் எழுத்தப்பட்ட நாவல்.

புதிதாக ஒரு ஆராய்ச்சிகூட பணியில் சேர்கிறாள் மாயா. அங்கே தான் அவளது அக்கா மேனகாவும் முன்னர் வேலை பார்த்தாள். அங்கு மர்மமான சம்பவங்களைக் காண்கிறாள் மாயா. ஆராய்ச்சிக் கூடத்தில் இருந்து வீடு திரும்பும் மாயா, திடீரென்று மாயம் ஆகிவிடுகிறாள். அவளைக் 
கண்டுபிடிக்க வக்கீல் கணேஷ்-வசந்த்தை அணுகுகிறார் மாயாவின் காதலர் சுனில். மாயாவைக் கண்டறிந்தார்களா அந்த ஆராய்ச்சிக்கூடத்தின் மர்மம் என்ன என்று கணேஷ் வசந்த் இருவரும் கண்டு பிடிக்கிறார்கள்.



</doc>
<doc id="167073" url="https://ta.wikipedia.org/wiki?curid=167073" title="குணசாகரர்">
குணசாகரர்

குணசாகரர், இலக்கண நூலுக்கு உரை செய்த ஆசிரியர்களில் ஒருவர். 11 ஆம் நூற்றாண்டில் வாழ்ந்தவர். அமிர்தசாகரரின் மாணவர் இவர். தன் ஆசிரியர் இயற்றிய யாப்பருங்கலக்காரிகை நூலுக்கு இவர் உரை எழுதியுள்ளார். இருவரும் சமண மதத்தவர்.

உரையின் ஒரு பகுதி – எடுத்துக்காட்டு


</doc>
<doc id="167074" url="https://ta.wikipedia.org/wiki?curid=167074" title="அமிர்தசாகரர்">
அமிர்தசாகரர்

அமிர்தசாகரர் ஓர் இலக்கண ஆசிரியர். யாப்பருங்கலம், யாப்பருங்கலக்காரிகை என்னும் யாப்பிலக்கண நூல்களை இயற்றியவர். அமுதசாகரம் என்னும் நூலும் இவரால் இயற்றப்பட்டது. இவரது காலம் 11 ஆம் நூற்றாண்டு. யாப்பருங்கலம் நூலுக்குப் பழைய விருத்தியுரை ஒன்று உண்டு. யாப்பருங்கலக் காரிகைக்கு இவரது மாணாக்கர் குணசாகரர் உரை எழுதியுள்ளார். இவர்கள் இருவரும் சமணர்கள்.



</doc>
<doc id="167080" url="https://ta.wikipedia.org/wiki?curid=167080" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1996">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1996

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1996 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 5,000 பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1996 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="167082" url="https://ta.wikipedia.org/wiki?curid=167082" title="இலங்கையின் உச்ச முனைகள்">
இலங்கையின் உச்ச முனைகள்

இலங்கையின் உச்ச முனைகள் பின்வரும் பட்டியலில் காட்டப்பட்டுள்ளது. வடக்கில் பருத்தித்துறை, தெற்கில் தேவேந்திரமுனை, வடக்கில் பருத்தித்துறை, திக்கம் ஆகியவையும், கிழக்கில் சங்கமன் கண்டியும் மேற்கில் கச்சத்தீவும், மேற்கு பெருநிலப்பகுதியில் கல்பிட்டியும் காணப்படுகின்றன. 2524 மீ உயரமுள்ள பிதுருதலாகலை உயரமான முனையாகவுள்ளது.




</doc>
<doc id="167083" url="https://ta.wikipedia.org/wiki?curid=167083" title="சங்கமன் கண்டி">
சங்கமன் கண்டி

சங்கமன் கண்டி என்பது அம்பாறை மாவட்டத்தில், 7°1'0" வடக்கு மற்றும் 81°52'0" கிழக்கு அமைவில் அமைந்துள்ள இலங்கையின் கிழக்கு முனையாகும். இது கடல் மட்டத்திலிருந்து 3 மீட்டர் உயரத்தில் அமைந்துள்ளது. 


</doc>
<doc id="167084" url="https://ta.wikipedia.org/wiki?curid=167084" title="வேர்ல்டு சயின்டிபிக்">
வேர்ல்டு சயின்டிபிக்

வேர்ல்டு சயின்டிபிக் கோ பிரைவேட் லிமிடெட் நிறுவனம் 1981 ஆம் ஆண்டு நிறுவப்பட்டது, இது சிங்கப்பூரை தலைமையிடமாக கொண்டுள்ளது. இந்நிறுவனம் அறிவியல், தொழில்நுட்பம் மற்றும் மருத்துவ (STM) புத்தகங்கள், மற்றும் பத்திரிகைகளை வெளியிடுகிறது. இந்நிறுவனம் பல்வேறு துறைகளில் ஒவ்வொரு ஆண்டும் சுமார் 500 புத்தகங்கள் மற்றும் 125 பத்திரிகைளை வெளியிடுகிறது.

இந்நிறுவனத்தின் தலைமை அலுவலகம் சிங்கப்பூரில் உள்ளது. 200 க்கும் மேற்பட்ட ஊழியர்கள் தலைமை அலுவலகத்தில் வேலை செய்துவருகிறர்கள். இந்நிறுவனத்தின் அலுவலகங்கள் சிட்னி, ஆஸ்திரேலியா, சீனா, ஹாங்காங், சென்னை-இந்தியா, தைபே, தைவான் (சீன குடியரசு) மற்றும் அமெரிக்கா ஆகிய நாடுகளில் உள்ளது. சீனாவில் பெய்ஜிங், ஷாங்காய், மற்றும் தியான்ஜின் ஆகிய இடங்களில் இந்நிறுவனம் அலுவலகங்களைக் கொண்டுள்ளது. அமெரிக்காவில் கலிபோர்னியா மற்றும் ஹேக்கன்சேக் (நியூ ஜெர்சி) ஆகிய இடங்களில் அலுவலகங்களை கொண்டுள்ளது.


</doc>
<doc id="167089" url="https://ta.wikipedia.org/wiki?curid=167089" title="தொலைக்காட்சி அணுக்கப் பெட்டி">
தொலைக்காட்சி அணுக்கப் பெட்டி

செட் டாப் பாக்ஸ் ("set-top box", STB) அல்லது செட் டாப் யூனிட் ("set-top unit", STU) எனப்படும் தொலைக்காட்சி அணுக்கப் பெட்டி தொலைக்காட்சிப் பெட்டிக்கு வெளியே (அண்மைக்காலம் வரை தொலைக்காட்சிப் பெட்டியின் மேற்புறம்) வைக்கப்பட்டு தொலைக்காட்சிப் பெட்டியையும் அதற்கு குறிகை தரும் தகவல் ஊடகத்தையும் இணைக்கின்ற ஓர் மின்னணுக் கருவியாகும். இதன் அதிர்வு இயைவு பகுதியில் ஊடகத்திலிருந்துப் பெறப்படும் குறிப்பலைகளை தொலைக்காட்சிப் பெட்டியில் தோன்றும் வடிவத்திற்கு மாற்றப்படுவதுடன் முன்னரே ஏற்பட்ட உடன்பாட்டிற்கேற்ப தொலைக்காட்சி அலைவரிசைகளுக்கு அணுக்கம் வழங்கவும் வசதிகள் உள்ளன. கம்பிவடத் தொலைக்காட்சி கட்டுடைய அணுக்க முறைமையிலும் செய்மதித் தொலைக்காட்சி அமைப்புகளிலும் பயன்படுத்தப்படுகிறது.

இந்தியாவில் கம்பிவடத் தொலைக்காட்சி பிணையச் சட்டம், 1995 (Cable Television Network Act (1995))யின்படி தொலைக்காட்சிக் குறிப்பலைகள் எண்ணிம வடிவத்திற்கு படிப்படியாக மாற்றியமைக்கப்படுகின்றன. முதற்கட்டமாக சென்னை, மும்பை, தில்லி மற்றும் கொல்கத்தாவில் எண்ணிமத் தொலைக்காட்சி கட்டாயமாக்கப்பட்டுள்ளது. இந்தச் சேவைகளைப் பெற தொலைக்காட்சி அணுக்கப் பெட்டிகள் தேவைப்படுகின்றன. இவற்றின் பற்றாக்குறையால் அலைமருவி தொலைக்காட்சிச் சேவை நிறுத்தப்படுவது தள்ளிப் போடப்பட்டுள்ளது.



</doc>
<doc id="167091" url="https://ta.wikipedia.org/wiki?curid=167091" title="பொன்னாடை">
பொன்னாடை

பொன்னாடை என்பது விருதுகளுடன் மற்றும் சிறப்புப் பாராட்டுகளின் போது போர்த்தப்படும் மேற்துண்டாகும். இது மதிப்பு உயர்ந்த துணியால் செய்யப்பட்டிருக்கும். விலைமதிப்பற்ற பணி மற்றும் பங்களிப்புகளைப் பாராட்டும் வகையில் இது போர்த்தப்படுகின்றது. "பொன்னாடை போர்த்திப் பொற்கிழியும் வழங்குதல்" பண்டைக் காலத்தில் இருந்து மன்னர்களால் புலவர் முதலானோருக்கு செய்யப்பட்டுவந்த சீராக குறிப்பிடப்படுகின்றது.


</doc>
<doc id="167095" url="https://ta.wikipedia.org/wiki?curid=167095" title="திருக்கண்ணபுரம் சவுரிராஜப்பெருமாள் கோயில்">
திருக்கண்ணபுரம் சவுரிராஜப்பெருமாள் கோயில்

நீலமேகப்பெருமாள் கோவில் ("Neelamegha Perumal Temple"), தமிழ்நாட்டில் நாகப்பட்டினம் மாவட்டத்திலுள்ள, திருக்கண்ணபுரம் என்னும் ஊரில் அமைந்துள்ள விஷ்ணு கோவிலாகும். இக்கோவில் 108 திவ்யதேசங்களுள் ஒன்று. மேலும் இது பஞ்சகிருஷ்ண தலங்களிலும் ஒன்றாகும். இந்தக் கோவில் சௌரிராஜப்பெருமாள் கோவில் எனவும் அறியப்படுகிறது.

இக்கோவில் தஞ்சாவூர் மாவட்டத்திலுள்ள காரைக்காலுக்கு அருகிலுள்ள திருக்கண்ணபுரம் ஊரில், நன்னிலம்-காரைக்கால் செல்லும் சாலையில் அமைந்துள்ளது.

இந்தக் கோவிலின் கோபுரம் 7 அடுக்குடையது. 

பெருமாள் இங்கு நின்ற கோலத்தில் கிழக்கு நோக்கிக் காட்சி தருகிறார். மற்ற கோயில்களில் உள்ளது போல அபயக் கரத்துடன் இல்லாமல் தானம் பெறும் கரத்துடன் உள்ளார். பக்தர்களின் துன்பங்களையெல்லாம் அவர் பெற்றுக்கொள்வார் என்பதை இது உணர்த்துவதாக உள்ளது. வைகாசி மாதம் நடைபெறும் பிரம்மோற்சவ விழாவின் போது அதிகாலையில் சிவனாகவும் மாலையில் பிரம்மாவாகவும், இரவில் விஷ்ணுவாகவும் காட்சிதரும் மும்மூர்த்தி தரிசனம் இக்கோயிலின் சிறப்பாகும்.

திருக்கோயிலை வலம் வரும் போது இத்திருக்கோயிலின் விமானம் கண்ணில் படுவதில்லை என்பது இதன் சிறப்பு
வைகாசி, மாசி மாதங்களில் நடைபெறும் பிரம்மோற்சவத் திருவிழாக்கள் இங்கு சிறப்பானவை. 

மாசி மாதம் பௌர்ணமியின் போது கடற்கரையில் நடைபெறும் கருடனுக்குக் காட்சி தரும் நிகழ்ச்சி நடைபெறும். காரைக்கால் மாவட்டம், திருமலைராயன்பட்டினத்திலுள்ள கடற்கரை கிராமமான பட்டினச்சேரிக்கு வரும் சௌரிராஜப் பெருமாளுக்கு அங்குள்ள வெள்ளை மண்டபம் என்ற பகுதியில் அலங்காரம் செய்யப்படுகிறது. மீனவர்கள் அலங்கரிக்கும் நெற்கதிர்கள் தோரணமாகத் தொங்கவிடப்பட்டிருக்கும் பவளக்கால் சப்பரத்தில் தங்க கருடவாகனத்தின் மீதமர்ந்திருப்பார். பட்டினச்சேரி மீனவ மக்கள் சௌரிராஜப் பெருமாளை ’மாப்பிள்ளைப் பெருமாள்’ என்று அழைக்கின்றனர்.

இக்கோவில் அர்ச்சகர் ஒருநாள், கோவிலுக்கு வந்த அரசனுக்கு சுவாமிக்கு சூடிய மாலையைத் தர அதில் ஒரு நீண்ட தலைமுடி இருந்தது. இதனால் கோபங்கொண்ட அரசனிடம், அர்ச்சகர் அது பெருமாளின் திருமுடி என்று சொல்லிவிட, அரசன் தான் நாளை வந்து பார்க்கும் போது பெருமாளுக்கு முடி இல்லையெனில் அர்ச்சகர் தண்டனைக்குள்ளாவார் என்று கூறிவிட்டுச் சென்றான். அர்ச்சகர் பெருமாளிடம் தன்னைக் காப்பாற்றும்படி வேண்டினார். அவரிடம் இரக்கம்கொண்ட பெருமாள் அவரைக் காப்பாற்ற திருவுளம் கொண்டார். அடுத்த நாள் அரசன் வந்து பார்த்தபோது உண்மையிலேயே பெருமாள் தலையில் திருமுடி இருந்தது. இந்நிகழ்வின் காரணமாகவே உற்சவர் சௌரிராஜப்பெருமாள் எனப் பெயர் கொண்டுள்ளார் என்பது தொன்நம்பிக்கை. உற்சவர் உலாவில் அமாவாசையன்று மட்டும் திருமுடி தரிசனம் காணலாம்.

இத்தலத்தினை, பெரியாழ்வார், ஆண்டாள், குலசேகராழ்வார், நம்மாழ்வார், திருமங்கையாழ்வார் பாடியுள்ளனர்.

திருக்கண்ணபுரத்தின் சிறப்புப் பிரசாதம் ’முனையதரன் பொங்கல்’. இந்த சிறப்புப்பொங்கலுக்கு தனி வரலாறு உண்டு. சோழ மண்டலச் சதகம் எனும் நூலின் 42 வது பாடலில் இவ்வரலாறு கூறப்படுகின்றது. 
பாடல்:
<poem>
புனையும் குழலாள் பரிந்தளித்த 
அனைய சவுரிராசருக்கே
முனையதரையன் பொங்கல் என்று 
வளையும் பெருமை எப்போதும்
</poem>
திருக்கண்ணபுரத்தில் வாழ்ந்து வந்த முனையதரையர் எனும் பக்தர் பெருமாள் திருப்பணிகளைச் செய்து வந்த போது, பஞ்சம் ஏற்பட்டது. அவரோ பெருமாளுக்குப் படைக்காமல் எதுவும் உண்ணாதவர். எனவே வீட்டில் இருக்கும் பொங்கலை அவரது மனைவியார் இறைவனுக்கு மானசீகமாகப் படைத்து வழிபட, திருக்கோயிலைத் திறக்கும் போது பொங்கல் மணம் வீசுவதையும் பொங்கல் முனையதரையர் வீடு வரையும் சிதறி இருப்பதையும் கண்டு அடியார் வீட்டில் படைத்த எளிய பொங்கலை பெருமாள் ஏற்றுக்கொண்டதை அனைவரும் அறிந்தனர். 

இதை நினைவுகூரும் விதமாக இன்றளவும் அர்த்த சாமத்தில் பெருமாளுக்கு பொங்கல் வழங்கப்படுகின்றது. இரண்டாம் கால நிவேதனமாக இரவு ஒன்பது மணிக்கு மேல் படைக்கப்படுகின்றது. 

அரிசி ஐந்து பங்கு, பாசிப்பயிறு முழுப்பயிறு ஐந்து பங்கு, இரண்டு பங்கு வெண்ணெய் உருக்கிய நெய் மற்றும் உப்பு கலந்து தயாரிக்கப்படும் நைவேத்தியப்பிரசாதம் இது. மிளகு, சீரகம் சேர்க்கப்படுவது இல்லை. 

வைணவக்குடும்பத்தில் பிறந்த காளமேகம் சைவராக மாறிவிட்டாரே என்று கண்ணபுரம் பெருமாளுக்கு கோபம் ஏற்பட்டதாம். மழைநாளில் கண்ணபுரம் பெருமாள் கோயிலில் மழைக்காக புலவர் ஒதுங்க, கோயில் கதவுகளை மூடிப் பெருமாள் உள்ளே விடவில்லை.உடனே காளமேகப்புலவர் கவிதை ஒன்று இயற்றி, பெருமாளை நோக்கிப் பாட கோயில் கதவுகள் திறந்தனவாம். 
<poem>
கண்ணபுரமருவே கடவுனினும் நீயதிகம்
உன்னிலுமோ நான் அதிகம் ஒன்று கேள் - முன்னமே
உன் பிறப்போ பத்தாம் உயர் சிவனுக் கொன்றுமாம்
என் பிறப்போ எண்ணத் தொலையாது
</poem>
இத்திருத்தலத்துப் பெருமாள் மறுபிறவியின்றி வீடு பேறளிக்கும் பெருமாளாக வழிபடப்படுகின்றார்.
தமிழ்நாட்டிலுள்ள தமிழ்நாட்டிலுள்ள பஞ்சகிருஷ்ண தலங்களில் இத்தலமும் ஒன்று. ஏனைய நான்கு பஞ்சகிருஷ்ண தலங்கள் கபிஸ்தலம், திருக்கோவிலூர், திருக்கண்ணங்குடி, திருக்கண்ணமங்கை ஆகிய ஊர்களிலுள்ள பெருமாள் கோவில்கள் ஆகும்.


</doc>
<doc id="167099" url="https://ta.wikipedia.org/wiki?curid=167099" title="நாட்டுச்சாலை">
நாட்டுச்சாலை

நாட்டுச்சாலை என்பது தமிழ்நாடு தஞ்சாவூர் மாவட்டம், பட்டுக்கோட்டை வட்டத்திலுள்ள ஒரு கிராமம். 

இக்கிராமத்தின் முன்னோர்கள் அந்நாளில் அதிக நாடகங்களை இயற்றி அவற்றை மேடைகளில் நடிப்பார்களாம். இதனால் இக்கிராமத்தின் பெயர் "நாடகச்சாலை" என்றிருந்ததாகவும், இப்பெயர் காலப்போக்கில் மருவி "நாட்டுச்சாலை" எனப் பெயர் உருவாகியது என்று இக்கிராம முன்னோர்களின் கருத்து. முசுகுந்த அரசன் என்பவன் இப்பகுதியை ஆண்டு வந்ததாகவும் அதனால் இப்பகுதியை முசுகுந்த நாடு என்றும் அழைப்பதும் உண்டு. இக்கிராம மக்கள் உழவுத்தொழிலையே முக்கிய தொழிலாகாக் கொண்டவர்கள்.





</doc>
<doc id="167103" url="https://ta.wikipedia.org/wiki?curid=167103" title="என். வி. கலைமணி">
என். வி. கலைமணி

என். வி. கலைமணி (பிறப்பு: திசம்பர் 30, 1932) என்பவர் ஒரு தமிழக எழுத்தாளர் ஆவார். 1946 ஆம் ஆண்டு முதல் அண்ணாவின் எழுத்தாலும் பேச்சாலும் பேரன்பு கொண்டவர்​. அண்ணா எழுதிய கம்பரசத்தை படித்து, இதன் விளைவாக பல ஆதாரங்களை திரட்டி 1947 ஆம் ஆண்டில் திருப்புகழ் ரசம் என்னும் முதல் நூலை இந்தியாவில் வெளியிட தடை விதிக்கப் பட்டதால், இலங்கையில் வெளியிடப்பட்டது​. அண்ணா பேசிய நல்ல தீர்ப்பு என்னும் நூலால் சுயமரியாதை இயக்கத்திலும் திராவிட முன்னேற்றக் கழகத்திலும் ஈர்க்கப்பட்டார். 1950 ஆம் ஆண்டில் திராவிடன் வார ஏட்டிலும், பின்னர் முரசொலி, மாலைமணி, எரியீட்டி, சவுக்கடி, நமது எம்.ஜி.ஆர் உட்பட பல நாளேடுகளில் துணையாசிரியராகவும், ஆசிரியராகவும் பணியாற்றியுள்ளார். 1952 ஆம் அறிஞர் அண்ணா, பாவேந்தர் பாரதிதாசன் தலைமையில் நாடகம் நடத்தியவர். சொல்லஞ்சலி, தமிழஞ்சலி, ருஷ்யப் புரட்சி உட்பட அறுபது நூல்களை எழுதியுள்ளார். இவர் எழுதிய ""திருக்குறள் சொற்பொருள் காபி"" எனும் நூல் தமிழ்நாடு அரசின், தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் அகராதி கலைக்களஞ்சியம், கலைச் சொல்லாக்கம், ஆட்சித் தமிழ் எனும் வகைப்பாட்டில் பரிசு பெற்றிருக்கிறது.





</doc>
<doc id="167105" url="https://ta.wikipedia.org/wiki?curid=167105" title="கி. இராகவசாமி">
கி. இராகவசாமி

கி. இராகவசாமி (பிறப்பு: நவம்பர் 1, 1937) என்பவர் ஒரு புதுச்சேரி எழுத்தாளர். காரைக்காலில் ஆயுள் காப்பீட்டுக் கழக முகவராக இருந்து வருகிறார். நியூ இந்தியா அஸ்யூரன்ஸ் நிறுவனத்தில் அதிகாரியாக வாழ்க்கையைத் தொடங்கிய இவர், 1970 ஆம் ஆண்டில் சுழற்சங்கத்தில் (ரோட்டரி) உதவி ஆளுநராகப் பொறுப்பு வகித்திருக்கிறார். சிறந்த சேவைகளுக்காகப் பல்வேறு விருதுகளைப் பெற்றிருக்கிறார். இவர் எழுதிய ""ஒரு தமிழரின் அமெரிக்கப் பயண அனுபவங்கள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் பயண இலக்கியம் எனும் வகைப்பாட்டில் பரிசு பெற்றிருக்கிறது.



</doc>
<doc id="167107" url="https://ta.wikipedia.org/wiki?curid=167107" title="நெல்லை சு. முத்து">
நெல்லை சு. முத்து

நெல்லை சு. முத்து (பிறப்பு: மே 10, 1951) என்பவர் தமிழகத்தைச் சார்ந்த விஞ்ஞானி மற்றும் அறிவியல் எழுத்தாளர். இவரது தந்தை பெயர் எம். சுப்பிரமணிய பிள்ளை, தாய் பெயர் எம். சொர்ணத்தம்மாள். திருநெல்வேலியில் பிறந்த இவர் ஸ்ரீ ஹரிகோட்டா சசிஷ்தவான் விண்வெளி மையத்தில் முதல்நிலை விஞ்ஞானியாக பணியாற்றினார். மலேசியாவின் உலகத் தமிழ்க் கவிஞர் பேரவையால் வழங்கப்பட்ட கவிமாமணி விருதினைப் பெற்றிருக்கிறார். இவர் அறிவியல், சிறுவர் இலக்கியம், கவிதை, வரலாறு, மொழிபெயர்ப்பு, திறனாய்வு எனும் தலைப்புகளில் 70க்கும் அதிகமான நூல்களை எழுதியுள்ளார். 

"செவ்வாயில் உள்வேட்கையும் நல்வாய்ப்பும்" என்ற தலைப்பில் செவ்வாயைப் பற்றிய கிரேக்க இதிகாச புராணக்கதைகள் மற்றும் நவீன விஞ்ஞான வாய்ப்புகளைப் பற்றியும் 2004 ஆம் ஆண்டில் எழுதியுள்ளார்.

இவர் எழுதிய நான்கு நூல்களுக்கு தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசு கிடைத்துள்ளது. 




</doc>
<doc id="167116" url="https://ta.wikipedia.org/wiki?curid=167116" title="வயிறு">
வயிறு

வயிறு என்பது பாலூட்டிகளின் உடலில் நெஞ்சிற்கும், இடுப்பிற்கும் இடைப்பட்ட பகுதியாகவும், கணுக்காலிகள் போன்ற முதுகெலும்பிலிகளில் உடலின் முடிவுப் பகுதியில் நெஞ்சுப் பகுதிக்கு (thorax) அல்லது தலைநெஞ்சுப் பகுதிக்குப் (cephalothorax) பின்னாகக் காணப்படும் துண்டங்களாலான பகுதியையும் குறிக்கும்.. பாலூட்டிகளில் பிரிமென்றகட்டிற்குக் கீழாக ஆரம்பிக்கும் இந்த வயிற்றுப் பகுதி, இடுப்பு வளையத்தின் மேலோரம் வரை சென்று முடிவடையும். இவற்றிற்கிடையிலான இடைவெளி வயிற்றுக்குழி அல்லது வயிற்றறை (abdominal cavity) என அழைக்கப்படும்.
இந்த வயிற்றறையினுள்ளாக இரைப்பை, சிறுகுடல், பெருங்குடல், கல்லீரல், பித்தப்பை, கணையம் போன்ற சமிபாட்டுத் தொகுதியுடன் தொடர்புடைய உறுப்புக்களும், சிறுநீரகம், சிறுநீர்க்குழாய்கள் போன்ற உறுப்புக்களும், மண்ணீரலும் அமைந்துள்ளன. 
சில விலங்கினங்களில் வயிற்றறை மேலும் சிறப்பாக்கம் அடைந்துள்ளது. எடுத்துக்காட்டாக அசைபோடும் விலங்குகளில் இந்த வயிற்றறைப் பகுதியானது, அவற்றின் சிறப்பான தொழிற்பாட்டிற்கென நான்கு பகுதிகளாகப் பிரிக்கப்பட்டுள்ளது.

உடல் உறுப்புக்கள்


</doc>
<doc id="167118" url="https://ta.wikipedia.org/wiki?curid=167118" title="ரிசானா நபீக்">
ரிசானா நபீக்

ரிசானா நபீக் ("Rizana Nafeek", 4 பெப்ரவரி 1988 – 9 சனவரி 2013) என்பவர் இலங்கையைச் சேர்ந்த ஒரு பணிப்பெண். இவர் சவூதி அரேபியாவில் வீட்டுப் பணிப்பெண்ணாகப் பணியாற்றும் காலத்தில் மனிதக்கொலை புரிந்ததாகக் குற்றம் சாட்டப்பட்டு கழுத்து வெட்டப்பட்டு மரண தண்டனைக்குள்ளாக்கப்பட்டார். இவரது மரண தண்டனையை நிறுத்துமாறு இலங்கை அரசு கோரியபோதும், அக்கோரிக்கை நிராகரிக்கப்பட்டது.

ரிசானா 1988 பெப்ரவரி 4 இல் கிழக்கிலங்கையில் மூதூர் கிராமத்தில் ஓர் ஏழை முசுலிம் குடும்பத்தில் பிறந்தார். குடும்பத்தின் ஏழ்மை காரணமாக இவர் தனது ஆரம்பப் படிப்பை இடையிலேயே நிறுத்திக் கொண்டார்.

தனது 17 வது அகவையில் 2005 மே 4 இல் பணிப்பெண்ணாக தொழில் வாய்ப்புப் பெற்று சவூதி அரேபியா சென்றார். சிறுவர்கள் வெளிநாடுகளில் தொழில் புரிய இலங்கையில் தடை உள்ளதால், இவரது வயது தொழில்முகவரால் 02-02-1982 என மாற்றப்பட்டு கடவுச்சீட்டு வழங்கப்பட்டது. தலைநகர் ரியாதில் இருந்து 400 கிமீ தொலைவில் உள்ள தவாதமீசா என்ற இடத்தில் ஒரு செல்வந்தரின் வீட்டில் வீட்டுப் பணிப்பெண்ணாக தனது தொழிலைத் தொடங்கினார். வீட்டில் சமைத்தல், பாத்திரங்களை கழுவுதல், நான்கு மாதக் குழந்தையைக் கவனித்துக் கொள்ளுதல் உள்ளிட்ட வேலைகளைக் கவனித்துக் கொண்டார்.

2005 மே 22 இல், குழந்தையின் தாய் தனது குழந்தையை ரிசானாவின் பராமரிப்பில் விட்டு விட்டு வெளியில் சென்றிருந்த போது, குழந்தைக்கு சிறிது நேரத்தில் புட்டிப்பால் ஊட்டும் போது குழந்தை மூச்சுத் திணறி இறந்து விட்டது. தான் அக்குழந்தையைக் கொலை செய்யவில்லை என்றும், பாலூட்டும் போது மூச்சுத் திணறி இறந்ததாகவும் ரிசானா தெரிவித்திருந்தார். ஆனாலும், குழந்தையின் பெற்றோரும், காவல்துறையினரும் நபீக் கொலை செய்ததாக வாதிட்டனர்.

காவல்துறையினர் ரிசானாவிடம் இருந்து வாக்குமூலத்தைப் பெற்று வழக்குப் பதிவு செய்தனர். வழக்கு விசாரணையின் போது ரிசானாவிற்கு மொழி பெயர்ப்பாளராக இந்தியர் ஒருவர் நியமிக்கப்பட்டார். ரிசானா தரப்பில் வாதாடுவதற்கு யாருமற்ற ஒரு சூழலில் சட்ட ஆலோசனையைக் கூட பெற்றுக் கொள்ள முடியாதவராக இவர் இருந்தார். 2007 சூன் 16 ஆம் நாள் அவருக்கு மரண தண்டனை விதித்துத் தீர்ப்பளிக்கப்பட்டது. இலங்கை அரசுத்தலைவர் மகிந்த ராஜபக்ச ரிசானாவிற்கு மன்னிப்பு வழங்குமாறு இரண்டு தடவைகள் சவூதி மன்னரிடம் வேண்டுகோள் விடுத்திருந்தார். இவரது விடுதலைக்காக மனித உரிமை அமைப்புகள் பல போராட்டங்களை முன்னெடுத்திருந்தன. 2010 அக்டோபரில், வேல்ஸ் இளவரசர் சார்ல்ஸ் ரிசானாவுக்கு மன்னிப்பு வழங்குமாறு சவூதி மன்னரிடம் வேண்டுகோள் விடுத்திருந்தார். ஆங்காங்கைத் தலைமையகமாகக் கொண்டியங்கும் ஆசிய மனித உரிமைகள் ஆணையம் எலிசபெத் மகாராணியிடம் இவ்விடயத்தில் தலையிடுமாறு வேண்டுகோள் விடுத்திருந்தது.

2013 சனவரி 9 ஆம் நாள் புதன்கிழமை உள்ளுர் நேரப்படி சவூதி அரேபியாவில் தவாத்மி சிறையில் முற்பகல் 11.40 (இலங்கை நேரப்படி பிற்பகல் 2.10) மணியளவில் ரிசானாவின் மரணதண்டனை அவரது கழுத்து வெட்டப்பட்டு நிறைவேற்றப்பட்டது.



</doc>
<doc id="167122" url="https://ta.wikipedia.org/wiki?curid=167122" title="வாயுப் பரிமாற்றம்">
வாயுப் பரிமாற்றம்

வாயுப் பரிமாற்றம் அல்லது வளிமப் பரிமாற்றம் (Gas exchange) என்பது ஒரு உயிரினத்தின் உடலின் உள்ளே இருக்கும் வளிமத்திற்கும், அதற்கு வெளியான வளிமண்டலத்தில் இருக்கும் வளிமத்திற்கும் இடையில் நிகழும் வளிம இடமாற்றம் அல்லது பரிமாற்றத்திற்குரிய ஒரு செயல்முறையாகும். இச்செயல்முறையில் நுரையீரல் முக்கிய பங்கெடுக்கின்றது. இது காற்றில் உள்ள உயிர்வளியை அல்லது ஆக்சிசனை இரத்தத்தில் சேர்ப்பதும், இரத்தத்தில் உள்ள கரியமில வாயுவை (கரிமக்காடி வளி அல்லது காபனீரொக்சைட்டை) பிரித்து உடலிலிருந்து வெளியேற்றுவதுமாகும்.

வளிமப் பரிமாற்றம் என்பது பொதுவாக உயிரினங்கள் தம் உடலுக்கு வெளியே இருக்கும் காற்றிலிருந்து தம் உயிர்வாழ்வுக்கு இன்றியமையாத வளிமப் பொருளான பிராணவாயுவை (உயிர்வளியை, ஆக்ஸிஜனை) உள்வாங்கி, தம் உடலில் இருந்து உண்டாகும் கழிவுப்பொருளாய் உள்ள கரியமிலவாயுவை வெளியேற்றும் ஒரு அடிப்படை நிகழ்வு ஆகும். இது ஒரு கண்ணறை அல்லது உயிரணு கொண்ட உயிரினம் முதல் மாந்தன் வரையிலும் எல்லா உயிரினங்களிலும் நிகழ்கின்றது. எளிய உயிரினங்களாகிய ஒற்றை உயிரணு கொண்ட உயிரினங்களில், இவ்வளிமப் பரிமாற்றமானது உயிரணுவைச் சூழ்ந்திருக்கும் ஊடுருவும் தன்மையுடைய மென்படலம் அல்லது மென்சவ்வு வழியாகவே நிகழ்கின்றது. ஆனால் மாந்தன் (மனிதன்), மற்றும் பிற பாலூட்டிகள் போன்ற உயர் விலங்குகளில் இந்த வளிமப் பரிமாற்றம் நிகழத் தனி உறுப்புகள் உள்ளன. மாந்தர்கள் மூச்சை உள் வாங்கும் பொழுது, வெளியில் இருந்து காற்றணுக்கள் மூக்கின் வழியாக நுழைந்து, மூச்சுக்குழாய் வழியாக மார்புப் பகுதியில் உள்ள நுரையீரல்கள் என்னும் பகுதியை அடைகின்றன. அங்கே மிக நுண்ணிய காற்றுப்பைகளில் உள்வாங்கிய காற்றில் உள்ள பிராணவாயு மெல்லிய அழுத்த வேறுபாட்டால் ஈர்க்கப் படுகின்றது. நுரையீரலில் உள்ள நுண்ணிய காற்றறைகளில் காற்றழுத்தம் சற்றுக் குறைவாக இருக்கும். வெளியே இருக்கும் காற்றழுத்தம் 760 மில்லி மீட்டர் அளவு பாதரச உயரமானால், அதில் பிராணவாயுவின் பகுதியழுத்தம் (PO2) 160 மில்லி மீட்டர் பாதரசம் ஆகும். ஆனால் நுரையீரலின் நுண்ணறையில் பிராணவாயுவின் பகுதியழுத்தம் 100 மில்லி மீட்டர் பாதரசம் ஆகும். எனவே உள்ளிழுக்கப்பட்ட காற்றிலுள்ள பிராணவாயுவானது நுரையீரலின் நுண்ணறையை ஒட்டிக்கொண்டு ஓடும் மிக நுண்ணிய இரத்தக்குழாய்களில் குழாய்ச்சுவர் வழியாக ஊடுருவி இரத்தத்தில் கலக்கின்றது. அதே நேரத்தில், அதே குழாய்ச்சுவர் வழியாக கழிவுப்பொருளாய் இரத்தத்தின் வழியே வரும் கரியமிலவாயு - CO (கரிமக்காடி, கார்பன்-டை-ஆக்ஸைடு) என்னும் வளிமம் நுரையீரலின் நுண்ணறையில் புகுகின்றது. பின்னர் மூச்சை வெளி விடும்பொழுது இந்த கரியமிலவாயு வெளியேற்றப்படுகின்றது. இப்படி பிராணவாயுவை ஏற்றுக் கொண்டு கரியமிலவாயுவை வெளியேற்றுவது வளிமப்பரிமாற்றம் எனப்படும்.

இந்நிகழ்ச்சி ஓர் எளிய இயல்பு செயலாகும். இதற்கென ஆற்றலுடன் சுரத்தல், கடத்துதல் போன்றவை தேவையில்லை. வளிமண்டலத்தில் ஆக்சிசன் அழுத்தம் அதிகம். அவ்வழுத்தம் 20-25% (PO 140 மிமி Hg) எனும் அளவிலும் கார்பன்டைஆக்ஸைடு மிகக்குறைவாக 0.04% அளவிலும் உள்ளது. மூச்சுச் சிற்றறையில் Po (ஆக்சிசன் பகுதி அழுத்தம்) 100 மி.மீ. Hg அளவிலும் சிறைகளின் இரத்தத்தில் 40 மி.மீ. Hg எனும் அளவிலுமாக அமைந்திருக்கும். அவ்வழுத்த வேறுபாட்டால் O இடம் பெயரலாம். சிரைகளின் இரத்தத்தில் Po பகுதியழுத்தம் 46 மி.மீ. Hg எனும் அளவிலும் அதே வேளையில் மூச்சுச் சிற்றறையினுள் 6 மி.மீ. Hg (0 ன் 1/10 பகுதி) எனும் அளவிலுமிருக்கும். இவ்வேறுபாட்டால் Po வெளியேறும். இவ்வெளியேற்றத்தின் வேகம் ஆக்சிசனை விட 20 மடங்குகள் இருக்கும்.



</doc>
<doc id="167135" url="https://ta.wikipedia.org/wiki?curid=167135" title="கைபர் கணவாய்">
கைபர் கணவாய்

கைபர் கணவாய் ("Khyber Pass") 1,070 மீ அல்லது 3.510 அடி உயரத்தில் ஸ்பின் கர் மலைகளின் வடகிழக்கு பகுதி வழியாக ஆப்கானிஸ்தான் மற்றும் பாக்கித்தான் ஆகிய இரு நாடுகளை இணைக்கும் ஒரு மலைவழிக் கணவாய் ஆகும். இது உலகின் பழமையான சாலைகளில் ஒன்றாகும். வரலாறு முழுவதும் கைபர் கணவாய்க்கு மிகவும் முக்கியத்துவம் உண்டு. ஒருங்கிணைந்த பண்டைய பட்டு சாலை அதன் பாதையில் கைபர் கணவாயையும் கொண்டதாகும். மேலும் மத்திய ஆசியா மற்றும் தெற்கு ஆசியாவுக்கு மத்தியில் கைபர் கணவாய் ஒரு முக்கியமான வர்த்தக பாதையாக பயன்படுத்தப்பட்டது. இந்த இடம் ஒரு முக்கியமான இராணுவத்தளமாகவும் திகழ்ந்து வருகிறது. கணவாயின் சிகரம் பாகிஸ்தான் உள்ளே 5 கிலோமீட்டர் (3.1 மைல்)வரையில் 'லண்டி கொட்டல்' என்னும் இடம் வரை அமைந்து உள்ளது.


</doc>
<doc id="167139" url="https://ta.wikipedia.org/wiki?curid=167139" title="செல்ட்டிக் கடல்">
செல்ட்டிக் கடல்

செல்ட்டிக் கடல் ("Celtic Sea") அத்திலாந்திக் பெருங்கடல் பகுதியில் அயர்லாந்து தெற்கு கடற்கரை மற்றும் கிழக்கில் செயிண்ட் ஜார்ஜ் வாய்க்கால் வழிபகுதிகளால் சூழப்பட்டது. இதன் எல்லைக்குள் பிரிஸ்டல் வாய்க்கால்வழி, ஆங்கிலக் கால்வாய், மற்றும் பிஸ்கே வளைகுடா மற்றும் அதன் அருகில் உள்ள வேல்ஸ், கார்ன்வால், டேவன், மற்றும் பிரிட்டானி ஆகிய பகுதிகள் அடங்கும். இக்கடலின் தெற்கு மற்றும் மேற்கு எல்லைகள் கூர்மையாகச் செல்லும் கண்ட அடுக்கு மூலம் வரையறுக்கப்பட்டுள்ளன.

செல்ட்டிக் கடல் அதன் பெயர் பெற்றமைக்கு காரணம், செல்ட்டிக் பாரம்பரியத்தைக் கொண்ட அதன் அருகமைந்த நிலப்பகுதிகளே ஆகும். இக்கடலுக்குப் பெயர், முதன் முதலில் 1921- இல் இங்கிலாந்து, அயர்லாந்து, ஸ்காட்லாந்து மற்றும் பிரான்சு நாடுகளைச் சேர்ந்த மீன்வளத்துறை நிபுணர்கள் கலந்து கொண்ட ஒரு கூட்டத்தில், டப்ளினில் ஈ. டபிள்யூ. எல். ஹோல்ட் என்பவரால் முன்மொழியப்பட்டது. இந்த கடலின் வடக்குப் பகுதியை முன்னர் செயிண்ட் ஜார்ஜ் வாய்க்கால் வழியின் ஒரு பகுதியாகவும் மற்றும் பிரித்தானியாவுடன் இணைந்த ஒரு தெற்குப் பகுதியாகவும் கருதப்பட்டது.

இந்தக் கடல் பகுதியை வேறுபடுத்திக் காட்டப்பட வேண்டிய அவசியம் நேர்ந்தது. ஏனெனில் பொதுவான கடல் உயிரியல், நிலவியல் மற்றும் நீரியல் காரணங்களுக்காக ஒரு பொதுவான பெயர் தேவையாக இருந்தது. செல்ட்டிக் கடல் என்னும் பெயர் பிரான்சில் முதலிலும், பின்னர் ஆங்கிலம் பேசும் ஏனைய நாடுகளிலும் ஏற்றுக்கொள்ளப்பட்டது. அதன் பின்னர் கடல் உயிரியல் மற்றும் கடலியலாளர்கள் ஆகியோர்களால் ஏற்கப்பட்டது , பின்னர் எண்ணெய் நிறுவனங்கள் இதை ஏற்றுக்கொண்டன.

செல்டிக் கடல் பகுதியை அட்லாண்டிக் பெருங்கடலில் இருந்து தெற்கு மற்றும் மேற்குத் திசைகளில் பிரித்துக் காட்ட நிலவரம்புகள் இல்லை. இந்த வரம்புகளுக்கு, ஹோல்ட் 200 அடி ஆழத்தை (366 மீ) கடல் எல்லைக்கோடு மற்றும் பிரிட்டானி நுனியில் இருந்து உஷண்ட் தீவு வரை என்று அளவிட்டுக் கூறினார்.

சர்வதேச கடலியல் அமைப்பு பின்வருமாறு செல்டிக் கடல் எல்லையை வரையறுக்கிறது:


</doc>
<doc id="167147" url="https://ta.wikipedia.org/wiki?curid=167147" title="மல்லசமுத்திரம் பேரூராட்சி">
மல்லசமுத்திரம் பேரூராட்சி

மல்லசமுத்திரம் (ஆங்கிலம்:Mallasamudram), இந்தியாவின் தமிழ்நாடு மாநிலத்தில் அமைந்துள்ள நாமக்கல் மாவட்டத்தில் இருக்கும் ஒரு பேரூராட்சி ஆகும்.

இவ்வூரின் அமைவிடம் ஆகும். கடல் மட்டத்தில் இருந்து இவ்வூர் சராசரியாக 224 மீட்டர் (734 அடி) உயரத்தில் இருக்கின்றது.

இதன் அருகில் காளிபட்டி கந்தசாமி கோயில் உள்ளது. தைப்பூசம் மிகவும் புகழ் பெற்ற திருவிழா ஆகும்.

இந்திய 2001 மக்கள் தொகை கணக்கெடுப்பின்படி 17,125 மக்கள் இங்கு வசிக்கின்றார்கள். இவர்களில் 51% ஆண்கள், 49% பெண்கள் ஆவார்கள். மல்லசமுத்திரம் மக்களின் சராசரி கல்வியறிவு 62% ஆகும், இதில் ஆண்களின் கல்வியறிவு 70%, பெண்களின் கல்வியறிவு 53% ஆகும். இது இந்திய தேசிய சராசரி கல்வியறிவான 59.5% விட கூடியதே. மல்லசமுத்திரம் மக்கள் தொகையில் 10% ஆறு வயதுக்குட்பட்டோர் ஆவார்கள்.

மல்லர்கள் (பல்லவர்கள்) 2-ம் புலிகேசி மீது படையெடுத்து செல்லும்போது அந்த சின்ன ஊரை கடக்க நேரிட்டது, இருபுறமும் கடல் போல் தோற்றமளித்த ஏரியையும் மறுபுறம் ஓடிய பொன்னி நதியையும் பார்த்து அழகான ஊருக்கு "மல்லர்களின் சமுத்திரம்" என்று பெயரிட்டனர். நாளடைவில் மல்லசமுத்திரம் என்று அழைக்கப்படலாயிற்று.

இங்கு நெசவு தொழில் பிரசித்தி பெற்றது. இங்கு நெசவு செய்யப்படும் துண்டு வகைகள் வெளிமாநிலங்களுக்கும் மற்றும் வெளிநாடுகளுக்கும் ஏற்றுமதி செய்யப்படுகிறது.


</doc>
<doc id="167149" url="https://ta.wikipedia.org/wiki?curid=167149" title="ஆ..! (புதினம்)">
ஆ..! (புதினம்)

ஆ..!, சுஜாதாவால் எழுதப்பட்டு 1992-இல் ஆனந்த விகடனில் தொடர்கதையாக வெளியானது.

தினேஷ்குமார் என்னும் இளைஞன் கணிப்பொறி மென்பொருள் வல்லுநராகப் பணிபுரிகிறான். அவன் மண்டைக்குள் சில குரல்கள் கேட்கின்றன. அவை அவனைத் தற்கொலைக்குத் தூண்டுகின்றன. அந்த குரல்கள் கேட்பதன் காரணம் என்ன, மூளையில் பாதிப்பா, மனநல பாதிப்பா, பேயா, முற்பிறவி நினைவா என எல்லாரும் அவனைக் குழப்புகின்றனர். கொலையாளி என்று குற்றம் சாட்டப்படும் தினேஷ்குமாரை விடுவிக்க வருகிறார்கள் வக்கீல்கள் கணேஷ் வசந்த். இந்த வினோத குரல்களின் காரணம் என்ன என்பதைப் பற்றிக் கண்டறிவதாகச் செல்லும் கதை.



</doc>
<doc id="167151" url="https://ta.wikipedia.org/wiki?curid=167151" title="மாஸ்கோ சண்டை">
மாஸ்கோ சண்டை

மாஸ்கோ சண்டை ("Battle of Moscow", உருசியம்: "битва под Москвой", இடாய்ச்சு: "Schlacht um Moskau") என்பது இரண்டாம் உலகப் போரின் கிழக்குப் போர்முனையில் சோவியத் ஒன்றியம், நாசி ஜெர்மனி இடையே அக்டோபர் 1941 - ஜனவரி 1942 காலகட்டத்தில் நடைபெற்ற படைமோதல்களைக் குறிக்க சோவியத் ஒன்றிய வரலாற்றாளர்களால் பயன்படுத்தப்படும் பெயராகும். பர்பரோசா நடவடிக்கையின் பகுதியான. இம்மோதல் சோவியத் படைகளுக்கு மேல்நிலை உத்தியளவில் வெற்றியாக முடிந்தது.

ஜூன் 22, 1941 அன்று சோவியத் தலைமை எதிர்பாராத வண்ணம், நாசி ஜெர்மனி சோவியத் ஒன்றியத்தின் மீது படையெடுத்தது. பர்பரோசா நடவடிக்கை என்று குறிப்பெயரிடப்பட்டிருந்த இப்படையெடுப்பின் படைரீதியான மற்றும் அரசியல்ரீதியான இலக்குகளில் ஒன்று சோவியத் ஒன்றியத்தின் தலைநகரும் மிகப்பெரிய நகரங்களுள் ஒன்றான மாஸ்கோ நகரைக் கைப்பற்றுவதுமாகும். நான்கு மாதங்களுக்கு செருமனி தலைமையிலான அச்சு நாட்டுப் படைகள் சோவியத் படைகளை முறியடித்து சோவியத் ஒன்றியத்திற்குள் வேகமாக ஊடுருவின. அக்டோபர் 1941 இல் மாஸ்கோ நகர் வரை முன்னேறி விட்டன. மாஸ்கோ நகரைக் கைப்பற்ற தைஃபூன் நடவடிக்கை என்ற குறிப்பெயரிடப்பட்ட தாக்குதலைத் தொடங்கின. நகரின் வடக்கிலும் தெற்கிலும் இரு கிடுக்கிப்பிடித் தாக்குதல்களை நடத்தி அதை சுற்றி வளைத்துக் கைப்பற்ற முயன்றன.

நகரைப் பாதுகாக்க சோவியத் படைகள் அதைச் சுற்றி மூன்று படைவளையங்களை அமைத்திருந்தன. இரு மாதங்கள் இடைவிடாத செருமானியத் தாக்குதல்களை சமாளித்து நகரைப் பாதுகாத்தன. இதற்காக சோவியத் ஒன்றியத்தின் தூரக் கிழக்குப் பகுதிகளிலிருந்து புதிய படைப்பிரிவுகள் மாஸ்கோ போர் முனைக்கு அனுப்பப்பட்டன. டிசம்பர் 1941 இல் குளிர்காலத்தின் கடுமை அதிகரித்த பின்னர் சோவியத் படைகளின் பதில் தாக்குதல் தொடங்கியது. அதனை சமாளிக்க முடியாமல் அச்சுப் படைகள் வேகமாகப் பின்வாங்கின. ஆனால் ஒரு மாத காலத்துக்குப் பின் சோவியத் பதில் தாக்குதலும் நீர்த்துப் போனது.

மாஸ்கோ சண்டையின் விளைவாக விரைவாக சோவியத் ஒன்றியத்தைத் தோற்கடிப்பதற்காக நிகழ்த்தப்பட்ட பர்பரோசா நடவடிக்கையின் தோல்வி உறுதியானது. கிழக்குப் போர்முனையில் மேலும் சில ஆண்டுகள் போர் நீடிப்பது இன்றியமைதானது.



</doc>
<doc id="167155" url="https://ta.wikipedia.org/wiki?curid=167155" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1997">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1997

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1997 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களில் முதல் பரிசு பெற்ற நூலாசிரியருக்கு ரூபாய் பத்தாயிரமாகவும், இரண்டாம் பரிசு ரூபாய் ஐந்தாயிரமாகவும், மூன்றாம் பரிசு ரூபாய் இரண்டாயிரம் என பரிசுத் தொகை மற்றும் பாராட்டுச் சான்றிதழ் அளிக்கப்பட்டன. இத்திட்டத்தின் கீழ் 1997 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="167164" url="https://ta.wikipedia.org/wiki?curid=167164" title="திருக்கோவையார் பழைய உரை">
திருக்கோவையார் பழைய உரை

திருக்கோவையார் என்னும் நூலுக்குப் பழைய உரை ஒன்று உண்டு. இதன் காலம் 1150, 1275, இருவேறு ஆண்டுகளைச் சார்ந்ததாகக் கருதப்படுகிறது. இதன் ஆசிரியர் இன்னார் எனத் தெரியவில்லை. உரைநூல் பிண்டப் பொழிப்புரையாகவும், சொற்பொருள் விளக்கும் பதவுரையாகவும் உள்ளது.

காலம்
இவ்வுரை பற்றிய சில செய்திகள்


</doc>
<doc id="167165" url="https://ta.wikipedia.org/wiki?curid=167165" title="ஈயடிச்சான் கொப்பி">
ஈயடிச்சான் கொப்பி

ஈயடிச்சான் கொப்பி என இலங்கைத் தமிழர் புழக்கத்திலும் ஈயடிச்சான் காப்பி என இந்தியத் தமிழர் புழக்கத்திலும் பயன்படும் ஒரு சொல்வழக்காகும். இது ஒன்றை அல்லது ஒருவரின் படைப்பை அப்படியே நகலெடுத்து படைப்பதை அல்லது உருவாக்குவதை சுட்டிக்காட்ட அல்லது இடித்துரைக்க அடிக்கடி தமிழரிடையே பயன்படும் சொல்வழக்காகும். இந்த சொல்வழக்கின் பயன்பாட்டை தெளிவுப்படுத்த பல சுவையான கதைகளும் உண்டு. இலங்கை வடக்கிலும் ஒரு கதையுண்டு.

ஒரு பாடசாலையில் புதிதாக இணைந்துக் கொண்ட ஆசிரியர் ஒருவர் ஒரு விடயம் தொடர்பில் ஒரு ஆய்வு கட்டுரை எழுதிவரும் படி மாணவர்களை பணித்தார். மாணவர்கள் அவ்விடயம் தொடர்பில் பாடப் புத்தகத்தில் மட்டுமன்றி, மேலும் பல்வேறு ஆய்வுகள் செய்து; ஆய்வறிக்கைகள், நூல்கள் போன்றவற்றை வாசித்து சான்றுகள், மேற்கோள்கள் சகிதம் ஆய்வுக் கட்டுரையை எழுதினர். அவர்களில் திறமையான மாணவர் ஒருவர் தனது ஆய்வுக் கட்டுரையின் மேலதிக விளக்கத்திற்காக சில படங்களை பசை தடவி ஒட்டி விளக்கத்துடன் எழுதினார். எழுதிமுடிந்தவுடன் தனது அப்பியாசப் புத்தகத்தை மூடிவைத்தார். மூடி வைக்கும் போது இடையே சிக்கிக்கொண்ட ஈ ஒன்று அந்த கட்டுரையில் ஓரிடத்தில் ஒட்டுப்பட்டு விட்டது.

குறிப்பிட்ட விடயம் தொடர்பில் எவ்வித ஆய்வும் செய்யாத மாணவர் ஒருவர், மேற்கூறப்பட்ட மாணவரின் அப்பியாசப் புத்தகத்தை அவருக்கும் தெரியாமல் எடுத்து அப்படியே நகலெடுத்தார். படங்களையும் அப்படியே பசை தடவி ஒட்டினார். அதில் உள்ள தகவல்கள் சான்றுகள் போன்றவற்றை அவர் சரிபார்க்கவோ உறுதிப்படுத்திக்கொள்ளவோ இல்லை. நகலெடுத்ததை நகலெடுத்த மாணவர் குறிப்பிட்ட மாணவருக்கும் முன்பாக ஆசிரியர் வகுப்புக்கு வந்தவுடன் சமர்பித்தார். வகுப்பில் எல்லோரதும் ஆய்வுக் கட்டுரைகளை பார்த்த ஆசிரியர் ஒரே மாதிரி இரண்டு கட்டுரைகள் இருப்பதைக் கண்டார். இந்த இரண்டில் எந்த ஆய்வுக் கட்டுரை போலியானது என்பதை கண்டறிய முற்பட்டார். இருவருடைய அப்பியாசக் கொப்பியிலும் ஈ ஒட்டப்பட்டிருப்பதையும் கண்டார். குறிப்பிட்ட ஆய்வுக்கட்டுரைக்கு பொறுத்தமில்லாத வகையில் இந்த ஈ ஏன் ஒட்டப்பட்டுள்ளது என்பதில் கேள்விகள் எழுப்பினார். நகலடித்த மாணவர் பிழையை நியாயப்படுத்த பல்வேறு பதில்கள் கூறினார். அதேவேளை பல்வேறு ஆய்வுகள் செய்து ஆய்வுக் கட்டுரை எழுதிய மாணவரிடம் கேட்டப்போது, நான் எனது கட்டுரையில் ஈயை ஒட்டவில்லை. அது தவறுதலாக அப்பியாசக் கொப்பி மூடப்படும் போது ஒட்டுப்பட்டிருக்கும் என விளக்கம் அளித்தார். அப்பதிலின் ஊடாக ஆசிரியர் நகலெடுத்த அல்லது கொப்பியடித்த மாணவர் யார் என்பதை இணங்கண்டுகொண்டார். அச்செயலைத் தொடர்ந்து பேச்சு வழக்கில் "கொப்பியடிச்சான்" என வழங்கப்பட்டு வந்த சொல்வழக்கு "ஈயடிச்சான் கொப்பி" எனும் சொல்வழக்காக பயன்பாட்டில் நிலைபெற்றுவிட்டது. இவ்வாறு "ஈயடிச்சான் கொப்பி" என்பதற்கான ஒரு விளக்கக் கதை சொல்லப்படுகிறது.

பிறரது படைப்புகளை, கட்டுரைகளை, கதைகளை, நகலடித்து பயன்படுத்தும் செயல்பாடுகளையும் ஈயடித்தான் காப்பி என்று சொல்வதுண்டு. ஆங்கில மற்றும் பிறமொழி படங்களை நகலடித்து இந்தியாவில் வெளியாகும் பல சினிமா படங்கள் அவை பார்வையாளர்களால் நகல் என தெரியவரும் போது அவற்றையும் ஈயடித்தான் காப்பி படங்கள் என அழைக்கப்படுகின்றன. 

வலைப்பதிவுகளிலும் ஒருவர் இன்னொருவரது படைப்புகளை நகலெடுத்து பதிவிடும் போக்கு காணப்படுகிறது. இதனை தமிழ் வலைப்பதிவினர் உள்ளடக்கத் திருட்டு அல்லது பதிவுத் திருட்டு என குறிப்பிடுவர். தாமாக எதனையும் சிந்திக்காமல், ஒன்றைப் பற்றி போதிய அறிவு இல்லாமல், படிக்காமல் அடுத்தவர் பதிவை அல்லது படைப்பை அப்படியே வெட்டி ஒட்டி மீள்பதிவிடுதலும் ஈயடிச்சான் கொப்பி வேலைதான். இதனை ஒரு அநாகரிகமான செயற்பாடாகவே வலைப்பதிவுலகில் பார்க்கப்படுகிறது. 

விக்கிப்பீடியாவில் எழுதப்படும் கட்டுரைகள் உள்ளடக்கங்கள் வார்ப்புருக்கள் என எதுவென்றாலும் அவை அளிப்புரிமையின் கீழ் பயன்படுத்தக் கூடியவை என்பதால், ஒரு மொழி விக்கியில் உள்ளவற்றை இன்னொரு மொழி விக்கியில் மொழிப்பெயர்ப்பு செய்து இடுதல் அனைத்து விக்கியிலும் வழமையான விடயமாகும். இதனை எவரும் படைப்புத் திருட்டு என்றோ நகலெடுத்து இடுவதாகவே கூறுவதில்லை. எந்த ஒரு கட்டுரைக்கும் எவரும் தனிப்பட்ட வகையில் உரிமை கோரவும் முடியாது. இது விக்கிப்பீடியாவின் சிறப்புக்களில் ஒன்று எனலாம். இருப்பினும் ஒரு விக்கியில் காணப்படும் ஒரு கட்டுரையை இன்னொரு மொழிக்கு மொழிப்பெயர்த்து இடும்போது, அதன் உள்ளடக்கம் தொடர்பில் எவ்வித தேடலோ, ஆய்வோ செய்யாமல், வழங்கப்பட்டிருக்கும் சான்றுகளை, ஆதாரங்களை சரிப்பார்க்காமல் அப்படியே வெட்டி ஒட்டி மொழிப்பெயர்ப்பு செய்தலும் செயற்பாட்டளவில் ஈயடித்தான் கொப்பி செயற்பாடுதான். இருப்பினும் விக்கிப்பீடியாவைப் பொருத்தவரை ஒரு கட்டுரையை இன்னொரு மொழியில் மொழிப்பெயர்ப்பு செய்தும் இடும் போது அதன் உள்ளடக்கம், சான்றுகள், மேற்கோள்கள் போன்றவற்றை சரிபார்ப்பு செய்து, பிழையான தகவல்கள் களையப்பட்டு, தொடர்பிழந்த இணைப்புகள் நீக்கப்பட்டு, மேலும் மேம்படுத்தி இடுதல் சிறப்பான பங்களிப்பாக கொள்ளப்படும்.


</doc>
<doc id="167166" url="https://ta.wikipedia.org/wiki?curid=167166" title="எய்ன் சக்ரி காதலர்">
எய்ன் சக்ரி காதலர்

எய்ன் சக்ரி காதலர் என வழங்கும் சிற்றுரு, பெத்லகேமுக்கு அருகில் உள்ள எய்ன் சக்ரி குகைகளில் கண்டெடுக்கப்பட்ட சிற்பங்களுள் ஒன்று. 11,000 ஆண்டுகள் பழமை வாய்ந்ததாகக் கருதப்படும் இச் சிற்பமே இருவர் பாலியல் உடலுறவு கொள்வதைக் காட்டும் மிகப் பழைய படைப்பு ஆகும்.

1933 ஆம் ஆண்டில், பெத்லகேமில் பிரெஞ்சு மதபோதகர்களுக்குக் கிடைத்த சில அரும்பொருட்களைப் பார்வையிட்டபோது பிரெஞ்சுத் தூதரும், முன்வரலாற்றாளருமான ரெனே நுவில் (René Neuville) என்பவர் இச் சிற்பத்தை அடையாளம் கண்டார். அபே பிரெயில் (Abbé Breuil) என்பவருடன் சிறிய அருங்காட்சியகம் ஒன்றுக்குச் சென்றிருந்தபோதே இது நிகழ்ந்தது. இது ஒரு முக்கியமான பொருள் என்பதை உடனடியாகவே கண்டுகொண்ட நுவில், அதை "வாடி கரெய்ட்டூன்" என்னும் இடத்தில் கண்டெடுத்த பெதுயினின் அறிமுகத்தைப் பெற்றுக்கொண்டார். எய்ன் சக்ரி குகைகளுக்குள் அமைந்திருந்த இவ்விடத்துக்கு நுவில் சென்று பார்த்தார். இக்குகைகளின் பெயரைத் தழுவியே இச் சிற்பத்துக்குப் பெயர் ஏற்பட்டது. இக் குகைகளில் நிகழ்த்தப்பட்ட அகழ்வாய்வுகள், இவ்விடம் பல ஆயிரம் ஆண்டுகளுக்கு முன்பே வாழிடமாக இருந்ததைக் காட்டின. அத்துடன், இங்கு கண்டெடுக்கப்பட்ட பொருட்கள் நத்தூபியப் பண்பாட்டுக்கு உரியவை என்றும் தெரியவந்தது. இக்குகைகள் வாழிடமாகப் பயன்பட்டதால், இங்கு காணப்பட்ட இச் சிற்பமும் வீட்டுப் பொருளாகப் பயன்பாட்டில் இருந்ததேயன்றி அடக்கப் பொருளாகப் பயன்படவில்லை எனக் கருதப்பட்டது. 

இச் சிற்பம் ஒற்றைக் கல்சைட்டு உருள்கல்லில் செதுக்கப்பட்டது. கூரிய கல்லைக் கொண்டு இந்த உருள்கல்லின் பகுதிகள் எடுக்கப்பட்டு இரண்டு உருவங்கள் தெரியுமாறு செய்யப்பட்டு உள்ளது. இச்சிற்பத்தில் முகம் போன்ற விபரங்கள் இல்லாவிட்டாலும், இது திறமையாக உருவாக்கப்பட்ட ஒரு சிற்பம் எனக் கருதப்படுகிறது. பார்ப்பவர்களில் நோக்கைப் பொறுத்து இச்சிற்பம் வெவ்வேறு விதமாகத் தெரியக்கூடியது என மார்க் குயின் (Marc Quinn) என்னும் சிற்பக்கலைஞர் கூறியுள்ளார். இந்த வகையில், இதை இரு காதலராகவும், ஆண்குறியாகவும், மார்பகங்களாகவும், பெண்குறியாகவும் பார்கமுடியும் என்று இவர் கூறுகிறார். தொலைவுக் காட்சிகளையும், அண்மைக் காட்சிகளையும் கொண்ட தற்காலத்துப் பாலுணர்வுப் படங்களோடு இதை அவர் ஒப்பிடுகிறார். இதில் உள்ள உருவங்கள் ஒன்றை ஒன்று பார்த்தபடி இருக்கின்றன என்பது தெளிவாகத் தெரிகிறது. ஆனால், இவ்வுருவங்கள் ஆணா பெண்ணா என்பது ஒரு ஊகம் தான். எவ்வகையில் பார்த்தாலும் இது ஒரு பாலுணர்வு சார்ந்த சிற்பம் என்பது தெளிவு.

1958 ஆம் ஆண்டில், என். வை. நூவிலின் சொத்துக்கள் ஏலத்தில் விற்கப்பட்டபோது, பிரித்தானிய அருங்காட்சியகம் இச் சிற்பத்தை விலைக்கு வாங்கியது. 



</doc>
<doc id="167170" url="https://ta.wikipedia.org/wiki?curid=167170" title="மாலிச் சிக்கல்">
மாலிச் சிக்கல்

மாலிச் சிக்கல் ("Mali conflict") மேற்காப்பிரிக்க நாடான மாலியில் அசவாத் என்று அறியப்படும் வடக்கு மாலிப் பகுதிக்கு தன்னாட்சி அல்லது விடுதலை கோரி அரசுக்கெதிராக நடத்தப்பட்டு வரும் போராட்டத்தைக் குறிக்கிறது. சனவரி 17, 2012 முதல் பல்வேறு போராட்டக்குழுக்கள் இந்த உள்நாட்டுப் போரில் ஈடுபட்டு வருகின்றன. அசவாத் விடுதலைக்கான தேசிய இயக்கம் (MNLA) துவாரெக் இனத்தவருக்கென தனிநாடு கோரி போராடி வருகிறது. இப்பகுதியினை ஏப்ரல் 2012இல் இந்த இயக்கம் கைப்பற்றியது. துவக்கத்தில் இந்த இயக்கத்திற்கு இசுலாமியக் குழு அன்சர் தினே ஆதரவளித்து வந்தது; ஆனால் அசவாத்திலிருந்து மாலிப்படைகள் துரத்தப்பட்ட பின்னர் அன்சர் தினே இசுலாமிய சாரியா சட்டத்தை செயல்படுத்தியதால் இரு குழுக்களுக்குமிடையே வேறுபாடு எழுந்தது. அதிலிருந்து அசவாத் விடுதலைக்கான தேசிய இயக்கம் அன்சர் தினேவுடனும் மற்றொரு இசுலாமிய குழுவான அல் குவைதாவின் மாலி பிரிவான மேற்காப்பிரிக்க ஒற்றுமை மற்றும் ஜிகாத்திற்கான இயக்கத்துடனும் மோதல்கள் நிகழ்த்தி வருகிறது.

இந்தச் சிக்கல் காரணமாக, மாலியின் அரசுத்தலைவர் தேர்தல்களுக்கு ஒரு மாதம் முன்னதாக, படைத்துறைப் புரட்சியால் மார்ச்சு 22, 2012 அன்று, அதிபர் அமடூ டூமனி டூரேயின் ஆட்சி கவிழ்க்கப்பட்டது. புரட்சிப் படையினர் மாலியின் மக்களாட்சியை நிலைநிறுத்தும் தேசியக் குழுவை நிறுவி நாட்டு அரசியலைப்பை இடைவிலக்கம் செய்தனர். இந்த நிலையற்ற தன்மையை பயன்படுத்திய போராளிகள் மாலியின் மூன்று பெரும் வடக்கு நகரங்களான —கிடால், காவ் மற்றும் டிம்பக்டூ— ஆகியவற்றை அடுத்தடுத்து மூன்று நாட்களில் கைப்பற்றினர். ஏப்ரல் 5 அன்று டூயென்சாவைக் கைப்பற்றிய பின்னர் அசவாத் விடுதலை இயக்கம் தனது இலக்குகளை நிறைவேற்றியதாகவும் மேலும் போரிடுவதை நிறுத்திக் கொள்வதாகவும் கூறியது. இதற்கு அடுத்த நாளன்று அசவாத்தை தனிநாடாக அறிவித்தது.

மாலியின் படைகளுடன் ஆயுதப் போராட்டத்தை விலக்கிக் கொண்ட பிறகு அசவாத் விடுதலை இயக்கமும் இசுலாமியக் குழுக்களும் தங்களின் புதிய நாட்டின் குறிக்கோள்களைக் குறித்து வேறுபட்டனர். சூன் 27 அன்று, மேற்காப்பிரிக்க ஒற்றுமை மற்றும் ஜிகாத்திற்கான இசுலாமியக் குழுவும் அசவாத் விடுதலை தேசிய இயக்கமும் காவ் சண்டை எனக் குறிப்பிடப்படும் மோதலில் ஈடுபட்டனர்; இப்போரில் அசவாத் விடுதலை இயக்கத்தினரின் செயலாளர் நாயகம் பிலால் அக் அச்செரிஃப் காயமடைந்ததுடன் காவ் நகரும் இசுலாமியர் கட்டுப்பாட்டுக்குள் வந்தது. சூலை 17இல் அசவாத் இயக்கம் வடக்கு மாலியின் பிற நகரங்களை இசுலாமியப் போராளிகளிடம் இழந்தனர்.

சனவரி 11, 2013இல் வெளிநாட்டு நிதி உதவியும் பிரெஞ்சுப் படையினரின் உதவியும் நாடிய மாலி நாட்டரசின் கோரிக்கையை நிறைவேற்ற தாம் ஒப்புவதாக பிரான்சிய அதிபர் பிரான்சுவா ஆலந்து அறிவித்தார்.


</doc>
<doc id="167171" url="https://ta.wikipedia.org/wiki?curid=167171" title="பதிவுத் திருட்டு">
பதிவுத் திருட்டு

பதிவுத் திருட்டு அல்லது உள்ளடக்கத் திருட்டு ("content theft") என்பது வலைத்தளங்களில், வலைப்பதிவுகளில் காணப்படும் ஒருவர் படைப்பை இன்னொருவர் நகலெடுத்து இடும் செயற்பாட்டை குறிக்கும். இவ்வாறான செயற்பாடுகள் எதனையும் தாமாக சிந்திக்காமல், ஒன்றைப் பற்றி போதிய அறிவு இல்லாமல், படிக்காமல், தேடல் இல்லாமல் பதிவிட விதால் ஏற்படுகின்றன. இது இணைய உலகில் எந்த ஒரு பதிவையும் வெட்டி ஒட்டி விடலாம் என்பதால் எளிதாக நடைப்பெறுகிறது. அநேகமாக புதிதாக பதிவுலகிற்கு வருவோர் ஆர்வத்தின் வெளிப்பாட்டாலும் இவ்வாறு செய்து விடுவதுண்டு. இருப்பினும் இதனை ஒரு அநாகரிகமான செயற்பாடாகவும் திருட்டுச் செயலாகவுமே வலைப்பதிவுலகில் பார்க்கப்படுகிறது. பதிவுத் திருட்டுக்கு எதிரான சட்டங்களும் உள்ளன. ஒரு பதிவு இணையத்தில் இன்னொருவரால் மீள்பதிவிடப்பட்டுள்ளதா என்பதையறிய உதவும் இணையத்தளங்களும், மென்பொருள்களும் கூட உள்ளன.


</doc>
<doc id="167174" url="https://ta.wikipedia.org/wiki?curid=167174" title="பக்தவத்சலப்பெருமாள் கோவில், திருக்கண்ணமங்கை">
பக்தவத்சலப்பெருமாள் கோவில், திருக்கண்ணமங்கை

பக்தவத்சலப்பெருமாள் கோவில் ("Bhaktavatsala Perumal Temple"), தமிழ்நாட்டில் திருவாரூர் மாவட்டத்திலுள்ள, திருக்கண்ணமங்கை என்னும் ஊரில் அமைந்துள்ள விஷ்ணு கோவிலாகும். இக்கோவில் 108 திவ்யதேசங்களுள் ஒன்று.மேலும் இது பஞ்சகிருஷ்ண தலங்களிலும் ஒன்றாகும். 12 ஆழ்வார்கள் பாடிய பாசுரங்களை நாலாயிர திவ்யப் பிரபந்தமாகத் தொகுத்தளித்த நாதமுனிகளின் மாணவர் திருக்கண்ண மங்கை ஆண்டான், பெருமாளை வழிப்பட்டு வாழ்ந்த தலம் என்பதால் இவ்வூர் அவரது பெயரால் வழங்கப்படுகிறது.

மகாலட்சுமி தவம் செய்து பக்தவத்சலப் பெருமாளைக் கைப்பிடித்த தலம் என்பதால் இவ்விடம் லட்சுமி வனம் என்றும் அழைக்கப்படுகிறது. சாபத்தால் துன்புற்ற சந்திரன் இங்கமைந்த புஷ்கரணியில் நீராடி சாபவிமோசனம் பெற்றான் என்பது தொன்நம்பிக்கை.

திருமணக் கோலம் தினசரி காண முனிவர்கள் தேனீ வடிவில் உள்ளனர்.

பாத்ம புராணம் 5வது காண்டத்தில் 81 முதல் 87 முடிய உள்ள 7 அத்தியாயங்களில் இத்திருத்தலம் குறித்து கூறப்படுகின்றது.

மூலவரின் ஒரு பெயரான பத்தராவி (பக்தர்+ஆவி) என்பது பக்தர்களுக்கு வேகமாக வந்து அருளுவதால் அமைந்தது.

இக்கோவில் திருவாரூர் மாவட்டம், குடவாசல் வட்டத்திலுள்ள திருக்கண்ணமங்கை ஊரில் உள்ளது. கும்பகோணத்திலிருந்து சுமார் 25 மைல் தொலைவிலும், திருச்சேரையிலிருந்து சுமார் 15 மைல் தொலைவிலும் திருவாரூர் இரயில் நிலையத்திலிருந்து சுமார் 4 மைல் தொலைவிலும் அமைந்துள்ளது.

பரந்த வளாகத்தில் அமைந்துள்ள இக்கோவில், 5 அடுக்கு இராஜ கோபுரம் கொண்டுள்ளது. ராஜ கோபுரத்தை அடுத்து பலிபீடம், கொடி மரம் ஆகியவை உள்ளன. திருச்சுற்றில் ஆழ்வார்கள் சன்னதி, அபிஷேகவல்லித்தாயார் சன்னதி, வசந்த மண்டபம், ஆண்டாள் சன்னதி, ஹயக்ரீவப்பெருமாள் சன்னதி, மணவாளமாமுனிகள் சன்னதி ஆகிய சன்னதிகள் உள்ளன. மூலவர் சன்னதிக்கு முன் பட்சிராசன் சன்னதி உள்ளது. சாலையின் எதிர்ப்புறம் கோயிலுக்கு எதிரே அனுமார் சன்னதி உள்ளது.

பக்தவத்சலப் பெருமாள். இவர் பக்தராவிப் பெருமாள் என்றும் அறியப்படுகிறார். பெருமாள் இங்கு நின்ற கோலத்தில் கிழக்கு நோக்கிக் காட்சி தருகிறார்.
அபிஷேகவல்லித் தாயார். 
உட்பல விமானம்.
மகிழம்
தர்சண புஷ்கரணி தீர்த்தம்
ஏப்ரல்-மே மாதத்தில் நடைபெறும் சித்ரா பௌர்ணமித் திருவிழா, இத்தலத்தில் நடைபெறும் முக்கிய திருவிழா.

திருமங்கையாழ்வார் தனது 14 பாசுரங்களில் இத்தலத்தினை, பாடியுள்ளனர்.

தமிழ்நாட்டிலுள்ள தமிழ்நாட்டிலுள்ள பஞ்சகிருஷ்ண தலங்களில் இத்தலமும் ஒன்று. ஏனைய நான்கு பஞ்சகிருஷ்ண தலங்கள் கபிஸ்தலம், திருக்கோவிலூர், திருக்கண்ணங்குடி, திருக்கண்ணபுரம் ஆகிய ஊர்களிலுள்ள பெருமாள் கோவில்கள் ஆகும்.
இத்தலத்தில், 

ஆகிய ஏழும் மரணமில்லா வாழ்வைத் தரும் அமிர்தத்தின் சிறப்பைக் கொண்டமைந்துள்ளதால், இத்தலம் சப்தமிர்த தலம் என அழைக்கப்படுகிறது.



</doc>
<doc id="167189" url="https://ta.wikipedia.org/wiki?curid=167189" title="முந்நீர் விழா">
முந்நீர் விழா

முந்நீர் விழா என்பது சங்ககாலத்தில் நடைபெற்ற விழாக்களில் ஒன்று. பாண்டியன் பல்யாகசாலை முதுகுடுமிப் பெருவழுதி இந்த விழாவைக் கொண்டாடினான். அப்போது அவன் ‘செம்பொன்’ செல்வத்தை யாழிசைப் பாணர்களுக்கு வாரி வழங்கினான்.

முந்நீர் விழாவைப் பற்றிப் பிற்கால உரையாசிரியர்கள் குறிப்பிடுகின்றனர். 
எனவே முந்நீர் என்பது மண்ணைப் படைத்தல், மண்ணின் வளம் காத்தல், மண்ணை அரித்து அழித்தல் ஆகிய மூன்று செய்கைகளை உடைய நீர் எனக் கொள்ளவேண்டும் 

இவற்றையெல்லாம் கருதிப் பார்த்தால் மூன்றுநீர் என்பதை முன்னோர் கருதிப் பார்த்த அறிவியல் கண்ணோட்டம் விளங்குவதோடு, அவற்றையெல்லாம் எண்ணி முந்நீர்விழாக் கொண்டாடிய பாங்கையும் உணரமுடிகிறது.


</doc>
<doc id="167190" url="https://ta.wikipedia.org/wiki?curid=167190" title="தசைநாண்">
தசைநாண்

தசைநாண் (Tendon) எனப்படுவது பொதுவாக தசையை எலும்புடன் இணைக்கும் கடினமான நார் இணைப்பிழையப் பட்டையாகும். இது உடல் உறுப்புக்களில் ஏற்படக்கூடிய இழுவை நிலைகளுக்கு ஈடுகொடுத்து, உடலைப் பேண உதவும். இணைப்பிழை (Ligament), இழையப்படலம் (Fasia) போன்றவற்றைப் போன்றே, இந்த தசைநாண்களிலும் இருக்கும் கொலாஜன் வகைப் புரதமே இவற்றின் இந்த இயல்புக்குக் காரணமாகும். மேலும் தசைநாணில் இருக்கும் இலாஸ்டின் எனப்படும் மீண்மநார்ப் புரதமானது, இழுவைக்குட்படும் இழையங்கள் மீண்டும் தனது பழைய நிலைக்கு வருவதில் உதவும். தசைநாண்கள் தசைகளுடன் இணைந்து தொழிற்படும். 

இழையவியல் அடிப்படையில், தசைநாணானது, ஒரு அடர்த்தியான இணைப்பிழைய உறையினால் மூடப்பட்ட, கட்டாக இருக்கும் அடர்த்தியான இணைப்பிழையங்களைக் கொண்டது. ஆரோக்கியமான தசைநாணில் அருகருகாக வரிசையில் நெருக்கமாக அடுக்கப்பட்ட கொலாஜன் நார்கள் காணப்படுவதுடன், அவை வெள்ளை நிறமாக இருக்கும். கிட்டத்தட்ட 30 % நீரைக் கொண்டதாக இருக்கும் தசைநாணானின் உலர்நிறையில் ~86% கொலாஜன், 2% இலாஸ்டின், 1–5% proteoglycans இருப்பதுடன், 0.2% செப்பு, மாங்கனீசு, கல்சியம் போன்ற கனிமப்பொருட்களும் காணப்படும்.


</doc>
<doc id="167191" url="https://ta.wikipedia.org/wiki?curid=167191" title="எழுத்துவர்த்தனம்">
எழுத்துவர்த்தனம்

எழுத்துவர்த்தனம் என்பது சித்திரக்கவி வகைகளில் ஒன்று. பாடலில் எழுத்தின் விரிவு வளரும். 

எடுத்துக்காட்டு

இதன் விரிவுப் பாங்கு



</doc>
<doc id="167194" url="https://ta.wikipedia.org/wiki?curid=167194" title="பெருந்தேவனார் (வீரசோழிய உரையாசிரியர்)">
பெருந்தேவனார் (வீரசோழிய உரையாசிரியர்)

சங்ககாலப் பெருந்தேவனார், பாரதம் பாடிய பெருந்தேவனார், ஆகியோருக்குப் பின்னர் வாழ்ந்த பெருந்தேவனார் ஒருவர் வீரசோழியம் என்னும் இலக்கண நூலுக்கு விரிவுரை எழுதியுள்ளார். இவரது காலம் 12 ஆம் நூற்றாண்டு. இவர் தமது உரையில் வீரராசேந்திரன் (1063-1070) பற்றிய ஐந்து வெண்பாப் பாடல்களை மேற்கோளாகத் தந்துள்ளார். 

வீரசோழிய உரையாசிரியர் புத்தமித்திரரின் மாணாக்கர் இந்தப் பெருந்தேவனார். இருவரும் பௌத்தர்கள். 
இந்த உரையின் இறுதியில் காணப்படும் பாடல் ஒன்று இந்த உரைநூலுக்குச் சிறப்புப் பாயிரம் போல அமைந்துள்ளது. பொன்பற்றிக் காவலன் பொன்பற்றி என்னும் ஊர் அறந்தாங்கி வட்டத்தில் பொன்பேத்தி என்னும் பெயருடன் இன்று வழங்கிவருகிறது. (புத்தமித்திரன்) வீரசோழியம் செய்தான். இந்த நூல் 181 காரிகை கட்டளைக்கலித்துறை கொண்டது. பெருந்தேவனார் இதற்குப் பொழிப்புரை செய்தார். – என்னும் செய்திகள் இந்தப் பாடலில் குறிப்பிடப்பட்டுள்ளன. 

வீரசோழியம் ஐந்திலக்கணம் கூறும் நூல். இது தமிழ்நாட்டில் அதிகம் பயிலப்படவில்லை. ஆசிரியர் பௌத்தர் என்பதால் இலங்கை சிங்களவரால் பயிலப்பட்டு வந்ததாகத் தெரிகிறது. 

உரை பற்றிய சில குறிப்புகள்


</doc>
<doc id="167198" url="https://ta.wikipedia.org/wiki?curid=167198" title="திருமுருகாற்றுப்படை பழைய உரை">
திருமுருகாற்றுப்படை பழைய உரை

திருமுருகாற்றுப்படை பழைய உரை என்பது திருமுருகாற்றுப்படை நூலுக்கு அமைந்த பழமையான உரைகள் ஐந்தனுள் ஒன்று. பத்துப்பாட்டு முழுமைக்கும் எழுதப்பட்ட நச்சினார்க்கினியர் உரை, பரிப்பெருமாள், பரிமேலழகர், பரிதியார், பழைய உரையாசிரியர் – ஆகியோரின் உரைகள் அந்த ஐந்து உரைகள். 

இவற்றுள் பழைய உரை வையாபுரிப்பிள்ளை விரிவான ஆராய்ச்சி முன்னுரையுடன் செந்தமிழ் இதழில் 1943-ல் வெளிவந்துள்ளது. 

14 ஆம் நூற்றாண்டில் வாழ்ந்த நச்சினார்கினியார் இவ்வுரையை மேற்கோள் காட்டிவிளக்குவதால் இதன் காலம் 13 ஆம் நூற்றாண்டு எனக் கொள்ளப்படுகிறது.

இந்தப் பழைய உரையின் சிறப்புக்களில் ஒன்று.

முருகன் குன்றுதோறும் ஆடுகிறான்.
மென் தோள் பல் பிணை தழீஇ, தலைத்தந்து, 
குன்றுதோறு ஆடலும் நின்ற தன் பண்பே 

குறத்தியரின் தோளைப் பிணையாகத் தழுவிக்கொண்டு தலைத்தந்து குன்றுதோறும் ஆடுகிறான். இதில் வரும் ‘தலைத்தந்து’ என்னும் தொடரை இவ்வுரை சிறப்பாக விளக்குகிறது.


</doc>
<doc id="167201" url="https://ta.wikipedia.org/wiki?curid=167201" title="ஏரன் சுவோற்சு">
ஏரன் சுவோற்சு

ஏரன் சுவோற்சு ("Aaron H. Swartz"; நவம்பர் 8, 1986 - சனவரி 11, 2013) ஓர் அமெரிக்க கணினி நிரலாளர், எழுத்தாளர், அரசியல் ஒழுங்கமைப்பாளர், இணையச் செயற்பாட்டாளர். இவர் இணையத்தில் தகவல்களைப் பகிரப் பயன்படும் ஆர்.எசு.எசு சீர்தரத்தின் முதல் பதிப்பின் இணை ஆக்கர். இவர் வெப்.பிவை (web.py) எனப்படும் வலைத்தள சட்டகத்தை எழுதினார். திறந்த நூலகத்துக்கான கட்டமைப்பை உருவாக்கினார். முன்னேற்றத்தைக் கோரு (Demand Progress) என்ற அமைப்பின் நிறுவனர். பூட்டப்பட்ட தரவுத்தளங்களை திறந்த வெளிக்கு கொண்டுவருவதற்கான பல்வேறு செயற்பாடுகளில் ஈடுபட்டு இருந்தார். இணையத்தை அரசுகள் கட்டுப்படுத்த கொண்டுவந்த பல்வேறு சட்டங்களை முன்னின்று வெற்றிகரமாக எதிர்ப்பதில் முக்கிய பங்கு கொண்டார்.

சனவரி 11, 2013 அன்று தனது 26 வயதில் இவர் தற்கொலை செய்துகொண்டார். பூட்டப்பட்ட ஆய்விதழ்களை திறந்த வெளியில் கொண்டுவருவதற்கான இவரது கொந்தர் செயற்பாடுகளுக்காக இவர் மீது ஐக்கிய அமெரிக்க அரசால் பல்வேறு குற்ற வழக்குகள் தொடுக்கப்பட்டு இருந்தன. இவற்றால் இவர் கடுமையாகப் பாதிக்கப்பட்டு இருந்தார் என இவரது குடும்பம் வெளியிட்ட அறிக்கையில் கூறப்பட்டுள்ளது.

ஏரனின் நிறுவனமான இன்போகாமி சனவரி 2006 அன்று ரெட்டிட் நிறுவனத்துடன் இணைந்தது. இணைந்த நிறுவனமான ரெட்டிட்டில் இவர் ரெட்டிட் நிறுவனர்களுக்கு இணையான உரிமையோடு இருந்தார். செய்தியாளர்களாலும் முதலீட்டாளர் பவுல் கிரகாமாலும் ரெட்டிட்டின் இணை தோற்றுவிப்பாளர் என அழைக்கப்பட்டார் 

ஏரனின் இறப்பைப் பற்றி உலகளாவிய வலையின் கண்டுபிடிப்பாளர் ரிம் பேர்னேர்சு லீ பின்வரும் கூற்றைத் தெரிவித்துள்ளார். "அரோன் இறந்துவிட்டான். உலகில் அலைபவர்களே, நாம் ஒரு விவேகமான மூத்தவனை இழந்துவிட்டோம். நல்லதுக்கான கொந்தர்களே, எம்மில் ஒருவன் வீழ்ந்துவிட்டான். எல்லாப் பெற்றோர்களே, நாம் ஒரு குழந்தையை இழந்துவிட்டோம். அனைவரும் அழுவோம்.


</doc>
<doc id="167206" url="https://ta.wikipedia.org/wiki?curid=167206" title="சுலாவெசி கடல்">
சுலாவெசி கடல்

சுலாவெசி கடல் (இந்தோனேசிய மொழி: லாவுத் சுலாவெசி) (en:Celebes Sea) மேற்கு பசிபிக் பெருங்கடலில், தெற்கில் சுலாவெசி, மேற்கில் இந்தோனேஷியாவில் உள்ள கலிமந்தான், கிழக்கில் சங்கிஹி தீவுச் சங்கிலி, வடக்கில் சுலு கடல், சுலு தீவுக்கூட்டம், பிலிப்பீன் நாட்டைச் சேர்ந்த மிண்டனாவோ ஆகிய பகுதிகளுக்கு இடைப்பட்ட கடல் பகுதியாகும். இந்தக் கடலின் அதிகபட்ச ஆழம் 20.300 அடி (6,200 மீ) ஆகும். இதன் பரப்பளவு கிழக்கு மேற்காக 520 மைல் (837 கி.மீ.) எனவும், வடக்கு தெற்ககாக 420 மைல் (675 கி.மீ.) எனவும், மொத்த மேற்பரப்பு 110,000 சதுர மைல்கள் (280,000 கிமீ ) என்று கணக்கிடப்பட்டு உள்ளது. சுலாவெசி கடல் மக்கசார் நீரிணை வழியாக தென்மேற்கு பக்கத்தில் சாவகக் கடல் பகுதியில் இணைகிறது.


</doc>
<doc id="167208" url="https://ta.wikipedia.org/wiki?curid=167208" title="சாவகக் கடல்">
சாவகக் கடல்

சாவகக் கடல் ("Java Sea", இந்தோனேசியம்: "Laut Jawa", லாவுத் ஜாவா) 320,000 கிமீ² பரப்பளவு கொண்ட ஒரு ஆழம் குறைவான கடல். இப்பகுதியின் கடல் மட்டங்கள் பனி யுகத்தின் இறுதியில் உயர்ந்தமையால் உருவாக்கப்பட்டது. ஜாவா கடல் தெற்கில் சாவகம், வடக்கில் போர்னியோ, மேற்கில் சுமாத்ரா, கிழக்கில் சுலாவெசி ஆகிய தீவுகளால் சூழப்பட்டுள்ளது. சாவகக் கடல் வடமேற்குப் பக்கத்தில் கரிமாத்தா நீரிணை வழியாகத் தென்சீனக் கடல் பகுதியுடன் இணைகிறது.


</doc>
<doc id="167209" url="https://ta.wikipedia.org/wiki?curid=167209" title="சமுதாய ஒப்பந்தம்">
சமுதாய ஒப்பந்தம்

சமுதாய ஒப்பந்தம் அல்லது குமுகாய ஒப்பந்தம் என்பது அரசியல் தத்துவங்களுள் ஒன்று. சமுதாயம் என்ற அமைப்பு உருவாகும் விதம், சமுதாயத்தில் ஒவ்வொருவரும் பெறக்கூடிய மற்றும் இழக்கக் கூடிய உரிமைகள், அரசு தனிமனிதரைத் தண்டிக்கும் உரிமை போன்றவற்றை இத்தத்துவம் ஆராய்கிறது.

ஃபிரெஞ்சு தத்துவவியலாளர் ரூசோ சமுதாய ஒப்பந்தம் என்ற பெயரில் புத்தகம் ஒன்று எழுதி உள்ளார். தமிழில் வெ. சாமிநாத சர்மா அதை மொழிபெயர்த்திருந்தார். 

குடியாட்சி நாடுகள் பலவற்றின் அரசியல் அமைப்புச் சட்டங்கள் அனைத்தும் சமுதாய ஒப்பந்தங்களே.


</doc>
<doc id="167211" url="https://ta.wikipedia.org/wiki?curid=167211" title="நாமகிரி">
நாமகிரி

நாமகிரி இந்துப் பெண்கடவுளருள் ஒருவர். தமிழ்நாட்டில் குறிப்பாக நாமக்கல் மாவட்டத்தில் நாமகிரி வழிபடப்படுகிறார். விஷ்ணுவின் பத்து அவதாரங்களுள் ஒன்றான ஸ்ரீநரசிம்மரின் துணைவராக இவர் கருதப்படுகிறார்.

புகழ்பெற்ற கணிதமேதை சீனிவாச ராமானுஜத்தின் குலதெய்வம் நாமகிரி. அவரது மரணப் படுக்கைப் புதிர் அவரது கனவில் நாமகிரிக் கடவுள் வந்து எழுதிக்காட்டியதாக அவரால் சொல்லப்பட்டது.


</doc>
<doc id="167219" url="https://ta.wikipedia.org/wiki?curid=167219" title="கட்டுடைய அணுக்க முறைமை">
கட்டுடைய அணுக்க முறைமை

கட்டுடைய அணுக்க முறைமை அல்லது கட்டுடைய அணுக்கம் (Conditional access, சுருக்கமாக CA) என்பது உள்ளடக்கத்திற்கான அணுக்கம் பெற சில கட்டுப்பாடுகளை செயல்படுத்தி உள்ளடக்கத்தைக் காக்கும் ஓர் முறைமை ஆகும். இத்தகைய முறைமை எண்ணிமத் தொலைக்காட்சி (digital tv) வழங்கலிலும் செய்மதித் தொலைக்காட்சி (satellite tv) பரவலிலும் வழமையாகப் பயன்படுத்தப்படுகிறது.

எண்ணிம ஒளித பரப்புகை (DVB) சீர்தரத்தில் கட்டுடைய அணுக்க முறைமைக்கான (CAS) சீர்தரங்களும் வரையறுக்கப்பட்டுள்ளன ; இந்த சீர்தரங்களில் எண்ணிம தொலைக்காட்சி தகவலோடையை எவ்வாறு மறைப்பது என்பதும் செல்லுபடியாகும் மறையீட்டு அட்டைகளைக் கொண்டிருக்கும் தொலைக்காட்சிப் பெட்டிகளில் மட்டுமே காட்சிப்படுத்துவது என்பதும் விவரிக்கப்பட்டுள்ளது. 

இது தகவலோடையை மறையீடு செய்து வரிசையைக் கலைப்பது மூலம் செயல்படுத்த முடிகிறது. தகவலோடை "கட்டுப்பாட்டுச் சொல்" என அறியப்படும் 46 பிட் இரகசிய குறீயீட்டுச்சொல்லுடன் கலக்கப்படுகிறது. ஒளிதம் வழங்குவோர் இந்தக் கட்டுப்பாட்டுச் சொல்லை ஒரு நிமிடத்தில் பல முறை மாற்றுவதால் எந்தவொரு நேரத்தில் உள்ள கட்டுப்பாட்டு சொல்லையும் அறிந்திருப்பதால் யாதொரு பயனுமில்லை; மேலும் இந்தக் கட்டுப்பாட்டுச் சொல்லை மாற்றுவது எதிர்பார்க்கும் வகையில் அமையாதிருக்கும். 

ஓர் தொலைக்காட்சிப் பெட்டியின் அணுக்கப் பெட்டி இந்த மறையீடிடப்பட்டுக் கலக்கப்பட்ட ஓடையை கட்டுப்பாட்டுச் சொல்லைப் பயன்படுத்தி நேராக்குகிறது. காட்சி தடைபடாத வண்ணம் இதற்காக ஒவ்வொரு கணத்திலும் மாற்றப்படும் கட்டுப்பாட்டுச் சொல் அணுக்கப்பெட்டிக்கு சற்று முன்னதாக அனுப்பப் படுகிறது. இந்தக் கட்டுப்பாட்டுச் சொல்லும் மறைக்கப்பட்ட நிலையில் அணுக்கப்பெட்டிக்கு அனுப்பப்படுகிறது; இது "உரிமை பெற்றோர் கட்டுப்பாட்டு செய்தி"யாக (ECM) அனுப்பப்படுகிறது. அணுக்கப் பெட்டியில் உள்ள துணைநிரலித் தொகுப்பு அனுமதி வழங்கப்பட்ட நிலையில் இச்செய்தியின் மறையீட்டை நீக்குகிறது; இந்த அனுமதியை "உரிமை பெற்றோர் மேலாண்மை செய்தி" (EMM) மூலம் பெறுகிறது. இந்த அனுமதிச் செய்திகள் ஒவ்வொரு பயனருக்கும் தனிப்பட்டதாகும்; பயனரது அணுக்கப்பெட்டியில் செருகப்பட்டிருக்கும் விரைவுபாட்டு அட்டைகளைப் பொறுத்து அமையும். உரிமை பெற்றோர் கட்டுப்பாட்டு செய்திகள் போலன்றி இந்த அனுமதிச் செய்திகள் அவ்வப்போது, வழமையாக மாதம் ஒருமுறை, மட்டுமே அனுப்பப்படும். இந்த இடைவெளி தொலைக்காட்சி வழங்கு நிறுவனத்தைப் பொறுத்து மாறும்; பிரித்தானிய ஸ்கை ஒளிபரப்பு (BSkyB) ஆறு வாரங்களுக்கு ஒருமுறை மாற்றுகிறது.வேறு சிலர் மூன்று நாட்களுக்கு ஒருமுறையும் மாற்றுகின்றனர்.



</doc>
<doc id="167221" url="https://ta.wikipedia.org/wiki?curid=167221" title="சிறுமதுரை">
சிறுமதுரை

சிறுமதுரை ("Sirumadurai") தமிழ்நாட்டில் விழுப்புரம் மாவட்டம், திருவெண்ணெய்நல்லூர் ஊராட்சிஒன்றியம், திருக்கோவிலூர்வட்டத்தில் அமைந்துள்ள ஒரு கிராமம்.இது திருக்கோயிலூர் சட்டமன்றத் தொகுதியில் அமைந்துள்ளது. 



</doc>
<doc id="167223" url="https://ta.wikipedia.org/wiki?curid=167223" title="நோயறிகதிரியல்">
நோயறிகதிரியல்

கதிரியல் என்பது ஒரு பரந்த அறிவியல் பகுதியாகும். எக்ஸ் கதிர்களின் துணையுடன் படமெடுத்து
அவைகளின் துணையுடன் நோயினை அறியும் மருத்துவத் துறைக்கு நோயறி கதிரியல் என்று பெயர்.
இன்று மீயெலி முறை,எம்.ஆர்.ஐ., போன்றவைகளும் இத்துறையில் அதிகம் பயன் படுகின்றன.


</doc>
<doc id="167225" url="https://ta.wikipedia.org/wiki?curid=167225" title="தர்வாசா">
தர்வாசா

தர்வாசா ("Derweze" அல்லது "Darvaza", பொருள்: கதவு) துருக்மேனிஸ்தான் நாட்டின் காராக்கும் பாலைவனத்தின் நடுவே அமையப் பெற்றுள்ள ஒரு கிராமம் ஆகும். இது துருக்மேனிஸ்தான் தலைநகர் அசுகாபாதுக்கு வடக்கே 260 கி.மீ. தொலைவில் அமைந்துள்ளது.

இந்த கிராமத்தில் பெரும்பாலும் நாடோடி இனமான டெகே குல மக்கள் குடி பெயர்ந்துள்ளனர்.

இங்கு இயற்கை எரிவாயு அதிக அளவில் இருப்பதைக் கண்டறிந்த சோவியத் புவியியல் நிபுணர்கள், 1971 ஆம் ஆண்டு துளைக்க துவங்கினர். அப்போது நிலம் தகர்ந்து விழுந்ததில், 230 அடி விட்டத்திற்கு துவாரம் உருவானது. நச்சு வாயு பரவாமல் தடுக்க திட்டமிட்ட அறிவியலாளர்கள், அந்த துவாரத்தில் தீ வைக்க முடிவெடுத்தனர். சில நாட்களில் எரிவாயு தீர்ந்து தீ சுடர் அணையும் என்று எதிர்பார்த்தனர். ஆனால் இன்று வரை தீ சுவாலை எரிந்து கொண்டிருக்கிறது.

உள்ளூர் வாசிகள் இதை நரகத்தின் கதவு என குறிப்பிடுகின்றனர்.



</doc>
<doc id="167227" url="https://ta.wikipedia.org/wiki?curid=167227" title="விவேக் விரைவு தொடருந்து">
விவேக் விரைவு தொடருந்து

விவேக் விரைவு தொடருந்து என்ற பெயரில் இந்திய இரயில்வே 4 விரைவு சேவைகளை இயக்கி வருகிறது. 2013இல் வந்த சுவாமி விவேகானந்தரின் 150ஆவது பிறந்த நாளை முன்னிட்டு அவரது நினைவாக 2011-12 இரயில்வே பட்செட்டில் இந்த சேவைகளை மம்தா பானர்ஜீ அறிவித்தார்.

சேவைகள்


திப்ரூகர் மற்றும் கன்னியாகுமரி இடையே இயக்கப்படும் சேவை தான் இந்தியாவிலேயே மிக நீளமான இரயில் சேவையாகும்.


</doc>
<doc id="167246" url="https://ta.wikipedia.org/wiki?curid=167246" title="ஹில் முறை">
ஹில் முறை

ஹில் முறை ("Hill system", அல்லது "Hill notation") என்பது மூலக்கூறு வாய்ப்பாட்டை எழுதும் ஒரு முறையாகும். இங்கே முதலில் கார்பன் குறியீடும் பின்னர் ஐதரசன் குறியீடும் அதன் பின்னர் ஆங்கில நெடுங்கணக்கு வரிசையில் அணுக்களின் குறியீடுகள் எழுதப்படும். மூலக்கூறில் கார்பன் அணு இல்லாவிட்டால் நெடுங்கணக்கு வரிசையின் படி மூலக்கூறு வாய்ப்பாடு எழுதப்படும். இம்முறையானது மூலக்கூறு வாய்ப்பாட்டில் இலகுவாக அணு எண்ணிக்கைகளைத் தேடியறிய உதவும். 

இம்முறையானது 1900ஆம் ஆண்டு எட்வின். ஏ. ஹில் என்பாரால் அறிமுகப்படுத்தப்பட்டது. இதுவே மூலக்கூறு வாய்ப்பாடுகளை எழுதுவதில் அதிகமாகப் பயன்படுத்தப்படும் முறையாகும்.

பின்வரும் மூலக்கூற்று வாய்ப்பாடுகள் ஹில் முறையிலேயே எழுதப்பட்டுள்ளது:


</doc>
<doc id="167263" url="https://ta.wikipedia.org/wiki?curid=167263" title="நாலடியார் விளக்கவுரை">
நாலடியார் விளக்கவுரை

நாலடியார் விளக்கவுரை என்பது "‘நாலடியார் உரைவளம்’" என்னும் நூலில் மூன்றாவதாக அமைந்துள்ள உரை. இதனை இயற்றியவர் இன்னார் எனத் தெரியாத காரணத்தால் இந்த உரையை விளக்கவுரை எனக் குறிப்பிட்டுள்ளனர். பதுமனார், தருமர் ஆகியோர் உரைகளை இவ்வுரை அப்படியே எடுத்தாள்கிறது. சில இடங்களில் புதிய விளக்கங்கள் இதில் தரப்பட்டுள்ளன. இவ்வுரை எடுத்தாள்வதை எண்ணும்போது இவ்வுரை எழுதிய ஆசிரியர் அவ்விருவரின் மாணாக்கராக இருந்திருக்கலாம் எனக் கருதலாம். உரை நூலின் காலம் 13 ஆம் நூற்றாண்டு

புதிய விளக்கங்கள்


</doc>
<doc id="167264" url="https://ta.wikipedia.org/wiki?curid=167264" title="நாலடியார் மதிவரர் உரை">
நாலடியார் மதிவரர் உரை

நாலடியார் மதிவரர் உரை என்பது நாலடியாருக்கு மதிவரர் என்ற உரையாசிரியர் எழுதியதாகக் கருதப்படும் ஒரு உரையாகும். ஆனால் இவ்வுரை இன்றுவரை கிடைக்கவில்லை. நாலடியார் உரை எழுதப்பட்ட ஏடுகளில் இந்த உரையைக் குறிப்பிடும் பாயிரப் பாடல் ஒன்று உள்ளது. அப்பாயிரத்தின் மூலமாகவே இதன் இருத்தலை அறிகிறோம். இது அரும்பதவுரையாக இருந்தது. இதன் காலம் 13 ஆம் நூற்றாண்டு.
<poem>நல்லோர் அருள்செய் நாலடி நானூற்றின்
சொல்லோர் பொருளனைத்தும் தோன்றியதே – கல்வி
வரும்பத நூல்கொண்ட மதிவரன்தன் வாக்கால்
அரும்பதம் இட்ட அழகு. </poem> 

‘அரும்பதமிடல்’ என்பது வைணவர்களால் பெரிதும் போற்றப்பட்ட தொடர்.

இந்த உரைநூல் கிடைக்கவில்லை எனினும் இதன் பாயிரப்பாடல் பதிவை மதிப்பிடும்போது இந்த மதிவரர் தருமரைப் போலவே பதுமாசிரியர் மாணவர் எனக் கொள்ளத்தகும்.


</doc>
<doc id="167267" url="https://ta.wikipedia.org/wiki?curid=167267" title="பால்கணேஷ்">
பால்கணேஷ்

பால் கணேஷ் (Bal Ganesh) 2007 ஆம் ஆண்டு பங்கஜ் சர்மா இயக்கிய வெளியான இந்தி மொழித் திரைப்படம். குழந்தை வினாயகரின் குறும்பை மையமாகக் கொண்டு தயாரிக்கப்பட்டது.



</doc>
<doc id="167268" url="https://ta.wikipedia.org/wiki?curid=167268" title="வழுவூர் வீரட்டானேசுவரர் கோயில்">
வழுவூர் வீரட்டானேசுவரர் கோயில்

வழுவூர் வீரட்டானேசுவரர் கோயில் அட்டவீரட்டானக் கோயில் தலங்களில் ஒன்றாகும். இது தமிழ்நாட்டின் நாகப்பட்டினம் மாவட்டம் குத்தாலம் வட்டத்திலுள்ள வழுவூரில் அமைந்துள்ளது. இது ஒரு தேவார வைப்புத்தலமாகும். 

பிரளய காலத்தில் உலகெல்லாம் அழிந்தும் இவ்வூர் அழியாது பிரளயத்தினின்றும் வழுவின காரணத்தால் வழுவூர் என்று பெயர் பெற்றது.

இக்கோயிலில் உள்ள இறைவன் வீரட்டானேசுவரர் ஆவார். இறைவி பால குஜாம்பிகை ஆவார். 



</doc>
<doc id="167275" url="https://ta.wikipedia.org/wiki?curid=167275" title="தண்டபாணி">
தண்டபாணி

தண்டபாணி என்பது முருகனைக் குறிக்கும் பெயர்.



</doc>
<doc id="167285" url="https://ta.wikipedia.org/wiki?curid=167285" title="செய்மதித் தொலைக்காட்சி">
செய்மதித் தொலைக்காட்சி

செய்மதி தொலைக்காட்சி ("Satellite television") என்று தகவல் தொடர்பு செயற்கைக்கோள் வழியே பரப்பப்படும் தொலைக்காட்சி நிகழ்ச்சிகள் குறிப்பிடப்படுகின்றன. பொதுவாக இந்த நிகழ்ச்சிகள் வெளிப்புறத்தில் உள்ளவோர் பரவளைய வடிவ வானலை வாங்கி (செயற்கைக்கோள் சட்டி) மூலம் பெறப்படுகிறது. கம்பித்தடம் பதிக்க இயலாத தொலைவுகளையும் நிலப்பகுதிகளையும் செய்மதி தொலைக்காட்சி எட்டுகிறது. உள்ளூர் கம்பித்தட தொலைக்காட்சி சேவையாளர்கள் இவ்வாறு செய்மதிச் சட்டி மூலம் பெறப்படும் குறிகைகளை உள்வாங்கி பல்வேறு செய்மதிகளிலிருந்து பெறப்படும் பல்வேறு தொலைக்காட்சி அலைவரிசைகளைத் தொகுத்து கம்பிவடம் மூலம் பரப்புகின்றனர்.

நேரடியான விண்ணின்று வீடு சேவையாளர்கள் பல்வேறு தொலைக்காட்சி அலைவரிசைகளை இவ்வாறுத் தொகுத்து மீண்டும் மற்றொரு செய்மதி மூலம் அனுப்புகின்றனர். வீடுகளில் உள்ள தொலைக்காட்சி அணுக்கப் பெட்டி மூலம் குறியீடுகள் நீக்கப்பட்டு காட்டப்படுகின்றது. தனியர் கணினிகளில் பெறுவதற்கேற்ப செய்மதி தொலைக்காட்சி இசைவிகள் ஓர் மின்அட்டை அல்லது யூஎஸ்பி சேமிப்பகத்தில் கிடைக்கின்றன.

பொதுமக்களுக்கான விண்ணின்று வீடு தொலைக்காட்சி இரு வடிவங்களில் வழங்கப்படுகின்றன:அலைமருவி மற்றும் எண்மருவி. அண்மைக் காலத்தில் அலைமருவித் தொலைக்காட்சி பரப்புகை குறைந்து எண்மருவி தொலைக்காட்சி வலுப்பெற்று வருகிறது.






</doc>
<doc id="167290" url="https://ta.wikipedia.org/wiki?curid=167290" title="பதினெண்கீழ்க்கணக்கு பழைய உரைகள்">
பதினெண்கீழ்க்கணக்கு பழைய உரைகள்

பதினெண்கீழ்க்கணக்கு நூல்கள் இங்கு அகரவரிசைப்படுத்தப்பட்டுள்ளன. இவற்றிற்கு எழுதப்பட்ட பழமையான உரைகள் 14 ஆம் நூற்றாண்டுக்கு முந்தியவை எனப் பொதுப்படக் கொள்ளப்படுகிறது. 




</doc>
<doc id="167298" url="https://ta.wikipedia.org/wiki?curid=167298" title="இராயக்கோட்டை">
இராயக்கோட்டை

இராயக்கோட்டை (ஆங்கிலம்:) இது தமிழ்நாட்டின் கிருஷ்ணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியத்தில் உள்ள ஊர் ஆகும். இந்த ஊருக்கு சேலம் பெங்களூரு தடத்தில் இராயக்கோட்டை தொடர்வண்டி நிலையம் என்ற பெயரிலான தொடர்வண்டி நிலையம் உள்ளது.
இவ்வூருக்கு பக்கத்தில் உள்ள மலையில் கோட்டை உள்ளது இம்மலை கடல் மட்டத்தில் இருந்து 1500 அடி உயரமுடையது. இக்கோட்டையை தரைக்கோட்டை, மலைக்கோட்டை என இரு பிரிவுகளாகப் பிரிக்கலாம். மலைக்கோட்டை சிறந்த பாதுகாப்பு அரண்களைக் கொண்டது. பலகுளங்கள், வெடிமருந்துச் சாலைகள், இடிபாடுகளுடன் கூடிய பல கட்டடங்கள் உள்ளன.
முதல் மூன்று மைசூர் போர்களிலும் இராயக்கோட்டை சிறப்பிடம் பெற்றது. ஐதர், திப்புவிற்கும், ஆங்கிலேயருக்கும் இடையே பல போர்கள் நடைப்பெற்றுள்ளன. இக்கோட்டை திப்புவிடமிருந்து மேஜர் கௌடி என்பவரால் 20.7.1791 இல் ஆங்கிலேயர்வசமானது.கிருட்டிணகிரி, தருமபுரி மாவட்டங்களில் உள்ள பாராமகால் என்றழைக்கப்படும் பன்னிரண்டு கோட்டைகளின் ஒன்றாகவும், தலைமைக் கோட்டையாகவும் இருந்த்து. இந்தியாவிற்கு போர்ச்சுக்கீசியர்கள், டச்சுக்காரர்கள் வந்த சமயத்தில் இந்த ஊரை மிக அதிகமாக பயன்படுத்தியிருக்கிறார்கள்.

மலைக்கோட்டையில் அரச பரம்பரையினர் வாழ்ந்தனர்.அவர்களின் பாதுகாப்புக்காக தரைக்கோட்டைக் கட்டப்பட்டது. இது ஜெகதேவிராயர் காலம் முதல் ஆங்கிலேயர் காலம் வரை இந்த கோட்டை பயன்பாட்டில் இருந்தது. இப்பகுதியில் ஏறத்தாழ 1000 ஆண்டுகளாக ஆண்டுவந்தவர்கள், ஒவ்வொரு காலத்திலும், ஒரு நினைவுச்சின்னத்தை ஏற்படுத்தினர்.

ஆங்கிலேயர் ஆட்சி காலத்தில், 1792 ஆம் ஆண்டு, மேஜர் கௌடி தலைமையில், 800 வீரர்கள் கொண்ட படை, திப்புசுல்தானைத் தாக்க வந்தது. இரண்டு நாட்கள் நடந்த சண்டைக்குப் பிறகே, இக்கோட்டையின் வடக்குப்பகுதி மதிலை, பீரங்கி கொண்டு தகர்த்தனர். அந்த அளவுக்கு இத்தரைக்கோட்டை உறுதியாக இருந்துள்ளது. தொடர்ந்து ஆங்கிலேயப்படை அங்கு தங்கியது. அக்காலக்கட்டத்தில் இறந்த படையினரின் உடல்கள் அங்கேயேப் புதைக்கப் பட்டன. அதில் முக்கியமானவர் ஜான் இன்னிஷ் ஆவார். அவர் இறந்த தேதி20 மார்ச்சு 1802 என, இராயக்கோட்டைச் சாலையிலுள்ள பள்ளி அருகே இருக்கும் சமாதி கூறுகிறது.



</doc>
<doc id="167305" url="https://ta.wikipedia.org/wiki?curid=167305" title="வால்தெர் பொதே">
வால்தெர் பொதே

வால்தெர் வில்லெம் கியார்கு பொதே (; 8 ஜனவரி 1891 – 8 பிப்ரவரி 1957) என்ற வால்தெர் பொதே செருமானிய அணுக்கரு இயற்பியலாளர், கணிதம் மற்றும் வேதியலறிஞர். 1954ல் மாக்ஸ் போர்னுடன் நோபல் பரிசைப் பகிர்ந்து கொண்டவர்.

பிரெடெரிக் பொதேவுக்கும் சார்லோட் ஹார்டுங்கிற்கும் மகனாக வால்தெர் பொதே 1891ல் பிறந்தார். 1908லிருந்து 1912 வரை பிரெடெரிக்-வில்லெம்ஸ்-பல்கலைக்கழகத்தில் படித்தார். 1913ல் அவர் மேக்ஸ் பிளாங்க்கின் பயிற்று உதவியாளராக இருந்தார். ப்ளாங்க்கின் மேற்பார்வையில், 1914ல் அவர் முனைவர் பட்டம் பெற்றார்.

1913ம் ஆண்டில், அவர் ஜெர்மானியப் பேரரசின் இயற்பியல் மற்றும் தொழில்நுட்ப நிறுவனத்தில் புதிதாக உருவாக்கப்பட்ட கதிரியக்க ஆய்வகத்தில் சேர்ந்தார். 1914ல் முதலாம் உலகப் போரின் போது ஜெர்மானிய இராணுவத்தில் பணியாற்றிய அவர் ரஷ்யர்களிடம் போர்க்கைதியாகச் சிக்கினார். பின்னர் 1920ம் ஆண்டு ஜெர்மனி திரும்பினார். மீண்டும் கதிரியக்க ஆய்வகத்தில் பணிக்குத்திரும்பிய அவர் பொருத்தன்முறைகளை ("Coincidence methods") உருவாக்கி அவற்றை அணுக்கரு வினைகள், காம்டன் விளைவு, அண்டக் கதிர்கள், கதிர் இயக்கத்தின் அலை-துகள் இருமை முதலியனவற்றைப் பயிலப் பயன்படுத்தினார். பொருத்தன்முறைகளைக் கண்டுபிடித்தற்காக அவர் 1954ல் இயற்பியலுக்கான நோபல் பரிசை வென்றார்.

சிறந்த நாட்டுப்பற்றாளரான வால்தெர் பொதே ஒரு திறமிக்க ஓவியராகவும் பியானோ இசைக்கலைஞராகவும் திகழ்ந்தார்.


</doc>
<doc id="167306" url="https://ta.wikipedia.org/wiki?curid=167306" title="மறுபடியும் கணேஷ் (புதினம்)">
மறுபடியும் கணேஷ் (புதினம்)

மறுபடியும் கணேஷ், சுஜாதாவால் எழுதப்பட்டு 1978- இல் மாலைமதியில் தொடர்கதையாக வெளியானது.

ஷைலஜா என்னும் பெண், வெறுமையான தனது திருமண வாழ்க்கையில் இருந்து விடுதலை பெறலாமா , அல்லது தனது பழைய காதலனுடன் சென்று விடலாமா என்னும் மனக்குழப்பத்தில் வக்கீல் கணேஷிடம் ஆலோசனை கேட்கிறாள். ஆனால் மறுநாள் கணேஷ் அவளைச் சந்திக்க செல்லும் பொழுது அவள் தூக்கில் தொங்குகிறாள். அவள் மரணம் கொலையா, தற்கொலையா? கொலை என்றால் அவளைக் கொன்றது யார் என்று கணேஷும் வசந்தும் துப்பறியும் கதை.



</doc>
<doc id="167309" url="https://ta.wikipedia.org/wiki?curid=167309" title="வச்சணந்திமாலை உரை">
வச்சணந்திமாலை உரை

வச்சணந்திமாலை உரை என்பது, குணவீர பண்டிதர் எழுதிய வச்சணந்திமாலை என்னும் நூலுக்கான உரை நூல் ஆகும். இதை இயற்றியது இன்னார் எனத் தெரியவில்லை. எனினும், இவ்வுரை நூல் வச்சணந்திமாலை நூலாசிரியரான குணவீர பண்டிதரின் மாணாக்கர் ஒருவரால் நூலாசிரியர் காலத்திலேயே செய்யப்பட்டது என்பதை உரைக் குறிப்புகள் புலப்படுத்துகின்றன. இதன் காலம் 13 ஆம் நூற்றாண்டு.



</doc>
<doc id="167310" url="https://ta.wikipedia.org/wiki?curid=167310" title="இராசபவித்திர பல்லவதரையர்">
இராசபவித்திர பல்லவதரையர்

இராசபவித்திர பல்லவதரையர் என்பவர் 13 ஆம் நூற்றாண்டில் வாழ்ந்த உரையாசிரியர்களில் ஒருவர். மறைந்துபோன தமிழ்நூல்களில் ஒன்று அவிநயம். இந்த அவிநய நூலுக்கு உரை செய்தவர் இவர். மயிலைநாதர் நன்னூலுக்கு எழுதிய உரையில் இவரைப்பற்றியும், இவரது உரை பற்றியும் குறிப்பிடுகிறார்.



</doc>
<doc id="167323" url="https://ta.wikipedia.org/wiki?curid=167323" title="எண்ணிமத் தொலைக்காட்சி">
எண்ணிமத் தொலைக்காட்சி

எண்ணிமத் தொலைக்காட்சி ("Digital television", DTV) அல்லது எண்மருவித் தொலைக்காட்சி எனப்படுவது ஒளித மற்றும் ஒலித தகவலோடை எண்ணிம செய்முறையில் அனுப்பப்படுவதாகும். இது முழுமையும் அலைமருவி செய்முறையில் தனித்தனி அலைவரிசைகளில் அனுப்பப்படும் அலைமருவித் தொலைக்காட்சிக்கு எதிரானதாகும். தொலைக்காட்சித் தொழினுட்பத்தில் 1950களில் வண்ணத் தொலைக்காட்சி கண்டுபிடிக்கப்பட்ட பின்னர் நிகழ்ந்த குறிப்பிடத்தக்க முன்னேற்றமாக இது கருதப்படுகிறது. இதனால் வானொலி அலைக்கற்றை சேமிக்கப்படுவதால் உலகின் பல நாடுகளும் அலைமருவித் தொலைக்காட்சி பரப்புகையிலிருந்து எண்ணிமத் தொலைக்காட்சிக்கு மாறி வருகின்றன. ஆனால் உலகின் பல பகுதிகளிலும் ஒரே சீர்தரம் பேணப்படாது வெவ்வேறு சீர்தரங்கள் நிலுவையில் உள்ளன:




</doc>
<doc id="167324" url="https://ta.wikipedia.org/wiki?curid=167324" title="வில்லை">
வில்லை

வில்லையில் அநேக அடுக்குகள் உள்ளன. அதைச் சுற்றியுள்ள உறை மெல்லியதாகவும் ஊடுருவும் தன்மை கொண்டும் பிரகாசமாகவும் இருக்கும். மனிதன் பார்க்கும் பொருள்கள் அனைத்தும் ஒளிக்கதிர்கள் மூலம் வில்லையை ஊடுருவி விழித்திரையில் விழும்போது தான் மனிதன் அந்தப் பொருளைப் பார்க்க முடிகிறது.

=முதல் அடுக்குப் புறணி=

6. தக அமைவு பாதிப்பு, இரட்டைப் பார்வை, கருவிழிப் படலத்தில் நடுக்ககம் ஆகியவை உண்டாகின்றன.
மேற்கோள் நூல்கள்:


</doc>
<doc id="167337" url="https://ta.wikipedia.org/wiki?curid=167337" title="களவியற் காரிகை உரை">
களவியற் காரிகை உரை

களவியற் காரிகை உரை என்பது 14 ஆம் நூற்றாண்டில் தோன்றிய நூல். களவியல் நூலுக்குப் பின்னர் அதனைத் தழுவிக் கட்டளைக்கலித்துறை யாப்பால் ஆன அகப்பொருள் நூல் ஒன்று உரையுடன் பயிலப்பட்டுவந்தது. இதில் இலக்கணம் கூறும் கட்டளைக் கலித்துறைப் பாடல்களும், அவற்றிற்கான உரைகளும் உள்ளன. நூலும் உரையும் ஒருவரே செய்தார் என்னும் கருத்து நிலவுகிறது.
உரையில் மேற்கோள் பாடல்கள் பல இருந்தன. உரையுடன் கூடிய இந்த நூல் அடியோடு அழிந்துபோகும் நிலையில் இருந்த காலத்தில் வையாபுரிப்பிள்ளை இதனைப் பதிப்பித்து வெளியிட்ட காலத்தில் இதற்குக் களவியற்காரிகை என்னும் பெயரைச் சூட்டினார். 

இந்நூல் அந்தாதியாக அமைந்துள்ளது. தமிழ்நெறி விளக்கம் பொருளியல் பகுதியிலிருந்து 91 பாடல்களும், பாண்டிக்கோவை என்னும் நூலிலிருந்து 154 பாடல்களும், ஆக 416 பாடல்கள் இந்நூலின் உரையில் மேற்கோள் பாடல்களாக வருகின்றன

இந்த உரையில் மேற்கோள் நூல்களாக 35 நூல்கள் காட்டப்பட்டுள்ளன. அவற்றில் பலவற்றின் பெயர்கள்கூட அறிய இயலாதனவாக உள்ளன. தெரிந்தவை சில. அவை (அகரவரிசையில்)


மேற்கோள் நூல்களில் அறியப்பெறாதன



</doc>
<doc id="167348" url="https://ta.wikipedia.org/wiki?curid=167348" title="சமய திவாகர விருத்தி">
சமய திவாகர விருத்தி

சமய திவாகர விருத்தி என்னும் உரைநூல் 14 ஆம் நூற்றாண்டில் தோன்றிய உரைநூல்களில் ஒன்று. இது ஐஞ்சிறு காப்பியங்களில் ஒன்றான நீலகேசி நூலுக்கு எழுதப்பட்ட உரை. இதனை நீலகேசி உரை எனவும் குறிப்பிடுகின்றனர். இதனை எழுதியவர் வாமன முனிவர். இவர் சைனர். வடமொழியிலும், தமிழிலும் வல்லவரான இவர் தமிழில் சமய திவாகர விருத்தி என்னும் நூல் செய்த காரணத்தில் இவரைச் சமய திவார முனிவர் எனவும் குறிப்பிடுவது வழக்கம். 

இந்த உரையின் சிறப்புகள்;


</doc>
<doc id="167351" url="https://ta.wikipedia.org/wiki?curid=167351" title="வாமன முனிவர்">
வாமன முனிவர்

வாமன முனிவர் 14 ஆம் நூற்றாண்டில் காஞ்சிக்கு அருகிலுள்ள சமணக் காஞ்சி எனுஇம் திருப்பருத்திக்குன்றம் என்னும் ஊரில் வாழ்ந்த சைனப் புலவர். இங்குள்ள சினாலயத்தில் உள்ள கல்வெட்டுகள் இவரைப் பற்றிய செய்திகளைக் குறிப்பிடுகின்றன. 

இந்தச் சமணர் கோயில் மரத்தடியில் இருவரின் பாதங்கள் பெறிக்கப்பட்டுள்ளன. மல்லிசேன முனிவர் ஆசிரியர். இவரது மாணவர் புஷ்பசேன முனிவர். இவர்களது பாதங்கள் இவை என அவற்றின் அடியில் பொறிக்கப்பட்டுள்ள கல்வெட்டுகள் குறிப்பிடுகின்றன. மல்லிசேன முனிவரின் முழுப் பெயர் மல்லிசேனர் வாமன முனிவர். இவருக்கு வாமணாசாரியர் என்னும் பெயரும் உண்டு. 

இவர் மேருமந்திர புராணம் என்னும் நூலை இயற்றியுள்ளார். வடமொழியிலுள்ள சைன மதக் கிரந்தங்களான பஞ்சாதிகாயம், பிரவசன சாரம், சமயாசாரம், ஸ்யாத்வசன மஞ்சரி என்னும் நூல்களுக்கும் வடமொழியில் உரை எழுதியுள்ளார். 

தமிழில் உள்ள ஐஞ்சிறு காப்பியங்களில் ஒன்றான நீலகேசித் திரட்டு (நீலகேசித் தெருட்டு) என்னும் நூலுக்கும் தமிழில் உரை எழுதியுள்ளார். இந்த உரைநூல் சமய திவாகர விருத்தி என்னும் பெயர் கொண்டது. இந்த நூலால் இவரைச் சமய திவாகர முனிவர் என்றும் குறிப்பிட்டனர். 

மற்றும் இவரது இருமொழி வல்லமையைப் போற்றி 'உபயபாஷா சக்கரவர்த்தி' எனப் பட்டம் சூட்டியும் இவரை வழங்கினர். 

இவர் மேருமந்திர புராண அடிகளை மேற்கோள் தந்து 'எம் ஓத்து' எனக் குறிப்பிடுகிறார். இவர் எம் ஓத்து என் குறிப்பிடும் சில பாடலடிகள் மேருமந்தர புராணத்தில் இல்லை. அவை இவர் எழுதிய சாந்தி புராணத்தில் இருக்ககூடும்.


</doc>
<doc id="167353" url="https://ta.wikipedia.org/wiki?curid=167353" title="பெ. துரைசாமி">
பெ. துரைசாமி

பெ. துரைசாமி (பிறப்பு: [மே 5]], 1964) என்பவர் ஒரு தமிழக எழுத்தாளர். இயற்பியலில் முதுநிலை அற்வியல் பட்டம், ஆய்வியல் நிறைஞர் பட்டமும் பெற்றிருக்கிறார். வான் இயற்பியலில் முனைவர் பட்டம் பெற்ற இவர் 120க்கும் அதிகமான இயற்பியல், வானியல் கட்டுரைகளை எழுதியிருக்கிறார். பன்னாட்டு, தேசிய, மாநிலக் கருத்தரங்குகளில் கலந்து கொண்டிருக்கும் இவர் தமிழ்ப் பல்கலைக்கழக அறிவியல் களஞ்சியத்திலும், அறிவியல் தமிழ்த் துறையிலும், தற்போது தொல்லறிவியல் துறையிலும் ஆய்வு உதவியாளராகத் தொடர்ந்து பணியாற்றி வருகிறார். இவர் எழுதிய ""தமிழரின் வணிகவியல் கோட்பாடுகள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் கணிதவியல்,வானியல்,இயற்பியல்,வேதியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167354" url="https://ta.wikipedia.org/wiki?curid=167354" title="அரு. பரமசிவம்">
அரு. பரமசிவம்

அரு. பரமசிவம் (பிறப்பு: [சூன் 3]], 1949) என்பவர் ஒரு தமிழக எழுத்தாளர். சேலம் மாவட்டம் இடைப்பாடி எனும் ஊரில் வசித்து வரும் இவர் புலவர், முதுகலை, முனைவர் பட்டங்களைப் பெற்றிருக்கிறார். பல ஆய்வு மன்றங்களில் பங்கேற்றிருக்கும் இவர் திருக்குறள் தொடர் சொற்பொழிவுகளையும் ஆற்றி வருகிறார். ஆன்மிகப் பணிகளில் ஈடுபாடுடைய இவர் எழுதிய ""பரதவர் இன் மீட்டுருவாக்க வரைவியல்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் மானிடவியல் (சமூகவியல், புவியில், நிலவியல்) எனும் வகைப்பாட்டில் பரிசு பெற்றிருக்கிறது.



</doc>
<doc id="167355" url="https://ta.wikipedia.org/wiki?curid=167355" title="ஆ. சந்திரசேகரன்">
ஆ. சந்திரசேகரன்

ஆ. சந்திரசேகரன் என்பவர் ஒரு தமிழக எழுத்தாளர். சென்னை டாக்டர் அம்பேத்கார் அரசு சட்டக் கல்லூரியில் 25 ஆண்டுகளாகப் பேராசிரியராகப் பணியாற்றியவர். கல்லூரியின் துணை முதல்வர், முதல்வர் பொறுப்புகளையும் வகித்திருக்கிறார். தமிழக நிலச் சட்டங்கள், ஓர் இந்துப் பெண்ணின் சட்ட உரிமைகள் உட்பட ஏழு தமிழ் நூல்களையும் ஆங்கில நூல்களையும் எழுதியிருக்கிறார். இவர் எழுதிய ""அறிவுசார் சொத்துரிமைச் சட்டம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் சட்டவியல், அரசியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167356" url="https://ta.wikipedia.org/wiki?curid=167356" title="அ. ராஜசேகரன்">
அ. ராஜசேகரன்

அ. ராஜசேகரன் என்பவர் ஒரு தமிழக எழுத்தாளர். ஆரம்ப சுகாதார நிலையத்தில் தனது மருத்துவப் பணியைத் தொடங்கி புதுதில்லியிலுள்ள தேசிய மருத்துவத் தேர்வாணையத்தின் தலைவராகவும் உயர்ந்த பெருமைக்குரியவர். சென்னை மருத்துவக் கல்லூரியில் சிறுநீரகவியல் துறைப் பேராசிரியராகவும், மலட்டுத் தன்மை பற்றிய ஆராய்ச்சியாளராகவும் உலகப் புகழ் பெற்றவர். இவர் டாக்டர் கோ. இராமநாதனுடன் இணைந்து எழுதிய ""மருத்துவர் இல்லாத இடத்தில் மருத்துவம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் மருந்தியல், உடலியல், நலவியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167357" url="https://ta.wikipedia.org/wiki?curid=167357" title="கோ. இராமநாதன்">
கோ. இராமநாதன்

கோ. இராமநாதன் (பிறப்பு: மே 30, 1957) என்பவர் ஒரு தமிழக எழுத்தாளர். கோயம்புத்தூர் ஜி. ஆர். மருத்துவமனையின் நிறுவனரும், தலைமை மருத்துவருமாக இருக்கிறார். எழுத்து, பேச்சு இரண்டிலும் மிகுந்த ஈடுபாடு கொண்ட இவர் தன்னம்பிக்கை, இன்றைய மருத்துவம் ஆகிய மாத இதழ்களின் ஆசிரியருமாவார். இவர் டாக்டர் அ. ராஜசேகரனுடன் இணைந்து எழுதிய ""மருத்துவர் இல்லாத இடத்தில் மருத்துவம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் மருந்தியல், உடலியல், நலவியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167358" url="https://ta.wikipedia.org/wiki?curid=167358" title="சுப. சதாசிவம்">
சுப. சதாசிவம்

சுப. சதாசிவம் (பிறப்பு: டிசம்பர் 9, 1930) என்பவர் ஒரு தமிழக எழுத்தாளர். புதுக்கோட்டை மாவட்டம், அறந்தாங்கியில் பிறந்த இவர், முதுநிலை மருத்துவம், முனைவர் பட்டங்களைப் பெற்று மருத்துவராகப் பணியாற்றி வருகிறார். மூலிகை மருந்துகள், விஞ்ஞான நோக்கில் நோய் தீர்க்கும் மூலிகைகள் உட்பட ஆறு நூல்களை எழுதியிருக்கிறார். இவர் தினமணி, தினமலர், தினகரன் உட்பட பல நாளிதழ்களிலும், வார, மாத இதழ்களிலும் இவர் சித்த மருத்துவக் கட்டுரைகளை எழுதியிருக்கிறார். சித்த மருத்துவச் சுடர் எனும் பட்டம் பெற்ற இவர் எழுதிய ""அனுபோக வைத்தியத் திரட்டு"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் தமிழ் மருத்துவ நூல்கள் (சித்தம், ஆயுர்வேதம்) எனும் வகைப்பாட்டில் பரிசு பெற்றிருக்கிறது.



</doc>
<doc id="167359" url="https://ta.wikipedia.org/wiki?curid=167359" title="சி. பத்மநாபன்">
சி. பத்மநாபன்

சி. பத்மநாபன் என்பவர் ஒரு இலங்கை எழுத்தாளர். இலங்கை பேராதனையிலுள்ள பேராதனைப் பல்கலைக்கழகத்தில் வரலற்றுத்துறைப் பேராசிரியரகப் பணியாற்றி வருகிறார். இவர் எழுதிய ""இலங்கையில் இந்து சமயம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் சமயம், ஆன்மீகம், அளவையியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167360" url="https://ta.wikipedia.org/wiki?curid=167360" title="கருப்பூர் மு. அண்ணாமலை">
கருப்பூர் மு. அண்ணாமலை

கருப்பூர் மு. அண்ணாமலை (பிறப்பு: செப்டம்பர் 18, 1948) என்பவர் ஒரு தமிழக எழுத்தாளர். தஞ்சை மாவட்டம், பட்டுக்கோட்டை வட்டம், கருப்பூரில் பிறந்த இவர் திருவையாறு அரசர் கல்லூரியில் பயின்று புலவர் பட்டம் பெற்றார். 33 ஆண்டுகள் தமிழாசிரியராகப் பணியாற்றி ஓய்வு பெற்றிருக்கும் இவர் “பொன்னி” எனும் புனைப்பெயரில் எழுபதுக்கும் மேற்பட்ட நூல்களை எழுதியிருக்கிறார். தமிழ்நாட்டிலுள்ள நூலகங்கள் மட்டுமின்றி சிங்கப்பூர் போன்ற வெளிநாட்டு நூலகங்களிலும் இவரது நூல்கள் இடம் பெற்றுள்ளன. இவர் எழுதிய ""தமிழ்நாட்டில் கல்வி அன்றும் இன்றும்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் கல்வியியல், உளவியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167361" url="https://ta.wikipedia.org/wiki?curid=167361" title="ஜெ. வீரநாதன்">
ஜெ. வீரநாதன்

ஜெ. வீரநாதன் (பிறப்பு: ஜனவரி 14, 1960) என்பவர் ஒரு தமிழக எழுத்தாளர். கோயம்புத்தூரில் வசித்து வரும் இவர் வரலாற்றில் முதுகலைப் பட்டமும், இதழியலில் முதுகலைப் பட்டயமும் பெற்றிருக்கிறார். அச்சுத்துறையில் செயல்முறைப் பட்டறிவுடைய இவர் தற்போது கணினி வரைகலையில் பயிற்சியளிக்கும் நிறுவனத்தை நடத்தி வருகிறார். பிரி - பிரஸ் ஒரு அறிமுகம், பேஜ் மேக்கர், இண்டர்நெட் - ஒரு சிறு அறிமுகம், விசிட்டிங் கார்டு 1000 போன்ற நூல்களை எழுதியுள்ளார். இவர் எழுதிய ""சித்திரமும் மவுஸ் பழக்கம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் கணிணியியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167362" url="https://ta.wikipedia.org/wiki?curid=167362" title="கு. முருகேசன்">
கு. முருகேசன்

கு. முருகேசன் என்பவர் ஒரு தமிழக எழுத்தாளர். தஞ்சாவூரில் பிறந்த இவர் முனைவர் பட்டம் பெற்றிருக்கிறார். இவர் எழுதிய ""காவடியாட்டம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் நாட்டுப்புறவியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167363" url="https://ta.wikipedia.org/wiki?curid=167363" title="நா. அனந்தபத்மநாபன்">
நா. அனந்தபத்மநாபன்

நா.அனந்தபத்மநாபன் (பிறப்பு: மார்ச் 29, 1967) என்பவர் ஒரு தமிழக எழுத்தாளர். மதுரையில் பிறந்த இவர் தினமணி நாளிதழில் 10 ஆண்டுகள் பணியாற்றிவிட்டு, பின்னர் ஜெயா தொலைக்காட்சியில் செய்திப் பிரிவில் மூத்த துணையாசிரியராகப் பணியாற்றி வருகிறார். இவர் எழுதிய ""மூன்றாவது கண்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் இதழியல், தகவல் தொடர்பு எனும் வகைப்பாட்டில் பரிசு பெற்றிருக்கிறது.



</doc>
<doc id="167364" url="https://ta.wikipedia.org/wiki?curid=167364" title="பெ. சேகர்">
பெ. சேகர்

பெ. சேகர் (பிறப்பு: சூன் 6, 1965) என்பவர் ஒரு தமிழக எழுத்தாளர். காஞ்சிபுரம் மாவட்டம் மேல் வசலை எனும் கிராமத்தில் பிறந்த இவர் கராத்தேயில் கறுப்புப் பட்டை பெற்றவர். மாஸ்டர் சேகர் என்று அழைக்கப்படும் இவர் கராத்தே, களரி, ஜிம்னாஸ்டிக், பாலே நடனம், யோகாசனம் போன்றவற்றில் பயிற்சி பெற்றவர். 1987 ஆம் ஆண்டில் தென்னிந்திய தேக்வாண்டோ போட்டியில் தங்கப் பதக்கம் பெற்றிருக்கிறார். தேக்வாண்டோ பயிற்றுநராகவும் இருந்து வருகிறார். இவர் எழுதிய ""தேக்வாண்டோ கற்றுக் கொள்ளுங்கள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2005 ஆம் ஆண்டுக்கான சிறந்த நூல்களில் விளையாட்டு எனும் வகைப்பாட்டில் பரிசு பெற்றிருக்கிறது.



</doc>
<doc id="167369" url="https://ta.wikipedia.org/wiki?curid=167369" title="தெம்மாங்கு">
தெம்மாங்கு

தெம்மாங்கு என்பது நாட்டுப்புறப் பாடல் இசை வகைகளுள் ஒன்றாகும். தேனின் இனிமையைப் போன்று பாடல் இனிமையாக இருப்பதனால் "தேன் பாங்கு என்பதே தெம்மாங்கு என மாறி வருகிறது" என்பர். தென் பாங்கு எனப் பொருள் கொண்டு தென்னகத்தின் பாங்கான பாடல் என்று கூறுவதும் உண்டு. சென்னைப் பல்கலைக்கழகப் பேரகராதி தெம்பாங்கு, தெம்மாங்கு என இரு சொல்லாட்சிகளையும் குறிப்பிட்டு “தென்னகத்தில் நாட்டுப்புறத்தார் பாடும் இசைப் பாட்டு வகை” எனக் குறிப்பிடுகிறது. நா. கதிரைவேற்பிள்ளையின் தமிழகராதி தெம்மாங்கு என்பதற்கு "ஒரு வகைச் சந்தம்" எனப் பொருள் தருகிறது.

நாட்டுப்புறங்களில் தனி வழியே நடக்கும் போது, வண்டி ஓட்டும்போது, வயல் வெளிப்பணிகளின் போது என எந்தச் சூழ்நிலையிலும் தெம்மாங்குப் பாடல் எழலாம். ஒருவரே பாடும் மரபும், ஒருவர் கேள்விக்கு மற்றவர் பதில் கூறும் போட்டி மரபும், ஒருவர் பாட ஏனையோர் அதனையே ஒருமித்துப் பாடும் குழுமரபும் எனப் பல்வேறு மரபுகள் இதில் உள்ளன.

நாட்டுப்புறப் பாடல்


</doc>
<doc id="167372" url="https://ta.wikipedia.org/wiki?curid=167372" title="சிவப்பு சூரியன்">
சிவப்பு சூரியன்

சிவப்பு சூரியன் 1983 ஆம் ஆண்டு வெளிவந்த தமிழ்த் திரைப்படமாகும். வி. ஸ்ரீனிவாசன் இயக்கத்தில் வெளிவந்த இத்திரைப்படத்தில் ரஜினிகாந்த், சரிதா, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167375" url="https://ta.wikipedia.org/wiki?curid=167375" title="சூரப்புலி (1983 திரைப்படம்)">
சூரப்புலி (1983 திரைப்படம்)

சூரப்புலி 1983 ஆம் ஆண்டு வெளிவந்த தமிழ்த் திரைப்படமாகும். வெங்கட் இயக்கத்தில் வெளிவந்த இத்திரைப்படத்தில் பிரபு, விஜி, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167376" url="https://ta.wikipedia.org/wiki?curid=167376" title="நாலு பேருக்கு நன்றி">
நாலு பேருக்கு நன்றி

நாலு பேருக்கு நன்றி 1983 ஆம் ஆண்டு வெளிவந்த தமிழ்த் திரைப்படமாகும். எம். ஆர். ராஜாமணி இயக்கத்தில் வெளிவந்த இத்திரைப்படத்தில் மோகன், பூர்ணிமா ஜெயராம், டெல்லி கணேஷ் மற்றும் பலரும் நடித்திருந்தனர்.



</doc>
<doc id="167377" url="https://ta.wikipedia.org/wiki?curid=167377" title="மேருமந்திர புராணம்">
மேருமந்திர புராணம்

மேருமந்திர புராணம் என்னும் நூல் 14 ஆம் நூற்றாண்டில் வாமன முனிவர் என்பவரால் தமிழில் எழுதப்பட்டது. 13 சருக்கங்கள், 1405 பாடல்கள் கொண்டது. மேரு, மந்தரர் என்னும் இரு அரச குமாரர்கள் முற்பிறவியில் பெற்ற முத்தி பற்றிய கதைகளைக் கூறுவது. இடையில் உலகியல் முறைமைகள் கூறப்பட்டுள்ளன. சமண மதக் கோட்பாடுகள் விளக்கமாக இதில் கூறப்பட்டுள்ளன.

நூலிலுள்ள பாடல் – எடுத்துக்காட்டு 

விதியினால் தானம் பூசை மெய்த்தவம் செய்து வீட்டைக்
கதிகளைக் கடந்து செல்வர்; காரிகையார்கள் செல்லார்.

மு. அருணாசலம், தமிழ் இலக்கிய வரலாறு, பதினான்காம் நூற்றாண்டு, பதிப்பு 2005


</doc>
<doc id="167378" url="https://ta.wikipedia.org/wiki?curid=167378" title="உண்மைகள் (1983 திரைப்படம்)">
உண்மைகள் (1983 திரைப்படம்)

உண்மைகள் 1983 ஆம் ஆண்டு வெளிவந்த தமிழ்த் திரைப்படமாகும். ஆர். சி. சக்தி இயக்கத்தில் வெளிவந்த இத்திரைப்படத்தில் ராஜ்குமார், லட்சுமி, டெல்லி கணேஷ் மற்றும் பலரும் நடித்திருந்தனர்.



</doc>
<doc id="167379" url="https://ta.wikipedia.org/wiki?curid=167379" title="தேன்கூடு (1984 திரைப்படம்)">
தேன்கூடு (1984 திரைப்படம்)

தேன்கூடு 1984 ஆம் ஆண்டு வெளிவந்த தமிழ்த் திரைப்படமாகும். சத்யநாராயணன் இயக்கத்தில் வெளிவந்த இத்திரைப்படத்தில் சுரேஷ், விஜி, டெல்லி கணேஷ் மற்றும் பலரும் நடித்துள்ளனர்.

http://www.cinesouth.com/cgi-bin/filmography/newfilmdb.cgi?name=thenkoodu


</doc>
<doc id="167380" url="https://ta.wikipedia.org/wiki?curid=167380" title="ஸ்ரீ ராகவேந்திரா (1985 திரைப்படம்)">
ஸ்ரீ ராகவேந்திரா (1985 திரைப்படம்)

ஸ்ரீ ராகவேந்திரா 1985 ஆம் ஆண்டு வெளிவந்த தமிழ்த் திரைப்படமாகும். எஸ். பி. முத்துராமன் இயக்கத்தில் வெளிவந்த இத்திரைப்படத்தில் ரஜினிகாந்த், லட்சுமி, டெல்லி கணேஷ் மற்றும் பலரும் நடித்துள்ளனர்.

http://entertainment.oneindia.in/tamil/movies/sri-raghavendra/cast-crew.html


</doc>
<doc id="167381" url="https://ta.wikipedia.org/wiki?curid=167381" title="பாடும் வானம்பாடி">
பாடும் வானம்பாடி

பாடும் வானம்பாடி 1985 ஆம் ஆண்டு வெளிவந்த தமிழ்த் திரைப்படமாகும். எம். ஜெயகுமார் இயக்கத்தில் வெளிவந்த இத்திரைப்படத்தில் ராஜீவ், ஜீவிதா, நாகேஷ், டெல்லி கணேஷ் மற்றும் பலரும் நடித்துள்ளனர். இந்தத் திரைப்படம் இந்தியில் வெளியாகிய டிஸ்கோ டான்சர் எனும் திரைப்படத்தின் மறுவாக்கமாகத் தமிழில் எடுத்து வெளியிடப்பட்டது என்பதும் குறிப்பிடப்பட்டது. 



</doc>
<doc id="167382" url="https://ta.wikipedia.org/wiki?curid=167382" title="திருத்தக்க தேவர்">
திருத்தக்க தேவர்

திருத்தக்க தேவர் ஒன்பதாம் நூற்றாண்டில் வாழ்ந்த சமணப் புலவர். ஐம்பெருங் காப்பியங்களில் ஒன்றான சீவக சிந்தாமணி என்னும் நூலை இயற்றியவர். இவர் நரிவிருத்தம் என்னும் நூலையும் எழுதியுள்ளார். 

முத்தமிழ்க் காப்பியமாகத் திகழும் சிலப்பதிகாரம் தமிழில் கிடைத்துள்ள காப்பியங்களில் காலத்தால் முந்தியது. அதனோடு இணைந்த இரட்டைக் காப்பியமாகத் திகழும் மணிமேகலை பழமையான ஆசிரியப்பா யாப்புடையதாய் கால வரிசையில் அதனையொத்தது. கி.பி. ஏழாம் நூற்றாண்டில் தோன்றிய பெருங்கதைக்குப் பின்னர் முழுதும் ஆசிரியப்பாவால் காப்பியம் எழுதும் மரபு மறைந்துபோயிற்று. அடுத்துத் தோன்றியது விருத்தப்பா காப்பிய மரபு. தமிழ் இலக்கிய வரலாற்றில் கி.பி. ஒன்பதாம் நூற்றாண்டில் தோன்றிய கம்பராமாயணம் நூலுக்கு முன்னர் வளர்ச்சி பெறாத விருத்தங்களாலான காப்பியப் பாங்கைத் தோற்றுவித்தவராகத் திருத்தக்க தேவர் அறியப்படுகிறார்.


</doc>
<doc id="167383" url="https://ta.wikipedia.org/wiki?curid=167383" title="கெட்டிமேளம் (1985 திரைப்படம்)">
கெட்டிமேளம் (1985 திரைப்படம்)

கெட்டிமேளம் 1985 ஆம் ஆண்டு வெளிவந்த தமிழ்த் திரைப்படமாகும். விசு இயக்கத்தில் வெளிவந்த இத்திரைப்படத்தில் விசு, சுலக்சனா, டெல்லி கணேஷ் மற்றும் பலரும் நடித்துள்ளனர்.


</doc>
<doc id="167384" url="https://ta.wikipedia.org/wiki?curid=167384" title="கல்யாண அகதிகள்">
கல்யாண அகதிகள்

கல்யாண அகதிகள் 1985 ஆம் ஆண்டு வெளிவந்த தமிழ்த் திரைப்படமாகும். கே. பாலசந்தர் இயக்கத்தில் வெளிவந்த இத்திரைப்படத்தில் பெங்களூர் அசோக், சீமா, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167388" url="https://ta.wikipedia.org/wiki?curid=167388" title="சாந்தி புராணம்">
சாந்தி புராணம்

சாந்தி புராணம் மறைந்துபோன தமிழ்நூல்களில் ஒன்று. இது வாமன முனிவரால் 14 ஆம் நூற்றாண்டில் எழுதப்பட்டது. இவர் தாம் எழுதிய நீலகேசி உரையில் மேற்கோள் காட்டியுள்ள அடிகள் இவரது சாந்திபுராணத்தில் இருப்பவை ஆகலாம் என மு. அருணாசலம் குறிப்பிடுகிறார். இது சமண நெறியின் 'அமைதி' நிலை பற்றிக் கூறுவது. சமணத்தின் அமைதிநிலை தவம்.


</doc>
<doc id="167395" url="https://ta.wikipedia.org/wiki?curid=167395" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1999">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1999

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் தேர்வு செய்யப்படும் நூல்களுக்கு பரிசுகள் வழங்கப்படுகிறது. 1999 ஆம் ஆண்டிற்கான பரிசுக்காகத் தேர்வு செய்யப்பட்ட நூல்களில் முதல் பரிசு பெற்ற நூலாசிரியருக்கு ரூபாய் பத்தாயிரமாகவும், இரண்டாம் பரிசு ரூபாய் ஐந்தாயிரமாகவும், மூன்றாம் பரிசு ரூபாய் இரண்டாயிரம் என பரிசுத் தொகை மற்றும் பாராட்டுச் சான்றிதழ் அளிக்கப்பட்டன. நூலினை வெளியிட்ட பதிப்பகத்திற்கு ரூபாய் இரண்டாயிரம் பரிசுத்தொகை மற்றும் பாராட்டுச் சான்றிதழும் வழங்கப்பட்டன. இத்திட்டத்தின் கீழ் 1999 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.



</doc>
<doc id="167400" url="https://ta.wikipedia.org/wiki?curid=167400" title="தமிழ்நாட்டில் சமயக் கிளர்ச்சி">
தமிழ்நாட்டில் சமயக் கிளர்ச்சி

14-15 ஆம் நூற்றாண்டுகள், தமிழ்நாட்டின் சமயக் கிளர்ச்சிக் காலம். சைவம் வைணவம் என்னும் இரண்டிலும் எழுச்சி ஏற்பட்டு சாத்திர நூல்களும் உரைநூல்களும், ஆசாரிய பீடங்களும் தோன்றி வளர்ந்தன. வைணவத்தில் மணிப்பிரவாள உரைநடை தலைதூக்கியது. சைன சமயத்தில் திருநூற்றந்தாதி, மேருமந்திர புராணம், ஸ்ரீபுராணம், திருக்கலம்பகம் முதலான நூல்கள் தோன்றின. பாட்டும் மணிப்பிரவாள நடையில் உரையும் கொண்ட சிவசம்போதனை என்னும் சைன நூலும் இக்காலத்தில் தோன்றியது.



</doc>
<doc id="167402" url="https://ta.wikipedia.org/wiki?curid=167402" title="செய்கு முஸ்தபா">
செய்கு முஸ்தபா

செய்கு முஸ்தபா றஹ்மதுல்லாஹி அலைஹி("Sheikh Mustafa", 1836 - 1888) என்பவர் இலங்கையில் 19ஆம் நூற்றாண்டு காலப்பகுதியில் வாழ்ந்த சூபி இசுலாமிய அறிஞரும், கவிஞரும் ஆவார்.

செய்கு முஸ்தபா றஹ்மதுல்லாஹி அலைஹி அவர்கள் கி.பி. 1836ஆம் ஆண்டு இலங்கையின் தெற்கே பேருவளை நகரில் பிறந்தார்.இவர்கள் இஸ்லாத்தின் மூன்றாவது கலீபாவான ஹஸ்ரத் உஸ்மான் றழியல்லாஹு அன்ஹு அவர்களின் வழித்தோண்றலாவார்.தனது சிறுவயதிலே தாயையும், தந்தையும் இழந்தார். பின்னர் தனது சகோதரியின் அரவணைப்பில் வாழ்ந்தார். சிறுவனாக இருக்கும் போதே அரபு எழுத்தணிக்கலையில் தேர்ச்சி பெற்றிருந்தார்.

தனது 12வது வயதில் கல்வியைத் தொடருவதற்கு இந்தியாவின் காயல்பட்டிணம் நகருக்கு சென்றார்.அங்கு தப்ஸீர்(அல்-குர்ஆன் விளக்கவுரை),ஹதீஸ்,பிக்ஹ் போன்ற பல்வேறுபட்ட இசுலாமியக் கல்வியினைப் பெற்றார். பிற்காலத்தில்,செய்கு முஸ்தபா றஹ்மதுல்லாஹி அலைஹி அவர்கள் மக்கா நகருக்கு கல்விகற்பதற்காக சென்றார்கள்.மக்கா நகரில், புனித மஸ்ஜிதுல் ஹரம் பள்ளிவாசலின்(கஹ்பா பள்ளிவாசல்) இமாமான செய்குல் இஸ்லாம் முப்தி ஸைனி தெஹ்லான் றஹ்மதுல்லாஹி அலைஹி அவர்களிடம் கல்வி கற்றார்கள்.முப்தி ஸைனி தெஹ்லான் றஹ்மதுல்லாஹி அலைஹி அவர்களின் முன்னணி மாணவராக செய்கு முஸ்தபா றஹ்மதுல்லாஹி அலைஹி அவர்கள் விளங்கினார்கள்.மேலும் மக்காவில் அஷ்செய்க் ஹிஸ்புல்லாஹி மக்கி றஹ்மதுல்லாஹி அலைஹி, அல்லாமா அஸ்ஸையித் அப்துல் ஹமீத் ஸர்வானி றஹ்மதுல்லாஹி அலைஹி போன்ற அறிஞர்களிடமும் கல்விகற்றார்கள்.

இந்தியாவில் தனது கல்வியை முடித்துக்கொண்டு நாடு திரும்பிய செய்கு முஸ்தபா றஹ்மதுல்லாஹி அலைஹி அவர்கள், இலங்கையில் தனது சன்மார்க்கப் பணியினைத் தொடர்ந்தார். இந்த காலப்பகுதியில் யெமன் தேசத்தின் ஹழரமொத் நகரைச் சோந்த செய்கு அஹ்மத் முபராக் றஹ்மதுல்லாஹி அலைஹி என்ற இசுலாமிய அறிஞரைச் சந்திக்கும் வாய்ப்பு அவருக்குக் கிட்டியது. செய்கு அஹ்மத் முபராக் றஹ்மதுல்லாஹி அலைஹி அவர்களைத் தனது ஆன்மீக குருவாக செய்கு முஸ்தபா றஹ்மதுல்லாஹி அலைஹி அவர்கள் ஏற்றுக் கொண்டார். செய்கு அஹ்மத் முபாரக் றஹ்மதுல்லாஹி அலைஹி அவர்கள், காதிரியதுன் நபவிய்யா எனும் இசுலாமிய சூபி சிந்தனைப் பிரிவைத் தோற்றுவித்தார். இவர்கள் இருவரும் சன்மார்க்கப் பணிக்காக இலங்கையின் காலி, மல்வானை, கஹடோவிட போன்ற பல இடங்களுக்கு சென்று, அங்கு இசுலாமிய ஆத்மிக நிலையங்களை உருவாக்கினர். பேருவளையில் காதிரியதுன் நபவிய்யா இஸ்லாமிய சூபி சிந்தனைப்பிரிவின் தலமையகத்தை இவர்கள் நிறுவினர். செய்கு அஹ்மது முபாரக் றஹ்மதுல்லாஹி அலைஹி அவர்கள் கி.பி.1862 இல் மரணமடைந்தார். அவர்கள் காலி தளாபிட்டிய ஜூம்ஆ பள்ளிவாசலுக்கு அருகாமையில் அடக்கம் செய்யப்பட்டார்கள். செய்கு அஹ்மது முபாரக்குக் றஹ்மதுல்லாஹி அலைஹி அவர்களுக்குப் பின்னர் செய்கு முஸ்தபா றஹ்மதுல்லாஹி அலைஹி காதிரியதுன் நபவிய்யா இஸ்லாமிய சூபி சிந்தனைப்பிரிவின் தலைவராக செயற்பட்டார். அதற்கான உத்தரவும் அனுமதியும், செய்கு முஸ்தபா றஹ்மதுல்லாஹி அலைஹி அவர்களுக்கு செய்கு அஹ்மது முபாரக் றஹ்மதுல்லாஹி அலைஹி அவர்களால் கொட்டியாக்கும்புர நகருக்கு அண்மையிலுள்ள அம்பைப்பள்ளியில் வைத்து ஏற்கனவே வழங்கப்பட்டிருந்தது குறிப்பிடத்தக்கது. செய்கு முஸ்தபா றஹ்மதுல்லாஹி அலைஹி அவர்களின் காலத்தில் இலங்கைக்கு வந்து பேருவளையில் அவர்களைச் சந்தித்த யெமன் நாட்டைச் சோந்த இஸ்லாமிய அறிஞர் அஹ்தல் மௌலானா றஹ்மதுல்லாஹி அலைஹி அவர்களால் பேருவளை மாளிகாச்சேனை தக்கியாவில் வருடாந்த புகாரி ஹதீஸ்கிரந்த பாராயண மஜ்லிஸ் ஆரம்பிக்கப்பட்டது .

செய்கு முஸ்தபா றஹ்மதுல்லாஹி அலைஹி அவர்கள் தனது ஆறாவதும், கடைசியுமான ஹஜ் யாத்திரையை மேற்கொண்டார். ஹஜ் கிரிகையின் போது கடுமையான காய்ச்சலுக்கு உட்பட்ட அவர் 1888ஆம் ஆண்டு ஜூலை 25ஆம் திகதி மக்காவில் காலமானார். அவரது உடல் மக்காவின் ஜன்னதுல் முஅல்லா மயானத்தில்,அன்னை கதீஜா றழியல்லாஹு அன்ஹா அவர்களின் அடக்கஸ்தலத்துக்கு அருகில் அடக்கம் செய்யப்பட்டார்கள்.

செய்கு முஸ்தபா றஹ்மதுல்லாஹி அலைஹி அவர்கள் இஸ்லாமியத் தமிழ் இலக்கியத்துறைக்கு பெரும் பங்காற்றியுள்ளார். மேலும், அவர்கள் பல்வேறுபட்ட புத்தகங்களை எழுதியுள்ளார்கள்.




</doc>
<doc id="167405" url="https://ta.wikipedia.org/wiki?curid=167405" title="சமண நாட்டங்கள்">
சமண நாட்டங்கள்

சமண மதம் உலகியலை 12 கோணங்களில் பார்ப்பதாகச் சீவசம்போதனை என்னும் நூல் குறிப்பிடுகிறது. இவை சமணரின் சிந்தனைகள். 

சீவன் என்னும் உயிருக்கு நன்மை பயக்கும் சிந்தனைகள் இவை. இவற்றை 'அனுப்ரேக்ஷை' என்பர்.


</doc>
<doc id="167407" url="https://ta.wikipedia.org/wiki?curid=167407" title="காலகாலேசுவரர் கோயில்">
காலகாலேசுவரர் கோயில்

காலகாலேசுவரர் கோவில், ("kalakaleswarar Temple") தமிழ்நாட்டிலுள்ள கோயம்புத்தூர் மாவட்டம், அன்னூர் வட்டத்தைச் சேர்ந்த கோவில்பாளையம் என்ற ஊரில் அமைந்துள்ள சிவன் கோவில். இக்கோவிலின் முதன்மைக் கடவுளான சிவன், "காலகாலேசுவரர்" என அழைக்கப்படுகிறார்.

கோயம்புத்தூர்-சத்தியமங்கலம் செல்லும் சாலையில் (தேசிய நெடுஞ்சாலை 209) கோயம்புத்தூரிலிருந்து சுமார் 20 கி.மீ. தொலைவில் கோவில்பாளையம் என்னும் சிற்றூரில் அமைந்துள்ளது.

இது ஒரு சிவன் கோவில் ஆகும். இங்கு சிவன் காலகாலேசுவரராக எழுந்தருளியுள்ளார். இக்கோவிலின் அம்மன் கருணாகரவல்லி (பார்வதி). கொடிமரத்திற்கு அடுத்து வரும் நுழைவாயிலுக்குள் சென்றதும் இடப்புறம் சந்திரனுக்கும் வலப்புறம் சூரியனுக்கும் சிறியதாய் தனிச் சன்னிதிகள் உள்ளன. அடுத்து பலிபீடமும் நந்திதேவரும் உள்ளனர்.

சுவாமி சன்னிதிக்கு இடப்புறம் அமைந்துள்ள கருணாகரவல்லி அம்மன் சன்னிதியின் முன்பகுதியில் இடப்புறம் பூதேவி, ஸ்ரீதேவியுடன் பெருமாளும் வலப்புறம் துர்க்கையும் உள்ளனர். சுவாமி சன்னிதிக்கும் அம்மன் சன்னிதிக்கும் இடையில் வள்ளி தெய்வானையுடன் முருகன் "கால சுப்பிரமணியர்" என்ற பெயருடன் தனிச் சன்னிதியில் காட்சி தருகிறார். சுவாமி சன்னிதியின் வெளிச்சுற்றுச் சுவரின் பின்புறத்தில் சண்டிகேசுவரருக்கு எதிரில் பிரம்மாவும் உள்ளார். 
இத்திருக்கோயில் உள்ளே கரிவரதராஜப்பெருமாள் திருக்கோயில் அமைந்துள்ளது.
சிவன் கோவிலில் விஷ்ணு, பிரம்மா இருவரும் வழிபடப்படுவது இக்கோவிலின் சிறப்பு.

கோவில் பிரகாரத்தில் திருஞானசம்பந்தர், அப்பர், சுந்தரர், மாணிக்கவாசகர் ஆகிய நான்கு நாயன்மார்களின் திருவுருங்களும் தனியிடத்தில் அமைக்கப்பட்டு வழிபாடு நடைபெறுகிறது.

உயிர்களை அழிக்கும் தனது சக்தியை இழந்த காலன் (யமன்) இத்தலத்தில் மணலும் நுரையாலுமான லிங்கம் செய்து வழிபட்டுத் தன் அழிக்கும் ஆற்றலை மீண்டும் பெற்றார் என்பது தொன் வரலாறு. இதன் காரணமாக இக்கோவிலில் சிவன் காலகாலேசுவரர் எனப்படுகிறார். காலகாலேசுவரை வழிபட ஆயுள் பலமாகும் என்பது நம்பிக்கை. இக்கோவிலில், தம்பதியினர் அறுபதாம் திருமணம் செய்துகொள்கின்றனர்.

திருக்கடையூர் ஆயுட்காலத்தை நீட்டிக்கும் சக்தி கொண்ட திருத்தலமாகப் பெருமை பெற்றாற்போல இத்திருத்தலம் திருக்கடையூருக்கு இணையாகக் கூறப்படுகின்றது.

தவம் செய்து விசுவாமித்திர முனிவராக மாறிய கௌசிக மன்னர் இத்திருத்தலத்தில் யாகம் செய்ததால் கௌசிகபுரி எனும் பெயர் பெற்றது. யாகம் செய்த இடம் ’திருநீற்றுமேடு’ என்று வழங்கப்படுகின்றது.

திருக்கடையூரில் மார்க்கண்டேயரையும் சிவபெருமானையும் அவமதித்ததற்குப் பரிகாரமாக சிவபெருமான் எமதேவனை கொங்கு நாட்டின் கோவில்பாளையத்தில் வழிபடக்கூற, அவ்வாறே இங்கு வந்து தமது தண்டத்தினால் பூமியை அழுத்தி தீர்த்தம் ஏற்படுத்தி, அதனை பயன்படுத்தி மண்ணைக்குழைத்து சிவலிங்கத் திருமேனி செய்து வழிபட்டு பலன் பெற்றார் எமதேவர். தரிசனமளித்த சிவபெருமானிடம் எமதேவர் திருக்கடையூரில் தரிசிப்போருக்குத் தரும் பலனை இத்தலத்தில் தரிசிப்போருக்கும் தர வேண்டினார்.சிவபெருமானும் வேண்டுகோளை ஏற்றுக்கொண்டதால் அன்றுமுதல் திருக்கடையூருக்கு இணையான திருத்தலமாக வழிபடப்படுகின்றது.

காரணமின்றி ஓர் இளம் பன்றியைக் கொன்ற பாவம் தீர நாரதர் அறிவுரைப்படி இத்திருத்தலத்தில் வழிபட்டு பன்றியைக் கொன்ற பாவத்திலிருந்து விமோசனம் பெற்றார் மன்னர் கரிகாற் சோழன்.

கரிகால் சோழர் வில், அம்புடன் கூடிய நஞ்சுண்டேஸ்வர சிவலிங்கத்தை பிரதிஷ்டை செய்து திருக்கோயிலைப் புனர்நிர்மாணம் செய்தார்.




</doc>
<doc id="167408" url="https://ta.wikipedia.org/wiki?curid=167408" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2000">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2000

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் ஆண்டுதோறும் 31 வகைப்பாடுகளின் கீழ் தேர்வு செய்யப்படும் நூல்களுக்கு பரிசுகள் வழங்கப்படுகிறது. 2000 ஆம் ஆண்டிற்காகப் பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 10,000 பரிசுத்தொகை மற்றும் சான்றிதழ், நூலை வெளியிட்ட பதிப்பகத்திற்கு ரூபாய் 2,000 பரிசுத்தொகை மற்றும் சான்றிதழ் வழங்கப்பட்டன. இத்திட்டத்தின் கீழ் 2000 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.
குறிப்புகள்




</doc>
<doc id="167413" url="https://ta.wikipedia.org/wiki?curid=167413" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2002">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2002

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் ஆண்டுதோறும் 31 வகைப்பாடுகளின் கீழ் தேர்வு செய்யப்படும் நூல்களுக்கு பரிசுகள் வழங்கப்படுகிறது. 2002 ஆம் ஆண்டிற்காகப் பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 10,000 பரிசுத்தொகை மற்றும் சான்றிதழ், நூலை வெளியிட்ட பதிப்பகத்திற்கு ரூபாய் 2,000 பரிசுத்தொகை மற்றும் சான்றிதழ் வழங்கப்பட்டன. இத்திட்டத்தின் கீழ் 2002 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.
குறிப்புகள்




</doc>
<doc id="167415" url="https://ta.wikipedia.org/wiki?curid=167415" title="சீவசம்போதனை">
சீவசம்போதனை

சீவசம்போதனை என்பது சிறப்பான சமணமத நூல்களில் ஒன்று இந்த நூலின் இறுதியில் உள்ள பாடல் ஒன்று இந்நூலின் ஆசிரியர் தேவேந்திர மாமுனிவர் எனக் குறிப்பிடுகிறது. இது 14 ஆம் நூற்றாண்டில் தமிழ்நாட்டில் சமயக் கிளர்ச்சி தோன்றிய காலத்து நூல். 

நூலில் 500 வெண்பாக்களும், மணிப்பிரவாள நடையில் அமைந்த அவற்றிற்கான உரையும் அடங்கிய நூல் இது. 

நூல் காட்டும் செய்திகள்


</doc>
<doc id="167433" url="https://ta.wikipedia.org/wiki?curid=167433" title="சூ. செல்லப்பா">
சூ. செல்லப்பா

சூ. செல்லப்பா (பிறப்பு: மே 9, 1952) என்பவர் ஒரு தமிழக எழுத்தாளர் மற்றும் இந்திய ஆட்சிப் பணி அதிகாரியுமாவார். தூத்துக்குடி மாவட்டம் கோட்டுரில் பிறந்த இவர் ஆந்திராவில் இந்திய ஆட்சிப் பணி அதிகாரியாகப் பணியாற்றி வருகிறார். தமிழில் 12 நூல்களையும், தெலுங்கில் ஒரு கவிதைத் தொகுப்பையும் எழுதியிருக்கிறார். இவர் எழுதிய ""இந்திர காவியம் அல்லது நான்மறை விளக்கம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2000 ஆம் ஆண்டுக்கான சிறந்த நூல்களில் மரபுக்கவிதை எனும் வகைப்பாட்டில் பரிசு பெற்றிருக்கிறது.



</doc>
<doc id="167434" url="https://ta.wikipedia.org/wiki?curid=167434" title="பத்மாவதி விவேகானந்தன்">
பத்மாவதி விவேகானந்தன்

பத்மாவதி விவேகானந்தன் (பிறப்பு: நவம்பர் 10, 1955) என்பவர் ஒரு தமிழக எழுத்தாளர். சென்னையில் பிறந்த இவர் ”காலந்தோறும் மானுடம்”, “தகழியின் நாவல்கள் ஓர் ஆய்வு”, “தமிழாக்கம் பெற்றுள்ள மலையாள நாவல்களின் போக்குகள்” எனும் நூல்களை எழுதியிருக்கிறார். இவர் எழுதிய ""உன்னை அறிந்தால்"" எனும் நூல் தமிழ்நாடு அரசின் தமிழ் வளர்ச்சித் துறையின் 2000 ஆம் ஆண்டுக்கான சிறந்த நூல்களில் புதுக்கவிதை எனும் வகைப்பாட்டில் பரிசு பெற்றிருக்கிறது.



</doc>
<doc id="167435" url="https://ta.wikipedia.org/wiki?curid=167435" title="சீனிவாசன் (நடிகர்)">
சீனிவாசன் (நடிகர்)

பவர் ஸ்டார் எனும் புனைப்பெயரில் அறியப்படும் சீனிவாசன் தமிழ்த்திரைப்பட நடிகர், தயாரிப்பளர், இயக்குனராவார். 2013 சனவரி 13 இல் நடிகர் சந்தானத்தின் தயாரிப்பில் வெளியான "கண்ணா லட்டு தின்ன ஆசையா" திரைப்படத்தில் முன்னணி வேடத்தில் நடித்தார். இதற்கு முன்னர் லத்திக்கா எனும் தமிழ்த்திரைப்படத்தை தயாரித்து நடித்திருந்தார்.

2012 இல் ஜி. யு. பாலசுப்பிரமணியன் எனும் குரோம்பேட்டையிலுள்ள ஆர்.பி.எசு இன்டர்நேசனலின் உரிமையாளரை ஏமாற்றி மோசடி செய்ததற்காக சீனிவாசன் காவல் துறையினரால் கைது செய்யப்பட்டார். பாலசுப்பிரமணியனின் கூற்றுப்படி சீனிவாசன் தனக்கு 10 கோடி ரூபாய் தர உறுதியளித்ததாகவும் அதற்கு சேவைக்கட்டணமாக 65 இலட்சம் வாங்கியதாகவும் ஆனால் கடனையோ சேவைக்கட்டணத்தையோ தரவில்லை எனக்கூறினார். இரண்டு வாரங்களின் பின்னர் சீனிவாசன் பிணையில் விடுதலையானார்.

2013 ஏப்ரல் 26 இல் மத்திய குற்றப்பிரிவு மோசடிக் குற்றச்சாட்டின் பேரில் கைது செய்தது. இதற்கு பல்வேறு மோசடி வழக்குகளில் அவர் தொடர்புபட்டிருந்தமை காரணமாகவிருந்தது.

2018 டிசம்பர் 7 இல் பவர் ஸ்டார் சீனிவாசனை காணவில்லை என்று அவரது மனைவி போலீசில் புகார் அளித்துள்ளார்.

2018 டிசம்பர் 13 இல் பவர் ஸ்டாரை கடத்தியது யார் என தெரிந்தது! - திடுக்கிட வைக்கும் பின்னணி!


</doc>
<doc id="167438" url="https://ta.wikipedia.org/wiki?curid=167438" title="உவமைப்பித்தன்">
உவமைப்பித்தன்

உவமைப்பித்தன் (பிறப்பு: ஆகஸ்ட் 10, 1945) என்பவர் ஒரு தமிழக எழுத்தாளர். இவரது இயற்பெயர் பா. முனியமுத்து. முனைவர் பட்டம் பெற்றிருக்கும் இவர் 19 கவிதை நூல்களை எழுதியுள்ளார். இவற்றுள் “உவமைக்காடு” எனும் நூல் இந்திய அரசு வங்கியின் மாநில முதல் பரிசு பெற்றது. இலக்கியப் பயணமாக, சிங்கப்பூர், மலேசிய நாடுகளுக்குச் சென்றுள்ள இவர் 800க்கும் அதிகமான கவியரங்குகளில் பாடியிருப்பதுடன், 130க்கும் அதிகமான கவியரங்குகளுக்குத் தலைமை ஏற்றுள்ளார். ஈரோடு தமிழ்ச் சங்கப் பேரவையிலிருந்து “ஒட்டக்கூத்தர் விருது” பெற்றுள்ளார். இவர் எழுதிய ""தமிழ்த்தாய் உவமை உலா"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் மரபுக்கவிதை எனும் வகைப்பாட்டில் பரிசு பெற்றிருக்கிறது.



</doc>
<doc id="167439" url="https://ta.wikipedia.org/wiki?curid=167439" title="சு. தமிழ்ச்செல்வி">
சு. தமிழ்ச்செல்வி

சு. தமிழ்ச்செல்வி என்பவர் ஒரு தமிழக எழுத்தாளர். திருத்துறைப்பூண்டியில் பிறந்த இவர் ஆசிரியராகப் பணியாற்றி வருகிறார். பல இலக்கிய மேடைகளை அலங்கரிக்கும் இவர் மாணிக்கம், அளம், பொன்னாச்சரம், ஆறுகாட்டுத்துறை, கீதாரி மற்றும் கண்ணகி ஆகிய நாவல்களை எழுதியுள்ளார். இவர் எழுதிய ""மாணிக்கம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் புதினம் எனும் வகைப்பாட்டில் பரிசு பெற்றிருக்கிறது.



</doc>
<doc id="167444" url="https://ta.wikipedia.org/wiki?curid=167444" title="பக்மின்ஸ்டர்ஃபுலரின்">
பக்மின்ஸ்டர்ஃபுலரின்

பக்மின்ஸ்டர்ஃபுலரின் என்பது Cஐ வாய்ப்பாடாகக் கொண்ட ஒரு ஃபுலரின் சேர்மம் ஆகும். இதன் மூலக்கூறு ஒரு காற்பந்தைப் போன்ற கூண்டாகத் தோற்றமளிக்கும். இம்மூலக்கூறில் இருபது அறுகோணிகளும் பன்னிரண்டு ஐங்கோணிகளும் இருக்கும். இவற்றின் மூலைகளில் ஒவ்வொரு கார்பன் அணு காணப்படும். இதனை ஹரோல்ட் குரோடோ, ஜேம்ஸ்.ஆர்.ஹீத், சீன் ஓ பிரையன், ரொபர்ட் கேர்ல் மற்றும் ரிச்சர்ட் ஸ்மல்லி ஆகியோர் 1985 ஆம் ஆண்டு ரைஸ் பல்கலைக்கழகத்தில் உருவாக்கினர். இதற்காக குரோடோ, கேர்ல் மற்றும் ஸ்மல்லி ஆகியோருக்கு 1996ஆம் ஆண்டு வேதியியலுக்கான நோபல் பரிசு கிடைத்தது. இதுவே இயற்கையில் அதிகமாகக் காணப்படும் ஃபுலரீன் மூலக்கூறாகும். ஏனெனில் இதனை அடுப்புக் கரியில் அவதானிக்க முடியும். இதன் கண்டறிதலானது வேதியியலில் ஃபுலரின் பற்றிய ஆய்வுகளுக்கு வித்திட்டது. 

இதன் பெயரானது கண்டுபிடிப்பாளரும் எதிர்காலத்தைப் பற்றி விவரிப்பவருமான பக்மின்ஸ்டர் ஃபுலருக்கு கௌரவம் அளிக்கும் முகமாக இடப்பட்டுள்ளது.

1990ஆம் ஆண்டு W.கிராட்ச்மர் மற்றும் D. R. ஹஃப்மான் ஆகியோர் பெருமளவில் பக்மின்ஸ்டர்ஃபுலரினை உருவாக்கும் முறையைக் கண்டுபிடித்தனர்; இதனால் கிலோகிராம் அளவுகளிலும் இதனை உருவாக்க முடிந்தது. ஹீலிய வாயுச் சுற்றுச்சூழலில் தூய காரீய மின்முனைகள் மூலம் பெறப்படும் கரியிலிருந்து இம்முறை மூலம் பக்மின்ஸ்டர்ஃபுலரின் உருவாக்கப்பட்டது. இவ்வாறு பெறப்படும் கரியை கரிம சேர்வையில் கலக்கும் போது 75% C ஐப் பெற முடியும். 



</doc>
<doc id="167446" url="https://ta.wikipedia.org/wiki?curid=167446" title="புலரின்">
புலரின்

புலரின் ("fullerene") எனப்படுவது மத்தியில் வெற்றிடம் இருக்கும் வகையில் முழுமையாக கார்பனால் ஆன மூலக்கூறுகளாகும். ஃபுலரீன்கள் சமீப காலத்தில் கண்டறியப்பட்ட காா்பனின் புறவேற்றுமை வடிவங்களில் ஒன்று ஆகும். இவை கோள வடிவிலோ குழாய் வடிவிலோ காணப்படலாம்.

கோள வடிவான ஃபுலரின்கள் பக்கி பால்கள் எனவும் அழைக்கப்படும் ஏனெனில் அவை காற்பந்தைப் போன்று தோற்றமளிக்கும். குழாய் வடிவானவை கார்பன் நனோ குழாய்கள் எனவும் பக்கி குழாய்கள் எனவும் அழைக்கப்படும். ஃபுலரின்கள் காரீயத்தை கட்டமைப்பில் ஒத்தவையாகக் காணப்படும். முதலாவது ஃபுலரீன் மூலக்கூறுகள் பக்மின்ஸ்டர்ஃபுலரின் ஆகும். 

அமெரிக்க டெக்சாஸ் மாநிலத்தில் உள்ள ரைஸ் பல்கலைக்கழகத்தில் பணியாற்றும் ரிச்சா்ட் ஸ்மாலி மற்றும் ராபா்ட் கர்ல் ஆகியோா் 1985 ஆம் ஆண்டு காா்பனின் இந்த புதிய புறவேற்றுமை இயைபைக் கண்டறிந்தனா். இவா்களோடு சஸக்ஸ் பல்கைலக்கழகத்தில் பணியாற்றிய 'ஹாரி குரோடோ' என்பவரும் இப்பணியில் உடனிருந்தாா். 60 காா்பன் அணுக்களையும், 32 பக்கங்களையும் (20 அறுகோண அமைப்புகள், 12 ஐங்கோண அமைப்புகள்) கொண்ட இதனை 'பக்கிபால்' என்று பெயாிட்டனா். பிறகு இதுவே 'பக் மினிஸ்டா் புல்லரீன்' என்று அழைக்கப்பட்டது. அமெரிக்க கட்டுமான வல்லுநா் ஆா். பக் மினிஸ்டா் புல்லா் என்பவரால் கோள வடிவ கட்டிட அமைப்பினை இப்புறவேற்றுமை இயைபு பெற்றிருப்பதால் இந்தப் பெயா் வைக்கப்பட்டது." இவ்விதமாக கோள வடிவில் அமைந்த காா்பன் மூலக்கூறுகளின் தொகுதி புல்லரீன்கள் என அழைக்கப்படுகிறது. இத்தகைய மூலக்கூறுகள் அதி தீவிரமான கடத்தும் பண்பைப் பெற்றிருக்கின்றன.


</doc>
<doc id="167451" url="https://ta.wikipedia.org/wiki?curid=167451" title="சீனி. கிருஷ்ணசாமி">
சீனி. கிருஷ்ணசாமி

சீனி. கிருஷ்ணசாமி என்பவர் ஒரு தமிழக எழுத்தாளர். 33 ஆண்டுகளாகத் தமிழாசிரியராகப் பணியாறி ஓய்வு பெற்றவர். இவர் கடினமாக உழைத்து இயற்றிய நாடக வடிவிலான சீவக சிந்தாமணியை இவரது மகன் காப்பிய நாடகமாக எழுதியுள்ளார். இவர் எழுதிய ""இராசமாதேவி"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் நாடகம் (உரைநடை, கவிதை ) எனும் வகைப்பாட்டில் பரிசு பெற்றிருக்கிறது.



</doc>
<doc id="167452" url="https://ta.wikipedia.org/wiki?curid=167452" title="புலவர் அரசு">
புலவர் அரசு

புலவர் அரசு (பிறப்பு: மார்ச் 20, 1940) என்பவர் ஒரு தமிழக எழுத்தாளர். கா. திருநாவுக்கரசு எனும் இயற்பெயருடைய இவர் கல்வித்துறையில் எழுத்தராக 15 ஆண்டுகளும், தமிழாசிரியராக 21 ஆண்டுகளும் பணியாறி ஓய்வு பெற்றவர். பம்மல் இலக்கிய மன்ற அமைப்பின் பொதுச்செயலாளராகவும், உலகத் திருக்குறள் மைய பம்மல் கிளையின் செயலாளராகவும் உள்ளார். இவர் எழுதிய ""இராசமாதேவி"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் நாடகம் (உரைநடை, கவிதை ) எனும் வகைப்பாட்டில் பரிசு பெற்றிருக்கிறது.



</doc>
<doc id="167454" url="https://ta.wikipedia.org/wiki?curid=167454" title="அரங்க. சுப்பையா">
அரங்க. சுப்பையா

அரங்க. சுப்பையா (பிறப்பு: அக்டோபர் 20, 1951) என்பவர் ஒரு தமிழக எழுத்தாளர். தஞ்சாவூர் கரந்தையிலுள்ள த. உ. க. கலைக்கல்லூரியில் தமிழ்த்துறை இணைப்பேராசிரியராகப் பணியாற்றுகிறார். “ஒற்றுப்பிழையின்றி எழுத”, “பெரியபுராணப் பதிப்பு வரலாறு” என்பது போன்ற பல நூல்களை எழுதியுள்ளார். இவர் எழுதிய ""இந்திய இலக்கியம் - படைப்பும் படைப்பாளிகளும்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் திறனாய்வு எனும் வகைப்பாட்டில் பரிசு பெற்றிருக்கிறது.



</doc>
<doc id="167455" url="https://ta.wikipedia.org/wiki?curid=167455" title="சு. இரத்தினசாமி">
சு. இரத்தினசாமி

சு. இரத்தினசாமி (பிறப்பு: சூன் 4, 1923) என்பவர் ஒரு தமிழக எழுத்தாளர். சிதம்பரம் அண்ணாமலை பல்கலைக்கழகத்தில் தேர்வுக் கட்டுப்பாட்டாளராகப் பணியாற்றி ஓய்வு பெற்றவர். இவர் எழுதிய ""இந்திய மொழிகளின் வரலாறு"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் மொழி வரலாறு, மொழியியல், மொழி வளர்ச்சி, இலக்கணம் எனும் வகைப்பாட்டில் பரிசு பெற்றிருக்கிறது.



</doc>
<doc id="167456" url="https://ta.wikipedia.org/wiki?curid=167456" title="மாணாக்கர் (இலக்கணம்)">
மாணாக்கர் (இலக்கணம்)

அனைவருக்கும் கல்வி என்பது உலகநெறி. இதன் அடிப்படையில் கல்வி வழங்கும் பொறுப்பினை இக்காலத்தில் அரசு மேற்கொண்டுள்ளது. இங்குக் கூறப்படுவது அதற்கு முந்தைய நிலை. ஆசிரியர், மாணாக்கர் பற்றிய செய்திகளைப் பண்டைய நூல்கள் தொகுத்துக் கூறுகின்றன. 
மாணாக்கர் வரலாறு
மாணாக்கர் வகை 
மாணாக்கர் ஆகாதவர் 

உயிர் வாழ்வதற்கு உரிய அறிவுரை கூறும் இந்த நூல் மாணாக்கராய் இருந்து நூல் கேட்பதற்கு உரியவர் இன்னின்னார் என்று குறிப்பிடுகிறது. 
ஆகிய உவமைகள் இதில் புதுமையானவை.


</doc>
<doc id="167457" url="https://ta.wikipedia.org/wiki?curid=167457" title="மு. சிவலிங்கம் (எழுத்தாளர்)">
மு. சிவலிங்கம் (எழுத்தாளர்)

மு. சிவலிங்கம் என்பவர் ஒரு தமிழக எழுத்தாளர். இவர் இந்திய நாட்டின் குடியரசுத்தலைவராக இருந்த ஆ. ப. ஜெ. அப்துல் கலாம் எழுதிய “Ignited Minds" எனும் ஆங்கில நூலினைத் தமிழாக்கம் செய்து எழுதியுள்ளார். இவர் எழுதிய ""எழுச்சி தீபங்கள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் பிறமொழிகளில் இருந்து தமிழாக்கம் செய்யப்படும் நூல்கள் எனும் வகைப்பாட்டில் பரிசு பெற்றிருக்கிறது.



</doc>
<doc id="167458" url="https://ta.wikipedia.org/wiki?curid=167458" title="பி. எம். சுந்தரம்">
பி. எம். சுந்தரம்

பி. எம். சுந்தரம் (B. M. Sundaram, பிறப்பு: செப்டம்பர் 10, 1934) தமிழகத்தைச் சேர்ந்த இசையியல் அறிஞராவார். இசைத் துறையில் பட்டம் பெற்று, ஆய்வாளர், எழுத்தாளர், பாடகர், வாக்கேயக்காரர் என பாரம்பரிய இசைத் துறையில் பணியாற்றி வருகிறார். 

இவரின் பெற்றோர்: தவில் இசைக் கலைஞர் நீடாமங்கலம் மீனாட்சி சுந்தரம் பிள்ளை - நாட்டியக் கலைஞர் தஞ்சாவூர் பாலாம்பாள் தம்பதி.

சுந்தரம் பொருளாதாரத் துறையில் இளங்கலைப் பட்டம் பெற்றவர். கருநாடக இசைக் கலைஞர் எம். பாலமுரளி கிருஷ்ணாவின் மாணவர். இசையில் புலமை பெற்றவர். பன்மொழிகளில் புலமையுடையவர். இசை வல்லுநர் குழுக்களில் உறுப்பினர். புதுச்சேரி வானொலி நிலையத்தில் இசைத் தயாரிப்பாளராகப் பணியாற்றி ஓய்வு பெற்றவர்.







</doc>
<doc id="167459" url="https://ta.wikipedia.org/wiki?curid=167459" title="க. ரத்னம்">
க. ரத்னம்

க. ரத்னம் (பிறப்பு: டிசம்பர் 28, 1931) என்பவர் ஒரு தமிழக எழுத்தாளர். கோயம்புத்தூர் மாவட்டம், கீரணத்தம் எனும் ஊரில் பிறந்த இவர் முனைவர் பட்டம் பெற்றவர். அரசுக் கலைக்கல்லூரிகளில் தமிழ்ப் பேராசிரியராகப் பணியாற்றி ஓய்வு பெற்றவர். தொடக்கத்தில் படைப்பிலக்கியங்களில் ஆர்வங்காட்டிய இவர் பின்னாளில் பறவையியலில் ஏற்பட்ட ஆர்வம் காரணமாக “தென்னிந்தியப் பறவைகள்” எனும் நூலைப் படைத்தார். இவர் எழுதிய ""தமிழ்நாட்டுப் பறவைகள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் அகராதி கலைக்களஞ்சியம், கலைச் சொல்லாக்கம், ஆட்சித் தமிழ் எனும் வகைப்பாட்டில் பரிசு பெற்றிருக்கிறது.


</doc>
<doc id="167460" url="https://ta.wikipedia.org/wiki?curid=167460" title="எஸ். எம். பாலாஜி">
எஸ். எம். பாலாஜி

எஸ். எம். பாலாஜி (பிறப்பு: ஏப்ரல் 4, 1962) என்பவர் ஒரு தமிழக எழுத்தாளர். கன்னியாகுமரி மாவட்டம், தோப்பூரில் பிறந்த இவர் பல், முகச்சீரமைப்பு மருத்துவக் கலையில் சிறந்து விளங்குபவர். இவர் பல மருத்துவ நூல்களை எழுதியிருக்கிறார். டாக்டர் எம்.ஜி.ஆர் வாழ்நாள் சாதனை விருதினையும் பெற்றுள்ளார்.

இவர் எழுதிய நூல்களில் இரண்டு நூல்கள் தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசினைப் பெற்றிருக்கிறது.




</doc>
<doc id="167461" url="https://ta.wikipedia.org/wiki?curid=167461" title="ப. சோழநாடன்">
ப. சோழநாடன்

ப. சோழநாடன் (பிறப்பு: அக்டோபர் 16, 1962) என்பவர் ஒரு தமிழக எழுத்தாளர். இவரது இயற்பெயர் ப. திருநாவுக்கரசு. பல்வேறு நாளிதழ்கள், வார இதழ்களில் புனைப்பெயரில் பல்வேறு கட்டுரைகளை எழுதியுள்ளார். ”நாகசுர சக்கரவர்த்தி திருவாவடுதுறை இராஜரத்தினம் பிள்ளை வரலாறு”, “இண்டர்நெட் உலகில் தமிழ் - தமிழன் - தமிழ்நாடு” போன்ற நூல்களை எழுதியுள்ளார். இவர் எழுதிய ""கொடுமுடி கோகிலம் கே. பி. சுந்தராம்பாள் வரலாறு"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் வாழ்க்கை வரலாறு, தன் வரலாறு எனும் வகைப்பாட்டில் பரிசு பெற்றிருக்கிறது.



</doc>
<doc id="167462" url="https://ta.wikipedia.org/wiki?curid=167462" title="வெ. வேதாசலம்">
வெ. வேதாசலம்

வெ. வேதாசலம் (பிறப்பு: டிசம்பர் 20, 1949) என்பவர் ஒரு தமிழக எழுத்தாளர். மதுரையில் பிறந்த இவர் மதுரை தியாகராசர் கல்லூரியில் தமிழிலக்கியத்தில் முதுகலைப் பட்டமும், மதுரை காமராசர் பல்கலைக்கழகத்தில் முனைவர் பட்டமும் பெற்றவர்.தொல்லியல் துறையில் பல ஆண்டுகளாகப் பணியாற்றி அத்துறையின் முதுநிலைக் கல்வெட்டு ஆய்வாளராகவும் பணியாற்றியுள்ளார். பல தொல்லியல் கண்டுபிடிப்புகளை வெளியிட்டுள்ளார். அகழ்வாய்வுகளிலும் பங்கேற்றுள்ளார். இவர் மா. சந்திரமூர்த்தி என்பவருடன் இணைந்து எழுதிய ""பராக்கிரம பாண்டியபுரம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் நாட்டுவரலாறு, கல்வெட்டு, தொல்லியல், கடலியலும் வணிக வழிகளும், அகழாய்வு எனும் வகைப்பாட்டில் பரிசு பெற்றிருக்கிறது.


[[பகுப்பு: தமிழக தொல்லியல் ஆய்வாளர்)

[[பகுப்பு: தமிழ்நாடு அரசு விருது பெற்ற எழுத்தாளர்கள்]]
[[பகுப்பு: 1949 பிறப்புகள்]]

</doc>
<doc id="167463" url="https://ta.wikipedia.org/wiki?curid=167463" title="மா. சந்திரமூர்த்தி">
மா. சந்திரமூர்த்தி

மா. சந்திரமூர்த்தி (பிறப்பு: சூன் 19, 1946) என்பவர் ஒரு தமிழக எழுத்தாளர். தொன்மை வரலாறு - தொல்லியல் முதுகலைப் பட்டமும், ஆவணக் காப்பியல் முதுகலைப் பட்டமும் பெற்றவர். தொல்லியல் துறையில் 32 ஆண்டுகளுக்கும் மேலாகப் பணியாற்றி அத்துறையின் துணை இயக்குநராகவும் பணியாற்றியுள்ளார். 29 நூல்களையும், 11 ஆய்வுக் கட்டுரைகளையும் வெளியிட்டுள்ளார். கருத்தரங்குகளில் பங்கு பெற்று ஆங்கிலத்திலும், தமிழிலுமாக 300 கட்டுரைகளை எழுதியுள்ளார். இவர் முனைவர் வெ. வேதாசலம் என்பவருடன் இணைந்து எழுதிய ""பராக்கிரம பாண்டியபுரம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் நாட்டுவரலாறு, கல்வெட்டு, தொல்லியல், கடலியலும் வணிக வழிகளும், அகழாய்வு எனும் வகைப்பாட்டில் பரிசு பெற்றிருக்கிறது.



</doc>
<doc id="167464" url="https://ta.wikipedia.org/wiki?curid=167464" title="ப. ஐயம்பெருமாள்">
ப. ஐயம்பெருமாள்

ப. ஐயம்பெருமாள் (பிறப்பு: பிப்ரவரி 12, 1957) என்பவர் ஒரு தமிழக எழுத்தாளர். உற்பத்திப் பிரிவில் முதுநிலைப் பொறியியல் பட்டமும், இயந்திரவியலில் முனைவர் பட்டமும் பெற்றிருக்கிறார். தமிழ்நாடு அறிவியல் தொழில்நுட்ப மையச் செயல் இயக்குநராகப் பணியாற்றி வருகிறார். பல ஆண்டுகளாக அறிவியல் தொழில்நுட்பக் கருத்துக்களைப் பரப்பி வருகிறார். இவர் ஆர். சாமுவேல் செல்வராஜ் என்பவருடன் சேர்ந்து எழுதிய ""விந்தைமிகு பேரண்டம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் கணிதவியல்,வானியல்,இயற்பியல்,வேதியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167465" url="https://ta.wikipedia.org/wiki?curid=167465" title="ஆர். சாமுவேல் செல்வராஜ்">
ஆர். சாமுவேல் செல்வராஜ்

ஆர். சாமுவேல் செல்வராஜ் (பிறப்பு: ஏப்ரல் 10, 1964) என்பவர் ஒரு தமிழக எழுத்தாளர். முனைவர் பட்டம் பெற்ற இவர் கும்பகோணம் அரசினர் தன்னாட்சிக் கல்லூரியில் இயற்பியல் விரிவுரையாளராகப் பணியாற்றி வருகிறார். வானொலி மற்றும் தொலைக்காட்சி நிகழ்ச்சிகளிலும் பங்கேற்றுள்ளார். இவர் ப. ஐயம்பெருமாள் என்பவருடன் சேர்ந்து எழுதிய ""விந்தைமிகு பேரண்டம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் கணிதவியல்,வானியல்,இயற்பியல்,வேதியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167466" url="https://ta.wikipedia.org/wiki?curid=167466" title="ஏ. எம். பத்மநாபன்">
ஏ. எம். பத்மநாபன்

ஏ. எம். பத்மநாபன் என்பவர் ஒரு தமிழக எழுத்தாளர். தமிழ்நாடு விரல்ரேகைக் கூடத்தில் 37 ஆண்டு காலம் பணியாற்றியவர். “விரல்ரேகையில் மதம் மற்றும் ஆண்டவனின் பிரதிபலிப்பு” எனும் நூலை ஆங்கிலத்தில் எழுதியுள்ளார். இவர் எழுதிய ""காவல்துறையில் விரல் ரேகை அறிவியல்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் பொறியியல், தொழில்நுட்பம் எனும் வகைப்பாட்டில் பரிசு பெற்றிருக்கிறது.



</doc>
<doc id="167467" url="https://ta.wikipedia.org/wiki?curid=167467" title="வரித் தேன்சிட்டு">
வரித் தேன்சிட்டு

வரித் தேன்சிட்டு (ஆங்கிலத்தில்:New Holland Honeyeater ("Phylidonyris novaehollandiae")என்பது தென் ஆத்திரேலியாவில் பரக்கக் காணப்படும் தேன் உண்ணும் ஒரு தேன்சிட்டு வகைப் பறவை. ஆத்திரேலியாவில் முதன் முதலாக அறிவியல் நோக்கில் விளக்கி உரைக்கப்பட்ட பறவைகளில் ஒன்று. முதலில் இதன் அறிவியல் பெயராக "Certhia novaehollandiae" என்பதை இட்டிருந்தார்கள். (சான் இலாத்தம் ("John Latham") என்பார் 1781, 1790 விளக்கினார்). இப்பொழுது இதன் அறிவியல் பெயர் "ஃபைலின்டோனிரிசு நோவாகாலாண்டிடே" ("Phylidonyris novaehollandiae") என்பதாகும். இப்பறவை ஏறத்தாழ 18 செ.மீ நீளமான பறவை. இதன் கறுப்பு உடலில் வெண்கோடுகள் கீற்றுக்கீற்றாக இருக்கும். கண்ணின் கருவிழியைச் சுற்றி வெள்ளை வளையம் காணப்படும். முகத்தில் கன்னத்துக்கு அருகே வெண் தூவி புசுபுசு என்று இருக்கும். இறக்கையின் விளிம்பிலும் வால்புறத்திலும் மஞ்சள் நிறத் தீட்டுகள் இருக்கும். இது மிகவும் சுறுசுறுப்பாக இருக்கும் பறவை, ஓர் இடத்தில் அதிக நேரம் அமர்ந்து இராது. ஏதும் அச்சமூட்டும் அல்லது தீவாய்ப்புச் சூழல் என்று உணர்ந்தால், குறிப்பாக கழுகு இனக் கொன்றுண்ணிப் பறவைகளைக் கண்டால் இத் தேன்சிட்டுகள் எல்லாம் ஒன்றாகச் சேர்ந்து எச்சரிக்கைக் குரல் எழுப்பும். ஆண் பறவையும் பெண் பறவையும் ஏறத்தாழ ஒன்றுபோலவே இருக்கும், ஆனால் பெண்பறவை சற்று சிறியதாக இருக்கும். ஓராண்டுக்கும் இளைய பறவைகள், உடல் நிற அமைப்பு முதிர்ந்த பறவை போலவே இருந்தாலும், சாம்பல் நிறக் கண்கள் கொண்டிருக்கும்.

வரித்தேன்சிட்டுகளின் வாழ்க்கை வளர்ச்சி முதலியன ஓரளவுக்கு நன்றாக ஆவணப்படுத்தப்பட்டுள்ளன. தெற்கு, கிழக்கு ஆத்திரேலியாவில் இலையுதிர் அல்லது இலைத்துளிர் காலத்தில் குஞ்சுபொரிப்பு வளர்ப்பு தொடங்குகின்றது. ஆனால் கரையோரப்பகுதிகளின் சில இடங்களில் ஆண்டில் எக்காலத்திலும் வளர்ப்பு தொடங்கலாம். மேற்கு ஆத்திரேலியாவில் ஆண்டுக்கு ஒரு முறை சூலை முதல் நவம்பர் மாதம் வரை, பூந்தேன் அதிகம் கிடக்கும் காலங்களில், குஞ்சுபொரிப்பு வளர்ப்பு நடக்கின்றது. (மக்ஃபார்லாந்து (McFarland), 1985). இப்பறவைகள் ஒரே துணையையைக் கொண்டிருப்பதாகவே தெரிகின்றது; பல பறவைகள் கூடி வாழ்வு நடத்துவதாகத் தெரியவில்லை. ஆண்பறவைகள் கூட்டைக் காப்பதிலும், உணவு கிடைக்கும் இடங்களைக் காப்பதிலும் அதிக நேரம் செலவிடுகின்றன, பெண்பறவைகள் கூட்டைக் கட்டுவதிலும், அடை காப்பதிலும், குஞ்சு வளர்ப்பதிலும் அதிக நேரம் செலவிடுகின்றன (மக்ஃபார்லாந்து, 1985; கிளார்க்கும் கிளார்க்கும் (Clarke and Clarke), 1999). என்றாலும் இந்த அலுவல்கள் முற்றிலும் பால்முறைப்படி இருப்பதில்லை (இலாம்பர்ட்டும் ஓர்பீக்கும் (Lambert and Oorebeek) களத்தில் கண்டபடி).

வரித்தேன்சிட்டுகள் அதற்குத்தேவையான மாவுப்பொருள் சத்தை (கார்போ-ஐதரேட்டுத் தேவையை) பூந்தேனில் இருந்து பெறுகின்றன. இதனால் இவை பலப் பூச்செடிகளின் பூந்தூள் பரவலுக்கு (மகரந்தச் சேர்க்கைக்கு) உதவுகின்றன. இச்செடிகள் பலவும் ஆத்திரேலியாவில் மட்டுமே காணப்படும் பாங்கிசியா (Banksia), ஃகாக்கியா (Hakea), யாக்கா அல்லது காந்தோரியா (Xanthorrhoea (Yacka)), அக்கேசியா (Acacia) போன்றவையாகும். இத்தேன்சிட்டுகள் சைலிடே (family Psyllidae) குடும்பத்தைச் சேர்ந்த செடிகளில் துளிர்க்கும் இனிப்பான நீர்த்துளிகளையும் உண்ணும். இத் தேன்சிட்டுகள் புரதச் சத்துக்கு சிலந்திகள் சிறுபூச்சிகள் போன்றவற்றையும் உண்ணும்.

தற்பொழுது இந்த வரித்தேன்சிட்டில் (Phylidonyris novaehollandiae) ஐந்து வகையான உள் சிற்றினங்கள் பற்றி விளக்கி உள்ளனர்:





</doc>
<doc id="167468" url="https://ta.wikipedia.org/wiki?curid=167468" title="பக்தவத்சல பாரதி">
பக்தவத்சல பாரதி

பக்தவத்சல பாரதி (பிறப்பு: சூன் 7, 1957) என்பவர் ஒரு புதுச்சேரி எழுத்தாளர். புதுச்சேரி மொழியியல் பண்பாட்டு ஆராய்ச்சி நிறுவனத்தில் மானிடவியல் விரிவுரையாளராகப் பணியாற்றி வருகிறார். ”பண்பாட்டு மானிடவியல்”, “தமிழர் மானிடவியல்” போன்ற நூல்களை எழுதியுள்ளார். இவர் எழுதிய ""தமிழர் மானிடவியல்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் மானிடவியல் (சமூகவியல், புவியில், நிலவியல்) எனும் வகைப்பாட்டில் பரிசு பெற்றிருக்கிறது.




</doc>
<doc id="167469" url="https://ta.wikipedia.org/wiki?curid=167469" title="ஏ. டி. சி. இராதாகிருட்டிணன்">
ஏ. டி. சி. இராதாகிருட்டிணன்

ஏ. டி. சி. இராதாகிருட்டிணன் என்பவர் ஒரு தமிழக எழுத்தாளர். மதுரையில் வசித்து வரும் இவர் தமிழில் பல சட்ட நூல்களையும், தமிழ்நாடு அரசு விதிகள் மற்றும் ஒழுங்குமுறை விதிகளையும் வெளியிட்டுள்ளார். இவர் எழுதிய ""முப்பெரும் குற்றவியல் சட்டங்கள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் சட்டவியல், அரசியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167471" url="https://ta.wikipedia.org/wiki?curid=167471" title="ச. இளங்கோவன்">
ச. இளங்கோவன்

ச. இளங்கோவன் (பிறப்பு: மே 20, 1948) என்பவர் ஒரு தமிழக எழுத்தாளர். சேலத்தில் பிறந்த இவர் தமிழ்நாடு அரசின் மருத்துவத்துறையில் பல்வேறு நிலைகளில் பணிபுரிந்திருக்கிறார். சென்னை அரசு ஸ்டான்லி மருத்துவக் கல்லூரியில் இதய இயல் பிரிவின் துறைத் தலைவாரகவும் பணியாற்றியுள்ளார். இவர் எழுதிய ""இதயநலம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் மருந்தியல், உடலியல், நலவியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167472" url="https://ta.wikipedia.org/wiki?curid=167472" title="ஆதி. பாலசுந்தரன்">
ஆதி. பாலசுந்தரன்

ஆதி. பாலசுந்தரன் (பிறப்பு: டிசம்பர் 24, 1934) என்பவர் ஒரு தமிழக எழுத்தாளர். இவரது தந்தையார் பெயர் சு. ஆதிநாராயண பிள்ளை, தாயார் பெயர் காந்திமதி. திருச்சிராப்பள்ளியில் வசித்து வரும் இவர் சென்னை பல்கலைக்கழகத்தின் தனித் தமிழ் வித்துவான், தமிழில் முதுகலைப் பட்டம் பெற்றவர். பள்ளிகளில் ஆசிரியராகப் பணிபுரிந்து ஓய்வு பெற்றவர். வானொலி நிகழ்ச்சிகளில் பங்கு பெற்றவர். கதை, கட்டுரைப் போட்டிகளில் பங்கேற்றுப் பரிசு பெற்றவர். இவர் எழுதிய ""சங்க இலக்கியங்கள் புலப்படுத்தும் வழிபாட்டு வரலாறு"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் சமயம், ஆன்மீகம், அளவையியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167473" url="https://ta.wikipedia.org/wiki?curid=167473" title="ச. சண்முகசுந்தரம்">
ச. சண்முகசுந்தரம்

ச. சண்முகசுந்தரம் (பிறப்பு: மே 9, 1940) என்பவர் ஒரு தமிழக எழுத்தாளர். இவரது தந்தை ப. சன்னியாசி, தாய் கௌரி அம்மாள். இந்திய வனப் பணி அதிகாரியான இவர் தமிழ்நாடு அரசு வனத்துறைத் தலைவராகப் பணியாற்றி ஓய்வு பெற்றிருக்கிறார். இவர் எழுதிய ""தமிழ்நாட்டுத் தாவரங்கள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் வேளாண்மையியல், கால்நடையியல் எனும் வகைப்பாட்டில் பரிசு பெற்றிருக்கிறது.



</doc>
<doc id="167474" url="https://ta.wikipedia.org/wiki?curid=167474" title="மு. விஜயகுமார்">
மு. விஜயகுமார்

மு. விஜயகுமார் (பிறப்பு: ஏப்ரல் 10, 1951) என்பவர் ஒரு தமிழக எழுத்தாளர். தந்தை க. முத்துக்கண்ணு, தாய் கே. லலிதாம்பாள். திரைப்படத் தொழிலுக்கும், வீட்டுப் பயன்பாட்டிற்கும் தேவையான மின்னணுக் கருவிகள் பழுதுபார்ப்பு குறித்து பல தொழில்நுட்ப நூல்களை எழுதியுள்ளார். 

இவர் எழுதிய நூல்களில் இரண்டு நூல்கள் தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசைப் பெற்றிருக்கின்றன.





</doc>
<doc id="167475" url="https://ta.wikipedia.org/wiki?curid=167475" title="பி. ஆர். ஜெயராஜன்">
பி. ஆர். ஜெயராஜன்

பி. ஆர். ஜெயராஜன் (பிறப்பு: சூன் 14, 1968) என்பவர் ஒரு தமிழக எழுத்தாளர். மதுரை மாவட்டம், நிலக்கோட்டையில் பிறந்த இவர் தந்தை பி. ஆர். ரங்காச்சாரி, தாய் பி. ஆர். காஞ்சனமாலா. தற்போது சேலத்தில் வழக்குரைஞராகப் பணியாற்றி வருகிறார். தமிழில் பல கவிதை நூல்களையும் சட்ட நூல்களையும் எழுதியிருக்கிறார். இவர் எழுதிய ""மனித உரிமைகளும், மனித உரிமைகள் பாதுகாப்புச் சட்டமும்"" எனும் நூல் தமிழ்நாடு அரசின் தமிழ் வளர்ச்சித் துறையின் 2002 ஆம் ஆண்டுக்கான சிறந்த நூல்களில் பிற சிறப்பு வெளியீடுகள் எனும் வகைப்பாட்டில் பரிசு பெற்றிருக்கிறது.



</doc>
<doc id="167479" url="https://ta.wikipedia.org/wiki?curid=167479" title="ரிலையன்ஸ் டிஜிட்டல் டிவி">
ரிலையன்ஸ் டிஜிட்டல் டிவி

ரிலையன்சு டிஜிட்டல் டிவி ஆகத்து 19, 2008இல் இந்தியாவின் ஐந்தாவது விண்ணின்று வீட்டுத் தொலைக்காட்சியாகத் துவங்கியது. நவம்பர் 2011இல் பிக் டிவிக்கு 7 மில்லியன் சந்தாதாரர்கள் இருந்தனர். பெப்ரவரி 2011இல் இந்தியாவில் மொத்தம் 30 மில்லியன் விண்ணின்று வீடு சந்தாதாரர்கள் இருந்தனர்.


</doc>
<doc id="167483" url="https://ta.wikipedia.org/wiki?curid=167483" title="பஞ்சு மிட்டாய்">
பஞ்சு மிட்டாய்

பஞ்சு மிட்டாய் என்பது சர்க்கரையால் நூற்கப்படும் ஒருவகை இனிப்பு ஆகும். இதன் பெரும் பகுதி காற்றாக இருப்பதால், சிறிதளவு சர்க்கரையினைக் கொண்டு பெரிய உருவம் கொண்ட பஞ்சு மிட்டாயை நூற்கலாம். சராசரியாக ஒரு பஞ்சு மிட்டாய் ஒரு அவுன்சு/30 கிராம் இருக்கும். இது குச்சியிலோ அல்லது நெகிழி பைகளிலோ விற்கப்படலாம். இது வட்டரங்குகளிலும், திருவிழாக்கூட்டங்களிலும் அதிகமாக விற்கப்படுகின்றது. செம்புற்றுப்பழம், புளுபெர்ரி, எலுமிச்சை, திராட்சை, ஆரஞ்சு, தர்பூசணி, அன்னாசி, மா, மற்றும் மேலும் பல சுவைகளில் இதனை தயாரிக்கலாம். உணவு நிறமூட்டிகளைப் பயன்படுத்தி இதன் இயற்கை நிறமான வெள்ளை நிறத்தை மாற்றுவர்.


</doc>
<doc id="167484" url="https://ta.wikipedia.org/wiki?curid=167484" title="கூடல் இழைத்தல்">
கூடல் இழைத்தல்

கூடல் இழைத்தல் என்பது பண்டைய இலக்கியங்களில் குறிப்பிட்டுள்ள திருமணம் குறித்த ஒரு நம்பிக்கை ஆகும். தலைவனிடம் காதல் கொண்ட பெண் தரையில் மணலைப் பரப்புவாள். கண்களை மூடிக் கொண்டு சுட்டுவிரலால் மணலில் வட்டமாக வரைவாள். அப்போது சுட்டுவிரல் தொடங்கிய இடத்தில் வந்து முடிந்தால் தலைவி நினைத்தது நடக்கும் என்றும் சரியாகப் பொருந்தாவிட்டால் தலைவி நினைத்தது நடக்காது என்று அறிவாள். திருமணம் செய்ய வருவேன் எனக் கூறிச்சென்ற தலைவன் வருவானோ மாட்டானோ என்ற ஐயம் தோன்றும் போதும் கூடல் இழைத்தல் மரபாகும். 

மணலில் பெரிதாக வட்டங்கள் வரைந்து, அவை இரட்டைப் படையில் அமைந்தால் தலைவன் வருவான் என்ற நம்பிக்கை நெய்தல் நிலப் பெண்களிடம் இருந்தது. மேலும் கண்ணை மூடி வட்டம் இழைக்கும் போது மணல் வட்டம் கூடாமல் போவதுண்டு. கூடாமல் போனாலோ அல்லது வட்டங்கள் ஒற்றைப் படையில் அமைந்தாலோ தலைவனின் வருகை இல்லை என்று நம்பினர். கடற்கரையில் மட்டுமல்லாது இல்லத்திலும் கூடல் இழைப்பது உண்டு.

தன் இல்லத்தில் கூடல் இழைக்கின்றாள் ஒரு தலைவி. ஒரு முனை மற்ற முனையுடன் கூடவில்லை. ஆதலால் அது இளம்பிறை போல் விளங்கியது. அந்த இளம்பிறை பின்பு முழு நிலவாக மாறி வருத்தும் என்று எண்ணுகிறாள்; தான் உடுத்திருந்த ஆடையால் அதை மூடுகிறாள்; உடனே இளம்பிறையை அணியும் சிவபெருமான் பிறையைத் தேடுவான் என்று எண்ணுகிறாள். தான் சிவனுக்கு அதைக் கொடுத்து உதவி செய்தவளாக விளங்க எண்ணுகிறாள். உடனே மூடும் முயற்சியைக் கைவிடுகிறாள்.

இக்காட்சியைக் கலித்தொகையில் நெய்தல் கலியில் நல்லந்துவனார் காட்டுகின்றார்.
<poem>கோடு வாய் கூடாப் பிறையை, பிறிது ஒன்று
நாடுவேன், கண்டனென்; சிற்றிலுள் கண்டு, ஆங்கே, 25
ஆடையான் மூஉய் அகப்படுப்பேன்; சூடிய,
காணான் திரிதரும்கொல்லோ மணி மிடற்று
மாண் மலர்க் கொன்றையவன் </poem>

<poem>அண்டர் 
கிளைக்கும் தெரிவுஅரு கேதகை நீழல் கிளிஇருந்து
வளைக்கும் சுழிக்கும் அழிக்கும் ஒண்கூடல்வளைக்கைகொண்டே. </poem>



</doc>
<doc id="167487" url="https://ta.wikipedia.org/wiki?curid=167487" title="ஆசிரியர் (இலக்கணம்)">
ஆசிரியர் (இலக்கணம்)

அனைவருக்கும் கல்வி என்பது உலகநெறி. இதன் அடிப்படையில் கல்வி வழங்கும் பொறுப்பினை இக்காலத்தில் அரசு மேற்கொண்டுள்ளது. இங்குக் கூறப்படுவது அதற்கு முந்தைய நிலை. ஆசிரியர், மாணாக்கர் பற்றிய செய்திகளைப் பண்டைய நூல்கள் தொகுத்துக் கூறுகின்றன.
நல்லாசிரியர் இயல்பு 
ஆகிய பாங்குகளை உடையவர் நல்லாசிரியர்.

தகுதியில்லா அல்லாசிரியர் 
ஆசிரியர் ஆகும் தகுதி இல்லாதவர்.


</doc>
<doc id="167490" url="https://ta.wikipedia.org/wiki?curid=167490" title="அண்ணி (1985 திரைப்படம்)">
அண்ணி (1985 திரைப்படம்)

அண்ணி () 1985 ஆம் ஆண்டு வெளிவந்த தமிழ்த் திரைப்படமாகும். கார்த்திக் ரகுநாத் இயக்கத்தில் வெளிவந்த இத்திரைப்படத்தில் மோகன், சரிதா , டெல்லி கணேஷ் மற்றும் பலரும் நடித்திருந்தனர்.



</doc>
<doc id="167491" url="https://ta.wikipedia.org/wiki?curid=167491" title="இளங்கன்று (1985 திரைப்படம்)">
இளங்கன்று (1985 திரைப்படம்)

இளங்கன்று 1985 ஆம் ஆண்டு வெளிவந்த தமிழ்த் திரைப்படமாகும். அமீர்ஜான் இயக்கத்தில் வெளிவந்த இத்திரைப்படத்தில் முரளி, அனிதா , டெல்லி கணேஷ் மற்றும் பலரும் நடித்துள்ளனர்.



</doc>
<doc id="167492" url="https://ta.wikipedia.org/wiki?curid=167492" title="கடிவாளம் (1985 திரைப்படம்)">
கடிவாளம் (1985 திரைப்படம்)

கடிவாளம் ) 1985 ஆம் ஆண்டு வெளிவந்த தமிழ்த் திரைப்படமாகும். ராம்சங்கர் இயக்கத்தில் வெளிவந்த இத்திரைப்படத்தில் ராஜீவ், மேனகா, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167493" url="https://ta.wikipedia.org/wiki?curid=167493" title="அம்பலநாதத் தம்பிரான்">
அம்பலநாதத் தம்பிரான்

காவை அம்பலநாதத் தம்பிரான் 14ம் நூற்றாண்டு முதல் 15ம் நூற்றாண்டு முற்பகுதி வரை வாழ்ந்தவர். தமிழ்நாடு திருப்பரங்குன்றத்தை அடுத்த காவனூர் (அல்லது காவை) இவரது சொந்த ஊர். இவர் சிவப்பிரகாசத்திற்குக் குறள் வெண்பாவில் 100 கொளுவும், பகுத்துணர்த்தும் கலிவெண்பாவும் பாடியவர். பிரசாத அகவல், உரூபசொரூப அகவல், திருவருட்பயன் உதாரணக் கலித்துறை ஆகியவற்றை இயற்றினார்

அம்பலநாதத் தம்பிரான் சீர்காழி பழுதை கட்டிச் சம்பந்த முனிவரின் மாணாக்கர். மதுரை சிவப்பிரகாசரால் போற்றப்பட்டவர். சிவப்பிரகாசரின் இருபாவிருபது உரை மூலம் இவரது சீடர் மதுரை ஞானப்பிரகாசத் தம்பிரான் என அறியப்படுகிறது.


</doc>
<doc id="167494" url="https://ta.wikipedia.org/wiki?curid=167494" title="சிதம்பர ரகசியம் (1985 திரைப்படம்)">
சிதம்பர ரகசியம் (1985 திரைப்படம்)

சிதம்பர ரகசியம் 1985 ஆம் ஆண்டு வெளிவந்த தமிழ்த் திரைப்படமாகும். விசு இயக்கத்தில் வெளிவந்த இத்திரைப்படத்தில் எஸ். வி. சேகர் , இளவரசி, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167495" url="https://ta.wikipedia.org/wiki?curid=167495" title="ஹேமாவின் காதலர்கள்">
ஹேமாவின் காதலர்கள்

ஹேமாவின் காதலர்கள் 1985 ஆம் ஆண்டு வெளிவந்த தமிழ்த் திரைப்படமாகும். எஸ். எஸ். சந்திரன் இயக்கத்தில் வெளிவந்த இத்திரைப்படத்தில் டெல்லி கணேஷ், அனுராதா மற்றும் பலரும் நடித்துள்ளனர்.



</doc>
<doc id="167496" url="https://ta.wikipedia.org/wiki?curid=167496" title="சம்சாரம் அது மின்சாரம்">
சம்சாரம் அது மின்சாரம்

சம்சாரம் அது மின்சாரம் 1986 ஆம் ஆண்டு வெளிவந்த தமிழ்த் திரைப்படமாகும். விசு இயக்கத்தில் வெளிவந்த இத்திரைப்படத்தில் ரகுவரன், லட்சுமி, டெல்லி கணேஷ் மற்றும் பலரும் நடித்துள்ளனர்.

குடும்பப்படம்



</doc>
<doc id="167497" url="https://ta.wikipedia.org/wiki?curid=167497" title="வேடிக்கை என் வாடிக்கை">
வேடிக்கை என் வாடிக்கை

வேடிக்கை என் வாடிக்கை 1990 ஆம் ஆண்டு வெளிவந்த தமிழ்த் திரைப்படமாகும். விசு இயக்கத்தில் வெளிவந்த இத்திரைப்படத்தில் எஸ். வி. சேகர் , பல்லவி, டெல்லி கணேஷ் மற்றும் பலரும் நடித்துள்ளனர்.



</doc>
<doc id="167498" url="https://ta.wikipedia.org/wiki?curid=167498" title="பட்டுக்கோட்டை பெரியப்பா">
பட்டுக்கோட்டை பெரியப்பா

பட்டுக்கோட்டை பெரியப்பா 1994 ஆம் ஆண்டு வெளிவந்த தமிழ்த் திரைப்படமாகும். விசு இயக்கத்தில் வெளிவந்த இத்திரைப்படத்தில் ஆனந்த்பாபு, மோகினி, டெல்லி கணேஷ் மற்றும் பலரும் நடித்துள்ளனர்.

குடும்பத் திரைப்படம், சமூகத் திரைப்படம்

வரதட்சிணைப் பிரச்சினையால் நின்று போகிறது ஒரு பெண்ணின் திருமணம். காரணம் மாமியாரின் பேராசை. இதை அறியும் மணமகனின் பெரியப்பா பட்டுக்கோட்டையில் இருந்து வந்து அங்கேயே தங்குகிறார். பணத்தை விட உறவுகளும் பாசமும் முக்கியம் என்பதை அந்த மாமியாருக்குப் புரிய வைக்கிறார். நின்று போன திருமணம் நடந்ததா இல்லையா என்று செல்லும் கதை.



</doc>
<doc id="167499" url="https://ta.wikipedia.org/wiki?curid=167499" title="இளைஞன் (திரைப்படம்)">
இளைஞன் (திரைப்படம்)

இளைஞன் () 2011 இல் வெளிவந்த தமிழ்த் திரைப்படமாகும். பா. விஜய் நடித்த இப்படத்தை சுரேஷ் கிருஷ்ணா இயக்கினார். கதை, வசனம் மு. கருணாநிதி.


</doc>
<doc id="167501" url="https://ta.wikipedia.org/wiki?curid=167501" title="பவானி ஐ. பி. எஸ். (திரைப்படம்)">
பவானி ஐ. பி. எஸ். (திரைப்படம்)

பவானி ஐ. பி. எஸ். 2011 இல் வெளிவந்த தமிழ்த் திரைப்படமாகும். சினேகா நடித்த இப்படத்தை ஜி. கிச்சா இயக்கினார்.



</doc>
<doc id="167502" url="https://ta.wikipedia.org/wiki?curid=167502" title="ஆயிரம் விளக்கு (திரைப்படம்)">
ஆயிரம் விளக்கு (திரைப்படம்)

ஆயிரம் விளக்கு 2011 இல் வெளிவந்த தமிழ்த் திரைப்படமாகும். சாந்தனு நடித்த இப்படத்தை எஸ். பி. ஹோசிமின் இயக்கினார்.



</doc>
<doc id="167503" url="https://ta.wikipedia.org/wiki?curid=167503" title="காதலர் கதை (திரைப்படம்)">
காதலர் கதை (திரைப்படம்)

காதலர் கதை 2011 இல் வெளிவந்த தமிழ்த் திரைப்படமாகும். விஜய்சிங் நடித்த இப்படத்தை கே. ஜமீல் இயக்கினார்.



</doc>
<doc id="167504" url="https://ta.wikipedia.org/wiki?curid=167504" title="க. இராமச்சந்திரா">
க. இராமச்சந்திரா

க. இராமச்சந்திரா (இறப்பு: ஏப்ரல் 26, 1976) ஈழத்துத் தமிழறிஞர். தமிழிலும், ஆங்கிலத்திலும் ஏராளமான கட்டுரைகளையும், நூல்களையும் எழுதியவர். தமிழில் செய்யுள்கள் பலவற்றை இயற்றியுள்ளார்.

இராமச்சந்திரா யாழ்ப்பாணம், நயினாதீவைப் பிறப்பிடமாகக் கொண்டவர். கதிரேசுவின் புதல்வர். பிற்காலத்தில் கொழும்பில் வாழ்ந்தார். இலங்கை அரசாங்கத் தொடருந்து சேவைப் பகுதியில் உயரதிகாரியாகப் பணியாற்றி ஓய்வு பெற்றார்.

"Religious Digest" என்ற ஆங்கில சமய இதழை ஆரம்பித்து அதன் ஆசிரியராகப் பணியாற்றினார். ஆத்மஜோதி ஆன்மிக இதழின் கௌரவ ஆசிரியராகவும் இவர் சேவையாற்றினார்.

கொழும்பில் அரசப் பணியாளர்களிடையே சமய நிகழ்ச்சிகளை நடத்தினார். இரமண மகரிசியைத் தமது குருவாகக் கொண்டார். "ரமணசரணானந்தன்" என்று அழைக்கப்பட்டார். உலக சைவ மாநாடுகள் பலவற்றில் கலந்து கொண்டார்.




</doc>
<doc id="167506" url="https://ta.wikipedia.org/wiki?curid=167506" title="வீடியோகான் டி2எச்">
வீடியோகான் டி2எச்

வீடியோகான் டி2எச் ("Videocon d2h") இந்தியாவின் பெரும் கட்டணத் தொலைக்காட்சி சேவையாளர்களில் ஒன்றாகும். இந்நிறுவனம் விண்ணின்று வீடு சேவைகளை வழங்கி வருகிறது. எம்பெக்-4 எண்ணிம சுருக்கத் தொழினுட்பத்தையும் எண்ணிமத் தொலைக்காட்சி பரப்புகை S2 தொழினுட்பத்தையும் பயன்படுத்தி தனது அலைவரிசைத் தொகுப்பை வழங்கி வருகிறது. 2009ஆம் ஆண்டு ஆகத்தில் தொடங்கிய இச்சேவை தனது தனித்தன்மையாக தனது சேவைக்கு அணுக்கம் தரும் செட் டாப் பாக்சை ஒருங்கிணைத்த படிகநீர்மைத்திரை தொலைக்காட்சிப் பெட்டிகளை விற்பனைக்கு வழங்கியது.

நவம்பர் 2012இல் இதன் சந்தாதாரர்கள் 7.5 மில்லியனாக இருந்தனர்.



</doc>
<doc id="167509" url="https://ta.wikipedia.org/wiki?curid=167509" title="மாத்தளை தேர்தல் மாவட்டம்">
மாத்தளை தேர்தல் மாவட்டம்

மாத்தளை தேர்தல் மாவட்டம் ("Matale electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் மத்திய மாகாணத்தின் மாத்தளை நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 5 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 342,684 பேர் வாக்களிக்கத் தகுதி பெற்றனர்.

மாத்தளை தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167511" url="https://ta.wikipedia.org/wiki?curid=167511" title="டிடி டைரக்ட்+">
டிடி டைரக்ட்+

டிடி டைரக்ட்+ ("DD Direct+") இந்திய அரசின் புவிப்புறத் தொலைக்காட்சி வழங்கும் தூர்தர்சனின் எண்ணிம செய்மதித் தொலைக்காட்சி சேவை வழங்கும் துணை நிறுவனமாகும். இதன் அலைவரிசைகள் கட்டணம் ஏதுமின்றி இந்தியாவின் பல்வேறு மொழிகளில் வழங்கப்படுகின்றன. இதன் அலைவரிசைத் தொகுப்பை கட்டுடைய அணுக்க முறைமையில் கட்டணத் தொலைக்காட்சி வழங்கும் அனைத்து கம்பிவடத் தொலைக்காட்சி சேவையாளர்களும் விண்ணின்று வீடு சேவையாளர்களும் தங்கள் சந்தாதாரர்களுக்கு இலவசமாகவும் கட்டாயமாகவும் வழங்க வலியுறுத்தப்படுகின்றனர். இதன் அலைத்தொகுப்பில் 56 தொலைக்காட்சி அலைவரிசைகளும் 23 வானொலி அலைவரிசைகளும் உள்ளன. 



</doc>
<doc id="167513" url="https://ta.wikipedia.org/wiki?curid=167513" title="மு. சிவலிங்கம் (கணினி தொழில்நுட்ப எழுத்தாளர்)">
மு. சிவலிங்கம் (கணினி தொழில்நுட்ப எழுத்தாளர்)

மு. சிவலிங்கம் (பிறப்பு: செப்டம்பர் 12, 1951)என்பவர் ஒரு தமிழகத்தைச் சேர்ந்த கணினி சார் தொழில்நுட்ப எழுத்தாளர். இந்திய அரசின் தொலைத்தகவல் தொடர்புத் துறையில் 33 ஆண்டு காலம் பொறியாளராகப் பணியாற்றி 2007 ஆம் ஆண்டில் விருப்ப ஓய்வு பெற்ற இவர் கணிதம், தமிழ் இலக்கியம், தொழிலாளர் சட்டம், மனிதவள மேம்பாடு மேலாண்மை, கணினிப் பயன்பாட்டு அறிவியல் போன்ற பாடங்களில் முதுநிலைப் பட்டம் பெற்றவர். இவர் கணினி தொடர்பான பல்வேறு மாநாடுகளில் கலந்து கொண்டு பல ஆய்வுக் கட்டுரைகளையும் படித்துள்ளார். 


இவர் தமிழ்நாடு அரசு மற்றும் சில அமைப்புகளில் பொறுப்பேற்று முக்கியப் பங்களிப்புகளைச் செய்துள்ளார்.




</doc>
<doc id="167514" url="https://ta.wikipedia.org/wiki?curid=167514" title="மு. சிவலிங்கம்">
மு. சிவலிங்கம்

மு. சிவலிங்கம் என்ற பெயரில் உள்ள கட்டுரைகள்:



</doc>
<doc id="167515" url="https://ta.wikipedia.org/wiki?curid=167515" title="காலி தேர்தல் மாவட்டம்">
காலி தேர்தல் மாவட்டம்

காலி தேர்தல் மாவட்டம் ("Galle electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் தெற்கு மாகாணத்தின் காலி நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 10 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 761,815 பேர் வாக்களிக்கத் தகுதி பெற்றனர்.

காலி தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167519" url="https://ta.wikipedia.org/wiki?curid=167519" title="பொலன்னறுவை தேர்தல் மாவட்டம்">
பொலன்னறுவை தேர்தல் மாவட்டம்

பொலன்னறுவை தேர்தல் மாவட்டம் ("Polonnaruwa electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் வடமத்திய மாகாணத்தின் பொலன்னறுவை நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 5 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 280,337 பேர் வாக்களிக்கத் தகுதி பெற்றனர்.

பொலன்னறுவை தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167521" url="https://ta.wikipedia.org/wiki?curid=167521" title="புத்தளம் தேர்தல் மாவட்டம்">
புத்தளம் தேர்தல் மாவட்டம்

புத்தளம் தேர்தல் மாவட்டம் ("Puttalam electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் வடமேல் மாகாணத்தின் புத்தளம் நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 8 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 495,575 பேர் வாக்களிக்கத் தகுதி பெற்றனர்.

புத்தளம் தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167529" url="https://ta.wikipedia.org/wiki?curid=167529" title="காகித துளை கருவி">
காகித துளை கருவி

காகித துளை கருவி எனப்படுவது கோவைகளில் ஆவணப் பிரதிகளைக் கட்டி வைப்பதற்காக அவற்றைத் துளையிடப் பயன்படும் பொதுவான அலுவலகக் கருவி ஆகும். 

இக்கருவியை முதன்முதலில் கண்டறிந்தமை பற்றி இருவேறு புலமைரிமைகள் பதிவுசெய்யப்பட்டுள்ளன. செருமனி ஆரம்பமுதலே காகித துளை கருவியை பயன்படுத்திவருகின்றது. இதில் பிரேடிச்சு சொயேனெக்கின் () தனது கண்டுபிடிப்பான "Papierlocher" () க்கு காப்புரிமையை நவம்பர் 14, 1886, பதிவுசெய்தார்.


</doc>
<doc id="167537" url="https://ta.wikipedia.org/wiki?curid=167537" title="மு. சிவலிங்கம் (இலங்கை எழுத்தாளர்)">
மு. சிவலிங்கம் (இலங்கை எழுத்தாளர்)

மு. சிவலிங்கம் இலங்கையின் மலையகத்தைச் சேர்ந்த எழுத்தாளரும் அரசியல்வாதியும் ஆவார். பல சிறுகதைகளை எழுதியுள்ளார். கலாபூஷணம் பட்டம் பெற்றவர். இவர் மலையக மக்கள் முன்னணியின் முன்னாள் செயலாளரும், முன்னாள் மத்திய மாகாணசபை உறுப்பினருமாவார். வீரகேசரி பத்திரிகையின் பத்திரிகையாளராகப் பணியாற்றியவர். தொழிற்சங்க பத்திரிக்கையின் பொறுப்பாசிரியராக இருந்தவர். அரசபாடசாலை ஆசிரியராகக் கடமையாற்றியவர்.

மலையக மக்கள் முன்னணி என்ற ஒரு அரசியல் கட்சியை ஸ்தாபித்தவர்களுள் முக்கியமானவர். அக் கட்சியின் செயலாளர் நாயகமாகக் கடமை புரிந்தவர். மத்திய மாகாண சபையின் பிரதி தலைவராகவும் பணி புரிந்தவர். அரசியல் காரணங்களுக்காக இரண்டு முறை சிறை சென்று திரும்பியவர்.





</doc>
<doc id="167539" url="https://ta.wikipedia.org/wiki?curid=167539" title="விக்கிமேனியா">
விக்கிமேனியா

விக்கிமேனியா என்பது விக்கிமீடியா நிறுவனம் நடத்தும் விக்கிப்பீடியா, விக்சனரி போன்ற விக்கித்திட்டங்களின் பங்களிப்பாளர்கள் ஆண்டு தோறும் ஒன்று கூடும் பன்னாட்டு மாநாடு ஆகும். இம்மாநாட்டில் பல்வேறு விக்கிமீடியா நிறுவனத் திட்டங்கள், திறமூல மென்பொருள், கட்டற்ற அறிவு / உள்ளடக்கம், இவற்றோடு தொடர்புடைய சமூக, நுட்பப் புலங்கள் குறித்து கலந்துரையாடப்படுகிறது.

விக்கிமேனியா 2015, பதினொறாவது விக்கிமேனியா கருத்தரங்கு, மெக்சிக்கோவில் உள்ள இல்டன் மெக்சிக்கோ சிட்டி ரெபோர்மாவில் 2015-ம் ஆண்டு, சூலை 15 முதல் 19 வரை நடைபெற்றது.



</doc>
<doc id="167544" url="https://ta.wikipedia.org/wiki?curid=167544" title="இரத்தினபுரி தேர்தல் மாவட்டம்">
இரத்தினபுரி தேர்தல் மாவட்டம்

இரத்தினபுரி தேர்தல் மாவட்டம் ("Ratnapura electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் சபரகமுவா மாகாணத்தின் இரத்தினபுரி நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 10 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 734,651 பேர் வாக்களிக்கத் தகுதி பெற்றனர்.

இரத்தினபுரி தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167545" url="https://ta.wikipedia.org/wiki?curid=167545" title="சபாஷ் சரியான போட்டி">
சபாஷ் சரியான போட்டி

சபாஷ் சரியான போட்டி 2011 இல் வெளிவந்த தமிழ்த் திரைப்படமாகும். ஜெயராம் நடித்த இப்படத்தை வேணு அர்விந்த் இயக்கினார்.



</doc>
<doc id="167553" url="https://ta.wikipedia.org/wiki?curid=167553" title="நாஞ்சில் நாரண. தொல்காப்பியன்">
நாஞ்சில் நாரண. தொல்காப்பியன்

நாஞ்சில் நாரண. தொல்காப்பியன் (பிறப்பு: சூலை 9, 1943) என்பவர் ஒரு தமிழக எழுத்தாளர். இவரது தந்தை ஆர். நாராயணன், தாய் அன்னவடிவு. கன்னியாகுமரி மாவட்டம் நரிக்குளம் எனும் ஊரில் பிறந்த இவரது இயற்பெயர் நா. அரிராமகிருஷ்ணன். நாளைய புரட்சி, தமிழுக்குத் தலை (குமணன் காவியம்) எனும் கவிதை நூல்களை எழுதியுள்ளார். சிறந்த கவிஞர். மரபுக் கவிதைகளை எழுதுவதில் அதிக ஆர்வமுடையவர். இவர் எழுதிய ""முப்பால் முதல்வன்"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் "மரபுக்கவிதை" எனும் வகைப்பாட்டில் பரிசு பெற்றிருக்கிறது.



</doc>
<doc id="167554" url="https://ta.wikipedia.org/wiki?curid=167554" title="ஜோ டி குரூஸ்">
ஜோ டி குரூஸ்

ஜோ டி குரூஸ் (ஜோ டி க்ரூஸ்) ஒரு தமிழக எழுத்தாளர். சென்னை இராயவரம் பகுதியைச் சேர்ந்த இவர் பொருளாதாரத்தில் முதுகலை, முனைவர் பட்டங்களைப் பெற்றிருக்கிறார். கப்பல் போக்குவரத்துத் துறையில் தனியார் நிறுவனம் ஒன்றில் பணியாற்றி வருகிறார். “புலம்பல்கள்” எனும் கவிதை நூல் 2003ல் வெளியாகியுள்ளது.

திருநெல்வேலி மாவட்டம் உவரி கிராமத்தில் பிறந்து வளர்ந்த ஜோ டி குரூஸ் கொற்கை என்ற புதினத்தையும் எழுதியுள்ளார். இவர் சென்னை லயோலா கல்லூரியில் முதுகலை தமிழ் பட்டம் பெற்றூள்ளார். அவரது இரு புதினங்களும் மீன்பிடி தொழில் புரியும் பரதவர் வாழ்க்கையைக் களமாகக் கொண்டவை. மேலும் 2013ல் வெளியான மரியான் திரைப்படத்துக்கு வசனம் எழுதியுள்ளார்.






</doc>
<doc id="167556" url="https://ta.wikipedia.org/wiki?curid=167556" title="செபஸ்தியார்">
செபஸ்தியார்

புனித செபஸ்தியார் (இறப்பு சுமார். 288) என்பவர் ஆதி கிறித்தவ புனிதரும் மறைசாட்சியும் ஆவார். இவர் உரோமைப் பேரரசன் தியோக்கிளேசியன் கிறித்தவர்களுக்கு எதிராகத் துவங்கிய கொடுமைகளில் இறந்தார். இவர் பெரும்பான்மையாக மரத்திலோ, தூணிலோ கட்டப்பட்டவாறு, அம்புகளால் குத்தப்பட்டு சித்தரிக்கப்படாலும், இவர் அங்கு இறக்கவில்லை. இவரை அங்கிருந்து உரோம் நகரின் ஐரீன் என்பவர் காப்பாற்றி குணப்படுத்தினார். இதன் பின்பு தியோக்கிளேசியனின் செயல்களை இவர் சாடியதால், அரசனின் ஆணைப்படி இவரை தடியால் அடித்துக் கொலை செய்தனர்..

இவரின் மறைசாட்சியம் முதன் முதலில் நான்காம் நூற்றாண்டில் வாழ்ந்த அம்புரோசு என்னும் மிலன் நகர ஆயரின் திருப்பாடல் 118இன் மறை உரைகளில் (எண் 22) காணக்கிடைக்கின்றது. இதன் படி செபஸ்தியாரின் பக்தி மிலன் நகரின் 4ஆம் நூற்றாண்டிலேயே இருந்துள்ளது தெரிகின்றது.

கத்தோலிக்க திருச்சபையில் இவரின் விழா நாள் சனவரி 20. கிழக்கு மரபுவழி திருச்சபைகள் இவரின் விழாவை டிசம்பர் 18இல் சிறப்பிக்கின்றன.


</doc>
<doc id="167557" url="https://ta.wikipedia.org/wiki?curid=167557" title="கஹட்டோவிட">
கஹட்டோவிட

கஹட்டோவிட(ஆங்கிலம்:Kahatowita,சிங்களம்:කහටෝවිට)இலங்கையின் மேல்மாகாணத்தில் கம்பகா மாவட்டத்தில் அத்தனகல்லை தேர்தல் தொகுதியில் அமைந்துள்ள கிராமமாகும்.

கஹட்டோவிட முழுமையாக முஸ்லிம்களை கொண்ட ஓர் ஊராகும்.இலங்கையின் போத்துக்கீசர் காலணித்துவ ஆட்சியின் போது கொடுமைகளுக்கு உட்பட்ட கரையோர பிரதேசங்களில் இருந்த முஸ்லிம்கள்,இலங்கையின் உள்பிரதேசங்களுக்களில் குடியேற்றங்களை அமைத்தனர்.போத்துக்கீசரால் விரட்டப் பட்ட போது, கொழும்பு கண்டி பிரதான பாதையையும் ஆற்றங்கரைகளையும் அண்மித்து (யக்கலை நிட்டம்புவை திஹாரிய பஸ்யால) போன்ற இடங்களில் மக்கள் குடியேற்றங்களை அமைத்தனர், காலப் போக்கில் மாற்று மதத்தவர்களால் விரட்டப்பட்டு முஸ்லிம்கள் இடம் பெயர ஆரம்பித்தனர், அப்போது அத்தனகல்ல ஓயாவிற்கு அருகாமையில்  தற்போதைய ஓவிட்டி என்கின்ற இடத்தில் குடியிருப்புக்களை அமைத்தனர், 'ஓவிட்டி' என்ற பயன்பாட்டினாலே கஹடோவிட என்ற பெயர் வர காரணமாய் அமைந்தது, இவ்வகையில் முஸ்லிம்கள் குடியேறிய ஓர் ஊரே கஹட்டோவிட ஆகும்.ஆரம்பத்தில் குடியேறிய மக்கள் அத்தனகல்ல
ஓயா ஆற்றுப்பள்ளதாக்கின் அருகே தமது குடியிருப்புக்களை அமைத்துக்கொண்டனர்.கி.பி.1688 ஆம் ஆண்டு அத்தனகல்ல ஓயாவிற்கு அருகில் முதலாவது பள்ளிவாசல் கட்டப்பட்டது.காலப்போக்கில் அப்பள்ளிவாசல் வேறு இடத்திற்கு மாற்றப்பட்டது.முஸ்லிம்கைள நல்வழிப்படுத்தும் நோக்கில்
யெமனைச் சோந்த செய்யித் அஹமத் இப்னு முபாரக் மெளலானா(றஹ்) அவர்கள் 1857இல் இங்கு
வருகைதந்தார்.அவர்கைளத் தொடாந்து 1859இல் யெமனைச் சேர்ந்த அப்துல்லாஹ் இப்னு உமர் பாதிப் யெமானி(றஹ்) அவர்களும் வருகைதந்தனர்.இங்கு 1975இல் இரண்டாவது பள்ளிவாசல் கட்டப்பட்டது.
இங்கு பெரும்பான்மை மக்கள் காதிரியதுன் நபவிய்யா,பாதிபிய்யதுல் காதிரிய்யா மற்றும் ஷாதுலிய்யா ஆகிய சூபி தரீக்காக்களை பின்பற்றுகின்றனர்.

கடல் மட்டத்தில் இருந்து 37 மீட்டர்(121.39 அடி) உயரத்தில் இவ்வூர் அமைந்துள்ளது. இதன் வடக்கு மற்றும் வடகிழக்கே அத்தனகல்ல ஓயா எனப்படும் ஆறு பாய்கிறது.இங்கு தாழ்நாட்டு
ஈரவலயக் காலநிலை காணப்படுகின்றது.

கஹட்டோவிட அத்தனகல்ல பிரதேச செயலகத்தின் கீழ் நிருவகிக்கப்படுகின்றது.கஹட்டோவிட, கஹட்டோவிட மற்றும் கஹட்டோவிட மேற்கு என இரண்டு கிராம உத்தியோகத்தர் நிருவாகப் பிரிவுகளாக பிரிக்கப்பட்டுள்ளது.



</doc>
<doc id="167559" url="https://ta.wikipedia.org/wiki?curid=167559" title="தாய்நாடு அழைக்கிறது (சிலை)">
தாய்நாடு அழைக்கிறது (சிலை)

தாய்நாடு அழைக்கிறது ( "Rodina-Mat' zovyot!"), அல்லது தாய் தாய்நாடு, தாய் தாய்நாடு அழைக்கிறது, அல்லது சுருக்கமாக தாய்நாடு, அல்லது மமாயேவ் சின்னம் என்பது ரஸ்யாவின் வோல்கோகிராட்டிலுள்ள மமாயேவ் குர்கனிலுள்ள ஒரு சிலையாகும். இது ஸ்டாலின்கிராட் போரின் நினைவாகக் கட்டப்பட்டது. இது யெவ்ஜெனி வுசெடிச் எனும் சிற்பியாலும், நிகோலாய் நிகிடின் எனும் கட்டுமானப் பொறியியலாளராலும் வடிவமைக்கப்பட்டது. 1967ல், உலகின் மிகப்பெரிய சிலையாக பிரகடனப்படுத்தப்பட்ட இதுவே மிகப்பெரிய சிலையாகப் பிரகடனப்படுத்தப்பட்ட இறுதிச் சமயச்சார்பற்ற சிலையாகும். இதற்குப்பிறகு மிகப்பெரிய சிலையாக பிரகடனப்படுத்தப்பட்டவை அனைத்தும் பௌத்த சமயம் சார்ந்த சிலைகளாகும். இதற்குப் பின்னரான உயரமான சிலைகளுடன் ஒப்பிடும் போது, "தாய்நாடு அழைக்கிறது" பொறியியல் ரீதியில், குறிப்பிடத்தக்களவு சிக்கல் தன்மை வாய்ந்தது. இதற்குக் காரணம், அதன் தோற்றமாகும். இதன் வலது கை ஒரு வாளை உயர்த்திப் பிடித்திருப்பதுடன், இதன் இடது கை அழைக்கும் பாவனையில் நீண்டிருக்கிறது. இதன் கட்டுமானத்துக்காக கம்பிவடத்துடனான முன்தகைப்புக் காங்கிறீற்றுக் கலவை பயன்படுத்தப்பட்டுள்ளது. இத் தொழில்நுட்பம் நிகிடினின் இன்னொரு கட்டமைப்பான மாஸ்கோவிலுள்ள ஒஸ்டாங்கினோ கோபுரத்திலும் பயன்படுத்தப்பட்டுள்ளது.

1967ல் இந்நினைவுச் சின்னம் சமர்ப்பணம் செய்யப்பட்டபோது இதுவே உலகின் உயர்ந்த சிலையாக இருந்தது. இதன் வாள் முனையிலிருந்து அடிப்பீடம் வரையிலான உயரம் 87 மீட்டர்களாகும் (279 அடிகள்). இதன் உருவம் 52 மீட்டர்களும் (170 அடிகள்), கையிலுள்ள வாள் 33 மீட்டர்களும் (108 அடிகள்) ஆகும். மலையின் அடிப்பகுதியிலிருந்து சிலை வரையான இருநூறு படிக்கட்டுக்களும், ஸ்டாலின்கிராட் போர் நடைபெற்ற 200 நாட்களைக் குறிக்கின்றன. இதன் முக்கிய சிற்பி யெவ்ஜெனி விசெடிச் ஆவார். மேலும் 8,000 டன்கள் (7,900 நீண்ட டன்கள் 8,800 குறுகிய டன்கள்) கான்க்ரீட் சிலையின் குறிப்பிடத்தக்க கட்டுமானப் பொறியியல் சவால்கள் நிகோலாய் நிகிடினால் கையாளப்பட்டது. இச்சிலை வொல்கோகிராட் ஒப்லாஸ்தின் தற்போதைய கொடியிலும் சின்னத்திலும் காணப்படுகிறது.

தலைப்பிலுள்ள "தாய் தாய்நாடு" எனும் சொல் மூலச்சொல்லில் காணப்படவில்லை. "தாய்நாடு" என்பதற்கான ரஸ்ய வார்த்தையான "Родина" என்பது "பிறப்பு" என்பதிலிருந்து உருவானதாகும். எனவே இதனை "பிறப்பிடம்" என மொழிபெயர்க்கலாம். இதன் மாற்று மொழிபெயர்ப்பாக "நான்பிறந்த என் தாய்நாடு என்னை அழைக்கிறது" எனக் கொண்டாலும், "தாய்நாடு அழைக்கிறது" என்பது மொழி வழக்கில் சரியானதாகக் கொள்ளப்படலாம்.

இந்தச் சிலைக்கான மாதிரியாக இருந்த இந்நகரவாசியான வலென்டினா இசோடோவா என்பவர் சிலையுடனான அவரது ஒப்புமை காரணமாக இன்றும் அறியப்படுகிறார். இவர், 1960களின் முற்பகுதியில் ஞாபகார்த்தக் கட்டிடத்தில் வேலைசெய்யும் ஓவியரான லெவ் மைஸ்ட்ரெங்கோவினால் மாதிரியாகப் பயன்படுத்தப்பட்டார்.

சில மூலங்களின்படி, இச்சிலைக்கான தூண்டுதல் "சமோத்ரேசின் சிறகுள்ள வெற்றி" எனும் சிலையிலிருந்து வந்திருக்கலாம் என நம்பப்படுகிறது. இதற்குக் காரணம் இச்சிலை தனது துணியினை சிறிதளவு விரித்திருப்பதனாலாகும். சோவியத் ஒன்றியத் தளபதியான வசிலி இவனோவிச் சுய்கோவ் என்பவரும், ஸ்டாலின்கிராட் போரில் 225 அச்சு நாட்டு வீரர்களைக் கொன்ற பிரபல சோவியத் குறிசுடுனரான வசிலி சாய்த்செவ் என்பவரும் இச்சிலையின் அருகே புதைக்கப்பட்டுள்ளனர்.

நிலக்கீழ் நீர் மட்ட மாறல்களால் இச்சிலையின் அத்திவாரம் அசைவதன் காரணமாக, இச்சிலை தற்போது சாய்ந்துகொண்டுள்ளது. இச் சாய்வு தற்போது மேலும் மோசமான அளவுக்கு வந்துள்ளது. இச்சிலை அதன் அத்திவாரத்துடன் சரியாகப் பொருந்தவில்லை. அதன் நிறையின் காரணமாகவே அது அவ்விடத்தில் நிற்கிறது. இது 20 சென்டிமீட்டர்கள் நகர்ந்துள்ளது. உள்ளூர் அதிகாரிகள் இச்சிலை அபாயக் கட்டத்தில் இல்லை எனக் கூறினாலும், பாதுகாப்பு மற்றும் மீளமைப்புப் பணிகள் 2010ல் ஆரம்பமாயின.



</doc>
<doc id="167570" url="https://ta.wikipedia.org/wiki?curid=167570" title="வெ. நல்லதம்பி">
வெ. நல்லதம்பி

வெ. நல்லதம்பி (பிறப்பு: சூன் 1, 1936) என்பவர் ஒரு தமிழக எழுத்தாளர். திருச்சி மாவட்டம் செட்டியபட்டியில் பிறந்த இவர் திருச்சி மாவட்டப் பள்ளிகளில் தமிழாசிரியராகப் பணியாற்றியவர். சென்னைப் பல்கலைக்கழகத்தில் “தொலைக்காட்சித் தமிழ்” எனும் தலைப்பில் ஆய்வு செய்து முனைவர் பட்டம் பெற்றவர். ஆனந்தனின் ஆசை, தொலைக்காட்சிக் கலை, ஒரு சுகமான அனுபவம் முதலிய 10 நூல்களை எழுதியுள்ளார். இவர் எழுதிய ""ஒலி நாடக வடிவில் சிலப்பதிகாரம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் நாடகம் (உரைநடை, கவிதை ) எனும் வகைப்பாட்டில் பரிசு பெற்றிருக்கிறது.



</doc>
<doc id="167571" url="https://ta.wikipedia.org/wiki?curid=167571" title="கு. ராஜவேலு">
கு. ராஜவேலு

கு. ராஜவேலு என்பவர் ஒரு தமிழக எழுத்தாளர் மற்றும் இந்திய விடுதலைப் போராட்ட வீரர். இந்திய விடுதலைப் போராட்டத்திற்காக இரு ஆண்டுகள் சிறையிலிருந்தவர். காந்தியடிகள், ஜவஹர்லால் நேரு, ஜெயப்பிரகாஷ் நாராயணன், நேதாஜி சுபாஷ் சந்திரபோஸ், காமராசர் போன்ற தேசியத் தலைவர்களைச் சந்தித்து உரையாடியவர். ”ஆகஸ்ட் - 1942”, “காதல் தூங்குகிறது” போன்ற புதினங்களை எழுதியவர். இவர் எழுதிய ""சித்திரச் சிலம்பு"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் திறனாய்வு எனும் வகைப்பாட்டில் பரிசு பெற்றிருக்கிறது.



</doc>
<doc id="167572" url="https://ta.wikipedia.org/wiki?curid=167572" title="இரா. அறவேந்தன்">
இரா. அறவேந்தன்

இரா. அறவேந்தன் என்பவர் ஒரு தமிழக எழுத்தாளர். திருச்சிராப்பள்ளியில் வசித்து வரும் இவர் சென்னைப் பல்கலைக்கழகத்தில் இளம் இலக்கியம் பட்டத்திலும், புதுவை பல்கலைக்கழகத்தில் முதுகலை, ஆய்வியல் நிறைஞர் பட்டங்களிலும் முதன்மை இடம் பெற்றவர். சிங்கள மரபிலக்கணத்துடன் தமிழ் மரபிலக்கணத்தை ஒப்பிட்டு ஆராய்ந்த முதலாமவர் என்ற சிறப்புடன் முனைவர் பட்டம் பெற்றுள்ளார். ஒன்பது நூல்களை எழுதியிருப்பதுடன் ஒன்பது நூல்களுக்குப் பதிப்பாசிரியராகவும் இருந்திருக்கிறார். இவர் எழுதிய ""தமிழ் அணி இலக்கண மரபும் இலக்கண மறு வாசிப்பும்"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் மொழி வரலாறு, மொழியியல், மொழி வளர்ச்சி, இலக்கணம் எனும் வகைப்பாட்டில் பரிசு பெற்றிருக்கிறது.


முனைவர் இரா. அறவேந்தனின் வலைப்பூ


</doc>
<doc id="167573" url="https://ta.wikipedia.org/wiki?curid=167573" title="பொன். சின்னத்தம்பி முருகேசன்">
பொன். சின்னத்தம்பி முருகேசன்

பொன். சின்னத்தம்பி முருகேசன் என்பவர் ஒரு தமிழக எழுத்தாளர். திண்டுக்கல் மாவட்டம் அம்பாத்துறையைச் சேர்ந்த இவர் இயற்பியல், கல்வியியல் பட்டம் பெற்றிருக்கிறார். சட்டமும் பயின்றவர். மாவட்டக் கருவூல அலுவலராகப் பணியாற்றி வருகிறார். ஃபிரிட்ஜோஃப் காப்ராவின் எனும் நூலைத் தமிழில் மொழிபெயர்த்தவர். இவர் எழுதிய ""இயற்பியலின் தாவோ"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் பிறமொழிகளில் இருந்து தமிழாக்கம் செய்யப்படும் நூல்கள் எனும் வகைப்பாட்டில் பரிசு பெற்றிருக்கிறது.



</doc>
<doc id="167575" url="https://ta.wikipedia.org/wiki?curid=167575" title="சின்ன சாத்தன்">
சின்ன சாத்தன்

சின்ன சாத்தன் (பிறப்பு: ஜனவரி 23, 1952) என்பவர் ஒரு தமிழக எழுத்தாளர். கோயம்புத்தூர் மாவட்டம் சூலூரில் வசித்து வரும் இவர் இளம் அறிவியலில் பட்டம் பெற்றிருக்கிறார். கலால் துறையில் கண்காணிப்பாளராகப் பணியாற்றியவர். மானிடவியல் மற்றும் Bird Watching Book எனும் ஆங்கில நூல் உள்ளிட்ட இரு நூல்களையும், இரு கவிதைத் தொகுப்புகளையும் எழுதியுள்ளார். இவர் எழுதிய ""இமயவலம்"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் பயண இலக்கியம் எனும் வகைப்பாட்டில் பரிசு பெற்றிருக்கிறது.



</doc>
<doc id="167576" url="https://ta.wikipedia.org/wiki?curid=167576" title="கம்பகா தேர்தல் மாவட்டம்">
கம்பகா தேர்தல் மாவட்டம்

கம்பகா தேர்தல் மாவட்டம் ("Gampaha electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் மேல் மாகாணத்தின் கம்பகா நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 18 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 1,474,464 பேர் வாக்களிக்கத் தகுதி பெற்றனர்.

கம்பகா தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167578" url="https://ta.wikipedia.org/wiki?curid=167578" title="மோதாமல் ஒரு நாளும் இருக்க வேண்டாம் (புதினம்)">
மோதாமல் ஒரு நாளும் இருக்க வேண்டாம் (புதினம்)

மோதாமல் ஒரு நாளும் இருக்க வேண்டாம் , சுஜாதாவால் எழுதப்பட்ட குறும்புதினம். 

வயதானவர் ஒருவர் தனது காணாமல் போன மகன் என்று ஒரு நபரைக் காவல் துறையிடம் கைகாட்டுகிறார். அந்த நபரோ, தான் அவர் கூறும் நபர் இல்லை, தேனாம்பேட்டையில் வாழ்ந்த தனது குடும்பமே மாயமாகி விட்டது என்று குழப்புகிறார் . இந்த வினோத வழக்கை மருத்துவர் வக்கீல் கணேஷிடம் முறையிடுகிறார். திடீர் என்று அந்த நபரின் குடும்பம் காணாமல் போய் விட்டதற்குக் காரணம் என்ன என்று செல்லும் கதை.



</doc>
<doc id="167580" url="https://ta.wikipedia.org/wiki?curid=167580" title="சாரல் விருது">
சாரல் விருது

சாரல் விருது என்பது ராபர்ட் ஆரோக்கியம் அறக்கட்டளையின் சார்பில் ஆண்டுதோறும் சிறந்த இலக்கியவாதிகளுக்கு வழங்கப்படும் ஒரு விருதாகும். இந்த விருதுக்கு ரூபாய் ஐம்பதாயிரம் பரிசுத் தொகையாகவும், நாவல், சிறுகதை, கட்டுரை, கவிதை எனும் இலக்கிய வகைகளைத் தாங்கி நிற்கும் தமிழன்னையை உருவகப்படுத்தும் இலக்கியா எனும் அழகிய வெண்கலச் சிற்பமும் பரிசாக வழங்கப்படும். இந்த அறக்கட்டளை சார்பில் திரைப்பட இயக்குநர்களான ஜேடி - ஜெர்ரி ஆகியோர் இவ்விருதுகளை வழங்கிச் சிறப்பித்து வருகின்றனர்.


</doc>
<doc id="167590" url="https://ta.wikipedia.org/wiki?curid=167590" title="எடுப்பாக்கி">
எடுப்பாக்கி

எடுப்பாக்கி என்பது ஆவணங்கள் மற்றும் நூல் குறிப்புகளின் பகுதிகளில் கவனத்தை ஈர்க்கும் வகையில் உடுபுகக் கூடிய பகட்டான நிறங்களால் வரைவிடுவதற்காகப் பயன்படும் எழுதுகோல் ஆகும் 
எடுப்பாக்கிகளில் பொதுவாக புளோரொளிர்வு கொண்ட மஞ்சள், செம்மஞ்சள், பச்சை நிற பைரமின் பதார்த்தம் நிறமூட்டியாகப் பயன்படுத்தப்படும்.


</doc>
<doc id="167597" url="https://ta.wikipedia.org/wiki?curid=167597" title="விருந்தீசுவரர் கோவில்">
விருந்தீசுவரர் கோவில்

விருந்தீசுவரர் கோவில், தமிழ்நாட்டிலுள்ள கோயம்புத்தூரில், அமைந்துள்ள சிவன் கோவில்.

இக்கோவிலின் முதன்மைக் கடவுளான சிவன், "விருந்தீசுவரர்" என அழைக்கப்படுகிறார். அம்மன் விஸ்வநாயகி அம்பாள் (பார்வதி, தனிச் சன்னிதியில் தாமரைப் பீடத்தில் காட்சியளிக்கிறார். பொதுவாக சிவாலயங்களில் நடராஜர் விரிந்த சடாமுடியுடன் நடன கோலத்தில் இருப்பார். இங்கு முடிந்த சடாமுடியுடனுள்ளார். சிவன் நந்திக்கு இத்தலத்தில்தான் சர்வ அதிகாரம் தந்ததாகவும் இதிலிருந்துதான் கோயில்களில் "அதிகார நந்தி' சன்னதி அமைக்கும் பழக்கம் உண்டானதாகவும் மரபுசழிச் செய்தியுள்ளது. கோவிலுக்குள் லட்சுமி நாராயணப் பெருமாள் என்ற பெயருடன் பெருமாளுக்கு ஒரு சிறிய தனிச் சன்னிதி உள்ளது. இக்கோயிலில் காணப்பட்ட கல்வெட்டின் படி ஏழாம் நூற்றாண்டில் குலோத்துங்க சோழன் காலத்தில் இது கட்டப்பட்டது என அறியவருகிறது.

சுந்தரர் அவினாசி சென்று அவினாசிலிங்கேஸ்வரையும் கருணாம்பிகையையும் தரிசித்த பின், மிகுந்த களைப்புடனும் பசியுடனும் விருந்தீஸ்வரர் கோயிலுக்கு வந்து சேர்ந்தார். அங்கிருந்த வேடுவத் தம்பதியனர் அவருக்கு முருங்கைக்கீரையுடன் உணவு தயாரித்துத் தந்து பசியையும் களைப்பையும் போக்கினர். அவ்வாறு தனது பசிக்கு உணவு தந்தவர்கள் இறைவனும், இறைவியுமே என்பதை உணர்ந்தார் சுந்தரர். சுந்தரருக்கு விருந்து படைத்ததால் இக்கோயில் ஈசன் "விருந்தீஸ்வரர்' என பெயர் கொண்டார் என்பது மரபு வரலாறாகும்.

கோயம்புத்தூர்-மேட்டுப்பாளையம் செல்லும் சாலையில் (தேசிய நெடுஞ்சாலை 67) கோயம்புத்தூர் மத்திய பேருந்து நிலையத்திலிருந்து சுமார் 12 கிமீ தொலைவில் துடியலூருக்கு அருகேயுள்ள "கு.வடமதுரை" என்னும் பகுதியில் இக்கோவில் சாலையோரமாக அமைந்துள்ளது. கோயம்புத்தூர் நகரப் பேருந்து நிலையத்திலிருந்து இக்கோயிலுக்குச் செல்ல நிறையப் பேருந்துகள் உள்ளன.

அஞ்சல் முகவரி:



</doc>
<doc id="167607" url="https://ta.wikipedia.org/wiki?curid=167607" title="நேரடி பரப்புகை செயற்கைக்கோள்">
நேரடி பரப்புகை செயற்கைக்கோள்

நேரடி பரப்புகை செயற்கைக்கோள் ("Direct broadcast satellite", DBS) என வீடுகளுக்கு அல்லது தனிநபர்களுக்கு ஒளிபரப்புகின்ற செய்மதித் தொலைக்காட்சிகள் குறிப்பிடப்படுகின்றன. இது பரவலாக விண்ணின்று வீடு ("direct-to-home", DTH, டிடிஎச்) என அறியப்படுகிறது. துவக்கத்தில் கம்பிவடம் மூலம் வீடுகளுக்கு வழங்கப்படுவதற்காக சில அலைவரிசைகளை மட்டுமே கொண்டு 1.7 மீட்டர் விட்ட அலைவாங்கிகளை பயன்படுத்தி வந்தன. தற்போது எண்ணிமத் தொலைக்காட்சி நுட்பத்துடன் கட்டணத் தொலைக்காட்சியாக வழங்கப்படும் இக்குறிப்பலைகளை தொழில்நுட்ப மேம்பாடு, உயர் அதிர்வெண் அலைக்கற்றை மற்றும் உயர்ந்த செயற்கைக்கோள் வெளிப்படு ஆற்றல் ஆகிய காரணங்களால் மிகச்சிறிய அலைவாங்கிகளைக் கொண்டு தற்காலத்தில் நிகழ்ச்சிகளைப் பெற முடிகிறது. 
விண்ணின்று வீடு தொலைக்காட்சி சேவையில் சேவை வழங்கும் நிறுவனம் பல்வேறு தொலைக்காட்சி நிகழ்ச்சிகளை நிகழ்ச்சி தயாரிக்கும் தொலைக்காட்சி நிறுவனங்களிடமிருந்து பெறுகின்றனர். பின்னர் இவற்றுடன் தங்கள் இடைமுகத்தையும் இணைத்து ஒரே அலைக்கற்றையாக விண்ணில் தாங்கள் வாங்கியுள்ள அல்லது வாடகைக்கு எடுத்துள்ள செயற்கை கோளின் தொலைக்காட்சி மின்னியல் பகுதிக்கு அனுப்புகின்றனர். அங்கிருந்து செயற்கை கோள் "பார்க்கும்" நிலப்பரப்பு முழுமைக்கும் தங்கள் அலைகளை எண்ணிம கட்டுடைய அணுக்க முறைமையில் பரப்புகின்றனர். இவர்களிடம் சந்தா கட்டிய வீட்டுப் பயனர்கள் தங்களது வீட்டுக்கூரையில் பொருத்தப்பட்டுள்ள அலைவாங்கிகள் மூலம் பெற்ற குறிப்பலைகளை தொலைக்காட்சி அணுக்கப் பெட்டியின் உதவியுடன் தொலைக்காட்சிப் பெட்டிகளில் காண்கின்றனர். தாங்கள் விரும்பும் அலைவரிசைகளை மட்டும் அதற்கான கட்டணம் செலுத்திப் பார்க்கின்றனர். 

‎விண்ணின்று வீடு தொலைக்காட்சி முதன்முதலில் சோவியத் ஒன்றியத்தில் தொடங்கியது. 1976ஆம் ஆண்டில் "எக்ரென்" என்ற செயற்கைக்கோளிலிருந்து இயக்கியது. ஆனால் வணிகமயமான ஒளிபரப்பாக இருக்கவில்லை. வணிகமயமான சேவை 1989ஆம் ஆண்டில் பிரித்தானிய நிறுவனம் "ஸ்கை டெலிவிசன்" தொடங்கியது. அஸ்ட்ரா IA என்ற செயற்கைக்கோளின் வழியாக நான்கு அலைவரிசைகளைக் கொண்டு வான்வழி இலவசச் சேவையாக இது இருந்தது. 1991இல் கட்டுடைய அணுக்க முறைமையில் கட்டணத் தொலைக்காட்சியாக ஸ்கை டெலிவிசன் மாறியது. 1998-ல் ஸ்கை டெலிவிசன், "ஸ்கை டிஜிட்டல்" என்ற பெயரில் எண்ணிமத் தொலைக்காட்சி சேவை வழங்கலாயிற்று. BSkyB என அறியப்படும் இந்நிறுவனம் ஊடக வணிகர் ரூபர்ட் மர்டோக்கின் நிறுவனங்களில் ஒன்றாக விளங்குகிறது.

அமெரிக்காவில் நேரடி பரப்புகை பிரைம் ஸ்டார் என்ற நிறுவனத்தால் 1991ஆம் ஆண்டில் துவங்கப்பட்டது. டைரக்ட் டிவி என்ற நிறுவனம் 1994இல் தனது சேவையைத் தொடங்கியது. அதே ஆண்டு பிரைம் ஸ்டாரும் எண்ணிமத் தொலைக்காட்சிக்கு மாறியபோதும் டைரக்ட்டிவியுடன் போட்டியிட முடியாது அதனுடன் இணைந்தது. 1996-இல் இகோஸ்டார் என்ற நிறுவனமும் டிடிஎச் சேவைகள் வழங்கத் தொடங்கியது. 

2010 நிலவரப்படி, இந்தியாவில் ஏழு சேவையாளர்கள் டிடிஎச் சேவை வழங்குகின்றனர். இவர்கள் 110 மில்லியன் வீடுகளுக்கு தொலைக்காட்சி நிகழ்ச்சிகளை வழங்கி வருகின்றனர்.விரைவிலேயே உலகின் மிகக் கூடுதலான டிடிஎச் பயனாளர்கள் உடைய நாடாக இந்தியா ஐக்கிய அமெரிக்காவை விஞ்சும் என மதிப்பிடப்படுகிறது. 
கம்பிவடம் அல்லது புவிப்புறத் தொலைக்காட்சி சேவைகளை விட விண்ணின்று வீடு சேவை பல மேன்மைகளைக் கொண்டுள்ளது. செயற்கைக்கோள் வழியாக சேவையாளரின் குறிப்பலைகள் இடையில் வேறெந்த சேவையாளரின் தடங்கலும் இன்றி நேரடியாகப் பயனரை அடைகிறது. இதனால் தொலைக்காட்சி துல்லியமாகவும் தெளிவாகவும் உள்ளது. புவிப்புறத் தொலைக்காட்சியின் தரம் அயனிகள் நிறைந்த வான்வெளியில் குறிப்பலைகள் நீண்டதொலைவுக்குப் பயனிப்பதால் மின் இரைச்சல் மற்றும் பிற குறிப்பலைகளின் இடையூற்றால் மிகவும் பாதிக்கப்பட்டுள்ளது. மாறாக நேரடிப் பரப்புகையில் குறிப்பலைகள் அயன மண்டலத்தில் மிகக் குறைந்த தொலைவே பயணிக்கின்றன.
டிடிஎச் சேவையின் சில தனிப்பட்ட சிறப்பம்சங்கள்:


இலவச வான்வழி சேவைகள் (FTA) வழங்குவதில் செருமனி முன்னணியில் உள்ளது; "அஸ்ட்ரா 19.2°E" செயற்கைக்கோள் மூலம் 18 உயர் வரையறு தொலைக்காட்சிகள் உட்பட ஏறத்தாழ 200 எண்ணிம இலவச வான்வழி சேவைகளை வழங்கி வருகிறது. இவற்றை "ஸ்கை டாய்ச்சுலாந்து" வணிக சேவையை பயன்படுத்துவோர் காண இயலும். செருமனியின் அனைத்து அலைமருவி செயற்கைக்கோள் சேவைகளும் ஏப்ரல் 30, 2012 முதல் நிறுத்தப்பட்டன.

ஐக்கிய இராச்சியத்தில் ஏறத்தாழ 160 எண்ணிம அலைவரிசைகள் எவ்வித மறையீடும் இன்றி "அஸ்ட்ரா 28.2°E" செயற்கைக்கோள் தொகுதியிலிருந்து ஒளிபரப்பப்படுகின்றன. இவற்றை "எண்ணிம ஒளித பரப்புகை- செயற்கைக்கோள்" (DVB-S) சீர்தரமுள்ள தொலைக்காட்சிப் பெட்டி மூலம் காணலாம். இவற்றில் பெரும்பாலானவற்றை ஸ்கை தொலைக்காட்சி சந்தாதாரர்களும் பெற இயலும். 

இந்தியாவின் தேசிய ஒளிபரப்பாளர், தூர்தர்சனும் "டிடி டைரக்ட் பிளஸ்" என்ற சேவை மூலம் 57 இலவச பரப்புகை அலைவரிசைகளை "இன்சாட் 4B 93.5°E" மூலம் பரப்பி வருகிறது. 

அமெரிக்கா, கனடா மற்றும் மெக்சிகோ நாடுகளில் "காலக்சி 19" செயற்கைக்கோள் மூலம் 80 இலவச அலைவரிசைகள் ஒளிபரப்பப்படுகின்றன. இவற்றில் பெரும்பான்மையானவை சிறுபான்மையினருக்கான அல்லது சமயம் குறித்த அலைவரிசைகளாகும்.



</doc>
<doc id="167612" url="https://ta.wikipedia.org/wiki?curid=167612" title="அம்பாந்தோட்டை தேர்தல் மாவட்டம்">
அம்பாந்தோட்டை தேர்தல் மாவட்டம்

அம்பாந்தோட்டை தேர்தல் மாவட்டம் ("Hambantota electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் தென் மாகாணத்தின் அம்பாந்தோட்டை நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 7 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 421,186 பேர் வாக்களிக்கத் தகுதி பெற்றனர்.

அம்பாந்தோட்டை தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167613" url="https://ta.wikipedia.org/wiki?curid=167613" title="கேகாலை தேர்தல் மாவட்டம்">
கேகாலை தேர்தல் மாவட்டம்

கேகாலை தேர்தல் மாவட்டம் ("Kegalle electoral district") எனப்படுவது இலங்கையின் 1978 அரசியலமைப்பின் படி அமைக்கப்பட்ட 22 தேர்தல் மாவட்டங்களில் ஒன்றாகும். இலங்கை நாடாளுமன்றம், மாகாணசபைகள் போன்றவற்றுக்கு உறுப்பினர்களைத் தெரிவு செய்வதற்காக உருவாக்கப்பட்ட ஒரு புவியியல் அலகு. இத்தேர்தல் மாவட்டம் சபரகமுவா மாகாணத்தின் கேகாலை நிருவாக மாவட்டத்தை மட்டும் உள்ளடக்கிய அலகாகும். 225 இருக்கைகள் கொண்ட இலங்கை நாடாளுமன்றத்திற்கு இத்தேர்தல் மாவட்டத்தில் இருந்து 9 உறுப்பினர்கள் தெரிவு செய்யப்படுகின்றனர். இம்மாவட்டத்தில் 2010 ஆம் ஆண்டில் 613,938 பேர் வாக்களிக்கத் தகுதி பெற்றனர்.

கேகாலை தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167620" url="https://ta.wikipedia.org/wiki?curid=167620" title="ஹேன்ஸ் பீட்டர் அன்வின்">
ஹேன்ஸ் பீட்டர் அன்வின்

ஹேன்ஸ் பீட்டர் அன்வின் ("Hans Peter Anvin", பிறப்பு: சனவரி 12, 1972) என்பவர் சுவீடன் நாட்டைச் சேர்ந்த கணிப்பொறி நிரலாளர் ஆவார். இலவச மற்றும் கட்டற்ற மென்பொருள் திட்டத்தின் மூலம் அறியப்படுபவர். இவர் உருவாக்கிய SYSLINUX மிகவும் பிரபலமானது. லினக்சு வழங்கல்களில் துவக்க வட்டுகளுக்கு பெரும்பாலும் SYSLINUX பயன்படுத்தப்படுகிறது. இவை தவிர klibc, லினக்சு இயங்கு தளத்தில் பயன்படுத்தப்படும் பெயர்கள் மற்றும் எண்களின் பதிவு மையம் Linux Assigned Names and Numbers Authority (LANANA) மற்றும் பல Linux kernel hacks போன்றவைகளுக்கு முன்னோடியாவார்.

பீட்டர் அன்வின் Northwestern Amateur Radio Society (W9BGX)-ல் தலைவராக இருந்த போது, 1994 ஆம் ஆண்டு தனது பட்டயப் படிப்பை வடமேற்குப் பல்கலைக் கழகத்தில் முடித்தார். இவர் தற்பொழுது Intel திறந்த மூல தொழில்நுட்ப மையத்தில் பணியாற்றி வருகின்றார்.


</doc>
<doc id="167621" url="https://ta.wikipedia.org/wiki?curid=167621" title="வடக்குநாதன் கோவில்">
வடக்குநாதன் கோவில்

வடக்குநாதன் கோவில் (ஆங்கிலம் )(மலையாளம் :வடக்குன்நாதன்) இது கேரளத்தின் திருச்சூர் மாவட்டத்தில் உள்ள சிவபெருமானின் திருக்கோவிலாகும்.

திரிச்சூர் பூரம்திருவிழா (ஏப்ரல்-மே) மாதத்தில் பூரம் நட்சத்திரம் தினத்தன்று வானவேடிக்கை நிகழ்ச்சிகளோடு கொண்டாடப்படுகிறது. 



</doc>
<doc id="167624" url="https://ta.wikipedia.org/wiki?curid=167624" title="டி. ஏ. வி. நாதன்">
டி. ஏ. வி. நாதன்

டி. ஏ. வி. நாதன் ("T. A. V. Nathan") தென்னிந்திய நல உரிமைச் சங்கத்தின் சார்பில் நடத்தப்பட்ட ஆங்கில நாளிதழான ஜஸ்டிஸ் ஏட்டின் ஆசிரியராக இருந்தவர். நீதிக் கட்சியின் முக்கியத் தலைவர்களுள் ஒருவரான டி. ஏ. வி. நாதன், விடுதலை நாளிதழின் முதல் ஆசிரியராகவும் பணியாற்றினார். தந்தை பெரியார் 1940-1941 இல் இந்தியாவின் வடமாநிலங்களுக்குச் சென்ற போது உடன் சென்றவர். 1962 சனவரியில் மறைந்தார்.


</doc>
<doc id="167626" url="https://ta.wikipedia.org/wiki?curid=167626" title="தொண்டி">
தொண்டி



</doc>
<doc id="167629" url="https://ta.wikipedia.org/wiki?curid=167629" title="சாந்தி ரமேஸ்">
சாந்தி ரமேஸ்

சாந்தி நேசக்கரம் செருமனியில் வசிக்கின்ற ஈழத்து எழுத்தாளர். கவிதைகள், சிறுகதைகள் பலவற்றை எழுதியுள்ளார்.

சாந்தி யாழ் மாவட்டம் வலிகாமம் வடக்கு பலாலியை அண்டிய குப்பிளான் என்ற சிறு கிராமத்தில் பிறந்தார். இவரது தந்தையார் அரசியலில் ஈடுபட்டவர். சிறீலங்கா சுதந்திரக் கட்சியின் உறுப்பினர். இடம்பெயர்ந்து செருமனியில் , மகன் பார்த்திபன், மகள் வவுனீத்தா ஆகியோருடன் வசித்து வருகிறார். ஈழத்தின் வடக்குக் கிழக்குப்பகுதி மக்களின் வாழ்க்கையைக் கட்டியெழுப்புவதை நோக்காகக் கொண்டு "நேசக்கரம்" என்ற அமைப்பை உருவாக்கி, உதவிப் பணிகளைச் செய்து வருகிறார்.

சாந்தி எழுதத் தொடங்கியது 13வயதில். 1990 இல் விடுதலைப் புலிகளின் கலை, பண்பாட்டுக் கழகத்துடனான தொடர்பு அவரை குறிப்பிடத்தக்க எழுத்தாளராக்கியது. கவிதை, நாடகம், சிறுகதையெனப் பலவற்றை எழுதினார்.



</doc>
<doc id="167630" url="https://ta.wikipedia.org/wiki?curid=167630" title="தொண்டி (பாண்டிநாட்டுத் துறைமுகம்)">
தொண்டி (பாண்டிநாட்டுத் துறைமுகம்)

அரபிக்கடல் ஓரத்தில் சேரநாட்டில் தொண்டி என்னும் துறைமுகம் இருந்தது போலவே பாண்டிய நாட்டிலும் தொண்டி என்னும் ஊர் இருந்தது. இதனை இக்காலத்தில் உள்ள தொண்டி எனலாம்.

தொண்டித் துறைமுகம் வங்கக்கடல் ஓரமாக இருந்தது. அங்கிருந்து அகில், துகில் என்னும் பட்டாடை, சந்தனம், கருப்பூரம் ஆகிய பொருள்கள் ஏற்றுமதி செய்யப்பட்டன. அவற்றின் நறுமணம் மதுரைக் கூடல் நகரில் வீசியது. கொண்டல் என்னும் கீழைக்காற்று வீச்சில் அந்த மணம் கலந்து வந்தது. 


</doc>
<doc id="167633" url="https://ta.wikipedia.org/wiki?curid=167633" title="களுத்துறை தேர்தல் மாவட்டம்">
களுத்துறை தேர்தல் மாவட்டம்

களுத்துறை தேர்தல் மாவட்டம் ("Kalutara electoral district") என்பது இலங்கையின் 1978 ஆம் ஆண்டு அரசியலமைப்பின் படி தேர்தல் நோக்கங்களுக்காக அமைக்கப்பட்ட 22 தேர்தல் மாவட்டங்களில் ஒன்று. இத்தேர்தல் மாவட்டம் மேல் மாகாணத்தில் அமைந்துள்ள களுத்துறை நிருவாக மாவட்டத்தை மட்டும் உள்ளடக்கியது. இலங்கை நாடாளுமன்றத்துக்கான 225 உறுப்பினர்களில் இத்தேர்தல் மாவட்டம் தற்போது 10 உறுப்பினர்களைத் தேர்ந்தெடுக்கிறது. 2010 ஆம் ஆண்டில் இங்கு 813,233 பேர் வாக்காளர்களாகப் பதிவு செய்யப்பட்டிருந்தனர்

களுத்துறை தேர்தல் மாவட்டத்தில் அமைந்துள்ள தேர்தல் தொகுதிகள் பின்வருமாறு:


</doc>
<doc id="167635" url="https://ta.wikipedia.org/wiki?curid=167635" title="சனநாயகத் தேசியக் கூட்டணி (இலங்கை)">
சனநாயகத் தேசியக் கூட்டணி (இலங்கை)

சனநாயகத் தேசியக் கூட்டணி ("Democratic National Alliance") என்பது இலங்கையில் நடப்பில் உள்ள ஒரு அரசியல் கட்சிகளின் கூட்டணி ஆகும். இக்கூட்டணி இளைப்பாறிய ஜெனரல் சரத் பொன்சேகாவின் தலைமையில் உருவாக்கப்பட்டு 2010 நாடாளுமன்றத் தேர்தலில் போட்டியிட்டது. இக்கூட்டமைப்பில் பின்வரும் அரசியல் கட்சிகள் அங்கம் வகிக்கின்றன


2010 மார்ச் மாதத்தில் ருகுணு மக்கள் கட்சி இக்கூட்டணியில் இருந்து விலகி ஐக்கிய மக்கள் சுதந்திரக் கூட்டணியில் இணைந்தது. நவ சிகல உறுமய என்ற கட்சி 2010 நவம்பரில் இக்கூட்டமைப்பில் இருந்து விலக்கப்பட்டது. சனநாயகத் தேசியக் கூட்டணி தனிக் கட்சியாக தேர்தல் திணைக்களத்தால் அங்கீகரிக்கப்படவில்லை. இதற்கான விண்ணப்பம் 2011 சனவரியில் நிராகரிக்கப்பட்டது.

2010 தேர்தலில் இக்கூட்டணி தேசிய ரீதியாக 5% இற்கும் சற்று அதிக வாக்குகளைப் பெற்று 225 இருக்கைகளைக் கொண்ட நாடாளுமன்றத்தில் ஏழு இடங்களை மட்டுமே கைப்பற்றியது. இது 2010 அரசுத்தலைவர் தேர்தலில் பொன்சேகா பெற்ற 40% வாக்குகளை விட மிகக் குறைவானதாகும். அப்போது அவருக்கு முக்கிய எதிர்க்கட்சிகளான ஐக்கிய தேசியக் கட்சி, தமிழ்த் தேசியக் கூட்டமைப்பு போன்றவை ஆதரவளித்திருந்தன. 2010 நாடாளுமன்றத் தேர்தலில் சரத் பொன்சேகா, அர்ஜுன றணதுங்க, தொழிலதிபர் டெரின் அலஸ் , மற்றும் மக்கள் விடுதலை முன்னணியின் நால்வரும் தேர்ந்தெடுக்கப்பட்டனர். பொன்சேகா இராணுவ நீதிமன்றத்தால் கைது செய்யப்பட்டதை அடுத்து அவர் தனது நாடாளுமன்ற உறுப்பினர் பதவியை 2010 அக்டோபர் 7 இல் இழந்தார். இவருக்குப் பதிலாக ஜயந்த கேட்டகொட 2011 மார்ச் 8 இல் நாடாளுமன்ற உறுப்பினராக நியமிக்கப்பட்டார்.


</doc>
<doc id="167639" url="https://ta.wikipedia.org/wiki?curid=167639" title="சீனி. விசுவநாதன்">
சீனி. விசுவநாதன்

சீனி. விசுவநாதன் (பிறப்பு: நவம்பர் 22, 1934)என்பவர் ஒரு தமிழக எழுத்தாளர்.சேலம் மாவட்டம் பரமத்தி வேலூரில் பிறந்தவர். தந்தை பி.வி. சீனிவாசன், தாய் கமலாம்பாள். மகாகவி பாரதி குறித்து ஆய்வு நோக்கில் இவர் 14 நூல்களையும், பாரதியின் கருத்துச் செல்வங்களைக் கண்டறிந்து 9 நூல்களைப் பதிப்பித்தும், 4 நூல்களைத் தொகுத்தும் பல ஆண்டுகளாகப் பாரதிப் பணிகளைச் செய்து வருபவர். தமிழ்நாடு அரசின் 2004 ஆம் ஆண்டுக்கான பாரதியார் விருது பெற்றவர். இவர் எழுதிய ""பாரதி தேடல்கள்: சில நினைவலைகள்"" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் வாழ்க்கை வரலாறு, தன் வரலாறு எனும் வகைப்பாட்டில் பரிசு பெற்றிருக்கிறது.



</doc>
<doc id="167645" url="https://ta.wikipedia.org/wiki?curid=167645" title="டார்ட் (நிரல் மொழி)">
டார்ட் (நிரல் மொழி)

டார்ட் ("Dart") கூகிள் உருவாக்கிய ஒரு திறவூற்று இணைய நிரலாக்க மொழி. இது ஆர்குசுவில் "கோடு" மாநாட்டில் 2011 அக்டோபர் 10-12 இல் வெளியிடப்பட்டது.


</doc>
<doc id="167648" url="https://ta.wikipedia.org/wiki?curid=167648" title="இசுலாமிய எழுத்தணிக்கலை">
இசுலாமிய எழுத்தணிக்கலை

இஸ்லாமிய எழுத்தணிக்கலை ("Islamic Calligraphy") என்பது பொதுவாக அரேபிய எழுத்துக்கலை என அறியப்படுகின்றது. பொதுவான இஸ்லாமிய கலாச்சார மரபுரிமையை வெவ்வேறு இடங்களில் அடையாளப் படுத்தும் முகமாக ஓவியாளர்களால் பயன்படுத்தப்படும் கையெழுத்து முறையே அரேபிய எழுத்துக்கலை என அழைக்கப்படுகின்றது. இவ் எழுத்துக்கலையானது அரபு மொழி எழுத்துமுறையை அடிப்படையாகக் கொண்டு வரையப்படுகின்றது. இஸ்லாமிய எழுத்தணிக்கலை நீண்டகாலமாக முஸ்லிம்களால் பயன்படுத்தப்பட்டு வந்துள்ளது. இஸ்லாமிய எழுத்துக்கலையானது, இஸ்லாத்தில் உயர்ந்த சித்திரக் கலையாக நோக்கப்படுகின்றது.

அரபிமொழியானது இஸ்லாம் அறிமுகப்படுத்துவதற்கு முன்னர் மக்களால் பேசப்பட்டு வந்தது. புனித இஸ்லாம் மார்க்கம் நபி(ஸல்) அவர்களால் அரபிமொழியில் அறிமுகப்படுத்தப்பட்டதுடன், புனித அல்குர்ஆனும் அரபிமொழியில் இறக்கப்பட்டது. இதனால் அரபுமொழியானது இஸ்லாமிய கலாச்சாரத்தில் மிக முக்கிய செல்வாக்கைப் பெற்றிருந்தது. உமையா கிலாபத்தின் ஆட்சியாளர்களில் ஒருவரான கலீபா அப்துல் மலிக்கின் காலத்தில் இஸ்லாமிய ஆட்சிப்பிரதேசங்களில் உத்தியோகபூர்வ மொழியாக அரபிமொழி மாற்றப்பட்டது. அக்காலத்தில் அதிகமான முஸ்லிம் பிரதேசங்களில் தாய்மொழியாக அரபுமொழி காணப்படவில்லை. அக்கால இஸ்லாமிய உலகில் அரபு மொழிக்கு அடுத்தபடியாக பெருன்பான்மை மக்களால் பாரசீக மொழி பேசப்பட்டு வந்தது. இஸ்லாமிய உலகில் ஆரம்ப காலப்பகுதியில் எகிப்தில் இருந்து கொண்டுவரப்பட்ட ஆட்டுத்தோல்களிலும், ஒரு வகையான மரஇலைகளிலும் எழுத்துக்கலைகள் வரையப்பட்டு வந்தன. கி.பி. 9ஆம் நூற்றாண்டில் சீனாவில் இருந்து கொண்டுவரப்பட்ட காகிதத் தாள்கள் அறிமுகப்படுத்தப்பட்டதன் பின்னர், காகிதத் தாள்களில் இஸ்லாமிய எழுத்தணிக்கலைகள் வரையப்பட்டன. இஸ்லாமிய எழுத்தணிக்கலைகள் சிறந்தமுறையில் வரைவதற்கு காகித்தாள்கள் பெரிதும் உதவிசெய்தது. அக்கால இஸ்லாமிய எழுத்தணிகளை வரைவதற்கு ‘கலம்’எனும் சாதானம் பயன்படுத்தப்பட்டது. அது கோரைப்புல் தாவரத்தால் உருவாக்கப் பட்டிருந்தது. ஆரம்பகால குர்ஆன் பெரியவையாகக் காணப்பட்டதுடன், அவை இஸ்லாமியக் கலைத்திறன் மிக்கதாகக் காணப்பட்டது. அதிலிருந்து இஸ்லாமிய எழுத்தணிக்கலைகள் சிறந்த ஓவியமுறையாக வளர்ச்சியடைந்தது.
அரபு எழுத்தணிக்கலைகள் பல்வேறுபட்ட முறைகளில் எழுதப்படுகின்றன. கூபிக், நாஸ்க், தூலுத், தவ்கி என்பன இவற்றுள் சிலவாகும். புனித அல்குர்ஆன் அதிகமாக கூபிக் முறையில் எழுதப்படுகின்றது. படித்த முஸ்லிம்கள் நாஸ்க் முறையை பயன்படுத்துகின்றனர்.தூலுத் முறையானது அலங்கார முறையாக காணப்படுவதுடன், இம்முறை தலைப்புக்கள் எழுதப்பயன்படுத்தப்படுகின்றன.

பூப்பின்னல் வேலைப்பாட்டினால் ஒப்பனை செய்யப்பட்ட சித்திரவேலைப்பாட்டுக் கருத்தியலை அடிப்படையாகக் கொண்டு வரையப்பட்ட அரபு, பாரசீக மற்றும் உஸ்மானிய துருக்கி எழுத்தணிக்கலைகள் பள்ளிவாசல்களின் சுவர்களிலும், கூரைகளிலும் எழுதப்பட்டுள்ளன. இஸ்லாமிய எழுத்துக் கலைகள் உலகின் வெவ்வேறு பகுதிகளில் காணப்படும் பள்ளிவாசல்களில் வரையப்பெற்றுள்ளன. மதீனா நகரில் அமைந்துள்ள மஸ்ஜிதுன் நபவி பள்ளிவாசல், துருக்கியின் இஸ்தான்பூல் நகரில் அமைந்துள்ள செலிமிய்யி பள்ளிவாசல் என்பன இஸ்லாமிய எழுத்தணிக்கலைகள் சிறந்த உதாரணங்களாகும்.




</doc>
<doc id="167652" url="https://ta.wikipedia.org/wiki?curid=167652" title="புகழேந்தி (ஓவியர்)">
புகழேந்தி (ஓவியர்)

புகழேந்தி (பிறப்பு: 1967) தமிழ்நாட்டைச் சேர்ந்த ஓர் ஓவியர். தமிழீழப் போராட்டத்தைப் பற்றிய ஓவியங்களுக்காக அறியப்படுகிறார்.

ஓவியர் புகழேந்தி தஞ்சாவூர் மாவட்டம் தும்பத்திக்கோட்டை என்னும் சிற்றூரில் 1967ம் ஆண்டு குழந்தைவேல்- நாகரத்தினம் ஆகியோருக்குப் பிறந்தார். தும்பத்திக்கோட்டை துவக்கப்பள்ளியில் தன் தொடக்கக் கல்வியை முடித்து மேல உழுவூரில் மேல்நிலைக் கல்வி பயின்றார். புகழேந்தி தனது 16வது வயதிலேயே ஓவியத்தின் மீது முழு ஈடுபாடு கொண்டார். குடந்தை கவின் கலைக்கல்லூரியில் வண்ண ஓவியத்தில் இளங்கலைப் பட்டம் பெற்றார். பின் ஐதராபாத் மத்தியப் பல்கலைக்கழகத்தில் வண்ண ஓவியத்தில் முதுகலைப் பட்டம் பெற்றார். சென்னை கவின் கல்லூரியில் தற்போது ஓவிய பேராசிரியராகப் பணி புரிந்து வருகிறார். 1995ம் ஆண்டு சாந்தி என்பவரை மணந்தார் தற்போது இவர்களுக்கு சித்திரன், இலக்கியன் என்னும் இரு மகன்கள் உள்ளனர்.

1983ம் ஆண்டு தஞ்சை மருத்துவக்கல்லூரியில் நடைபெற்ற ஓவியக்கண்காட்சியில் இவரது சமூக அக்கறை கொண்ட ஓவியங்கள் பலரது பாராட்டுக்களையும் பெற்றது. மக்களுக்கான கலைஞனாக தன்னை நிறுவிக்கொண்ட இவர் தனது ஓவியங்களை மக்களிடத்தில் கொண்டு சேர்க்கும் பணிகளில் தீவிரமாக இறங்கினார். முதலில் தஞ்சாவூர் சுற்று வட்டாரப்பகுதிகளில் பல இடங்களில் வெட்டவெளியில் ஓவியக்கண்காட்சியை நடத்தினார். புகழேந்தியின் ஓவியங்களுக்கு பொதுமக்கள் அளித்த நற்கருத்துக்களை தொகுத்து வண்ணங்கள் மீதான வார்த்தைகள் என்னும் தலைப்பில் நூலாக வெளியிட்டுள்ளார். 

2000ம் ஆண்டில் சென்னை லலித்கலா அகாதமியில் நடந்த "இருபதாம் நூற்றாண்டு- ஒரு தூரிகையின் உறங்கா நிறங்கள்" என்ற இவரது ஓவியக் கண்காட்சியைத் தொடர்ந்து தமிழகத்தின் பல முக்கிய இடங்களிலும் ஓவியக்கண்காட்சி பரவலாக நடைபெற்றது. 2001ம் ஆண்டு இந்தியாவையே உலுக்கிய குஜராத் பூகம்பத்தில் கொத்துக்கொத்தாய் மனிதர்கள் செத்தும் இடர்பாடுகளில் மாட்டிக்கொண்டும் பட்ட வலிகளை கருவாக வைத்து சிதைந்த கூடு என்னும் தலைப்பில் 150 அடி நீளமுள்ள மிக நீண்ட ஓவியத்தினை வரைந்து கவனத்திற்குள்ளானார். இதற்காக இவருக்கு தருமபுரி மனித வள மேம்பாட்டு மையத்தின் சிறந்த ஓவியருக்கான விருது வழங்கப்பட்டது.

தந்தை பெரியாரின் பன்முகத்தோற்றத்தை வேறொரு பரிமாணத்தில் வரைந்து திசைமுகம் என்னும் தலைப்பில் இவர் நடத்திய ஓவியக்கண்காட்சி தமிழகத்தின் 25 முக்கிய நகரங்களில் நடைபெற்றது. 2000ஆம் ஆண்டில் உறங்கா நிறங்கள் என்னும் தலைப்பில் மலேசியா, சிங்கப்பூர் ஆகிய நாட்டு மக்களிடம் ஓவியக்கண்காட்சி நடத்தினார். அதே ஆண்டில் சிகாகோ, வாசிங்டன், கனடா, பாரிஸ் ஆகிய பெருநகரங்களில் திசைமுகம், உறங்கா நிறங்கள் ஆகிய இருவகை ஓவியங்களையும் ஒரே கண்காட்சியில் காட்சிப்படுத்தினார்.

2003 ஆம் ஆண்டு புகை மூட்டம் என்றத் தலைப்பிலான ஓவியக் காட்சி சென்னையைத் தொடர்ந்து தமிழகம் மற்றும் தென்னிந்திய அளவில் முப்பதுக்கும் மேற்பட்ட இடங்களில் காட்சிப்படுத்தப்பட்டது. 

2006 ஆம் ஆண்டு உயிர்ப்பு என்றத் தலைப்பிலான ஓவியக் காட்சி சென்னையிலும் மதுரையிலும் நடத்தப்பட்டன.

2015 ஆம் ஆண்டு சே குவேரா: புரட்சியின் நிறம் என்றத் தலைப்பிலான ஓவியக் காட்சி சென்னையில் நடைபெற்றது.

1983ம் ஆண்டிலிருந்து ஈழப்போர் சார்ந்த ஓவியங்களை வரைந்தார். புயலின் நிறங்கள், உறங்கா நிறங்கள், உயிர் உறைந்த நிறங்கள், போர் முகங்கள் என்னும் பல்வேறு தலைப்புகளில் ஈழப்போரின் அவலத்தை காட்சிப்படுத்தி தமிழகம் மட்டுமல்லாது உலகமெங்கிலும் பல இடங்களில் கண்காட்சியாய் நடத்தினார். ஈழத்தில் ரத்தக்கறை படிந்த போர் பூமியில் 2005ம் ஆண்டு சுற்றுப்பயணம் மேற்கொண்டு அங்கு 15 இடங்களில் புயலின் நிறங்கள் என்னும் தலைப்பில் இவர் ஓவியக்கண்காட்சி நடத்தினார்.



http://www.oviarpugal.com/


</doc>
<doc id="167655" url="https://ta.wikipedia.org/wiki?curid=167655" title="மத்திய மின் வேதியியல் ஆய்வு மையம்">
மத்திய மின் வேதியியல் ஆய்வு மையம்

மத்திய மின் வேதியியல் ஆய்வு மையம் ("Central Electro Chemical Research Institute", CECRI) இந்தியாவில் உள்ள 40 தேசிய ஆய்வுக் கூடங்களில் ஒன்றும், அறிவியல் மற்றும் தொழிலக ஆய்வு மன்றத்தின் (CSIR) கீழ் இயங்கும் ஒரு முதன்மையான ஆய்வுக் கூடமுமாகும். இது 1948, சூலை 25 இல் தமிழ்நாட்டில் உள்ள சிவகங்கை மாவட்டத்தின் காரைக்குடி நகரில் நிறுவப்பட்டு, 1953 சனவரி 14 அன்று இந்தியக் குடியரசுத் தலைவர் சர்வபள்ளி ராதாகிருஷ்ணன் அவர்களால் திறந்து வைக்கப்பட்டது. இவ்வாய்வு மையம் அமையவதற்கு டாக்டர். அழகப்பச் செட்டியார் அவர்கள் 300 ஏக்கர் நிலத்தையும், 15 இலட்ச ரூபாய் பணத்தையும் நன்கொடையாக வழங்கியுள்ளார். இம்மையம் கடந்த 50 வருடங்களில் மின் வேதியியல் தொழில்நுட்பத்தில் இந்தியாவில் மட்டுமல்லாமல் தென் கிழக்கு ஆசியாவிலும் முதன்மையான ஆராய்ச்சி மையமாக திகழ்கிறது.
மொத்தமாக 755 காப்புரிமைகள் இவ்வாராய்ச்சி மையத்தின் மூலமாக பதிவு செய்யப்பட்டுள்ளது.
1. மத்திய மின்வேதியல் ஆராய்ச்சி மையம், மெட்ராஸ் யூனிட், சென்னை தரமணி.
2. துரு நீக்குதல் ஆராய்ச்சி மையம், மண்டபம் முகம், இராமநாதபுரம்.
3. தூத்துக்குடி மையம், தூத்துக்குடி ஹார்பர், தூத்துக்குடி.
http://www.cecri.res.in/OutreachCentres/Chennai.aspx 


</doc>
<doc id="167656" url="https://ta.wikipedia.org/wiki?curid=167656" title="கணையப் புற்றுநோய்">
கணையப் புற்றுநோய்

கணையப் புற்றுநோய் "(Pancreatic cancer)" என்பது வயிற்றுக்குப் பின்னால் அமைந்துள்ள சுரப்பியான கணையத்தில் உள்ள செல்கள் கட்டுப்பாட்டை மீறி பெருக்கெடுக்க ஆரம்பிக்கும் போது கணைய புற்று நோய் உருவாகிறது. இந்த புற்றுநோய் உயிரணுக்கள் மெல்ல மெல்ல உடலின் பிற பாகங்களையும் ஆக்கிரமிக்கின்ற திறனைக் கொண்டவையாகும் . 

இப்புற்று நோய் பொதுவாக 60 வயதினைக் கடந்தவர்களிடம் காணப்படுகிறது. இப்புற்று நோய் ஏற்படுவதற்கு மதுவும் புகையிலையுமே முக்கிய காரணங்களாகும். பழங்களும் காய்கறிகளும் வைட்டமின் டி யும் இப்புற்று நோயின் தாக்கத்தினை குறைக்க உதவும்.


</doc>
<doc id="167663" url="https://ta.wikipedia.org/wiki?curid=167663" title="தீர்த்தம்">
தீர்த்தம்

தெய்வீகம் பொருந்தியதென நம்பப்படும் கோயில் குளத்து நீர், புனித ஆற்று நீர், கோயிலில் அர்ச்சகர் தரும் நீர், பால் என்பவற்றைத் தீர்த்தம் என அழைப்பர். பொதுவாக இந்து ஆலயங்களில் பூசைகளுக்குப் பின்னர் ஆலய குருக்களினால் பக்தர்களுக்கு திருநீறு, சந்தனம், குங்குமம், பஞ்சாமிர்தப் பிரசாதங்களோடு தீர்த்தம் என அழைக்கப்படும் நீர், பால் போன்றன கொடுப்பது வழமை. பக்தர்கள் அதனைப் பக்தி சிரத்தையோடு தம் இரு கைகளாலும் ஏந்தி அருந்துவதோடு தம் தலைகளிலும் தெளித்துக் கொள்வர். அவை தம்மை தம் உடல் உள் உறுப்புகளைப் புனிதப்படுத்துகிறது என்பது அவர்களது மரபார்ந்த நம்பிக்கையாகும்.


</doc>
<doc id="167664" url="https://ta.wikipedia.org/wiki?curid=167664" title="தீர்த்தச் செம்பு">
தீர்த்தச் செம்பு

தீர்த்தத்தினை வழங்கும் செம்பு தீர்த்தச் செம்பென அழைக்கப்பட்டது. இதுவும் செம்பு வகையைச் சார்ந்திருந்தாலும் அதன் வடிவமும் தோற்றமும் தனித்துவமானது. இது மூடி, மூக்கு, பிடி ஆகியவற்றோடு மேற்புறம் ஒடுங்கி கீழே வர வர அகன்று அழுத்தமான அடிப்புறத்தைக் கொண்டிருக்கும்.

ஆலயங்களில் தீர்த்தத்தினை வழங்குகின்ற ஆலயக் குருக்கள் அதனைப் பக்குவமாக ஒரு கையால் பாத்திரத்தின் பிடியினையும் மறு கரத்தால் நுனிப்புற மூடியையும் பிடித்த படி பக்குவமாக அத் தீர்த்தத்தினைப் பக்தர்களுக்கு வழங்குவார். பாரமும் தனித்துவமான தோற்றப்பாட்டினையும் கொண்டிருந்த இவ்வகைத் தீர்த்தச் செம்புகள் தற்காலங்களில் பாவனையில் இருந்து மறைந்து பாவனைக்கு இலகுவாகச் சிறு கிண்ணமும் கரண்டியும் கொண்ட பொருளாக மாற்றமடைந்து வருவதைக் காணலாம்.

இந்து மக்களின் பாரம்பரியத்தில் ஆலயங்களில் மாத்திரமன்றி சில இல்லங்களிலும் இவை பாவனையில் இருந்ததை அறிய முடிகிறது. வீடுகளில் நடைபெறும் சமய சம்பந்தமான கிரியைகளின் போதும்; குறிப்பாக சமய ஆசாரியார்கள் வீடுகளுக்கு வந்து நிகழ்த்தும் திவசம், ஆட்டத்திவசம், துடக்குக் கழிவுகள், மற்றும் மங்கல அமங்கல நிகழ்வுகளின் போதும் ஆசாரியாரின் தீர்த்தம் முதலானவற்றின் பாவனைக்காக இவை பாவிக்கப்பட்டன.

பித்தளையினாலான பலமான அடிப்புறமும் காத்திரமான பலமும் கொண்ட இப்பாத்திரமும் இப்போது பாவனையில் இருந்து மறைந்து வருகிறது.

கி.பி.13ம் நூற்றாண்டின் இறுதியிலும் 14ம் நூற்றாண்டின் ஆரம்பத்திலும் இந்தியாவுக்கு வந்த முஸ்லிம்களின் வருகையோடு சித்திரவேலைப்பாடுகளும் இதனையொத்ததும் அதே நேரம் சற்றே வேறுபாடான அமைப்பினைக் கொண்டதுமான இப்பாத்திர வகைகள் இந்தியாவுக்கு அறிமுகப்படுத்தப்பட்டதாக நம்பப் படுகிறது. இந்திய ஓவியங்களில் இவ்வகையான பாத்திரங்கள் 17. ம் நூற்றாண்டுகளில் வெளிப்பட ஆரம்பித்திருக்கின்றன. அவை பின்னர் அலங்காரம், தோற்றப்பாடு, வடிவங்களில் இந்தியப் பாரம்பரியத்தோடும் இணைந்து பல்வேறு வடிவங்களில் வெளிப்பட்டது.

அக்காலங்களில் இவ்வகையான பாத்திரங்களை இஸ்லாமிய வாழ்க்கை முறையைப் பின்பற்றிய பாரத மக்கள் தம் வீட்டுக்கு வருகின்ற விருந்தினர்களை உபசரித்து அவர்களின் கைகளையும் கால்களையும் கழுவுவதற்கு இவ்வகையான பாத்திரங்களில் தண்ணீருக்கு வாசனையூட்டிப் பயன் படுத்தியதாக ஒரு குறிப்புக் காணப்படுகிறது.

அங்கிருந்து பின்னர் ஏனைய நாடுகளுக்கு அவ் அவ் நாடுகளின் பயன்பாட்டு இயல்புகளுக்கு ஏற்றபடி உருமாறி இப் பாத்திர வடிவமைப்புகள் மற்றும் பாத்திரப் பயன்பாடுகள் பரவி இருக்கலாம்.



</doc>
<doc id="167671" url="https://ta.wikipedia.org/wiki?curid=167671" title="பன்னீர்ச் செம்பு">
பன்னீர்ச் செம்பு

பன்னீர் செம்பு என்பது பித்தளையில் அல்லது வெள்ளியினால் ஆக்கப்படும் தமிழ் பண்பாட்டோடு சேர்ந்த செம்பு வகையைச் சார்ந்த ஒரு பயன்பாட்டுப் பொருள். கிண்ணத்தைப் போன்ற கீழ் பகுதியையும் நீண்டு உயர்ந்த குளாய் போன்ற வடிவில் துளைகள் இடப்பட்ட முனையையும் கொண்டு காணப்படும்.

பொதுவாகத் தமிழ் பண்பாட்டு மரபில் நிறைகுடம் வைத்தல் என்பது ஒரு சுப தின சம்பிருதாய நிகழ்வாகும். அது ஒரு சுபிட்சத்தை வரவேற்கும் மங்கல நிகழ்வைக் குறிப்பாகக் சுட்டி நிற்கின்றது. அதில் வைக்கப் படுகின்ற நிறைகுடம், குங்குமம், சந்தனம், பூ, பழம், வெற்றிலை, பாக்கு, கற்கண்டு, குத்துவிளக்கு, ஊதுபத்தி முதலானவற்றோடு இப் பன்னீர் செம்புக்கும் ஒரு தனி இடம் இருக்கின்றது.

இதற்குள் வாசனை கலந்த நறுமண நீர் ஊற்றி வைக்கப் படும்.அந் நறுமண நீரைப் பன்னீர் என அழைப்பர். அதனால் இப்பாத்திரத்துக்கு பன்னீர் செம்பு என்பது பெயராயிற்று. சுப தினத்துக்கு வருகை தரும் விருந்தினர்களுக்கு பன்னீர் தெளித்து சந்தனம், குங்குமம், கற்கண்டு கொடுத்து அவர்களை உபசரித்தல் மரபாகும்.

பன்னீர் தெளித்தல் என்பது மரியாதையை வெளிப்படுத்தும் ஒரு அடையாளமாகக் கருதப்படுகிறது.

பருவமடைந்த பெண்ணுக்கான இந்துமதச் சடங்கின் போதும் அக் கன்னிப் பெண்ணின் கையில் நிறைகுடம் அல்லது பன்னீர் செம்பு கொடுப்பது ஈழத்துத் தமிழர் வழக்கம். அது ஒரு மங்கலத்தினதும் முழுமையினதும் நல் வரவு ஒன்றுக்கான வரவேற்பினதும் அடையாளமாகக் அக் கன்னிப் பெண்னின் கையில் அது கொடுக்கப் படுகின்றது.

இந்தியாவில் இடம்பெறும் இந்துத் திருமண நிகழ்வுகளின் போதும் குறிப்பாக நலுங்கு நிகழ்ச்சியின் போது மணமகள் மணமகனுக்கு பன்னீர் தெளித்து சந்தனம், குங்குமம் இடுவதும் அதுபோல மணமகள் மணமகனுக்குச் செய்வதும் சம்பிருதாய நிகழ்வாகும்.

ஈழத்தின் இந்துத் தமிழ் திருமண நிகழ்வுகளில் மணமகளைத் தாரைவார்த்துக் கொடுப்பதற்கு முன்னால் மணமகனின் பெற்றோருக்கு மணமகளின் பெற்றோர் பன்னீர் தெளித்து சந்தனம், குங்குமம் இட்டு விடுவதும் பின்னர் மணமகனின் பெற்றோர் மணமகளின் பெற்றோருக்கு அதனைத் திருப்பிச் செய்வதும் வழக்கம்.

இன்றும் புழக்கத்தில் இருக்கின்ற செம்பு இனத்தைச் சார்ந்த இச் சாதனம் ஒருவருக்கு மரியாதை செய்வதற்காக - ஒருவரை அல்லது ஒன்றினை வரவேற்கும் ஒரு சாதனமாக - இன்றும் அது நிறைகுடக் குடும்பத்தோடும் தமிழியல் வாழ்வினோடும் சேர்ந்திருக்கின்றது.



</doc>
<doc id="167676" url="https://ta.wikipedia.org/wiki?curid=167676" title="கூசா">
கூசா

கூசா அல்லது கூஜா என்பது புடைத்த நடுப்பகுதியையும் சிறிய வாய்ப் பகுதியையும் அதற்கேற்ற மூடியையும் கொண்ட கலன் ஆகும். கூஜா என்பது ஓர் உருது மொழிச் சொல்லாகும். இதன் சரியான தமிழ் மொழிபெயர்ப்பு வடிவம் குடுக்கை அல்லது குடுவை என்பதென சென்னைப் பேரகரமுதலி குறிப்பிடுகிறது.

முற்றிய சுரைக்காயின் ஒடுங்கிய மேல் புறத்தினை வட்டமாக வெட்டி அதன் உட்புறத்தைக் கோதி எடுத்த பின் அதனை குடுவையாகப் பாவிக்கும் வழமை வழக்கில் இருக்கின்றது. இதனைச் சுரைக் குடுவை என அழைப்பதில் இருந்து கூஜா என அழைக்கப்படும் குடுவையையும் அதன் அமைப்பையும் ஓரளவு அறிய முடியும்.

இக் கூஜா என்ற சொல்லும் அது குறிப்பிடும் பொருளும் அதன் பயன்பாடும் இடத்துக்கிடம் மாறுபடுகின்றது. குறிப்பாக இலங்கையைப் பிறப்பிடமாகக் கொண்ட சிங்கள, தமிழ், இஸ்லாமிய மக்கள் மத்தியில் கூஜா எனக் குறிப்பிடும் உபகரணம் மட்பாண்டத்தினால் செய்யப் பட்ட கழுத்துப் புறம் நீண்ட கீழ் புறம் அகன்று உருண்டை வடிவான அடிப்புறம் தட்டையான அமைப்புக் கொண்ட தண்னீர் தாங்கியாகும். அது தனக்கான தண்ணீர் குடிக்கும் குவளையையும் இணையாகக் கொண்டிருக்கும். மூடி கூஜாவின் மேற்புறத்தை மூடி தண்ணீருக்கும் பாதுகாப்பினை அளிக்கின்ற அதே வேளை தண்ணீரினை அதற்குள் ஊற்றி அருந்தும் வண்ணமாக அதனோடு சேர்ந்தும் இருக்கும்.

இம் மட்பாண்டத்தை ஆக்குகின்ற மட்பாண்டக் கலைஞர்கள் இதனை ஆக்குகின்ற போது தம் கலை வண்ணத்தை; எண்ண வெளிப்பாடுகளை பானையைப் புனைகின்ற பொழுதுகளில் வெளிப்படுத்தி இருப்பர். அது அக் கலைஞர்களின் ஆற்றல், கற்பனை, இயல்புநிலை, விருப்பப் பாடுகள் என்பன பொறுத்து பல தன்மைகளைப் பெற்றிருக்கும்.

சுமார் 40, 50 வருடங்களுக்கு முன்னர் வழக்கத்தில் இருந்த கூஜா என்ற குடிநீர் பாதுகாத்து வைத்திருந்த இவ் உபகரணத்தின் கழுத்துப் புறம் சுமார் ஒரு அடி வரை நீண்டிருந்தது. தற்போதய பாவனையில் அதன் கழுத்துப் புறம் மிகக் குறுகியதாக வந்திருப்பதைக் காணலாம்.

மின்சார சாதனங்கள் குறைந்திருந்த அல்லது அருகிக் காணப்பட்ட காலங்களில் கூசாவின் பயன்பாடு மிகப் பிரபலமாக இருந்தது. பொதுவாகக் கழிமண்ணினால் வனையப்பட்டு நெருப்பில் சுட்டு உருவாக்கப்படும் பாத்திரங்கள் வெப்பவலைய நாடுகளில் நாளாந்த பாவனைக்கு உகந்ததாக இருந்தது. குறிப்பாக கூஜாவினுள் ஊற்றி வைக்கப் படும் நீர் குளிர்ச்சியைப் பேணும் என பொதுவாக நம்பப் பட்டதால் அது அம் மக்களிடையே மிகுந்த வரவேற்பைப் பெற்றிருந்தது.

காலப் போக்கில் மின்சாரசாதனங்களின் பாவனை அதிகரிப்பு, தொழில் நுட்ப முன்னேற்றங்கள், மக்களின் வாழ்க்கைத் தர உயர்வு, இத்தகைய சாதனங்களைச் செய்கின்ற கலைஞர்களுக்கு போதிய அங்கீகாரம், பணவரவு, கெளரவம் கிட்டாமை போன்ற பிற காரணங்களால் கூஜாவின் பாவனையும் கூஜாவினைச் செய்வோரின் எண்ணிக்கையும் வெகுவாகக் குறைந்து வருகின்றது.

தற்காலங்களில் filter water bottle water, என்பனவும் கண்ணாடிக் கூஜாக்கள் குவளைகளும் பிளாஸ்டிக்கினால் செய்யப் படும் தண்ணீர் கொள்கலன்களும் கூஜாவின் இடத்தை நிரப்ப, மட்பாண்டத்தினால் செய்யப்பட்ட கூஜா தன் இடத்தை இழந்து வருகிறது.

இந்தியாவில் கூஜா என்ற சொல்லும் அது குறிப்பிடும் பொருளும் வேறானதாகும். அதன் பாவனையும் பயன்பாடும் வேறானது. இலங்கையர்கள் தூக்குச் செம்பு அல்லது பூட்டுச் செம்பு என அழைப்பதையே இந்தியப் பண்பாட்டிற்குரிய மக்கள் கூஜா என அழைக்கின்றனர்.

அவர்களால் குறிப்பிடப்படும் கூஜா என்பது குடிப்பதற்கான நீர், பால் போன்ற திரவ பத்தார்த்தங்களைப் பாதுகாத்து வைக்கும் அதே நேரம் கொண்டு செல்லத்தக்க விதமாகவும் இருக்கும். இது உலோகத்தினால் ஆக்கப் பட்ட பொருளாகும்.

”கூஜா தூக்கி” பாரத மக்களிடையே வழங்கி வரும் சொற்பதம் ஒருவர் தன் சுய இலாபத்திற்காக ஒருவரைத் திருப்தி செய்யும் நோக்கில் தன்னைத் தாழ்த்திக் கொண்டு அவருக்குப் பணிவிடைகள் செய்யும் ஒருவரைக் குறித்து நிற்கிறது.



</doc>
<doc id="167685" url="https://ta.wikipedia.org/wiki?curid=167685" title="புகழேந்தி">
புகழேந்தி

புகழேந்தி என்ற பெயரில் உள்ள கட்டுரைகள்:



</doc>
<doc id="167686" url="https://ta.wikipedia.org/wiki?curid=167686" title="வல்லமை (மின்னிதழ்)">
வல்லமை (மின்னிதழ்)

வல்லமை என்பது ஒரு தமிழ் இணைய இதழ் ஆகும். இவ்விதழ் முனைவர் அண்ணாகண்ணன் அவர்களால் தொடங்கப்பட்டது. இவ்விதழில் இலக்கியம், சமூகம், அரசியல், அறிவியல், பொதுநலம், நுண்கலைகள் ஆகிய தலைப்புகளில் நிகழ்வுகள், கட்டுரைகள், கதைகள், நேர்காணல்கள் ஆகியன இடம்பெறுகின்றன.

உலகளாவிய தமிழர்களின் தேவைகளை முழுமையாக நிறைவுசெய்து, அவர்களின் சிந்தனைகளைக் கூர்மைப்படுத்துவது, தமிழ்த் தரவுகள் அனைத்தையும் கூடிய வரை திரட்டிச் சேமிப்பது ஆகியவை, வல்லமை இணைய இதழின் முதன்மை நோக்கங்கள்.

நடுநிலை ஆய்வு, கருத்துச் சுதந்திரத்தைக் காத்தல், அறிவியல்பூர்வமான அணுகுமுறை, நுட்பியல் பயன்பாடு, இயன்ற வரை கலப்பில்லாத் தமிழ், புதிய முயற்சிகளுக்கு ஊக்கம், பரிசோதனை முயற்சிகளுக்குத் தூண்டுதல், அனுபவங்களை ஆவணப்படுத்துவதில் அக்கறை உள்ளிட்டவை இவ்விதழின் செல்நெறிகள்.

இளம் எழுத்தாளர்களை ஊக்குவிக்கும் பொருட்டு, வல்லமை ஆசிரியர் குழுவினால் தேர்ந்தெடுக்கப்படும் சிறந்த படைப்பாளிகளுக்கு வாரம் தோறும் "வல்லமையாளர் விருது" வழங்கி கௌரவித்து வருகிறது. ஐக்கியா நிறுவனத்துடன் இணைந்து விருது பெற்ற படைப்பாளிகளுக்குப் பரிசுகளையும் வழங்கி வருகிறது.



</doc>
<doc id="167690" url="https://ta.wikipedia.org/wiki?curid=167690" title="இலட்சத்தீவுக் கடல்">
இலட்சத்தீவுக் கடல்

லட்சத்தீவுக் கடல் அல்லது லட்சத்தீவுகள் கடல் ("Laccadive Sea") என்பது இந்தியா (அதன் லட்சத்தீவுகள் உட்பட), மாலத்தீவு, இலங்கை இடையில் அமைந்துள்ள கடல் பகுதி ஆகும். இது கேரளா மாநிலத்தின் மேற்கே அமைந்துள்ளது. இந்தக் கடலில் ஆண்டு முழுவதும் நிலையான நீர் வெப்பநிலை உள்ளது. எனவே இந்த கடல், கடல் உயிரினங்கள் வளம் நிறைந்த பகுதியாகத் திகழ்கிறது. இங்கு அமைந்துள்ள மன்னார் வளைகுடா கடல் பகுதி மட்டும் 3,600 வகை கடல் வாழ் உயிரினங்களுக்கு வாழ்விடமாகத் திகழ்கிறது.

சர்வதேச கடலியல் அமைப்பு பின்வருமாறு லட்சத்தீவுகள் கடல் எல்லையை வரையறுக்கிறது:



</doc>
<doc id="167692" url="https://ta.wikipedia.org/wiki?curid=167692" title="இந்தியன் ஓசன்">
இந்தியன் ஓசன்

இந்தியன் ஓசன் என்பது 1990இல் புது தில்லியில் துவங்கப்பட்ட ஓர் இந்திய ராக் இசைக்குழு. இந்தியாவில் கலப்பு ராக் இசை வகையின் முன்னோடிகளாகக் கருதப்படும் இக்குழு சுஸ்மித் சென், அசீம் சக்ரவர்த்தி, ராஹுல் ராம், அமித் கிலாம் ஆகியோரை உள்ளடக்கியது.


</doc>
<doc id="167707" url="https://ta.wikipedia.org/wiki?curid=167707" title="ஆதிபகவன் (திரைப்படம்)">
ஆதிபகவன் (திரைப்படம்)

அமீரின் ஆதி பகவன், () 2013 ஆம் ஆண்டு, பிப்ரவரி 22 அன்று வெளிவந்த தமிழ்த் திரைப்படம். இதை அமீர் எழுதி, இயக்கியுள்ளார். ஜெயம் ரவி, நீத்து சந்திரா ஆகியோர் முக்கிய வேடங்களில் நடித்துள்ளனர். 

இத்திரைப்படத்திற்கு யுவன் சங்கர் ராஜா இசையமைத்துள்ளார்.


</doc>
<doc id="167711" url="https://ta.wikipedia.org/wiki?curid=167711" title="வணதியன் பட்டணம் சுப்பிரமணிய சுவாமி கோயில்">
வணதியன் பட்டணம் சுப்பிரமணிய சுவாமி கோயில்

சுப்பிரமணிய சுவாமி கோயில் தமிழ்நாட்டின் அரியலூர் மாவட்டத்திலுள்ள வணதியன் பட்டணம் எனும் ஊரில் அமைந்துள்ளது. இந்தக் கோயிலில் மூலவரான சுப்பிரமணியர், வள்ளி, தெய்வானை என இரண்டு துணைவியர்களுடன் திருமணக் கோலத்தில் காட்சி அளிக்கிறார். இக்கோயிலில் ஆண்டுதோறும் பங்குனி மாதத்தில் வரும் பங்குனி உத்திர நாளன்று விழா மிகவும் சிறப்புடன் நடைபெறுகிறது. இவ்விழாவின் போது காவடி எடுத்தல் சிறப்பு நிகழ்வாக இடம் பெறுகிறது.


</doc>
<doc id="167713" url="https://ta.wikipedia.org/wiki?curid=167713" title="பத்தாயம்">
பத்தாயம்

பத்தாயம் அல்லது மரத் தொம்பை என்பது தானியங்களைச் சேமித்து வைக்கும் மரத்தால் செய்யப்பட்ட கொள்கலனாகும்.
இது உயரமான மரப்பெட்டி போன்ற தோற்றம் அளிக்கும். பொதுவாக, இது நான்கடி அகலமும், ஆறடி உயரமும் இருக்கும். பலகை பூவரசு, பலா, மாமரங்களின் துண்டுகளை வெட்டி எடுக்கப்பட்டவை. இவற்றை இணைத்து ஆங்காங்கே, தகடுகளை ஒட்டி, ஆணி அடித்திருப்பார்கள். தானியங்களைப் பெற கீழே சிறு வாயில் ஏணியின் துணையுடன் மேலே ஏறி, தானியங்களைக் கொட்டுவர். 

தமிழ்நாட்டின், கடலூர் மாவட்டப் பகுதியில் காணப்படும் பத்தாயங்களை
பெரும்பாலும் மாம்பலகை, பலாப்பலகையில் செய்யப்பட்டவை ஆகும். இவை சதுரமாகவொ அல்லது செவ்வகமாகவோ இரு வடிவங்களில் 10 முதல் 12 அடிவரை உயரம் கொண்டதாக இருக்கும். இவை தனித்தனி அடுக்குப் பெட்டிகளாச் செய்து ஒன்றன் மீது ஒன்றாக அடுக்கப்பட்டவையாக இருக்கும். இதன் அடுக்குகளை பிரிக்க இயலும் இதற்கான காரணம், இந்த உயரமான பத்தாயத்தின் உச்சிக்குச் சென்று அனைத்து மூட்டைகளையும் அவிழ்த்து நெல்லைக் கொட்டுவது கடினம் என்பதால்.

ஒவ்வொரு அடுக்காக வைத்து எளிதாக நெல்லை நிரப்ப இந்த ஏற்பாடு. இதன் மேலே, மூட ஒரு கதவு இருக்கும். அடிப்பகுதியில் தேவையான அளவு கம்பையோ, கேழ்வரகையோ, நெல்லையோ எடுத்துக்கொள்ள வசதியாக சிறிய ஒரு துளை இருக்கும்.

அதில் நெல் வரகு கம்பு என்று தானிய வகைகளைக் சேமித்து வைப்பார்கள். வயலும் வயல் சார்ந்த ஊர்களில் பத்தாயம் அதிகம் காணப்படும். அதிகளவிலான தானிய விளைச்சல் இருந்தால், அவற்றை விற்ற பின்னர், வீட்டுப் பயன்பாட்டிற்காக, பத்தாயத்தில் சேமித்து வைப்பர். தானியங்களை பூச்சிகள் அண்டாமல் இருக்க, மருந்து செடிகளின் இலைகளைக் கலந்து வைப்பர். தற்காலத்தில், அதிகம் பயன்படாத வீட்டு உபயோகப் பொருட்கள் பத்தாயத்தில் வைக்கப்படுகின்றன.

நெல்லைக் கொட்டுவதற்கும், எடுப்பதற்கும் வசதியாக, வீட்டின் கொல்லைப் புறத்தில் பத்தாயம் அமைப்பர்.
நெற்களஞ்சியமாகிய பத்தாயம், குதிர் என்பதன் வளர்ச்சி. குதிர் வைக்கோல் பிரியால் சுற்றப்பட்டு மண் பூசப்பட்டதாகும். குதிர் வட்டமாக இருக்கும். சங்ககாலத்தில் தமிழர்கள் தானியங்களை குதிரில் கொட்டிவைப்பார்கள். வீட்டின் முன்னே இருந்த முன்றிலும், வீட்டின் உள்ளே இருந்த முற்றத்திலும் குதிர் இருந்தது பற்றி பாடல்கள் உள்ளன.

பத்தாயம் என்ற சொல், பழைய கல்வெட்டுக்களிலோ பனை ஓலை சுவடிகளிலோ இல்லை. 1862 ம் ஆண்டில் வின்சலே என்பவர் வெளியிட்ட அகராதியில் முதன் முதலாக பத்தாயம் இடம் பெற்றிருந்தது. ஆனால் பத்தாயம் சென்னையிலிருந்து கன்னியாகுமரிவரை நிலச்சுவான்தாரர்கள் இல்லங்களில் இடம் பெற்றிருந்தது. அதில் சேமித்து வைத்திருந்த நெல்லை உறவினர்கள், நண்பர்கள் வீட்டு திருமணம் போன்ற விழாக்களுக்கு கொடுத்தார்கள்.


</doc>
<doc id="167726" url="https://ta.wikipedia.org/wiki?curid=167726" title="வெட்சிக்கரந்தை மஞ்சரி">
வெட்சிக்கரந்தை மஞ்சரி

வெட்சிக்கரந்தை மஞ்சரி என்பது தமிழில் சிற்றிலக்கியங்கள் என்றும், வடமொழியில் பிரபந்தங்கள் என்றும் வழங்கும் பாட்டியல் வகைகளுள் ஒன்றாகும்.

மஞ்சரி என்பது பூ மாலையோடு சேர்த்துக் கையில் பிடித்துக்கொள்ளத் தரப்படும் பூச்செண்டு. பாடல்களைச் பூச்செண்டு போல் பாடுவது ‘மஞ்சரி’. 

அரசன் வெட்சிப்பூ சூடிக்கொண்டு மாற்றாரின் ஆனிரைகளைக் கவர்ந்துவர, ஆனிரைகளை இழந்தவர் கவர்ந்தவரின் ஊருக்கே சென்று தம் ஆனிரைகளை மீட்டிவருவதைப் பாடுவது வெட்சிக்கரந்தை மஞ்சரி. . 



</doc>
<doc id="167734" url="https://ta.wikipedia.org/wiki?curid=167734" title="கதிர் ஏற்பளவு">
கதிர் ஏற்பளவு

கதிர் ஏற்பளவு ("absorbed dose" அல்லது "total ionizing dose", TID) என்பது ஒரு பொருள் தன்னில் விழும் கதிர் வீச்சில் எவ்வளவு ஆற்றலை ஏற்றுள்ளது என்பதனைக் குறிக்கும். இது கிரேயில் (gray) அளவிடப்படுகிறது.

கிரே என்பது ஒரு பெரிய அலகாகும். துணை அலகுகளாக


</doc>
<doc id="167738" url="https://ta.wikipedia.org/wiki?curid=167738" title="கிரே (அலகு)">
கிரே (அலகு)

கிரே (Gray) என்பது (குறியீடு: Gy) ஒரு பொருளின் மீது விழும் அல்லது படியும் கதிர் ஏற்பளவைக் குறிக்கும் ஒரு அலகாகும். ஒரு கிலோகிராம் நிறையுடைய ஓர் ஊடகம் தன்மேல் விழும் கதிர்வீச்சிலிருந்து ஒரு ஜூல் ஆற்றலை ஏற்குமாயின் அந்த அளவு ஒரு கிரே எனப்படும். இத்தகு ஆற்றல் அயனியாக்கும் கதிர்வீச்சுகளான எக்சு-கதிர், காமா துகள்கள், அணுக்கரு துகள்கள் ஆகியவற்றுடன் தொடர்புடையது.

1 கிரே = 1ஜூல்/கி.கிராம்

இது கதிர்வீச்சு ஏற்பளவின் அலகாகும். ஒரலகு நிறையில் படியும் ஆற்றலின் அளவை அளக்கிறது. அதே போல் கெர்மா என்பது ஒரலகு நிறையுள்ள பொருள் ஏற்கும் கதிர்வீச்சு, இவை ஒளியணுக்களில் உள்ள ஆற்றல் இலத்திரன்களுக்கு மாற்றம் செய்யப்படுவதால் பெறப்படுகிறது. 

cgs அலகுகளில் கிரே என்பது ராட் என்ற அலகால் அளக்கப்படுகிறது.(0.01 Gy சமமாகும்). இது அமெரிக்காவில் அதிகம் பயன்படுத்தப்படும் அலகாகும். 

இங்கிலாந்து இயற்பியலாளர் லூயி கெரால்டு கிரே பெயரால் அழைக்கப்படுகிறது. உயிர் திசுக்களி்ன் மீது எக்சு-கதிர் மற்றும் ரேடியம் கதிர்வீச்சு மூலம் ஏற்படும் விளைவுகளை முதன்முதலில் கண்டறிந்தார். It was adopted as part of the International System of Units in 1975.

ஒரு கிரே என்பது ஒரலகு நிறையுள்ள பொருள் ஏற்கும் ஒரு அலகு ஆற்றலை உருவாக்கும் அயனியாக்கும் கதிரின் அளவாகும்.

அனைத்துலக அலகு முறையின் படி சூல் / கிலோகிராம் என்ற அலகிற்கு பதிலாக கிரே என்ற அலகு பயன்படுத்தப்படுகிறது. 

கதிர் வீச்சை அளவை அளக்க பல இடங்களில் கிரே அலகு பயன்படுகிறது.

பொருட்களின் மீது படும் கதிர்வீச்சின் அளவைக் கண்டறிய கிரே பயன்படுகிறது. உணவுப் பொருளின் மீது படும் கதிர் வீச்சின் அளவைக் கண்டறியப் பயன்படுகிறது. இந்த அளவுகளை கண்காணிப்பதன் மூலம், பொருளின் மீது கதிர் வீசலால் ஏற்படும் பாதிப்பிலிருந்து காக்க பயன்படுகிறது. 

("kinetic energy released per unit mass") சுருக்கமே கெர்மா என்பதாகும். கதிர் வீசலால் ஏற்படும் அயனியாக்கல் காரணமாக வெளிவிடப்படும் ஆற்றலை அளக்கும் அளவீடாகும். இது கதிர்வீசலின் ஏற்கும் அளவை அளக்காமல், அயனியாக்கும் ஆற்றலின் அளவை அளக்கிறது. 

கதிர் மருத்துவம் மற்றும் கதிர் உயிரியல் ஆகிய துறைகளில் திசுக்கள் ஏற்கும் கதிர்வீச்சின் அளவு முக்கிய பங்காற்றுகிறது. கதிர் வீச்சால் திசுக்களில் படியும் ஆற்றலின் அளவை அளப்பது மிக அவசியமாகிறது.

புற்று நோயின் தன்மை மற்றும் வகையைப் பொறுத்து கதிர் மருத்துவம் பயன்படுத்தப்படுகிறது. தோலில் ஏற்படும் புற்று நோய் கட்டிகளில் 60 முதல் 80 Gy வரையுள்ள கதிர் வீச்சுப் பயன்படுத்தப்படுகிறது. நிணநீர்ச் சுரப்பிப் புற்று நோய்களில் 20 முதல் 40 Gy வரையுள்ள கதிர் வீச்சுப் பயன்படுத்தப்படுகிறது. புற்று நோய் பரவாமல் தடுக்க 45–60 Gy வரையுள்ள கதிர் வீச்சுப் பயன்படுத்தப்படுகிறது. தலை, கழுத்து, மார்பு பகுதிகளில் 1.8–2 Gy வரையுள்ள கதிர் வீச்சுப் பயன்படுத்தப்படுகிறது.

வயிற்று பகுதிகளில் கதிர் உயிரியலில் பயன்படுத்தப்படும் எக்சு கதிரின் சராசாி அளவு 0.7 mGy ஆகும். வரியோட்டவழிக் கணித்த குறுக்குவெட்டு வரைவி 8 mGy வரையுள்ள எக்சு கதிர் வீச்சுப் பயன்படுத்தப்படுகிறது. இடுப்புப் பகுதிகளில் 6 mGy வரையுள்ள கதிர் வீச்சுப் பயன்படுத்தப்படுகிறது.

கதிரியக்க நஞ்சூட்டல்- திசுக்களில் ஏற்படும் விளைவைக் கண்டறிய கிரே அலகு பயன்படுத்தப்படுகிறது. கதிரியக்கத்தால் ஏற்படும் அயனியாக்கலைக் கண்டறியப் பயன்படுத்தப்படுகிறது. 5 கிரே அளவுள்ள கதிரியக்க வீச்சை, மனித உடற்பகுதிகளில் வெளிப்படுத்தும் போது, 14 நாட்களுக்குள் மரணம் நிகழ்கிறது.


</doc>
<doc id="167741" url="https://ta.wikipedia.org/wiki?curid=167741" title="ரோஹிணி (திரைப்படம்)">
ரோஹிணி (திரைப்படம்)

ரோகிணி 1953 ஆம் ஆண்டு வெளிவந்த தமிழ்த் திரைப்படமாகும். மாதுரி தேவியின் மதராஸ் ஆர்ட் புரொடக்சன்சு தயாரிப்பில், கமல் கோஷ் இயக்கத்தில் வெளிவந்த இத்திரைப்படத்தில் எஸ். வி. ரங்கராவ், சகஸ்ரநாமம் மற்றும் பலரும் நடித்திருந்தனர். இத்திரைப்படம் தமிழ், தெலுங்கு மொழிகளில் வெளியானது.


</doc>
<doc id="167742" url="https://ta.wikipedia.org/wiki?curid=167742" title="கத்தோலிக்க திருச்சபையின் மறைக்கல்வி சுருக்கம் (நூல்)">
கத்தோலிக்க திருச்சபையின் மறைக்கல்வி சுருக்கம் (நூல்)

கத்தோலிக்க திருச்சபையின் மறைக்கல்வி சுருக்கம் ("Compendium of the Catechism of the Catholic Church") என்னும் நூல் "கத்தோலிக்க திருச்சபையின் மறைக்கல்விநூல்" என்னும் பெரிய நூலின் சுருக்கமாகவும், அதன் உள்ளடக்கத்தை வினா-விடை வடிவில் தொகுத்துத் தருகின்ற கையேடாகவும் அமைந்துள்ளது.

திருத்தந்தை பதினாறாம் பெனடிக்ட் 2005இல் வெளியிட்ட இந்நூலைத் தமிழக இலத்தீன் ஆயர் பேரவை தமிழில் மொழிபெயர்த்து, 2012ஆம் ஆண்டு, திண்டிவனம் முப்பணி நிலையம் வழியாக வெளியிட்டுள்ளனர்.
கத்தோலிக்க திருச்சபை வழங்குகின்ற போதனையைத் தொகுத்து அளிக்கும் ஏடாக 1992இல் "கத்தோலிக்க திருச்சபையின் மறைக்கல்விநூல்" (க.தி.ம.) வெளியிடப்பட்டது. அந்த ஏட்டில் அடங்கியுள்ள போதனையைத் தொகுத்து, சுருக்கமாக வழங்கவேண்டும் என்னும் நோக்கத்துடன் 2003இல் திருத்தந்தை இரண்டாம் யோவான் பவுல் ஓர் ஆணைக்குழுவை ஏற்படுத்தினார்.

அவ்வமயம் நம்பிக்கைக் கோட்பாட்டுப் பேராயத்தின் தலைவராக இருந்த கர்தினால் யோசேப்பு ராட்சிங்கர் (தற்போது திருத்தந்தை பதினாறாம் பெனடிக்ட்) க.தி.ம. சுருக்க ஏட்டின் உள்ளடக்கம், அமைப்பு ஆகியவற்றை மேற்பார்வையிடும் சிறப்புக் குழுவுக்குத் தலைமை வகித்தார். இரண்டு ஆண்டு உழைப்புக்குப் பின் அந்த ஏடு வெளியிடப்பட்டது.

மக்கள் கத்தோலிக்க திருச்சபையின் போதனையை ஆழமாக அறிந்திடவும், அதைப் பயிற்றுவிப்பதில் ஆர்வம் கொண்டிடவும் இந்நூல் உதவும் என்று இந்நூலை வெளியிட்ட திருத்தந்தை பதினாறாம் பெனடிக்ட் கூறியுள்ளார். இந்நூலை அறிமுகம் செய்து அவர் 2005, சூன் 28இல் வெளியிட்ட அறிக்கையில் அவர் கீழ்வருமாறு கூறுகிறார்:
இப்போது அனைத்துலகத் திருச்சபைக்கும் நான் வழங்கும் இச்சுருக்கப் பதிப்பு 'கத்தோலிக்க திருச்சபையின் மறைக்கல்வி' என்னும் நூலின் நம்பகமான, உண்மையான சுருக்கமாகும். இது திருச்சபையுடைய நம்பிக்கையின் இன்றியமையாத, அடிப்படையான எல்லாக் கூறுகளையும் சுருக்கமாக உள்ளடக்கியது. இவ்வாறு இது, நம்பிக்கை கொண்டோரும், நம்பிக்கை கொள்ளாதோரும் ஒரே வகையில் திருச்சபையினுடைய நம்பிக்கையை முழுமையாக அறிந்து கொள்ளும் கையேடாகவும், வழித்துணையாகவும் அமைகிறது. இச்சுருக்கப் பதிப்பு அதன் அமைப்பு, உள்ளடக்கம், மொழி ஆகியவற்றில் 'கத்தோலிக்க திருச்சபையின் மறைக்கல்விநூலை' உண்மையாகவே பிரதிபலிக்கிறது. ஆகவே கத்தோலிக்க திருச்சபையின் மறைக்கல்வியை இன்னும் விரிவாக அறியவும், ஆழமாகப் புரிந்துகொள்ளவும் இது உதவி புரியும்.
கையேடு வடிவில் அமைந்த இச்சுருக்க நூலின் அமைப்பு, அதன் முதல் நூலாகிய "கத்தோலிக்க திருச்சபையின் மறைக்கல்விநூல்" என்னும் பெரிய நூலின்படியே உள்ளது. மூல நூலில் உள்ள பிரிவுகள் இக்கையேட்டிலும் உள்ளன.

ஆயினும் கையேடு வினா-விடை வடிவில் அமைக்கப்பட்டுள்ளது. ஒவ்வொரு விடைப் பகுதியின் ஓரத்திலும் மூல நூலின் பகுதி எண்கள் தரப்பட்டுள்ளன. இவ்வாறு, விரிவான விளக்கம் அறிய விரும்புவோர் மூல நூலைப் பார்த்துக்கொள்ள வழியாகிறது.
இக்கையேடு வினா-விடை முறையில் அமைந்திருப்பதால், மறைக்கல்வி வகுப்பில் பயன்படுத்துவது எளிதாகிறது. நூல் முழுவதிலும் 598 வினாக்களும் அவற்றிற்கான விடைகளும் தரப்பட்டுள்ளன.

மூல நூலில் உள்ளதுபோலவே, இக்கையேட்டிலும் நான்கு பெரும் பிரிவுகள் உள்ளன. அவை:


இக்கையேட்டில் உள்ள ஒரு சிறப்புக் கூறு அதில் அடங்கியுள்ள இணைப்புகளும் தொகுப்பு அட்டவணையும் ஆகும்.

இரு இணைப்புகள் தரப்பட்டுள்ளன. "பொதுச் செபங்கள்" என்னும் முதல் இணைப்பில் கத்தோலிக்க மக்கள் நடுவே பொதுவாக வழக்கத்தில் உள்ள இறைவேண்டல்கள் தரப்பட்டுள்ளன. இரண்டாம் இணைப்பில் "கத்தோலிக்க நம்பிக்கையின் வாய்பாடுகள்" வழங்கப்படுகின்றன. எடுத்துக்காட்டாக, 

போன்றவற்றைக் குறிப்பிடலாம்.

அகரவரிசையில் அமைந்த தொகுப்பு அட்டவணை மிக்க பயனுள்ளதாக அமைக்கப்பட்டுள்ளது. நூலில் உள்ள 598 வினா-விடைகள் தொடர்பான முக்கிய சொற்கள் இந்த அட்டவணையில் உள்ளதால், அவை வருகின்ற வினா-விடைப் பகுதியை எளிதாகக் கண்டுகொள்ள முடிகிறது.

இந்த ஏட்டில் தரப்படுகின்ற விடைகளுக்கு அடிப்படையான விவிலியக் குறிப்புகள் பல உள்ளன.

அதுபோலவே, பல இடங்களில் திருச்சபைத் தந்தையர் நூல்களிலிருந்து எடுக்கப்பட்ட சிறு பகுதிகள் மேற்கோள்களாகத் தரப்பட்டுள்ளன. இவ்வாறு, கத்தோலிக்க திருச்சபை வழங்கும் போதனை விவிலியத்திலும் திருச்சபை மரபிலும் ஊன்றியிருப்பது தெளிவாக்கப்பட்டுள்ளது.

இக்கையேட்டின் இன்னொரு சிறப்புக் கூறு, அதில் அடங்கியுள்ள படங்கள் ஆகும். இப்படங்கள் மேலைத் திருச்சபை மற்றும் கீழைத் திருச்சபை மரபுகளிலிருந்து பெறப்பட்டுள்ளன.



</doc>
<doc id="167745" url="https://ta.wikipedia.org/wiki?curid=167745" title="பீனிக்ஸ்">
பீனிக்ஸ்

பீனிக்ஸ் ("phoenix") என்ற பெயரில் உள்ள கட்டுரைகள்:



</doc>
<doc id="167747" url="https://ta.wikipedia.org/wiki?curid=167747" title="கே. எஸ். ஆர். தாஸ்">
கே. எஸ். ஆர். தாஸ்

கே. எஸ். ஆர். தாஸ் ("K. S. R. Das" , 5 சனவரி 1936 – 8 சூன் 2012) பிரபல தெலுங்குத் திரைப்பட இயக்குனர். இவர் 1970 - 1980 வரையிலான காலகட்டத்தில் தென்னிந்திய சினிமா உலகம் முழுவதும் உச்சரிக்கப்பட்டவர். ஜேம்ஸ்பாண்ட் பட பாணியில் சண்டைப் படங்களை எடுப்பதில் வல்லவர். 99 படங்களை இயக்கியவர். இவர் திரையரங்குகளில் சாதாரண நுழைவுச் சீட்டுத் தருபவராக இருந்து இயக்குனாராக உயர்ந்தவர். இயக்குனர் காந்தாராவுடன் பல ஆண்டுகாலம் பணியாற்றி சினிமாத் திறமையை வளர்த்துக் கொண்டவர். புராணப்படங்களின் பக்கமே கவனம் கொண்டிருந்த தெலுங்குத் திரையுலகை வர்த்தகரீதியாகக் கொண்டு வந்தவர். 1966இல் `லொகுட்டு பெருமுள்ளுகேர்னுகா` என்ற படத்தின் மூலம் திரையுலகில் உலகினுள் நுழைந்தவர்.

1969இல் அப்போதைய தெலுங்கு சூப்பர் ஸ்டார் கிருஷ்ணா நடிக்க, இவர் இயக்கிய "தக்கரி தொங்கா சக்கரி சுங்கா" என்ற படம் இவருக்கு ஒரு திருப்புமுனையாக அமைந்தது. வர்த்தகரீதியான, சண்டைப் படமான இது பெரும்பாலான இந்திய மொழிகளில் மொழிமாற்றம் செய்யப்பட்டு நிறைந்த பணவசூலைக் கொடுத்தது. 
இவர் முன்னணி தெலுங்கு நடிகரான கிருஷ்ணாவை வைத்து முப்பது தெலுங்குப் படங்களை இயக்கியுள்ளார். மோகன்பாபு நடித்து இவர் இயக்கிய 'மோச தாலு' என்ற தெலுங்குப்படம் ஆங்கிலத்தில் மறு ஆக்கம் செய்யப் பட்டது.



</doc>
<doc id="167748" url="https://ta.wikipedia.org/wiki?curid=167748" title="மகாபுராணம்">
மகாபுராணம்

மகாபுராணம் என்பது சமணர்களின் வேதமாகிய ‘பரமாகமம்’ என்பதற்கு வழங்கும் மற்றொரு பெயர். இந்த நூல் வடமொழியில் உள்ளது. இது நான்கு பிரிவுகளைக் கொண்டது. பிரதமானுயோகம் இதன் முதல் பிரிவு. இது 250 ஆயிரங்கோடி சுலோகங்களைக் கொண்டது என்பர். 

சமண புராணத் தலைவர்கள் 63 பேர். வேதப் பகுதியும் விருசபதேவர் வரலாறும் முதல் பகுதியில் சொல்லப்பட்டுள்ளன.

கவி பரமேசுவரர் என்பவரும் அவருடைய மாணாக்கர் குணபத்திரர் என்பவரும் மகாபுராண சங்கிரகம் பாடிமுடித்தனர். இது இரண்டு பிரிவுகளாக உள்ளது. முதல் பிரிவு பூர்வபுராணம். ‘விருசபர் பரத சக்கரவர்த்தி’ வரலாறு இதில் கூறப்பட்டுள்ளது. இரண்டாம் பிரிவு உத்தர புராணம். இதில் ஏனைய 61 பேர் வரலாறு கூறப்பட்டுள்ளது.

இது 9 ஆம் நூற்றாண்டில் தோன்றிய நூல்.

இந்த நூல் பெரிதாகையால் இதில் 'கயிறு சாத்தி'ப் பலன் அறியும் பழக்கம் சமணர்களிடம் இருந்தது. 


</doc>
<doc id="167749" url="https://ta.wikipedia.org/wiki?curid=167749" title="வி. சிவகுமார்">
வி. சிவகுமார்

வி. சிவகுமார் என அழைக்கப்படும் சிவகுமார் வரதராஜண் (பிறப்பு: 1970) மலேசியாவின் ஜனநாயக செயல் கட்சியின் பேராக் பத்து காஜாவின் 13வது பாராளுமன்ற உறுப்பினர் மற்றும் பேராக் மாநில முன்னாள் சபா நாயகர் ஆவார்.

சிவகுமார் 1970ஆம் ஆண்டு பிறந்தவர். நீதித் தத்துவத் துறை இளங்கலையிலும், வணிக நிர்வாகத் துறை முதுகலையிலும் உயர்க் கல்வியை முடித்த பிறகு, 1997ஆம் ஆண்டு அரசியலில் காலடி எடுத்து வைத்தார். ஈப்போ பாராட் நாடாளுமன்ற உறுப்பினர் எம். குலசேகரனிடம் அரசியல் செயலாளராகச் பணிபுரிந்தார். பின்னர், 2008ஆம் ஆண்டு மலேசியப் பொதுத் தேர்தலில் பேராக் மாநிலத்தின் துரோனோ சட்டமன்றத் தொகுதியில், லீ கிம் சோய் என்பவரை எதிர்த்துப் போட்டியிட்டு 2,571 வாக்குகள் பெரும்பான்மையில் வெற்றி பெற்றார்.

2008ஆம் ஆண்டு பொதுத் தேர்தலுக்குப் பின், பேராக் மாநிலத்தை ஆட்சி செய்து வந்த பாக்காத்தான் ராக்யாட் இவரை சபா நாயகராக்கியாது. மலேசிய அரசியல் வரலாற்றில் தமிழர் ஒருவர் மலேசிய மாநிலத் சபா நாயகர் பதவி வகிப்பது இதுவே முதல் முறையாகும்.

அதனை ஒரு கட்சித் தாவல் என்று அரசியல் ஆய்வாளர்கள் கருதுகின்றனர். இந்த நிகழ்ச்சியினால், பேராக் சட்டமன்றத்தில் மக்கள் கூட்டணி, பெரும்பான்மையை இழந்தது. பேராக் அரசியல் சாசன நெருக்கடி 2009க்கு மூலகாரணமாகவும் அமைந்தது. அதன் தொடர்ச்சியாக, அரச சபாநாயகர் வி. சிவகுமாரும் பதவியைப் பறி கொடுக்க வேண்டி வந்தது.

இருப்பினும், 2009 பிப்ரவரி மாதம் 27ஆம் தேதி, சபாநாயகர் தகுதியில் இருக்கும் நிலையில், பேராக் மாநிலச் சட்டசபையின் அவசரக் கூட்டத்திற்கு வி. சிவகுமார் அழைப்பு விடுத்தார். இரு தீர்மானங்கள் நிறைவேற்றப்பட வேண்டும் என்றும் அவர் அந்த அழைப்பில் கோடி காட்டினார். 

அவர் கொண்டு வந்த தீர்மானங்களில், முதல் தீர்மானம்: பேராக் முதலமைச்சர் முகமட் நிஜார் ஜமாலுடின் என்பவர்தான் சட்டபூர்வமான அரசு அதிகாரி என்பதாகும். 

அடுத்து, பேராக் சட்டமன்றத்தைக் கலைத்துவிட்டு புதிதாக ஒரு தேர்தலை நடத்தி ஒரு புதிய அரசாங்கத்தை உருவாக்குவதற்கு வகை செய்ய வேண்டும் என்பது, அவருடைய இரண்டாவது தீர்மானம் ஆகும். சபாநாயகர் வி. சிவகுமாரின் சட்டசபை அவசரக் கூட்ட அழைப்பை பேராக் மாநில சட்ட அறிவுரைஞர் அகமட் கமால் முகமட் ஷாகிட் நிராகரித்தார். 

மாநிலத்தின் அரச ஆளுநரின் அனுமதி இல்லாமல் சட்டசபை அவசரக் கூட்ட அழைப்பை விடுக்க முடியாது என்று காரணம் காட்டினார். அதாவது பேராக் மாநில சுல்தானின் அனுமதி இல்லாமல் சட்டசபை அவசரக் கூட்டத்தை நடத்த முடியாது என்று சட்ட நுணுக்கங்கள் அடையாளம் காட்டப்பட்டன. 

அதற்கு சிவகுமாரின் வழக்கறிஞர் அகஸ்டின் அந்தோனி மறுப்பு தெரிவித்தார். ஒரு சட்டசபையின் கூட்டம் ஒத்தி வைக்கப்பட்டுள்ளது. சட்டசபை கலைக்கப்படவில்லை. அதனால், சிவகுமாரின் சட்டசபை அவசரக் கூட்ட அழைப்பு செல்லத்தக்கது. அந்த அழைப்பிற்கு மாநில சுல்தானின் அனுமதி தேவை இல்லை என்று வாதாடினார்.

சட்டசபை அவசரக் கூட்டம் நடைபெறுவதற்கு முன்னால், 2009 மார்ச் 2ஆம் தேதி மற்றொரு திருப்பு நிகழ்ச்சி நடைபெற்றது. சட்டசபையின் கட்டிட வேலிக் கதவுகளுக்குப் பூட்டுகளைப் போட்டு பூட்டுமாறு பேராக் மாநிலச் செயலகம் கட்டளை பிறப்பித்தது. 

அதே தினம் சிவகுமார் மற்றோர் அறிவிப்பைச் செய்தார். சட்டசபைச் செயலாளரைத் தான் பதவியில் இருந்து அகற்றுவதாகவும், மாநிலச் சட்டசபையின் அவசரக் கூட்டம் திட்டமிட்டபடி 2009 மார்ச் 3ஆம் தேதி நடைபெறும் என்று அறிவித்தார். 

சபாநாயகர் சிவகுமாரின் ஆணையின்படி 2009 மார்ச் 3ஆம் தேதி சட்டசபை அவசரக் கூட்டத்தை நடத்துவதற்கு ஏற்பாடுகள் செய்யப்பட்டன. சட்டமன்ற உறுப்பினர்களும் கட்டிட வளாகத்திற்குள் வந்து சேர்ந்தனர். 

இந்தக் கட்டத்தில், சட்டசபைக் கட்டிட வளாகத்தில் நூற்றுக்கணக்கான காவல்துறையினர் குவிக்கப்பட்டனர். மக்கள் கூட்டணியின் சட்டமன்ற உறுப்பினர்கள், கட்டிடத்திற்குள் நுழைவதில் இருந்து தடுக்கப்பட்டனர்.

சட்டசபை வளாகத்தில், வாகனங்கள் நிறுத்தும் இடத்தில் ஒரு பெரிய மரம் இருந்தது. அந்த மரத்தின் அடியில் அவசர சட்டசபைக் கூட்டம் நடைபெறும் என்று சிவகுமார் உடனடியாக அறிவித்தார். சபாநாயகரின் முழு ஆடை அணிகலன்களுடன் இருந்த சிவகுமார், மரத்தின் அடியிலேயே சட்டசபைக் கூட்டத்தையும் நடத்தினார். 

அதைப் பார்ப்பதற்கு பொதுமக்கள் ஆயிரக் கணக்கில் கூடி நின்றனர். கலைந்து போகுமாறு பொதுமக்களைப் போலீஸார் வன்மைத் தொனியில் கேட்டுக் கொண்டனர். இருப்பினும் பொதுமக்கள் கலையவில்லை.

மரத்தின் கீழ் நடைபெற்ற அந்த அவசர சட்டமன்றக் கூட்டத்தில், 27க்கு 0 எனும் வாக்குப் பெரும்பான்மையில், மூன்று தீர்மானங்கள் நிறைவேற்றப்பட்டன. 


மரத்தின் கீழ் சிவகுமார் நடத்திய சட்டசபை அவசரக் கூட்டத்திற்கு எதிராக பாரிசான் நேசனல் ஒரு பகிரங்கக் கண்டனம் தெரிவித்தது. அந்தக் கூட்டத்தில் தங்களின் சட்டமன்ற உறுப்பினர்கள் எவரும் கலந்து கொள்ளவில்லை என்றும் அறிவித்தது.

இதற்கிடையில், மக்கள் கூட்டணியின் முதலமைச்சராக இருந்த முகமட் நிஜார் ஜமாலுடின், பேராக் மாநிலச் சட்டசபையைக் கலைத்து விடுமாறு பேராக் மாநில சுல்தான் ராஜா அஸ்லான் ஷா அவர்களுக்கு ஒரு கடிதம் எழுதினார். ஆனால், அந்த வேண்டுகோள் நிறைவேற்றப்படவில்லை.

பேராக் மாநிலச் சட்டமன்ற வளாகத்தில், வாகனங்கள் நிறுத்தும் இடத்தில் இருந்த அந்த மரத்திற்கு ‘மக்களாட்சி மரம்’ என்று பெயர் சூட்டப்பட்டுள்ளது. இப்போது அந்த மரத்தின் கீழ் ஒரு நினைவுப் பலகையும் வைக்கப்பட்டுள்ளது.


</doc>
<doc id="167750" url="https://ta.wikipedia.org/wiki?curid=167750" title="ஸ்ரீபுராணம்">
ஸ்ரீபுராணம்

ஸ்ரீபுராணம் 15 ஆம் நூற்றாண்டில் தோன்றிய சைன மத நூல். இந்நூல் ஜினசேனாசாரியார், குணபத்திராசாரியார் ஆகியோரின் மகாபுராணம் என்னும் நூலின் தமிழ் மொழிபெயர்ப்பு. மணிப்பிரவாள நடையில் அமைந்துள்ள நூல். இதன் ஆசிரியர் குணபத்திரர் என்பவர். இவர் விழுப்புரம் மாவட்த்திலுள்ள பெருமண்டூர் சிற்றூரை சேர்ந்தவர் என்றும் , சரவணபெலகுளா சென்று அங்கிருந்த பேராசிரியர் ஒருவரிடம் கல்வி பயின்று இந்த நூலைச் செய்தார் எனவும் கூறுகின்றனர். 

வடமொழி மூலத்தில் உள்ள வருணனைகள் விலக்கப்பட்டுச் செய்திகள் மட்டுமே இந்த நூலில் கூறப்படுகின்றன. இந்த நூல் பூர்வ-பக்கம், உத்தர-பக்கம் என இரு பிரிவுகளாக அமைந்துள்ளது. சைனர் இயற்றிய ஏலாதி, அறநெறிச்சாரம் போன்ற பண்டைய நூல்களுக்கு நுண்பொருள் காண இந்த நூல் உதவுகிறது. சைன சமயக் கற்பகம் போல இந்த நூல் திகழ்கிறது. 

சைனத்தைப் போதித்தவர்களாக கருதப்படுபவர்கள் 24 தீர்த்தங்கரர் ஆவார்கள். அவர்கள் விருஷபநாதர், அஜிதநாதர், சம்பவநாதர், அபிநந்தர், சுமதிநாதர், பத்மபிரபர், சுபார்சுவர், சந்திரப்பிரபர், புஷ்பதந்தர், சீதளர், சிரேயாம்சர், வாசுபூஜ்யர், விமலர், அனந்தநாதர், தர்மநாதர், சாந்திநாதர், குந்துநாதர், அரநாதர், மல்லிநாதர், முனீசுவிரதர், நமிநாதர், நேமிநாதர், பார்சுவநாதர், வர்த்தமான மகாவீரர். இவர்களுடன் 12 சக்கரவர்த்திகள் உட்பட உயர்ந்த 63 மாமனிதர்களைப்பற்றிய வாழ்க்கை வரலாற்றை இந்நூல் விவரிக்கிறது. சைனத் தத்துவங்கள,கொள்கைகள், வழிபாட்டு முறைகள், ஒழுக்க முறைகள், அறநெறிகள் ஆகியவற்றை ஸ்ரீபுராணம் கொண்டுள்ளது. அனைத்து தீர்த்தரங்கரர்களும் அரச குடும்பத்தில் பிறந்தவர்கள். பின் துறவு ஏற்றவர்கள். தீர்த்தரங்கர்களின் முற்பிறவிகள் முதல் அவர்களின் முக்திவரை நிகழ்ந்தவற்றை விவரிக்கிறது. மேலும் இராமாயணம், மகாபாரதம், பாகவதம், முதலிய புராணக்கதைகளும் பரசுராமர், மகாபலி, சிபிச்சக்கரவர்த்தி போன்றோரின் வரலாற்றுச் செய்திகளும் பல கிளைக்கதைகளாக இதிலுள்ளன. சீவகசிந்தாமணி, மேருமந்திரபுராணம், சூளாமணி ஆகிய நூல்களில் உள்ள செய்திகளும் உள்ளன.

இதன் சிறப்பை உணர்ந்த திரு.வெங்கடராஜுலு ரெட்டியார் என்பவர் முயற்சி எடுக்க, 1943இல் சென்னைப் பல்கலைக்கழகம் மூலம் மேல்சித்தாமூர் சைன மடத்தில் ஸ்ரீபுராணம் வெளியிடப்பட்டது. இரண்டாம் பதிப்பு 1946இல் வெளியானது. பிறகு இந்நூலை நல்ல தமிழ் நடையில் பேராசிரியர் ஜெ. ஸ்ரீசந்திரன் 1977இல் எழுதி வர்த்தமானன் பதிப்பகம் மூலம் வெளியிட்டார்.



</doc>
<doc id="167751" url="https://ta.wikipedia.org/wiki?curid=167751" title="மாமண்டூர்">
மாமண்டூர்

மாமண்டூர் தமிழ் நாட்டின் திருவண்ணாமலை மாவட்டம், செய்யார் வட்டத்தில் உள்ள ஊர். காஞ்சிபுரம் – வந்தவாசி சாலையில் நரசமங்கலம் என்னும் ஊரில் மாண்டூர் செல்லும் கைகாட்டி உள்ளது. உத்தரவாலீசுரம் என்னும் பெருமாள் கோயில் இங்கு உள்ளது. இங்கு பல்லவர் காலக் குடைவரைக் கோயில்கள் உள்ளன. இது ஒரு சுற்றுலாத் தலம். ஸ்ரீபுராணம் என்னும் சமண நூலை இயற்றிய ஆசிரியர் இந்த ஊரில் பிறந்தவர்.



</doc>
<doc id="167756" url="https://ta.wikipedia.org/wiki?curid=167756" title="சரவணபெலகுளா">
சரவணபெலகுளா

சரவணபெலகுளா என்னும் கன்னடச் சொல்லின் தமிழ் வடிவம் 'சரவண வெள்ளைக்குளம்'. சரவணபெலகுளா என்னும் ஊர் பெங்களூரிலிருந்து 158 கிலோமீட்டர் தொலைவில், ஹாசன் மாவட்டத்தில், சந்திரராயன் பட்டினம் என்ற நகருக்கு அருகில் உள்ளது. கி.பி. 978-993 ஆண்டினதாகக் கொள்ளப்படும் கொம்மதேசுவர பாகுபலி எனும் சமண முனியான கோமதீஸ்வர் சிலை 57 அடி உயரம் கொண்டதாக இங்கு உள்ளது. மேலைக் கங்க மன்னரின் அமைச்சரான சந்திரராயன் என்பவரால் பத்தாம் நூற்றாண்டில் இந்தச் சிலை அமைக்கப்பட்டது.
இக்காலத்தில் கொஞ்சம் நீருடன் தோன்றும் வெள்ளைக்குளம்



</doc>
<doc id="167763" url="https://ta.wikipedia.org/wiki?curid=167763" title="திருக்கலம்பகம்">
திருக்கலம்பகம்



</doc>
<doc id="167764" url="https://ta.wikipedia.org/wiki?curid=167764" title="திருக்கலம்பகம் (சமணநூல்)">
திருக்கலம்பகம் (சமணநூல்)

திருக்கலம்பகம் என்னும் நூல் ஸ்ரீபுராணம் போலவே ‘திரு’ என்னும் சிறப்பு அடைமொழி பெற்ற நூலாகும். இரண்டும் வாமன முனிவர் என்பவரால் எழுதப்பட்டவை. இவை சமணமத நெறிகளைக் கூறும் நூல்கள். இந்தக் கலம்பகம் அந்தாதித் தொடையால் அமைந்த நூல். நூலின் காலம் 14 ஆம் நூற்றாண்டின் இறுதியும், 15 ஆம் நூற்றாண்டின் தொடக்கமும் ஆகும். 

மு. அருணாசலம், தமிழ் இலக்கிய வரலாறு, பதினான்காம் நூற்றாண்டு, பதிப்பு 2005


</doc>
<doc id="167765" url="https://ta.wikipedia.org/wiki?curid=167765" title="பாகுபலி">
பாகுபலி

பாகுபலி (ஆங்கிலம்:) அல்லது கோமதீஸ்வரர் என அறியப்படும் இவர் சமணர்களால் போற்றப்படும் அருகதர் ஆவார். 

கர்நாடகத்தில் இவரது சிலை உள்ள இடத்திற்கு மைசூர்-ஹாசன் கிழக்காக 50 மீட்டர் பயணிக்கவேண்டும். பெங்களூரிலிருந்து சுமார் 160 கிமீ தொலைவில் இவ்விடம் உள்ளது. இந்திரகிரி மலையில் உள்ள சரவணபெலகோலா கோமதீஸ்வரர் கி.பி.978-993இல் அமைக்கப்பட்டுள்ளது. இந்த சிலைக்கு கீழே அருகில் பெலகோலா என்ற பெரிய வெள்ளைக்குளம் உள்ளது. 

சமணர்களால் போற்றப்படும் 24 தீர்த்தங்கரர்களுள் முதலாமவரான ரிசபதேவருக்கு நூறு புதல்வர்கள், முதலாமவர் பரதன், இரண்டாவது மகன் பாகுபலி. 

பரதனுக்கு முடிசூட்டு விழா நடக்க, பாகுபாலி வெகுண்டு சகோதரன் பரதனோடு போரிட்டு வெற்றி வாகை சூடுகிறான். போரில் தோற்ற தமையனின் வாடிய முகம் கண்டு, பகுபாலி துறவறம் மேற்கொண்டதாக புராணங்கள் கூறுகின்றன.

பாகுபலி மன்னராக இருந்த பின்னர் துறவறம் பூண்டு தெய்வ நிலையை அடைந்ததாக கோவிலின் வரலாறு கூறுகிறது.

"செயின்" சமுதாயத்தினரால் போற்றப்படும் 24 தீர்த்தங்கரர்களுள் முதலாமவர் "அயோத்திய ராச விசுபநாதர்". இவர் "ஆதிநாதர்" எனவும் அழைக்கப்படுகிறார். இவருக்கு இரண்டு மனைவிகள். மூத்த மனைவி பெயர் யசஸ்வதி மிர்சி. இவரது பூர்விகம் கர்நாடக மாநிலம், பெலகாவி மாவட்டம், தேடபாலா என்னும் கிராமம் ஆகும்.

இவருக்கு 99 மகன்கள், ஒரு மகள் என மொத்தம் 100 பிள்ளைகள் உள்ளனர். மூத்த மகன் "பரதன்" மற்றும் இரண்டாவது மகன் "பாகுபலி" ஆவார். ஆதிநாதர் தனது மூத்த மகன் பரதனுக்கு அயோத்தி சாம்ராச்சியத்தையும், பாகுபலிக்கு பவுத்தனபுரா (இன்றைய ஹாசன் மாவட்டம்) சாம்ராச்சியத்தையும் கொடுக்கிறார். அதுபோல மீதமுள்ள 98 பிள்ளைகளுக்கும் சாம்ராச்சியத்தை பிரித்து கொடுத்த பின்னர் ஆதிநாதர் துறவறம் பூண்டு விந்தியகிரி மலையில் தவம் செய்து வருகிறார்.

பின்னர் மாபெரும் சாம்ராச்சியத்தை உருவாக்கி சக்கரவர்த்தியாக ஆசைப்படும் பரதன் பல்வேறு நாடுகளுடன் போரிட்டு வெற்றிவாகை சூடுகிறார். அனைத்து நாடுகளையும் கைப்பற்றிவிட்டதாக கருதி பரதன் பெருமையுடன் அயோத்தி நகருக்குள் நுழையும் போது, அவர் கையில் வைத்திருந்த அபூர்வ சக்தி படைத்த சக்ராயுதம் சுழலாமல் நின்று விடுகிறது.

அதற்கான காரணத்தை பரதன் ஆராய்கிறார். அப்போது தனது தம்பி பாகுபலி ஆளும் பவுத்தனபுரா சாம்ராச்சியத்தை பரதன் கைப்பற்றாதது நினைவுக்கு வருகிறது. இதனால் பவுத்தனபுராவை தன்னிடம் கொடுத்துவிடும் படி கூறி தூதுவன் ஒருவனை பாகுபலியிடம் அனுப்புகிறார். ஆனால் பாகுபலி தனது சாம்ராச்சியத்தை கொடுக்க மறுத்து விடுகிறார். பின்பு சகோதரர்களுக்கிடையே போர் நடைபெறுகிறது. இதில் பாகுபலி வெற்றிவாகை சூடுகிறார். ஆனால் பாகுபலிக்கு இந்த வெற்றி மகிழ்ச்சியைத் தரவில்லை. சொத்துக்காக அண்ணனோடு போர் புரிந்து விட்டோமே என எண்ணி மனம் வருந்துகிறார். இதனால் உலக வாழ்க்கையில் வெறுப்பு கொள்ளும் அவர் சொத்து, சொந்த பந்தங்கள் ஆகியவற்றை உதறிவிட்டு துறவறம் பூண்டு தனது தந்தை ஆதிநாதர் தியானம் செய்து கொண்டிருந்த விந்தியகிரி மலைக்கு சென்று தன் தந்தையிடம் நடந்ததைக் கூறிகிறார். பின்பு தந்தையிடம் பாகுபலி தீட்சிதை பெற்று நிர்வாண நிலையில் நின்ற கோணத்தில் தியானம் மேற்கொள்கிறார்.

பாகுபலி சுமார் ஒரு ஆண்டு நீர் பருகாமல், உணவு உண்ணாமல் தவம் மேற்கொண்டார். இதுபற்றி அறிந்த பரதன், தனது தம்பியைப் பார்க்க விந்தியகிரி மலைக்கு வருகிறார். அங்கு தனது தம்பி பாகுபலியிடம் தன்னை மன்னித்துவிடும் படி கூறுகிறார். பின்பு பவுத்தனபுரா சாம்ராச்சியத்திற்கு வந்து ஆளும்படி கூறுகிறார்.

இதனால் தனது மனதில் இருந்த வலி நீங்கியதாக கூறி பாகுபலி இறுதியில் தெய்வநிலை அடைந்தார் என்று சமணர்களின் ஆதிபுராணம் கூறுகிறது.

சரவணபெலகுளா எனும் ஊரில் பாகுபலிக்கு வழிபாட்டுத்தலம் அமைக்கப்பட்டுள்ளது, அங்குள்ள ஒற்றைக் கல்லால் ஆன கோமதீஸ்வரர் சிலைக்கு, 12 ஆண்டுகளுக்கு ஒருமுறை மகா மஸ்தகாபிஷேக திருவிழாவில் அபிஷேகம் செய்யப்படுகிறது. 

கடைசியாக 2012 ஜனவரி-பிப்ரவரியில் இத்திருவிழா நடைபெற்றுள்ளது. இனி அடுத்து 2025இல் நடக்கவுள்ளது. 




</doc>
<doc id="167772" url="https://ta.wikipedia.org/wiki?curid=167772" title="கிள்ளி">
கிள்ளி

கிள்ளி என்பது சங்ககாலச் சோழர்களின் பெயர்களில் ஒன்று.



</doc>
<doc id="167773" url="https://ta.wikipedia.org/wiki?curid=167773" title="வளவன்">
வளவன்

வளவன் அல்லது வளத்தான் என்பது சோழர்களின் பெயர்களில் ஒன்று.



</doc>
<doc id="167775" url="https://ta.wikipedia.org/wiki?curid=167775" title="எம். எஸ். உதயமூர்த்தி">
எம். எஸ். உதயமூர்த்தி

எம். எஸ். உதயமூர்த்தி என்னும் மயிலாடுதுறை சி. உதயமூர்த்தி (85 அகவைகள், இறப்பு: சனவரி 21, 2013) தமிழக எழுத்தாளரும், தொழிலதிபரும், மக்கள் சக்தி இயக்கம் என்ற அமைப்பின் நிறுவனரும் ஆவார். ‘பிரச்சனைகளுக்குத் தீர்வு காண்பது எப்படி?’, ‘உயர்மனிதனை உருவாக்கும் சிந்தனைகள்’, ‘எண்ணங்கள்’, ‘நீதான் தம்பி முதலமைச்சர்’ உட்படப் பல நூல்களை எழுதியவர். 25 ஆண்டுகள் அமெரிக்காவில் பணியாற்றிய பின், இந்தியாவுக்குத் திரும்பி மக்கள் பணியாற்றியவர். இவர் எழுதிய ""என்னைச் செதுக்கிய எண்ணங்கள்"" எனும் நூல் தமிழ் வளர்ச்சித் துறையின் 1999 ஆம் ஆண்டுக்கான சிறந்த நூல்களில் தமிழ்க்கலைகள், கட்டுரை, வாழ்க்கை வரலாறு, சுயசரிதை, பயண நூல்கள் வகைப்பாட்டில் மூன்றாம் பரிசு பெற்றிருக்கிறது.
இவர் தமிழ்நாடு நாகப்பட்டினம் மாவட்டம் மயிலாடுதுறை அருகே உள்ள விளநகர் கிராமத்தில் பிறந்தார்.

மயிலாடுதுறையில் பள்ளிப்படிப்பை முடித்து அண்ணாமலைப் பல்கலைக்கழகத்தில் அங்கக வேதியியலில் பட்டம் பெற்றார். பின்னர் சென்னைப் பல்கலைக் கழகத்தில் வேதியியலில் மற்றொரு முதுகலைப் பட்டம் பெற்றார். அமெரிக்க ஐக்கிய நாட்டில் உள்ள விஸ்கான்சின் பல்கலைக்கழகத்தில் மருத்துவ வேதியியலில் முனைவர் பட்டம் பெற்றார்.

சீர்காழி சபாநாயகர் உயர்நிலைப் பள்ளியில் வேதியியல் ஆசிரியராகப் பணியாற்றினார். பின்னர் கும்பகோணம் கல்லூரியிலும் கிண்டி பொறியியல் கல்லூரியிலும் வேதியியல் உதவிப் பேராசிரியராகப் பணியாற்றினார். பின்னர் அமெரிக்காவில் உள்ள மவுண்ட் செனாரியோ கல்லூரி, மின்னசோட்டா, ஐடகோ பல்கலைக் கழகங்களில் பேராசிரியராகப் பணியாற்றினார். அதன்பின்னர் விஸ்கான்சினில் உள்ள உணவு தயாரிக்கும் நிறுவனம் ஒன்றில் தலைமை நிர்வாகியாக நான்காண்டுகள் பணியாற்றினார். 

1982ஆம் ஆண்டில் பார்க்கிளே கெமிக்கல்ஸ் என்னும் நிறுவனத்தைத் தொடங்கினார். அதனை 1987ஆம் ஆண்டில் தன் மகனிடம் ஒப்படைத்துவிட்டு இந்தியா திரும்பினார். 

இவருக்கு சீதாலட்சுமி என்ற மனைவியும் சித்தார்த்தன்,அசோகன்,ஆகிய மகன்களும் கமலா என்ற மகளும் உள்ளனர்.

1987ஆம் ஆண்டில் மக்கள் சக்தி இயக்கம் என்னும் அமைப்பை உருவாக்கினார். 





</doc>
<doc id="167781" url="https://ta.wikipedia.org/wiki?curid=167781" title="கட்டணத் தொலைக்காட்சி">
கட்டணத் தொலைக்காட்சி

கட்டணத் தொலைக்காட்சி ("Pay television", "premium television") அல்லது கட்டண அலைவரிசைகள் ("premium channels") எனப்படுபவை சந்தா கட்டி காணப்படும் தொலைக்காட்சி நிகழ்ச்சிகளாகும். பொதுவாக இவை அலமருவிய பரப்பலாகவும் எண்ணிமப் பரப்பலாகவும் கம்பி வடம் மற்றும் செய்மதித் தொலைக்காட்சி சேவையாளர்களால் வழங்கப்படுகின்றன. அண்மைக்காலங்களில் எண்ணிம புவிப்புற பரப்புகை சேவையாளர்களாலும் இணையநெறி தொலைக்காட்சியாளர்களாலும் கட்டண அலைவரிசைகள் வழங்கப்படுகின்றன. சில நாடுகளில், குறிப்பாக பிரான்சிலும் ஐக்கிய அமெரிக்காவிலும், அலைமருவிய புவிப்புறப் பரப்புகையில் கூட மறையீடு இடப்பட்ட கட்டணத் தொலைக்காட்சி வழங்கப்படுகிறது.


</doc>
<doc id="167783" url="https://ta.wikipedia.org/wiki?curid=167783" title="காட்சிக்கு-காசு">
காட்சிக்கு-காசு

காட்சிக்கு-காசு ("Pay-per-view", PPV) அல்லது காட்சிக்கு கட்டணம் எனப்படுவது தொலைக்காட்சி சந்தாதாரர்கள் கட்டணம் செலுத்தி தாங்கள் விரும்பும் நிகழ்ச்சியை தனிப்பட்ட முறையில் காணக்கூடிய சேவையாகும். விளம்பரத் தடங்கல்கள் இன்றி காணக்கூடியதாகவும் இருக்கும். விரும்பிய நேரத்தில் காணக்கூடிய கோரிய நேரத்து ஒளிதம் அமைப்புகளைப் போலன்றி, இச்சேவை வழங்குனர் கட்டணம் செலுத்திய அனைவரும் ஒரே நேரத்தில் காட்சியைக் காணுமாறு ஒளிபரப்புவர். இந்த நிகழ்ச்சிகளைக் காட்சித்திரை வழிகாட்டிகள் மூலமோ தானியங்கி தொலைபேசி அமைப்புகள் மூலமோ நேரடிப் பயனர் தொடர்பாளர் மூலமோ வாங்க ஏற்பாடு செய்யப்பட்டிருக்கும். இவ்வகையில் பொதுவாக திரைப்படங்கள், விளையாட்டு நிகழ்வுகள் மற்றும் மனமகிழ்வு நிகழ்ச்சிகள் வழங்கப்படுகின்றன.

தமிழ் திரைப்படத்துறையில் முதன்முறையாக கமல்ஹாசன் நடித்து வெளியிட்டுள்ள விஸ்வரூபம் திரைப்படம் டிடிஎச் தொலைக்காட்சிகளில் காட்சிக்கு காசு முறைமையில் ரு.1000 ($ 18.2) கட்டணத்தில் பிப்.2இல் வெளியிடப்பட உள்ளது.



</doc>
<doc id="167793" url="https://ta.wikipedia.org/wiki?curid=167793" title="எரித்திரேய கடல்">
எரித்திரேய கடல்

எரித்திரேய கடல் ("Erythraean Sea") (கிரேக்கம்: Ερυθρά Θάλασσα; "Erythra Thalassa") என்பது பண்டைய நிலப்பட வரைவுகளில் குறிக்கப்படுகின்ற ஒரு கடல் பெயர் ஆகும். 

"எரித்திரேய கடல்" என்னும் பெயர் கிரேக்க மொழிச் சொல்லாகிய "எருத்ரா" (Ερυθρά) என்பதிலிருந்து பிறந்ததாகக் கருதப்படுகிறது. அதற்கு "சிவப்பு" என்று பொருள். இன்று செங்கடல் என்று அழைக்கப்படுகின்ற பகுதியில் நீரின் மேல்மட்டத்தில் சிவப்பு நிற நுண்ணுயிரிக் கூட்டம் தோன்றி, செந்நிறமாகக் காணப்படுவதுண்டு. 

எரித்திரேய கடல் "எரி திரைக் கடல்" என்னும் தமிழ்ப் பெயரிலிருந்து தோன்றியதாகச் சிலர் தரும் விளக்கம் ஏற்புடையதாகத் தெரியவில்லை. கடல் எரிவது போன்று செந்நிறம் தெரிவதாலும், திரை தோன்றுவதாலும் அப்பெயர் வந்ததாக விளக்கப்படுகிறது. "ருத்ரம்" என்னும் சமசுகிருத சொல்லோடு தொடர்புடைய எருத்ரா (Ερυθρά) என்னும் கிரேக்கச் சொல்லிலிருந்து "எரித்திரேய" கடல் என்பது பிறந்ததாகக் கொள்வதே சிறப்பு 

கி.பி. மூன்றாம் நூற்றாண்டில் ஃபிளாவியுஸ் ஃபிலோஸ்ட்ராட்டுஸ் என்பவர் கூற்றுப்படி, "எருத்ரா அல்லது சிவப்பு என்று அழைக்கப்படுகின்ற கடல் ஆழ்நீல நிறம் கொண்டது. எருத்ராஸ் என்னும் மன்னன் தன் பெயரை அக்கடலுக்கு அளித்தார்." 

"எரித்திரேய கடல்" யாது என்பது குறித்து வரலாற்றில் பல நீர்ப் பகுதிகள் அடையாளம் காட்டப்பட்டுள்ளன:




</doc>
<doc id="167795" url="https://ta.wikipedia.org/wiki?curid=167795" title="வெங்கடேசப் பெருமாள் கோவில், பரமேஸ்வரன்பாளையம்">
வெங்கடேசப் பெருமாள் கோவில், பரமேஸ்வரன்பாளையம்

வெங்கடேசப்பெருமாள் கோவில், ("venkatesaperumal temple") தமிழ்நாட்டிலுள்ள கோயம்புத்தூர் மாவட்டம்தொண்டாமுத்தூருக்கு அருகிலுள்ள பரமேஸ்வரன்பாளையம் என்ற சிற்றூரில் அமைந்துள்ள பழமையான விஷ்ணு கோவில். இக்கோவிலின் முதன்மைக் கடவுளான விஷ்ணு, "வெங்கடேசப்பெருமாள் " என அழைக்கப்படுகிறார்.

கோயம்புத்தூரிலுள்ள தொண்டாமுத்தூரிலிருந்து சுமார் 3 கிமீ தொலைவில், பரமேஸ்வரன்பாளையம் என்ற சிற்றூரில் இக்கோவில் அமைந்துள்ளது. இக்கோவில் அஞ்சல் முகவரி: பரமேஸ்வரன் பாளையம், தேவராயபுரம் அஞ்சல், கோயம்புத்தூர்-641009.

இக்கோவிலில் முதன்மைக் கடவுளாக விஷ்ணு, "வெங்கடேசப் பெருமாள்" என்ற பெயருடன் ஸ்ரீதேவி, பூதேவி இருவருடன் நின்ற கோலத்தில் கிழக்குமுகமாகக் காட்சி தருகிறார். இப்பெருமாள் பூமியைப் (மண்) பார்த்தவராய் அமைந்துள்ளது சிறப்பு. ஏப்ரல் மாதத்தின் முதல் வாரத்திலும் அக்டோபர் மாதத்தின் இரண்டாவது வாரத்திலும் கோபுரத்தின் துவாரத்தின் வழியாகப் பெருமாள் மீது சூரிய ஒளி விழுவதால் அக்காலங்களில் சூரியன் பெருமாளை வழிபடுவதாகத் தொன்நம்பிக்கை உள்ளது.

கோவிலுக்கு வடக்கே அமைந்துள்ள ஏழுமலைகளின் உச்சியில் பெருமாள் கோவில் ஒன்று அமைந்துள்ளது. இக்காரணத்தால் இத்தலம் "கொங்கு திருப்பதி" என அழைக்கப்படுகிறது. மலைமேல் உள்ள பெருமாள் கோவிலுக்கு போகும் வழி வனப்பகுதியாக உள்ளதால் புரட்டாசி மாதங்களில் மட்டுமே அங்கு வழிபாடு நடைபெறுகிறது.

சோழர்கள் கங்கர்களை வென்று கொங்கு நாட்டைச் சோழநாட்டுடன் இணைத்த காலத்தில் இக்கோவிலும் சோழநாட்டுடன் இணைந்தது. நிலநடுக்கத்தால் சிதிலமடைந்து போன இக்கோவில் ஹொய்சால அரசன் வீரவல்லாளன் காலத்தில் புனரமைக்கப்பட்டது. விஜய நகர பேரரசின் பிரதிநிதியான விசுவநாத நாயக்கர் காலத்திலும் இக்கோவிலுக்குத் திருப்பணிகள் நடத்தப்பட்டுள்ளன. 

கிபி.1300-1400 காலகட்டத்தில் இக்கோவில் மும்முறை மொகலாயர் படையெடுப்பால் சூறையாடப்பட்டது. கோவிலின் நிலையறிந்த ஹைதர் அலி, இந்து-முஸ்லிம் உறவைப் பலப்படுத்தும்விதமாக இக்கோவிலுக்கு 32 ஏக்கர் புன்செய் நிலமும் மலைமேல் உள்ள பெருமாள் கோவிலுக்கு 6 ஏக்கர் புன்செய் நிலமும் அளித்தார். கிபி 1600-1700 வரை மதுரையை ஆண்ட திருமலை நாயக்கர், முத்து அழகாத்திரி நாயக்கர், அரியநாத முதலியார், இராமப்பையர் ஆகியோர் காலத்தில் இக்கோவில் மிகவும் பிரமலடைந்திருந்தது. தற்பொழுதும் இக்கோவிலின் மதிற்சுவரின் ஒரு பகுதி அதன் பழைய விஜயநகர கட்டடப்பாணி அமைப்பு மாறாமல் புதுப்பிக்கப்பட்டுள்ளது

இந்து அறநிலையத் துறையின் உதவியுடனும் மக்கள் அளித்த நன்கொடையாலும் இக்கோவிலில் சீரமைப்புப் பணிகள் மேற்கொள்ளப்பட்டு குடமுழுக்கு 2012 ஆம் ஆண்டு அக்டோபர் மாதம் 18 தேதியன்று நடைபெற்றது.

கோவிலின் கருவறையும் அர்த்தமண்டபமும் பழைய கட்டுமான அமைப்பு அழியாத வண்ணம் சீர்செய்யப்பட்டு, மகாமண்டபம் புதிதாகக் கட்டப்பட்டுள்ளது. பழமை வாய்ந்த நிலவறை ஒன்று உள்ளது. கருட மண்டபம் புதிதாகக் கட்டப்பட்டுள்ளது. புதிதாக ஆஞ்சநேயருக்கு சன்னிதி அமைக்கப்பட்டுள்ளது. கோவிலின் பின்புறத்தில், விஜயநகர கட்டடப்பாணியில் அமைக்கப்பட்டிருந்த மதிற்சுவரில் மீதமாகி நின்ற பழைய மதிற்சுவருடன் இணைத்துக் கோவிலைச் சுற்றி புதிய மதிற்சுவர் கட்டப்பட்டுள்ளது. மதிற்சுவரின் பழைய பகுதி, அதன் நாயக்கர் காலத்திய பாணி அழிந்துவிடாமல் புதுப்பிக்கப்பட்டுள்ளது. சொர்க்க வாசலும் புனரமைக்கப்பட்டுள்ளது.

அர்த்த மண்டபத்தின் கற்சுவற்றின் வெளிப்பக்கத்தில் பழங்காலத்திய தமிழ் எழுத்துக்களில் பொறிக்கப்பட்ட வார்த்தைகள் பல இடங்களில் காணப்படுகின்றன. பழைய கோவிலின் சிதிலமடைந்து போன கற்தூண்களில் தசாவதாரங்களைக் காட்டும் சிலைகள் வடிக்கப்பட்டுள்ளன.




</doc>
<doc id="167799" url="https://ta.wikipedia.org/wiki?curid=167799" title="பெரிப்ளசு">
பெரிப்ளசு

பெரிப்ளசு (பெரிப்ளஸ்) ("Periplus") என்பது "கடல் வழிப்பயணம்" (கடல் வழிக்கையேடு, கடல் பயண விவரிப்பு) என்னும் பொருள் தருகின்ற பண்டைய கிரேக்கச் சொல் ஆகும். 

கிரேக்கத்தில் περίπλους ("periplous") என்றுள்ள இச்சொல் "periploos" என்பதன் சுருக்கவடிவம். அதிலிருந்து "periplus" என்னும் இலத்தீன் வடிவம் தோன்றியது. அதுவே வழக்கத்தில் உள்ளது.

இச்சொல்லுக்கு "கடல் வழிப்பயணம்" என்னும் பொதுப் பொருள் இருந்தாலும், அச்சொல்லின் பகுதிகளாகிய "peri" என்பதும் "plous" என்பதும் தனித்தனியே பொருள்தரும் சொற்களாகவும் மாறின.

பெரிப்ளசு என்னும் சொல் கடல் வழிப்பயணம் என்பதோடு, அப்பயணத்திற்கான கையேடு என்னும் பொருளையும், அப்பயண விவரிப்பு என்னும் பொருளையும் பெற்றது. நடைமுறையில், கடல் வழிப்பயணம் மேற்கொள்வோர் எந்தெந்த கடற்கரையில் எந்தெந்த பட்டினங்களைச் சந்திப்பார்கள், அப்பட்டினங்களுக்கு இடையே உள்ள தூரம் என்ன, அங்கு என்னென்ன பொருள்கள் ஏற்றுமதி, இறக்குமதி செய்யப்படுகின்றன, அப்பகுதிகளில் மக்களின் வாழ்க்கை முறை என்ன, அங்கு காணப்படும் தாவரங்கள் மற்றும் விலங்குகள் யாவை போன்ற விளக்கங்கள் "பெரிப்ளசு" என்னும் நூலில் தரப்படுவது வழக்கம்.

பண்டைக்கால பெனீசியர்கள், கிரேக்கர்கள் மற்றும் உரோமையர்கள் மேற்கூறிய பொருளில் "பெரிப்ளசு" என்பதைப் புரிந்துகொண்டார்கள். 

உரோமையர்கள் தரைவழிப் பயணக் கையேடுகள் ("itinerarium") உருவாக்கியது போலவே கிரேக்கர்கள் கடல்வழிப் பயணக் கையேடுகளை உருவாக்கினர். ஆனால் தம் கையேடுகளில் நிலவியல் சார்ந்த பல குறிப்புகளையும் அவர்கள் சேர்த்துக் கொண்டனர்.

கிரேக்க நாட்டு வரலாற்று ஆசிரியர்களுள் மிக முந்தியவராகக் கருதப்படுகின்ற மிலேத்து நகர ஹெக்காட்டேயஸ் (Hecataeus of Miletus) (கி.மு. 6ஆம்-5ஆம் நூற்றாண்டு)என்பவரே முதன்முதலில் பெரிப்ளசு வகை பயணநூல் எழுதினார். அவருக்குப் பின் வந்த ஹெரோடோட்டஸ் மற்றும் துசீடிடெஸ் போன்ற கிரேக்க வரலாற்று ஆசிரியர்களும் பெரிப்ளசு வகை வரலாற்று நூல்களைப் பின்பற்றி தம் நூல்களைப் படைத்தார்கள் என்று தெரிகிறது.

பாரசீகக் கடல் பயணிகளும் பண்டைக்காலம் தொட்டே ஒரு வகையான கடல் பயணக் கையேடுகளை உருவாக்கினர். அவை "ரானாமா" ("Rahnāmag") என்று பாரசீக மொழியில் அழைக்கப்பட்டன ('Rahnāmeh' = رهنامه )இவ்வகை நூல்கள் கடலோரமாக அமைந்த துறைமுகங்கள் மற்றும் நிலப்பகுதிகளைக் குறிப்பிட்டு, அவற்றிற்கிடையிலான தூரத்தையும் கணித்துக் கூறின. 

12ஆம் நூற்றாண்டளவில் உருவான இந்நூல்களில் இந்தியப் பெருங்கடல் "தப்பிப் பிழைப்பதற்குக் கடினமான கடல்" என்று விவரிக்கப்படுகிறது.

பண்டைக் காலத்தில் எழுதப்பட்ட பெரிப்ளசு வகைப் பயணக் கையேடுகள் பலவற்றின் படிகள் உள்ளன. அவற்றுள் முக்கியமான சில:








பெரிப்ளசு என்னும் சொல், கப்பல்கள் பிற கப்பல்களைக் கடலில் முற்றுகையிட்டுப் பின்னிருந்து தாக்குகின்ற உத்தியையும் குறிக்கிறது.


</doc>
<doc id="167823" url="https://ta.wikipedia.org/wiki?curid=167823" title="சிலப்பதிகாரக் குறிப்புரை">
சிலப்பதிகாரக் குறிப்புரை

சிலப்பதிகாரக் குறிப்புரை என்பது சிலப்பதிகாரம் நூலுக்கு எழுதப்பட்ட முதலாவது உரை. சிலப்பதிகாரத்துக்கு எழுதப்பட்ட பழமையான உரைகள் மூன்று. 12 ஆம் நூற்றாண்டில் எழுதப்பட்ட அடியார்க்கு நல்லார் உரை. இவரது உரையில் குறிப்பிடப்பட்டுள்ள சிலப்பதிகார அரும்பத உரை. இந்த அரும்பதவுரையில் குறிப்பிடப்பட்டுள்ள அதற்கும் முந்திய உரை ஆகியவை அந்த மூன்று உரைகள். 

இவற்றில் காலத்தால் முந்தியதும், அரும்பதவுரையில் குறிப்பிடப்பட்டதுமான முதல் உரையே சிலப்பதிகாரக் குறிப்புரை. 

இந்தக் குறிப்புரை கூறும் செய்திகளில் சில:


</doc>
<doc id="167831" url="https://ta.wikipedia.org/wiki?curid=167831" title="கோரிய நேரத்து ஒளிதம்">
கோரிய நேரத்து ஒளிதம்

கோரிய நேரத்து ஒளிதம் ("Video on Demand", VOD) அல்லது கோரிய நேரத்தில் ஒளிதமும் ஒலிதமும் ("Audio and Video on Demand", AVOD) அமைப்புகள் பயனர்கள் தாங்கள் விரும்பும் நேரத்தில் தேர்ந்தெடுத்த ஒளித அல்லது ஒலித நிகழ்ச்சிகளைக் காண/கேட்க வழி செய்கின்றன. தொலைக்காட்சிகளுக்கும் தனி மேசைக் கணினிகளுக்கும் கோரிய நேரத்து ஒளிதம் வழங்க பெரும்பாலும் இணைய நெறிமுறைத் தொலைக்காட்சித் தொழினுட்பம் பயன்படுகிறது. கோரிய நேரத்து ஒளிதத்தின் ஒரு வகையே விட்டதைப் பிடித் தொலைக்காட்சி ஆகும். 

கோரிய நேரத்து தொலைக்காட்சி அமைப்புகள் இருவழிகளில் கோரிய நேரத்து ஒளிதத்தை வழங்குகின்றன; தொலைக்காட்சி அணுக்கப் பெட்டி மூலமோ கணினி அல்லது பிற கருவி மூலமோ நிகழ்ச்சிகளை நிகழ்நேர ஓடையாக வழங்குகின்றன அல்லது கணினி, எண்ணிம ஒளித பதிவுக் கருவி அல்லது பெயர்த்தகு ஊடக இயக்கியில் தரவிறக்கம் செய்துகொண்டு பின்னர் வேண்டிய நேரத்தில் காண வகை செய்கின்றன. பெரும்பாலான கம்பிவட மற்றும் தொலைபேசி நிறுவனங்கள் காட்சிக்கு கட்டணம் நிகழ்ச்சிகள் உள்ளிட்ட கோரிய நேரத்து ஒளிதத்தை இந்த இரு வழிகளிலும் தங்கள் வாடிக்கையாளர்கள் பெற வகை செய்கின்றனர். தரவிறக்கம் செய்யத் தேவையான எண்ணிம ஒளிதப் பதிவுக் கருவியையும் வாடகைக்கு விடுகின்றனர். இணையத்தைப் பயன்படுத்தும் இணையத் தொலைக்காட்சி கோரிய நேரத்தில் ஒளிதம் பெறப் பரவலாகப் பயன்படுத்தப்படுகிறது. 

சில வான்பயணச் சேவைகளில் பயணிகளின் வான்பயணத்தின் போது பொழுதுபோக்க கோரிய நேரத்தில் ஒளிதமும் ஒலிதமும் நிகழ்ச்சிகளை இருக்கையின் முன்னால் அல்லது கைப்பிடிகளில் பொருத்தப்பட்டுள்ள தனிப்பட்ட காட்சித்திரைகளில் வழங்குகின்றனர். முன்னதாக இச்சேவையாளர்கள் பதிவு செய்திருந்த ஒளி அல்லது ஒலிக் கோப்புகளை வேண்டிய நேரத்தில் தற்காலிக நிறுத்தம், விரைவான முன்செலுத்துகை அல்லது விரைவான பின்செலுத்துகை வசதிகளுடன் இயக்க வழி செய்துள்ளனர். 



</doc>
<doc id="167835" url="https://ta.wikipedia.org/wiki?curid=167835" title="நீலப்பச்சைப்பாசி (உணவுக் குறைநிரப்பி)">
நீலப்பச்சைப்பாசி (உணவுக் குறைநிரப்பி)

நீலப்பச்சைப்பாசி (Spirulina) அல்லது நீலப்பச்சைப்பாக்டீரியா என அழைக்கப்படும் நுண்ணுயிரி சயனோபாக்டீரியா (Cyanobacteria) மனிதர்களாலும், விலங்குகளாலும் உண்ணத்தக்கவையாகும். முதன்மையாக, இரண்டு சயனோபாக்டீரியா இனங்கள் (ஆர்த்ரோஸ்பைரா பிளாட்டென்சிஸ், ஆர்த்ரோஸ்பைரா மேக்சிமா) உணவுக் குறைநிரப்பிகளாக உபயோகப்படுத்தப்படுகின்றன. உலகெங்கிலும் நீலப்பச்சைப்பாசி வளர்க்கப்படுகிறது. இவை, உணவுக் குறைநிரப்பிகளாகவும், முழு உணவாகவும் பயன்படுத்தப்படுகிறது. நீலப்பச்சைப்பாசி மாத்திரைகளாகவும், அவலாகவும், பொடியாகவும் கிடைகின்றது. இவை மீன்வளர்ப்பிலும், மீன் காட்சியகங்கள், கோழிப்பண்ணைகளிலும் தீவனக் குறைநிரப்பியாகப் பயன்படுத்தப்படுகின்றது.

இது ஒன்றுக்கும் மேற்பட்ட செல்களால் ஆன நுண்ணிய உடல் அமைப்பு கொண்ட அர்த்ரோஸ்பைரா (Arthrospira) என்ற நீலப்பச்சைப்பாசி வகையைச் சேர்ந்த பாசியைக் கொண்டு தயாரிக்கப்படுகிறது. இந்தப் பாசி வகையை வெறும் கண்களால் பார்க்க இயலாது. இது ஓரளவு உப்பு மற்றும் காரத் தன்மை உடைய நீரில் வளரக்கூடியது. இதற்கு 1927-ம் ஆண்டு ஒரு செருமனிய அறிவியலாளரால் ஸ்பைருலினா என்று பெயரிடப்பட்டது. ஆனால் இப்பெயருக்கும் ஸ்பைருலினா என்ற பேரினத்துக்கும் எவ்விதத் தொடர்பும் இல்லை. உலகம் முழுவதும் இதில் சுமார் 30,000 வகைகள் உள்ளன. இது பாசி வகையை சேர்ந்த புராதன உயிரினம். ஸ்பைருலினாவில் உள்ள ஊட்டச்சத்துக்கள் மனித உடலில் உள்ள செல்களால் சுலபமாக உறிஞ்சப்படும் நிலையில் உள்ளது.

மற்ற உணவுப் பொருள்களை விட அதிக புரதச்சத்து நிறைந்துள்ளது. இந்த பாசி உடல் ஆரோக்கியத்தை பெருக்கும் மிக முக்கியமான உணவாகத் திகழ்கிறது. அதனால், விண்வெளிக்குச் செல்லும் வீரர்கள் இந்தப் பாசியையே உணவாக எடுத்துக் கொள்கின்றனர். மீன் உணவில் புரதச்சத்து அதிகம் இருப்பதற்கு அவை பாசிகளை முக்கிய உணவாகக் கொள்ளவதே காரணமாகும். இதை உணவாக பயன்படுத்தலாம்.

ஸ்பைருலினா கேப்சூல்: விண்வெளிக்கு செல்லும் விஞ்ஞானிகள், பல நாட்கள் அங்கு தங்கி ஆய்வு பணியில் ஈடுபடும் போது, சாப்பாட்டிற்கு பதிலாக, "ஸ்பைருலினா கேப்சூல்'கள் தான் உட்கொள்கின்றனர். இந்த "ஸ்பைருலினா' கண்டுபிடிக்கப்பட்டதற்கான காரணம், தென் ஆப்பிரிக்காவில் கடும் பஞ்சம் ஏற்பட்ட போது, மடகாஸ்கர் பகுதியில் உள்ளவர்கள், தண்ணீரை மட்டும் குடித்து உயிர் வாழ்ந்தனர். இதை ஆய்வு செய்த விஞ்ஞானிகள், தண்ணீரில் ஸ்பைருலினா என்ற பச்சைய பொருள் இருப்பதை கண்டனர். இதில் புரதம் 65%, கொழுப்பு 5%, கார்போஹைட்ரேட் 20% உள்ளது. மேலும், இதில் காமா-லினோலெனிக் அமிலமும் உள்ளது.



</doc>
<doc id="167857" url="https://ta.wikipedia.org/wiki?curid=167857" title="முசிறி">
முசிறி



</doc>
<doc id="167866" url="https://ta.wikipedia.org/wiki?curid=167866" title="முதலாம் இன்னசெண்ட் (திருத்தந்தை)">
முதலாம் இன்னசெண்ட் (திருத்தந்தை)

திருத்தந்தை முதலாம் இன்னசெண்ட் ("Pope Saint Innocent I") கத்தோலிக்க திருச்சபையில் உரோமை ஆயராகவும் திருத்தந்தையாகவும் திசம்பர் 22, 401 முதல் மார்ச் 12, 407 வரை ஆட்சிசெய்தார். இவர் கத்தோலிக்க திருச்சபையின் 40ஆம் திருத்தந்தை ஆவார்.

திருத்தந்தை முதலாம் இன்னசெண்ட் திருச்சபையின் தலைமைப் பதவியை ஏற்பதற்கு முன் திருத்தந்தையாக இருந்தவர் முதலாம் அனஸ்தாசியுஸ் ஆவார். அனஸ்தாசியுஸ் திருத்தந்தையாகத் தேர்ந்தெடுக்கப்படுமுன் அவருக்குப் பிறந்த மகனே இன்னசெண்ட். இவ்வாறு, முதன்முறையாக, தந்தையைத் தொடர்ந்து அவருடைய மகன் திருத்தந்தை பதவி ஏற்ற நிகழ்ச்சி நடந்தது.

முதலாம் இன்னசெண்ட் பதவி ஏற்ற நாட்களில் வடக்கிலிருந்து ஐரோப்பிய செர்மானிய இனக் குழுக்கள் பல மேற்கு உரோமைப் பேரரசின்மீது படையெடுத்து வந்தன. அப்பின்னணியில் இன்னசெண்ட் தம்முடைய அதிகாரத்தை அதிகமாக வலியுறுத்தினார்.

தமக்கு முன்னால் திருத்தந்தை சிரீசியஸ் (384-399) செய்தது போலவே, இன்னசெண்டும் அதிகாரத் தோரணையோடு ஆணை ஏடுகள் பிறப்பித்தார். திருச்சபை முழுவதும் (குறிப்பாக மேலைத் திருச்சபை) பின்பற்றுவதற்காக அவர் வழிமுறைகள் அளித்தார். குறிப்பாக,

இவ்வாறு வழிமுறைகள் அளித்ததோடு, இன்னசெண்ட் திருச்சபை முழுவதும் "முக்கிய காரியங்களைப் பொறுத்தமட்டில்" உரோமையைக் கலந்து ஆலோசித்தபின்னரே செயல்பட வேண்டும் என்று அறிக்கையிட்டார்.


திருத்தந்தை இன்னசெண்ட் வட ஆப்பிரிக்காவில் தோன்றி விரிவடைந்த பெலாஜிய தப்பறைக் கொள்கையைக் கண்டித்தார். அக்கொள்கைப்படி, மனிதர்கள் கடவுளின் உதவி இன்றியே தமது சொந்த முயற்சியால் மீட்பு அடைய முடியும். இத்தப்பறைக் கொள்கை கார்த்தேஜ் மற்றும் மிலேவிஸ் என்னும் இரு சங்கங்களால் ஏற்கனவே கண்டனம் செய்யப்பட்டிருந்தது.

ஐந்து ஆப்பிரிக்க ஆயர்கள் இன்னசெண்டை அணுகி, அவரும் பெலாஜிய தப்பறையைக் கண்டனம் செய்யக் கேட்டார்கள். அந்த ஆயர்களுள் புனித அகுஸ்தீனும் ஒருவர். இன்னசெண்ட அந்த ஆயர்களுக்கு எழுதிய பதிலில், அவர்கள் பெலாஜியுஸ் பற்றிய சர்ச்சை குறித்து அவரை அணுகியதற்கு அவர்களைப் பாராட்டுகிறார்.

முதலாம் இன்னசெண்ட், திருச்சபை முழுவதற்கும் காணக்கூடிய தலைவராக இருப்பவர் உரோமை ஆயரே என்னும் கருத்தை மிகவும் வலியுறுத்தினார். உரோமை ஆயர்தான் ஆயர்கள் அனைவருக்கும் தலைவர் என்று அவர் தெளிவாகக் கூறினார். இதற்கு முன் உரோமை ஆயர்கள் தங்கள் அதிகாரத்தை இவ்வளவு ஊக்கத்தோடு எடுத்துரைக்கவில்லை.

முதலாம் இன்னசெண்டின் ஆட்சியின் நடுக்காலத்தில் விசிகோத்து இனத் தலைவன் அலாரிக் உரோமையை முற்றுகையிட்டார். இதனால் நகர் முழுவதும் பட்டினியால் வாடிற்று. ஓர் அமைதி ஒப்பந்தத்திற்கு ஏற்பாடு செய்வதற்காக இன்னசெண்ட் 410இல் ரவேன்னா நகரில் பேரரசன் ஹோனோரியசைப் பார்க்கச் சென்றார். ஒப்பந்தம் ஏற்படவில்லை. அப்போது, அலாரிக் 410 ஆகத்து 24ஆம் நாள் உரோமையைத் தாக்கிச் சூறையாடினார்.

இதன் காரணமாக, இன்னசெண்ட் 412இல் தான் உரோமை திரும்பினார்.

திருத்தந்தை முதலாம் இன்னசெண்ட் 417, மார்ச் 12ஆம் நாள் இறந்தார். அவரது உடல் உரோமையில் துறைமுகச் சாலைக் கல்லறையில் அடக்கம் செய்யப்பட்டது.

முதலாம் இன்னசெண்டின் திருவிழா சூலை 28ஆம் நாள் கொண்டாடப்படுகிறது.




</doc>
<doc id="167874" url="https://ta.wikipedia.org/wiki?curid=167874" title="தொண்டி (சேரர் துறைமுகம்)">
தொண்டி (சேரர் துறைமுகம்)

தொண்டி சேர நாட்டுத் துறைமுகங்களில் ஒன்று. முசிறி, பந்தர், கொடுமணம் ஆகியவை சேரநாட்டிலிருந்த பிற துறைமுகங்கள் ஆகும். இவற்றைப்பற்றிப் பெரிப்ளஸ் குறிப்பிடுகிறார். இந்தத் தொண்டியின் அழகை சங்கப்பாடல்களில் சில மகளிரின் அழகோடு ஒப்பிட்டுப் போற்றுகின்றன. இந்த ஊரின் அரசன் இன்னின்னார் எனவும் பாடல்கள் தெரிவிக்கின்றன.

இந்தியாவுக்கு வந்த கிரேக்க மாலுமி பெரிப்ளசு சேர மன்னர்களின் தொண்டி பற்றிக் குறிப்பிடுகிறார். இவர் கி.பி. 40-50 கால இடைவெளியில் இந்தியாவில் இருந்தார். தொண்டியை இவர் ‘திண்டிஸ்’ எனக் குறிப்பிடுகிறார். முசிறி (முசிறிஸ்) போலவே கடல் சார்ந்த வெளியில் சேரநாட்டில் இருந்த ஊர். அரேபியாவிலிருந்தும், கிரேக்கத்திலிருந்தும் சரக்குக் கப்பல்கள் அங்கு வந்தன. தொண்டி ஆற்றங்கரையில் அமைந்திருந்தது. தொண்டிக்கும் முசிறிக்கும் இடைவெளி 500 கண்ணிய தூரம். தொண்டியிலிருந்து ஆற்றின் வழியே 20 கண்ணிய தூரம் நாட்டுக்குள் செல்லலாம். முசிறியிலிருந்து 500 கண்ணிய தூரத்தில் நெல்சிந்தா ஊர் உள்ளது. இது பாண்டிய நாட்டு ஊர். நெல்லினூரும் கடலிலிருந்து 120 கண்ணியம் தொலைவில் உள்ளது.

தொண்டியில் நெல்வயல் மிகுதி. 
தொண்டியில் விளைந்த வெண்ணெல் அக்காலத்தில் பெரிதும் மதிக்கப்பட்டது. 
தொண்டியில் வாழ்ந்த மகளிர் அவல் இடிக்கும் உலக்கையை வரப்பில் சார்த்திவிட்டு வண்டல் விளையாடி மகிழ்வார்களாம். 

ஐங்குறுநூறு சங்கநூல் தொகுப்பில் அம்மூவனாரின் நெய்தல் திணைப் பாடல்கள் 100 உள்ளன. அவற்றில் 'தொண்டிப் பத்து' எனத் தலைப்பிடப்பட்டுள்ள பாடல்கள் 10. அவை தொண்டியின் அழகைத் தலைவியின் அழகோடு ஒப்பிட்டுப் பாராட்டுகின்றன.



</doc>
<doc id="167876" url="https://ta.wikipedia.org/wiki?curid=167876" title="துரோனோ">
துரோனோ

துரோனோ ("Tronoh", சீனம்: "宝座)", மலேசியா, பேராக், கிந்தா மாவட்டத்தில் உள்ள ஒரு சிறிய நகரம். இதற்கு அருகாமையில் ஈப்போ மாநகரம் உள்ளது. பத்து காஜா, மெங்லெம்பூ போன்ற சிறு நகரங்கள் உள்ளன. பூசிங், லகாட், புக்கிட் மேரா, பாப்பான் போன்ற குறு நகரங்களும் உள்ளன. துரோனோ, ஈப்போ மாநகரத்தில் இருந்து 30 கி.மீ. தொலைவில் இருக்கிறது. துரோனோ சட்டமன்றத் தொகுதிக்கு வி. சிவகுமார் என்பவர் சட்டமன்ற உறுப்பினராக இருக்கின்றார்.

மலேசியாவில் பிரசித்தி பெற்ற மலேசியப் பெட்ரோனாஸ் பல்கலைக்கழகம், 1000 ஏக்கர் நிலப்பரப்பில் 1997ஆம் ஆண்டு இங்கு உருவாக்கம் பெற்றது. இந்தப் பல்கலைக்கழகமும்கூட அந்த நன்னீர் ஏரிகளுக்கு மையத்தில்தான் அமைக்கப்பட்டுள்ளது.

1890ஆம் ஆண்டுகளில், துரோனோ மைன்ஸ் எனும் ஈயச் சுரங்கம் மலேசியாவிலேயே புகழ்பெற்று விளங்கியது. இந்தச் சுரங்கத்தின் தொடக்க கால உரிமையாளர்களில் பூ சூ சுன் ("Foo Choo Choon") என்பவர் குறிப்பிடத்தக்கவர். இவர் அருகாமையில் இருந்த லகாட் குறுநகரத்தில் வாழ்ந்தவர். 1500 வேலைக்காரர்களைக் கொண்டு துரோனோ ஈயச் சுரங்கத்தை உருவாக்கினார். 

சீனாவில் இருந்து வந்த சீனர்கள், சுரங்கத் தொழிலாளர்களாகப் பயன்படுத்தப்பட்டனர். 1970களில் துரோனோவில் மட்டும் அல்ல, கிந்தா பள்ளத்தாக்கு முழுமையுமாக ஈய உற்பத்தி ஒரு முடிவுக்கு வந்தது. இப்போது ஈய வயல்களின் அடையாளச் சின்னங்களாக நன்னீர் ஏரிகள் மட்டுமே உள்ளன. அவற்றில் சில ஏரிகளில் திலாப்பியா, தொங்சான், மயிரை மீன்கள் வளர்க்கப்படுகின்றன.

துரோனோ நகரத்தின் வளர்ச்சிக்கு துரோனோ மைன்ஸ் எனும் துரோனோ ஈயச் சுரங்கமே முக்கிய காரணம் ஆகும். அக்காலத்தில் துரோனோ ஈயச் சுரங்கம், சுங் தை பின் ("Chung Thye Phin") என்பவருக்குச் சொந்தமாக இருந்தது. ஒரு சிறு கிராமமாகத் தோன்றிய துரோனோ, ஈயத் தொழில் வளர்ச்சியினால் பெரும் நகரமாக மாறியது. 20ஆம் நூற்றாண்டின் தொடக்கத்தில் துரோனோ நகரம், மற்ற பேராக் மாநில நகரங்களைப் போல பிரசித்தி பெற்று விளங்கியது. ஆயிரக்கணக்கான சீனர்கள் சீனாவில் இருந்து இங்கு வந்து குடியேறினர். 

துரோனோ நகரத்தின் வளர்ச்சிக்கு துரோனோ மைன்ஸ் எனும் துரோனோ ஈயச் சுரங்கமே முக்கிய காரணம் ஆகும். அக்காலத்தில் துரோனோ ஈயச் சுரங்கம், ஜின் சியோங் யூங், (பத்து காஜா), வோங் கோக் ([பாப்பான்]]), சிய் காம் போ (பாப்பான்), கோ கீ (துரோனோ) ஆகியோர்களுக்குச் சொந்தமானதாக இருந்தது. 1895இல் பூ சூ சுன் என்பவருக்கு ஒப்பந்த அடிப்படையில் கொடுக்கப்பட்டது. இவர் 1500 சீனத் தொழிலாளர்களைக் கொண்டு துரோனோ ஈயச் சுரங்கத்தை பெரிய அளவிற்கு கொண்டு வந்தார்.

1898ஆம் ஆண்டு ஜான் அடீஸ் எனும் ஆங்கிலேயர் ஈயச் சுரங்கப் பொறுப்புகளை ஏற்றுக் கொண்டார். 1911ஆம் ஆண்டில் 3,860 டன்கள் ஈயம் தோண்டி எடுக்கப்பட்டது. வேகமான நீர்க் குழாய்களைக் கொண்டு ஈயம் எடுக்கப்படும் பழைய முறையை, நவீனப் படுத்திய பெருமை இவரையே சாரும்.

1900களில் ஈப்போவுக்குச் செல்லும் பிரதான சாலை, துரோனோ நகரின் வழியாகத்தான் சென்றது. இப்பகுதியில் ஈயத் தொழில் வீழ்ச்சியுற்றதும் துரோனோ நகரமும் தன் செல்வாக்கை இழந்தது. நகரத்திற்கு அப்பால், 1990களில் புதிய நெடுஞ்சாலை திறக்கப்பட்டது. அதனால், இன்றைய காலத்தில் துரோனோ நகரம் வெறிச்சோடிக் கிடக்கிறது.

2010 ஆம் ஆண்டில் (சீனம்: 初恋红豆冰) எனும் உள்நாட்டுச் சீனப்படம் இங்குதான் தயாரிக்கப்பட்டது. ஆ நியூ என்பவரின் ஆழமான காதலை மையமாகக் கொண்டு இப்படம் தயாரிக்கப்பட்டது. பல விருதுகளைப் பெற்ற இந்தப் படத்தில், மலேசியாவின் பிரபலமான இளம் சீன நடிகர் நடிகைகள் நடித்திருந்தனர். மலேசியத் தியேட்டர்களில் மட்டும் 37 இலட்சம் மலேசிய ரிங்கிட் வருமானத்தைப் பெற்றுத் தந்தது. 

மலேசியத் தன்மையின் அடிப்படையில் தயாரிக்கப்பட்டதால், மலேசியத் திரைப்பட வளர்ச்சிக் கழகம் (பினாஸ்) இந்தப் படத்திற்கு ஏழரை இலட்சம் ரிங்கிட் வரிச் சலுகை அளித்தது.

துரோனோ நகருக்கு அருகாமையில் இரு பல்கலைக்கழகங்கள் திறக்கப்பட்டுள்ளன. 


ஆகிய இரு பல்கலைக்கழகங்கள். எதிர்காலத்தில் இந்த நகரம், மறுபடியும் புத்துணர்ச்சி பெறும் என்று எதிர்பார்க்கப்படுகிறது.

துரோனோ நகரில் ஒரு தமிழ்ப்பள்ளி உள்ளது. அதன் பெயர் துரோனோ தமிழ்ப்பள்ளி. 1947ஆம் ஆண்டு உருவாக்கப்பட்ட இப்பள்ளியில் 71 மாணவர்கள் பயில்கின்றனர். 12 ஆசிரியர்களும் 6 பணியாளர்களும் சேவை செய்கின்றனர். இப்பள்ளிக்கு திருமதி. ஆர்.கே. சரோஜினி என்பவர் தலைமை ஆசிரியராக இருக்கின்றார். இப்பள்ளி துரோனோ நகரில் ஜாலான் போத்தாவில் இருக்கிறது.

1947-ஆம் ஆண்டில் துரோனோ மாவட்டக் காவல் துறைத் தலைவராக செல்வநாயகம் என்பவர் இருந்தார். துரோனோ பகுதியில் வாழ்ந்த இந்தியர்களின் பிள்ளைகள் கல்வி வசதி எதுவும் இல்லாமல் சுற்றித் திரிவதைக் கண்டார். எனவே, துரோனோ தொழிலதிபர் முத்தழகு செட்டியார் துணையுடன், துரோனோ சுப்பிரமணியர் ஆலயத்தின் பின்புறத்தில் ஒரு தமிழ்ப் பள்ளிக்கூடத்தைக் கட்டினார்கள்.

1952-ஆம் ஆண்டு, துரோனோவில் ஊரடங்குச் சட்டம் அமலுக்கு வந்தது. சுப்பிரமணிர் ஆலய நிலத்தில் இருந்த பள்ளி, ‘துரோனோ மைன்ஸ்’ பகுதியில் மறுபடியும் கட்டப்பட்டது. அப்போது நாற்பது மாணவர் பயின்று வந்தனர்.

1953ஆம் ஆண்டு, இப்பள்ளியின் மாணவர்களின் எண்ணிக்கை அறுபதாக உயர்ந்தது. 2013இல் மாணவர்களின் எண்ணிக்கை 71 ஆகும். 1990-ஆம் ஆண்டு நான்கு அறைகள் கொண்ட ஒரு பள்ளிக் கட்டடம் கட்டிமுடிக்கப்பட்டு, ஒரு புதிய இடத்திற்கு மாற்றலாகியது. 

இப்பொழுது இப்பள்ளியில் ஏழு வகுப்பறைகளுடன் ஓர் ஆசிரியர் அறை, ஓர் அருந்தகம், ஒரு வாழ்வியல் அறை, ஓர் அறிவியல் அறை ஆகியவை உள்ளன. மாணவர்களின் கல்வி தேர்ச்சி நிலையில் கிந்தா வட்டாரத்திலேயே முதல் இடம் வகிக்கிறது.


</doc>
<doc id="167877" url="https://ta.wikipedia.org/wiki?curid=167877" title="தோப்பூர் (கன்னியாகுமரி)">
தோப்பூர் (கன்னியாகுமரி)

தோப்பூர் என்பது கன்னியாகுமரி மாவட்டத்தில் அகத்தீசுவரம் வட்டத்திலுள்ள ஒரு கிராமமாகும். இக்கிராமத்தில் 1500 பேர் வசித்து வருகின்றனர். இங்குள்ளவர்கள் கட்டுமானத் தொழிலை முக்கியத் தொழிலாகக் கொண்டுள்ளனர். 



</doc>
<doc id="167883" url="https://ta.wikipedia.org/wiki?curid=167883" title="முஸ்லிம் மேல்நிலைப்பள்ளி, மேலப்பாளையம்">
முஸ்லிம் மேல்நிலைப்பள்ளி, மேலப்பாளையம்

முஸ்லிம் மேல்நிலைப்பள்ளி என்பது திருநெல்வேலி மாநகராட்சியிலுள்ள மேலப்பாளையம் எனும் பகுதியில் அமைந்துள்ள அரசு உதவி பெறும் மேல்நிலைப்பள்ளிகளில் ஒன்றாகும். இந்தப் பள்ளியில் ஆறாம் வகுப்பிலிருந்து பன்னிரண்டாம் வகுப்புகள் வரை கற்பிக்கப்படுகின்றன. இந்தப் பள்ளியில் ஆண், பெண் என்று இரு பாலரும் பயின்று வருகின்றனர். இப்பள்ளியின் தலைமையாசிரியராக காஜாமொய்தீன் என்பவர் இருந்து வருகிறார்.

இப்பள்ளியின் அஞ்சல் முகவரி:
114, நேதாஜி ரோடு, மேலப்பாளையம், திருநெல்வேலி-627005
தொலைபேசி எண்: (0462) 2352708



</doc>
<doc id="167889" url="https://ta.wikipedia.org/wiki?curid=167889" title="அகத்தியர் அருவி">
அகத்தியர் அருவி

அகத்தியர் அருவி ("Agasthiyar Falls") என்பது திருநெல்வேலி மாவட்டம் அம்பாசமுத்திரம் வட்டத்தில் உள்ள அருவி ஆகும். இந்த அருவிக்குக் காரையார் மற்றும் சேர்வலாறு நீர்த்தேக்கங்களில் இருந்து நீர் வந்து கொண்டிருக்கிறது. சுமார் 25 அடி உயரத்தில் இருந்து விழும் இந்த அருவி, திருநெல்வேலி மாவட்டத்திலுள்ள சுற்றுலாத் தலங்களில் ஒன்றாக இருக்கிறது. இந்த அருவியில் ஆண்டு முழுமைக்கும் தண்ணீர் வருவதால், இந்த அருவிக்கு வரும் சுற்றுலாப் பயணிகளின் எண்ணிக்கை அதிகமாகிக் கொண்டே இருக்கிறது.

அகத்தியர் அருவி, பாபநாசம் நகருக்குத் தெற்கிலும் கீழ் பாபநாசத்துக்கு (தமிரபரணி ஆறு உற்பத்தியாகும் ஏரி]] வடக்கிலுமாக மேற்குத் தொடர்ச்சி மலைத்தொடரில் அமைந்துள்ளது. இவ்வருவி திருநெல்வேலியிலிருந்து தொலைவிலுள்ளது. இந்த அருவியில் வீழும் நீரானது பாபநாசம் நீர்மின் உற்பத்தி நிலையத்தை அடைந்து பின் அங்கிருந்து கொள்ளளவு கொண்ட பாபநாசம் அணையின் நீர்பிடிப்புப் பகுதியைச் சென்றடைகிறது. களக்காடு முண்டந்துறை புலிகள் காப்பகம் அருகிலுள்ளதால் அருவியிலிருந்து பாபநாசம் செல்லும் வழியில் புலி, சிறுத்தை போன்ற வனவிலங்குகளின் நடமாட்டம் காணப்படுகிறது.

மே மாதம் முதல் செப்டம்பர் மாதம் வரை தென்மேற்கு பருவமழையின் போது இவ்வருவிக்கு நீர்வரத்து கிடைக்கிறது. இருப்பினும் அதிகபட்ச அளவிலான நீர்வரத்து அக்டோபர் மாதம் முதல் டிசம்பர் வரை வடகிழக்குப் பருவமழையினால் கிடைக்கிறது. அருவிக்கு அருகில் அகத்தியருக்கு சிறு கோயிலொன்று உள்ளது. 

திருநெல்வேலி மாவட்ட நிர்வாகத்தினரால் ஆண்டுதோறும் சித்திரை மாதத்தில் இங்கு திருவிழா ஏற்பாடு செய்யப்பட்டு நடைபெற்று வருகிறது. பாபநாசநாதர் கோயிலுக்கு வருபவர்கள் இவ்வருவியையும் கண்டும் குளித்துவிட்டும் செல்கின்றனர். நவம்பர்-டிசம்பர் மாதங்களில் சபரிமலைக்குச் சென்றுவருபவர்களும் இவ்வருவிக்கும் குற்றால அருவிகளுக்கும் செல்கின்றனர். வடகிழக்குப் பருவமழையின்போது அருவியில் நீர்வீழ்ச்சியின் அளவும் வேகமும் அதிகமாக இருக்கும்போது பாதுகாப்பு காரணமாக மக்கள் இங்கு வந்து செல்ல அனுமதி அளிக்கப்படுவதில்லை



</doc>
<doc id="167891" url="https://ta.wikipedia.org/wiki?curid=167891" title="அரசு மேல்நிலைப்பள்ளி, முன்சிறை">
அரசு மேல்நிலைப்பள்ளி, முன்சிறை

அரசு மேல்நிலைப்பள்ளி, முன்சிறை கன்னியாகுமரி மாவட்டம் விளவங்கோடு வட்டத்தில் உள்ள ஒரு அரசு மேல்நிலைப் பள்ளி ஆகும். இது மார்த்தாண்டத்திலிருந்து தேங்காய் பட்டணம் செல்லும் சாலையில் அமைந்துள்ளது. இந்தப் பள்ளியின் தலைமை ஆசிரியராக ஜான்சி என்பவர் இருந்து வருகிறார். இது இரு பாலர் பயிலும் பள்ளியாகும். இந்தப் பள்ளியில் தமிழ் மற்றும் ஆங்கில வழிகளில் பாடங்கள் கற்பிக்கப்படுகின்றன.



</doc>
<doc id="167892" url="https://ta.wikipedia.org/wiki?curid=167892" title="காக்கை பாடினியார் பெண்கள் மேல்நிலைப் பள்ளி, சொக்கிகுளம்">
காக்கை பாடினியார் பெண்கள் மேல்நிலைப் பள்ளி, சொக்கிகுளம்

காக்கை பாடினியார் பெண்கள் மேல்நிலைப் பள்ளி, தமிழ்நாட்டிலுள்ள, மதுரையில் சொக்கிகுளம் பகுதியில் அமைந்துள்ளது. இது மதுரையிலுள்ள மாநகரட்சிப் பெண்கள் மேல்நிலைப்பள்ளிகளுள் ஒன்றாகும். ராஜலெட்சுமி, இப்பள்ளியின் தலைமையாசிரியை ஆவார். 

இப்பள்ளியின் அஞ்சல் முகவரி:
காக்கை பாடினியார் பெண்கள் மேல்நிலைப் பள்ளி, பெசண்ட் ரோடு, சொக்கிகுளம், மதுரை-625002. தொலைபேசி எண்: (0452) 2538822



</doc>
<doc id="167904" url="https://ta.wikipedia.org/wiki?curid=167904" title="1911 (திரைப்படம்)">
1911 (திரைப்படம்)

1911 2011 ஆம் ஆண்டு வெளிவந்த சீன மொழித் திரைப்படமாகும். இப்படமானது சீனாவில் நடந்த மன்னராட்சிக்கு எதிரான சுதந்திர சீனப் புரட்சியைக் குறித்த சம்பவங்களை மையமாகக் கொண்டு இயக்கப்பட்ட வரலாற்றுத் திரைப்படமாகும். இப்படத்தை ஜாக்கி சான் மற்றும் ஜாங் லீ இயக்கத்தில் உருவான இத் திரைப்படத்தில் சாக்கி சான் மற்றும் அவரது மகன் ஜாய்சி சான் இணைந்து நடித்துள்ளனர். மேலும் இத்திரைப்படம் சாக்கிசானின் 100 வதுத் திரைப்படம் ஆகும்.

இத்திரைப்படத்தின் கதை சீனாவில் 1644 ஆம் ஆண்டு முதல் 1912 ஆம் ஆண்டு வரை சீனாவில் மன்னராட்சிக்கு எதிராக நாடைபெற்ற சுதந்திரச் சீனப் புரட்சிப் போராட்டங்களை குறித்த முக்கிய நிகழ்வுகளை மையமாகக் கொண்டு இத்திரைப்படம் இயக்கப்பட்டுள்ளது.
இப்புரட்சிப்படைத் தளபதி ஹுவாங் சிங் (ஜாக்கி சான்) என்பவர் புரட்சிப் படையைத் தலைமையேற்று வழி நடத்துகிறார். இப் புரட்சிப் படையின் தலைவர் சுன் இ சியன் (வின்ஸ்டன் சாவோ) சீனப் புரட்சிக்காக வெளிநாட்டில் இருந்துக் கொண்டு பணம் திரட்டி புரட்சிப் படைகளுக்கு உதவியும் ஊக்கமும் கொடுக்கின்றார். மேலும் சீனப் புரட்சியை ஒடுக்கும் முயற்ச்சியாக சீனவின் ராணி இங்கிலாந்திடம் பணம் கடனாகக் கேட்க்கிறார். மேலும், அதர்க்கு இங்கிலாந்து சீனாவின் தொடருந்துவை (Rail Way) குத்தகைக்கு தர வேண்டும் என்கின்ற சில நிபந்தனைகளுடன் கடன் கொடுக்க சம்மதிக்கிறது. அதன் பின்னர் சுன் இ சியன் தன் நாட்டு தொடருந்து மற்றும் புரட்சிப் படைக்காகவும் இங்கிலாந்து சென்று சீன ராணிக்கு பணம் தரக்கூடது எனவும், தன் புரட்சிப் படையின் போர் நன்மைகளைப் பற்றியும் இங்கிலாந்திடம் எடுத்துக் கூறுகிறார். அதன் பின்னர் இங்கிலாந்து சீன ராணிக்கு கடன் கொடுக்க மறுத்து விடுகிறது. மேலும் சீனப்புரட்சி சிப்பாய் கலகமாக வெடிக்கிறது. புரட்சிப் படை சீன நாட்டின் பாதிப் பகுதியை கைப்பற்றுகிறது, அதன் பின் வெளிநாட்டில் இருந்து சு இசியன் சீனாவிற்கு வருகிறார். பின்னர் பிற மாநிலங்களின் தலைமை பிரதிநிதியுடன் கூடிப் பேசி தற்காலிக முதல் குடியரசுத் தலைவராக சுன் இசியை நியேமிக்கப் படுகிறார். மேலும் போர் வலுவடைந்து மொத்தச் சீனாவையும் புரட்சிப்படை கைப்பற்றுகிறது, அதன் பிறகு சுதந்திரமான தேர்தல் மூலம் குடியரசுத் தலைவர் தேர்ந்தெடுக்கப்பட வேண்டும் என்று சுன் இசியன் அவர்கள் பதவி விலகுகிறார். அதன் பின் மக்களால் மார்ச் 10, 1912 ஆம் ஆண்டு யுவான் ஷிக்காய் (சன் சுன்) என்பவர் பெய்ஜிங்கின் புதிய குடியரசுத் தலைவராகத் தேர்ந்தெடுக்கப்படுகிறார்.

1911 இத் திரைப்படத்தை செப்டம்பர் 23, 2011 அன்று சீனாவிலும், மற்றும் செப்டம்பர் 29, 2011 அன்று ஹாங்காங்கிலும் வெளியிடப்பட்டது. மேலும் அக்டோபர் 7, 2011 அன்று அமெரிக்கா மற்றும் கனடா ஆகிய நாடுகளின் திரையரங்குகள் முழுவதிலும் இதன் அசல் பதிப்பு வெளியானது. மேலும் இப்படத்தை தமிழில் மொழிபெயர்ப்பு செய்யப்பட்டு நவம்பர் 18, 2011 ஆம் ஆண்டு தமிழ் நாட்டில் வெளிவந்தது. 



</doc>
<doc id="167917" url="https://ta.wikipedia.org/wiki?curid=167917" title="அதே மனிதன்">
அதே மனிதன்

அதே மனிதன் 2000 இல் வெளிவந்த தமிழ்த் திரைப்படமாகும்.லிவிங்க்ஸ்டன் நடித்த இப்படத்தை
கே. ராஜேஷ்வர்  இயக்கினார்.



</doc>
<doc id="167918" url="https://ta.wikipedia.org/wiki?curid=167918" title="அவள் பாவம்">
அவள் பாவம்

அவள் பாவம் 2000 இல் வெளிவந்த தமிழ்த் திரைப்படமாகும். பிரபுகாந்த் நடித்த இப்படத்தை பிரதீப் ரவி  இயக்கினார்.



</doc>
<doc id="167922" url="https://ta.wikipedia.org/wiki?curid=167922" title="அன்புடன்">
அன்புடன்

அன்புடன் 2000 இல் வெளிவந்த தமிழ்த் திரைப்படமாகும். அருண்குமார் நடித்த இப்படத்தை இந்திரகுமார் இயக்கினார்.



</doc>
<doc id="167923" url="https://ta.wikipedia.org/wiki?curid=167923" title="அன்னை (2000 திரைப்படம்)">
அன்னை (2000 திரைப்படம்)

அன்னை 2000 இல் வெளிவந்த தமிழ்த் திரைப்படமாகும். நாசர் நடித்த இப்படத்தை மனோபாலா  இயக்கினார்.



</doc>
<doc id="167924" url="https://ta.wikipedia.org/wiki?curid=167924" title="ஆண்டவன் (2000 திரைப்படம்)">
ஆண்டவன் (2000 திரைப்படம்)

ஆண்டவன் () 2000 இல் வெளிவந்த தமிழ்த் திரைப்படமாகும். ரஜினிகாந்த் நடித்த இப்படத்தை திலீப்சங்கர் இயக்கினார்.



</doc>
<doc id="167925" url="https://ta.wikipedia.org/wiki?curid=167925" title="இளையவன் (2000 திரைப்படம்)">
இளையவன் (2000 திரைப்படம்)

இளையவன் 2000 இல் வெளிவந்த தமிழ்த் திரைப்படமாகும். சத்யன் நடித்த இப்படத்தை டி. பாபு இயக்கினார்.



</doc>
<doc id="167926" url="https://ta.wikipedia.org/wiki?curid=167926" title="உயிரிலே கலந்தது">
உயிரிலே கலந்தது

உயிரிலே கலந்தது 2000 இல் வெளிவந்த தமிழ்த் திரைப்படமாகும். சூர்யா நடித்த இப்படத்தை கே. ஆர். ஜெயா இயக்கினார்.



</doc>
<doc id="167927" url="https://ta.wikipedia.org/wiki?curid=167927" title="உன்னைக் கண் தேடுதே">
உன்னைக் கண் தேடுதே

உன்னைக் கண் தேடுதே 2000 இல் வெளிவந்த தமிழ்த் திரைப்படமாகும். சத்யராஜ் நடித்த இப்படத்தை சுந்தர். சி  இயக்கினார்.



</doc>
<doc id="167928" url="https://ta.wikipedia.org/wiki?curid=167928" title="உனக்காக மட்டும்">
உனக்காக மட்டும்

உனக்காக மட்டும் 2000 இல் வெளிவந்த தமிழ்த் திரைப்படமாகும். சின்னி ஜெயந்த் நடித்த இப்படத்தை அவரே   இயக்கினார்.



</doc>
<doc id="167929" url="https://ta.wikipedia.org/wiki?curid=167929" title="என்னவளே">
என்னவளே

என்னவளே 2000 இல் வெளிவந்த தமிழ்த் திரைப்படமாகும். மாதவன் நடித்த இப்படத்தை ஜே. சுரேஷ் இயக்கினார்.



</doc>
<doc id="167930" url="https://ta.wikipedia.org/wiki?curid=167930" title="என் சகியே">
என் சகியே

என் சகியே 2000 இல் வெளிவந்த தமிழ்த் திரைப்படமாகும். தேவராஜ் நடித்த இப்படத்தை ரவிராஜா இயக்கினார்.



</doc>
<doc id="167931" url="https://ta.wikipedia.org/wiki?curid=167931" title="என்னம்மா கண்ணு">
என்னம்மா கண்ணு

என்னம்மா கண்ணு 2000 இல் வெளிவந்த தமிழ்த் திரைப்படமாகும். சத்யராஜ் நடித்த இப்படத்தை ஷக்தி சிதம்பரம்  இயக்கினார்.



</doc>
<doc id="167932" url="https://ta.wikipedia.org/wiki?curid=167932" title="ஏழையின் சிரிப்பில்">
ஏழையின் சிரிப்பில்

ஏழையின் சிரிப்பில் 2000 இல் வெளிவந்த தமிழ்த் திரைப்படமாகும். பிரபுதேவா நடித்த இப்படத்தை கே. சுபாஷ் இயக்கினார்.



</doc>
<doc id="167933" url="https://ta.wikipedia.org/wiki?curid=167933" title="கனடிய தலைமை தணிக்கை அலுவலர்">
கனடிய தலைமை தணிக்கை அலுவலர்

கனடிய தலைமை தணிக்கை அலுவலர் (ஆங்கிலம்: Auditor General of Canada) என்பர் சுதந்திரமான தணிக்கைகளை (audits) மேற்கொண்டு நடுவண் அரசின் பொறுப்புடைமைக்கு உதவுதலைப் பணியாகக் கொண்ட ஒரு அரச அலுவலர் ஆவார். இவர் ஆட்சியில் இருக்கும் அரசுக்கு இல்லாமல் நேரடியாக கனடியப் பாராளுமன்றத்துக்கு அறிக்கை தருவார். இந்தத் தணிக்கைகள் பாராளுமன்றத்துக்கு புறவயத் தகவல்களை வழங்கி அரசின் செயற்பாடுகளைப் பகுப்பாய உதவுகின்றன. தணிக்கை அறிக்கைகள் அரசுகளின் ஊழல்கள், திறனின்மைகள் (inefficiencies), முறைகேடுகளை வெளிப்படுத்தி அரசுகளுக்குப் பெரும் பாதிப்பை ஏற்படுத்தி உள்ளன. 



</doc>
<doc id="167934" url="https://ta.wikipedia.org/wiki?curid=167934" title="டபுள்ஸ்">
டபுள்ஸ்

டபுள்ஸ் ("Doubles") 2000இல் வெளிவந்த தமிழ்த் திரைப்படமாகும். பிரபுதேவா, மீனா நடித்த இப்படத்தை பாண்டியராஜன் இயக்கினார். இத்திரைப்படத்தில் இசையமைப்பாளர் தேவாவின் மகனான சிறீகாந்து தேவா இசையமைப்பாளராக அறிமுகமானார்.



</doc>
<doc id="167935" url="https://ta.wikipedia.org/wiki?curid=167935" title="ஜேம்ஸ் பாண்டு (2000 திரைப்படம்)">
ஜேம்ஸ் பாண்டு (2000 திரைப்படம்)

ஜேம்ஸ் பாண்டு 2000 இல் வெளிவந்த தமிழ்த் திரைப்படமாகும். பிரபுதேவா நடித்த இப்படத்தை செல்வா இயக்கினார்.



</doc>
<doc id="167936" url="https://ta.wikipedia.org/wiki?curid=167936" title="பாராளுமன்ற வரவுசெலவு அலுவலர்">
பாராளுமன்ற வரவுசெலவு அலுவலர்

பாராளுமன்ற வரவுசெலவு அலுவலகர் (Parliamentary Budget Officer (PBO)) என்பவர் அரசின் வரவுசெலவுத் திட்டம், மதிப்பீடுகள், பொருளாதாரப் போக்குகள் தொடர்பாக சுதந்திரமான பகுப்பாய்வினை பாராளுமன்றத்துக்கு வழங்குபவர் ஆவார். இவரது அலுவலகம் பாராளுமன்றத்துக்கு நேரடியக் அறிக்கை தரும், ஆட்சியில் இருக்கும் அரசுக்கு அல்ல. இந்த அலுவலகம் 2006 இல் நடுவன் அரசு பொறுப்புடைமைச் சட்டத்தின் ஊடாக ஏற்படுத்தப்பட்டது.



</doc>
<doc id="167938" url="https://ta.wikipedia.org/wiki?curid=167938" title="கனடிய அந்தரங்க உரிமைகள் அலுவலர்">
கனடிய அந்தரங்க உரிமைகள் அலுவலர்

கனடிய அந்தரங்க உரிமைகள் அலுவலகர் (Privacy Commissioner of Canada) என்பவர் அந்தரங்க அல்லது தனிமை உரிமைகள் தொடர்பாக சிறப்பான அக்கறை கொண்ட குறைகேள் அதிகாரி ஆவார். இவர் நேரடியாக கனடியப் பாராளுமன்றத்துக்கும் மேலவைக்கும் அறிக்கை தருபவர். கனடிய குடிமக்களால் முன்வைக்கப்படும் முறையீடுகளை விசாரித்து, கனடிய அந்தரங்க சட்டத்தின் படி எதாவது உரிமை மீறல்கள் நடந்துள்ளனவா என்று அறிக்கை தருவதற்கான முழு அதிகாரம் இந்த அலுவலகருக்கு உண்டு. 



</doc>
<doc id="167939" url="https://ta.wikipedia.org/wiki?curid=167939" title="கனடிய குறைகேள் அதிகாரிகள்">
கனடிய குறைகேள் அதிகாரிகள்

கனடாவில் குறைகேள் அதிகாரி அலுவலகம் நடுவண் அரசின் எல்லாத் திணைக்களங்களிலும், மாகாண நகர அரசுகளிலும், அரச நிறுவனங்களிலும் உண்டு. குற்றச்செயல்களால் பாதிக்கப்பட்டவர்களுக்கான குறைகேள் அதிகாரி அலுவலகம், முந்தைய படைவீரர்களுக்கான குறைகேள் அதிகாரி அலுவலகம், கொள்வனவுகள் குறைகேள் அதிகாரி அலுவலகம், கனடிய பாதுகாப்புத்துறை குறைகேள் அதிகாரி அலுவலகம் ஆகியன குறிப்பிடத்தக்கன. குழ்ந்தைகள் அல்லது இளையோர் எதிர்நோக்கும் சிக்கல்களை கையாழுவதற்கு எனவும் சிறப்பான குறைகேள் அதிகாரி அலுவலகங்கள் பல மாகாணங்களில் உள்ளன. 


</doc>
<doc id="167940" url="https://ta.wikipedia.org/wiki?curid=167940" title="கனடிய பொதுச் சேவைகள் ஆணையம்">
கனடிய பொதுச் சேவைகள் ஆணையம்

கனடிய பொதுச் சேவைகள் ஆணையம் என்பது சுதந்திரமான அரச முகமை ஆகும். கனடிய அரசின் பல்வேறு திணைக்களுக்கு பொதுச் சேவகர்களை நியமிப்பதும், அரசுக்குள் பதவி உயர்வுகளை நிர்வாகிப்பதும் இதன் பணி ஆகும். இது திறன் அடிப்படையிலான, கட்சி சார்பற்ற, கனடிய மக்களைப் பிரதிநிதப்படுத்தும் வண்ணம் (முதற்குடிமக்கள், சிறுபான்மையினர், பெண்கள், மாற்றுத் திறனாளிகள்) பொதுச் சேவகர்களை தேர்தெடுப்பதை நோக்கக் கொண்டது. இந்த ஆணையம் பொதுச் சேவையில், சேவகர்களின் பணியில் அரசியல் சார்பின்மையைக், கட்சி சார்பின்மையை பேணுவதற்கான செயற்பாடுகளிலும் ஈடுபடுகிறது.



</doc>
