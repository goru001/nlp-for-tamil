<doc id="187021" url="https://ta.wikipedia.org/wiki?curid=187021" title="மானுசுத் தீவு">
மானுசுத் தீவு

மானுசுத் தீவு ("Manus Island", மானுஸ் தீவு) என்பது பப்புவா நியூ கினியின் வடக்கே மானுசு மாகாணத்தில் அமைந்துள்ளது. இது ஆட்மிரால்ட்டி தீவுகளின் மிகப் பெரிய தீவும், பப்புவா நியூ கினியின் 5வது பெரிய தீவும் ஆகும். 2,100 கிமீ² பரப்பளவும் கொண்டது. 2000 ஆண்டு கணக்கெடுப்பின் படி, முழு மானுசு மாகாணத்திலும் 43,387 பேர் வசிக்கின்றனர். 2011 ஆம் ஆண்டு கணக்கெடுப்பில் இது 50,321 ஆக அதிகரித்திருந்தது. மானுசு மாகாணத்தின் தலைநகர் லொரெங்காவு மானுசு தீவில் அமைந்துள்ளது. மானுசு மாகாணத்தின் மொமோட்டி விமான நிலையம் மனுசு தீவின் அருகாமையில் லாசு நேகிரோசு தீவில் அமைந்துள்ளது. லாசு நேகிரோசு தீவையும் மானுசுத் தீவையும் பாலம் ஒன்று இணைக்கிறது. உள்ளூர் மக்களைத் தவிர ஆத்திரேலியாவின் கடற்பரப்பினுள் சட்டவிரோதமாகப் படகுகளில் நுழையும் அகதிகள் பலரும் 2001 முதல் 2004 வரை இங்கு தற்காலிகமாகக் குடியமர்த்தப்பட்டனர். 2012 முதல் அகதிகள் மீண்டும் இங்கு அனுப்பப்பட்டனர். 2013 சூலையில் இரு நாடுகளுக்கும் இடையில் செய்து கொள்ளப்பட்ட ஒப்பந்தம் ஒன்றின் படி ஆத்திரேலியாவினுள் படகுகளில் அகதிகளாக வருவோர் அனைவரும் மானுஸ் தீவிற்கு அனுப்பப்பட்டு அங்கு அவர்களது விண்ணப்பங்கள் பரிசீலிக்கப்படும், விண்ணப்பங்கள் ஏற்றுக் கொள்ளப்படுபவர்கள் இத்தீவிலேயே நிரந்தரமாகத் தங்க அனுமதிக்கப்படுவர். விண்ணப்பங்கள் ஏற்றுக் கொள்ளப்படாதவர்கள் சொந்த நாட்டுக்கோ அல்லது வேறெந்த நாட்டுக்கோ அனுப்பப்படுவர்.

மானுசு தீவு அடர்ந்த தாழ்நில வெப்பமண்டல மழைக்காடுகளைக் கொண்டது. இத்தீவின் அதி கூடிய புள்ளி டிரெம்செல் மலை ஆகும். இதன் உயரம் கடல் மட்டத்தில் இருந்து 718 மீட்டர்கள் (2,356 அடி) ஆகும். மானுஸ் தீவு ஆரம்பத்தில் எரிமலைப் பிரதேசமாக இருந்தது.

மரகதப் பச்சை நத்தைகள் மானுசு தீவில் மட்டுமே கிடைக்கின்றன. இவற்றின் ஓடுகள் நகைகளாக மாற்றப்பட்டு விற்பனை செய்யப்படுகின்றன.

இரண்டாம் உலகப் போரின் போது மானுசுத் தீவு ஆத்திரேலியப் படையினரின் கண்காணிப்புத் தளமாகச் செயல்பட்டது.. இவர்களே உள்ளூர் மக்களின் மருத்துவத் தேவைகளையும் கவனித்து வந்தனர். 1942 சனவரி 25 இல் சப்பானியர்களின் முதல் குண்டு இங்கு போடப்பட்டது. இங்கிருந்த வானொலிக் கொடிக்கம்பமே அவர்களின் முக்கிய இலக்காக இருந்தது. 1942 ஏப்ரல் 8 இல் சப்பானியப் படையினர் லொரெங்காவு துறைமுகத்தில் தரையிறங்கி ஆத்திரேலியரின் கட்டுப்பாட்டில் இருந்த தீவினுள் நுழைந்தனர். ஆத்திரேலியரின் எணிக்கை குறைவாக இருந்ததனால், அவர்கள் பின்வாங்கி கட்டுகளினுள் மறைந்திருந்தனர்.
1942 இன் இறுதிக் காலத்தில், சப்பான் மானுசில் இராணுவத் தளம் ஒன்றை அமைத்தது. இத்தளம் 1944 பெப்ரவரி-மார்ச்சு மாதங்களில் அமெரிக்கப் படையினரின் தாக்குதலுக்கு உள்ளானது. நேச நாடுகளின் கடற்படைத் தளம் இத்தீவின் சீயாட்லர் துறைமுகத்தில் அமைக்கப்பட்டது. இத்தளம் பின்னர் பிரித்தானிய பசிபிக் கப்பற்படையினரால் ஆதரிக்கப்பட்டு வந்தது. 1950–51 இல் சப்பானியப் போர்க் கைதிகள் மீதான விசாரணைகளின் இறுதிக் கட்டம் ஆத்திரேலியா இத்தீவிலேயே நடத்தியது.

அமெரிக்க மானிடவியலாளர் மார்கரெட் மீட் என்பவர் போருக்கு முன்னரும் பின்னரும் இங்கு வசித்து வந்தார். இங்குள்ள வாழ்க்கை முறைகள் பற்றி இரு நூல்களை இவர் எழுதியுள்ளார்.



</doc>
<doc id="187026" url="https://ta.wikipedia.org/wiki?curid=187026" title="ஆந்திர ஜோதி">
ஆந்திர ஜோதி

ஆந்திர ஜோதி என்பது ஓர் தெலுங்கு மொழி நாளேடு. இது அனந்தபூர், திருப்பதி, கடப்பா, கர்னூல், வாரங்கல், நல்கொண்டா, மகபூப்நகர், ஐதராபாத், கரிம்நகர், கம்மம், நிசாமாபாத், விஜயவாடா, குண்டூர், நெல்லூர், ஒங்கோல், விஜயநகரம், காகிநாடா, ஸ்ரீகாகுளம், விசாகப்பட்டினம், பெங்களூர், சென்னை, விசாக் மாவட்டம், துனுகு, அடிலாபாத் என 21 இடங்களில் வெவ்வேறு பதிப்பாக வெளியாகிறது. நாளொன்றுக்கு 8,25,947 நாளேடுகள் விற்பனையாகின்றன.



</doc>
<doc id="187029" url="https://ta.wikipedia.org/wiki?curid=187029" title="ஆழ்கடல் விண்மீன் நீயே!">
ஆழ்கடல் விண்மீன் நீயே!

ஆழ்கடல் விண்மீன் நீயே! (, ) என்பது திருப்புகழ்மாலையின் மாலை மன்றாட்டில் தூய கன்னி மரியாவைக் குறித்து பாடப்படும் பாடலாகும். நடுக் காலத்தில் மிகவும் புகழ் பெறத்துவங்கிய இப்பாடலுக்கு பலர் இசையமைத்துள்ளனர்.

இப்பாடலை யார் இயற்றினார் என்பது குறித்து ஒத்த கருத்தில்லை. சிலர் கிலார்வாக்ஸ் நகர புனித பெர்ணார்டு (Bernard of Clairvaux) என்றும் வேறு சிலர் புனித வெனான்தியுஸ் (Saint Venantius Fortunatus) என்றும் கூறுவர்.

இப்பாடல் "மரியாவுக்கு அர்ப்பணமுறை" என்னும் புனித லூயிஸ் தெ மான்ஃபோடினால் துவங்கப்பட்ட பக்திமுயற்சியில் முக்கிய பங்கு வகிக்கின்றது.


</doc>
<doc id="187043" url="https://ta.wikipedia.org/wiki?curid=187043" title="தில்லித் தமிழ்ச் சங்கம்">
தில்லித் தமிழ்ச் சங்கம்

தில்லித் தமிழ்ச் சங்கம் இந்தியத் தலைநகர் தில்லியில் செயல்பட்டு வரும் தமிழ் அமைப்பு ஆகும். 1946 ஆம் ஆண்டில் சங்கம் நிறுவிய துங்கர்கள் என அழைக்கப்படும் ஒன்பதின்மரால் இது துவக்கப்பட்டது. அவர்களுள் குறிப்பிடத்தக்கவரான தமிழ்ச்சங்கம் பாலு தங்கியிருந்த அறையில் நூலக வடிவில் இது துவங்கியது. பின்னர் இன்றைய கனாட் பிளேஸ் பகுதியில் உள்ள பாலிக்கா பஜார் அருகே அரசிடமிருந்து மூன்று அறைகள் வாடகைக்குப் பெறப்பட்டன. தமிழார்வலர் பலரின் உதவியுடன் இராமகிருஷ்ணபுரத்தில் சொந்தக் கட்டடம் நிறுவப்பட்டது. தமிழ்ச் சங்கத்தின் முகப்பில் தெய்வப்புலவர் வள்ளுவர் சிலை அமைந்துள்ளது. சங்கத்தினுள் தீரர் சத்தியமூர்த்தி நூலகம், பாரதியார் அரங்கம், பாரதிதாசன் அரங்கம், திருவள்ளுவர் அரங்கம் ஆகியவை அமைந்துள்ளன.

ஆயிரக்கணக்கான தமிழ் நூல்களுடன் செயல்படும் இந்நூலகத்தில் 1947 முதல் வெளிவந்த தமிழ் இதழ்கள் காணக்கிடைக்கின்றன. உறுப்பினராவதற்கு 400 உரூபாய் காப்புத் தொகையும் ஆண்டு சந்தா 100 உரூபாயும் செலுத்த வேண்டும். ஓர் உறுப்பினருக்கு ஒரு முறையில் 4 புத்தகங்கள் வழங்கப்படுகின்றன.
தில்லித் தமிழ்ச் சங்க இணையத் தளம்


</doc>
<doc id="187047" url="https://ta.wikipedia.org/wiki?curid=187047" title="தவத்திருப்பாடல்கள்">
தவத்திருப்பாடல்கள்

தவத்திருப்பாடல்கள் அல்லது ஏழு தவச்சங்கீதங்கள், என்பவை கி.பி 6ம் நூற்றாண்டு முதல் கிறித்தவர்களால் பயன்படுத்தப்பட்டுவந்த விவிலியத்தின் திருப்பாடல்கள் நூலில் உள்ள 6, 32, 38, 51, 102, 130 மற்றும் 143 (செப்துவசிந்தா எண்ணிக்கையில் 6, 31, 37, 50, 101, 129, மற்றும் 142) ஆகிய பாடல்களைக்குறிக்கும். இப்பாடல்கள் தன் பாவத்துக்காய் மனம் வருந்தும் ஒருவர் பாடும் பாடல்களாய் அமைந்துள்ளன. இவறை 5ம் நூற்றாண்டில் வாழ்ந்த ஹிப்போவின் அகஸ்டீன் "தவத்திருப்பாடல்கள்" என அழைத்துள்ளார். இதில் 51ஆம் திருப்பாடல் ஆதி திருச்சபையில் காலை வேண்டலில் பயன்படுத்தப்பட்டது ஆகும். பழங்காலத்தில் புதிய துறவிகள் இப்பாடலை காலை வேண்டலில் வாசிப்பது வழக்கம்.



</doc>
<doc id="187066" url="https://ta.wikipedia.org/wiki?curid=187066" title="விளக்கு உவமை">
விளக்கு உவமை

விளக்கு உவமை என்பது இயேசுவின் உவமைகளுள் ஒன்றாகும். புதிய ஏற்பாட்டின் மூன்று நற்செய்தி நூல்களில் இடம்பெறுகின்றது. மத்தேயு 5:14–15, மாற்கு 4:21–25 மற்றும் லூக்கா 8:16–18இல் இடம் பெறும் இவ்வுவமை, இந்த நூல்களில் விவரிப்பில் மிக சிறு வேறுபாட்டையே கொண்டுள்ளது. மாற்கு நற்செய்தியில் இவ்வுவமை "உப்பும் ஒளியும்" சொற்பொழிவுக்கு பின் வருகின்றது.

இயேசுவின் இந்த உவமையின் அடிப்படையில் "to hide one's light under a bushel" என்னும் ஆங்கில பழமொழியும் உண்டு.

லூக்கா நற்செய்தியில், பெரும் திரளான மக்கள் எல்லா ஊர்களிலிருந்தும் இயேசுவிடம் கூடி வந்தபோது அவர் கூறியது:


</doc>
<doc id="187067" url="https://ta.wikipedia.org/wiki?curid=187067" title="தளிர்விடும் அத்தி மர உவமை">
தளிர்விடும் அத்தி மர உவமை

தளிர்விடும் அத்தி மர உவமை என்பது இயேசுவின் உவமைகளுள் ஒன்றாகும். புதிய ஏற்பாட்டின் மூன்று நற்செய்தி நூல்களில் இடம்பெறுகின்றது. மத்தேயு 24:32-35, மாற்கு 13:28-31 மற்றும் லூக்கா 21:29-33இல் இவ்வுவமை இடம் பெறுகின்றது. இது இறையரசு பற்றிய அத்தி மரம் குறித்த உவமையாகும். இதே அத்தி மரம் குறித்த கனிகொடா அத்திமரம் உவமை என்னும் வேறு ஒரு உவமையும் உள்ளது.

லூக்கா நற்செய்தியில் இவ்வுவமை பின்வருமாறு உள்ளது:


</doc>
<doc id="187068" url="https://ta.wikipedia.org/wiki?curid=187068" title="வலியவர் உவமை">
வலியவர் உவமை

வலியவர் உவமை என்பது இயேசுவின் உவமைகளுள் ஒன்றாகும். புதிய ஏற்பாட்டின் மூன்று நற்செய்தி நூல்களில் இது இடம்பெறுகின்றது. மத்தேயு 12:29, மாற்கு 3:27 மற்றும் லூக்கா 11:21-22இல் இவ்வுவமை இடம் பெறுகின்றது. இதன் ஒரு வகை விவிலிய திருமுறையில் இடம்பெறாத தோமா நற்செய்தியில் 35ஆம் வசணத்தில் காணக்கிடைக்கின்றது.

லூக்கா நற்செய்தியில் இவ்வுவமை பின்வருமாறு உள்ளது:


</doc>
<doc id="187069" url="https://ta.wikipedia.org/wiki?curid=187069" title="மரமும் கனியும்">
மரமும் கனியும்

மரமும் கனியும் என்பது இயேசுவின் உவமைகளுள் ஒன்றாகும். புதிய ஏற்பாட்டின் இரு நற்செய்தி நூல்களில் இது இடம்பெறுகின்றது. மத்தேயு 7:15–20 மற்றும் லூக்கா 6:43-45இல் இவ்வுவமை இடம் பெறுகின்றது. இதன் ஒரு வகை விவிலிய திருமுறையில் இடம்பெறாத தோமா நற்செய்தியில் 45ஆம் வசணத்தில் காணக்கிடைக்கின்றது.

மத்தேயு நற்செய்தியில் இவ்வுவமை பின்வருமாறு உள்ளது:
லூக்கா நற்செய்தியில் இவ்வுவமை பின்வருமாறு உள்ளது:


</doc>
<doc id="187071" url="https://ta.wikipedia.org/wiki?curid=187071" title="துறை (பொருள்-இலக்கணம்)">
துறை (பொருள்-இலக்கணம்)

பொருள் இலக்கணத்தில் துறை என்பது ஒரு பாகுபாடு. தொல்காப்பியம் தமிழ் மொழியின் பாங்கை எழுத்து-அதிகாரம், சொல்-அதிகாரம் என்னும் இரு பகுதிகளில் விளக்குகிறது. தமிழின் இலக்கியப் பாங்கைப் பொருள்-அதிகாரம் என்னும் தலைப்பில் விளக்குகிறது. பொருளை அகம் புறம் எனப் பாகுபடுத்திக் காட்டுகிறது. இது மக்களின் வாழ்வியல் முறைமை. அகம் என்பது ஆணும் பெண்ணும் உறவு கொள்ளும் வாழ்க்கை பற்றியது. புறம் என்பது அவர்கள் புறத்தே உள்ள மற்றவர்களோடு உறவு கொள்ளும் வாழ்க்கை பற்றியது. கல்வி, ஆட்சி, வணிகம், உழவு முதலான தொழில்கள் ஆகியவை அனைத்தும் புறப்பொருள்.

திணை என்னும் சொல் வாழ்க்கை ஓடும் ஒழுகலாற்றினைக் குறிக்கும். ஒழுகும் ஆறு ஒழுகலாறு. ஆற்றில் இறங்கிப் பயன்படுத்தும் இடத்தைத் துறை என்கிறோம். அதுபோல வாழ்க்கையில் அமைந்து கிடப்பனவே இலக்கியத் துறைகள். இந்த இலக்கியத் துறைகளை வகுத்துக் காட்டுவனவே இலக்கணத் துறைகள். அதாவது இலக்கணம் காட்டும் துறைகள்.

தொல்காப்பியம் புறத்திணையில் தான் வகுத்துக்கொண்ட ஏழு திணைகளுக்கும் துறைகளைச் சுட்டுகிறது. புறப்பொருள் வெண்பாமாலை தன் போக்கில் வகுத்துக்கொண்ட 12 திணைகளுக்கும் துறைகளைக் காட்டுகிறது. தொல்காப்பியத்தில் துறைகளின் பெயர்கள் செய்தி வடிவில் உள்ளன. புறப்பொருள் வெண்பாமாலையில் ஒவ்வொரு துறையும் ஒரு கொளுப் பாடலாலும், அதனை விளக்கும் ஓர் எடுத்துக்காட்டுப் பாடலாலும் விளக்கப்பட்டுள்ளன. 

அகத்திணைப் பாடல்களுக்குத் துறை கூறும் பாங்கு பண்டைய இலக்கணங்களிலும், இலக்கியங்களிலும் இல்லை. பிற்காலத்தில் தோன்றிய கோவை இலக்கியங்கள் இவற்றிற்கும் துறை சுட்டும் பாங்கினைக் கையாளுகின்றன்ன. 


</doc>
<doc id="187072" url="https://ta.wikipedia.org/wiki?curid=187072" title="மரகதப் பச்சை நத்தை">
மரகதப் பச்சை நத்தை

மரகதப் பச்சை நத்தை ("emerald green snail") அல்லது பச்சை மர நத்தை ("green tree snail") அல்லது மானுசு பச்சை மர நத்தை ("Manus green tree snail"), அறிவியல் பெயர்: "Papustyla pulcherrima") என்பது அளவில் பெரிய மர நத்தை ஆகும். இது உயிரியல் அடிப்படையில் கேமேனிடே குடும்பத்தைச் சேர்ந்தது. இதன் ஓடு பொதுவாக மற்ற நத்தைகளில் காணப்படாத பச்சை நிறத்தில் இருப்பதால் இவை அணிகலன்கள் செய்வதில் பயன்படுகின்றன. மேலும் ஓடுகளைச் சேகரிப்பவர்களாலும் விரும்பி வாங்கப்படுகின்றன. இந்த நத்தைகளின் அழிவுக்கு இவை ஒரு காரணமாக உள்ளன. இப்போது இந்த நத்தை வகை அச்சுறுத்தப்பட்ட உயிரனங்களின் பட்டியலில் உள்ளது.

இந்த நத்தைகள் பப்புவா நியூ கினியில் உள்ள மானுசுத் தீவில் மட்டுமே காணப்படுகின்றன. இவை மரத்தில் வாழும் தன்மையுடையன. மழைக்காடுகளில் கடல்மட்டத்தில் இருந்து 112 மீட்டர் உயரத்தில் இவை காணப்படுகின்றன.

இவற்றின் பச்சை நிறம் ஓட்டின் கால்சியம் கார்பனேட்-ஆல் ஆன உட்பகுதியில் இருப்பதில்லை. ஓட்டின் மேலே உள்ள புரத அடுக்கிலேயே உள்ளன. இதற்குக் கீழே இதன் நிறம் மஞ்சள் ஆகும். 

மேற்கூறிய காரணங்கள் தவிர காடுகள் அழிப்பும் இந்த உயிரினத்தின் அழிவுக்கு ஒரு முக்கிய காரணமாகும்.

இவ்வகை நத்தைகளும் அவற்றின் ஓடுகளும் சைட்சு (CITES) எனப்படும் அருகிவரும் உயிரினங்களுக்கான பன்னாட்டு சாசனம் மூலம் பாதுகாக்கப்பட்டுள்ளன.. இவ்வகை உயிரினங்கள் பன்னாட்டு இயற்கைப் பாதுகாப்புச் சங்கத்தின் அருகிவரும் பட்டியலில் சேர்க்கப்பட்டுள்ளன.


</doc>
<doc id="187075" url="https://ta.wikipedia.org/wiki?curid=187075" title="ஆற்றுத்துறை">
ஆற்றுத்துறை

ஆற்று நீரை மக்கள் பயன்படுத்தும் இடத்தை ஆற்றுத்துறை என்பர். இதனைப் பற்றிப் பண்டைய இலக்கியங்கள் சொல்லும் செய்திகள் இங்குத் தொகுக்கப்பட்டுள்ளன. 



</doc>
<doc id="187078" url="https://ta.wikipedia.org/wiki?curid=187078" title="சிலோன் (நிரலாக்க மொழி)">
சிலோன் (நிரலாக்க மொழி)

சிலோன் ("Ceylon") என்பது ரெட் ஹட் உருவாக்கிய, வரவிருக்கின்ற நிரல் மொழியும் மென்பொருள் மேம்படுத்தல் தொகுதியும் ஆகும். ஜாவாவினை அடிப்படையாகக் கொண்ட இது வெளியானதும், ஜாவா மெய்நிகர்க் கருவியில் இயங்கக்கூடியது. இலங்கையின் முன்னைய பெயர்களில் ஒன்றான சிலோன் என்பதிலிருந்து இதற்குப் பெயர் உருவாகியது. ஜாவாத் தீவிற்கு தேயிலை பெயர் பெற்றதுபோல் இலங்கைத் தீவுக்கும் தேயிலை பெயர் பெற்றது என்ற அர்த்தத்தில் ஜாவா நிரல் மொழியும் சிலோன் நிரலாக்க மொழியும் தொடர்புபடுகின்றன.

சிலோன் ஜாவா நிரல் மொழியின் வரியமைப்பை அதிகம் கொண்டிருக்கிறது. பின்வரும் வரிகள் "Hello world" என்பதை வெளியீடாக்க சிலோன் நிரலாக்க மொழியில் எழுதப்படும்:

void hello() { 


</doc>
<doc id="187081" url="https://ta.wikipedia.org/wiki?curid=187081" title="பாற்லாமும் யோசபாத்தும்">
பாற்லாமும் யோசபாத்தும்

பாற்லாமும் யோசபாத்தும் ("Barlaam and Josaphat") கிறித்தவ மரபின்படி நடுக்காலத்தில் இரு புனிதர்களாகக் கருதப்பட்டவர்கள். அவர்களைப் பற்றிய வரலாறு இந்தியாவில் கவுதம புத்தரைப் பற்றி உருவான வரலாற்றைத் தழுவி எழுந்தது என்றும், புத்தரின் வரலாறே இவ்வாறு கிறித்தவப் பார்வையில் புத்துரு பெற்றது என்றும் வரலாற்று ஆசிரியர்கள் கூறுகின்றனர். 

"பாற்லாமும் யோசபாத்தும்" என்னும் தலைப்பில் ஒரு கிறித்தவம் தழுவிய வரலாற்றுக் கதையை கிரேக்க மொழியில் பெயர்த்தெழுதியவர் ஆத்தோஸ் நகர யூத்திமியுஸ் ("Euthymius of Athos") என்னும் துறவி ஆவார். அத்துறவி மேற்கு ஆசியாவின் தென்பகுதியில் துருக்கிக்கு வடக்கே உள்ள ஜோர்ஜியா நாட்டைச் சார்ந்தவர். "பாலவரியானி" ("Balavariani") என்னும் பெயரில் ஏற்கெனவே முதன்முறையாக கிறித்தவம் தழுவிய விதத்தில் ஜோர்ஜிய மொழியில் இருந்த 10ஆம் நூற்றாண்டுக் கதையையே யூத்திமியுஸ் துறவி கிரேக்க மொழியில் பெயர்த்தெழுதினார். அத்துறவி ஆத்தோஸ் நகர மடத்தை விட்டு காண்ஸ்டான்டிநோபுள் நகருக்குச் சென்றபோது 1028இல் கொல்லப்பட்டார். அதற்கும் ஒரு சில ஆண்டுகளுக்கு முன் அவர் "பாற்லாமும் யோசபாத்தும்" கதையை கிரேக்கத்தில் பெயர்த்திருக்க வேண்டும். 

"பாற்லாமும் யோசபாத்தும்" கதை கிரேக்கத்திலிருந்து 1048இல் இலத்தீன் மொழியில் பெயர்க்கப்பட்டது. பின்னர் அக்கதை மேற்கு ஐரோப்பா முழுவதும் மக்களிடையே சென்று சேரலாயிற்று. 

இக்கதையை எழுதியவர் 7ஆம் நூற்றாண்டில் மேற்கு ஆசியாவில் வாழ்ந்த புனித தமாஸ்கு யோவான் என்றொரு மரபு உண்டு. ஆனால் அவர் இதை எழுதவில்லை என்று வரலாற்று ஆசிரியர்கள் கூறுகின்றனர். 

"பாற்லாமும் யோசபாத்தும்" கதை உண்மையில் புத்தரின் வரலாற்றுத் தழுவலே என்பது வரலாற்றாசிரியர் கருத்து. சமய வரலாற்றறிஞர் வில்பிரட் கான்ட்வெல் ஸ்மித் ("Wilfred Cantwell Smith") என்பவர் ஆய்வுப்படி, இக்கதையின் மூலக் கரு வடமொழியில் எழுதப்பட்ட மகாயான பவுத்த ஏடு (2-4 நூற்றாண்டு). அக்கதை மனிக்கேயர் என்னும் கிறித்தவம் தழுவிய பிரிவினைக் குழுவின் தாக்கத்தைப் பெற்று, புத்தரின் வரலாற்றிலிருந்து இரு கிறித்தவப் புனிதர்களின் வரலாறு ஆனது. அவ்வடிவத்தில் இசுலாம் கலாச்சாரத்தை அரபி மொழிபெயர்ப்பின் வழி சென்றடைந்தது. அரபியில் அதன் பெயர் "கித்தாப் பிலாவாற் வா-யூட்சாப்" ("Kitab Bilawhar wa-Yudasaf"). அதிலிருந்து ஜோர்ஜிய மொழிபெயர்ப்பு எழுந்தது. பின்னர் கிரேக்கப் பெயர்ப்பும் இலத்தீன் பெயர்ப்பும் தொடர்ந்தன. 

"யோசபாத்" என்னும் பெயரின் மூல வடிவம் "போதிசத்துவ" என்னும் வடமொழிப் பெயரே. அறிவொளி பெற்றவர் என்ற பொருளில் புத்தர் அவ்வாறு அழைக்கப்பட்டார். அப்பெயர் அரபியில் Būdhasaf என்று மாறியது. அரபியில் "b" என்னும் எழுத்தின் புள்ளி இரட்டிக்கும்போது "y" என்றாகும். அப்படியே Būdhasaf என்பது Yūdhasaf ஆனது. அதிலிருந்து ஜோர்ஜிய மொழியில் Iodasaph என்னும் பெயர் வந்தது.
பின்னர் Iodasaph என்னும் ஜோர்ஜியப் பெயர் வடிவம் கிரேக்கத்தில் Ioasaph என்றும் இலத்தீனிலும் பிற ஐரோப்பிய மொழிகளிலும் Josaphat என்றும் மாறியது.

இப்பெயரையே திருச்செல்வர் காவியத்தில் "சூசேப்பா" என்னும் வடிவத்தில் காண்கிறோம்.

Bilawhar என்று அரபியில் வரும் பெயர் கிரேக்க மொழிபெயர்ப்பிலும் பிற பெயர்ப்புகளிலும் "பாற்லாம்" ("Barlaam") என்னும் வடிவம் பெற்றது.

இப்பெயரைத் திருச்செல்வர் காவியம் "வறலாம்" என்று தழுவியமைக்கிறது. 

பூலோகசிங்க அருளப்ப நாவலர் என்னும் யாழ்ப்பாண அறிஞர் "பாற்லாமும் யோசபாத்தும்" என்னும் கதையைத் தமிழில் காப்பியமாகப் பாடி 1896இல் வெளியிட்டார். அக்காப்பியத்தில் அவர் "யோசபாத்" என்னும் பெயரைத் தமிழில் "சூசேப்பா" என்று தழுவியமைக்கிறார். அதுபோலவே "பாற்லாம்" என்னும் பெயர் "வறலாம்" என்று தமிழ் வடிவம் பெறுகிறது.

சூசேப்பா என்னும் பெயர் "திருச்செல்வன்" என்னும் பொருள்படுவதால் அதையே காப்பியத்திற்கும் தலைப்பாக ஆசிரியர் கொண்டுள்ளார். 

திருச்செல்வன் சிந்து நாட்டு இளவரசனாக இருந்து, உலக நாட்டங்களைத் துறந்து துறவியாக மாறுகிறார். அவருடைய தந்தை அவினேர் ("Avennir") தம் மகன் கிறித்தவ மதத்தைத் தழுவியதை முதலில் எதிர்க்கிறார். பின்னர் அவரும் கிறித்தவராகி, நாட்டுப் பொறுப்பை விட்டு துறவியாகிறார். 

இக்காவியத்தில் வரும் வேறு சில பெயர்கள்: நக்கோர் ("Nachor"); தேவுதன் ("Theodosius"); பராக்கி ("Barachius"). 

கிரேக்க மரபுவழி திருச்சபையின் புனிதர் நாள்காட்டியில் பாற்லாமும் யோசபாத்தும் புனிதர்களாகச் சேர்க்கப்பட்டு அவர்களுக்கு ஆகத்து 26அம் நாள் விழாக் கொண்டாடப்படுகிறது.

உரோமன் கத்தோலிக்க புனிதர் நாள்காட்டியில் இவ்விருவரும் இடம் பெறாவிட்டாலும், அவர்களுடைய பெயர்கள் புனிதர் வரிசையில் "உரோமை மறைச்சாட்சியர் நூல்" ("Roman Martyrology") என்னும் ஏட்டில் அண்மைக் காலம் வரை இருந்தது. விழா நாள் நவம்பர் 27. அதன் பின்னர் 1960களில் இப்புனிதர் வாழ்ந்ததற்கான வரலாற்று ஆதாரம் இல்லை என்னும் அடிப்படையில் அவர்களுடைய பெயர்கள் நீக்கப்பட்டன. 
















</doc>
<doc id="187086" url="https://ta.wikipedia.org/wiki?curid=187086" title="வெப்பத்தின் பொறிமுறைச் சமவலு">
வெப்பத்தின் பொறிமுறைச் சமவலு

வெப்பத்தின் பொறிமுறைச் சமவலு அல்லது வினை வெப்பச் சமவெண் ("mechanical equivalent of heat") என்பது வெப்பவியக்கவியலின் முதல் விதிப்படி செய்த வேலைக்கும் அதன் காரணமாகத் தோன்றும் வெப்பத்திற்கும் உள்ள விகிதமாகும். இது ஒரு மாறா எண்ணாகும்.

இங்கு


</doc>
<doc id="187088" url="https://ta.wikipedia.org/wiki?curid=187088" title="தலைவரும் பணியாளரும் உவமை">
தலைவரும் பணியாளரும் உவமை

தலைவரும் பணியாளரும் உவமை என்பது இயேசுவின் உவமைகளுள் ஒன்றாகும். புதிய ஏற்பாட்டில் லூக்கா 17:7-10இல் இவ்வுவமை இடம் பெறுகின்றது. ஒருவர் கடவுளின் விறுப்பத்தை பலன் எதிர்பார்காமல் நிறைவேற்ற வேண்டும் என இது எடுத்துரைக்கின்றது.

லூக்கா நற்செய்தியில் இவ்வுவமை பின்வருமாறு உள்ளது:


</doc>
<doc id="187089" url="https://ta.wikipedia.org/wiki?curid=187089" title="தூப்னியம்">
தூப்னியம்

தூப்னியம் ("Dubnium") என்பது Db என்ற குறியீட்டையும் அணு எண் 105 ஐயும் கொண்ட ஒரு யுரேனியப் பின் தனிமமாகும். கதிர்வீச்சுக் கொண்ட இத்தனிமம் செயற்கையில் மனிதனால் ஆக்கப்பட்ட 13 வது தனிமம் ஆகும். இதன் அரை வாழ்நாள் 1.6 வினாடியாகும். இது இயற்கையாகக் கிடைக்கவில்லை, உருசியாவின் தூப்னா என்ற நகரில் உள்ள ஆய்வுக்கூடத்தில் கண்டுபிடிக்கப்பட்டது. இதன் நிலையான ஓரிடத்தான், தூப்னியம்-268, இன் அரைவாழ்வுக் காலம் 28 மணிகள் ஆகும்.

1960களில், சோவியத் ஒன்றியத்திலும், கலிபோர்னியாவிலும் இத்தனிமம் கண்டுபிடிக்கப்பட்டது. தூப்னாவில் உள்ள அணுக்கரு ஆய்வுக்கான மையம் இதற்கு நீல்சு போரின் நினைவாக நீல்சுபோரியம் ("nielsbohrium", "Ns") எனப் பெயரிட்டது. கலிபோர்னியா பல்கலைக்கழகம் இதற்கு ஓட்டோ ஹான் என்பவரின் நினைவாக ஹானியம் ("hahnium", "Ha") எனப் பெயரிட்டது. ஆனாலும், 1997 ஆம் ஆண்டில் பன்னாட்டு தனி மற்றும் பயன்பாட்டு வேதியியல் ஒன்றியம் (IUPAC) அதிகாரபூர்வமாக தூப்னியம் எனப் பெயரிட்டது.



</doc>
<doc id="187091" url="https://ta.wikipedia.org/wiki?curid=187091" title="சிந்தித்து முன்கணிப்பவர் உவமை">
சிந்தித்து முன்கணிப்பவர் உவமை

சிந்தித்து முன்கணிப்பவர் உவமைகள் என்பது இயேசு அடுத்தடுத்துக் கூறிய இரு உவமைகளைக் குறிக்கும். புதிய ஏற்பாட்டில் லூக்கா 14:25-33 இல் இவ்வுவமைகள் இடம் பெறுகின்றன. ஒருவர் கடவுளுக்கு அடுத்துதான் தன் சொந்த விருப்பத்தையும், நலனையும், தன்னைச் சார்ந்தோரின் நலனையும் கவனிக்க வேண்டும் என இவை எடுத்துரைக்கின்றன. 

லூக்கா நற்செய்தியில் இவ்வுவமை பின்வருமாறு உள்ளது:
பெருந்திரளான மக்கள் இயேசுவோடு சென்றுகொண்டிருந்தனர். அவர் திரும்பிப் பார்த்து அவர்களிடம் கூறியது: "என்னிடம் வருபவர் தம் தந்தை, தாய், மனைவி, பிள்ளைகள், சகோதரர் சகோதரிகள் ஆகியோரையும், ஏன், தம் உயிரையுமே என்னைவிட மேலாகக் கருதினால், அவர் என் சீடராயிருக்க முடியாது." "தம் சிலுவையைச் சுமக்காமல் என் பின் வருபவர் எனக்குச் சீடராய் இருக்கமுடியாது." "உங்களுள் யாராவது ஒருவர் கோபுரம் கட்ட விரும்பினால், முதலில் உட்கார்ந்து, அதைக் கட்டிமுடிக்க ஆகும் செலவைக் கணித்து, அதற்கான பொருள் வசதி தம்மிடம் இருக்கிறதா எனப் பார்க்கமாட்டாரா?" "இல்லாவிட்டால் அதற்கு அடித்தளமிட்ட பிறகு அவர் கட்டி முடிக்க இயலாமல் இருப்பதைப் பார்க்கும் யாவரும் ஏளனமாக, "இம்மனிதன் கட்டத் தொடங்கினான்; ஆனால் முடிக்க இயலவில்லை" என்பார்களே!" "வேறு ஓர் அரசரோடு போர் தொடுக்கப்போகும் அரசர் ஒருவர், இருபதாயிரம் பேருடன் தமக்கு எதிராக வருபவரைப் பத்தாயிரம் பேரைக் கொண்டு எதிர்க்க முடியுமா என்று முதலில் உட்கார்ந்து சிந்தித்துப் பார்க்க மாட்டாரா?" "எதிர்க்க முடியாதெனில், அவர் தொலையில் இருக்கும்போதே தூதரை அனுப்பி, அமைதிக்கான வழியைத் தேட மாட்டாரா?" "அப்படியே, உங்களுள் தம் உடைமையையெல்லாம் விட்டுவிடாத எவரும் என் சீடராய் இருக்க முடியாது." - லூக்கா 14:25-33, 


</doc>
<doc id="187096" url="https://ta.wikipedia.org/wiki?curid=187096" title="மண்ணக மீட்பரின் மாண்புயர் அன்னையே!">
மண்ணக மீட்பரின் மாண்புயர் அன்னையே!

மண்ணக மீட்பரின் மாண்புயர் அன்னையே! (பழைய வழக்கில்: இரட்சகருடைய பரிசுத்த மாதாவே!; ; ) என்பது தூய கன்னி மரியாவைக் குறித்து கத்தோலிக்க திருச்சபையில் திருப்புகழ்மாலையின் இரவு மன்றாட்டில் பாடப்படும் நான்கு பாடல்களுள் ஒன்றாகும். புனிதர்களான இரனேயு, ஃபுல்ஜென்டுஸ் மற்றும் எபிபேனியுஸ் ஆகியோரின் எழுத்துகளிலிருந்து இப்பாடல் உருபெற்றது. முக்காலத்தில் இது திருவருகைக் கால முதல் ஞாயிறில் துவங்கி இயேசுவைக் கோவிலில் அர்ப்பணித்தல் விழா (பெப்ரவரி 2) இரவு மன்றாட்டு முடிய பயன்படுத்தப்பட்டுகின்றது.

புதுவையில் உள்ள மிஷன் அச்சகத்தில் 1937ஆம் ஆண்டு அச்சிடப்பட்டு வெளியிடப்பட்ட "ஞான சமுத்திரம்" என்னும் நூலில் இருந்து இப்பாடலில் உரை கீழே தரப்பட்டுள்ளது

"திருவருகைக் கால முதல் ஞாயிறு துவங்கி கிறிஸ்து பிறப்பு முடிய :"

"கிறிஸ்து பிறப்பு துவங்கி இயேசுவைக் கோவிலில் அர்ப்பணித்தல் விழா (பெப்ரவரி 2) முடிய :"


</doc>
<doc id="187097" url="https://ta.wikipedia.org/wiki?curid=187097" title="தோமால சேவை">
தோமால சேவை

தோமால சேவை () என்பது வைணவத்திருக்கோயில்களில் மூலவரான நாராயணனுக்கு நடத்தப்படும் பலவித உபசாரங்களில் ஓன்றாகும். பொதுவாக வைணவத் திருக்கோயில்களில் மூலவருக்கு நடத்தப்படும் ஒவ்வொரு உபசாரமும் சேவைகள் என்றே அழைக்கப்படும். உதாரணமாக, திருப்பள்ளியெழுச்சி பாடி துயிலெழுப்புவதை "சுப்ரபாத சேவை" என்றும், ஊஞ்சலில் ஆட்டுவிப்பதை "ஊஞ்சல் சேவை" என்றும், கருடவாகனத்தில் எழுந்தருளுவதை "கருட சேவை" என்றும் அழைப்பதைக் கூறலாம். தினமும் திருமஞ்சனம் (நீராட்டல் என்பதின் வைணவ தமிழ்ச்சொல்) ஆனவுடன் பெரிய பூமாலை சாற்றப்படும் வைபவத்தையே இச்சேவை குறிப்பிடுகின்றது. ஆளுயர பூமாலையை தொடுத்து திருமுடி (கிரீடம்) முதல் திருவடி வரை தோளையொட்டியவாறு சாற்றுவதையே தோமால சேவை என அழைக்கப்பட்டுவருகின்றது. தோள்மாலை (தோடிட்டமாலை என்றும் கூறுவர்) என்பதே மருவி தெலுங்கில் தோமாலா என்றானது.

திருமலையில் உறையும் திருவேங்கடவனுக்கு சாற்றப்படும் தோமால சேவை மிகப்புகழ்பெற்றது. இதற்கு ஆறுமாதங்களுக்கு முன்பே முன்பதிவு செய்து அடியவர்கள் இச்சேவையினை காண்பதற்காக காத்திருப்பர். இவறைத் தவிர திருப்பதியில் இடம்பெறும் தோமால சேவை, திருவரங்கம் அரங்கநாதன் கோவிலில் இடம்பெறும் தோமால சேவையும் புகழ்ப்பெற்றவையாகும்.


</doc>
<doc id="187103" url="https://ta.wikipedia.org/wiki?curid=187103" title="வானகம் ஆளும் அரசியே வாழ்க!">
வானகம் ஆளும் அரசியே வாழ்க!

வானகம் ஆளும் அரசியே வாழ்க! அல்லது பழைய வழக்கில் பரலோகத்துக்கு இராக்கினியே வாழ்க! (; ) என்பது தூய கன்னி மரியாவைக் குறித்து கத்தோலிக்க திருச்சபையில் திருப்புகழ்மாலையின் இரவு மன்றாட்டின் முடிவில் பாடப்படும் நான்கு பாடல்களுள் ஒன்றாகும். (மற்றவை மண்ணக மீட்பரின் மாண்புயர் அன்னையே!, விண்ணக அரசியே! மற்றும் கிருபை தயாபத்து செபம்).

இயேசுவைக் கோவிலில் அர்ப்பணித்தல் விழா (பெப்ரவரி 2) அன்று துவங்கி புனித வாரத்தின் புதன் முடிய இது பாடப்படுகின்றது. இதன் ஆக்குனர் யார் என்பது குறித்த தகவல் இல்லை, ஆயினும் 12ம் நூற்றாண்டு முதல் இது பழக்கத்தில் இருந்துள்ளதற்கு சான்றுகள் உள்ளன.

இந்த மன்றாட்டினை செபிப்பவருக்கு திருச்சபை வழங்கும் பலன்கள் உண்டு.

புதுவையில் உள்ள மிஷன் அச்சகத்தில் 1937ஆம் ஆண்டு அச்சிடப்பட்டு வெளியிடப்பட்ட "ஞான சமுத்திரம்" என்னும் நூலில் இருந்து இப்பாடலில் உரை கீழே தரப்பட்டுள்ளது


</doc>
<doc id="187108" url="https://ta.wikipedia.org/wiki?curid=187108" title="வாரீர் படைத்திடும் தூய ஆவி">
வாரீர் படைத்திடும் தூய ஆவி

வாரீர் படைத்திடும் தூய ஆவி (; ) என்னும் பாடல் 9ம் நூற்றாண்டில் இரானானுஸ் மௌருஸ் என்பவரால் இலத்தீனில் இயற்றப்பட்டது ஆகும். இது கிரெகோரியன் பாடல் முறையில் பாடப்படுவது வழக்கம். இது கத்தோலிக்க திருச்சபையில் தூய ஆவி பெருவிழாவன்று திருப்புகழ்மாலையில் பாடப்படுகின்றது. மேலும் இது திருப்பீடத் தேர்தலின் போது கர்தினால்கள் சிஸ்டைன் சிற்றாலயத்துள் நுழையும் போதும், ஆயர் அருட்பொழிவுவின் போதோ, குருத்துவ திருநிலைப்பாட்டின் போதோ, உறுதிபூசுதல் திருவருட்சாதனத்தின் போதோ, ஆலய அபிஷேகத்தின் போதோ, மன்றங்களோ ஆள்ளது சங்கங்களோ கூடும் போதோ, அரச முடிசூட்டு விழாவிலும், துறவற வார்த்தைப்பாட்டின் போதும் பாடப்படுவது வழக்கம்.

குஸ்தாவ் மாலர், ஹெக்டர் பேர்லியோஸ்.முதலிய பலர் இப்பாடலுக்கு இசையமைத்துள்ளனர்.


</doc>
<doc id="187118" url="https://ta.wikipedia.org/wiki?curid=187118" title="நோர்வே கடனீர் இடுக்கேரிகள்">
நோர்வே கடனீர் இடுக்கேரிகள்

நோர்வேயில் கடனீர் இடுக்கேரிகள் பல காணப்படுகின்றன. கிட்டத்தட்ட 1190 கடனீர் இடுக்கேரிகள் நோர்வேயிலும், சுவால்பாட் தீவுகளிலும் காணப்படுகின்றன

மேற்கு நோர்வே கடனீர் இடுக்கேரிகளுக்கு மிகவும் பிரசித்திபெற்றது. இவை பனியுகங்களின் போது இயற்கையில் உருவானவையாகும். இயற்கையை ரசிக்க இது ஒரு சிறந்த இடமாகும். பனிப்பாறை நடைப்பயிற்சி, மீன்பிடி மற்றும் சைக்கிள் பயணம் போன்ற பொழுதுபோக்கு அம்சங்கள் இந்த இடத்தை சுற்றியுள்ளன. நீரேரியில் பயணிக்கும்போது இருபுறங்களிலும் நீர்வீழ்ச்சிகள், அவை உருவாக்கும் வானவில் போன்றவை கண்டு களிக்கும் வண்ணம் உள்ளன. நீரேரியில் கப்பல் மற்றும் படகு சவாரி செய்ய இயலும். நீரேரியை சுற்றியுள்ள நடைபாதையில் நடந்து செல்லும் வசதியும் உள்ளது.

மேற்கு நோர்வேயிலுள்ள Geirangerfjord, Nærøyfjord ஆகிய இரு கடனீர் இருக்கேரிகளும் உலக பாரம்பரியக் களங்கள் பட்டியலில் இடம்பெற்றுள்ளன.

Fjord Norway, The official tourist board of the fjords
http://www.fjords.com/


</doc>
<doc id="187133" url="https://ta.wikipedia.org/wiki?curid=187133" title="பிபின் சந்திர பால்">
பிபின் சந்திர பால்

பிபின் சந்திர பாலர் இந்திய சுதந்திரப் போராட்டத்தலைவர்களில் முக்கியமானவர். ஸ்ரீ அரவிந்தர் அவரை "மிகுந்த வல்லமையும் கொள்கைப்பிடிப்பும் உடைய தேசாபிமானி" என்றார். லால்-பால்-பால் என்று அழைக்கப்பட்ட மும்மூர்த்திகளில் ஒருவர். மற்ற இருவர் பால கங்காதர திலகர், லாலா லஜபத் ராய். இம்மூவர்தான் சுயராச்சியம் பற்றிய விழிப்புணர்வை மக்களிடையே முதன் முதலில் ஏற்படுத்தியவர்கள். அவர் "புரட்சி எண்ணங்களின் தந்தை" என்று அழைக்கப்படுகிறார். அவர் ஆசிரியர், பத்திரிக்கையாளர், மேடைப்பேச்சாளர், எழுத்தாளர். அவர் 1858-ஆம் ஆண்டு நவம்பர் மாதம் 7-ஆம் நாள் தற்போது பங்காள தேஷ் நாட்டில் உள்ள சில்ஹட் மாவட்டத்தில் உள்ள போய்ல் என்ற கிராமத்தில் பிறந்தார். அவரது தந்தை ராமச்சந்திர பால் ஒரு ஜமீந்தார், பெர்சிய மொழியில் புலமை பெற்றவர். தாயார் நாராயணி தேவி. அவர் வசதியான ஹிந்து வைஷ்ணவக் குடும்பத்தின் ஒரே புதல்வர். அவரது ஒரே சகோதரி கிரிபா. 
பிபின் முதலில் தனது தந்தையிடம் கல்வி கற்றார். பின்னர் ஒரு மௌல்வியிடம் பெர்சிய மொழி கற்றார். சில்ஹட்டில் உள்ள மிஷினரி பள்ளிகளிலும், அரசாங்க உயர்நிலைப் பள்ளியிலும் பள்ளிப் படிப்பை முடித்தார். கல்கத்தாவில் உள்ள பிரசிடென்சி கல்லூரியில் பட்டப்படிப்பு படிக்கசேர்ந்தார். ஆனால் அவர் படிப்பை முடிக்கவில்லை. ஆனால் இலக்கியத்தில் மிகுந்த ஈடுபாடு கொண்டவராக இருந்தார். பெங்காலியில் ஹேமச்சந்திரா, பக்கிம் சந்திரா போன்றோரும் ஆங்கிலத்தில் தியோடார் பார்க்கர், எமர்சன் போன்றோரும் அவருக்குப் பிடித்த நாவலாசிரியர்கள். வைஷ்ணவ கவிதை இலக்கியங்களையும் அவர் விரும்பிப் படிப்பார். கீதை, உபநிடதம் போன்றவற்றை ஆழமாகக் கற்றவர். 
கல்கத்தாவில் படிக்கும் போது கேஷப் சந்திரா சென், பிஜோய் கிருஷ்ண கோஸ்வாமி ஆகியோர் அவருக்கு ஆன்மிகத்தில் வழிகாட்டியாக இருந்தனர். ஷிவ் நாத் சாஸ்திரி, சுரேந்திர நாத் பானர்ஜி ஆகியோர் அவருக்கு அரசியலில் வழிகாட்டியாக இருந்தனர். 1879-ல் கட்டாக்கில் உள்ள கட்டாக் அகாடெமியின் தலைமை ஆசிரியர் ஆனார். ஸில்ஹட், பங்களூர், ஹபிகஞ்ச் ஆகிய இடங்களிலும் தலைமை ஆசிரியராகப் பணியாற்றினார். பின்னர் நூலகராகப் பணியாற்றினார். 1898-ல் Comparitive Theology படிக்க இங்கிலாந்து சென்றார். ஓராண்டில் திரும்பிவிட்டார். நியூயார்க்கில் உள்ள National Temperence Association அழைப்பின் பேரில் நான்கு மாதம் அமெரிக்காவில் சுற்றுப்பயணம் செய்து சொற்பொழிவாற்றினார். 
1886- ல் காங்கிரஸில் சேர்ந்தார். 
அஸ்ஸாம் தோட்டத் தொழிலாளர்கள் கொடுமைப்படுத்தப்படுவது குறித்தும் சிலசமயம் அடித்தே கொல்லப்படுவது குறித்தும் 1896-ல் பிபின் போராடியதால் காங்கிரஸ் இந்த விஷயத்தைக் கையில் எடுத்தது. அப்போதைய அஸ்ஸாம் கமிஷனர் சர் ஹென்றி காட்டன் முயற்சியால் இந்த தீமைகள் விலகின. 
1886-ஆம் ஆண்டு கல்கத்தா காங்கிரஸ் மாநாட்டிலும், 1887-ஆம் ஆண்டு சென்னை காங்கிரஸ் மாநாட்டிலும், 1904-ஆம் ஆண்டு மும்பை காங்கிரஸ் மாநாட்டிலும் கலந்து கொண்டார்.வங்கப் பிரிவினையை ஒட்டி தீவிர அரசியலில் ஈடுபட்டார். ஆங்கிலேயரின் பிரித்தாளும் சூழ்ச்சியை உணர்ந்து கொண்டார். அதை எதிர்த்து தீவிரமாகச் செயல்பட்டார். 1907-ஆம் ஆண்டு இந்தியா முழுவதும் சுற்றுப்பயணம் செய்து மக்களிடையே சுதந்திர வேட்கையை ஏற்படுத்தினார். அவரது சொற்பொழிவு மக்களை மிகவும் ஈர்த்தது. மக்களிடையே நாட்டுப் பற்றையும் விழிப்புணர்வையும் ஏற்படுத்தினார். 
அந்நியப் பொருட்கள் பகிஷ்கரிப்பு, சுதேசிப் பொருட்கள் பயன்படுத்துதல், ப்ரிட்டிஷ் தொழிற்சாலைகளில் இருந்து வெளிநடப்பு, தேசியக்கல்வி ஆகியவற்றை வலியுறுத்தி வந்தார். 
சுதேசிப் பொருட்கள் பயன்படுத்துவதன் மூலம் ஏழ்மையையும் வேலையில்லாத் திண்டாட்டத்தையும் நீக்கலாம் என்று நம்பினார். 
வந்தே மாதரம் இதழைத் தோற்றுவித்தவர்களில் பிபின் சந்திர பாலும் ஒருவர். வந்தே மாதரம் இதழில் ஆட்சியாளரை எதிர்த்து எழுதிய வழக்கில் அரவிந்தருக்கு எதிராக சாட்சி சொல்ல மறுத்ததால் ஆறு மாதம் சிறையில் அடைக்கப்பட்டார். அவரது விடுதலை நாளைக் கொண்டாட முற்படும் போதுதான் வ. உ. சிதம்பரம்பிள்ளையும் சுப்ரமண்ய சிவாவும் கைது செய்யப்பட்டனர். 
1908-லிருந்து 1911 வரை அவர் நாட்டைவிட்டு வெளியில் வசிக்கும்படி கட்டாயப்படுத்தப்பட்டார். இந்தியா ஹவுஸ் லண்டனின் வடக்குப் பகுதியில் மாணவர்கள் தங்கும் ஓர் இடம். அங்கே இந்திய விடுதலைக்காக தீவிரமாக செயல்பட்ட வ. வே. சுப்பிரமணியம், வினாயக் தாமோதர் சாவர்க்கர், மதன் லால் டிங்கரா போன்றோருடன் இணைந்து பிரிட்டிஷ் அரசாங்கத்திற்கு எதிராக பணியாற்றினர். அங்கிருந்து Swaraj இதழை வெளியிட்டார். கர்சன் வில்லி என்பவர் மதன்லால் டிங்கராவால் கொலை செய்யப்பட்ட பிறகு இந்தியா ஹவுஸ் மீது ஆங்கிலேயரின் கவனம் திரும்பியதால் அங்கிருந்து செயல்பட இயலவில்லை.1916-ல் திலகரின் ஹோம் ரூல் இயக்கத்தில் இணைந்தார். முதலாம் உலகபோரின் போது காங்கிரஸ் பிரதிநிதியாக இங்கிலாந்து சென்றார். ரஷ்யாவில் நடந்த போல்ஷ்விக் புரட்சி அவரை மிகவும் கவர்ந்தது. 1921-ல் பாரிசாலில் நடைபெற்ற வங்காள மாகாண மாநாட்டுக்குத் தலைமை தாங்கினார். 
காங்கிரஸ் கிலாபத் இயக்கதினருடன் இணைந்து பணியாற்றியதால் பிபின் சந்திர பால் 1922-ல் நடைபெற்ற ஒத்துழையாமை இயக்கத்தில் கலந்து கொள்ளவில்லை. அவரால் மௌலானா முஹம்மது அலியின் வகுப்பு வாதத்தை ஏற்றுக்கொள்ள இயலவில்லை. அரசியலில் மதம் கலப்பது ஆபத்தானது என்று மக்களிடையே விழிப்புணர்வை ஏற்படுத்தினார். 
பிபின் பிரம்ம சமாஜ உறுப்பினர் ஆவார். இளமையிலேயே இந்து சமூகத்தில் உள்ள கொடுமைகளை எதிர்த்தார். 1881-ல் இவரது திருமணம் நிருத்ய காளி தேவியுடன் நடந்தது. இவர் தனிப்பட்ட வாழ்க்கையிலும் புரட்சி வீரராகவே திகழ்ந்தார். இவரது இரு மனைவியரும் விதவைகள் என்பது குறிப்பிடத்தகுந்தது. முதல் மனைவியின் அகால மரணத்திற்குப் பிறகு பிராஜ்மோஹினி தேவி என்பவரை 1891-ல் மணந்தார். இரு மனைவியரிடத்தில் அவருக்கு மூன்று புதல்வர்கள், ஐந்து புதல்விகள். 
பெண் கல்வியை ஆதரித்தார். 1891-ஆம் ஆண்டு Age of Consent Bill(திருமண வயது அதிகரிக்கச் செய்த சட்டம்)க்கு பிபின் மிகுந்த ஆதரவு அளித்தார். அதனால் பழமைவாதிகளின் விரோதத்தைப் பெற்றார். அவரது உயிருக்குக் கூட ஆபத்து ஏற்படும் சூழ்நிலை இருந்தது.
அமிர்தபஜார், ஸ்டேட்ஸ்மேன் போன்ற பத்திரிக்கைகளில் கட்டுரைகள் எழுதுவதை வழக்கமாகக் கொண்டிருந்தார். 
The New Economic Menace of India என்ற நூலில் கூலி உயர்வு, வேலை நேரக்குறைப்பு இவை குறித்து விளக்கியிருந்தார். ஆங்கிலேயர்கள் இந்தியத் தொழிலாளர்களைச் சுரண்டுவது குறித்து எடுத்துரைத்தார். 
காந்திஜியை ஆரம்பத்தில் இருந்து எதிர்த்தவர்களில் முதன்மையானவர். காந்திஜியின் செயல்கள் சர்வாதிகாரத் தன்மை உடையவை என்று கூறினார். 1921-ஆம் ஆண்டு இந்திய தேசிய காங்கிரஸ் தலைமை உரையில் வெளிப்படையாகவே எதிர்த்தார். "மந்திரத்தால் சுதந்திரம் கிடைக்காது. எனக்கு முழு உண்மை தெரியும் போது மக்களுக்குப் பாதி உண்மையை ஒருபோதும் கூறமாட்டேன்." என்று கூறினார். அவர் இறக்கும் வரை காந்திஜி ஒரு சர்வாதிகாரி என்ற கருத்தை வலியுறுத்தி வந்தார். திலகர் காலத்திற்குப் பிறகு தீவிர அரசியலில் இருந்து விலகிவிட்டார். 
பிபின் சந்திர பாலரின் மகனான நிரஞ்சன் பால் (1889-1959) கல்கத்தாவில் பிறந்தார். பதின்ம வயதில் சுதந்திரப் போராட்டத்தில் கலந்து கொண்டார். அதனால் அவரைக் கைது செய்ய ஆணை பிறப்பிக்கப்பட்டது. அதனால் லண்டன் சென்று அங்கே சாவர்க்கர், மதன்லால் டிங்கரா ஆகியோருடன் சேர்ந்து இந்திய விடுதலைக்காகப் போராடினார். 1910-ல் அவர் எழுதிய "The Light of Asia and Shiraz" என்ற இரண்டு நாடகங்களும் லண்டனில் நடிக்கப்பட்டு வரவேற்பைப் பெற்றன.லண்டனில் இருந்து ஆங்கிலேய மனைவியுடனும் மகன் கோலின் பாலுடனும் மும்பை திரும்பினார். சில நண்பர்களுடன் சேர்ந்து மும்பை டாக்கீஸ் என்ற திரைப்பட நிறுவனத்தைத் தொடங்கினார். சிறந்த திரைக்கதாசிரியராக விளங்கினார். அவரது "அச்சுத் கன்யா" என்ற தீண்டாமைக் கொடுமையை விளக்கும் திரைப்படம் மிகுந்த வெற்றி பெற்ற படமாகும். அவரது மகன் கோலின் பால்(1923-2005) பத்திரிக்கையாளர், எழுத்தாளர், நடிகர். அவரது சுயசரிதை 2001-ஆம் ஆண்டு இந்திய தேசிய விருது பெற்றது. அவரது மகன் தீப் பால் 672 திரைப்படங்களுக்கு மேல் ஒளிப்பதிவு செய்துள்ளார். பிபிசி நிறுவனத்திற்காக அதிக எண்ணிக்கையில் ஆவணப்படங்களை எடுத்துள்ளார். "டப்பாவாலா" பற்றிய அவரது ஆவணப்படம் 2001-ஆம் ஆண்டு Palm de Canes விருது பெற்றது.

பிபின் சந்திர பாலர் 1932 ஆம் ஆண்டு மே மாதம் 20 ஆம் நாள் கல்கத்தாவில் மறைந்தார். அவர் இந்தியாவிற்கு அந்நியரிடம் இருந்து சுதந்திரம் கிடைப்பதுடன் ஆன்மீக விழிப்புணர்ச்சியும் தேவை என்று எண்ணினார். அதனால் தேசிய கல்வி குறித்து மிகவும் அக்கறை எடுத்துக் கொண்டார். பெண் மறுமணம் குறித்து ஒரு முன்னோடியாக வழிகாட்டினார். அவரது சொற்பொழிவால் அவர் மக்களிடையே விழிப்புணர்வு ஏற்படுத்தியதால் ஆங்கிலேயரின் கோபத்துக்கு ஆளானார். காங்கிரஸின் கொள்கை மாறியபோதும் தனது கொள்கைகளில் அவர் உறுதியாக இருந்தார். சுயநலமற்ற இவரைப் போன்ற தலைவர்களின் முயற்சியால் நாம் இன்று சுதந்திர நாட்டில் வாழ்கிறோம்.


</doc>
<doc id="187143" url="https://ta.wikipedia.org/wiki?curid=187143" title="திருவாக்குப் புராணம்">
திருவாக்குப் புராணம்

திருவாக்குப் புராணம் என்னும் கிறித்தவக் காப்பியத்தை எழுதியவர் கனகசபை என்பவர் ஆவார். இந்நூல் 1853ஆம் ஆண்டு சென்னையில் பதிப்பிக்கப் பெற்றுள்ளது.

திருவாக்குப் புராணம் மூன்று காண்டங்களைக் கொண்ட காப்பியமாக அமைக்கப்பட்டுள்ளது. இதில் விவிலிய வரலாறு கவிதை வடிவம் பெறுகிறது.

விவிலியத்தைக் கடவுளின் வாக்காகக் கிறித்தவர்கள் கருதுகிறார்கள். மேலும் மூவொரு கடவுளின் இரண்டாம் ஆள் "வாக்கு" என்றே அழைக்கப்படுகிறார். அவரே இவ்வுலகில் இயேசு கிறித்துவாக மனுவுருக் கொண்டு சிலுவையில் அறையுண்டு இறந்து, சாவினின்று உயிர்பெற்றெழுந்து மனித குலத்தைப் பாவத்தினினின்றும் சாவினின்றும் விடுவித்து பேரின்ப வீட்டைத் திறந்துவைத்தார் என்பது கிறித்தவ நம்பிக்கை.

திருவாக்குப் புராணம் கடவுளின் வார்த்தையை எடுத்துரைப்பதால் இப்பெயர் பெற்றது.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187145" url="https://ta.wikipedia.org/wiki?curid=187145" title="வ. உ. சி. உயிரியல் பூங்கா, கோயம்புத்தூர்">
வ. உ. சி. உயிரியல் பூங்கா, கோயம்புத்தூர்

வ. உ. சி. உயிரியல் பூங்கா, கோயம்புத்தூரில் அமைந்துள்ளது. இது கோயம்புத்தூர் மாநகராட்சியால் நிர்வகிக்கப்பட்டும் பராமரிக்கப்பட்டும் வருகிறது. வ. உ. சி. பூங்காவினை ஒட்டி அமைந்துள்ள இப்பூங்கா சிறுவர் முதல் அனைத்து வயதினருக்கும் அறிவுசார் பொழுதுபோக்கு மையமாக விளங்குகிறது. கோயம்புத்தூர் மாநகராட்சியின் கால்நடை மருத்துவ அலுவலர் இதன் இயக்குனராகப் பொறுப்பு வகிக்கிறார். இங்கு நடப்பன, பறப்பன, ஊர்வன என பலவகையான வனவிலங்குகள் பாதுகாப்பாகக் கம்பிவேலியிட்டப் பகுதிகளுக்குள் வைத்து பராமரிக்கப்படுகின்றன. பார்வையாளர்கள் அவற்றுக்கு உணவுப்பொருட்கள் தருவதற்குத் தடையுத்தரவுள்ளது. ஒவ்வொரு பகுதியிலும் அந்தந்த விலங்குகள் பற்றிய விவரங்களைத் தரும்வகையில் வைக்கப்பட்டுள்ள தகவற்பலகைகள் பார்வையாளர்களுக்குப் பயனுள்ளவையாய் உள்ளன. 

1965 ஆம் ஆண்டு 1.75 ஏக்கர் நிலப்பரப்பில் தொடங்கப்பட்ட இவ்வுயிரியல் பூங்கா, காட்டுயிர் பாதுகாப்புச் சட்டம், 1972-பிரிவு 38 (H) இன் கீழ், மத்திய உயிரியல் பூங்கா ஆணையத்தால் (புது தில்லி) அங்கீகரிக்கப்பட்டுள்ளது. இந்த ஆணையத்தின் வரைமுறைகளின் படி அமைய, இப்பூங்காவைத் தற்போதுள்ள இடத்திலிருந்து எட்டிமடைக்கருகில் கிட்டத்தட்ட 68 ஏக்கர் நிலப்பரப்பில் இயற்கையான வனச்சூழலில் மாற்றியமைக்கப்பட திட்டமிடப்பட்டுள்ளது.



</doc>
<doc id="187148" url="https://ta.wikipedia.org/wiki?curid=187148" title="அறநெறி பாடிய வீரகாவியம்">
அறநெறி பாடிய வீரகாவியம்

அறநெறி பாடிய வீரகாவியம் என்னும் கிறித்தவக் காப்பியத்தை திலகவதி பால் என்பவர் ஆக்கியுள்ளார். இந்நூல் 1969ஆம் ஆண்டு கிறித்தவ இலக்கியச் சங்கம் என்னும் அமைப்பால் சென்னையில் வெளியிடப்பட்டது.

இக்காப்பியத்தின் தலைவனாக இருப்பவர் அமெரிக்காவில் கருப்பர்களின் உரிமைகளுக்காகப் போராடி உயிர்துறந்த கிறித்தவப் பெருமானாகிய மார்ட்டின் லூதர் கிங் (1929-1968) என்பவர் ஆவார். இந்த ஆப்பிரிக்க-அமெரிக்க தலைவரின் வாழ்க்கை, கொள்கைகள் ஆகியவற்றை "அறநெறி பாடிய வீரகாவியம்" எடுத்துரைக்கிறது.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187157" url="https://ta.wikipedia.org/wiki?curid=187157" title="இயற்கை உரம்">
இயற்கை உரம்

வேளாண்மையில், இயற்கை உரம் (Manure) என்பது மண்ணூட்டப் பொருளாகப் பயன்படுத்தப்படும் உயிரினங்களிலிருந்து கிடைக்கும் பொருள்களைக் குறிக்கும். இவை கரிம /சேதனப் பொருட்களாலானதாக இருப்பதனால் கரிம /சேதன உரம் அல்லது சேதனப் பசளை (Organiz Fertilizer) எனவும் அழைக்கப்படும். மாடு, ஆடு, கோழி போன்ற விலங்குகளின் கழிவுப் பொருட்கள், அவற்றிற்கு உணவாக வழங்கப்பட்டு, கழிக்கப்பட்ட வைக்கோல், மற்றும் இலை, தழைகள், மண்ணிற்கு இயற்கையாக உரமாகக் கூடிய தாவரங்கள் போன்றவை வேளாண்மையில் பயன்படுத்தப்படும் இயற்கை உரங்களாகும். இயற்கை உரம் இடுவதால் செடிகளுக்குத் தேவையான சத்து கிடைப்பதுடன் மண்னின் தன்மையும் மாறாது பாதுகாக்கப்படும்.

விலங்குத் தொழுவங்களில் இருந்து பெறப்படும் கழிவுகள் தொழு உரம் அல்லது எரு (animal manure or farmyard manure) எனப்படும். இதில் மாட்டுச் சாணம், ஆட்டுப் புழுக்கை, அவற்றின் சிறுநீர் போன்ற விலங்குகளின் கழிவுகளுடன், அவற்றிற்கு உணவாக வழங்கப்பட்டு மீந்திருக்கும் தாவரக் கழிவுகளும் சேர்த்துக் கொள்ளப்படும். பயிர்களுக்குத் தேவைப்படும் பல முக்கியச் ஊட்டச்சத்துக்களை எரு கொண்டுள்ளது. இது தாவரத்தின் வளர்ச்சிக்கு இடப்படும் சத்துப் பொருளாகும். 

தாவரங்கள், அவற்றின் இலை, தழைகளைக் கொண்ட பகுதிகளிலிருந்து பெறப்படும் உரமானது பசுந்தாள் உரம் (Green manure) எனப்படும். குறிப்பிட்ட ஒரு பயிர் வேளாண்மைக்கு உட்படுத்த முன்னர், மண்ணுக்கு அதிக ஊட்டம் வழங்கக்கூடிய வேறொரு பயிரை குறிப்பிட்ட நிலத்தில் இட்டு, வளர்த்துப் பின்னர், அவற்றை அதே நிலத்தில் உழுது சேர்க்கும்போது, மண்ணுக்குத் தேவையான ஊட்டம், பசுந்தாள் உரமாக வழங்கப்படும். பொதுவாக நைதரசன் ஊட்டக்கூறு அதிகமாகக் கொண்ட அவரையினத் தாவரங்கள் இதில் பயன்படுத்தப்படும். 

இவ்வாறான கழிவுகள் பல ஒன்றாகச் சேர்க்கப்பட்டு, மக்கவிடப்பட்டு அல்லது சிதைமாற்றத்திற்கு உட்படுத்தப்பட்டும் இயற்கை உரமாகப் பயிர்களுக்கு அழிக்கப்படலாம். இது மக்கிய உரம் அல்லது கூட்டெரு (Compost) என அழைக்கப்படும். 

சிலசமயம் இவ்வகையான கழிவுகளில் இருந்தோ, அல்லது சில தாவர வித்துக்களில் இருந்தோ நீரகற்றப்பட்டு, செறிவான உரம் தயாரிக்கப்படும். அது செறிவான கரிம/சேதன உரம் (Concentrated organic fertilizer) எனப்படும்.

விலங்குகளிலிருந்து பெறப்படும் கழிவுகள் அல்லது கால்நடை வளர்ப்பு வேளாண்மையில், கால்நடைகளிலிருந்து பெறப்படும் கழிவுகளும், அவற்றிற்கான தொழுவங்களிலிருந்து பெறப்படும் கழிவுகளும் இயற்கை உரமாகப் பயன்படுத்தப்படலாம். இவ்வகை கழிவுகளில் தாவர வளர்ச்சிக்குத் தேவையான பல ஊட்டக்கூறுகள் கிடைக்கின்றன. 

ஒரு பயிர்ச்செய்கையின்போது, பயிர்களால் மண்ணிலுள்ள ஊட்டக்கூறுகள் பயன்படுத்தப்பட்டு, மண்ணின் வளம் குறைகையில், அதனை ஈடு செய்வதற்காக, வேறொரு பயிரை அந்த நிலத்தில் பயிரிட்டு, பயிர் வளர்ந்த பின்னர், அவற்றை அதே நிலத்தில் உழுது, மண்ணுடன் கலப்பதன் மூலம் மண்ணின் வளத்தைக் கூட்டலாம். இவ்வாறு தாவரங்கள் உரமாகப் பயன்படுத்தப்படும்போது, அது பசுந்தாள் உரம் எனப்படும்.

கூட்டெரு என்பது மக்கவைக்கப்பட்ட உயிர்சார் பொருள்களைக் குறிக்கும் ஒரு குறிப்பிட்ட வகை இயற்கை உரமாகும். இதில் தொழு உரம் அல்லது எரு, மற்றும் பசுந்தாள் உரம் போன்ற கரிம /சேதனச் சேர்வைகள் கலந்திருக்கும்.

உயிர்சார் பொருள்களிலிருக்கும் நைட்ரஜன் போன்ற ஊட்டப்பொருள்கள், பாக்டீரியாக்களின் உதவியுடன் உருச்சிதைவுக்குட்பட்டு, நிலத்தில் சேர்க்கப்பட்டு, மண் வளத்தைக் கூட்டுவதன் மூலம் இயற்கை உரமாகின்றது. இந்த இயற்கை உரம் தாவரங்களால் பயன்படுத்தப்பட்டு, தாவர வளர்ச்சி நிகழ்கின்றது. தாவரங்கள் சூரிய ஒளியிலிருந்து பெறப்படும் ஆற்றலைப் பயன்படுத்தி, ஒளிச்சேர்க்கை மூலம், ஊட்டப்பொருட்களை தம்முள் செறிவாக்கிக் கொள்கின்றன. மேலும் சில பாக்டீரியாக்களின் உதவியுடன் தாவரங்களில் நைதரசன் நிலைப்படுத்தல் நிகழ்கின்றது. பின்னர் தாவரங்களை விலங்குகள் உணவாக உட்கொள்கின்றன. அந்த விலங்குகளின் கழிவுகள் மீண்டும் இயற்கை உரமாக மண்ணுக்கு வழங்கப்படும்போது, மண்ணின் வளம் மீண்டும் கூட்டப்படுகின்றது. இவ்வாறு உயிரினங்களுக்கிடையிலான ஓர் உயிர்ச்சங்கிலியும், மண் உணவு வலை (soil food web) யும் நெருங்கிய தொடர்பைக் கொண்டிருக்கின்றது.




</doc>
<doc id="187165" url="https://ta.wikipedia.org/wiki?curid=187165" title="கிறிஸ்தாயனம் (நூல்)">
கிறிஸ்தாயனம் (நூல்)

கிறிஸ்தாயனம் என்னும் கிறித்தவக் காப்பியத்தை ஆக்கியவர் ஜான் பால்மர் என்பவர். இதில் இயேசு கிறித்துவின் வரலாறு நான்கு காண்டங்களில் விருத்தப்பாக்களில் பாடப்பட்டுள்ளது.

கிறிஸ்தாயனம் என்னும் நூல் நாகர்கோவிலில் 1865ஆம் ஆண்டு வெளியிடப்பட்டது. இதை வெளியிட்ட நிறுவனம் இலண்டன் மிஷனரி சொசைட்டி என்னும் அமைப்பைச் சார்ந்த இலண்டன் மிஷன் அச்சகம் ஆகும்.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187166" url="https://ta.wikipedia.org/wiki?curid=187166" title="கிறிஸ்து மான்மியம் (நூல்)">
கிறிஸ்து மான்மியம் (நூல்)

கிறிஸ்து மான்மியம் என்னும் கிறித்தவக் காப்பியம் இயேசு கிறித்துவின் வாழ்க்கை, போதனை, சாவு, உயிர்த்தெழுதல் ஆகியவற்றை எடுத்துரைக்கின்ற இலக்கியம் ஆகும்.

இந்நூல் தரங்கம்பாடி லூத்தரன் அச்சகத்தால் 1891ஆம் ஆண்டு வெளியிடப்பட்டது.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187168" url="https://ta.wikipedia.org/wiki?curid=187168" title="தே தேயும்">
தே தேயும்

தே தேயும் அல்லது திருச்சபையின் நன்றி கீதம் (; ) என்பது மிகப்பழைய கிறித்தவப் பாடல் ஒன்றைக்குறிக்கும். இது கத்தோலிக்க திருச்சபையில் அதன் திருப்புகழ்மாலையின் போதும், கடவுளுக்கு நன்றி கூறும் தருனங்களான புதிய திருத்தந்தை தேர்வாகும் போதோ, ஆயர் அருட்பொழிவுவின் போதோ, புனிதர் பட்டமளிப்பு நிகழ்வின் போதோ, துறவற வார்த்தைப்பாட்டின் போதோ, அமைதி உடண்படிக்கை ஏற்படும் போதோ பாடப்படும். இது குறிப்பாக திருப்பலியின் முடிவிலோ அல்லது வழிபாட்டின் முடிவிலோ பாடப்படும். இது பாடப்படும் போது, ஆலய மணிகள் ஒலிப்பது வழக்கம். இப்பாடல் ஆங்கிலிக்க ஒன்றியம் மற்றும் சில லூதரனிய திருச்சபைகளிலும் பயன்படுத்தப்படுகின்றது. திருவருகைக் காலம், தவக் காலம், and பாஸ்கா முப்பெரும் நாட்கள் ஆகிய நாட்களில் இப்பாடல் பாடுவதில்லை இதனை வெளிப்படையாக இறைமக்களோடு சேர்ந்து ஆண்டு நிறைவு நாளில் பாடுபவர்களுக்கு நிறைவுப் பலன் உண்டு.

இப்பாடலுக்கு ஹேடன், மோட்சார்ட், வேர்டி, டுவோராக், ஜார்ஜ் ஃபிரிடெரிக் ஹாண்டெல் முதலிய பலர் இசையமைத்துள்ளனர்.


</doc>
<doc id="187178" url="https://ta.wikipedia.org/wiki?curid=187178" title="தேரே நால் லவ் ஹோ கயா">
தேரே நால் லவ் ஹோ கயா

தேரே நால் லவ் ஹோ கயா என்பது 2012 ஆம் ஆண்டு வெளியான இந்தித் திரைப்படம். இதில் ரித்தீஷ், ஜெனிலியா ஆகியோஎ முதன்மை வேடங்களில் நடித்தனர். குமார் எஸ். தௌரானி தயாரிப்பில் உருவான இப்படம், பிப்பிரவரி 24 ஆம் நாள் வெளியானது. 

நாயகியான மினிக்கு திருமணம் என்றால் பிடிக்காது. ஆனாலும், அவள் தந்தை செல்வந்தர் ஒருவரை திருமணம் செய்துகொள்ள வற்புறுத்துகிறார். நாயகனான விரேன் தன் கனவான சொந்த பயண அலுவலகத்தைத் தொடங்க, பெரும்பாடுபடுகிறான். 
எனவே, நாயகியின் தந்தையிடம் உள்ள ஆட்டோ ஒன்றிற்கு ஓட்டுனராகப் பணிக்குச் சேர்கிறான். தனது சேமிப்புகளை தன் ஆட்டோ இருக்கையின் கீழ் வைக்கிறான். ஒரு நாள் நாயகியின் தந்தை தன் அனைத்து ஆட்டோக்களையும் விற்று புதிய கார்களை வாங்குகிறார். நாயகன் தன் பணம் தொலைந்ததன் காரணமாக குடிக்கிறான். குடித்த நிலையில் நாயகியின் வீட்டு வாசலில் தன் பணத்தைக் கேட்கிறான். அச்சமயம நாயகியின் திருமணப் பேச்சு எழுகிறது. உடனே, நாயகன் ஒரு துப்பாக்கியைக் காட்டி, பணம் தராவிட்டால் கொன்றுவிடுவதாக மிரட்டுகிறான். ஆனால், விட்டுவிடுகிறான். நாயகி தன் தந்தையை சமாளிக்க, நாயகனை தன் தந்தையின் புதிய காரில் தன்னை தொலைவுக்குக் கடத்திச் செல்லுமாறு வேண்டுகிறாள். அவள தந்தையிடம் ஒரு லட்சம் ரூபாய் கேட்க வேண்டும் என்றும் அதில் தன் பங்கான 60,000 ரூபாயைப் பெற்றுக் கொள்ளலாம் என்றும் நாயகனுக்கு அறிவுறுத்துகிறாள். மீதியைத் தான் எடுத்துக் கொள்வதாகவும் கூறுகிறாள்.
அவள் தந்தைக்கு கடிதம் சென்று சேரும் நேரத்தில், இருவரும் காதல் கொள்கின்றனர். நாயகியுடன் நிச்சயமான சன்னி என்பவனும் நாயகியின் தந்தையும் பணத்தைத் தருவதாகக் கூறுகின்றனர். ஆனால், கடைசி நேரத்தில் ஏமாற்றுகின்றனர்.
திடீரென்று பணம் மிரட்டும் கொள்ளை கும்பல் இருவரையும் கடத்திச் செல்கிறது.
கடத்திய கொள்ளைக் கும்பல் தலைவன் நாயகனின் தந்தை எனத் தெரிய வருகிறது. தந்தையின் வழியில் செல்ல விரும்பாமல், பாட்டியாலாவில் ஆட்டோ ஓட்டுனராகின்றான்.
நாயகியின் தந்தை பணம் கொடுத்து நாயகியை மீட்கிறார்.
நாயகனின் தந்தை நாயகி கடத்தல் தொழில் செய்ய வேண்டுமெனக் கூறுகிறான். நாயகிக்கு அவப்பெயர் வரக்கூடாது என்பதால் அவளை காதலிக்க வில்லை என்கிறான் நாயகன். தன் தந்தையுடன் செல்கிறாள் நாயகி. பின்னர், நாயகியை கடத்துகிறான் நாயகன். தன் தந்தையின் விருப்பப்படி திருமணத்திற்கு சம்மதிக்கிறாள். திருமணக் கோலத்தில் சன்னியை எதிர்பார்க்க, நாயகன் விரேன் வருகிறான். இருவரும் கடத்தல் தொழில் நடந்த நாயகனின் வீட்டை டாக்சி ஓட்டுனரகமாக மாற்றுகின்றனர்.


</doc>
<doc id="187179" url="https://ta.wikipedia.org/wiki?curid=187179" title="பாயில் வெப்பநிலை">
பாயில் வெப்பநிலை

வெப்பவியக்கவியலில், பாயில் வெப்பநிலை ("Boyle temperature") என்பது நல்லியல்பற்ற வளிமம் ஒன்று இலட்சிய வளிமமாகத் தொழிற்படும் போது அதன் வெப்பநிலை ஆகும். அழுத்தக் காரணி ("compressibility factor") Z, 1 ஆக இருக்கும் போது, பாயில் வெப்பநிலை formula_1 பின்வருமாறு தரப்படும்:

சாதாரண வளிமங்கள் பாயில் விதிப்படி செயல்படுவதில்லை. வெப்பநிலை மாறாது இருக்கும் போது ஒரு வளிமத்தின் கன அளவு அதன் அழுத்தத்திற்கு எதிர்விகிதத்தில் இருக்கும் என்பது பாயில் விதியாகும். இவ்விதியிலிருந்து வளிமங்கள் சிறிது மாறுபடுகின்றன. ஆனால் ஒரு குறிப்பிட்ட வெப்பநிலையில் ஒவ்வொரு வளிமமும் பாயில் விதிப்படிச் செயல்படுகின்றன. இந்த வெப்பநிலையே பாயில் வெப்பநிலை ஆகும்.


</doc>
<doc id="187182" url="https://ta.wikipedia.org/wiki?curid=187182" title="வளைவு ஆரம்">
வளைவு ஆரம்

வளைவு ஆரம் ("radius of curvature", ROC) என்ற பதம் என்பது ஒளியியல் வடிவமைப்புகளில் குறி வழக்குகளுக்கு முக்கியமாகப் பயன்படுத்தப்படுகிறது. கோள வில்லைகள் அல்லது கோள ஆடிகளின் மேற்பரப்பின் வளைவு மையம் (center of curvature) ("x", "y", "z") அவ்வில்லை அல்லது ஆடி எந்தக் கோளத்தின் பகுதியாக இருக்கிறதோ அக்கோளத்தின் மையம் ஆகும். வில்லையின் மேற்பரப்பின் உச்சப்புள்ளி வில்லையின் ஒளியியல் அச்சில் அமைந்திருக்கும். வளைவு மையத்திலிருந்து வளைவின் உச்சப் புள்ளிக்கான தூரம் கோளமேற்பரப்பின் ஆரம் அல்லது வளைவு ஆரம் எனப்படும். கோள ஆரையின் குறி வழக்கு பின்வருமாறு:

ஒளியியல் மேற்பரப்புகள் கோளவடிவில் அல்லாமல் சிறு பிறழ்ச்சியைக் (aspheric lenses) கொண்டிருந்தாலும் அவற்றுக்கும் வளைவு ஆரம் கணிக்க முடியும். இவாற்றின் ஆரம் பின்வரும் சமன்பாட்டின் மூலம் தரப்படலாம்:

இங்கு, ஒளியியல் அச்சு z திசையில் இருப்பதாகக் கொள்ளப்படுகிறது. formula_2 என்பது அச்சில் இருந்து formula_3 தூரத்தில், உச்சப்புள்ளியில் இருந்து z-திசையில் மேற்பரப்பின் இடப்பெயர்ச்சி, formula_4, formula_5 ஆகியன சுழியம் ஆக இருப்பின், formula_6 "வளைவு ஆரம்" ஆகும். formula_7 உச்சப்புள்ளியில் (இங்கு formula_8) கூம்பு மாறிலி (conic constant) எனப்படும்.



</doc>
<doc id="187186" url="https://ta.wikipedia.org/wiki?curid=187186" title="பலன்கள் (கத்தோலிக்க திருச்சபை)">
பலன்கள் (கத்தோலிக்க திருச்சபை)

கத்தோலிக்க திருச்சபையில் பலன்கள் அல்லது பாவத்தண்டனைக் குறைப்பு (Indulgence) என்பது ஒப்புரவு அருளடையாளம் மூலமாக இறைவன் முன்னிலையில் ஏற்கனவே குற்றப்பொறுப்பு மன்னிக்கப்பட்ட பாவத்துக்குரிய இம்மைத் தண்டனையின் பொறுத்தலாகும். கத்தோலிக்க திருச்சபையானது இதுகுறித்து கிறிஸ்து மற்றும் தூயவர்களுடைய நற்பேறுபலன்கள் கருவூலத்தை அதிகாரப்பூர்வமாகப் பகிர்ந்தளித்துப் பயன்படுத்துகிறதாகக் கொள்கின்றது. இவை பகுதி பலன்களாகவோ (partial indulgence) அல்லது நிறைவுப்பலன்களாகவோ (plenary indulgence) வழங்கப்படுகின்றன.

ஒருவர் பாவத்தண்டனைக் குறைப்புகளைப் பெறத் தகுதி உள்ளவராக இருப்பதற்கு, அவர் திமுழுக்குப் பெற்றவராகவும், திருச்சபையின் உறவுஒன்றிப்பிலிருந்து நீக்கப்படாதவராகவும், விதிக்கப்பட்ட செயல்களைச் செய்து முடிக்கும் வேளையிலாவது அருள் நிலையில் உள்ளவராகவும் இருத்தல்வேண்டும். ஆயினும், பாவத்தண்டனைக் குறைப்புகளைப் பெறத் தகுதியுள்ளவர் அவற்றைப் பெறுவதற்கு, குறைந்த அளவு அவற்றைப் பெறவேண்டும் என்ற எண்ணம் கொண்டவராக இருக்கவேண்டும். சலுகையின் நிபந்தனைகளுக்கேற்ப, விதிக்கப்பட்டுள்ள செயல்களை உரிய நேரத்திலும் உரிய முறையிலும் செய்து முடிக்கவேண்டும். மேலும் ஒப்புரவு அருட்சாதனம் பெற்று, திருத்தந்தையின் கருத்துகளுக்காக வேண்டுதல் வேண்டும். பொதுவாக ஒரு கர்த்தர் கற்பித்த செபம், ஒரு மங்கள வார்த்தை செபம் மற்றும் ஒரு திரித்துவப்புகழ் செய்வது வழக்கம்.

இத்தகைய பலன்களை அறிவிக்க திருத்தந்தைக்கோ அல்லது அவரால் அதிகாரம் அளிக்கப்பட்டவருக்கோ மட்டுமே உரிமை உண்டு.


</doc>
<doc id="187188" url="https://ta.wikipedia.org/wiki?curid=187188" title="யாழ்ப்பாணச் சரித்திரம்">
யாழ்ப்பாணச் சரித்திரம்

யாழ்ப்பாணச் சரித்திரம் என்னும் தலைப்புடன் கூடிய கட்டுரைகள்.




</doc>
<doc id="187189" url="https://ta.wikipedia.org/wiki?curid=187189" title="யாழ்ப்பாணச் சரித்திரம் (இராசநாயகம்)">
யாழ்ப்பாணச் சரித்திரம் (இராசநாயகம்)

செ. இராசநாயகம் எழுதிய யாழ்ப்பாணச் சரித்திரம் என்னும் தமிழ் நூல், இதன் தலைப்புக் காட்டுவது போல யாழ்ப்பாணத்தின் வரலாறு கூறும் நூல்களுள் ஒன்று. இவ்வாசிரியர் 1926ல் "பண்டைய யாழ்ப்பாணம்" (Ancient Jaffna) என்னும் தலைப்பில் ஆங்கிலத்தில் எழுதி வெளியிட்ட ஆராய்ச்சி நூலின் முடிவுகளைத் தழுவி மாணவர்களும், ஆங்கிலம் தெரியாத பிறரும் எளிதில் புரிந்து கொள்ளும் வகையில் கதை கூறும் பாங்கில் எழுதப்பட்டதே இந்நூல். எனினும், மேலே குறிப்பிடப்பட்ட ஆங்கில ஆய்வு நூல், போர்த்துக்கேயர் ஆட்சிக்கு முற்பட்ட காலத்தின் வரலாற்றையே கையாள்கிறது. ஆனால், இந்தத் தமிழ் நூலில் ஒல்லாந்தர் காலம் முடியும் வரையிலான வரலாறு சேர்க்கப்பட்டுள்ளது. 

இந்த நூல் பின்வரும் ஆறு அதிகாரங்களைக் கொண்டது:


இவற்றுள் முதல் மூன்று அதிகரங்கள் ஆசிரியரது ஆங்கில ஆய்வு நூலின் முடிவுகளைத் தழுவியவை. நான்காம், ஐந்தாம் அதிகாரங்கள் சுவாமி ஞானப்பிரகாசரின் ஆய்வுகளைத் தழுவியவையாயினும், ஆங்கிலத்தில் மொழிபெயர்க்கப்பட்ட போர்த்துக்கேயர் கால ஆவணங்களையும் ஆய்வு செய்து எழுதியிருப்பதாகவும் ஆசிரியர் தனது முன்னுரையில் தெளிவாக்கியுள்ளார். இதே போல ஆறாம் அதிகாரம் ஒல்லாந்தர் கால ஆவணங்களை ஆராய்ந்து இந்நூலுக்காக எழுதப்பட்டவை. இவை தவிர, இந்நூலில் சொல்லப்பட்ட சில விடயங்களுக்கு விரிவான விளக்கங்கள் தேவைப்பட்டதனாலும், இவ்விடயங்கள் குறித்த பிற ஆய்வாளர்களின் கருத்துக்களை மறுக்க வேண்டி இருந்ததனாலும் இவற்றை உள்ளடக்கிய அநுபந்தம் ஒன்றும் இந்நூலில் சேர்க்கப்பட்டுள்ளது. அத்துடன், இந்நூலை ஆக்குவதற்கு உதவிய உசாத்துணைகளாக 130க்கு மேற்பட்ட நூல்களின் பட்டியல் ஒன்றும் தரப்பட்டுள்ளது. 

வரலாற்றுக்கு முந்திய காலத்தில் யாழ்ப்பாணக் குடாநாடு ஒரு தனித் தீவாக இருந்தது என்றும் அக்காலத்தில் இத் தீவிலும் இலங்கையின் மேற்குப் பகுதியிலும், நாகர் எனப்படும் சாதியார் வசித்து வந்ததாகவும், அவர்களின் இராசதானி தற்போது கந்தரோடை எனப்படும் கதிரமலை என்றும் இந்நூலில் இராசநாயகம் கூறுகிறார். அக்காலத்தில் இலங்கையில் இயக்கர் என்னும் இன்னொரு சாதியினரும் வாழ்ந்தனர் என்பதும், இராமாயணத்தில் வரும் இராவணன் இயக்கர் குலத்தைச் சேர்ந்தவன் என்பதும் அவரது கருத்து. சிங்களவரின் முன்னோனான விசயன் கலிங்கத்தில் இருந்து இலங்கையில் இறங்கி முதலில் இயக்க இளவரசி ஒருத்தியை மணந்து இயக்க அரசைக் கைப்பற்றினான் என்றும், பின்னர் அவளை விலக்கிவிட்டுப் பாண்டிநாட்டு இளவரசியொருத்தியை மணந்தான் என்பதும் மகாவம்சத்தின் கூற்று. இது பொருந்தாது என்பதும், விசயன் யாழ்ப்பாணத்தில் அரசாண்ட நாகர்குல இளவரசியையே மணந்திருக்க வேண்டும் என்பதும் இராசநாயகத்தின் கருத்து. இயக்கரும் நாகரும் "ஈழு" என்னும் மொழியைப் பேசிவந்தனர் எனவும், இச் சொல்லில் இருந்தே "ஈழம்" என்னும் சொல்லும் அதில் இருந்து "சிங்களம்", "செரென்டிப்", "சிலோன்" போன்ற சொற்கள் மருவின என்பதும் இந்நூலின் முதல் அதிகாரத்தில் உள்ள சில கருத்துக்கள்.

நாகரின் வழிவந்தவர்கள் 8ஆம் நூற்றாண்டுவரை கதிரமலையில் இருந்து ஆண்டார்கள் என்றும் பின்னர் அவர்கள் வலிமை குன்றியபோது, யாழ்ப்பாணக் குடாநாட்டில், இன்று வல்லிபுரம் எனப்படும் சிங்கைநகரை ஆண்டவனாக இருக்கக்கூடிய கலிங்கனான உக்கிரசேனன் என்பவன் கதிரமலையைக் கைப்பற்றி முழுப் பகுதியையும் சிங்கைநகரில் இருந்து ஆண்டான் என்றும் இந்நூல் கூறுகிறது. இச்சிங்கைநகர் வம்சத்தைச் சேர்ந்த கலிங்க மாகன் 1215 ஆம் ஆண்டு பொலநறுவையைக் கைப்பற்றி முழு இலங்கையையும் ஆண்டான் என்றும் இதனால், சிங்கைநகர் அரசர்களுள் முதன் முதலாகச் சக்கரவர்த்திப் பட்டம் பெற்று விஜய காலிங்கச் சக்கரவர்த்தி எனப் பெயர் பூண்டான் என்றும் இந்நூல் நிறுவ முயல்கிறது.

இந்நூலின் முதற் பதிப்பு 1933 ஆம் ஆண்டில் யாழ்ப்பாணத்தில் வெளியிடப்பட்டது. இதன் பின்னர் ஏசியன் எடுகேஷனல் சர்வீஸ் (Asian Educational Services) 1886 ஆம் ஆண்டில் தனது முதல் மீளச்சுப் பதிப்பை புதுடில்லியில் வெளியிட்டது. தொடர்ந்து 1993, 1994, 1997, 1999 ஆகிய ஆண்டுகளிலும் இந்நூலை அந்நிறுவனம் மீளச்சுப் பதித்து வெளியிட்டுள்ளது.




</doc>
<doc id="187190" url="https://ta.wikipedia.org/wiki?curid=187190" title="சுவிசேட புராணம்">
சுவிசேட புராணம்

சுவிசேட புராணம் என்னும் கிறித்தவக் காப்பியத்தை ஆக்கியவர் டி.எம். ஸ்காட் ("T.M. Scott") என்னும் பெயருடைய வெளிநாட்டு கிறித்தவ மறைபரப்பாளர் ஆவார். தமிழில் ஆர்வம் கொண்ட இவர் தமது பெயரை "ஸ்காட்" என்பதிலிருந்து "சுகாத்தியர்" என்று மாற்றிக் கொண்டார்.

"சுவிசேட புராணம்" இயேசு கிறித்துவின் நற்செய்தியை எடுத்துரைக்கிறது. இந்நூலில் காண்டம், மூர்த்தி, படலம் என்னும் பிரிவுகளை சுகாத்தியர் கையாளுகின்றார்.

நூலில் அடங்கியுள்ள பாடல்களின் எண்ணிக்கை 3360 ஆகும். இந்நூல் 1896ஆம் ஆண்டு மதுரை கிளக்ஹார்ன் அச்சகத்தில் பதிப்பாகியது.

சுகாத்தியர் என்னும் ஸ்காட் மறைபரப்புவதில் மட்டும் ஈடுபடவில்லை. அவர் தமிழ் இலக்கியத்திலும் மிகுந்த ஆர்வம் காட்டினார். ஔவையார் எழுதிய "மூதுரை" என்னும் நூலை இவர் பதிப்பித்து, அதற்கு ஆங்கில மொழிபெயர்ப்பும் வெளியிட்டார். சென்னை வேப்பேரியில் அந்நூல் 1860இல் வெளியானது. 

"வாக்குண்டாம் நல்ல மனமுண்டாம்" எனத் தொடங்கி முப்பது பாக்களால் ஆன மூதுரை நூலில் காணப்படும் அறநெறிக் கருத்துகளை சுகாத்தியர் போற்றுகின்றார்.

சுகாத்தியர் திருக்குறளுக்கும் உரை எழுதியுள்ளார். அவர் வெளியிட்ட உரைநூலின் முழுப்பெயர் "திருவள்ளுவ நாயனார் அருளிச்செய்த குறள் மூலமும் சுகாத்தியர் இயற்றிய கருத்துரையட்டவணையும் பொழிப்புரையும், சுகாத்தியர், லாரன்ஸ் பிரஸ், சென்னை, 1889. 

திருக்குறளுக்கு உரை எழுதிய மணக்குடவர், பரிமேலழகர் போன்ற பழைய உரையாசிரியர்கள் திருக்குறளின் உட்பிரிவுகளான இயல், அதிகாரம், அதிகாரத்தில் வரும் குறட்பாக்கள் ஆகிய இவற்றின் வைப்புமுறையை ஆக்கியதில் தமக்குள் வேறுபடுகின்றனர் என்பது வரலாறு.

அவர்களைப் பின்பற்றி, சுகாத்தியரும் திருக்குறளின் கட்டமைப்பில் பால், இயல், அதிகாரங்களை மாற்றியமைத்து வெளியிட்டார். அறத்துப்பாலை "இயன்முறைப்பால்" என்றும், பொருட்பாலை "இயைமுறைப்பால்" என்றும், காமத்துப்பாலை "இறைமுறைப்பால்" என்றும் அவர் பெயர் மாற்றம் செய்தார். அதிகாரம் என்பதைப் பதிகம் என்றும், பாயிரத்தை நூல் முகம் என்றும் மாற்றினார். கடவுள் வாழ்த்து என்ற அதிகாரப் பெயரை முதற்பொருள் வாழ்த்து என்றும், வான்சிறப்பை மழைத்துணை வாழ்த்து என்றும் அறன்வலியுறுத்தலை அறமுறை வாழ்த்து என்றும் மாற்றினார். மேலும் சுகாத்தியர் திருக்குறள் பாக்களிலேயே பற்பல சொற்களை மாற்றினார்.


</doc>
<doc id="187194" url="https://ta.wikipedia.org/wiki?curid=187194" title="புலத்துறை">
புலத்துறை

புலம் என்பது நுண்ணறிவு. விளைவை எண்ணிப் பார்க்கும் அறிவு. புலன் என்பது ஐம்புலன்களால் உணரப்படும் அறிவு. புல அறிவைப் புலத்துறை என்றனர். பல்கலைக் கழகங்களில் தமிழ்த்துறை, வரலாற்றுத் துறை என்றெல்லாம் வழங்குவது ஒருவகைப் புலத்துறை. ஆட்சி முறையில் கல்வித்துறை, வருவாய்த்துறை என்றெல்லாம் வழங்குவது மற்றொருவகைப் புலத்துறை. 

பாடுதுறை, 
என்பன போன்று பல துறைகள் பண்டைக் காலத்தில் இருந்தன. 

துறைபோதல் என்னும் தொடர் குறிப்பிட்ட பகுதியில் முற்றறிவு பெறுதல். அறிஞர்களைக் கல்வியில் துறைபோனவர் என்பது வழக்கு. கரிகாலன் மன்னர்களிடம் திறை வாங்குவதில் துறைபோனவன் எனக் குறிப்படப்படுகிறான். 


</doc>
<doc id="187198" url="https://ta.wikipedia.org/wiki?curid=187198" title="அம்பி">
அம்பி

அம்பி என்ற தலைப்பில் உள்ள கட்டுரைகள்:



</doc>
<doc id="187199" url="https://ta.wikipedia.org/wiki?curid=187199" title="நீடியோசின் யூடாக்சசு">
நீடியோசின் யூடாக்சசு

நீடியோசின் யூடாக்சசு ( "Eúdoxos ho Knídios"; 408 கி.மு – 355 கி.மு) ஒரு பண்டைக் கிரேக்க வானியலாளர் மற்றும் கணிதவியலாளர் ஆவார். இவர் பிளேட்டோவின் மாணவர். இவரது மால ஆக்கங்கள் அனைத்தும் கிடைக்காமல் போன போதிலும் இவரது படைப்புக:ளின் மூலமான அறிவை அராடசின் வானியல் கவிதைகள் முதலானவற்றிலிருந்து அறியமுடிகின்றது.

இவரது பெயரிலுள்ள யூடாக்சசு என்பது "மதிப்பார்ந்த" அல்லது "நற்பெருமைக்குரிய" (கிரேக்கம் εὔδοξος) எனும் பொருளுடையது. யூடாக்சசுவின் தந்தை நீடியோசின் அய்சினச்சு இரவில் நட்சத்திரங்களை அவதானிப்பதில் விருப்புடையவர். யூடாக்சசு முதன்முதலில் தாரந்தோவிற்கு பயணித்தது அர்ச்சிடாசுடன் கற்பதற்காக ஆகும்.to ஆர்ச்சிடாசிடம் தான் இவர் கணிதம் கற்றார். மருத்துவம் கற்பதற்காக இத்தாலியில் இருந்த போது, சிசிலிக்குப் பயணித்தார்.


</doc>
<doc id="187200" url="https://ta.wikipedia.org/wiki?curid=187200" title="பஞ்சாக்கர மாலை">
பஞ்சாக்கர மாலை

பஞ்சாக்கர மாலை என்பது 16 ஆம் நூற்றாண்டில் வாழ்ந்த கண்ணுடைய வள்ளல் என்பவர் இயற்றிய நூல்களில் ஒன்று. இது 60 வெண்பாக்களால் ஆன ஒரு சிறு நூல். 

இந்த நூல் தூல பஞ்சாக்கரம், சூக்கும பஞ்சாக்கரம், சீவன்-முத்தர் பூசைக்-கிரமம் - என்று மூன்று பகுப்புகளைக் கொண்டுள்ளது.
நல்ல நடை
கண்ணுடைய வள்ளலைத் துதிக்கும் பாடல்


</doc>
<doc id="187201" url="https://ta.wikipedia.org/wiki?curid=187201" title="பஞ்சமலக் கழற்றி">
பஞ்சமலக் கழற்றி

பஞ்சமலக் கழற்றி என்னும் நூல் 15 ஆம் நூற்றாண்டில் வாழ்ந்த கண்ணுடைய வள்ளல் இயற்றிய நூல்களில் ஒன்று. மலத்தைக் கழற்றி எறிவது மலக்கழற்றி. இந்த நூல் ஐந்து வெண்பாக்களைக் கொண்டது. நூற்பெயரில் உள்ள 'பஞ்ச' என்னும் சொல் இந்த ஐந்து வெண்பாக்களைக் குறிக்கும். இவர் எழுதியுள்ள ஒழிவிலொடுக்கம் என்னும் நூலில் 'பஞ்ச மலக் கொத்து அறும்' என இவர் கூறியுள்ளது இங்குக் கருதத் தக்கது.


</doc>
<doc id="187202" url="https://ta.wikipedia.org/wiki?curid=187202" title="திரு அவதாரம் (நூல்)">
திரு அவதாரம் (நூல்)

திரு அவதாரம் என்னும் கிறித்தவக் காப்பியம் இராவ்சாகிப் மறைத்திரு மாணிக்கவாசகம் ஆசீர்வாதம் என்பவரால் பாடப்பெற்றுள்ளது. இக்காப்பியப் பாடல்கள் தமிழ்ச்சபை, தீபிகை, நற்போதகம் ஆகிய மாத இதழ்களில் 1936ஆம் ஆண்டு முதல் 1946ஆம் ஆண்டுவரை வெளிவந்துள்ளன. 

நூலாசிரியர் 1946இல் இறந்ததைத் தொடர்ந்து அவருடைய மகன் ஆர்தர் ஆசீர்வாதம் என்பவர் திரு அவதாரம் என்ற அக்காப்பியத்தை 1979ஆம் ஆண்டு நூலாகப் பதிப்பித்தார்.

இக்காப்பியம் பாலகாண்டம், உத்தியோக காண்டம், ஜெயகாண்டம், ஆரோகண காண்டம் என்னும் நான்கு பகுதிகளைக் கொண்டது. 

பாலகாண்டத்தில் 143 பாடல்களும், உத்தியோக காண்டத்தில் 1756 பாடல்களும், ஜெயகாண்டத்தில் 350 பாடல்களும், ஆரோகண காண்டத்தில் 37 பாடல்களுமாக மொத்தம் 2286 பாடல்கள் நூலில் உள்ளன.

இக்காப்பியத்தில் மூவொரு கடவுளின் இரண்டாம் ஆளாகிய இறைவாக்கு மனித உருக்கொண்டு இயேசு கிறித்துவாக உலகில் அவதரித்தது, அவர் சிலுவையில் மாண்டு உயிர்பெற்றெழுந்து மனித குலத்தை மீட்டது, இறுதியில் விண்ணேறி வானகத் தந்தையின் மாட்சியில் பங்கேற்றது ஆகிய விவிலிய நிகழ்ச்சிகளை ஆசிரியர் பாடுகிறார். இயேசுவின் வாழ்வினை எடுத்துக் கூறுவதாக இந்நூல் உள்ளதால் இதில் காப்பியத்தின் கூறுகள் முழுமையாகப் பின்பற்றப்படவில்லை.

நூலை ஆக்கியதின் நோக்கத்தை ஆசிரியர் இவ்வாறு கூறுகிறார்:
<poem>
"அவனிதனில் தெய்வசுதன் உற்பவித்த" 
"அவனிதனில் மானுடர்சீர் பெற்றுயவே"
"அவனிதனில் துன்பமுற்ற மானுடருக்கு"
"அவதியொடு குருசினினே மாண்டுயிர்த்த"
</poem>

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187204" url="https://ta.wikipedia.org/wiki?curid=187204" title="சிலுவையின் கண்ணீர்">
சிலுவையின் கண்ணீர்

சிலுவையின் கண்ணீர் என்னும் கிறித்தவக் குறுங்காப்பியத்தைக் கார்முகில் என்னும் கவிஞர் பாடியுள்ளார். இந்நூல் 1985ஆம் ஆண்டு வெளியிடப்பட்டுள்ளது.

மனித குலத்தின் மீட்புக்காக இயேசு சிலுவையில் அறையப்பட்டு இரத்தம் சிந்தி உயிர் துறந்தார். அவருடைய மரணத்தை நினைந்து சிலுவையே கண்ணீர் வடிப்பதை இந்நூல் எடுத்துக் கூறுகிறது.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187205" url="https://ta.wikipedia.org/wiki?curid=187205" title="ஞானாதிக்கராயர் காப்பியம்">
ஞானாதிக்கராயர் காப்பியம்

ஞானாதிக்கராயர் காப்பியம் என்னும் கிறித்தவக் காப்பிய நூல் புதுவை வித்துவான் சாமிநாதப்பிள்ளை என்பவரால் இயற்றப்பட்டு 1986ஆம் ஆண்டு பதிப்பிக்கப்பட்டுள்ளது.

இக்காப்பிய நூல் 30 படலங்களாகப் பிரிக்கப்பட்டு 2222 பாடல்களைப் பெற்றுள்ளது. இது ஞானாதிக்கராயர் என்பவரின் வாழ்க்கையைப் பாடுவதாக அமைந்துள்ளது.

இர. ஆரோக்கியசாமி, "கிறித்தவ இலக்கிய வரலாறு", கிறித்தவ ஆய்வு மையம், தூய வளனார் தன்னாட்சிக் கல்லூரி, திருச்சிராப்பள்ளி, 2010. (நூல் கிடைக்குமிடம்: பூரண ரீத்தா பதிப்பகம், 1130 பழனியப்பா நகர், 3-வது தெரு, நாஞ்சிக்கோட்டை சாலை, தஞ்சாவூர் - 613006).


</doc>
<doc id="187224" url="https://ta.wikipedia.org/wiki?curid=187224" title="கிப்சின் ஆற்றல்">
கிப்சின் ஆற்றல்

வெப்பவியக்கவியலில் கிப்ஸ் பயன்தரு ஆற்றல் ("Gibbs free energy") அல்லது (பன்னாட்டு தனி மற்றும் பயன்பாட்டு வேதியியல் ஒன்றியம் பரிந்துரைத்த பெயர்: கிப்சின் ஆற்றல் ("Gibbs energy"), அல்லது free enthalpy என்பது ஒரு வெப்பவியக்கவியல் அமைப்பில் இருந்து மாறா வெப்பநிலையிலும் (சமவெப்பநிலை), மாறா அழுத்தத்திலும் (சமவழுத்தச் செயல்முறையிலும்), பெறப்படும் பயன்படு ஆற்றல் அல்லது வேலை ஆகும். இது வெப்பவியக்கவியலில் உள்ள நிலையாற்றல் ஆகும். கிப்சின் ஆற்றல் மாற்றத்தை (formula_1) எனக் குறிப்பர்.


கிப்சின் சுயாதீன ஆற்றல் சக்தியானது பின்வருமாறு தரப்படுகின்றது.

dG = dH - T.dS

dG - கிப்சின் சுயாதீன ஆற்றல் சக்தி

dH - எந்தல்பி , ெவப்பவுள்ளுைற மாற்றம்

T - ெவப்பநிைல (ெகல்வின்)

dS - எந்திரப்பி

கிப்சின் பயனுறு ஆற்றல் பின்வருமாறு வரையறுக்கப்படுகிறது:

அல்லது

இங்கு: 


</doc>
<doc id="187225" url="https://ta.wikipedia.org/wiki?curid=187225" title="அடோல்வ் ஏச்மென்">
அடோல்வ் ஏச்மென்

அடோல்ஃப் ஏச்மென் ("Adolf Eichmann", 19 மார்ச் 1906–31 மே 1962) என்பவர் செருமன் நாட்சி இராணுவத் தளபதியும் (லெப். கேணல்) யூதப் படுகொலைகளை வடிவமைத்து ஒழுங்குபடுத்தியவர்களுள் முக்கியமானவரும் ஆவார்.


</doc>
<doc id="187240" url="https://ta.wikipedia.org/wiki?curid=187240" title="துணையூக்கி">
துணையூக்கி

துணையூக்கி (Adjuvant) என்பது மற்ற பொருட்களின் விளைவுகளை மாற்றுகின்ற மருந்தியல் அல்லது எதிர்ப்பியல் சார்ந்தப் பொருளாகும். இது, கொடுக்கப்பட்ட எதிர்ப்பிகளுக்கு எதிரான எதிர்ப்பு விளைவுகளை அதிகப்படுத்தும் கனிம (அ) கரிம பொருளாகவோ, பெருமூலக்கூறு (அ) முழுமையான, இறந்த சில வகை பாக்டீரியச் செல்களாகவோ இருக்கும். இவை சாதாரணமாக (உட்செலுத்தும் வெளிப்பொருள்களை குறைந்த அளவில் வைத்துக்கொண்டு) தடுப்பூசிகளில் உள்ள எதிர்ப்பிகளுக்கு எதிராக தடுப்பூசி போட்டுக் கொண்டவர்கள் உடலில் ஏற்படும் எதிர்ப்பு விளைவுகளை அதிகப்படுத்தக் கொடுக்கப்படுகிறது.


</doc>
<doc id="187247" url="https://ta.wikipedia.org/wiki?curid=187247" title="சக்தி அ. பாலஐயா">
சக்தி அ. பாலஐயா

சக்தி அ. பாலையா (சூலை 26, 1925 - ஆகத்து 2, 2013) இலங்கையின் மலையகத்தைச் சேர்ந்த மூத்த கவிஞரும், எழுத்தாளரும், ஓவியரும், மொழிபெயர்ப்பாளரும் ஆவார். சக்தி பாலையா, தனிவழிக் கவிராயர், மலையரசன், லக்ஷ்மி ஆகிய பெயர்களில் இவரது ஆக்கங்கள் வெளிவந்துள்ளன. 

தலவாக்கலைக்கு அருகில் லிந்­து­லை என்ற தோட்டத்தில் விசுவநாதர், இலக்குமி அம்மை ஆகியோருக்குப் பிறந்தவர் பாலையா. தனது 10வது அகவையில் ‘பாரதியின் தாக்கம்’ என்னும் தலைப்பில் தனது முதல் கவிதையை எழுதினார். 1940களின் பின் பகுதியில் இவர் கவிதைகள் வீரகேசரியில் வெளிவந்தன. படிப்பை முடித்துக் கொண்ட சக்தி ஓர் ஓவியராகவே தனது வாழ்வைத் தொடங்கினார். அர­சினர் நுண்கலைக் கல்­லூ­ரியில் கலை­யா­சி­ரி­ய­ராக பயிற்சி பெற்று இலங்கை ஆசிரிய கல்லூரி, ஹேவுட்ஸ் கலைக் கல்லூரி ஆகியவற்றில் ஆசி­ரி­ய­ராகவும், விரி­வு­ரை­யா­ள­ராகப் பணி­யாற்­றி­னார். ஒரு சில நூல்களுக்கும், இதழ்களுக்கும் அட்டைப் பட ஓவியங்கள் வரைந்துள்ளார். இவ­ரு­டைய ஓவியக் கண்­காட்­சிகள் 1950களில் கொழும்­பிலும் பிற இடங்­க­ளிலும் நடை­பெற்­றுள்­ளன. இவர் திருமணமாகாதவர்.

சிறுவயதுமுதல் காந்தி பக்தராகவும் கதராடை அணிபவராகவும், இந்திய விடுதலை இயக்கத்தில் பங்கு கொண்ட தலைவர்களின் ஆற்றல், பெருமை, தியாகம் ஆகியவை பற்றி அறிந்து கொள்ளும் ஆர்வம் மிக்கவராகவும் இவர் இருந்திருக்கின்றார்.

‘மனோதத்துவமும் கலையும், போதனா முறையும்’ என்னும் பயிற்சி நூலினை 1952ஆம் ஆண்டிலும். ‘சொந்த நாட்டினிலே’ என்னும் தேசியப் பாடல்கள் அடங்கிய நூலினை மொழியுரிமைக்காக 1956 இலும் வெளியிட்டார்.
"Analysis of ages of lives in earth and Dravidian culture" என்னும் இவருடைய ஆங்­கில நூல் 2011 இல் வெளியிடப்பட்டது. சி. வி. வேலுப்பிள்ளையின் ஆங்­கிலக் கவிதை நூலான ‘In Ceylon’s tea garden’ என்ற நூல் சக்தி பாலையாவின் மொழி­பெ­யர்ப்பில் தேயிலைத் தோட்­டத்­திலே என்ற பெயரில் 1969 ஆம் ஆண்டில் வெளியிடப்பட்டது. இதன் இரண்டாம் பதிப்பு 2007 இல் வெளிவந்தது. இந்தத் தமிழாக்கம் வீரகேசரியில் தொடராகப் பிரசுரிக்கப்பட்டது.

1963ல் தினகரனில் ‘மேல் நாட்டு ஓவியர்கள்’ என்னும் தலைப்பில் பல ஆக்கங்களைப் படைத்துள்ளார். சுதந்திரனில் மலை நாட்டு அறிஞர்கள் என்னும் தலைப்பில் தொடர்கட்டுரைகளை எழுதியுள்ளார். கல்கி மற்றும் சி.என். அண்ணாத்துரை அவர்களின் திராவிட நாடு போன்ற தமிழக ஏடுகளிலும் சக்தியின் எழுத்துக்கள் இடம்பெற்றன.

இவர் தமிழ் ஒளி (1954) வளர்ச்சி (1956) ஆகிய சஞ்சிகைகளையும் வெளியிட்டுள்ளார். வீரகேசரியின் துணை ஆசிரியராகச் சில காலமும் சி.வி.யின் “மாவலி” சஞ்சிகையின் இணை ஆசிரியராகச் சிலகாலமும் பணிபுரிந்துள்ளார்.




</doc>
<doc id="187251" url="https://ta.wikipedia.org/wiki?curid=187251" title="யாழ்ப்பாணச் சரித்திரம் (ஜோன்)">
யாழ்ப்பாணச் சரித்திரம் (ஜோன்)

எஸ். ஜோன் எழுதிய யாழ்ப்பாணச் சரித்திரம் யாழ்ப்பாணத்தின் பண்டைய வரலாறு கூறும் ஒரு நூல் ஆகும். இதன் முதல் பதிப்பு 1878 ஆம் ஆம் ஆண்டில் வெளிவந்தது. யாழ்ப்பாண நாட்டின் வரலாற்றைத் தமிழ்ப் பாடசாலை மாணவர்கள் அறிந்து கொள்ளவேண்டும் என்னும் நோக்கத்துக்காகவே இந்நூல் எழுதப்பட்டது. 

இந்த நூல் 19 ஆம் நூற்றாண்டில் எழுதப்பட்டது. அக்காலத்தில், யாழ்ப்பாணத்தின் வரலாறு பற்றி அதிக தகவல்கள் கிடையா. ஆய்வு நோக்கில் யாழ்ப்பாண வரலாற்றை நோக்கிய நூல்கள் 20 ஆம் நூற்றாண்டின் முற்பகுதியிலேயே எழுதப்பட்டன. ஒல்லாந்தர் காலத்தில் மயில்வாகனப் புலவர் எழுதிய யாழ்ப்பாண வைபவமாலை என்னும் நூலே அக்காலத்தில் முக்கியமான வரலாற்று நூலாக இருந்தது. எனவே மாணவர்களுக்கான நூல் ஒன்றை எழுதப் புகுந்த ஜோன், வைபவமாலையைத் தழுவியே இந்த நூலை ஆக்கியுள்ளார். தெல்லிப்பழையைச் சேர்ந்த சுவாமிநாதம்பிள்ளை குமாரர், மண்டலநாயகம்பிள்ளையின் வேண்டுகோளுக்கு இணங்க, "வைபவமாலை முதலாம் நூல்களை ஆதாரமாகக் கொண்டு அவற்றிற் தள்ளவேண்டிய தள்ளியும், கொள்ள வேண்டிய கொண்டும், சேர்க்கவேண்டிய சேர்த்தும்" ஒரு புதுநூலை இயற்றியதாக நூலாசிரியர் தனது முன்னுரையில் குறிப்பிட்டுள்ளார்.

யாழ்ப்பாணம் தோன்றிய வரலாற்றில் தொடங்கி, தமிழ் அரசு போர்த்துக்கேயரால் கைப்பற்றப்பட்டது வரையிலான வரலாற்றையே இந்நூல் கூறுகிறது. வைபவமாலையைப் போலவே தொன்மங்களையும், ஐதீகங்களையும், புனைவுகளையுமே பண்டைய வரலாறாக இந்த நூல் தருகிறது. அத்துடன், 16 ஆம் நூற்றாண்டின் முற்பகுதியில் யாழ்ப்பாணத்தை ஆண்ட சங்கிலியனையும், 17 ஆம் நூற்றாண்டுத் தொடக்கத்தில் பகர ஆளுனனாக யாழ்ப்பாணத்தை நிர்வாகம் செய்த சங்கிலி குமாரனையும் ஒருவராகக் கருதி மயில்வாகனப் புலவர் விட்ட அதே பிழையே ஜோனின் யாழ்ப்பாணச் சரித்திரத்திலும் காணப்படுகிறது.

இந்த நூலின் முதற் பதிப்பு 1878 ஆம் ஆண்டில் வெளிவந்த பின்னர் இதன் 2 ஆம் பதிப்பு 1882 ஆம் ஆண்டில் வெளிவந்தது. இந்தப் பதிப்புடன் இந்நூலின் சுருக்கம் ஆங்கிலத்திலும் எழுதிப் பின்னிணைப்பாகத் தரப்பட்டிருந்தது. பின்னர் 1930 ஆம் ஆண்டில் இதன் மூன்றாம் பதிப்பு வெளியானது. இப்பதிப்பை, இந்நூலாசிரியரின் புதல்வரான டானியல் ஜோன் வெளியிட்டிருந்தார். இந்தப் பதிப்பு வெளிவந்தபோது இராசநாயகம் ஆங்கிலத்தில் எழுதிய பண்டைய யாழ்ப்பாணம் (Ancient Jaffna) என்னும் நூல் ஏற்கெனவே வெளிவந்திருந்தது. இவரது நூல் ஜோனின் கருத்துக்களோடு முரண்படும் இடங்களில் இராசநாயகத்தின் கருத்துக்களுக்கு மறுப்பு ஒன்றும் எழுதி இந்த மூன்றாம் பதிப்பில் சேர்த்திருந்ததாகத் தெரிகிறது.



</doc>
<doc id="187254" url="https://ta.wikipedia.org/wiki?curid=187254" title="ஓசுமியம்">
ஓசுமியம்

ஓசுமியம் ("Osmium") என்பது Os ஐ குறியீடாகக் கொண்டதும் அணு எண் 76 ஐயும், அணு நிறை 190.2 ஐயும் கொண்ட ஒரு வேதியல் தனிமம் ஆகும். இது பிளாட்டினம் குடும்பத்தைச் சேர்ந்த உடையும் தன்மையுடைய தாண்டல் உலோகம் ஆகும். இதுவே அதிக அடர்த்தியை உடைய இயற்கையான, நிலையான தனிமமாகும். இதன் அடர்த்தி 22.59 g/cm ஆகும். உருகு நிலை 2700 °C. கொதிநிலை 5300 °C க்கும் மேல். ஒப்படர்த்தி 29.48. வலுவெண் 2,3,4 அல்லது 8. மின்விளக்கு இழைகள் செய்யப் பயன்படுகிறது. இது இயற்கையாகவே இரீடியம் மற்றும் பிளாட்டினத்துடன் கலப்புலோகமாகக் காணப்படும். மின்சாரத் தொடுகைகள், பேனா முனைகள் மற்றும் அதிக உறுதித்தன்மையும் தாங்கும் தன்மையும் தேவைப்படும் பல பயன்பாடுகளை உடையது.

திண்மையான, படிக உருவுடைய, பிளாட்டின உலோக வகை தனிமமாகும். இதுவே மிகவும் கனம் கூடிய பொருளாகும். சூடாக்கும் போது நச்சு வளிமத்தினை வெளியிடுகிறது. இது பளபளக்கும் சாம்பல் நிறமுடையது. இது மிக அதிகமான வெப்பநிலையிலும் மினுமினுக்கும் தன்மையைப் பேணக் கூடியது.

ஓசுமியத்தின் இயற்கையாகக் காணப்படும் ஏழு ஓரிடத்தான்கள் உள்ளன. இவற்றில் ஆறு நிலையானவை ஆகும். , , , , , (அதிகமாக உள்ளது) என்பவையே நிலையானதாகும் . பல ஆண்டுகளின் பின்னர் அல்ஃபா அழிவு மூலம் பிரிகையடையும் இயற்கையான ஓரிடத்தானாகும். இப்பிரிகையடைதல் ஏனையவற்றிற்கும் இருக்கலாமென நம்பப்பட்டாலும் இது உறுதிப்படுத்தப்படவில்லை.



</doc>
<doc id="187256" url="https://ta.wikipedia.org/wiki?curid=187256" title="அ. வரதராஜப் பெருமாள்">
அ. வரதராஜப் பெருமாள்

அண்ணாமலை வரதராஜப் பெருமாள் ("Annamalai Varatharaja Perumal") இலங்கையின் வடக்கு கிழக்கு மாகாண சபையின் முதலமைச்சராக 1988 முதல் 1990 வரை பதவியில் இருந்தவர். இவர் ஈழமக்கள் புரட்சிகர விடுதலை முன்னணி என்ற ஈழத்தமிழ்ப் போராளிக் குழுவின் தலைவராகச் செயல்பட்டவர்.

வரதராஜப் பெருமாளின் தந்தை அண்ணாமலை இந்திய வம்சாவழித் தமிழர். தாயார் யாழ்ப்பாணத்தைப் பிறப்பிடமாகக் கொண்டவர். பள்ளியில் படிக்கும் போதே தமிழர் விடுதலைக் கூட்டணியின் மாணவர் அமைப்பில் இணைந்து போராட்டங்களில் ஈடுபட்டார். சிறிமாவோ பண்டாரநாயக்காவின் அரசில் கைது செய்யப்பட்டு விசாரணை இன்றி சிறைகளில் அடைக்கப்பட்ட 42 தமிழ் இளைஞர்களில் வரதராஜப் பெருமாளும் ஒருவர். யாழ்ப்பாணப் பல்கலைக்கழகத்தில் படித்துப் பட்டம் பெற்ற இவர் அப்பல்கலைக்கழகத்திலேயே பொருளியல் விரிவுரையாளராகப் பணியாற்றினார். ஈழமக்கள் புரட்சிகர விடுதலை முன்னணி (ஈபிஆர்எல்எஃப்) அமைப்பில் இணைந்த இவர் 1980களில் கைது செய்யப்பட்டு சிறையில் அடைக்கப்பட்டார்.

1983 செப்டம்பரில் மட்டக்களப்பு சிறை போராளிகளால் தாக்கப்பட்ட போது, வரதராஜப் பெருமாள் சிறையில் இருந்து தப்பி இந்தியாவிற்குத் தப்பிச் சென்றார். சென்னையில் இவர் ஈபிஆர்எல்எஃப் அமைப்புடன் இணைந்து அரசியலில் ஈடுபடலானார். அதன் பேச்சாளராகவும் பணியாற்றினார். விடுதலைப் போராளி அமைப்புகள் 1985 ஆம் ஆண்டில் இலங்கை அரசுடன் நடத்திய திம்புப் பேச்சுவார்த்தைகளில் பெருமாளும் கலந்து கொண்டார்.

1987 ஆம் ஆண்டில் இந்திய இலங்கை உடன்பாட்டை அடுத்து புதிதாக அமைக்கப்பட்ட வடகிழக்கு மாகாண சபைக்கான தேர்தல் 1988 நவம்பர் 19 இல் நடத்தப்பட்டது. இந்தியாவின் ஆதரவில் இயங்கிய ஈபிஆர்எல்எஃப் இத்தேர்தலில் வெற்றி பெற்றது. தமிழர் விடுதலைக் கூட்டணி இத்தேர்தலில் பங்கேற்கவில்லை. வடகிழக்கு மாகாண சபையின் முதலமைச்சர் பதவியை வரதராஜப் பெருமாள் ஏற்றுக் கொண்டார். இவர் டிசம்பர் 1988 முதல் மார்ச் 1990 வரை இப்பதவியை வகித்து வந்தார். 

1990, மார்ச்சு 1 அன்று, இந்திய அமைதி காக்கும் படையினர் இலங்கையை விட்டுப் புறப்படும் தறுவாயில், முதலமைச்சர் பெருமாள் மாகாணசபைக் கூட்டத்தில் தமிழீழத்தைப் பிரகடனப்படுத்தி விட்டு இந்தியப் படையினருடன் சேர்ந்து நாட்டை விட்டு வெளியேறி இந்தியாவில் அடைக்கலம் பெற்றார். இதனை அடுத்து அரசுத்தலைவர் பிரேமதாசா மாகாணசபையைக் கலைத்து, நடுவண் அரசின் நேரடி ஆட்சியைக் கொண்டு வந்தார்.

இந்தியா சென்ற பெருமாள் சிறிது காலம் மத்தியப் பிரதேச மாநிலத்தில் வாழ்ந்து வந்தார். தற்போது இவர் ராஜஸ்தானில் இந்திய அரசின் பாதுகாப்பில் வாழ்ந்து வருகிறார்.



</doc>
<doc id="187264" url="https://ta.wikipedia.org/wiki?curid=187264" title="வட மாகாண சபை">
வட மாகாண சபை

வடக்கு மாகாண சபை ("Northern Provincial Council") என்பது இலங்கையின் வடக்கு மாகாணத்திற்கான சட்டவாக்க அவை ஆகும். இலங்கை அரசியலமைப்பின் படி, வட மாகாண சபை வடக்கு மாகாணத்தின் வேளாண்மை, கல்வி, சுகாதாரம், வீடமைப்புத் திட்டம், உள்ளூராட்சிகள், சாலைவழிப் போக்குவரத்து, சமூக சேவை போன்றவற்றின் நிருவாகங்களைக் கவனிக்கும். இவற்றை விட காவல்துறை அதிகாரம், காணி போன்றவற்றுக்கும் அரசியலமைப்பின் படி இதற்கு அதிகாரங்கள் உள்ளன, ஆனாலும் நடுவண் அரசு இவற்றுக்கான அதிகாரங்களை மாகாண அரசுக்கு வழங்க மறுத்து வருகின்றது. வட மாகாண சபையில் 38 பேர் தேர்தல் மூலம் தேர்ந்தெடுக்கப்படுகின்றனர். இச் சபைக்கு முதல்முறையாகத் தேர்தல் செப்டம்பர் 21, 2013 அன்று நடைபெற்றது.

1987 சூலை 29 இல் கையெழுத்திடப்பட்ட இலங்கை-இந்திய ஒப்பந்தத்தின் படி அதே ஆண்டு நவம்பர் 14 இல் இலங்கை நாடாளுமன்றம் தனது அரசியலமைப்பில் 13வது திருத்தம் மற்றும் மாகாணசபைச் சட்டம் இல. 42 (1987) ஆகியவற்றை அறிவித்தது. 1988 பெப்ரவரி 3 இல் ஒன்பது மாகாணசபைகள் உருவாக்கப்பட்டன. இந்த ஒன்பது மாகாணசபைகளில் இலங்கை-இந்திய ஒப்பந்தத்தின் படி கிழக்கு மற்றும் வடக்கு மாகாணங்கள் ஒன்றிணைக்கப்பட்டு ஒரு நிருவாகத்தின் கீழ் கொண்டுவர இணக்கம் காணப்பட்டது. இவ்விணைப்பு நிரந்தர இணைப்பாக இருப்பதற்கு கிழக்கு மாகாணத்தில் 1988 திசம்பர் 31 இற்குள் பொது வாக்கெடுப்பு நடத்தப்பட வேண்டும் எனவும் தீர்மானிக்கப்பட்டது. 1988 செப்டம்பர் 2 இல் இரு மாகாணங்களும் வடக்கு கிழக்கு மாகாண சபை என்ற பெயரில் இணைக்கப்பட்டன. இந்த இணைந்த மாகாணசபைக்கான முதலாவது தேர்தல் 1988 நவம்பர் 19 இல் நடத்தப்பட்டது. இந்தியாவின் ஆதரவில் இயங்கிய ஈழமக்கள் புரட்சிகர விடுதலை முன்னணி இத்தேர்தலில் வெற்றி பெற்றது. தமிழர் விடுதலைக் கூட்டணி இத்தேர்தலில் பங்கேற்கவில்லை.

1990, மார்ச்சு 1 அன்று, இந்திய அமைதி காக்கும் படையினர் இலங்கையை விட்டுப் புறப்படும் தறுவாயில், வடகிழக்கு மாகாணசபையின் முதலமைச்சர் அ. வரதராஜப் பெருமாள் மாகாணசபைக் கூட்டத்தில் தமிழீழத்தைப் பிரகடனப்படுத்தி விட்டு நாட்டை விட்டு வெளியேறினார். இதனை அடுத்து அன்றைய அரசுத்தலைவர் பிரேமதாசா வட-கிழக்கு மாகாணசபையைக் கலைத்து, நடுவண் அரசின் நேரடி ஆட்சியைக் கொண்டு வந்தார்.

வட-கிழக்கு இணைப்புத் தொடர்பான பொது வாக்கெடுப்பு எப்போதும் இடம்பெறவில்லை. ஒவ்வோர் ஆண்டும் அரசுத்தலைவர்களால் தற்காலிக இணைப்பாக நீடிக்கப்பட்டு வந்தது. இலங்கைத் தேசியவாதிகளால் இந்த இணைப்புக்கு எதிர்ப்புத் தெரிவிக்கப்பட்டு வந்தது. 2006 சூலை 14 இல் மக்கள் விடுதலை முன்னணி கிழக்கு மாகாணத்துக்கெனத் தனியே மாகாணசபை நிறுவ வேண்டும் என இலங்கை உச்சநீதிமன்றத்தில் வழக்குத் தொடுத்தது. இவ்வழக்கு விசாரணையை அடுத்து அன்றைய அரசுத்தலைவர் ஜெயவர்தனாவினால் அறிவிக்கப்பட்ட இணைப்பு சட்டவிரோதமானது எனக் கூறி அதனை செல்லுபடியற்றதாக்குவதாக 2006 அக்டோபர் 16 இல் உச்சநீதிமன்றம் தீர்ப்பு வழங்கியது. இதனை அடுத்து 2007 சனவரி 1 இல் வடகிழக்கு மாகாணசபை இரண்டாகப் பிரிக்கப்பட்டது. கிழக்கு மாகாணசபை கொழும்பின் நேரடி நிருவாகத்தின் கீழ் கொண்டுவரப்பட்டு, 2008 மே 10 இல் முதலாவது தேர்தல் நடைபெற்றது. ஆனாலும், வட மாகாணசபைக்கு தேர்தல்கள் அறிவிக்கப்படாமல் இருந்து வந்தது. 2009 மே மாதத்தில், ஈழப்போர் முடிவுக்கு வந்ததை அடுத்து, வட மாகாண சபைக்கு தேர்தல்கள் நடத்தப்பட வேண்டும் என ஐக்கிய நாடுகள் உட்படப் பல வெளிநாடுகள் அழுத்தம் கொடுத்ததை அடுத்து, 2013 செப்டம்பர் 21 இல் தேர்தல்கள் இடம்பெற்றன.



</doc>
<doc id="187266" url="https://ta.wikipedia.org/wiki?curid=187266" title="இட்றௌட்டனின் விதி">
இட்றௌட்டனின் விதி

இட்றௌட்டன் விதி (Trouton's rule ) என்பது ஆவியாதலின் மறை வெப்பத்திற்கும் கொதிநிலைக்குமுள்ள ஒரு தொடர்பை காட்டுவதாகும். 1876-ல் முதலில் பிக்டெட் முன்மொழிய 1877 இல் ராம்சேயும் அதன் பின் 1884 இல் இட்றௌட்டனும் இந்த விதியினை முன் வைத்தனர். இவ்விதிப்படி ஒரு மூலக்கூறின் ஆவியாகும் மறை வெப்பத்திற்கும் தனிவெப்பநிலை அலகில் அதன் கொதிநிலைக்கும் உள்ள விகிதம் ஒரு மாறிலியாகும்.
M என்பது ஒரு பொருளின் மூலக்கூறு நிறை என்றும் அதன் ஆவியாகு மறைவெப்பம் L கலோரி/கிராம், என்றும் தனி வெப்பநிலை அலகில் அதன் கொதிநிலை T என்றும் கொண்டால்

பலபொருட்களுக்கும் இதன் மதிப்பு 21 கலோரி/கிராம் ஆக உள்ளது. தண்ணீருக்கு 18*540/373 =26 என்று கிடைக்கிறது.



</doc>
<doc id="187276" url="https://ta.wikipedia.org/wiki?curid=187276" title="திருக்குறள் உரை அச்சேற்றப் பட்டியல்">
திருக்குறள் உரை அச்சேற்றப் பட்டியல்

திருக்குறள் உரை அச்சேற்றப் பட்டியல் என்பது திருவள்ளுவரால் இயற்றப்பட்டு, தமிழ்மறை என்னும் சிறப்புப் பெற்ற திருக்குறள் மூலமும் அதற்கு எழுதப்பட்ட வெவ்வேறு வகையான உரைநூல்களும் அச்சில் ஏற்றப்பட்ட காலவரிசை அடைவு ஆகும்.

அண்மைக் காலத்தில் சில தமிழ் அறிஞர்கள் இத்தகைய காலவரிசைப் பட்டியலை உருவாக்கியுள்ளனர். இவண் தரப்படுகின்ற பட்டியல் திருக்குறள் மாமுனிவர் என்னும் சிறப்புப்பெயர் பெற்ற கு. மோகனராசு "திருக்குறள் உரை வகைகள்" (2005) என்னும் நூலில் தரும் செய்திகளின் அடிப்படையில் தொகுக்கப்பட்டுள்ளது. 2006இல் வெளியான சில நூல்களும் சேர்க்கப்பட்டுள்ளன.









- பரிமேலழகர் உரைப் பதிப்புகள்<br>
- பரிமேலழகர் உரைக்கான விளக்க உரைகள்<br>
- பரிமேலழகர் உரையைத் தழுவிய உரைகள்<br>
- தமிழறிஞர்களின் திருக்குறள் ஆங்கில மொழிபெயர்ப்புகள்<br>
- மணக்குடவர் உரை வெளியீடு<br>
- திருக்குறள் சொற்குறிப்பு அகராதி வெளியீடு
- வ.வே.சு. ஐயர்<br>
- கோ. வடிவேலு செட்டியார்<br>
- எ. சபாரத்தின முதலியார்

- வ.உ. சிதம்பரம் இயற்றிய "திருக்குறள் அறத்துப்பால் விருத்தியுரையுடன்" என்ற நூல் (1935)<br>
- முனைவர் வ.சுப. மாணிக்கம் இயற்றிய "உரைநடையில் 1330 திருக்குறள்" என்ற நூல் (1936)<br>
- திரு. வி. கலியாண சுந்தரனார் இயற்றிய "திருக்குறள் விரிவுரை - பாயிரம்" என்ற நூல் (1939)<br>
- அவரே இயற்றிய "திருக்குறள் விரிவுரை - அறத்துப்பால் - இல்வாழ்க்கையியல்"என்ற நூல் (1941)<br>
- மு. வரதராசனார் இயற்றிய "திருக்குறள் தெளிவுரை" என்ற நூல் (1949)<br>
- புலவர் அ.மு. குழந்தை இயற்றிய "திருக்குறள் குழந்தையுரை" என்ற நூல் (1949)

-திராவிட முன்னேற்றக் கழகம் ஆட்சிப் பொறுப்பேற்றது.<br>
- இரண்டாம் உலகத் தமிழ் மாநாடு 1968இல் சென்னையில் நடைபெற்றமை<br>
- மெரினா கடற்கரையில் திருவள்ளுவர் சிலை அமைத்தமை<br>
- தமிழகத்தில் சென்னைப் பல்கலைக்கழகம், மதுரை காமராசர் பல்கலைக்கழகம், அண்ணாமலைப் பல்கலைக்கழகம் ஆகிய மூன்று பல்கலைக்கழகங்களில் திருக்குறள் இருக்கைகள் அமைத்தமை, சென்னையில் வள்ளுவர் கோட்டத்திற்கு அடிக்கல் நாட்டியமை, சட்டமன்றம் கூடும்போது ஒரு குறள் சொல்லித் தொடங்கவேண்டும் என்னும் வரைவு உருவாக்கம் பெற்றமை, அரசுப் பேருந்துகளில் திருக்குறள் எழுதி வைக்கும் அரசு ஆணை உருவாக்கம் பெற்றமை போன்ற திருக்குறள் சார்ந்த நிகழ்வுகள் இக்காலத்தில் நடந்தன. இதனால் திருக்குறள் விழிப்புணர்வு வளர்ந்தது.




</doc>
<doc id="187278" url="https://ta.wikipedia.org/wiki?curid=187278" title="கேளுச்சரண மகோபாத்திரா">
கேளுச்சரண மகோபாத்திரா

"குரு" கேளுச்சரண மகோபாத்திரா (: ଗୁରୁ କେଳୁଚରଣ ମହାପାତ୍ର; சனவரி 8, 1926 – ஏப்பிரல் 7, 2004) ஒரு தலைசிறந்த இந்திய செவ்வியல் நடனக் கலைஞர்களுள் ஒருவர், நடனாக்குநர், ஒடிசி நடனக்கலையைக் கற்பித்துவந்த புகழ்மிக்க ஒரு குரு. 20-ஆம் நூற்றாண்டில் செவ்வியல் நடன மரபை மீட்டெடுத்தவர்களுள் ஒருவராகப் போற்றப்படுகின்றார்.
ஒரிசா மாநிலத்தில் இருந்து இந்திய உயர்விருதாகிய பத்ம விபூசன் விருதைப் பெற்ற முதல் மாந்தர் இவர்
குரு கேளுச்சரண மகோபாத்திரா "நடன மரபுக்கடல்களைக் கடந்தவர்" என்று புகழப்படுகின்றார்.






</doc>
<doc id="187280" url="https://ta.wikipedia.org/wiki?curid=187280" title="பட்டினத்தார் திருவிசைப்பா">
பட்டினத்தார் திருவிசைப்பா

பட்டினத்தார் திருவிசைப்பா என்னும் நூல் ஒன்றின் பாடல்கள் என மூன்று பாடல்களை எல்லப்ப நாவலர் காட்டிக் குறிப்பிட்டுள்ளார். இசைப் பாடல்களைக் கொண்ட நூல் திருவிசைப்பா. பன்னிரு திருமுறைகள் தொகுப்பில் இது ஒன்பதாம் திருமுறையாகத் தொகுக்கப்பட்டுள்ளது. இந்தத் திருவிசைப்பா தொகுப்பில் இந்த நூல் இடம்பெறவில்லை. இது 16 ஆம் நூற்றாண்டு நூல் எனக் கொள்ளத் தக்கது. பட்டினத்தார் என்னும் பெயர் கொண்ட புலவர்களில் இந்தப் பாடல்களைப் பாடிய புலவரும் ஒருவர். 
ஞானத்தின் சிறப்பைக் கூறும் பாடல்


</doc>
<doc id="187281" url="https://ta.wikipedia.org/wiki?curid=187281" title="வரலாற்றுத் திருகோணமலை (நூல்)">
வரலாற்றுத் திருகோணமலை (நூல்)

வரலாற்றுத் திருக்கோணமலை என்பது 2003 இல் வெளிவந்த திருகோணமலையின் வரலாற்றைக் கூறும் ஒரு தமிழ் ஆய்வு நூல் ஆகும். இந்த நூலின் ஆசிரியர் கனகசபாபதி சரவணபவன் ஆவார். இந்த நூல் பண்டைக் காலத்தில் இருந்து போர்த்துக்கீசர் வருகை வரை திருகோணமலையின் வரலாற்றை, சிறப்பாக திருகோணமலையில் தமிழர் வரலாற்றை ஆதாரங்களுடன் வெளிப்படுத்துகிறது.



</doc>
<doc id="187286" url="https://ta.wikipedia.org/wiki?curid=187286" title="பட்டீசுரப் புராணம்">
பட்டீசுரப் புராணம்

பட்டீசுரப் புராணம் என்னும் நூல் 16 ஆம் நூற்றாண்டில் வாழ்ந்த ரேவணசித்தர் இயற்றிய நூல்களில் ஒன்று என இவரது அகராதி நிகண்டு குறிப்பிடுகிறது. நூல் கிடைக்கவில்லை. 

பட்டீசுவரம் தேவாரத் திருத்தலங்களில் ஒன்று. 


</doc>
<doc id="187294" url="https://ta.wikipedia.org/wiki?curid=187294" title="மூலிகைப் பட்டியல் (தமிழ்நாடு)">
மூலிகைப் பட்டியல் (தமிழ்நாடு)















































































</doc>
<doc id="187304" url="https://ta.wikipedia.org/wiki?curid=187304" title="அன்பின் நகரம்">
அன்பின் நகரம்

அன்பின் நகரம் விருதுநகர் மாவட்டம் சாத்தூர் தாலுக்காவில் அமைந்துள்ள குக்கிராமமாகும். சுமார் 3000 மக்கள் தொகையைக் கொண்டுள்ள கிராம மக்களில் சுமார் 1000 பேருக்கு ஓட்டுரிமை உள்ளது. இங்குள்ள பெரும்பாலான மக்கள் பட்டாசு தொழிற்சாலையில் பணிபுரிவதையே வழக்கமாக கொன்டுள்ளனர். இங்கு ஓர் ஆரம்பப் பள்ளியும் அத்துடன் மூன்று கிறித்துவ சபைகளும் உள்ளன. இங்குள்ள மக்கள் அனைவரும் ஒரே சமயத்தையும் ஒரே இனத்தையும் சேர்ந்தவர்கள் என்பது குறிப்பிடத்தக்கது.


</doc>
<doc id="187305" url="https://ta.wikipedia.org/wiki?curid=187305" title="கெல்ம்கோட்சின் கட்டில்லா ஆற்றல்">
கெல்ம்கோட்சின் கட்டில்லா ஆற்றல்

வெப்பவியக்கவியலில் கெல்ம்கோட்சின் கட்டில்லா ஆற்றல் ("Helmholtz free energy") அல்லது ஐயூபிஏசி பரிந்துரைப்பின் படி கெல்ம்கோல்ட்சின் ஆற்றல் ("Helmholtz energy") என்பது ஒரு மூடிய ஒருங்கியத்தில் இருந்து மாறா வெப்பநிலையில் (சமவெப்பநிலை) பெறப்படும் பயன்படு ஆற்றல் அல்லது வேலை ஆகும். இது ஒரு வெப்பவியக்கவியல் நிலையாற்றல் ஆகும்.

கிப்சின் கட்டில்லா ஆற்றலை (கிப்சின் ஆற்றல்) அழுத்த மாற்றம் ஏற்படும் நிகழ்வுகளில் பயன்படுத்த இயலாது. எனவே அனைத்துப் பயன்பாடுகளிலும் கிப்சின் ஆற்றலைப் பயன்படுத்துவது சிரமம், அச்சமயங்களில் கெல்ம்கோட்சின் ஆற்றல் பயன்படுத்தப்படுகிறது. எடுத்துக்காட்டாக, வெடிமருந்துகள் ஆராய்ச்சியில், அழுத்தம் மாற்றங்கள் எற்படும் என்பதால் பயன்படு ஆற்றலை அளவிட கெல்ம்கோட்சின் ஆற்றல் பயன்படுத்தப்படுகிறது.

கெல்ம்கோல்ட்சின் கட்டில்லா ஆற்றல் எர்மான் வொன் கெல்ம்கோட்சு எனும் செருமானிய இயற்பியலாளரால் முதன் முதலில் தரப்பட்டது. இது பொதுவாக "A"  அல்லது "F"  ஆகிய எழுத்துக்களால் கொடுக்கப்படுகிறது. பன்னாட்டு தனி மற்றும் பயன்பாட்டு வேதியியல் ஒன்றியம் "A"  எழுத்தையே பரிந்துரைத்துள்ளது.

கெல்ம்கோட்சின் ஆற்றல் formula_1 பின்வருமாறு வரையறுக்கப்படுகிறது:

இங்கு: 


</doc>
<doc id="187323" url="https://ta.wikipedia.org/wiki?curid=187323" title="விக்னர் விளைவு">
விக்னர் விளைவு

விக்னர் விளைவு ("Wigner effect") அல்லது அணுஇடப்பெயர்வு விளைவு ("discomposition effect") என்பது திண்மம் ஒன்றை நியூத்திரன் கதிர்வீச்சிற்கு உட்படுத்தப்படும் போது அப்பொருளின் அணுக்கள் இடப்பெயர்ச்சிக்குள்ளாதல் ஆகும். அங்கேரிய இயற்பியலாளரும் நோபல் பரிசு பெற்றவருமான யூஜின் விக்னர் என்பவர் இதனைக் கண்டுபிடித்தார்.

எந்த ஒரு திண்மமும் விக்னர் விளைவிற்கு உட்படலாம், ஆனால் இதனால் ஏற்படும் தாக்கம் விரைவு நியூத்திரன்களின் வேகத்தைக் கட்டுப்படுத்தப் பயன்படுத்தப்படும் கடுங்கரி போன்ற நியூத்திரன் மட்டுப்படுத்திகளில் பொதுவாக அதிகமாகவுள்ளது. இவற்றின் படிகத்தளம் ("lattice") இதன் போது மாறுபடுகின்றது. இதனால் இயற்பியல் வடிவம் மாற்றமடைகிறது.

விக்னர் விளைவு காரணமாகப் படிக நிலையிலுள்ள பொருட்களில் சேமிக்கப்படும் ஆற்றல் விக்னர் ஆற்றல் ("Wigner energy") எனப்படும். அணு உலைகளில் கரியினை மட்டுப்படுத்தியாகப் பயன்படுத்தும் போது, நியூட்ரான்களால் இழக்கப்படும் சிறிதளவு ஆற்றல் கரியில் சேமிக்கப்படுகிறது. இவ்வாறு சேமிக்கப்பட்ட ஆற்றலே விக்னர் ஆற்றலாகும்.


</doc>
<doc id="187325" url="https://ta.wikipedia.org/wiki?curid=187325" title="கண்ணீர்ச் சுரப்பி">
கண்ணீர்ச் சுரப்பி

கண்ணீர்ச் சுரப்பிகள் (lacrimal glands) ஒவ்வொரு கண்ணிலுமுள்ள கண்ணீரைச் சொறியும் வாதுமை வடிவ இரட்டைச் சுரப்பிகளாகும். இவை ஒவ்வொரு கண்குழியின் மேற்புறத்திலும் முன்னுச்சி எலும்பினால் உருவாக்கப்பட்ட கண்ணீர் குழிவில் (lacrimal fossa) உள்ளது. கண்ணீர்ச் சுரப்பி அழற்சி கண்ணீர்க்கோளவழல் (dacryoadenitis) என்றழைக்கப்படுகிறது. கண்ணீர்ச் சுரப்பிகளில் உருவாகும் கண்ணீரானது சிறுகுழாய்கள் வழியாகச் சென்று கண்ணீர்ப் பையை அடைகிறது.


</doc>
<doc id="187328" url="https://ta.wikipedia.org/wiki?curid=187328" title="பா. கமலநாதன்">
பா. கமலநாதன்

பா. கமலநாதன் ("P. Kamalanathan") 2013-இல் மலேசியாவில் நடந்த 13வது தேர்தலில் நாடாளுமன்றத்திற்கு போட்டியிட்டு வெற்றி பெற்ற வேட்பாளர் ஆவார். உலு சிலாங்கூர் நாடாளுமன்ற உறுப்பினராக உள்ள இவர் மலேசிய கல்வி அமைச்சில் துணை உயர் கல்வி அமைச்சராகவும் பொறுப்பேற்றிருக்கின்றார்.

இதற்கு முன்பு 2010-இல் உலு சிலாங்கூர் நடைப்பெற்ற இடைத்தேர்தலிலும் போட்டியிட்டு வெற்றி பெற்றுள்ளார்.


</doc>
<doc id="187331" url="https://ta.wikipedia.org/wiki?curid=187331" title="கண்மை">
கண்மை

கண்மை அல்லது அஞ்சனம் எனப்படுவது கண்கள் வசீகரமான தோற்றமளிக்க கண் இமைகளில் தீட்டப்படும் ஒப்பனைப்பொருள் ஆகும்.

கண்மை பூசும் வழக்கத்தை முதன் முதலில் எகிப்தியர்கள்தான் ஏற்படுத்தினர்.


பருத்தி பஞ்சில் திரி செய்து அதை பலமுறை கரிசலாங்கண்ணிச் சாற்றில் ஊற வைத்து வெயிலில் காய வைத்து எடுத்து, ஒரு அகல் விளக்கில் விளக்கெண்ணெய் விட்டு அதில் காய்ந்த திரிகளைப் போட்டு எரிய விட வேண்டும் அதை ஒரு கொட்டாங்குச்சி அல்லது சட்டியால் பாதியாக மூட வேண்டும். அந்தக் கொட்டாங்குச்சி அல்லது சட்டியினுள் சந்தனம் தடவப்பட்டிருக்க வேண்டும். திரி எரிந்து மூடியுள்ள சட்டியில் கருப்பான பவுடர் மாதிரிப் புகை படியும். அத்துடன் கொஞ்சம் விளக்கெண்ணெய் கலந்து கண்களுக்கு மையாக உபயோகிக்கலாம்.


</doc>
<doc id="187335" url="https://ta.wikipedia.org/wiki?curid=187335" title="மிதுன் ஜித்">
மிதுன் ஜித்

மிதுன் ஜித் (பிறப்பு: 1989, ஏப்ரல் 2) இந்தியத் தற்காப்புக் கலைஞர். கின்னசு உலக சாதனையையும் உலக வகையகத்தையும் ஒரே நேரத்தில் தன்னகத்தே கொண்டிருக்கும் ஒரே இந்தியர். 


</doc>
<doc id="187353" url="https://ta.wikipedia.org/wiki?curid=187353" title="வளைவு ஆரம் (கணிதம்)">
வளைவு ஆரம் (கணிதம்)

வடிவவியலில், ஒரு வளைவரையின் மீதுள்ள ஒரு புள்ளியிடத்து அவ்வளைவரையின் வளைவு ஆரம் ("radius of curvature") "R" என்பது, அப்புள்ளியில் கிட்டத்தட்ட தரப்பட்ட வளைவரையை ஒத்தமையும் வட்டவில்லின் ஆரமாகும். வளைவு ஆரத்தின் மதிப்பு வளைவின் மதிப்பின் தலைகீழியாக இருக்கும்.

தளத்திலமைந்த வளைவரையொன்றின் வளைவு ஆரம்:

இங்கு "s" என்பது வளைவரை மீதுள்ள ஒரு நிலையான புள்ளியிலிருந்து காணப்படும் வில்லின் நீளம்; "φ" என்பது தொடுகோணம்; formula_2 வளைவு.


வளைவரையின் சமன்பாடு "x(t)" and "y(t)", என துணையலகுகளில் தரப்பட்டால் வளைவு ஆரம்:

மேல் அரைத்தளத்தில் அமையும் "a" அலகு ஆரமுள்ள அரைவட்டத்தின் வளைவு ஆரம்:

அரைத்தளத்தில் அமையும் "a" அலகு ஆரமுள்ள அரைவட்டத்தின் வளைவு ஆரம்:

"a" அலகு ஆரமுள்ள வட்டத்தின் வளைவு ஆரம் "a".

ஒரு நீள்வட்டத்தின் நெட்டச்சின் நீளம் 2"a" ; குற்றச்சின் நீளம் 2"b" எனில் நெட்டச்சின் முனைகள் மிகக்குறைந்த வளைவு ஆரம் கொண்ட புள்ளிகளாகவும் formula_7, குற்றச்சின் முனைகள் மிகஅதிக வளைவு ஆரம் கொண்ட புள்ளிகளாகவும் formula_8 அமைகின்றன.


</doc>
<doc id="187370" url="https://ta.wikipedia.org/wiki?curid=187370" title="அல்செஸ்டிஸ்">
அல்செஸ்டிஸ்

அல்செஸ்டிஸ் கிரேக்கத் தொன்மவியலில் சொல்லப்பட்டுள்ள ஒரு பெண். இவள் தனது கணவன் மீது கொண்ட அன்பு காரணமாய் அறியப்படுகிறாள். குறிப்பிட்ட சூழ்நிலையில் இவளது கணவனுக்காக வேறு யாரேனும் உயிரைக் கொடுத்தால் ஒழிய அவன் வாழ இயலாது என்ற நிலை ஏற்பட்டது. அவனது வயதான பெற்றோர் கூட அவனுக்காக உயிர்விட முன்வரவில்லை. இந்நிலையில் அல்செஸ்டிஸ் தன் கணவனுக்காக உயிர் விட முன்வந்தாள். இவள் உயிர் பிரிய இவளது கணவன் உயிர்த்தெழுந்து கொண்டிருந்தான். இந்நிலையில் ஹீராக்கிள்ஸ் எமனுடன் போராடி இவளைக் காத்தான்.


</doc>
<doc id="187371" url="https://ta.wikipedia.org/wiki?curid=187371" title="ஜோகனஸ் அல்தூசியஸ்">
ஜோகனஸ் அல்தூசியஸ்

ஜோகனஸ் அல்தூசியஸ் (1563 – 1638) செருமானிய அரசியல் தத்துவவியலாளர். 1603 ஆம் ஆண்டில் பொலிட்டிகா என்றறியப்படும் அரசியல் முறைகளின் சுருக்கம் ("Politica Methodice Digesta, Atque Exemplis Sacris et Profanis Illustrata") என்ற நூலை இயற்றினார்.

சட்டம், தத்துவம் ஆகியவற்றை இவர் ரைன் ஆற்றங்கரையில் அமைந்துள்ள இந்த நகரம் ஜெர்மனியின் மிகப் பழமையான கோல்ன் நகரிலும் பேசெல் பல்கலைக்கழகத்திலும் கற்றார்.

இவரது நூலான பொலிட்டிக்கா நூற்றுக்கணக்கான அரசியல் தத்துவநூல்களால் மேற்கோள் காட்டப்பட்டுள்ளது.


</doc>
<doc id="187378" url="https://ta.wikipedia.org/wiki?curid=187378" title="சென்னை இலௌகிக சங்கம்">
சென்னை இலௌகிக சங்கம்

சென்னை இலௌகிக சங்கம் (Madras Secular Society) என்பது 18 ஆம் 19 ஆம் நூற்றாண்டுகளில் தமிழ்நாட்டில் இயங்கிய ஒர் அமைப்பு ஆகும். சுயசிந்தனை (Free Thought), பகுத்தறிவு (Rationalism), சமயசார்பின்மை (Secularism), இறைமறுப்பு (Atheism) போன்ற கொள்கைகளை இந்த அமைப்பு முன்னிறுத்தியது. தற்காலத்தில் தமிழ்ச் சூழலில் இக் கொள்கைகள் பரவ இந்த அமைப்பு முக்கிய பங்காற்றியது.

தொடக்கத்தில் (1878-_-1888 காலப் பகுதியில்) இந்த அமைப்பு இந்து சுயக்கியானிகள் சங்கம் (Hindu Free Thought Union) என்ற பெயருடன் இயங்கியது. அக் காலத்தில் இந்து என்பது இந்தியர்களைப் பொதுவாகக் குறித்தது. சுயக்கியானிகள் என்பது சுயசிந்தனையாளர்கள். இந்த அமைப்பின் பெயர் 1886 இல் சென்னை இலௌகிக சங்கம் என்று மாற்றப்பட்டது.



</doc>
<doc id="187386" url="https://ta.wikipedia.org/wiki?curid=187386" title="நாத்திகம் (இதழ்)">
நாத்திகம் (இதழ்)

நாத்திகம் என்பது பி. இராமசாமி வெளியிட்ட தமிழ் இதழ் ஆகும். இறைமறுப்புக் கருத்துக்களையும், தி.மு.கவுக்கு எதிரான விமர்சனங்களையும் தாங்கி இந்த இதழ் நெடுங்காலம் வெளிவந்தது. இந்த இதழுக்கு எதிராக மு. கருணாநிதி, ம. கோ. இராமச்சந்திரன் உட்பட்டோர் 15 வழக்குகளையும், அரச சமய நிறுவனங்கள் 45 வழக்குகளையும் தொடுத்து ஆசிரியரை பெரும் நெருக்கடிக்கு உள்ளாக்கினர். இந்த வழக்குகளால் ஆசிரியர் சிறைத் தண்டனை, அபராதம் போன்ற தண்டனைகளை அனுபவித்தார்.

நாத்திகம் என்ற பெயரிட்ட இதழைக் கொண்டுவரவதற்கு அண்ணாத்துரை எதிர்ப்புத் தெரிவித்தார். இந்த இதழ் வெளிவந்த போது, "நாத்திகம் மத எதிர்ப்புக் கொள்கை. அது தி.மு.க கொள்கையில்லை" என்று திமுக அறிவித்தது..


</doc>
<doc id="187390" url="https://ta.wikipedia.org/wiki?curid=187390" title="தத்துவ விவேசினி">
தத்துவ விவேசினி

தத்துவ விவேசினி என்பது சுயசிந்தனை (Free Thought), பகுத்தறிவு (Rationalism), சமயசார்பின்மை (Secularism), இறைமறுப்பு (Atheism) போன்ற கொள்கைகளை முன்னிறுத்தி சென்னை இலௌகிக சங்கத்தால் 19 ஆம் நூற்றாண்டில் வெளியிடப்பட்ட ஓரு தமிழ் இதழாகும். இந்த இதழை பு. முனிசுவாமி நாயகர் முன்னின்று 1882 முதல், 1888 வரை நடத்தினார்.

இதன் இதழ்களைத் தொகுத்து வே. ஆனைமுத்து இரு தொகுதிகளாக வெளியிட்டுள்ளார். இவ்விரு தொகுப்புக்களுக்கும் இவர் ஆராய்ச்சி முன்னுரைகளும் வழங்கி உள்ளார்.

இந்த இதழை மறுத்து யாழ்ப்பாணத்தில் வெளிவந்த உதயபானு பத்திரிகையில் பல கட்டுரைகளும், அதன் தொகுப்பான ஈச்சுர நிச்சயம் என்ற நூலும் வெளியிடப்பட்டுளது. இதனூடாக அக் காலத்தில் நடைபெற்ற ஒரு முக்கிய கொள்கை விவாதத்தில் இந்த இதழ் முக்கிய பங்காற்றியுள்ளது என்பது தெளிவாகிறது. 


</doc>
<doc id="187413" url="https://ta.wikipedia.org/wiki?curid=187413" title="தரிகொண்ட வேங்கமாம்பா">
தரிகொண்ட வேங்கமாம்பா

தரிகொண்ட வேங்கமாம்பா (English:Tarikonda Venkamamba) (Telugu:తారికొండ వెంకమాంబ) ; கிபி பதினெட்டாம் நூற்றாண்டில் எண்ணற்ற தெலுங்கு இலக்கியங்கள் படைத்து திருமலை வேங்கடவன் மீது பக்தி செலுத்திய வைணவ பெண் அடியார்களுள் ஒருவர்.

கிபி 1730 ம் ஆண்டு, ஆந்திராவில் உள்ள தரிகொண்டா எனும் கிராமத்தில் கிருஷ்ணய்யமத்யா, மங்கமாம்பா எனும் தம்பதிகளுக்கு மகளாக பிறந்தவர். சிறுவயது முதலே திருமலை வேங்கடவன் மீது அளவில்லா பக்திக் கொண்ட இவர், திருமலை வேங்கடவனே தன்னுடைய கணவனாக வரித்துக்கொண்டு வாழ்ந்துவந்தார்.ஆயினும் அக்காலத்து வழக்கப்படி மிகச்சிறுவயதிலேயே பெற்றோரின் வற்புறுத்தலுக்கு இணங்க இவருக்கு வேங்கடாசலபதி என்பவருடன் திருமணம் நடந்தேறியது. இளம்பிராயத்திலே கணவர் இறந்தபோது கூட சுமங்கலி பெண்களுக்குண்டான மங்கள சின்னங்களை நீக்காது வாழ்ந்தது அக்காலத்திலேயே மிகப்பெரிய புரட்சியாகும். திருமலை வேங்கடவனே தன்னுடைய கணவனாகக் கொண்டதால் இவர் இறுதிவரை மங்கள சின்னங்களோடே வாழ்ந்தார்.

சுப்ரமண்யுடு என்ற ஆசானிடம் யோகக் கலை பயின்று திருமலையிலேயே வாழ ஆரம்பித்த இவர் பின்வரும் தெலுங்கு நூல்களை இயற்றி உள்ளார்.


மேலே குறிப்பிட்ட யாவும் முதல்முறை திருமலை வந்தவுடன் இயற்றியது. தும்புரு குகையிலிருந்து மீண்டும் வந்தபோது படைத்தவை கீழே


திருவேங்கடவன் நகை காணாமல் போக, அப்பழி தினமும் கோயில் நடைசாற்றியவுடன் வேங்கடவன் முன் பாடும் வழக்கத்தை கொண்டிருந்த இவர் மீது விழுந்தது. இதனால் கோயிலுக்குள் நுழைய அனுமதி மறுக்கப்பட்ட இவர் தும்புறு குகையிலிருந்து திருமலை கருவறைக்கு ரகசிய பாதை அமைத்து தன்னுடைய பாமாலை பணியை யாருமறியவண்ணம் ஆறு வருடங்கள் தொடர்ந்து வந்தார்.

பின்னாளில் திருவேங்கடவன் மூலம் இவரின் பக்தி எல்லோராலும் அறியப்பட்டு மீண்டும் கோயிலுக்குள் நுழைய அனுமதிக்கப்பட்டதோடு இவரின் பாடலோடும் கற்பூர ஆரத்தியோடும் நடைசாற்றும் வழக்கம் நடைமுறைக்கு வந்தது. இவ்வழக்கம் இன்றும் தொடர்ந்து ஏகாந்த சேவையில் அதாவது கோயில் நடைமூடப்படும் முன் செய்யும் உபசாரங்களில் இறுதியாக எடுக்கப்படும் கற்பூர ஆரத்திக்கு "வேங்கமாம்பா ஆரத்தி" என்றே பெயரிட்டு அழைக்கப்பட்டு வருகிறது.

திருமலை மாடவீதிக்கு அருகிலுள்ள இவரின் பிருந்தாவன (உடல் புதைக்கப்பட்ட இடம்) வளாகத்தை உள்ளடக்கி SVBNR உயர்நிலைப் பள்ளியாக திருமலை கோயில் நிர்வாகம் பயன்படுத்தி வருகிறது. ஆயினும் வேங்கமாம்பாளின் சமாதியை யாவரும் வணங்கும் வண்ணம் அடியார்கள் எப்போதும் அனுமதிக்கப்பட்டு வருகின்றனர்.

மேலும் திருமலையை வணங்க வரும் அடியார்களுக்கு தினமும் அன்னதானம் இடும் மூன்று பெரிய வளாகங்களுக்கு "மாத்ரு ஸ்ரீ தரிகொண்ட வேங்கமாம்பா" என்று இவரின் பெயரை இட்டு திருமலை கோயில் நிர்வாகம் பெருமைச் சேர்த்துள்ளது.


</doc>
<doc id="187423" url="https://ta.wikipedia.org/wiki?curid=187423" title="டைசல் உயிரித் தொழில்நுட்ப பூங்கா">
டைசல் உயிரித் தொழில்நுட்ப பூங்கா

டைசல் உயிரித் தொழில் நுட்ப பூங்கா (Ticel Biotech park) தமிழ்நாட்டில், சென்னை மாநகரின் தென்பகுதியில் தரமணி என்னும் இடத்தில் உள்ளது. இங்கு செல்வதற்கு தரமணியில் உள்ள ராசீவ் காந்தி சாலையிலிருந்து வலது பக்கமாக திரும்பிச் செல்ல வேண்டும். இதன் அருகில் இந்திய தொழில்நுட்பக் கழகம் சென்னை, அண்ணா பல்கலைக்கழகம், சென்னைப் பல்கலைக்கழகத்தின் தரமணி வளாகம், அறிவியல் மற்றும் தொழிலக ஆய்வுக் கூடங்கள், டைடல் பார்க், அசென்டாசு தகவல் தொழில்நுட்ப பூங்கா (Ascendas IT park) ஆகியவை உள்ளன. சென்னை விமான நிலையத்திலிருந்து 14 கிமீ தொலைவிலும், சென்னைத் துறைமுகத்திலிருந்து 16 கிமீ தொலைவிலும் இது உள்ளது. 

இக்கட்டிடம் நவம்பர் மாதம் 2004ம் ஆண்டு தொடங்கி வைக்கப்பட்டது. இப்பூங்கா, செப்டம்பர் மாதம் 2000ம் ஆண்டு உயிரித் தொழில்நுட்பக் கொள்கையின் மூலம் தமிழ்நாட்டின் பொருளாதார வளர்ச்சியை முன்னேற்ற திட்டமிடப்பட்டு உருவாக்கப்பட்டது. உயிரித் தொழில்நுட்ப பரிசோதனை மையம் இங்கு உலக தரத்தில் உள்ளது குறிப்பிடத்தக்கது. இக்கட்டிடம் தமிழ் நாடு அரசு தொழில் வளர்ச்சி கழகத்தால் கட்டி முடிக்கப்பட்டது. இந்தியன் வங்கி, கரூர் வைசியா வங்கி, இந்தியன் ஓவர்சிஸ் வங்கிகள் துணை-அமைப்பாளர்களாக (Co-promoters) உள்ளனர்.



</doc>
<doc id="187427" url="https://ta.wikipedia.org/wiki?curid=187427" title="எம். ஜி. ஆர் திரைப்பட நகர்">
எம். ஜி. ஆர் திரைப்பட நகர்

எம். ஜி. ஆர் திரைப்பட நகர் (M.G.R. Film City) தமிழ்நாட்டில், தென்சென்னையிலுள்ள ராசீவ் காந்தி சாலையில் தரமணி என்ற இடத்தில் அமைந்திருக்கிறது. 1994 ஆம் ஆண்டு துவங்கப்பட்ட இது, குறைந்த முதலீட்டில் எடுக்கப்படும் திரைப்படங்களின் தயாரிப்பாளர்களுக்கு பெரும் உதவியாக உள்ளது. 1997ம் ஆண்டு இங்கிலாந்தின் இளவரசி எலிசபெத் இங்கு வருகை புரிந்தார். அவ்வை சண்முகி, முதல்வன், ஹே ராம் போன்ற திரைப்படங்கள் இங்கு தயாரிக்கப்பட்டவையாகும். உலக தரத்தில் அமையப்பெற்ற சாலை இந்நகரம் காணப்படுகிறது. இதன் அண்மையில் சி. பி. டி. வளாகம், பிரபலமான வி. எச். எஸ் மருத்துவமனை ஆகியவையும் உள்ளன.
﻿


</doc>
<doc id="187429" url="https://ta.wikipedia.org/wiki?curid=187429" title="வெ. தட்சிணாமூர்த்தி">
வெ. தட்சிணாமூர்த்தி

வெங்கடேசுவரன் தட்சிணாமூர்த்தி (மலையாளம்: വി ദക്ഷിണാമൂര്‍ത്തി; 9 டிசம்பர் 1919 - 2 ஆகஸ்ட் 2013) ஒரு கருநாடக இசைக்கலைஞரும் இசையமைப்பாளரும் ஆவார். இவர் தமிழ், மலையாளம், தெலுங்கு, கன்னடம், இந்தி ஆகிய மொழிகளில் நூற்றுக்கணக்கான படங்களுக்கு இசை அமைத்துள்ளார்.

1948ல் வெளிவந்த 'நல்லதங்காள்' திரைப்படத்தின் மூலம் திரைப்பட உலகில் இசையமைப்பாளராக அறிமுகமானார். இந்த திரைப்படம் தமிழிலும் அப்போது வெளியானது. "ஒரு ஊதாப்பூ கண் சிமிட்டுகிறது' என்ற திரைப்படத்தின் மூலம் தமிழ் திரை இசை உலகில் மிகவும் பிரபலமான தட்சிணாமூர்த்தி ஏராளமான தமிழ் படங்களுக்கும் இசையமைத்துள்ளார்.

நல்லதங்காள், நந்தா என் நிலா, ஒரு கோவில் இரு தீபங்கள், ஜீவநாடி, ஜெகத்குரு ஆதி சங்கரர், அருமை மகள் அபிராமி, உலகம் சிரிக்கிறது, எழுதாத கதை போன்ற தமிழ்படங்களுக்கு இசை அமைத்தவர் தட்சிணாமூர்த்தி. இவர் இளையராஜா, பி.சுசீலா, யேசுதாஸ் ஆகியோரின் குரு ஆவார். இவர் மலையாளப்பட உலகில் 4 தலைமுறை படங்களுக்கு இசை அமைத்து வந்தார்.

மலையாளத் திரைப்பட பாடகர் அகஸ்டின் ஜோசப், அவரது மகன் கே. ஜே. யேசுதாஸ், யேசுதாஸ் மகன் விஜய் யேசுதாஸ், மற்றும் விஜய் யேசுதாஸ் மகள் அமேயா ஆகியோர் தட்சிணாமூர்த்தியின் கீழ் பாடியுள்ளனர் 




</doc>
<doc id="187439" url="https://ta.wikipedia.org/wiki?curid=187439" title="அழகசுந்தரம்">
அழகசுந்தரம்

அழகசுந்தரம் என்ற இயற்பெயர் கொண்ட பிரான்சிஸ் கிங்ஸ்பரி ("Francis Kingsbury", 1873 - 1941) யாழ்ப்பாணம் சி. வை. தாமோதரம் பிள்ளை அவர்களின் புதல்வர். பின்னாளில் கிறித்தவ மதத்தைத் தழுவிய இவர் திருமுழுக்கின் போது பிரான்சிஸ் கிங்ஸ்பரி எனும் பெயரை ஏற்றுப் பாதிரியாராக இருந்தார். சென்னைப் பல்கலைக்கழகப் பேரகராதிக் குழுவில் இவர் உறுப்பினராக இருந்தார். 

சென்னைக்கு சில மைல் தொலைவில் உள்ள தண்டையார்பேட்டை என்னும் புறநகரில் வசித்து வந்தவர் சி. வை. தாமோதரம்பிள்ளை. இவருக்கும் இவரது இரண்டாவது மனைவி நாகமுத்து என்பவருக்கும் பிறந்த ஐந்து பிள்ளைகளில் நான்காவதாகப் பிறந்தவரே அழகசுந்தரம். இவர் பிறந்தது 1873 ஆவணி 8-ஆம் நாள்.

மற்றும் சில ஆங்கில நூல்கள்


</doc>
<doc id="187445" url="https://ta.wikipedia.org/wiki?curid=187445" title="எக்செல் மத்தியப் பள்ளி">
எக்செல் மத்தியப் பள்ளி

எக்செல் மத்தியப் பள்ளி (en:Excel Central School) என்பது தமிழ்நாட்டில் கன்னியாகுமரி மாவட்டத்தில் இருக்கும் ஆங்கில வழிக் கல்வி அளிக்கும் ஒரு பள்ளியாகும்.கன்னியாகுமரி மாவட்டத்திலுள்ள திருவட்டாறு எனும் ஊரின் மேற்குப் பகுதியில் ஒரு கிலோ மீட்டர் தொலைவில், 8 ஏக்கர் பரப்பளவில் அமைந்துள்ள இந்தப் பள்ளி இந்திய அரசின் இந்திய இடைநிலைக் கல்விச் சான்றிதழ்க் குழுவில் இணைப்பு பெற்று, அந்தப் பாடத்திட்டத்தின் கீழ் 2003 - 2004 ஆம் கல்வியாண்டு முதல் செயல்பட்டு வருகிறது.



</doc>
<doc id="187449" url="https://ta.wikipedia.org/wiki?curid=187449" title="செ. இராசநாயகம்">
செ. இராசநாயகம்

முதலியார் இராசநாயகம் என்று பரவலாக அறியப்படும் செ. இராசநாயகம் ("C. Rasanayagam", அக்டோபர் 22, 1870 - சனவரி 17, 1940) யாழ்ப்பாண வரலாற்றில் ஈடுபாடு காட்டிய ஒரு வரலாற்றாளர். இலங்கை, யாழ்ப்பாணத்தைச் சேர்ந்த இவர் பிரித்தானியர் ஆட்சிக் காலத்தின் பிற்பகுதியில் வாழ்ந்தவர். "பண்டைய யாழ்ப்பாணம்" "(Ancient Jaffna)" என்னும் யாழ்ப்பாண வரலாறு பற்றிய ஆய்வு நூலை ஆங்கிலத்தில் எழுதிப் புகழ் பெற்றார். பல பத்தாண்டுகளாக, யாழ்ப்பாண வரலாறு குறித்து ஆங்கிலத்தில் வெளிவந்த ஒரே ஆய்வு நூலாக இது விளங்கியது. அத்துடன், வேறு சில நூல்களையும் இவர் எழுதி வெளியிட்டுள்ளார்.

இராசநாயகம், 1870 ஆம் ஆண்டு அக்டோபர் 22 ஆம் தேதி, பிறந்தார். கொழும்பில் உள்ள சென். தோமசுக் கல்லூரியில் கல்வியை முடித்துக்கொண்ட இவர், தனது 19 ஆவது வயதில் அரசாங்க சேவையில் எழுதுவினைஞராகப் பணியில் அமர்ந்தார். இக்காலத்தில் நீதிமன்றங்களில் மொழிபெயர்ப்பாளராகவும் பணி புரிந்த இவருக்கு 1920ல் முதலியார் தரத்துக்குப் பதவி உயர்வு கிடைத்தது. 1923 ஆம் ஆண்டில் மீண்டும் பதவி உயர்வு பெற்று இலங்கை குடிசார் சேவையில் அனுமதிக்கப்பட்டார். அவ்வாண்டிலிருந்து யாழ்ப்பாணக் கச்சேரியில் ஆறு ஆண்டுகள் பணி புரிந்த இராசநாயகம் 1929 ஆம் ஆண்டில் அரசாங்க சேவையில் இருந்து ஓய்வு பெற்றார். அதன் பின்னர் ஆய்வுகளில் ஈடுபட்டிருந்தார். 1940 ஆம் ஆண்டு சனவரி 17 ஆம் தேதி இவர் காலமானார்.

யாழ்ப்பாணத்தில் பணியாற்றிய காலத்தில் யாழ்ப்பாணத்தின் வரலாறு தொடர்பில் இவருக்கு ஆர்வம் ஏற்பட்டது. யாழ்ப்பாண வரலாற்றை மாணவர்கள் அறிந்து கொள்ளும் வகையில் தமிழில் ஒரு நூலாக எழுதவேண்டும் என்ற எண்ணம் கொண்டு அதற்கான வேலைகளில் ஈடுபட்டபோது. ஏற்கனவே யாழ்ப்பாண வரலாறு பற்றி இருந்த நூல்களில் சொல்லப்பட்ட தகவல்களுக்கு முரணாகப் பல புதிய தகவல்கள் இருப்பதாக அவர் உணர்ந்தார். இதனால் இது குறித்த ஆய்வில் ஈடுபடும் ஆர்வம் ஏற்பட்டது. பழைய தமிழ் இலக்கியங்களையும், பிற வரலாற்றுச் சான்றுகளையும் ஆய்வு செய்த இவர் அவ்வாய்வு முடிவுகளை ஒரு ஆய்வு நூலாகவே வெளியிட விரும்பினார். இத்தகைய ஆய்வு நூல்கள் ஆங்கிலத்தில் இருப்பது கூடிய பயன் தரும் என்று எண்ணிய அவர் "Ancient Jaffna" "(பண்டைய யாழ்ப்பாணம்)" என்னும் தலைப்பில் 1926 ஆம் ஆண்டில் வெளியிட்டார். எனினும், மாணவர்களும் ஆங்கிலம் தெரியாத பிற தமிழரும் இலகுவாக வாசித்து அறிந்து கொள்ளக்கூடிய வகையில் யாழ்ப்பாண வரலாறு குறித்த நூலின் தேவையை அவர் மறந்துவிடவில்லை. தனது ஆய்வு முடிவுகளைச் சுருக்கமாகத் தமிழில் எழுதி 1933 ஆம் ஆண்டில் "யாழ்ப்பாணச் சரித்திரம்" என்னும் நூலாக வெளியிட்டார். 

தென்னிந்தியாவின் புகழ் பெற்ற வரலாற்று அறிஞர் எஸ். கிருஷ்ணசுவாமி ஐயங்கார் "Ancient Jaffna" என்னும் நூலுக்கு அணிந்துரை வழங்கியுள்ளார். இந்த அணிந்துரையில், இத்தகைய ஆய்வுகளில் பயிற்சியும் அனுபவமும் இல்லாத இராசநாயகத்தின் இந்த நூலில் இருந்து அதிகம் எதிர்பார்த்திருக்கவில்லை எனக் குறிப்பிட்ட கிருஷ்ணசாமி ஐயங்கார், நூலை வாசித்தபின் அதற்கு உயர்வான மதிப்பீடு வழங்கியுள்ளார். இந்த நூலில் பெருமளவு உழைப்பும், விரிவான ஆய்வும் உள்ளடங்கி இருப்பதாகவும், அதன் மூலம் யாழ்ப்பாணத்துக்கு வெளியே தெரியாத பெருமளவு விடயங்களை நூல் உள்ளடக்கி இருப்பதாகவும் எழுதியுள்ள அவர், இந்நூலில் பதியப்படாமல் இருந்திருந்தால் இவற்றில் பெரும்பாலான தகவல்கள் அழிந்து போயிருக்கக்கூடியவை என்றும் கூறியுள்ளதானது, யாழ்ப்பாணத்தின் வரலாறு தொடர்பில் இராசநாயகத்தின் பங்களிப்பின் முக்கியத்துவத்தை உணர்த்துகிறது. இறுதியாக, யாழ்ப்பாண வரலாற்றுக்கு மட்டுமன்றி, இந்திய வரலாற்று ஆய்வில் ஆர்வம் உள்ள அனைவருக்கும் இந்நூல் பயனுள்ளது என்ற கருத்தையும் கிருஷ்ணசுவாமி வெளிப்படுத்தியுள்ளார். 

யாழ்ப்பாண வரலாறு கூறும் பழைய நூல்களான கைலாயமாலை, யாழ்ப்பாண வைபவமாலை ஆகியவற்றைத் தேடி இலண்டன் அருங்காட்சியக ஆவணக் காப்பகத்துக்குச் சென்ற இராசநாயகம், அங்கிருந்த அவற்றின் படிகளைப் பெற்று வந்தார். அவற்றில், கைலாயமாலையைத் தனது குறிப்புக்களுடன் பதிப்பித்து வெளியிட்டார். இவை தவிர இராசநாயகம் எழுதிய "கதிர்காமம்" குறித்த ஒரு நூலும் 1930 ஆம் ஆண்டில் வெளியானது. 1934ல், பிரித்தானியர் காலத்தில் யாழ்ப்பாணம் என்னும் நூலொன்றையும் அவர் வெளியிட்டார். அத்தோடு ஆவணக் காப்பகத்தில் இருந்த தமிழ் ஆவணங்கள் சிலவற்றை மொழிபெயர்த்து ஒரு தொகுப்பாக 1937ல் வெளியிட்டுள்ளார். 

யாழ்ப்பாண வரலாற்று ஆய்வுகளுக்கு அவர் நேரடியாகச் செய்த பங்களிப்புக்கள் ஒருபுறம் இருக்கப் பிறரையும் இவ்விடயத்தில் அவர் ஊக்குவித்து வந்தார். 1878ல் எஸ். ஜோன் என்பவர் எழுதி வெளியிட்ட யாழ்ப்பாணச் சரித்திரம் என்னும் தமிழ் நூலை மீள்பதிப்புச் செய்யும்படி ஜோனின் மகனுக்கு ஊக்கம் கொடுத்தார். அத்துடன், யாழ்ப்பாண வைபவமாலையைக் குறிப்புக்களுடன் பதிப்பிக்குமாறு குல. சபாநாதனையும் இவர் கேட்டுக்கொண்டார்.



</doc>
<doc id="187451" url="https://ta.wikipedia.org/wiki?curid=187451" title="விசைகளின் இணைகர விதி">
விசைகளின் இணைகர விதி

விசைகளின் இணைகர விதி ("Paralleogram law of forces") என்பது பொருள் ஒன்றில் தொழிற்படும் இரு விசைகளின் தொழிற்பாட்டை அறியப் பயன்படுத்தப்படுகிறது. ஒரு புள்ளியில் செயல்படும் இரு விசைகளை அளவிலும் திசையிலும் ஒரு இணைகரத்தின் அடுத்தடுத்த பக்கங்களாகக் குறிக்கமுடியுமானால், அவ்விசைகளின் விளைவு (Resultant) விசையினை அளவிலும் திசையிலும் விசைகள் செயல்படும் புள்ளியிலிருந்து வரையப்படும் மூலைவிட்டத்தால் குறிக்கலாம். விசைகளின் இவ்விதி திசைவேகத்திற்கும் பொருந்தும்.


</doc>
<doc id="187452" url="https://ta.wikipedia.org/wiki?curid=187452" title="ஹிந்து மதம் (நூல்)">
ஹிந்து மதம் (நூல்)

ஹிந்து மதம் என்ற நூல் எழுத்தாளர் உமா சம்பத் அவர்களால் எழுதப்பட்டதாகும். இந்நூலை நியூ ஹோருசான் மீடியா பிரைவேட் லிட் வெளியிட்டுள்ளது.

இந்நூல் ஆதிகால மனிதன் இயற்கையை கண்டு அஞ்சி அவற்றை வழிபடத் தொடங்கியது முதல், வேதங்களின் தோற்றம், புராணங்கள், இந்துக் கலைகள், இந்துத் தத்துவங்கள், இந்துக் கோட்பாடுகள் என பலவற்றையும் விளக்குகிறது.



</doc>
<doc id="187453" url="https://ta.wikipedia.org/wiki?curid=187453" title="அ. சங்கரவள்ளிநாயகம்">
அ. சங்கரவள்ளிநாயகம்

அ. சங்கரவள்ளிநாயகம் தமிழ்ப்பேராசிரியர்; சொற்பொழிவாளர்; வ.உ.சி.இயல் அறிஞர்; எழுத்தாளர்.

அ. சங்கரவள்ளிநாயகம் திருநெல்வேலி மாவட்டத்தில் உள்ள நாங்குநேரி என்னும் ஊரில் தமிழாசிரியர் அருணாசலம் – மங்கையர்க்கரசி என்னும் இணையருக்கு மகனாகப் பிறந்தார். நூலகப் பேராசிரியர் திருமலைமுத்துசுவாமி, சுப்பிரமணியன், காமாட்சி மற்றும் ஒருவர் இவருடன் பிறந்தவர்கள் ஆவர். 

தமிழிலக்கியத்தில் கலைமுதுவர் பட்டமும் சென்னைப் பல்கலைக் கழகத்தில் பயின்று நூலகவியற் சான்றிதழும் பெற்றார். வ. உ. சிதம்பரனாரின் படைப்புகளை, வ.உ.சி.வாழ்வும் இலக்கியப் பணிகளும் என்னும் தலைப்பில் ஆய்வு செய்து முனைவர் பட்டம் பெற்றார். 

தூத்துக்குடி மாவட்டத்தில் கோவில்பட்டி நகரை அடுத்த நல்லாட்டின்புதூர் என்னும் சிற்றூரில் அமைந்துள்ள கோ. வே. நா. கல்லூரியில் தமிழ்ப் பேராசிரியராகப் பணியாற்றி ஓய்வுபெற்றார். 

சங்கரவள்ளிநாயகம் தான் வாழ்ந்த கோயில்பட்டியில் திருவள்ளுவர் மன்றம் என்னும் அமைப்பை உருவாக்கி அதன் தலைவராகப் பொறுப்பு வகித்தார். 

சிராப்பள்ளி மருத்துவ மன்ற அரங்கில் தமிழறிஞர் மா. இராசமாணிக்கனார் மகன் மருத்துவர் இரா. கலைக்கோவன் தலைமையிலான அமைப்பு சங்கரவள்ளிநாயகத்திற்கு 2007 ஆம் ஆண்டில் தமிழறிஞர் விருது வழங்கியது. 

சங்கரவள்ளிநாயகம் கோயில்பட்டியில் 2008 ஆம் ஆண்டில் மரணமடைந்தார். 


</doc>
<doc id="187454" url="https://ta.wikipedia.org/wiki?curid=187454" title="சைவம் (நூல்)">
சைவம் (நூல்)

சைவம் என்ற நூல் பூ ஜெயராமனால் எழுதப்பெற்றதாகும்.



</doc>
<doc id="187456" url="https://ta.wikipedia.org/wiki?curid=187456" title="ஷேக்ஸ்பியரின் மனம் போல் மாங்கல்யம் (நூல்)">
ஷேக்ஸ்பியரின் மனம் போல் மாங்கல்யம் (நூல்)

ஷேக்ஸ்பியரின் மனம் போல் மாங்கல்யம் எனும் நூல் பேராசிரியர் எஸ் இராமகிருஷ்ணனால் எழுதப்பட்டதாகும். இந்நூல் ஷேக்ஸ்பியரின் அஸ் யூ லைக் இட் எனும் நூலின் மொழிபெயர்ப்பாகும். இந்நூலை நியூ செஞ்சுரி புக் ஹவுஸ் பி லிமிடெட் வெளியிட்டுள்ளது.



</doc>
<doc id="187462" url="https://ta.wikipedia.org/wiki?curid=187462" title="ஊமைத்துரை (நூல்)">
ஊமைத்துரை (நூல்)

ஊமைத்துரை எனும் நூல் எஸ் ஐயர் என்பவரால் எழுதப்பட்டதாகும். இந்நூலை பிளாக் அன்ட் வொய்ட் பப்ளிகேசன்ஸ் வெளியிட்டுள்ளது. இந்நூலில் கட்டபொம்மனின் தம்பி ஊமைத்துரையின் வரலாற்றை எஸ் ஐயர் எழுதியுள்ளார்.

நாட்டுப்புற கதைபாடலை அடிப்படையாக கொண்டு எழுதப்பட்டது. இதில் கட்டபொம்மு இறந்த பிறகு ஊமைதுரை ஆங்கிலேயரிடம் சண்டையிடுவதும், பின் சண்டையை விடுத்து காவியுடை அணிந்து வடகாசி சென்று காசி விசுவநாதரை தொழுதார். பின்பு இமயமலைக்கு சென்று தவயோகியாக ஆனார் என்கிறது இந்நூல்.



</doc>
<doc id="187463" url="https://ta.wikipedia.org/wiki?curid=187463" title="நினைவில் நிறுத்துங்கள் (நூல்)">
நினைவில் நிறுத்துங்கள் (நூல்)

நினைவில் நிறுத்துங்கள் எனும் நூல் தங்கவயல் லோகிதாசன் என்பவரால் எழுதப்பட்டதாகும். உலக அறிஞர்களின் வாழ்வியல் சம்பவங்கள் எழுபதினை (70) இந்நூலில் ஆசிரியர் குறிப்பிடுகிறார். அத்துடன் சிறுவர்களுக்கு இளமையில் நல் ஒழுக்கத்தினை போதிப்பதற்கே இந்நூலை உருவாக்கியதாக முகவுரையில் குறிப்பிடுகிறார். இந்நூலை ஓரி நிலையம் வெளியிட்டுள்ளது.


</doc>
<doc id="187465" url="https://ta.wikipedia.org/wiki?curid=187465" title="திருப்பூர் குமரன் (நூல்)">
திருப்பூர் குமரன் (நூல்)

திருப்பூர் குமரன் எனும் நூல் புலவர் செந்துறைமுத்து என்பவரால் எழுதப்பட்டதாகும். இந்நூலை வானதி பதிப்பகம் வெளியிட்டுள்ளது. இந்நூலில் திருப்பூர் குமரனின் வரலாறினை ஆசிரியர் எழுதியுள்ளார்.



</doc>
<doc id="187468" url="https://ta.wikipedia.org/wiki?curid=187468" title="உபவேதங்கள்">
உபவேதங்கள்

உபவேதங்கள் பல்வேறு துறை சார்ந்த தொழில்நுட்பத் தகவல்கள் உபவேதங்களாகத் தொகுக்கப்பட்டிருக்கின்றன. தலைமுறை தலைமுறையாக வேதகால முனிவர்கள் காலம் முதல் கைமாற்றி அளிக்கப்படும் பல்வேறு துறை சார்ந்த பயனுள்ள தகவல்களே நான்கு உபவேதங்களாக அறியப்படுகின்றன. 

ரிக், யசுர், சாம, அதர்வணம் ஆகிய நூல்கள் நான்கும் முக்கியமான வேத நூல்கள் எனப்படுகின்றன. அவற்றிற்குத் துணையாக தோன்றிய நால்வகை நூல்கள் உபவேதம் எனப்படுகின்றன. அவை, மருத்துவ நூலாகிய ஆயுர்வேதம், அனைத்து படைகலன்களையும் பற்றியும் அவற்றை பயிலும் முறையைப் பற்றியும் கூறும் தனுர்வேதம், இசையின் மூலம் கடவுளர்களை வழிபடும் முறையை தெரிவிக்கும் காந்தர்வ வேதம், செல்வத்தை ஈட்டுதல், காத்தல், வகைப்படுத்திச் செலவு செய்தல், பயன் துய்த்தல் போன்றவற்றை உணர்த்தும் நூல் அர்த்தசாஸ்திரம் மற்றும் சில்ப வேதம் என்பனவாகும்.

வேதாங்கங்களின் பின்னிணைப்பாக உபவேதங்கள் கருதப்படுகிறது.



</doc>
<doc id="187476" url="https://ta.wikipedia.org/wiki?curid=187476" title="கதைக் களஞ்சியம் தொகுதி 1 (நூல்)">
கதைக் களஞ்சியம் தொகுதி 1 (நூல்)

கதைக் களஞ்சியம் எனும் நூல் எல் ஜே லார்ஸன் என்பவரால் எழுதப்பட்ட கதைகளின் தொகுப்பாகும். இந்நூலை ஓரியன்டல் வாட்ச்மேன் பப்ளிசிங் ஹவுஸ் வெளியிட்டுள்ளது. 

இந்நூலில் குழந்தைகளுக்கான சிறுகதைகள் இடம்பெற்றுள்ளன.\



</doc>
<doc id="187477" url="https://ta.wikipedia.org/wiki?curid=187477" title="கதைக் களஞ்சியம் தொகுதி 8 (நூல்)">
கதைக் களஞ்சியம் தொகுதி 8 (நூல்)

கதைக் களஞ்சியம் எனும் நூல் எல் ஜே லார்ஸன் என்பவரால் எழுதப்பட்ட கதைகளின் தொகுப்பாகும். இந்நூலை ஓரியன்டல் வாட்ச்மேன் பப்ளிசிங் ஹவுஸ் வெளியிட்டுள்ளது. இந்நூலில் குழந்தைகளுக்கான சிறுகதைகள் இடம்பெற்றுள்ளன.



</doc>
<doc id="187478" url="https://ta.wikipedia.org/wiki?curid=187478" title="வீரம் போற்றிய வீரன்">
வீரம் போற்றிய வீரன்

வீரம் போற்றிய வீரன் எனும் நூல் மயிலை முத்தெழிலன் அவர்களால் எழுதப்பெற்றதாகும். இந்நூலை 2001ல் கிள்ளை நிலையம் வெளியிட்டுள்ளது.

அலெக்சாந்தர் - புருசோத்தமன் கதையை நாடகவடிவில் எழுதப்பட்ட நூலாகும். குழந்தை எழுத்தாளர் சங்கம் நடத்திய எவி எம் அறக்கட்டளைச் சார்பில் நடைபெற்ற நாடக இலக்கியப் போட்டிக்கு எழுதப்பட்ட நூலாகும்.


</doc>
<doc id="187479" url="https://ta.wikipedia.org/wiki?curid=187479" title="சுகமான சூத்திரங்கள் (நூல்)">
சுகமான சூத்திரங்கள் (நூல்)

சுகமான சூத்திரங்கள் எனும் நூல் டாக்டர் நாராயணரெட்டி என்பவரால் எழுதப்பட்டதாகும். இந்நூலை நக்கீரன் பப்ளிகேசன்ஸ் வெளியிட்டுள்ளது. இந்நூலில் காமசூத்ரா வாழ்வியல் விளக்கக் கதைகள் இடம்பெற்றுள்ளன.


</doc>
<doc id="187481" url="https://ta.wikipedia.org/wiki?curid=187481" title="புரட்சிப் புயல் (நூல்)">
புரட்சிப் புயல் (நூல்)

புரட்சிப் புயல் எனும் நூல் வெ நாகராஜ், நா சந்திரசேகர் என்பவர்களால் எழுதப்பட்டது. இந்நூலை கிள்ளை நிலையம் வெளியிட்டுள்ளது. இந்நூல் கற்பனை நாடகமாகும். கொடுங்கோல் மன்னிடமிருந்து மக்களை காக்க உருவாகும் புரட்சி படையும், அதனை அடக்க மன்னன் எடுக்கும் பிரயத்தனங்களும் நாடகமாக உள்ளன.


</doc>
<doc id="187482" url="https://ta.wikipedia.org/wiki?curid=187482" title="குட்டியாண்டியூர்">
குட்டியாண்டியூர்

குட்டியாண்டியூர் தமிழ்நாட்டின் நாகப்பட்டினம் மாவட்டத்தில் தரங்கம்பாடி வட்டத்தில் செம்பனார் கோயில் ஊராட்சி ஒன்றியத்துக்குட்பட்ட மாணிக்கபங்கு ஊராட்சியிலுள்ள ஒரு கிராமம். இது தரங்கம்பாடிக்கு வடக்கே ஒரு கிலோமீட்டர் தொலைவில் வங்கக்கடலோரம் அமைந்துள்ள மீனவ கிராமம். இது இருநூறு வருடங்களுக்கு முன்பு பள்ளத்தாக்காக இருந்த பகுதியை ஏழு குடும்பத்தினரின் முயற்சியால் சமன் செய்யப்பட்டு உருவாக்கப்பட்ட கிராமம். இக்கிராமத்தில் இன்று ஏறத்தாழ முன்னூறு குடும்பங்கள் வாழ்கின்றன.


</doc>
<doc id="187489" url="https://ta.wikipedia.org/wiki?curid=187489" title="பிராட்லி மானிங்">
பிராட்லி மானிங்

பிராட்லி எட்வேர்ட் மானிங் (ஆங்கிலம்: Bradley Edward Manning, பிறப்பு டிசம்பர் 17, 1987) ஒரு ஐக்கிய அமெரிக்கப் படைவீரர். இவர் ஐக்கிய அமெரிக்கப் படைத்துறையின் பல்வேறு செயற்பாடுகள் பற்றிய இரகசிய தகவல்களை விக்கிலீக்சு மற்றும் ஊடகங்கள் மூலம் வெளியிட்டார். இத் தகவல்கள்களில் ஐக்கிய அமெரிக்கப் படைத்துறை செய்த பல்வேறு சட்டத்துக்குப் புறம்பான செயற்பாடுகள் பற்றிய விபரங்கள் அடங்கியுள்ளன. இவரது வெளியீடுகள் அரபு இளவேனிலுக்கு ஒரு வினையூக்கியாக அமைந்ததாக சிலர் கருத்துக் கூறி உள்ளார்கள்.

இவரை ஐக்கிய அமெரிக்க அரசு மே 2010 இல் கைது செய்து 2013 இல் வழக்கு 20 குற்றச்சாட்டுக்களில் குற்றவாளியாகக் காணப்பட்டார். இவர் 136 ஆண்டுகள் வரையான சிறைத் தண்டனை வரை எதிர்நோக்கியுள்ளார்.



</doc>
<doc id="187494" url="https://ta.wikipedia.org/wiki?curid=187494" title="புரூஸ்டரின் கோணம்">
புரூஸ்டரின் கோணம்

ஒளியியலில் புரூஸ்டரின் கோணம் ("Brewster's angle") அல்லது முனைவாக்கக் கோணம் ("polarization angle") என்பது குறிப்பிட்ட ஒளி முனைவாக்கத்தைக் கொண்ட ஒளிக் கதிர் ஒன்று எதிரொளிப்பு எதுவும் இல்லாது ஒளிபுகு மின்கடத்தா மேற்பரப்பு ஒன்றில் முழுமையாக ஊடுருவதற்கான படுகோணம் ஆகும். முனைவாக்கம் அடையாத ஒரு ஒளிக்கதிர் புரூஸ்டர் கோணத்தில் மேற்பரப்பு ஒன்றில் படும் போது அக்கதிர் முழுமையான முனைவாக்கம் அடைந்து பேற்பரப்பில் தெறிக்கிறது. இச்சிறப்புப் படுகோணத்திற்கு இசுக்கட்லாந்தைச் சேர்ந்த இயற்பியலாளர் சர் டேவிட் புரூஸ்டரின் (1781–1868) நினைவாக புரூஸ்டர் கோணம் எனப் பெயரிடப்பட்டது.

வெவ்வேறு ஒளிவிலகல் குறிப்பெண்களைக் கொண்ட இரண்டு ஒளிபுகு ஊடகங்களினூடாக ஒளிக்கதிர் செல்லும் போது அவற்றில் சில மேலேயுள்ள படத்தில் காட்டப்பட்டவாறு தெறிப்படைகிறது. தெறிப்படையும் ஒளிக்கற்றைகள் பொதுவாக பிரெனெல் சமன்பாடுகள் மூலம் தரப்படும். இது படுகதிரின் படுகோணம், மற்றும் முனைவாக்கம் ஆகியவற்றில் தங்கியுள்ளது.

பிரெனெலின் சமன்பாடுகளின் படி, "p" முனைவாக்கத்தை (படுகதிர், மற்றும் பரப்பின் செங்குத்து ஆகியன ஒரே தளத்தில் மின்புல முனைவாக்கம் அடைதல்) கொண்ட ஒளிக்கதிரின் படுகோணம் பின்வருமாறு அமையும் எனில், அக்கதிர் தெறிப்படையாது:

இங்கு "n" முதலாவது ஊடகத்தின் ஒளிவிலகல் குறிப்பெண், "n" இரண்டாவது ஊடகத்தின் ஒளிவிலகல் குறிப்பெண் ஆகும். இந்த சமன்பாடு புரூஸ்டரின் விதி ("Brewster's law") எனப்படும். இதன் மூலம் பெறப்படும் கோணம் புரூஸ்டரின் கோணம் ஆகும்.

ஒளிக்கதிர் ஓர் ஊடகத்தினை அடையும் போது, அக்கதிரின் படுகோணம் முனைவாக்கக் கோணத்திற்கு (Angle of polarisation) சமமானால், தெறிப்புக் கதிரும் இரண்டாவது ஊடகத்தில் விலக்கக் கதிரும் ஒன்றிற்கொன்று செங்குத்தாக இருக்கும். முனைவாக்கக் கோணத்தின் தாஞ்சன் மதிப்பு எந்த ஊடகத்தில் ஒளித்திருப்பம் ஏற்படுகிறதோ அந்த ஊடகத்தின் விலகு எண்ணிற்குச் சமமாகும்.

இரு ஊடகங்களைப் பிரிக்கும் மேற்பரப்பு ஒன்றில் படும் ஒளிக்கதிர் உள்ளுறிஞ்சப்பட்டு, பின்னர் இரு ஊடகங்களினதும் இடைமுகப்பில் அலையும் மின் இருமுனையிகளால் மீள்-கதிர்வீச்சுக்கு உட்படுத்தப்படுகின்றது. முறிவடைந்த அல்லது ஊடுருவிய ஒளி இருமுனைத் திருப்புமையின் திசைக்கு செங்குத்தாக வெளியேறுகிறது. இருமுனைத் திருப்புமையின் திசையில் ஆற்றல் எதுவும் வெளிவிடப்படாது. அதாவது, அலையும் இருமுனையிகள் அனுமானத் தெறிப்புக் கதிர்களின் திசையில் ஒழுங்குபடுத்தப்பட்டிப்பின், எண்ட ஒளியும் தெறிப்புக்குள்ளாகாது. இங்கு, அனைத்து ஒளிக்கதிரும் இருமுனையிகளின் திசைக்கு செங்குத்தான திசையில் முறிவடையும் (ஊடுருவும்). இதன்படி, θ என்பது அனுமானத் தெறிப்புக் கோணம் (இது படுகோணத்திற்குச் சமனாகும்) எனவும், முறிவுக் கோணம் θ () என்பதற்குச் சமனாக இருக்கும்.

இது பின்வருமாறு தரப்படும்:
இங்கு θ தெறிகோணம் (அல்லது படுகோணம்), θ முறிவுக் கோணம்.

சினெல்லின் விதியைப் பாவிக்கும் போது,

எந்த ஒளியும் தெறிப்புக்கு உடபடவில்லை எனில், படுகோணம் θ = θ:

இதிலிருந்து θ ஐக் காணலாம்:

வளி ("n" ≈ 1) கண்ணாடி ("n" ≈ 1.5) ஊடக இடைமுகப்பில் காண்புறு ஒளியின் புரூஸ்டரின் கோணம் அண்ணளவாக 56° ஆக இருக்கும். அதே வேளையில், காற்று-நீர் இடைமுகப்பில் ("n" ≈ 1.33), புரூஸ்டரின் கோணம் அண்ணளவாக 53° ஆக இருக்கும். ஒரு குறிப்பிட்ட ஊடகத்தின் ஒளிவிலகல் குறிப்பெண் ஒளியின் அலைநீளத்தில் தங்கியிருப்பதால், புரூஸ்டரின் கோணமும் அலைநீளத்துடன் வேறுபடும்.

வளிமச் சீரொளிகளில் ("gas lasers") ஒளிக்கதிர் சீரொளிக் குழாயில் இருந்து வெளியேறுவதற்காக புரூஸ்டர் கோணத்தில் திருப்பப்பட்ட சாளரம் பயன்படுத்தப்படுகிறது. சாளரம் ("p"-முனைவாக்கிய ஒளியை அல்லாமல்) "s"-முனைவாக்கம் கொண்ட ஒளியைத் தெறிப்படையச் செய்வதால், "s" முனைவாக்கத்துக்கான ஈட்டம் குறைகிறது. அதே வேளையில் "p" முனைவாக்கத்திற்கான ஈட்டத்தில் மாற்றம் ஏற்படுவதில்லை. இதனால் லேசர்களில் இருந்து வெளிவரும் ஒளி "p" முனைவாக்கம் கொண்டதாக உள்ளது.



</doc>
<doc id="187510" url="https://ta.wikipedia.org/wiki?curid=187510" title="ஐயப்பித்து">
ஐயப்பித்து

ஐயப்பித்து அல்லது ஐயப்பிரமை (Paranoia) என்பது மிகையான ஐயம் அச்சம் ஆகியவற்றின் அடிப்படையில் வேண்டாத காரணங்களைக் கற்பித்துக்கொள்கை. தற்செயலான அல்லது சாதாரணமான அல்லது நிகழாத நிகழ்வுகளுக்கெல்லாம் மிகையான ஐயங்களால் வேண்டாத காரணங்களைக் கற்பித்துக் கொள்வர். இல்லாதவையெல்லாம் இவர்களுக்கு இருப்பதுபோல் (delusional belief) தோன்றும். 

பொதுவான மனநல பாதிப்புக்குள்ளானவர்களைக் கண்டறிய இரண்டு வழிமுறைகள் உள்ளன. ஒன்று அவர்களாகவே தனது பிரச்சனைகளை தெரிவிப்பதின் செய்திகளைக் கொண்டு அறிவது; மற்றது அவரது நெருங்கிய நபர் தரும் செய்திகளைக் கொண்டு அறிவது. ஐயப்பித்தைப் பெரும்பாலான சமயங்களில் நெருங்கிய நபர் தரும் செய்திகள் மூலமாகவே கண்டுபிடிக்க முடிகிறது. மருத்துவமனையில் நேரடிக் கண்காணிப்பில் இதை மேலும் தெளிவாக உறுதி செய்து கொள்ள முடியும்.

ஐயப்பித்தை அடையாளங்காணப் பல்வேறு வகை அறிகுறிகள் கண்டுபிடிக்கப்பட்டு வகைபடுத்தபட்டுள்ளன. ஆனாலும் எந்தவொரு தனி அறிகுறியையும் வைத்து இறுதி முடிவு எடுத்துவிட முடியாது. பல சமயங்களில் சில குறைகள் கலாச்சார சூழ்நிலை, கல்வி, வயது போன்ற பலவித வித்தியாசமான வேறுபாடுகளின் காரணமாக கூட இருக்கலாம். எந்தவொரு அறிகுறியும் வேறு வகை மனநல பாதிப்பு அல்லது உடல்நல பாதிப்பின் காரணமாக இருக்கலாம். எனவே ஐயப்பித்து நோய்தான் என்று இறுதியாக உறுதியாக முடிவெடிப்பது சுலபமல்ல.

பாதிக்கபட்டவரது அறிகுறிகளும் மற்ற நெருங்கிய நபரின் கருத்துகளும், மருத்துவரது நேரடி கண்காணிப்பும், காலப்போக்கில் ஏற்படும் மாற்றங்களும் கணக்கில் எடுத்து கொள்ளபடும். கிட்டதட்ட ஒரு குற்றவாளியின் வழக்கில் நிதானமாக எடுக்கப்படும் தெளிவான தீர்ப்பை போல பல அறிகுறிகளின் தொகுப்பைக் கொண்டு மனசிதைவு நோய் என்று உறுதியாகத் தீர்மானிக்கபடுகிறது. எவ்வளவுக்கு எவ்வளவு விரைவாக மனநல மருத்துவரின் ஆலோசனைக்கு வருகிறார் என்பதைப் பொறுத்தும், அவர்களுக்கு அளிக்கும் சரியான சிகிச்சை முறைகளை பொறுத்தும் இந்நோய் முழுமையான தீவிரமான கட்டத்தை அடையாமல் நோயால் பாதிக்கப்பட்டவரைக் காப்பாற்ற முடியும்.


</doc>
<doc id="187511" url="https://ta.wikipedia.org/wiki?curid=187511" title="வந்தனா சிவா">
வந்தனா சிவா

வந்தனா சிவா ("Vandana Shiva", : பிறப்பு: 5 நவம்பர் 1952) ஒர் இந்திய சூழியலாளர், சுற்றுச்சூழல் ஆர்வலர், மற்றும் உலகமயமாக்கலுக்கு எதிரான எழுத்தாளர். 20-க்கும் மேற்பட்ட புத்தகங்களை எழுதியுள்ள இவர், தற்போது புதுடெல்லியில் வசித்து வருகிறார். இயற்பியல் பயின்ற இயற்பியலாளரான இவர் தனது முனைவர் பட்டத்தை கனடாவில் உள்ள வெஸ்டர்ன் ஆன்டாரியோ பல்கலைக்கழகத்தில்(University of Western Ontario) "குவாண்டம் கோட்பாட்டில் மறை மாறிலிகள் மற்றும் வட்டாரம்(Hidden variables and locality in quantum theory)" எனும் தலைப்பில் 1978-ம் ஆண்டு முடித்தார் .


</doc>
<doc id="187513" url="https://ta.wikipedia.org/wiki?curid=187513" title="இராதாபுரம்">
இராதாபுரம்

இராதாபுரம் தமிழ்நாடு, திருநெல்வேலி மாவட்டம் இராதாபுரம் வட்டத்தைச் சேர்ந்த வருவாய் கிராமமும், இராதாபுரம் ஊராட்சி ஒன்றியத்துக்குட்பட்ட ஊராட்சியுமாகும். இவ்வூர் கன்னியாகுமரிக்கு வடக்கே 30கிமீ தொலைவிலும், திருநெல்வேலிக்குத் தெற்கில், திசையன்விளையிலிருந்து 20கிமீ தொலைவிலும் உள்ளது.
இங்கு வரகுணபாண்டிஸ்வரர் கோவிலும், அலர்மேல்மங்கை நாச்சியார் உடனான அழகிய மணவாளப் பெருமாள் கோவிலும் அமைந்துள்ளது.


</doc>
<doc id="187519" url="https://ta.wikipedia.org/wiki?curid=187519" title="சண்டேச அனுக்கிரக மூர்த்தி">
சண்டேச அனுக்கிரக மூர்த்தி

சண்டேச அனுக்கிரக மூர்த்தி என்பவர் சிவபெருமானின் அறுபத்து நான்கு சிவ உருவத்திருமேனிகளில் ஒருவராவார். சிவபக்தியில் சிறந்து விளங்கிய விசாரசருமர் என்பவருக்கு "சண்டேசர்" எனும் பட்டத்தினை அளித்து சிவபெருமான் அனுக்கிரத்த உருவம் "சண்டேச அனுக்கிரக மூர்த்தி" என்படுகிறது.

திருசேய்ஞலூர் எனும் ஊரில் வாழ்ந்தவந்த எச்சதத்தன் - பத்திரை தம்பதிகளுக்கு "விசாரசருமர்" என்ற மகன் இருந்தார். அவர் குருவில்லாமலேயே சிறந்த ஞானம் பெற்றார். அந்த ஞானத்தின் மூலமாக சிவபெருமானே முழுமுதற்கடவுளாக உணர்ந்தார். அன்று முதல் சிவபக்தியில் மூழ்கியிருந்தார். மணலால் சிவபெருமானுக்கு ஆலயம் மற்றும் மணலிங்கம் ஆகியவற்றை அமைத்து தினமும் வழிபட்டு வந்தார். 

இதையறிந்தோர் விசாரசருமானின் தந்தையான எச்சதத்தனிடம் முறையிட்டனர். ஆகமங்கள் துணையின்றி முறையற்ற ஒரு ஆலயம் அமைத்து அதில் தன் காலத்தினை மகன் செலவிடுகிறான் என்றெண்ணிய தந்தை விசாரசருமானின் ஆலயம் அமைந்திருக்கும் இடத்தில் சென்று அவனை சிவபக்தியில் ஈடுபட இயலாமல் தடுத்தார். அதனை பொருட்படுத்தாதிருந்த விசாரசருமானின் அபிசேக பொருட்களை கால்களால் உதைத்தார். சிவபெருமானுக்கு அபிசேகம் செய்ய வைத்திருந்த பொருட்களை கால்களால் உதைத்தமையால் விசாரசருமார் தந்தைமீது கோபம் கொண்டார். ஆழ்ந்திருந்த சிவபக்தியால் ஒரு கொம்பினை எடுத்து அதனை மழுவாக(கோடாரி) மாற்றி தந்தையில் காலை வெட்டியெறிந்தார். 

சிவபெருமான் பார்வதி தம்பதியர் சமேதமாக தோன்றி எச்சதத்தனை மீட்டார். அதிதீவிர பக்தியுடைய விசாரசருமாரை தனது பக்தர்களில் தலைசிறந்தவராக அறிவித்து, சண்டேசுவரன் என்ற பட்டத்தினையும் அளித்தார்.



</doc>
<doc id="187520" url="https://ta.wikipedia.org/wiki?curid=187520" title="வல்லநாடு">
வல்லநாடு

வல்லநாடு(vallanadu) தமிழ்நாட்டில் தூத்துக்குடி மாவட்டம், ஸ்ரீவைகுண்டம் வட்டத்தைச் சேர்ந்த வருவாய் கிராமம். இந்த கிராமம் திருநெல்வேலியிலிருந்து தூத்துக்குடி செல்லும் சாலையில் உள்ளது. இதன் அருகில் உள்ள மலையில் அரியவகை வெளிமான் வாழ்விடம் அமைந்துள்ளது. இப்பகுதியை அரசு தடைசெய்யப்பட்ட இடமாக அறிவித்துள்ளது. இதன் அருகில் ஆயுதப்படை காவலர்களின் பயிற்சித் தளமும் உள்ளது.


</doc>
<doc id="187526" url="https://ta.wikipedia.org/wiki?curid=187526" title="ஒளியியல் தோற்றப்பாடு">
ஒளியியல் தோற்றப்பாடு

ஒளி, பொருளுக்கு இடையிலான இடைத்தாக்கத்தினால் தோன்றும் அவதானிக்கப்படக்கூடிய நிகழ்வு, அல்லது தோற்றப்பாடு ஒளியியல் தோற்றப்பாடு எனப்படும். வானவில், கானல் நீர், வடமுனை ஒளி என்பன அடிக்கடி நிகழும் ஒளியியல் தோற்றப்பாடுகளுக்கான சிறந்த எடுத்துக்காட்டுகளாகும். பொதுவான ஒளியியல் தோற்றப்பாடுகள் சூரியனிலிருந்து அல்லது சந்திரனிலிருந்து வரும் ஒளிக்கும், வளிமண்டலம், முகில், மழை, நீர், தூசு போன்றவற்றிற்கும் இடையிலான இடைத்தாக்கத்தினால் உருவாகின்றன.

பல்வேறு வகைப்பட்ட ஒளியியல் தோற்றப்பாடுகள் அவதானிக்கப்பட்டு வருகின்றன. 

வானவில்லானது மழைத்துளிகளினூடாக நிகழும் ஒளித்தெறிப்பினால் நிகழ்வது போலவே, மூடுபனியூடாக நிகழும் ஒளித்தெறிப்பினால், "மூடுபனி வில்" தோற்றப்பாடு நிகழ்கின்றது. Sundog என அழைக்கப்படும் ஒளியியல் தோற்றப்பாட்டில், சூரியனுக்கு இரு புறமாகவும், ஒளிதரும் வளையம் போன்ற தோற்றமும், அந்த வளையத்தில் மிகப் பிரகாசமான ஒளிப் புள்ளிகளும் தோன்றும். 

Atmospheric Optical Phenomena


</doc>
<doc id="187531" url="https://ta.wikipedia.org/wiki?curid=187531" title="பூஜா (திரைப்படம்)">
பூஜா (திரைப்படம்)

பூஜா என்பது 1967 ஆம் ஆண்டு வெளியான மலையாளத் நவம்பர் 10 ஆம் நாள் கேரளத்தில் வெளியாகியது. பி. கர்மசந்திரன் இயக்கத்தில், வேணு சந்திரன் தயாரிப்பில் உருவானது. 





</doc>
<doc id="187532" url="https://ta.wikipedia.org/wiki?curid=187532" title="பிரேம் நசீர்">
பிரேம் நசீர்

பிரேம் நசீர் என்பவர் ஓர் மலையாளத் திரைப்பட நடிகர் ஆவார். இவர் இந்திய அரசின் உயரிய விருதுகளான பத்மஸ்ரீ மற்றும் பத்ம பூஷண் ஆகியவற்றைப் பெற்றுள்ளார். மலையாளத் திரையுலகில் 610 திரைப்படங்களில் நடித்துள்ளார். உலகிலேயே அதிகப் படங்களில் கதாநாயகனாக நடித்த பெருமையும் பிரேம் நசிரையே சாரும். இவர் ஒரு ஆண்டில் (1979) மட்டும் 39 படங்கள் நடித்துள்ளார். இவர் 34 படங்களில் இரட்டை வேடங்களில் நடித்துள்ளார். இவரது இயற்பெயர் "அப்துல் காதர்" ஆகும். இவர் 1952ஆம் ஆண்டு நடித்த "மருமகன்" திரைப்படமே இவரது முதல் படமாகும்.

[[பகுப்பு:இந்தியத் திரைப்பட நடிகர்கள்]]
[[பகுப்பு:1926 பிறப்புகள்]]
[[பகுப்பு:1989 இறப்புகள்]]
[[பகுப்பு:கேரள மாநில விருது பெற்றோர்]]
[[பகுப்பு:பத்மசிறீ விருது பெற்றவர்கள்]]
[[பகுப்பு:மலையாளத் திரைப்பட நடிகர்கள்]]
[[பகுப்பு:தமிழ்த் திரைப்பட நடிகர்கள்]]
[[பகுப்பு:இந்திய முஸ்லிம்கள்]]
[[பகுப்பு:கேரள மாநில திரைப்பட விருது வென்றவர்கள்]]

</doc>
<doc id="187541" url="https://ta.wikipedia.org/wiki?curid=187541" title="மாணவர்களுக்கு ஞாபகசக்தி பயிற்சிகள் (நூல்)">
மாணவர்களுக்கு ஞாபகசக்தி பயிற்சிகள் (நூல்)

மாணவர்களுக்கு ஞாபகசக்தி பயிற்சிகள் எனும் நூல் புலியூர்க் கேசிகன் என்பவரால் எழுதப்பட்டதாகும். இந்நூலை மாருதி லேசர் பிரிண்ட்டர்ஸ் வெளியிட்டுள்ளது.



</doc>
<doc id="187542" url="https://ta.wikipedia.org/wiki?curid=187542" title="செஞ்சிக் கோட்டையின் வரலாறு (நூல்)">
செஞ்சிக் கோட்டையின் வரலாறு (நூல்)

செஞ்சிக் கோட்டையின் வரலாறு எனும் நூல் கோவிந்தசாமி என்பவரால் எழுதப்பட்டதாகும். இந்நூல் செஞ்சிக் கோட்டையின் அழகு, அக்கோட்டை ஆண்ட அரசுகள், அமைப்பு முறை என பலவற்றையும் தொகுத்து உரைக்கிறது. இந்நூலை முத்துப் பதிப்பகம் மே 1985ல் வெளியிட்டுள்ளது.



</doc>
<doc id="187545" url="https://ta.wikipedia.org/wiki?curid=187545" title="எழுத்தறிவித்தல் எளிய முறைகள் (நூல்)">
எழுத்தறிவித்தல் எளிய முறைகள் (நூல்)

எழுத்தறிவித்தல் எளிய முறைகள் எனும் நூல் பி டி சித்ரா அவர்களால் எழுதப்பட்டதாகும். இந்நூலை சித்ரா புக் டிப்போ ஜூலை 1990ல் வெளியிட்டுள்ளது.

மாணவர்களுக்கு பாடத்திட்டம் வகுக்கும் முறையையும், கற்பிக்கும் முறைகளையும் ஆசிரியர்களுக்கு விளக்கும் வகையில் இந்நூல் எழுதப்பட்டுள்ளது.



</doc>
<doc id="187546" url="https://ta.wikipedia.org/wiki?curid=187546" title="108 ஒரு நிமிடக் கதைகள் (நூல்)">
108 ஒரு நிமிடக் கதைகள் (நூல்)

108 ஒரு நிமிடக் கதைகள் எனும் நூல் விகடன் பிரசுகத்தினால் வெளியிடப்பட்டதாகும். இந்நூலில் ரவி பிரகாஷ், சுபா, ராஜேஸ்குமார், பட்டுக்கோட்டை பிரபாகரன் போன்ற பிரபலங்களில் கதைகளும், விகடன் வாசகர்களின் கதைகளும் இடம் பெற்றுள்ளன.

இந்நூலானது 101 ஒரு நிமிடக் கதைகள் என்ற விகடனின் வெளியீட்டின் தொடர் வெளியீடாகும்.

ஐ.எஸ்.பி.எண் : 978-81-8476-054-5


</doc>
<doc id="187547" url="https://ta.wikipedia.org/wiki?curid=187547" title="சமபல பிரதிநிதித்துவம்">
சமபல பிரதிநிதித்துவம்

இலங்கையில், சமபல பிரதிநிதித்துவம் என்பது, சுதந்திர இலங்கையில் அமையவிருந்த அரசாங்க சபையில், இருக்கவேண்டிய இன அடிப்படையிலான உறுப்பினர்களின் எண்ணிக்கை தொடர்பில் தமிழ்த் தலைவர்கள் சிலரால் முன்மொழியப்பட்ட ஒரு திட்டம் ஆகும். இக்கோரிக்கையைப் பொதுவாக ஐம்பதுக்கு ஐம்பது கோரிக்கை எனக் குறிப்பிடுவது உண்டு. ஜீ. ஜீ. பொன்னம்பலம் தலைமையிலான அகில இலங்கைத் தமிழ்க் காங்கிரசுக் கட்சி இந்தக் கோரிக்கையை முன்வைத்திருந்தது. சிறுபான்மை இனங்கள் எல்லாவற்றினதும் உறுப்பினர்களின் மொத்த எண்ணிக்கை பெரும்பான்மை இனத்தவரின் உறுப்பினர் எண்ணிக்கைக்குச் சமமாக இருக்கவேண்டும் என்பதே இதன் அடிப்படை. இத்தகைய ஒழுங்கின் மூலம், பெரும்பான்மையினர் சிறுபான்மையினரைப் பாதிக்கக்கூடிய தீர்மானங்களை எடுக்க முடியாதிருக்கும் என்பதே இதை முன்மொழிந்த தலைவர்களின் எண்ணமாக இருந்தது. ஆனாலும், இந்தக் கோரிக்கை ஏற்றுக்கொள்ளப்படவில்லை.


</doc>
<doc id="187548" url="https://ta.wikipedia.org/wiki?curid=187548" title="எழுச்சி தீபங்கள்">
எழுச்சி தீபங்கள்

எழுச்சி தீபங்கள் எனும் நூல் ஆ ப ஜெ அப்துல் கலாம் அவர்களால் எழுதப்பட்ட நூலாகும். இந்நூலை தமிழில் மொழிபெயர்த்தவர் மு சிவலிங்கம்

அக்னி சிறகுகள், இந்தியை 2020 புத்தாயிரம் ஆண்டுகளுக்கான ஒரு தொலைநோக்கு, ஆகிய புத்தகங்களைத் தொடர்ந்து இந்நூல் வெளிவந்துள்ளது. இந்நூலை கண்ணதாசம் பதிப்பகம் வெளியிட்டுள்ளது.



</doc>
<doc id="187552" url="https://ta.wikipedia.org/wiki?curid=187552" title="ஆண் பெண் சந்தேகங்களும் விளக்கங்களும் (நூல்)">
ஆண் பெண் சந்தேகங்களும் விளக்கங்களும் (நூல்)

ஆண் பெண் சந்தேகங்களும் விளக்கங்களும் எனும் நூல் மருத்துவர் ஷாலினி என்வரால் எழுதப்பட்டதாகும். இந்நூலில் பாலியல் சந்தேகங்களுக்கு மனநல மருத்துவர் ஷாலினியின் பதில்கள் இடம்பெற்றுள்ளன.

இந்நூலை நலம் பப்ளிகேசன்ஸ் வெளியிட்டுள்ளது.


</doc>
<doc id="187559" url="https://ta.wikipedia.org/wiki?curid=187559" title="தேடல் (புதினம்)">
தேடல் (புதினம்)

தேடல் எனும் நாவல் பொன்னீலன் என்பவரால் எழுதப்பட்டதாகும். இந்நாவலில் முப்பத்து ஐந்து அத்தியாயங்கள் உள்ளன. மீனவர்களின் வாழ்க்கை பிரச்சனைகளை மையமாகக் கொண்டு இந்நாவல் எழுதப்பட்டுள்ளது. அத்துடன் தாசன், மிக்கேல், சில்வருசு, ஜோசப் என்ற புனை கதைமாந்தர்களின் மூலமாக கடலோர வாழ்வினை நிலைக்களனாகக் கொண்டு இந்நாவல் புனையப்பட்டுள்ளது.

இந்நாவலை நியூ செஞ்சுரி புக் ஹவுஸ் பிரைவேட் லிமிடெட் வெளியிட்டுள்ளது.


</doc>
<doc id="187560" url="https://ta.wikipedia.org/wiki?curid=187560" title="பேச முடியாமை ஏன் (நூல்)">
பேச முடியாமை ஏன் (நூல்)

பேச முடியாமை ஏன் எனும் நூல் ஜான் முருகசெல்வம் மற்றும் ஜாய்ஸ் முருகசெல்வம் ஆகியோரால் எழுதப்பட்ட நூலாகும். இந்நூல் பேச்சு மற்றும் கேள்வியியல் துறை மண்டல மறுவாழ்வு பயிற்சிமையத்தின் தலைவர் ஆர் ரங்கசாமி அணிந்துரை எழுதியுள்ளார். புத்தாக்க மொழியியல் கழகத் துணைத் தலைவர் ந தெய்வ சுந்தரம் முகவுரை எழுதியுள்ளார்.

பேச்சியல் தொடர்பான பிரட்சனைகளையும், அதன் தீர்வுகளையும் இந்நூல் கொண்டுள்ளது.



</doc>
<doc id="187561" url="https://ta.wikipedia.org/wiki?curid=187561" title="பேசும் கலை வளர்ப்போம் (நூல்)">
பேசும் கலை வளர்ப்போம் (நூல்)

பேசும் கலை வளர்ப்போம் எனும் நூல் முன்னாள் தமிழக முதல்வர் கருணாநிதி அவர்களால் எழுதப்பட்டதாகும். இதில் கருணாநிதி தன்னுடைய வாழ்வில் நிகழ்ந்த சம்பங்களைக் கொண்டு பேச்சுக் கலையைப் பற்றியும், அதன் நுனுக்கங்கள், எவ்வாறு சிறந்த பேச்சானது அமையவேண்டும், எவ்வாறு அமையக் கூடாதென எடுத்துரைக்கிறார்.

இந்நூலை பாரதி பதிப்பகம் 1981ல் வெளியிட்டுள்ளது.


</doc>
<doc id="187562" url="https://ta.wikipedia.org/wiki?curid=187562" title="நம்மாழ்வார் அருளிய திருவாய்மொழி (அகல உரை)">
நம்மாழ்வார் அருளிய திருவாய்மொழி (அகல உரை)

நம்மாழ்வார் அருளிய திருவாய்மொழி (அகல உரை) எனும் நூல் கோக்கலை ஜேராஜன் என்பவரால் எழுதப்பட்டதாகும். இந்நூலில் ஜந்தாம் பத்து 552 பாடல்களும் அவற்றிக்கான பொழிப்புரையும், அகல உரையும் இடம்பெற்றுள்ளது. அத்துடன் சில பாடல்களுக்கு அரும்பத உரையும் கொடுக்கப்பட்டுள்ளது. 



</doc>
<doc id="187563" url="https://ta.wikipedia.org/wiki?curid=187563" title="சுழிமை">
சுழிமை

பாய்ம இயக்கவியலில், சுழிமை ("vorticity") என்பது பாயும் பாய்மத்துடன் சேர்ந்து பயணிக்கும் பார்வையாளர் ஒரு புள்ளியை பார்க்க, அப்புள்ளியின் அருகில் உள்ள பாய்மத்தின் சுழல் இயக்கத்தை விவரிக்கும் ஒரு போலி திசையன் ஆகும்.

ஒரு பாய்மயியக்கத்தின் சுழிமை formula_1 பாய்ம வேகப்புலத்தின் சுழற்பெருக்கம் ஆகும்.

இங்கு formula_3 என்பது டெல் இயக்கி.


</doc>
<doc id="187565" url="https://ta.wikipedia.org/wiki?curid=187565" title="அறிவுக் களஞ்சியம் (நூல்)">
அறிவுக் களஞ்சியம் (நூல்)

அறிவுக் களஞ்சியம் எனும் நூல் எஸ் பி ராமச்சந்திரனால் எழுதப்பட்டதாகும். இந்நூலை மின்னொளிப் பதிப்பகம் வெளியிட்டுள்ளது. இந்நூலில் அறிவியல், வாழ்வியல், இலக்கியம் போன்ற பல பகுதிகளின் எளிய அறிமுகங்களும் குறிப்புகளும் அடங்கியுள்ளன.



</doc>
<doc id="187567" url="https://ta.wikipedia.org/wiki?curid=187567" title="இஸ்லாமிய மதம் (நூல்)">
இஸ்லாமிய மதம் (நூல்)

இசுலாமிய மதம் எனும் நூல் எழுத்தாளர் பா. ராகவன் என்பவரால் எழுதப்பட்டதாகும். இந்நூலில் இசுலாம் மதம் தோன்றியது, அதன் பரவல், கொள்கைகள் ஆகியவை விவரிக்கப்பட்டுள்ளன.



</doc>
<doc id="187569" url="https://ta.wikipedia.org/wiki?curid=187569" title="சத்ரபதி சிவாஜி (நாடகம்)">
சத்ரபதி சிவாஜி (நாடகம்)

சத்ரபதி சிவாஜி எனும் நாடக நூல் கி மா பக்தவத்சலம் என்பவரால் எழுதப்பட்டதாகும். இந்நூலை தமிழன் நிலையம் வெளியிட்டுள்ளது. இந்நூலில் இருபத்து எட்டு காட்சிகளாக மராட்டிய மன்னர் சிவாஜியின் வாழ்வியல் விவரிக்கப்பட்டுள்ளது.



</doc>
<doc id="187583" url="https://ta.wikipedia.org/wiki?curid=187583" title="ஆடம் ஓப்பெல்">
ஆடம் ஓப்பெல்

ஆடம் ஓப்பெல் ("Adam Opel", மே 9, 1837 - செப்டெம்பர் 8, 1895) என்பவர் ஆடம் ஓப்பெல் என்னும் செருமானிய தானுந்து நிறுவனத்தைத் தொடங்கியவர்.

ஆடம் ஓப்பல் மே 9, 1837-இல் செருமானிய நாட்டில் உள்ள ரூசல்சைம் என்னும் ஊரில் வில்ஹெல்ம் என்னும் பூட்டு செய்பவருக்கு மகனாகப் பிறந்தார். இவர் தன்னுடைய தந்தையிடம் தனது 20-ஆம் வயது வரை தொழில் கற்றுக்கொண்டார். பின்னர் இவர் புருசல்சு நகரிலும் அதற்குப் பின் பாரிசு நகரிலும் தொழில் பழகுவதற்காகச் சென்றார். பாரிசில் இருந்தபோது அப்போது புதிதாகக் கண்டுபிடிக்கப்பட்ட தையல் இயந்திரத்தின் மீது விருப்பம் கொண்டார். அந்த இயந்திரத்தைப் பற்றி நன்றாக அறிந்து கொள்வதற்காக ஓப்பெல் 1859-ஆம் ஆண்டு தையல் இயந்திரம் தயாரிப்பவர் ஒருவரிடம் வேலைக்குச் சேர்ந்தார். அப்போது இவரது தம்பி கியார்கும் தொழில் கற்றுக்கொள்ள பாரிசு வந்தார். 1862-இல் ஆடம் ஓப்பெல் ரூசல்சைம் திரும்பினார்.


</doc>
<doc id="187595" url="https://ta.wikipedia.org/wiki?curid=187595" title="செங்கோல் (இதழ்)">
செங்கோல் (இதழ்)



</doc>
<doc id="187596" url="https://ta.wikipedia.org/wiki?curid=187596" title="இலீக்சு">
இலீக்சு

லீக்ஸ் வெங்காயம் மற்றும் பூண்டு (வெள்ளைப்பூண்டு),என்பவற்றை உள்ளடக்கிய பேரினமான "அலியம்", பேரினத்தைச் சேர்ந்த காய்கறி ஆகும். இது அமரந்தேசியே குடும்பத்தையும் அலியொயிடியே உபகுடும்பத்தையும் சேர்ந்தது. இதற்கு பல்வேறு வகையான இருசொற் பெயரீடுகள் முன்னர் வழங்கப்பட்ட போதிலும் அவை தற்போது Allium ampeloprasum க்குரிய பயிரிடும்வகையாகக் கொள்ளப்படுகின்றது .


</doc>
<doc id="187600" url="https://ta.wikipedia.org/wiki?curid=187600" title="வியூகம் (இதழ்)">
வியூகம் (இதழ்)



</doc>
<doc id="187603" url="https://ta.wikipedia.org/wiki?curid=187603" title="சங்கரன்கோவில் ஊராட்சி ஒன்றியம்">
சங்கரன்கோவில் ஊராட்சி ஒன்றியம்

சங்கரன்கோவில் ஊராட்சி ஒன்றியம் , தமிழ்நாட்டின் திருநெல்வேலிமாவட்டத்தில் உள்ள பத்தொன்பது ஊராட்சி ஒன்றியங்களில் ஒன்றாகும். சங்கரன்கோவில் ஊராட்சி ஒன்றியத்தில் 28 ஊராட்சி மன்றங்கள் உள்ளது. சங்கரன்கோவில் வட்டத்தில் உள்ள இந்த ஊராட்சி ஒன்றியத்தின் வட்டார வளர்ச்சி அலுவலகம் சஙகரன்கோவிலில் அமைந்துள்ளது.

2011 ஆம் ஆண்டு மக்கட்தொகை கணக்கெடுப்பின் படி, சங்கரன்கோவில் ஊராட்சி ஒன்றியத்தின் மொத்த மக்கள் தொகை 1,02,406 ஆகும். அதில் பட்டியல் இன மக்கள் தொகை 31,145 ஆக உள்ளது. பட்டியல் பழங்குடி மக்கள் தொகை 156 ஆக உள்ளது. 

சங்கரன்கோவில் ஊராட்சி ஒன்றியத்தில் உள்ள 28 கிராம ஊராட்சி மன்றங்களின் பட்டியல்:



</doc>
<doc id="187612" url="https://ta.wikipedia.org/wiki?curid=187612" title="தோப்பூர் (மதுரை)">
தோப்பூர் (மதுரை)

தோப்பூர் (Thoppur), இந்தியாவின் தமிழ்நாடு மாநிலத்தில் அமைந்துள்ள மதுரை மாவட்டம், திருப்பரங்குன்றம் ஊராட்சி ஒன்றியம், தோப்பூர் ஊராட்சியில் உள்ள கிராமம் ஆகும். 

தோப்பூரில் 200 ஏக்கர் பரப்பளவில், 750 படுக்கைகள் கொண்ட எய்ம்ஸ் மருத்துவமனை அமைக்க உள்ளதாக இந்திய அரசு 19 சூன் 2018 அன்று அறிவித்துள்ளது. 

தோப்பூர் கிராமம், மதுரை - கன்னியாகுமரி நெடுஞ்சாலையில் (தேசிய நெடுஞ்சாலை 7), மதுரையிலிருந்து திருமங்கலம் செல்லும் வழியில், 13 கிலோ மீட்டர் தொலைவிலும், மதுரை வானூர்தி நிலையத்திலிருந்து 10 கிலோ மீட்டர் தொலைவிலும் உள்ளது. 

இதன் அஞ்சல் சுட்டு எண் 625008 ஆகும். 




</doc>
<doc id="187615" url="https://ta.wikipedia.org/wiki?curid=187615" title="தோப்பூர்">
தோப்பூர்

தோப்பூர் ("Thoppur") என்ற பெயரில் உள்ள கட்டுரைகள்:



</doc>
<doc id="187616" url="https://ta.wikipedia.org/wiki?curid=187616" title="வண்ணை காமாட்சி அம்பாள் ஆலயம்">
வண்ணை காமாட்சி அம்பாள் ஆலயம்

நாச்சிமார் கோவில் என்று பொதுவாக அழைக்கப்படும் வண்ணை காமாட்சி அம்மன் ஆலயம் அல்லது வண்ணை ஸ்ரீ காமாக்ஷி அம்பாள் ஆலயம் இலங்கையின் வட பகுதியில் அமைந்துள்ள யாழ்ப்பாண மாநகரின் வடக்கே, வண்ணார்பண்ணை என்ற ஊரில் காங்கேசன்துறை வீதியும் யாழ் பல்கலைக்கழகத்திற்குச் செல்லும் வீதியாகிய இராமநாதன் வீதியும் இணைகின்ற இடத்திலே அமைந்திருகின்றது.

ஆரம்ப காலத்தில் மருத மரத்தடியில் ஆரம்பித்த தேவதை வழிபாடு, பெருவளர்ச்சியடைந்து, நாளடைவில் ஆகம வழிபாட்டைக் கொண்ட கோயிலாக மாற்றமடைந்து உள்ளது. இந்த ஆலயம் பத்தொன்பதாம் நூற்றாண்டின் பிற்பகுதியிலே “நாச்சிமார் கோவில்” என சிறப்பாக அழைக்கப்பட்டது.

நாச்சிமார் கோவில் கி.பி 1870 ம் ஆண்டு, விஸ்வப்பிரம்மகுல சிற்பியாகிய கந்தர் என்பவரால் கல்லினால் கட்டப்பட்டதாக 1898 இல் யாழ்ப்பாண அரச அதிபரினால் வெளியிடப்பட்ட ஆலயங்கள் பற்றிய ஒரு அரசாங்கக் குறிப்பேட்டிலே காணப்படுகிறது. அத்துடன் அங்கு ஆண்டுதோறும் திருவிழாக்கள் சிறப்பாக நடைபெற்றன என்றும், இக்கோயில் விஸ்வப்பிரம்ம குலத்தவர்கள் வசம் காணப்பட்டதென்றும் பதிவேட்டுக் குறிப்பிலே குறிப்பிடப்படுள்ளது. அத்தோடு இக்கோயில் அமைந்துள்ள காணி குளங்கரை மருதடி எனவும் உறுதியில் கூறப்பட்டுள்ளது. இவ்வாலயத்தின் தல விருட்சம் மருத மரம் ஆகும்.

இப்பாடல் இந்த ஆலயம் உருவான விதம் பற்றி விஸ்வகுலதிலக உயர்நீதிமன்ற நியாயதுரந்தர் விஸ்வப்பிரம்மஸ்ரீ.நமசிவாயம் சிவக்கொழுந்து ஆச்சாரியார் என்பவரால் பாடப்பெற்றது.

நாச்சிமார் கோவில் பற்றிய கர்ணபரம்பரைக் கதையொன்று இப்பிரதேச மக்களிடையே வழக்கில் காணப்படுகிறது.

ஆதிகாலத்தில் இப்பகுதியில் இருந்ததொரு குளத்தைச் சுற்றி நாவல் மரங்களும், மருத மரங்களும் சுற்றுப்புறங்களில் வயல்வெளிகளும் நிறைந்த மிகச்செழிப்பான பரந்த பிரதேசமாகக் காணப்பட்டது. இப்பகுதியில் தேவப்பிராமணர்களான விஸ்வப்பிரம்மகுல மக்களே மிகவும் செறிந்து வாழ்ந்தனர். இங்குள்ள பெண்கள் அருகிலுள்ள இடங்களுக்குச் சென்று விறகு சேகரிப்பது வழக்கம். இப்படியிருக்கையில் ஒருநாள் தன்னுடைய மாதவிடாய்க்காலத்தில் விறகு பொறுக்குவதற்காகச் சென்ற ஒரு கன்னிப்பெண், அப்பகுதியிலிருந்த ஒரு மருதமரத்தின் மறைவில் சென்று சிறுநீர் கழித்துக் கொண்டிருந்தாள். அவ்வேளையில் இந்தப் பெண், அந்த மருதமரத்திலிருந்து வந்த ஒரு தேவதை போன்ற ஒரு பெண்ணைக் கண்டதாகவும், அதேவேளையில் தன்னுடைய முலைகளை திருகுவதைப் போன்ற வேதனையையும் தான் உணர்ந்து உடனடியாக அவ்விடத்தை விட்டகன்று வீட்டிற்கு வந்து வீட்டாரிடமும், ஏனையோரிடமும் தனக்கு நடந்ததை கூறியிருக்கிறாள். இதனால் அந்தக்கிராம மக்கள் பெரிதும் பீதியடைந்தனர்.

இச்சம்பவத்தை கேள்வியுற்ற கண்ணாத்தை அம்மாள் என்னும் விஸ்வகர்மப்பிராமணகுல வயோதிப மாது மருதமரத்தடியில் கண்ட அந்தப்பெண் தெய்வத்தை சாந்தப்படுத்துவதற்காக அவ்விடத்தில் ஒரு கல்லை வைத்து விளக்கேற்றி நாச்சியார் எனப் பெயரிட்டு வழிபாடு செய்ய ஆரம்பித்தார். கண்ணாத்தையைப் பின்பற்றி அந்தக் கிராம மக்களும் நாச்சியாரை வழிபடத் தொடங்கினர். நாளடைவில் அயல் கிராமங்களிலுள்ள மக்களும் நாச்சியார் செய்யும் புதுமைகளைக் கேள்வியுற்று, இவ்விடத்திற்கு வந்து வழிபாடு செய்யத் தொடங்கினர். இவ்வழிபாட்டால் நாச்சியாரின் அருளையும் ஆசியையும் பெற்ற இம்மக்கள் அனைவரும் ஒன்றுகூடி, அவ்விடத்தில் ஆலயமொன்றை அமைத்து, விக்கிரக வழிபாட்டை மேற்கொள்ள எண்ணினார்கள். அதன்படி அவ்விடத்தில் சிறு கோவிலொன்றைக் கல்லினால் கட்டி, அங்கு மாரியம்மனை வைத்து வழிபாடு செய்துவர ஆரம்பித்தனர். ஆலயச் சுற்றாடலிலே வாழ்ந்த ஸுபர்னஸ ரிஷி கோத்திரத்தையும் ரௌப்யாயன சூத்ரத்தையும் பிரணவவேத சாகையையும் ஈசான பிரவரத்தையும் ஸ்வர்ண யக்ஞோபவீதத்தையும் அஷ்டகோண குண்டத்தையும் பொன் தண்டத்தையும் திரிபுண்டரகந்தாஷதை கந்தத்தையுமுடைய பௌருஷேய பிராமணர்களான பொற்கொல்லர்கள், காமாட்சியைக் குலதெய்வமாக வணங்கும் வழக்கமுடையவர்களாகக் காணப்பட்டனர். எனவே, இக்கோயிலில் காமாட்சியையே வைத்து வணங்கவேண்டும் என்று கூறினர். இவர்கள் கருத்து மேலோங்கியதால், விஸ்வப்பிரம்மஸ்ரீ. பூணூல் வைத்தியலிங்கப் பத்தர் என்பவர், தென்னிந்தியாவிற்குச் சென்று காஞ்சி காமாட்சியின் திருவுருவத்தைச் செய்வித்துக் கொண்டு யாழ்ப்பாணம் வந்தார்.

மாரியம்மன் வணக்கமுறை என்பது கிராமிய வழிபாடாகக் காணப்படுகிறது. இந்நிலையிலிருந்து ஆகம வழிபாட்டிற்கு மாற்றமுறும் போது, ஆகமவிதிப்படி கோயில் அமைவது அவசியமாகிறது. இந்நிலையைக் கருத்திற்கொள்ளும் போது பதிவேட்டுக் குறிப்பிலே காணப்படுவது, அக்காலகட்ட வளர்ச்சிப் படிமுறையைக் காட்டுவதாகவே காணப்படுகிறது. இவ்வளர்ச்சி நிலையின் அடிப்படையிலேயே ஆலயம் கற்கோயிலாக மாற்றம் பெற்று, திருவுருவச் சிலைகளைப் பிரதிஷ்டை செய்ய முயற்சிகள் மேற்கொள்ளப்பட்டன. 

கல்லால் கட்டப்பட்ட கோயில் பின்னர் படிப்படியாக வளர்ச்சி பெற்று மூலஸ்தானமும், அர்த்தமண்டபமும் புதிதாக அமைக்கப்பட்டபோது, மூலஸ்தானத்தில் அன்னை காமாட்சி விக்கிரகமும் நிறுவப்பட்டது. இதன் பின்னர் 1887 ஆம் ஆண்டு குடமுழுக்கு நடைபெற்றது. ஆலயம் விருத்தியடைய இதனைச் சரிவர நிர்வாகிக்கும் பொருட்டு, 1893 ஆம் ஆண்டில் ஆலய பரிபாலத்திற்கென அமைக்கப்பட்ட ஐவரைக் கொண்ட பஞ்சாயத்தும், 14 பேரைக் கொண்ட நிர்வாக சபையும் நிறுவப்பட்டது. இவர்கள் நிர்வாகத்தில் இக்கோவில் வளர்ச்சி கண்டது. இதன் பின்னர் சுற்றுப்புறப் பிரதேசங்களில் உள்ளவர்கள் மட்டுமன்றி நாட்டின் பல பாகங்களிலுமிருந்தும் இக்கோயிலுக்கு மக்கள் வர ஆரம்பித்தனர். 

இருபதாம் நூற்றாண்டின் முற்பகுதியில் விஸ்வப்பிரம்மஸ்ரீ.நமசிவாயம் செல்லப்பா ஆச்சாரியார் என்பவர் இந்தியாவிற்கு தலயாத்திரை மேற்கொண்டார். அப்பொழுது சுவாமிமலையிலுள்ள சிற்பாச்சாரியாரைக் கொண்டு, விக்கிரகங்கள் பலவற்றைச் செய்வித்தார். பூமாதேவி, மகாலட்சுமி சமேத மகாவிஷ்ணு, இலக்குமி, வள்ளிநாயகி, தெய்வானை சமேத சுப்ரமணியசுவாமி, வைரவர், நவக்கிரகங்கள், சண்டேஸ்வரி ஆகிய விக்கிரகங்களை அவர் யாழ்ப்பாணத்திற்குக் கொண்டு வந்தார். இவ்விக்கிரகங்கள் இக்கோயிலில் பிரதிட்டை செய்யப்பட்டன. இவ்வேளையில் சுற்றுப்பிரகார மண்டபமும் அமைக்கப்பட்டு, 1926 ஆம் ஆண்டு குடமுழ்க்கு நடைபெற்றது. இதனைத் தொடர்ந்து கொடித்தம்பமும் அமைக்கப்பட்டு, கொடியேற்றம் முதல் தீர்த்தம் வரை பத்துத் திருவிழாக்கள் நடைபெற ஒழுங்குகள் மேற்கொள்ளப்பட்டன. 

இக்கோயிலிலுள்ள மகாமண்டபம் விஸ்வப்பிரம்மஸ்ரீ. மு.முத்துவேலு பத்தரின் உபயமாகவும், கோயிலுக்கு முன்னால் வடக்குப் பக்கமாக அமைந்துள்ள திருக்குளம் விஸ்வப்பிரம்மஸ்ரீ. கந்தர் ஆச்சாரியார் (கந்தர் உடையார்) என்பவராலும் கட்டப்பட்டது. 1965 ஆம் ஆண்டிலே சப்பைரதமும் செய்யப்பட்டது. பல புனருத்தாரணப் பணிகளின் பின் 1967 ஆம் ஆண்டு, மீண்டும் குடமுழுக்கு நடைபெற்றது. அத்தோடு பத்து நாட்கள் நடைபெற்றுவந்த ஆண்டு மகோற்சவம், பதினைந்து நாட்களாக மாற்றம் பெற்றது. 1968 ஆம் ஆண்டு சிறு மஞ்சமும் செய்யப்பட்டது.

1971 ஆம் ஆண்டு இவ்வாலயத்திற்கென அழகிய சிற்பத்தேர் உருவாக்கப்பட்டது. யாழ்ப்பாணத்தைச் சேர்ந்த விஸ்வப்பிரம்மஸ்ரீ. ஆ. தம்பித்துரை ஆச்சாரியார் இத்தேரை உருவாக்கினார். சித்திரத்தேரின் அடித்தளத்துச் சிற்பங்கள் சில இந்தியாவில் செய்யப்பட்டன. இத்தேரின் அடித்தளத்திலே ஆலயத்தோடு தொடர்பான கர்ணபரம்பரைக் கதைகளை அடிப்படியாகக் கொண்ட சிற்பங்கள் அமைக்கப்பட்டுள்ளன. காமாட்சி அம்மன், இலக்குமி, விஸ்வப்பிரம்மம், சரசுவதி, பிள்ளையார், நவசக்திகள், ஆறுமுகன், அர்த்தநாரீசுவரர், தட்சணாமூர்த்தி, வைரவர், இராஜராஜேசுவரி, துர்க்கை, தனலட்சுமி, கஜலட்சுமி ஆகியோரின் வடிவங்களும், சரவணப் பொய்கையிலே [[முருகன் உற்பவம், திருக்கைலாயத்திலே பார்வதியின் கோலம், கம்பநதிக் கரையிலே பார்வதி [[சிவலிங்கம்|லிங்கத்தை]] வழிபாடு செய்தமை முதலிய காட்சிகளும் சிற்பமாகச் செதுக்கப்பட்டுள்ளன.

இக்கோயிலின் இராசகோபுரம் சைவாகம விதிகளுக்கு அமைய நிர்மாணிக்கப்பட்டது. இராசகோபுரத்தை அமைக்கும் பணிகள் 1976 ஆம் ஆண்டிலே ஆரம்பமாகியது. இவ்வேலைகள் தமிழகச் சிற்பாச்சாரியாரான நாகலிங்கம் அவர்கள் தலைமையில் நடைபெற்றது. அற்புதமான அமைப்பைக் கொண்ட இக்கோபுரம் 51.5 அடி உயரமும், 17.5 அடி விட்டமும் கொண்டது. இக்கோபுரத்திலே ஐந்து வாசல்களும், ஐந்து கலசங்களும் காணப்படுகின்றன. 

கோபுரத்தின் அடித்தளத்திலே கோயிலோடு தொடர்புடைய ஐதீகங்கள் சிற்பவடிவிலே பேசுஞ்ச்சிற்பங்களாகக் காணப்படுகின்றன. சிவனும், சக்தியும் போட்டி போட்டு ஆடிய திருநடனக் கோலங்கள், திருக்கல்யாணக்கோலம், பிள்ளையார், முருகன், பிரம்மன் ஆகியோரின் சிற்பங்கள் ஆகியன எழிலுடன் வடிக்கப்பட்டுள்ளன. அமாவாசையைப் பௌர்ணமியாக்கி அபிராமிப்பட்டருக்குக் காட்டிய காட்சி, சமயக்குரவர்கள் நால்வரின் அற்புதத்தோற்றங்கள், சிவபிரானின் தவக்கோலம், விஸ்வப்பிரம்மாவின் வடிவம் முதலியன இக்கோபுரத்திலே சிற்பவடிவிலே காணப்படுகின்றன. கோபுரத்தின் மூன்றாவது தளத்திலே பழனி ஆண்டவர், விநாயகர், சிவபெருமான் ஆகியோரின் உருவங்களும், நான்காவது தளத்திலே உமாதேவியார் முருகப்பெருமானுக்குச் சக்திவேலைக் கொடுக்கும் காட்சி மற்றும் அர்த்தநாரீஸ்வரர், விஷ்ணு, பிள்ளையார், துவாரபாலகர்கள் போன்றோரின் உருவங்களும் ஐந்தாவது தளத்திலே சரஸ்வதி, மகாலட்சுமி, மாரியம்மன், விநாயகர், முருகன் ஆகியோரின் உருவங்கள் பேசும் சிற்பங்களாகக் கலைநயத்தோடு மிளிர்கின்றன. கோபுரத்தின் இரு பக்கங்களிலும் மணிக்கோபுரங்கள் அமைக்கப்பட்டுள்ளன. வலதுபுற மணிக்கோபுரம் 1985 ஆம் ஆண்டிலே கட்டப்பட்டது. 

கோபுரத்தைக் கடந்து சென்றதும் உள்ளே கொடித்தம்பம், நந்தி, பலிபீடம் ஆகியவற்றைத் தரிசிக்க முடிகின்றது. பலாமரத்தினால் செய்யப்பட்ட கொடித்தம்பம் செப்புத்தகட்டினால் சுற்றப்பட்டுள்ளது. கொடிமரத்தில் பிரமபாகம், விஷ்ணுபாகம், உருத்திரபாகம், துவஜத்தண்டு, பத்திரபீடம், விருஉறப்பீடம், இஷ்டிகை என்னும் பகுதிகள் உள்ளன. 

நாச்சிமார் கோவிலின் அமைப்பு சங்கீர்ணாலயம் என்ற வகைக்குள் அடங்கும். இது தேவிக்கும், இறைவனுக்கும், பரிவார தேவர்களுக்கும் உரிய அமைப்பு வடிவத்தைக் கொண்டதாகும். கர்ப்பக்கிரகமும், அர்த்தமண்டபமும் அமைந்துள்ள கட்டிடத்தின் மேலே சிற்பவேலைகளுடன் கூடிய விமானம் காணப்படுகின்றது. இக்கோயில் விமானத்தின் தெற்கு நோக்கிய பகுதியில் பிள்ளையார், நடராசர், பதஞ்சலி, வியாக்கிரபாதர், அர்த்தநாரீஸ்வரர், மாரியம்மன் ஆகியோரின் வடிவங்கள் அமைக்கப்பட்டுள்ளன. மேற்குப் புறத்தில் வைரவர், நாகபூஷணி, அனுமார் ஆகியோரின் உருவங்களும், பரமசிவன் லிங்கத்திலிருந்து தோன்றி யமனைக் கொன்று மார்க்கண்டேயருக்கு அருள் வழங்கிய காட்சியும் அமைந்திருக்கின்றன. பிரம்மன், சரஸ்வதி, நாராயணி ஆகியோரின் தோற்றங்களும், மோகினி வடிவமான விஷ்ணுவைச் சிவன் ஆலிங்கனம் செய்யும் காட்சியும் விமானத்தின் வடபுறத்திலே காணப்படுகிறது. 

நாச்சிமார் கோவில் கர்ப்பக்கிரகத்தில் மூலமூர்த்தியாக அமைந்துள்ள காமாக்ஷி அம்பாளின் வடிவம், ஸ்தானக நிலையிலே கருங்கல்லில் அமைக்கப்பட்டுள்ளது. அம்பாளின் இடக்கரங்களில் முல்லை, அசோகு, மா, நெய்தல், தாமரை ஆகிய ஐந்துவகை மலர் அரும்புகளும், வலக்கரங்களுள் ஒன்றிலே கரும்பு வில்லும், மற்றொன்றிலே அங்குசமும் காணப்படுகின்றன. கருவறையை அடுத்து அதனுடன் இணைந்தவாறே காணப்படுவது அர்த்தமண்டபம். அர்த்தமண்டபத்தின் வாயிலில் துவாரபாலகர்கள் காணப்படுவர். அர்த்தமண்டபத்தின் முன் இருப்பது மகாமண்டபம் என அழைக்கப்படும். இக்கோயிலில் மகாமண்டபத்திலே சிவன், சுக்கிரவார அம்மன், முருகன், பிள்ளையார், சண்டேஸ்வரி, நந்தனகோபாலர் ஆகியோரின் பித்தளை உருவச்சிலைகள் காணப்படுகின்றன. மகாமண்டபத்து வாசலிலே நந்தா, சகந்தா என்னும் துவாரபாலகர்களின் சிலைகள் காணப்படுகின்றன. அவை தற்போது (2006) ஆலயக் கோபுரவாசலின் இருமருங்கிலும் மாற்றி அமைக்கப்பட்டுள்ளன. பிள்ளையார், பூமாதேவி, மகாலட்சுமி சமேத விஷ்ணு, இலக்குமி, வள்ளிநாயகி, தெய்வானை சமேத சுப்ரமணியசுவாமி, வைரவர், நவக்கிரகங்கள், சண்டேஸ்வரி ஆகியோர் இக்கோயிலில் கருங்கல்லில் பரிவார மூர்த்திகளாகவும் விஸ்வப்ரஹ்மபரசிவம் பஞ்சலோக விக்கிரகமாகவும் அமைக்கப்பட்டுள்ளனர். கோயிலின் உட்பிரகாரச் சுவர்களிலே சமயக்குரவர்கள், காமாக்ஷி அம்மன், மாரியம்மன், ஐம்முகங்கொண்ட விஸ்வப்பிரம்மபரசிவம் ஆகியோரின் உருவங்கள் அழகிய ஓவியங்களாகத் தீட்டப்பட்டுள்ளன.

இவ்வாலயத்தில் சைவ ஆகம முறைப்படி கிரியைகள் யாவும் நடைபெற்று வருகின்றன. திருமுறைகளுக்கும், விராட்புருஷனாகிய சாட்ஷாத் பரப்ரஹ்மம் விஸ்வப்பிரம்மபரசிவத்திற்கும் பூசை செய்வது இக்கோயிலுக்கேயுரிய மரபாகக் காணப்படுகிறது. 

இக்கோயிலில் நித்திய, நைமித்திக வழிபாடுகள் சீராகவும், சிறப்பாகவும் நடைபெறும். தினமும் ஐந்துகாலப் பூசை நடைபெறும். சில சமயங்களிலே சங்காபிஷேகமும் நடைபெறுவதுண்டு. வெள்ளிக்கிழமைகளில் சிறப்பான பூசைகள் நடைபெறும். ஒவ்வொரு மாதமும் பௌர்ணமி தினத்தன்று, கன்னிகளும், சுமங்கலிகளும் நன்மை பெரும் பொருட்டு திருவிளக்குப்பூசை வழிபாடு நடைபெறுகின்றது. ஒவ்வொரு மாதமும் அந்தந்த மாதத்திற்குரிய சிறப்பான நாட்கள் மிக விமரிசையாகக் கொண்டாடப்படும்.

இக்கோயிலின் வருடாந்த மகோற்சவம் பதினைந்து நாட்களாக நடைபெற்று வருகிறது. வருடாவருடம் சித்திரை பௌர்ணமிக்கு தீர்த்தோற்சவம் நடைபெறும். மகாமாரியம்மன் ஊர்வலத்தோடு திருவிழா ஆரம்பமாகும். அதற்கடுத்து குளிர்த்தி, பிள்ளையார் பூசை, கிராமசாந்தி, கொடியேற்றம் என்பன நிகழும். தேர், தீர்த்தம், சண்டேஸ்வரி பூசை, பூங்காவனம், வைரவர்மடை ஆகியவற்றோடு மகோற்சவம் நிறைவுபெறும். திருவிழாக் காலங்களில் பல்வேறு விதமான கலை நிகழ்ச்சிகள் நடைபெறுவது வழக்கம். திருவிழாக்காலத்திலே அம்மனுக்குக் கட்டியங் கூறப்படும்போது,

“ மனு மய துவஷ்ட சில்பி விஸ்வக்ஞ வம்சகுல தேவாய <br> பரப்பிரம்ம விராட் விஸ்வப்பிரம்ம சமூக / சித்தே” எனக் கூறப்படுகிறது. 

இவ்வாலயத்தை ஆதாரமாகக் கொண்டு பல பொதுப்பணிகளும் நிறைவேற்றப்பட்டு வருகின்றன. 1950 ஆம் ஆண்டு அமைக்கப்பட்ட கருணைக்கழகம் என்ற அமைப்பு, கோயிலுக்கு வடக்கிலே வாசிகசாலையொன்றை நடத்தி வந்துள்ளது. 1951 ஆம் ஆண்டு “நாச்சிமார்கோயிலடி” என்ற உபதபாற்கந்தோர் ஒன்று திரு.வேலாயுதம் இராசையா என்பவரால் ஆரம்பிக்கப்பட்டு அப்போதைய எம்.பி. திரு. சிற்றம்பலம் அவர்களால் திறந்து வைக்கப்பட்டதும் குறிப்பிடத்தக்கது. 1958 ஆம் ஆண்டிலே அமைக்கப்பட்ட வண்ணை கந்தர்வகானசபா, இசைக்கலையை முன்னேற்றும் நோக்குடன், வகுப்புக்களை நடத்தி சங்கீத ஆர்வத்தை மக்களிடையே ஊக்குவித்தது. வண்ணை கலைவாணர் நாடகமன்றம் என்ற அமைப்பு, நாடகத்துறையிலே பல சேவைகளைப் புரிந்தது. 

1960 ஆம் ஆண்டளவில் உருவாகிய வண்ணை ஸ்ரீ காமாக்ஷி அம்பாள் கூட்டுப்பிரார்த்தனை சபை, வெள்ளிக்கிழமை தோறும் பிள்ளைகள் திருமுறைகளைக் கற்க ஏற்பாடு செய்தது. இவற்றோடு திருக்குறள் வகுப்பு, சமய வகுப்புகளையும் நடத்தி இளந்தலைமுறையினரின் சமய ஊக்கத்திற்கு ஆதாரமாயிருந்தது. 1969 ஆம் ஆண்டிலிருந்து “ஸ்ரீ காமாட்சி சனசமூக நிலையம்” இயங்கி வருகிறது. 1986 ஆம் ஆண்டிலே அன்னதானசபை உருவாக்கப்பட்டது. திருவிழாக்காலங்களிலும், ஆலய விசேட தினங்களிலும் அன்னதானம், குளிர்த்தி ஆகியவற்றைச் செய்து வருகிறது. 1989 ஆம் ஆண்டிலே தோன்றிய ஆலயத் தொண்டர்சபை, ஆலயத் தொண்டுகளைச் செய்ய உதவி வருகின்றது. 2000 ஆம் ஆண்டிலிருந்து “ஸ்ரீ காமாக்ஷி முன்பள்ளி” இயங்கி வருகிறது.

இவ்வாலயத்தில் 1887, 1926, 1967, 2006 ஆகிய ஆண்டுகளில் மகாகும்பாபிஷேகங்கள் நடைபெற்றிருக்கின்றன. 2005 ஆம் ஆண்டு பாலஸ்தாபனம் செய்யப்பட்டு கோயில் புனருத்தாரணம் செய்யும் பொழுது ஆலய சுற்றுப்புற வெளிச்சுவர்கள் யாவும் உயர்த்தப்பட்டு அழகான வேலைப்பாடுடனான சுவர்கள் அமைக்கப்பட்டன. தெற்குப்புற வாசலில் சிறிய கோபுரம் அமைக்கப்பட்டு அம்பிகையின் உருவம் பெரிதாக உருவமைத்து அழகுபடுத்தப்பட்டது. வசந்த மண்டபத்தின் நேராக தெற்குப்புறம் புதிதாக வாசல் அமைக்கப்பட்டு அதன் மேற்புறம் காமாட்சி லிங்கவழிபாடு செய்யும் காட்சி அழகுற அமைக்கப்பட்டுள்ளது. அத்துடன் மேற்குப்புறமாகவும் ஒரு புதிய வாசல் அமைக்கப்பட்டுள்ளது. ஆலயத்தின் உட்புறத்தில் மகாவிஷ்ணுவிற்கும், மகாலட்சுமிக்கும், விஸ்வப்பிரம்மபரசிவத்திற்கும் புதிய கோயில்கள் விதிமுறைப்படி அமைக்கப்பட்டது.

2006 ஆம் ஆண்டு கும்பாபிஷேகத்தை முன்னிட்டு கொடித்தம்பமும் புதிதாக பித்தளையினால் செய்யப்பட்டு அழகூட்டப்பட்டது. விஸ்வப்பிரம்மா கோயிலுக்கு பஞ்சலோகத்தினால் செய்யப்பட்ட விஸ்வப்பிரம்மபரசிவமும், பஞ்சப்ரஹ்ம ரிஷிகளான மனு, மய, துவஷ்டா, சில்பி மற்றும் விஸ்வக்ஞ ரிஷிகளும் புதிதாக பிரதிஷ்டை செய்யப்பட்டுள்ளனர். வைரவர் கோயில் முன்பு இருந்த இடத்திலிருந்து அகற்றப்பட்டு புதிதாக கோயில் கட்டப்பட்டு பிரதிஷ்டை செய்யப்பட்டது. 2006 ஆம் ஆண்டில் வசந்த மண்டபத்திற்கு மேற்புறம் விமானம் அமைக்கப்பட்டு அதில் இராவணன் கைலாசமலையைத் தாங்கும் காட்சியும், பிள்ளையார், முருகன் போன்ற சிலைகள் அமைக்கப்பட்டு தங்கமுலாம் பூசப்பட்ட கலசங்கள் ஐந்து அமைக்கப்பட்டு அழகுறக் காட்சி அளிக்கின்றது. கேணி மடமும் புனரமைக்கப்பட்டு அழகு படுத்தப்பட்டுள்ளது. மாரியம்மன் கோயிலில் இருந்த கருங்கல் விக்கிர உருவத்தில் சிதைவு ஏற்பட்டமையால் புதிய கருங்கல் விக்கிரகம் இந்தியாவில் இருந்து கொண்டுவரப்பட்டு பிரதிஷ்டை செய்யப்பட்டுள்ளது. மாரியம்மன் கோயில் முன் அழகான சிங்கம் கருங்கல்லினால் செய்யப்பட்டு பிரதிஷ்டை செய்யப்பட்டுள்ளது. கோயிலின் முன்புறம் மாரியம்மன் சிலையும் இருபுறமும் சிங்கம் இருக்கும் காட்சியும் மிக அருமையானது.



[[பகுப்பு:இலங்கையில் உள்ள அம்மன் கோயில்கள்]]
[[பகுப்பு:வண்ணார்பண்ணையில் உள்ள கோயில்கள்]]

</doc>
<doc id="187662" url="https://ta.wikipedia.org/wiki?curid=187662" title="அன்னிமங்கலம்">
அன்னிமங்கலம்

அன்னிமங்கலம் (Annimangalam) இது இந்தியாவின் தமிழ்நாடு மாநிலத்தில் அமைந்துள்ள அரியலூர் மாவட்டம், அரியலூர் வட்டம், திருமன்னார் ஊராட்சி ஒன்றியத்தில் இருக்கும் ஒரு ஊர் ஆகும்.


</doc>
<doc id="187671" url="https://ta.wikipedia.org/wiki?curid=187671" title="பன்னாட்டுப் பழமொழிகள் (நூல்)">
பன்னாட்டுப் பழமொழிகள் (நூல்)

பன்னாடுப் பழமொழிகள் எனும் நூல் தேன்மொழி அவர்களால் தொகுக்கப்பட்டதாகும். இந்நூலில் எழுபத்து நான்கு நாடுகளின் பழமொழிகள் தொகுக்கப்பட்டுள்ளன. இந்நூலை எழில் பப்ளிகேசன்ஸ் வெளியிட்டுள்ளது.


</doc>
<doc id="187679" url="https://ta.wikipedia.org/wiki?curid=187679" title="இராஜேந்திர பிரசாத் (நூல்)">
இராஜேந்திர பிரசாத் (நூல்)

இராஜேந்திர பிரசாத் எனும் நூலை இரா இராஜேந்திரன் எழுதியுள்ளார். இதில் இராஜேந்திர பிரசாத்தின் வாழ்க்கை வரலாறு விவரிக்கப்பட்டுள்ளது. இந்நூலை திருமகள் நிலையம் வெளியிட்டுள்ளது.



</doc>
<doc id="187681" url="https://ta.wikipedia.org/wiki?curid=187681" title="சிகாகோ சொற்பொழிவுகள் (நூல்)">
சிகாகோ சொற்பொழிவுகள் (நூல்)

சிகாகோ சொற்பொழிவுகள் எனும் நூல் சுவாமி விவேகானந்தர் அவர்கள் சர்வ சமய மாநாடு சிகாகோ நகரில் நடைபெற்ற பொழுது அங்கு சொற்பொழிவாற்றியதன் தொகுப்பாகும். இந்நூலை நூற்றாண்டு விழாப் பதிப்பாக ராமகிருஷ்ண மடம் வெளியிட்டுள்ளது.



</doc>
<doc id="187682" url="https://ta.wikipedia.org/wiki?curid=187682" title="மத்திய தோல் ஆராய்ச்சி நிறுவனம்">
மத்திய தோல் ஆராய்ச்சி நிறுவனம்

மத்திய தோல் ஆராய்ச்சி நிறுவனம் (Central Leather Research Institute, CLRI0 என்பது இந்திய அரசினால் தோல் ஆராய்ச்சிக்காக நிறுவப்பட்டது. உலகளவில் தோல் ஆராய்ச்சி தொடர்பான அதிக உரிமங்களையும் ஆய்வுத்தாள்களையும் கொண்டுள்ளது. அறிவியல் மற்றும் தொழில் ஆய்வுக் குழுவின் கீழ் 1948 ஆம் ஆண்டு, 24 ஏப்பிரல் அன்று நிறுவப்பட்டது. 

தோல் தொழிற்சாலையின் வளர்ச்சியே இதன் முதன்மை நோக்கு. புதுமையான தோல் பதனிடும் தொழில் முறைகள் தொடர்பான ஆய்வுகளை மேற்கொள்கிறது. தோல் பதனிடுதல் தொடர்பான பயிற்சிகளும் தொழினுட்ப உதவிகளும் இங்கு வழங்கப்படுகின்றன.

இந்நிறுவனம் வேதியியல், உயிரியல், பொறியியல், தகவல் தொழினுட்பவியல் போன்ற பிரிவுகளையும் கொண்டுள்ளது. தலைமையகம் சென்னையிலும், மண்டல ஆய்வகங்கள் அகமதாபாத், ஜலந்தர், கான்பூர், கொல்கத்தாவிலும் உள்ளன. 


</doc>
<doc id="187683" url="https://ta.wikipedia.org/wiki?curid=187683" title="வந்தே மாதரம் (நூல்)">
வந்தே மாதரம் (நூல்)

வந்தே மாதரம் எனும் நூல் பி வி கிரி அவர்களால் எழுதப்பட்டதாகும். இந்நூலுக்கு ம பொ சிவஞானம் அவர்கள் அணிந்துரை எழுதியுள்ளார். இந்நூலில் பங்கிம் சந்திர சட்டர்ஜி அவர்களின் ஆனந்தமடம் நாவலில் வந்த கடவுள் வாழ்த்துப் பாடலான வந்தே மாதரம் என்ற சொல் எவ்வாறு இந்தியாவின் சுதந்திரத்திற்கு பெரும் பங்கு வகித்தது என்பதை விவரித்துள்ளார் ஆசிரியர்.



</doc>
<doc id="187684" url="https://ta.wikipedia.org/wiki?curid=187684" title="ஆனந்த மடம் (புதினம்)">
ஆனந்த மடம் (புதினம்)

ஆனந்த மடம் (Anandamath ( முதல் ஆங்கில வெளியீட்டின் தலைப்பு-"The Abbey of Bliss") என்பது வங்காள எழுத்தாளர் பக்கிம் சந்திர சட்டர்ஜி அவர்களால் எழுதப்பட்ட வங்காள மொழிப் புதினமாகும் இது 1882 ஆம் ஆண்டு வெளியிடப்பட்டது. 18 ஆம் நூற்றாண்டில் நடந்த சன்னியாசிகளின் புரட்சி என்ற சம்பவத்தை அடிப்படையாகக் கொண்டு எழுதப்பட்ட நூலாகும். இந்நூல் இந்திய மற்றும் வங்காள இலக்கியத்தில் ஒரு குறிப்பிடத்தக்க புதினமாகும். இந்நூல் பிரித்தானிய அரசுக்கு எதிராக போராடும் இந்திய விடுதலைப் போரைக் குறிப்பதாகக் கருதி. பிரித்தானிய அரசு இந்நூலைத் தடை செய்தது. பின்னர் இந்திய விடுதலைக்குப் பின் தடை விலக்கிக்கொள்ளப்பட்டது. இந்நாவலை சட்டர்ஜி வங்க தர்சன் எனும் நாளேட்டில் எழுதினார். இதன் முதல் அத்தியாயத்தில் கடவுளை வாழ்த்தும் பாடலாக வெளிவந்த வந்தே மாதரம் எனும் பாடல் பிற்காலத்தில் இந்திய விடுதலை இயக்கத்திற்கு பெரிதும் பங்காற்றியது. இப்பாடல் இந்தியாவின் தேசியப் பாடலாக அங்கீகரிக்கப்பட்டது. 

1771 இல் ஏற்பட்ட வங்காளப் பஞ்சத்தைத் அடிப்படையாகக் கொண்டு தொடங்குகிறது. மகேந்திரன்-கல்யாணி என்ற தம்பதியர் பித்தானிய ஆட்சியின் போது ஏற்பட்ட பஞ்சத்தின் காரணமாக 'பச்சிங்கா' என்ற தங்கள் சொந்த கிராமத்தில் உணவும் நீருமின்றி தவிக்கின்றனர். எனவே அவர்கள் கிராமத்தை விட்டு பிழைப்பைத் தேடி அருகிலுள்ள நகரத்திற்குச் செல்கின்றனர். செல்லும் வழியில் கல்யானியும் மகேந்திரனும் பிரிந்து விடுகின்றனர். மனிதர்களைத் தின்னும் காட்டுவாசிகளிடமிருந்து தப்பிப்பதற்காக கல்யாணி தனது கைக்குழந்தையுடன் காட்டிற்குள் ஓடுகிறாள். நீண்ட தூரம் ஓடிய அவள் கங்கைக்கரையில் சுயநினைவிழந்து வீழ்ந்து விடுகிறாள். அவளை மீட்ட இந்துத் துறவியான சத்யானந்தர் என்பவர் அவளையும் அவளது குழந்தையையும் பராமரிக்கிறார். அவளை அவளது கணவனுடன் சேர்க்க முயற்சிகளை மேற்கொள்கிறார்.

இச்சமயத்தில் கல்யாணியைப் பிரிந்த மகேந்திரன் ஒரு துறவிகள் கூட்டத்துடன் இணைந்து தாய் நாட்டிற்காகத் தொண்டாற்றுகிறான். இதையறிந்த கல்யாணி தாய் நாட்டிற்காக உழைக்கும் தனது கணவனுக்கு இடையூறாக தான் இருக்கக்கூடாது என எண்ணி தற்கொலைக்கு முயல்கிறாள். இச்சமயத்தில் கல்யாணிக்கு உதவ நினைக்கும் துறவி சத்யானந்தர் துறவிகளுடன் இணைந்து அரசுக்கு எதிராகச் செயல்படுவதாகக் கருதி பிரித்தானிய அரசால் கைது செய்யப்படுகிறார். அதே நேரத்தில் துறவிகளுக்குரிய உடையேதும் அணியாத மற்றொரு துறவியான பவானந்தரிடம் கல்யாணியையும் குழந்தையையும் சத்யானந்தர் ஒப்படைக்கிறார். அவர் பாடிய பாடலால் கல்யாணியின் உள்ளத்தைக் கவர்கிறது. எனவே அவள் தன் குழந்தையுடன் மற்ற துறவிகளும் மறைந்து வாழும் பவானந்தரது உறைவிடத்திற்குச் செல்கிறார். அங்கு ஏற்கனவே துறவிகளால் புகலிடம் அளிக்கப்பட்ட தனது கணவர் மகேந்திரனைக் கண்டு இணைகிறாள். அம்மடத்தின் தலைவரான பவானந்தர் மகேந்திரனுக்கு பாரதா மாதா ஜகதாத்ரி, காளி, துர்கா என்ற மூன்றுவடிவில் காட்சி தருவதாகக் கூறி அந்தச் சிலைகளைக் காட்டுகிறார். இதனால் மகேந்திரன் தீவர பாரத மாதாவின் பக்தனாகிறான். 

இவ்வாறு தொடங்கும் சந்நியாசிகளின் புரட்சி நாளுக்கு நாள் தீவிரமடைகிறது. அவர்கள் செங்கல்லாலான ஒரு கோட்டையைக் கட்டி அதனைத் தலைமையிடமாகக் கொள்கின்றனர். பிரித்தானிய அரசு பெரும் படை பலத்துடன் இக்கோட்டையைத் தகர்க்க முயலுகிறது. ஆனால் ஆயுத வலிமையையும் படைப்பயிற்சியையும் குறைவாகக் கொண்ட துறவிகள் பிரித்தானிய ஆயுதங்களுக்கெதிராகப் போராட இயலாமல் திணறுகின்றனர். பிரித்தானியப் படை கலகக்காரர்களைச் சுட்டு வீழ்த்துகிறது. அவர்கள் போராடிய ஆற்றுப் பாலம் முழுவதும் அவர்களுடைய செத்த உடல்கள் நிறைகின்றன. ஆயினும் ஒரு சிலர் பிரித்தானிய பீரங்கிகளை அவர்களுக்கெதிராகத் திருப்பி பிரித்தானியர்களைக் கொல்கின்றனர். பிரித்தானியப் படை வீழ்ச்சியடைகிறது. முதல் முதலாக புரட்சிக்காரர்கள் தங்களது போர்க்களத்தில் வெற்றிபெறுகின்றனர். மகேந்திரனும் கல்யாணியும் திரும்பவும் வீட்டைக் கட்டுகின்றனர். தொடர்ந்து அவர்கள் புரட்சியாளர்களுக்கு உதவுகின்றனர். எனக் கதை முடிகிறது.

ஆனந்த மடம் நூல் 1770 இல் ஏற்பட்ட வங்காளப் பஞ்சம் மற்றும் வெற்றியடையாத 'சன்னியாசிக் கலகம்' ஆகியவற்றைப் பின்னணியாகக் கொண்டது. பங்கிம் சந்திரர் பிரித்தானியர் இல்லாத இந்தியாவைக் கனவு கண்டார். அந்தக் கனவில் படைபலம் கொண்ட பிரித்தானியரை படைப்பயிற்சியற்ற துறவிகள் எதிர்த்து வெற்றியடைவதாகக் கண்டார். இந்தப் புதினம் பிரித்தானிய ஆட்சியை எதிர்க்கும் இந்திய சுதந்திரத்திற்கான போராட்டத்தில் காதல உணர்வுகளைத் , தேசப்பற்றினை எழுச்சி பெற செய்வதற்கான ஒரு முக்கியமான குரலாக ஒலித்தது. 

இப்புதினம் இஸ்லாமியர்களை எதிரியாகச் சித்தரித்தாலும், இப்புதினம் எழுந்த காலகட்டத்தில் வங்காளத்தை பிரித்தானியர் ஏற்கனவே ஆளத்தொடங்கியிருந்தனர். பங்கிமின் துல்லியமற்ற அரசியல் கண்ணோட்டத்தின் மூலம் அவரது அரசியல் ஆர்வம், இந்து தேசியவாதஅரசியல், வங்காளத்தின் அன்றைய தார்மீக மற்றும் கலாச்சாரச் சூழ்நிலை ஆகியவற்றை இப்புதினத்தின் வழி அறியலாம். அஹமது சோஃபா என்பவர் சன்னியாசிக் கலகத்தில் இசுலாமியர்கள் ஆற்றிய பங்கினையும், குறிப்பாக மஜ்னு ஷா என்பவரின் பங்களிப்பையும் குறிப்பிடாததைக் கண்டிக்கிறார்..

இந்தப் புதினம் 1952 இல் ஆனந்த் மத் என்ற பெயரில் திரைப்படமாக்கப்பட்டது. இதனை இயக்கியவர் ஹேமன் குப்தா. இதில் பரத் பூஷன், பிரதீப் குமார், கீதா பாலி ஆகியோர் நடித்துள்ளனர். ஹேமந்த் குமார் என்பவர் இத்திரைப்படத்திற்காக இசையமைத்துள்ளார். இப்படத்தில் தான் வந்தே மாதரம் என்ற புகழ் பெற்ற பாடல் இடம்பெற்றுள்ளது.

வந்தே மாதரம் (நூல்) பி வி கிரி, வள்ளி புத்தக நிலையம்



</doc>
<doc id="187685" url="https://ta.wikipedia.org/wiki?curid=187685" title="வி. எச். எஸ் மருத்துவமனை">
வி. எச். எஸ் மருத்துவமனை

வி. எச். எஸ் மருத்துவமனை (Voluntary Health service, V.H.S) என்பது தமிழகத்தின் சென்னையில், தரமணியை ஒட்டியுள்ள ராசீவ் காந்தி சாலையில் அமைந்துள்ளது. 
இதற்கு அண்மையில் ரோஜா முத்தையா ஆராய்ச்சி நூலகம், டைடல் பார்க் ஆகியன அமைந்துள்ளன. அருகில் உள்ள ரயில் நிலையம் இந்திரா நகர் ரயில் நிலையம் ஆகும்.

இதை, 1958 ஆம் ஆண்டில், மருத்துவர் கே. எஸ். சஞ்சீவி என்பவர் நிறுவினார். இதில் பொது அறுவை சிகிச்சை, நரம்பியல், நீரிழவு சிகிச்சை, மகப்பேறு ஆகிய பிரிவுகள் உள்ளன.



</doc>
<doc id="187689" url="https://ta.wikipedia.org/wiki?curid=187689" title="எக்செல் பன்னாட்டுப் பள்ளி">
எக்செல் பன்னாட்டுப் பள்ளி

எக்செல் பன்னாட்டுப் பள்ளி (en:Excel Global School) என்பது தமிழ்நாட்டில் கன்னியாகுமரி மாவட்டத்தில் இருக்கும் ஒரு பன்னாட்டுத் தரத்திலான பள்ளியாகும்.கன்னியாகுமரி மாவட்டத்திலுள்ள திருவட்டாறு எனும் ஊரின் மேற்குப் பகுதியில் ஒரு கிலோ மீட்டர் தொலைவில், 8 ஏக்கர் பரப்பளவில் அமைந்துள்ள இந்தப் பள்ளி இங்கிலாந்திலுள்ள பிரிஸ்டிசியஸ் கேம்பிரிட்ஜ் பல்கலைக்கழகத்தில் இணைப்பு பெற்றுள்ளது. இந்தப் பள்ளி சூலை, 2009 முதல் அந்தப் பல்கலைக்கழகப் பாடத்திட்டத்தின் கீழ் செயல்பட்டு வருகிறது. 



</doc>
<doc id="187692" url="https://ta.wikipedia.org/wiki?curid=187692" title="எக்செல் மேல்நிலைப் பள்ளி">
எக்செல் மேல்நிலைப் பள்ளி

எக்செல் மேல்நிலைப் பள்ளி (en:Excel Higher Secondary School) என்பது தமிழ்நாட்டில் கன்னியாகுமரி மாவட்டத்தில் இருக்கும் ஒரு மேல்நிலைப் பள்ளியாகும்.கன்னியாகுமரி மாவட்டத்திலுள்ள திருவட்டாறு எனும் ஊரின் மேற்குப் பகுதியில் ஒரு கிலோ மீட்டர் தொலைவில் அமைந்துள்ள இந்தப் பள்ளி தமிழ்நாடு அரசின் பள்ளிக்கல்வித் துறையின் அனுமதி பெற்று செயல்பட்டு வருகிறது. 



</doc>
<doc id="187693" url="https://ta.wikipedia.org/wiki?curid=187693" title="இனிய தாம்பத்தியம் (நூல்)">
இனிய தாம்பத்தியம் (நூல்)

இனிய தாம்பத்தியம் எனும் நூல் மருத்துவர் டி காமராஜ் அவர்களால் எழுதப்பட்டதாகும்.இந்நூலை நியூ ஹோரைசான் மீடியா வெளியிட்டுள்ளது.



</doc>
<doc id="187694" url="https://ta.wikipedia.org/wiki?curid=187694" title="சீசர் ரகசிய எழுத்துகள்">
சீசர் ரகசிய எழுத்துகள்

செய்தியை பெற வேண்டியவர் மட்டுமே அறியும்பொருட்டு நுட்பங்களைக் கொண்டு செய்தியை மாற்றி அனுப்புதலே கிரிப்டோகிராபி. பண்டைய காலத்தில், ஜூலியஸ் சீசர் பயன்படுத்திய நுட்பமே அவர் பெயரால் வழங்கலாயிற்று. இதில், ஒவ்வொரு ஆங்கில எழுத்தையும் மற்றோர் எழுத்தாக மாற்ற வேண்டும். மாற்றுவதற்கு ஒரு எண்ணை உதவிக்குக் கொள்ளலாம். அந்த எண்ணை எழுத்தின் அகரவரிசை எண்ணுடன் கூட்டி வரும் எண்ணை எழுதவும். இந்த ரகசிய எண் அனுப்பியவருக்கும், பெறுபவருக்கும் மட்டுமே தெரிந்திருக்க வேண்டும். செய்வதற்கு எளிமையான இம்முறையில், பாதுகாப்பு கேள்விக்குட்பட்டது. 1 முதல் 25 வரை ஏதேனும் ஒரு எண்ணை அனுப்பியவர் செய்தியுடன் கூட்டினால், வெறும் 26 சோதனைகளில் செய்தியைக் கண்டறியலாம்.


</doc>
<doc id="187695" url="https://ta.wikipedia.org/wiki?curid=187695" title="அறிஞர் அண்ணா (நூல்)">
அறிஞர் அண்ணா (நூல்)

அறிஞர் அண்ணா எனும் நூல் கே என் இராமச்சந்தரன் என்பவரால் எழுதப்பட்டதாகும். இந்நூல் மூவேந்தர் அச்சகத்தால் வெளியிடப்பட்டுள்ளது.

இந்நூலில் திமுக தலைவரும், முன்நாள் தமிழக முதல்வருமான அண்ணாவின் வாழ்க்கை வரலாற்றினை ஆசிரியர் விவரித்துள்ளார்.



</doc>
<doc id="187698" url="https://ta.wikipedia.org/wiki?curid=187698" title="மையவிசை">
மையவிசை

மையவிசை (Central force ) ,வட்டவடிவமான ஒருபதையில் சீராக சுழன்று கொண்டிருக்கும் ஒருபொருளின் வேகம் மாறாதிருந்த போதிலும் அப்பொருளின் திசைத் தொடர்ச்சியாக மாறிக்கொண்டே இருக்கிறது.நியூட்டனின் முதல் விதிப்படி அப்பொருளின் மீது ஒரு விசை செயல்பட்டால் அன்றி இது நிகழாது.அந்தப் பொருளுக்கு வட்டப்பாதையில் இயக்கத்தைக் கொடுக்கிற விசை,மையத்தை நோக்கியேசெயல்படுகிறது. இவ்விசை மையவிசை எனப்படும்.

மையம் விட்டோடு விசை(Centrifugal force ) மையவிசைச் செயல்படுவதால் ஒருபொருள் வட்டப்பாதையில் இயங்குகிறது. இதற்கு முக்கிய காரணம் மையம் நாடு விசையே ஆகும். ஆனால் நியூட்டனின் மூன்றாவது விதிப்படி ஒவ்வொரு விசைக்கும் ஓர் எதிர் விசை எப்போதுமிருக்கும். எனவே மையம் நாடுவிசைக்கு எதிரானதும் சமமானதுமான ஒரு விசை உள்ளளது.இவ்வசையே மையம் விட்டோடு விசை எனப்படுகிறது. இவ்விரு விசைகளும்

mv/r என்பதற்குச் சமமாகும். இங்கு 

m என்பது பொருளின் நிறையினையும் 

v என்பது பொருளின் திசைவேகத்தினையும் 

r என்பது வட்டப்பாதையின் ஆரத்தினையும் குறிக்கிறது.

மையம் நாடு விசை (Centripetal force ) ஒரு வட்டத்தின் திசையில் ஆரத்தின் திசையில் செயல்படும் எல்லா விசைகளும் மையவிசைகள் எனப்படும். மையவிசைகளில் சில எப்போதும் மையத்தை நோக்கியே செயல்படுகின்றன.இத்தகைய விசைகள் மையம் நாடு விசைகள் எனப்படுகின்றன.


</doc>
<doc id="187699" url="https://ta.wikipedia.org/wiki?curid=187699" title="பகத் சிங் (நூல்)">
பகத் சிங் (நூல்)

பகத் சிங் எனும் நூல் சரஸ்வதி ராமநாத் அவர்களால் எழுதப்பட்டதாகும். இந்நூலில் இந்திய சுகந்திர போராட்ட வீரர் பகத் சிங்கின் வாழ்ககை வரலாற்றினை ஆசிரியர் விவரித்துள்ளார். இந்நூல் எட்டு அத்தியாயங்களாக பிரிக்கப்பட்டுள்ளது.

கற்பக நிலையம் தனது புரட்சி வீரர் வரிசை புத்தங்களில் ஒன்றாக இந்நூலை வெளியிட்டுள்ளது.


</doc>
<doc id="187700" url="https://ta.wikipedia.org/wiki?curid=187700" title="கடல் வீரன் நெல்சன் (நூல்)">
கடல் வீரன் நெல்சன் (நூல்)

கடல் வீரன் நெல்சன் எனும் நூல் அரசு மணிமேகலையால் எழுதப்பட்டதாகும். இந்நூல் மகாசக்தி பதிப்பகம் வெளியிட்டுள்ளது.



</doc>
<doc id="187701" url="https://ta.wikipedia.org/wiki?curid=187701" title="செயல் வீரர் (நூல்)">
செயல் வீரர் (நூல்)

செயல் வீரர் எனும் நூல் ஆர் வேதவல்லி அவர்களால் எழுதப்பட்டதாகும். இந்நூலில் இராசாராம் மோகன்ராய் கிபி 1774ல் பிறந்தது முதல் கிபி 1833 வரையான வாழ்வினை விவரிக்கும் வகையில் ஆசிரியர் எழுதியுள்ளார்.


</doc>
<doc id="187702" url="https://ta.wikipedia.org/wiki?curid=187702" title="சர்தார் படேல் (நூல்)">
சர்தார் படேல் (நூல்)

சர்தார் படேல் எனும் நூல் இரா இராசேந்திரன் என்பவரால் எழுதப்பட்டதாகும். இந்நூலில் இந்தியாவின் இரும்பு மனிதர் என்று அழைக்க்கப்பட்ட சர்தார் படேலின் வாழ்க்கையை ஆசிரியர் விவரித்துள்ளார்,



</doc>
<doc id="187703" url="https://ta.wikipedia.org/wiki?curid=187703" title="ஓமாந்தூர் பெரிய கோவில் வரலாறு (நூல்)">
ஓமாந்தூர் பெரிய கோவில் வரலாறு (நூல்)

ஓமாந்தூர் பெரிய கோவில் வரலாறு எனும் நூல் ஜோதிடர் இ கணேசன் என்பவரால் எழுதப்பட்ட நூலாகும். இந்நூலில் ஓமாந்தூரில் அமைந்துள்ள ஏகாம்பரேசுவர் கோயில் எனும் பெரிய கோவிலின் வரலாறு, மாசி பெரியசாமி கோயிலின் வரலாறு, அன்னகாமாட்சியம்மன் கோயில் வரலாறு என பல கோயில்களின் வரலாறுகள் விவரிக்கப்பட்டுள்ளன. அத்துடன் மாசி பெரியசாமியின் உடுக்கையடிப்பாடல், துக்க நிவராண அஷ்டகம் ஆகியவையும் உள்ளன.


</doc>
<doc id="187705" url="https://ta.wikipedia.org/wiki?curid=187705" title="கலைவாணர் கண்ட ரஷ்யா (நூல்)">
கலைவாணர் கண்ட ரஷ்யா (நூல்)

கலைவாணர் கண்ட ரஷ்யா எனும் நூல் பொ ச சாமிநாதன், கி பரமசிவன் ஆகியோரால் எழுதப்பட்ட நூலாகும். இந்நூல் சென்னைக் கடற்கரையில் கலைவாணர் என்று அழைக்கப்படும் என் எஸ் கிருஷ்ணன் பேசிய மேடை பேச்சின் தொகுப்பாகும். சாமிநாதன் மற்றும் பரமசிவன் ஆகியோர் என் எஸ் கிருஷ்ணன் பேச்சினை தமிழ் சுருக்கெழுத்து முறையில் பதிவு செய்து பின் விரிவான நூலாக மாற்றியுள்ளார்கள்.

இந்நூலின் முன்னுரையில் தமிழ் தட்டச்சு மற்றும் தமிழ் சுருக்கெழுத்து முறையானது அவசியம் தேவையென கலைவாணர் வலியுறுத்துகிறார். 




</doc>
<doc id="187706" url="https://ta.wikipedia.org/wiki?curid=187706" title="சாய்வு விகிதம்">
சாய்வு விகிதம்

திசையண் நுண்கணிதத்தில், அளவன் புலத்தின் சாய்வு விகிதம் ("gradient") என்பது ஒரு திசையன் புலம் ஆகும். அத்திசையன் புலத்தின் திசை, எத்திசையில் அளவன் புலத்தின் அதிகரிப்பு பெரிதாய் இருக்கிறதோ அத்திசையாகும். அத்திசையன் புலத்தின் அளவு, அவ்வதிகரிப்பு விகிதம் ஆகும்.
அளவன் சார்பின் "f"("x", "x", "x", ..., "x") சாய்வு விகிதத்தை குறிக்க ∇"f" அல்லது formula_1 பயன்படுதப்படும், இங்கு ∇ டெல் இயக்கியாகும். 
முப்பரிமாணக் காட்டீசியன் ஆள்கூற்று முறைமையில், அளவன் புலம் சாய்வு விகிதம் (gradient) என்பது

இங்கு i, j, k அலகுத்திசையன்களாகும். எடுத்துக்காட்டாக
என்பது:


</doc>
<doc id="187708" url="https://ta.wikipedia.org/wiki?curid=187708" title="சுகதேவ் (எழுத்தாளர்)">
சுகதேவ் (எழுத்தாளர்)

சுகதேவ் என்பவர் ஒரு தமிழக எழுத்தாளர். தூத்துக்குடியைச் சொந்த ஊராகக் கொண்ட இவரது இயற்பெயர் ப. இளையபெருமாள். பொருளாதாரத்தில் முதுகலை மற்றும் ஆய்வியல் நிறைஞர் பட்டங்களைப் பெற்றிருக்கும் இவர் தினமணி நாளிதழில் 19 ஆண்டுகள் வரை பணியாற்றினார். கடைசி ஆறு ஆண்டுகள் தினமணி நாளிதழின் ஞாயிறு இணைப்பு இதழான தினமணிக் கதிர் வார இதழின் பொறுப்பாசிரியராகவும் பணியாற்றினார். தற்போது சென்னையிலுள்ள வெளிநாட்டுத் தூதரகம் ஒன்றில் பணிபுரிந்து வருகிறார்.



</doc>
<doc id="187710" url="https://ta.wikipedia.org/wiki?curid=187710" title="கலைச்சொல்">
கலைச்சொல்

கலைச்சொல் () என்பது, ஏதாவது ஒரு அறிவுத்துறையில் பயன்படக்கூடிய சிறப்புச் சொற்றொகுதியைக் குறிக்கும். ஒவ்வொரு துறைக்குள்ளும் ஒரு கலைச்சொல்லுக்கு ஒன்று அல்லது அதற்கு மேற்பட்ட குறிப்பான பொருள்கள் இருக்கக்கூடும். இவை பொது வழக்கில் உள்ள பொருள்களோடு ஒத்திருக்க வேண்டியது இல்லை. ஒரு குறிப்பிட்ட துறை குறிப்பிடத்தக்க காலம் பயிலப்பட்டு வரும்போது அத்துறையில் காணப்படும் இத்தைகைய சிறப்புச் சொற்கள் செறிவான பொருளை உணர்த்துவனவாக வளர்ச்சியடைகின்றன. இவ்வாறான சிறப்புச் சொற்றொகுதியின் பெறுமதி ஒவ்வொரு சொல்லிலும் ஒரு குறிப்பிட்ட அளவு தகவலைப் பொதித்து வைத்திருப்பதில் தங்கியுள்ளது. கலைச்சொல் என்பது சொற்சிக்கனத்தோடு, பொருளில் ஆழத்தையும், துல்லியத்தன்மையையும் பெறுவதற்கான ஒரு வழிமுறையும் ஆகும். இதனால், ஒரு துறைசார்ந்த வல்லுனர்கள் தங்களிடையே அத் துறைசார் விடயங்களைச் சுருக்கமாகவும், துல்லியமாகவும் பரிமாறிக் கொள்வதற்குக் கலைச்சொற்கள் பயனுள்ளவையாக அமைகின்றன.

வரைவிலக்கணங்களின் அடிப்படையில் கலைச்சொற்கள் பொதுச் சொற்களில் இருந்து பல வேறுபட்ட பண்புகளைக் கொண்டனவாக உள்ளன. குறிப்பாகக் கலைச்சொற்களின் பின்வரும் பண்புகள் அவற்றைப் பொதுச் சொற்களில் இருந்து வேறுபடுத்துகின்றன.

ஆனாலும், பயன்பாட்டில் இரண்டுக்கும் இடையே பொதுத் தன்மைகளும் இருக்கவே செய்கின்றன. சொற்கள் மொழியின் பொது வழக்கில் இல்லாவிட்டாலும் கூட, அம்மொழியின் இலக்கண வரம்புகளுக்குள்ளேயே பயன்படுகின்றன. இதனால், குறிப்பிட்ட ஒரு மொழியைப் பொறுத்தவரை கலைச்சொற்கள் பொதுச் சொற்களோடு பின்வரும் பொதுத் தன்மைகளைக் கொண்டுள்ளதைக் காணலாம்.

கலைச்சொற்கள் பெரும்பாலும் பொது வழக்கில் இருந்து வேறுபட்டுக் காணப்படுவதால் சாதாரண மக்களும், பிற துறைகளைச் சார்ந்தவர்களும் புரிந்து கொள்ள முடியாதவையாக உள்ளன. எனினும், எல்லாக் கலைச்சொற்களுமே பொதுவழக்கில் இல்லாதவை என்று கூறிவிடுவதற்கு இல்லை. கலைச்சொற்களாகக் கருதப்படும் பல சொற்கள் பொது வழக்கிலும் புரிந்துகொள்ளக்கூடியவையாக இருப்பதைக் காணலாம். இந்த அடிப்படையில் பார்க்கும்போது கலைச்சொற்களாகப் பயன்படும் சொற்களை மூன்று வகைகளுக்குள் அடக்கலாம்.

கலைச்சொற்களை உள்ளடக்கிய சிறப்பு மொழிவழக்குகள் மொழியின் ஒரு பகுதி என்ற அளவில், அது உணர்வு வெளிப்பாட்டுக்கும், தொடர்பாடலுக்குமான ஒரு ஊடகம் என்ற அடிப்படையையே பெரும்பாலான அணுகுமுறைகள் பொதுவாகக் கொண்டிருந்தன. பயனாளிகளின் நோக்கங்களையும் செயற்பாட்டுத் தேவைகளையும் பொறுத்து, அணுகுமுறைகளிடையே வேறுபாடுகள் காணப்பட்டன. தொடக்கத்தில் மூன்று விதமான அணுகுமுறைகள் கையாளப்பட்டன. இவை, 1) மொழியியல் அணுகுமுறை, 2) மொழிபெயர்ப்பு அணுகுமுறை, 3) திட்டமிடல் அணுகுமுறை என்பன. 

மொழியியல் அணுகுமுறையைப் பொறுத்தவரை மூன்று குழுக்களை முக்கியமாகக் கருதலாம். ஒரு குழுவினர் யூஜீன் வூசுட்டரின் "பொதுக் கலைச்சொல்லியல் கோட்பாட்டின்" அடிப்படையில் தமது அணுகு முறையை அமைத்துக்கொண்டவர்கள். இவர்கள் கருத்துருக்களே முதன்மையானவை என்றும் அவற்றுக்கான பெயரீடுகளே கலைச்சொற்கள் எனனவும் கொண்டனர். இக்குழுவினர், கலைச்சொற்களைப் பன்னாட்டு அளவில் தரப்படுத்துதலுக்கும் முக்கியத்துவம் அளித்தனர். இன்னொரு குழுவினர், கலைச்சொற்களை உள்ளடக்கிய சிறப்பு மொழிவழக்கைப், பொது மொழிவழக்கின் ஒரு பாணியாகவே கருதியதுடன், கலைச்சொற்களை, மொழியின் செயற்பாட்டு, தொழில்சார் பாணியின் அலகுகளாகக் கொண்டனர். மூன்றாவது குழுவினர், பன்மொழிச் சூழலைப் பின்னணியாகக் கொண்டு, கருத்துருக்களையும், கலைச்சொற்களையும் தரப்படுத்துவது தொடர்பில் தமது அணுகுமுறையை அமைத்துக்கொண்டனர்..

மொழிபெயர்ப்பு அணுகுமுறை மொழிபெயர்ப்புகளுக்கான வசதிகளை வழங்குவதை அடிப்படையாகக் கொண்டது. இந்த அணுகுமுறை, பன்மொழிக் கலைச்சொற்களை உருவாக்குவதற்கும் அவற்றுக்கான தரவுத்தளங்களை உருவாக்குவதற்கும் முக்கியத்துவம் வழங்குவது. பன்மொழி பேசும் சமூகங்களைக் கொண்ட பகுதிகளில், அரசாங்க நிர்வாகத் தேவைகளுக்கு இந்த அணுகுமுறை பெரிதும் பயன்படுகிறது. அதிகாரபூர்வக் கலைச்சொற்களை மொழிபெயர்ப்பாளர்கள் எல்லோரும் பயன்படுத்துவதைக் கலைச்சொல் தரவுத்தளம் உறுதிசெய்கிறது.

கலைச்சொற்கள் நீண்டகால வரலாறு கொண்டவை. எனினும், அக்காலங்களில் கலைச்சொற்கள் தொடர்பில் ஒருமைப்பாடு காணப்படவில்லை. அறிவியல், தொழிநுட்பம் மற்றும் புதிய அறிவுத் துறைகள் வேகமாக வளர்ச்சியடைந்து வந்தபோது, பன்னாட்டளவிலான தொடர்புகளுக்கும் அறிவுப் பரவலுக்கும் கலைச்சொற்களைத் தரப்படுத்தலின் முக்கியத்துவம் உணரப்பட்டது. 20 ஆம் நூற்றாண்டின் முற்பகுதியில் ஆசுத்திரிய நாட்டைச் சேர்ந்தவரும், கலைச்சொல்லியலின் தந்தை எனக் கருதப்படுபவருமான யூஜீன் வூசுட்டர் (Eugen Wüster) என்பவர் இது தொடர்பான ஆய்வுகளில் ஈடுபட்டார். 1931 ஆம் ஆண்டில் இவர் எழுதிய "தொழில்நுட்பக் கலைச் சொற்களைப் பன்னாட்டளவில் தரப்படுத்தல்" என்னும் செருமன் மொழி நூல், பன்னாட்டுத் தரப்படுத்தல் அமைப்பின் கீழ் கலைச்சொல் தரப்படுத்தலுக்கான பன்னாட்டுத் தொழில்நுட்பக் குழு ஒன்று உருவாகக் காரணமானது. இக்குழு 1967 ஆம் ஆண்டிலிருந்து 1973 ஆம் ஆண்டு காலப்பகுதியில் கலைச்சொற்களைத் தரப்படுத்தல் தொடர்பான ஏழு அடிப்படை ஆவணங்களை வெளியிட்டது. 

வூசுட்டரும் பிற ஆய்வாளர்களுடன் சேர்ந்து ஆய்வுகளை நிகழ்த்திக் "கலைச்சொல் பொதுக் கோட்பாட்டின் அடிப்படைகள்", "பன்னாட்டுக் கலைச்சொற்கள்" என்பன உள்ளிட்ட பல நூல்களை எழுதினார். இவற்றின் மூலம், கலைச்சொல்லாக்க வழிமுறைகள், கலைச்சொற்களைத் தெளிவுபடுத்தல், ஆவணப்படுத்தல், ஒலிபெயர்ப்பு போன்றவை தொடர்பான பல கருத்துக்களை வெளிப்படுத்தினார்.





</doc>
<doc id="187714" url="https://ta.wikipedia.org/wiki?curid=187714" title="பாலியல் இன்றைய ஆய்வுகள் கூறுவது என்ன? (நூல்)">
பாலியல் இன்றைய ஆய்வுகள் கூறுவது என்ன? (நூல்)

பாலியல் இன்றைய ஆய்வுகள் கூறுவது என்ன? எனும் நூல் முனைவர் பத்மஹரி என்பவரால் எழுதப்பட்டதாகும். இந்நூலில் உலகளவில் நடத்தப்பட்ட பாலியல் ஆய்வுகளில் இருந்து மிக முக்கியமான தகவல்களைத் தொகுத்து எழுதப்பட்ட நூலாகும். இந்நூலை பிளாக் ஹோல் மீடியா பப்ளிகேசன்ஸ் வெளியிட்டுள்ளது.


பாலியல்-இன்றைய ஆய்வுகள் கூறுவது என்ன? - பிளாக் ஹோல் மீடியா பதிப்பக தளம்


</doc>
<doc id="187715" url="https://ta.wikipedia.org/wiki?curid=187715" title="இலக்கிய வெளி (நூல்)">
இலக்கிய வெளி (நூல்)

இலக்கிய வெளி எனும் நூல் 200 பக்கங்களுடன் 1/8 டெம்மி அளவில் வெளியிடப்பட்டுள்ளது.

தூத்துக்குடியைச் சொந்த ஊராகக் கொண்ட சுகதேவ் (இயற்பெயர் ப. இளையபெருமாள்) பொருளாதாரத்தில் முதுகலை மற்றும் ஆய்வியல் நிறைஞர் பட்டங்களைப் பெற்றவர். தினமணி நாளிதழில் 19 ஆண்டுகள் வரை பணியாற்றினார். கடைசி ஆறு ஆண்டுகள் தினமணி நாளிதழின் ஞாயிறு இணைப்பு இதழான தினமணிக் கதிர் வார இதழின் பொறுப்பாசிரியராகவும் பணியாற்றினார். தற்போது சென்னையிலுள்ள வெளிநாட்டுத் தூதரகம் ஒன்றில் பணிபுரிந்து வருகிறார்.

நூலாசிரியர் தினமணிக் கதிர் இதழில் ஆறு ஆண்டுகளுக்கும் மேலாக எழுதி வந்த கட்டுரைகள் மற்றும் நேர்காணல்கள் போன்றவைகளில் இலக்கியம் தொடர்பான 22 கட்டுரை மற்றும் நேர்காணல்கள் இந்நூலில் இடம் பெற்றிருக்கின்றன. 


</doc>
<doc id="187718" url="https://ta.wikipedia.org/wiki?curid=187718" title="வேதியியல் ஆயுதம்">
வேதியியல் ஆயுதம்

வேதியியல் ஆயுதம் அல்லது இரசாயன ஆயுதம் ("chemical weapon" - CW) என்பது மனிதர்களை அழிக்க அல்லது தீங்கு விளைவிக்க வேதிப் பொறியியல் மூலம் உருவாக்கப்பட்ட ஆயுதம். இவ்வகை ஆயுதங்கள் பேரழிவு ஆயுதம் என வகைப்படுத்தப்பட்டு, உயிரியல் ஆயுதங்கள், அணு ஆயுதங்கள் மற்றும் கதிரியல் ஆயுதங்களில் இருந்து வேறுபட்டது. வேதியியல் ஆயுதங்கள் வாயு, திரவ, தின்ம வடிவங்களிலிருந்து பரவக்கூடியதும், திட்டமிடப்பட்ட இலக்கைவிட்டு விரைவாக தீங்கை ஏற்படுத்த வல்லது. நரம்பு வாயு, கண்ணீர் புகை என்பன தற்கால வேதியியல் ஆயுதங்களுக்கு உதாரணங்கள்.


</doc>
<doc id="187726" url="https://ta.wikipedia.org/wiki?curid=187726" title="கதிரியக்க ஆயுதம்">
கதிரியக்க ஆயுதம்

கதிரியக்க ஆயுதம் ("radiological weapon") என்பது கொல்ல அல்லது தகர்ப்பு விளைவை உண்டாக்க வடிவமைக்கப்பட்ட கதிரியக்க பொருளைப் பரப்பும் ஆயுதம் ஆகும். 

"அழுக்குக் குண்டு" என அறியப்பட்டது உண்மையில் அணு ஆயுதம் அற்ற, ஒரே மாதிரியான வெடிபொருட் துகளின் விளைவை ஏற்படுத்தாத ஒரு வகையாகும். இது கதிரியக்க பொருளைப் பரப்ப வெடிபொருட்களைப் பயன்படுத்துகின்றது. இது பொதுவாக அணு சக்தி உலை அல்லது கதிரியக்க மருத்துவக் கழிவுகளைப் பயன்படுத்துகின்றது. 

இதன் இன்னொரு வகையான "உப்பிட்ட குண்டு" சாதாரண அணு ஆயுதத்தைவிட பாரியளவு அணு வீச்சை வெளிப்படுத்த வடிவமைக்கப்பட்ட ஆயுதம்.


</doc>
<doc id="187731" url="https://ta.wikipedia.org/wiki?curid=187731" title="திருக்குறள் ஆய்வு நூல்கள்">
திருக்குறள் ஆய்வு நூல்கள்

திருக்குறள் ஆய்வு நூல்கள் என்பது திருவள்ளுவரால் இயற்றப்பட்டு, தமிழ்மறை என்னும் சிறப்புப் பெயரால் அறியப்படுகின்ற திருக்குறள் பற்றி அறிஞர்கள் ஆய்ந்து வெளியிட்டுள்ள நூல்களைக் குறிக்கும். 

திருக்குறளை ஆய்கின்ற நூல்களுள் முதலிடம் பெறுபவை உரை நூல்கள். இத்தகைய உரை நூல்களுள் 10ஆம் நூற்றாண்டிலிருந்தே எழுதப்பட்ட பழைய உரை நூல்களும் அதன் பின்னர் எழுந்த புதிய உரை நூல்களும் அடங்கும்.

திருக்குறளுக்கு எழுதப்பட்டுள்ள உரைகளின் வகைகளை முனைவர் கு. மோகன ராசு கீழ்வருமாறு வகைப்படுத்தியுள்ளார்:
மேற்கூறிய உரைவகைகள் தவிர திருக்குறளை ஆய்வுக் கண்ணோட்டத்தில் பார்க்கின்ற எண்ணிறந்த நூல்கள் குறிப்பாக 20-21ஆம் நூற்றாண்டுகளில் வெளியிடப்பட்டுள்ளன. அவற்றுள் சில:



</doc>
<doc id="187732" url="https://ta.wikipedia.org/wiki?curid=187732" title="திருக்குறள் அமைப்பும் முறையும் (நூல்)">
திருக்குறள் அமைப்பும் முறையும் (நூல்)

திருக்குறள் அமைப்பும் முறையும் என்னும் திருக்குறள் ஆய்வு நூலை மு. சண்முகம் பிள்ளை என்பவர் 1972இல் எழுதி வெளியிட்டார். 

சென்னைப் பல்கலைக்கழகத்தால் வெளியிடப்பட்ட இந்நூல் "திருக்குறள் ஆராய்ச்சி" வரிசையில் நான்காம் வெளியீடாகக் கொணரப்பட்டுள்ளது. மேலும் இந்நூல் "The Structure and Method of Tirukkural" என்னும் ஆங்கிலத் தலைப்பையும் கொண்டுள்ளது.

நூலின் உள்ளுறை கீழ்வருமாறு:
1. முப்பால்<br>
2. இயல் பாகுபாடு<br>
3. அதிகாரப் பகுப்பு முறை<br>
- அதிகாரப் பகுப்புச் செய்தவர் ஆசிரியரே<br>
- அதிகாரப் பெயர்கள்<br>
- அதிகாரப் பெயர் அடைவு<br>
- அதிகாரப் பெயர் வகை<br>
4. அதிகாரப் பெயர்விளக்கமும் வைப்புமுறையும்<br>
5. அதிகாரப் பொருளடைவு<br>
6. வள்ளுவர் வழங்கிய பா<br>
7. பாடல் தொகை வகை<br>
8. அதிகாரப் பாடல் அடைவு<br>
1. முன்னோர் மொழி போற்றுதல்<br>
2. உலகின் மேலிட்டு உரைத்தல்<br>
3. முரண்பாட்டால் விளக்கல்<br>
- உடன்பாடு - எதிர்மறை<br>
- கொள்ளத்தக்கன - தள்ளத்தக்கன<br>
- செய்வதும் - செய்யாமையும்<br>
4. விதிக்கும் முறை<br>
5. வினாவிப் பொருள் உணர்த்தல்<br>
6. எண்ணல் பொருள் வரையறை<br>
7. விளைவு கூறி அறிவுறுத்தல்<br>
8. ஒரு நீதிக்கு மற்றொரு நீதி<br>
9. இயைபுடைய பொருள்களை இணைத்து மொழிதல்<br>
10. வள்ளுவர் உரைக்கும் பொருளும் எடுத்துக்காட்டும்<br>
11. சொற்பொருள் ஒப்புமை<br>
- பொருட்குறிப்பு அகராதி


</doc>
<doc id="187758" url="https://ta.wikipedia.org/wiki?curid=187758" title="கதிரியக்க ஓரிடத்தான்">
கதிரியக்க ஓரிடத்தான்

கதிரியக்க அணுக்கரு "(Radionuclide)" என்பது எந்த ஓர் அணு மிகையளவு ஆற்றலைக் கொண்டு நிலைப்புத் தன்மை குறைவுக்கு காரணமாகிறதோ அந்த அணுவைக் குறிக்கிறது. கதிரியக்க ஒரிடத்தான், கதிரியக்க ஐசோடோப்பு, கதிரியக்கச் செயல்பாட்டு அணுக்கரு, கதிரியக்கச் செயல்பாட்டு ஓரிடத்தான், கதிரியக்க செயல்பாட்டு ஐசோடோப்பு என்ற பலபெயர்களால் இது அழைக்கப்படுகிறது. இந்த மிகையாற்றல் பின் வரும் மூன்று வழிகளில் எதாவது ஒன்றாக பயன்படுத்தப்படுகிறது. அணுக்கருவில் இருந்து காமா கதிராக இவ்வாற்றல் உமிழப்படலாம். ஆற்றலை அணுக்கருவிலுள்ள ஒர் எலக்ட்ரானுக்கு மாற்றி அதை ஒரு மாற்றும் எலக்ட்ரானாக வெளிவிடலாம் அல்லது அணுக்கருவிலிருந்து ஆல்பா அல்லது பீட்டா என்ற புதிய துகள்களை உருவாக்கி வெளியிடலாம். இச்செயல்முறையின் போது கதிரியக்க அணுக்கரு கதிரியக்கச் சிதைவு அடைகிறது . 

இந்த உமிழ்வுகள் அயனியாக்க கதிர்வீச்சாகக் கருதப்படுகின்றன. ஏனெனில் அவை மற்றொரு அணுவில் இருந்து எலக்ட்ரான் விடுவிக்கும் அளவுக்கு போதுமான சக்திவாய்ந்தவையாக உள்ளன. கதிரியக்கச் சிதைவு ஒரு நிலையான அணுக்கருவை உருவாக்கும் அல்லது சில நேரங்களில் புதிய நிலைப்புத்தன்மை அற்ற மற்றொரு அணுக்கருவை உற்பத்தி செய்யும், இப்புதிய அணுக்கரு மேலும் சிதைவுக்கு உட்படும். கதிரியக்கச் சிதைவு என்பது ஒற்றை அணுக்களின் மட்டத்தில் நிகழ்கின்ற ஒரு சீரற்ற செயல்முறையாகும்: ஒரு குறிப்பிட்ட அணு எப்போது சிதைவுறும் என்று கணிக்க முடியாது.
எனினும், ஒரு தனிமத்தின் திரட்டப்பட்ட தனித்தனி அணுக்களின் சிதைவு வீதம், அதனால் ஏற்படும் அத்திரட்டின் அரை ஆயுட்காலம் முதலியவற்றை அளந்தறியப்பட்ட சிதைவு மாறிலியைக் கொண்டு கணக்கிடலாம். ஒரு கதிரியக்கத் தனிமத்தின் அரை ஆயுட்காலம் என்பது அதில் உள்ள அணுக்களில் பாதியளவு சிதைவடைய ஆகும் காலமாகும். கதிரியக்கத் தனிமத்தில் ஆரம்பத்தில் உள்ள அனைத்து அணுக்களின் மொத்த ஆயுட்காலத்திற்கும் அதிலுள்ள மொத்த அணுக்களின் எண்ணிக்கைக்கும் உள்ள விகிதம் சராசரி ஆயுட்காலம் எனப்படும். சிதைவு மாறிலியைப் பயன்படுத்தி சராசரி ஆயுட்காலத்தைக் கணக்கிடலாம்.
கதிரியக்க அணுக்கருக்கள் இயற்கையாகத் தோன்றுகின்றன அல்லது செயற்கையாக அணுக்கரு உலைகளில், சைக்ளோட்ரான்களில், துகள் முடுக்கிகளில் அல்லது கதிரியக்க அணுக்கரு ஆக்கிகளில் செயற்கையாக தோற்றுவிக்கப்படுகின்றன. 60 நிமிடங்களுக்கு அதிகமான அரை ஆயுட்காலம் கொண்ட 760 கதிரியக்க அணுக்கருக்கள் அறியப்படுகின்றன. இவற்றில் 32 அணுக்கருக்கள் புவி தோன்றுவதற்கு முன்பிருந்தே பிரபஞ்சத்தில் இருந்திருக்கலாம் என்று கணிக்கப்பட்டுள்ளது. குறைந்தபட்சம் மேலும் 60 கதிரியக்க அணுக்கருக்களாவது இயற்கையில் கண்டறியக்கூடியதாக இருக்கின்றன. இவை ஆதிகால அணுக்கருக்களின் சேய் அணுக்கருக்களாகவோ அல்லது அண்ட கதிர்வீச்சால் பூமியில் இயற்கையான உற்பத்தி மூலம் தோன்றிய கதிரியக்க அணுக்கருக்களாகவோ உள்ளன. 2400 கதிரியக்க ஐசோடோப்புகளுக்கும் மேற்பட்டவை 60 நிமிடத்திற்கும் குறைவான அரை ஆயுட்காலத்தைக் கொண்டவையாக உள்ளன. இவற்றில் பெரும்பாலானவை செயற்கை முறையில் தயாரிக்கப்பட்டவையாகும். குறைந்த ஆயுட் காலத்தைக் கொண்டிருப்பவையாகவும் உள்ளன. 254 கதிரியக்க ஐசோடோப்புகள் மட்டுமே நிலைப்புத்தன்மை கொண்டவை என்பதை ஒப்பிட்டு அறிந்து கொள்ளலாம். 

அனைத்து வேதியியல் தனிமங்களும் கதிரியக்க ஐசோடோப்புகளைக் கொண்டுள்ளன. இலேசான தனிமமான ஐதரசன் உலோகம் கூட டிரிட்டியம் என்ற நன்கு அறியப்பட்ட கதிரியக்க ஐசோடோப்பைக் கொண்டுள்ளது. ஈயத்தைக் காட்டிலும் கனமான தனிமங்களும் டெக்னீசியம் மற்றும் புரொமெத்தியம் போன்ற தனிமங்களும் கதிரியக்க ஐசோடோப்பை மட்டுமே கொண்டுள்ளன.
காமா கதிர் அல்லது அதிக ஆற்றல் கொண்ட அணுக்கரு துகள் மனித உடலினுள் செல்லும்போது உயிரியல் அமைப்பின் மொத்த செயல்பாடும் பாதிப்பு உள்ளாகிறது. இது உடல்வழி அல்லது மரபு வழி பாதிப்பாக அமைகிறது. 
கதிரியக்கக் கதிர்வீச்சினால் உருவாகும் இயிரியல் விளைவுகள் மூன்று வகைகளாகப் பிரிக்கப்படுகின்றன. மீளக்கூடிய குறுகிய கால விளைவுகள், மீளமுடியாத நீண்ட கால விளைவுகள், மரபு வழி விளைவுகள் என்பன அவையாகும். மிகச் சிறிய அளவிலான கதிர் வீச்சுக்கு உட்படும்போது முடி உதிர்தல், தோல் பாதிப்புகள் போன்றவை ஏற்படும். அதிக கதிர்வீச்சுக்கு உட்படுவதால் இரத்தப் புற்று நோயும் உயிருக்கு ஆபத்தான நிலையும் கூட ஏற்படலாம். 

கதிர்வீச்சு ஏற்படுத்தும் மரபுவழிப் பாதிப்புகள் மிகவும் மோசமானவையாகும். கதிர்விச்சுகள் இனப்பெருக்க செல்களில் உள்ள மரபு அணுக்களைப் பாதிக்கும். இதனால் ஏற்படும் விளைவுகள் ஒரு சந்ததியில் இருந்து மற்றொரு சந்ததிக்கு கடத்தப்படுகின்றன.

கதிர் மருத்துவத்திற்கான கதிர் ஐசோடோப்புகள் என்பன கதிர் மருத்துவத்திலும் அணுக்கரு மருத்துவத்திலும் பயன்படுத்தப்படும் ஐசோடோப்புகளைக் குறிக்கும். 
அணுஉலைகளின் மற்றொரு முக்கிய பயன் அவைகள் மருத்துவம், தொழில்துறை, ஆய்வு, பயிர்தொழில் என பலதுறைகளிலும் அதிகம் பயன்படும் கதிர் ஐசோடோப்புகளைப் பெற உதவுதலாகும். கோபால்ட்-60, இருடியம்-192, தங்கம்-198, பாசுபரசு-32, தூலியம்-167, யுரோப்பியம்-154, -155 போன்றவை நியூட்ரான்களின் மோதலால் கிடைக்கின்றன. சீசியம்-137 போன்றவை சில எரிகோலில் (Fuel rods) துணைப்பொருட்களாகப் பெறப்படுகின்றன. 

மேலும் சில குறுகிய கால அரைவாழ்வுடைய கதிர் ஐசோடோப்புகளான கார்பன்-11, நைட்ரசன்-13, ஆக்சிசன்-15, ஃபுளூரின்-18 போன்றவை சைக்ளோட்டிரான் உதவியுடன் பெறப்படுகின்றன.

அணுஉலை அல்லது அணு அடுக்கு என்பன அணுக்கரு தொடர்வினையினைத் தொடங்கி, அதனைக் கட்டுப்பாட்டில் வைத்து, பொதுவாக மின் உற்பத்திக்கும் சில சமயங்களில் கப்பல்களை இயக்கவும் பயன்படும் காப்பான ஒரு அமைப்பாகும். இக்கருவியில் கருப்பிளவையின் போது தோன்றும் மிக அதிகமான வெப்பமானது நீர்ம அல்லது வளிம பொருட்களால் எடுத்துச் செல்லப்பட்டு, மின்னாக்கியின் சுழலியினை இயக்கப் பயன்படுகிறது. இதன் பயனாக மின்சாரம் பெறப்படுகிறது.


</doc>
<doc id="187780" url="https://ta.wikipedia.org/wiki?curid=187780" title="டேவிட் புரூஸ்டர்">
டேவிட் புரூஸ்டர்

சேர் டேவிட் புரூஸ்டர் ("Sir David Brewster", 11 டிசம்பர் 1781 – 10 பெப்ரவரி 1868) என்பவர் இசுக்கொட்லாந்தைச் சேர்ந்த இயற்பியலாளரும், கணிதவியலாலரும், வானியலாளரும், கண்டுபிடிப்பாளரும், எழுத்தாளரும் ஆவார். ஒளியியலில் இவரி பங்களிப்புகள் பெரிதும் போற்றப்படுகின்றன. குறிப்பாக பல்வண்ணக் காட்சிக் கருவியின் (kaleidoscope) கண்டுபிடிப்புக்காகவும், முப்பரிமாணக் காட்டிக்கான மேம்பாடு போன்றவை குறிப்பிடத்தக்கவையாகும்.




</doc>
<doc id="187786" url="https://ta.wikipedia.org/wiki?curid=187786" title="பெர்மாவின் தத்துவம்">
பெர்மாவின் தத்துவம்

ஒளியியலில், பெர்மாவின் தத்துவம் ("Fermat's principle" அல்லது "principle of least time") என்பது ஒளிக்கதிர் ஒன்று ஒரு புள்ளியில் இருந்து இன்னொரு புள்ளிக்கு செல்லும் போது ஒளியானது மிகக் குறைந்த நேரத்தில் செல்லும் பாதை வழியாகவே செல்லும் என்பதை விளக்கும் தத்துவம் ஆகும். இத்தத்துவம் சில வேளைகளில் ஒளிக்கதிரின் வரைவிலக்கணத்திற்கும் பயன்படுத்தப்படுகிறது. இந்தத் தத்துவம் பிற அலை இயக்கங்களுக்கும் பொருந்தும்.

கண்ணாடிகளில் எதிரொளிப்பு, வெவ்வெறு ஊடகங்களில் ஒளி முறிவு, அல்லது முழு அக எதிரொளிப்பு போன்றவைகளை விளக்கவும் பெர்மாவின் தத்துவம் பயன்படுத்தப்படுகிறது. இது கணித முறைப்படி (குறைந்த அலைநீளங்களுக்கு) ஐகன்சு-பிரெனெல் தத்துவத்தின் மூலம் விளக்கப்படுகிறது.


</doc>
<doc id="187787" url="https://ta.wikipedia.org/wiki?curid=187787" title="க. ஜெயபாலன்">
க. ஜெயபாலன்

க. ஜெயபாலன் (பிறப்பு:மார்ச் 10, 1974) என்பவர் ஒரு தமிழ்ப் பேராசிரியர் மற்றும் எழுத்தாளர். விழுப்புரம் மாவட்டம், செஞ்சி வட்டம், ஆத்திப்பட்டு எனும் ஊரில் பிறந்த இவர் தமிழில் முதுகலைப்பட்டம் மற்றும் முனைவர் பட்டங்களைப் பெற்றிருக்கிறார். தற்போது சென்னை, நந்தனம், அரசுக் கலைக்கல்லூரியில் பேராசிரியராகப் பணியாற்றி வருகிறார்.




</doc>
<doc id="187788" url="https://ta.wikipedia.org/wiki?curid=187788" title="பிரான்ஃகோபர் கோடுகள்">
பிரான்ஃகோபர் கோடுகள்

ஒளியியலில் பிரான்கோபர் வரிகள் ("Fraunhofer lines") என்பன கதிரவனின் தொடர் நிறமாலையில் அதன் பின்புலத்தில் காணப்படும் உட்கவர் நிறமாலைக் கோடுகளாகும். நிறமாலையில் இவை கறுப்புக் கோடுகளாகக் காணப்படும். செருமானிய இயற்பியலாளர் ஃபிரான்கோபரைப் (1787-1826) பெருமைப்படுத்தும் வகையில் இக் கோடுகள் இவ்வாறு அழைக்கப்படுகின்றன.

முக்கியமான பிரான்கோபர் வரிகளும் அவற்றுடன் இணைந்த தனிமங்களும் பின்வரும் அட்டவணையில் காட்டப்பட்டுள்ளன:



</doc>
<doc id="187796" url="https://ta.wikipedia.org/wiki?curid=187796" title="அ. சீனிவாசன்">
அ. சீனிவாசன்

அ. சீனிவாசன் (1925 ஆகத்து 6 – ?) இதழாளர்; எழுத்தாளர்; மொழிபெயர்ப்பாளர்; விடுதலைப் போராட்ட வீரர்; முன்னாள் விமானப்படை வீரர்; அரசியல்வாதி.

அ. சீனிவாசன் விருதுநகர் மாவட்டத்தில் வத்திராயிருப்புக்கு அருகில் உள்ள மகாராஜபுரம் என்னும் சிற்றூரில் மெட்ட. வெ. அய்யப்ப நாயுடு – மெட்ட. வெங்கடம்மாள் என்னும் இணையருக்கு மகனாக 1925, ஆகத்து 6ஆம் நாள் பிறந்தார். ஈர் ஆண்களும் ஒரு பெண்ணும் இவருக்கு உடன்பிறந்தவர்கள் ஆவர்.

அ. சீனிவாசன் மகாராஜபுரம், சாத்தூர், வத்திராயிருப்பு. விருதுநகர் ஆகிய ஊர்களில் பயின்று தனது பள்ளிப் படிப்பை நிறைவுசெய்தார். பின்னர் மதுரையில் கல்லூரிப் படிப்பை முடித்துப் பட்டம் பெற்றார். விமானப்படையில் இருந்த பொழுது ஆங்கில மொழியைக் கற்றார். தானே முயன்று தமிழிலக்கியங்களைக் கற்றார். இவைதவிர தெலுங்கு, மலையாளம், இந்தி ஆகிய மொழிகளையும் கற்றார்.

அ. சீனிவாசன், 1957 மே 31 ஆம் நாள் சீதாலட்சுமி என்பவரை மணந்தார். இவர்களுக்கு பாகீரதி, வைதேகி என்னும் இரு பெண்களும் அய்யாசாமி என்ற வாசன் என்னும் ஓர் ஆணும் மகவாகப் பிறந்தனர்.

இரண்டாம் உலகப்போர் நடைபெற்ற பொழுது, 1943ஆம் ஆண்டில் பிரிட்டிசு இந்திய இராணுவத்தின் விமானப்படையில் அ. சீனிவாசன் சேர்ந்தார். அங்கு தகவல் தொடர்புப் பொறியியல் பயின்று பொறியாளராகப் பணியாற்றி னார். அப்பொழுது விடுதலைப் போராட்டத்தை ஆதரித்து விமானப்படையில் வேலை நிறுத்தத்தைத் தூண்டியதாக அவர் மீது குற்றம் சுமத்தப்பட்டது. அதன் விளைவாக 1947ஆம் ஆண்டில் அப்பணியிலிருந்து அவர் விலக்கப்பட்டார்.

1980ஆம் ஆண்டுகளில் இந்தியப் பொதுவுடமைக் கட்சியின் நாளிதழான ஜனசக்தி, மாத இதழான மார்க்ஸிய ஒளி ஆகியவற்றின் ஆசிரியராகப் பணியாற்றி இருக்கிறார்.

இளம் வயதிலேயே விடுதலைப் போராட்டத்தால் ஈர்க்கப்பட்டார். எனவே இந்திய தேசிய காங்கிரசுக் கட்சியில் இணைந்து அதன் போராட்டங்களில் கலந்துகொண்டார்.

இந்திய தேசிய காங்கிரசில் இணைந்து பணியாற்றிய சோசலிசக் கொள்கையினரும் பொதுவுடமைக் கொள்கையினரும் இணைந்து செயப்பிரகாசு நாராயண் தலைமையில் காங்கிரசு சோசலிசக் கட்சி என்னும் அமைப்பை இந்திய தேசிய காங்கிரசுக் கட்சியின் உள்ளமைப்பாக 1937 ஆம் ஆண்டில் தொடங்கி நடத்தினர். அ. சீனிவாசன் அக்கட்சியில் உறுப்பினராக இருந்தார்.

ஈ. வெ. ராமசாமி பெரியார் காங்கிரசுக் கட்சியில் இருந்து விலகி சுயமரியாதை இயக்கம் என்னும் அமைப்பின் வழியாக மூடநம்பிக்கை ஒழிப்பு, சாதி மறுப்பு, பெண் விடுதலை போன்றவற்றில் தீவிரமாகச் செயல்படுத்தி வந்தார். சிங்காரவேலர், ப. ஜீவானந்தம் உள்ளிட்ட பொதுவுடைமை இயக்கத் தோழர்கள் அவரோடு இணைந்து செயலாற்றினார். அவ்வியக்கத்தின் போக்கு அ. சீனிவாசனையும் கவர்ந்தது. எனவே அவ்வியக்கத்திலும் இணைந்து சிறிது காலம் பணியாற்றினார்.

அ. சீனிவாசன் 1947 ஆம் ஆண்டு முதல் 1999 ஆம் ஆண்டு வரை இந்தியப் பொதுவுடைமைக் கட்சியில் வட்ட, மாவட்ட, மாநில, தேசியப் பொறுப்புகள் பலவற்றை வகித்தார். தமிழ் மாநில துணைச் செயலாளராகவும் தேசியக்குழு உறுப்பினராகவும் பணியாற்றினார். அக்காலத்தில் அமைப்பாக்கம், தொழிற்சங்கம், இதழ், பரப்புரை, வெளியீடு, கொள்கைக் கல்வி ஆகிய துறையில் பணியாற்றினார்.

அ. சீனிவாசன் 1950 ஆம் ஆண்டுகளில் விருதுநகர் மாவட்டத்தில் உள்ள இராசபாளையம், சிவகாசி, சத்திரப்பட்டி, தளவாய்புரம், விருதுநகர், சாத்தூர், அருப்புக்கோட்டை, திருவில்லிபுத்தூர் ஆகிய பகுதிகளில் பஞ்சாலை, அச்சு, தீப்பெட்டி, கைத்தறி உள்ளிட்ட வெவ்வேறு தொழில்களில் ஈடுபட்ட தொழிலாளர்களைத் திரட்டி அவர்களுக்கென தனித்தனி தொழிற்சங்கங்களை அமைத்தார்.

1966 ஆம் ஆண்டில் சென்னைக்கு வந்து அங்குள்ள துறைமுகம், ஆவடி, கல்பாக்கம் அணுமின் நிலையம் ஆகியவற்றில் பணியாற்றும் தொழிலாளர்களுக்கான தொழிற்சங்கங்களில் பல்வேறு பதவிகளை வகித்தார்.

சென்னை தொழிலாளர் வாரியத்தில் தொழிலாளர் பிரதிநிதியாக இந்திய ஒன்றிய அரசால் நியமிக்கப்பட்டுப் பணியாற்றினார்.

உலகத் தொழிற்ச் சங்க மாநாடு பல்கேரிய நாட்டின் தலைநகரான வார்னாவில் நடைபெற்ற பொழுது அ. சீனிவாசன் அதில் கலந்துகொண்டார்.

1957 ஆம் ஆண்டில் நடைபெற்ற உள்ளாட்சித் தேர்தலில் இராசபாளையம் நகரமன்ற உறுப்பினர் பதவிக்குப் போட்டியிட்டு வென்றார்.

1984, 1991 ஆம் ஆண்டுகளில் நடந்த இந்திய நாடாளுமன்றத் தேர்தல்களில் இந்தியப் பொதுவுடைமைக் கட்சியின் சார்பில் சிவகாசி நாடாளு மன்றத் தொகுதியில் போட்டியிட்டுத் தோல்வி அடைந்தார்.

அ. சீனிவாசனுக்கும் இந்தியப் பொதுவுடைமைக் கட்சியின் செயற்குழுவிற்கும் 1999 ஆம் ஆண்டில் கருத்து வேறுபாடு ஏற்பட்டது. எனவே சீனிவாசன் அக்கட்சியிலிருந்து விலகி 1999, செப்டம்பர் 6 ஆம் நாள் பாரதிய சனதா கட்சியில் சேர்ந்தார். அதன் மாநில இலக்கிய அணித் தலைவராகப் பணியாற்றினார்.

1948 ஆம் ஆண்டில் இந்தியப் பொதுவுடைமைக் கட்சி இந்திய அரசால் தடைசெய்யப்பட்டது. அக்கட்சியின் தலைவர்கள் பலர் கைது செய்யப்பட்டனர்; சிலர் தலைமறைவாக வாழ்ந்தனர். அ. சீனிவாசன் கைது செய்யப்பட்டார். மதுரை, சேலம் சிறைகளில் அடைக்கப்பட்டார். இந்த முதல் சிறைவாழ்க்கைக்குப் பின்னர் தொடர்ந்து பலமுறை பல்வேறு போராட்டங்களில் ஈடுபட்டதற்காக அவர் கைது செய்யப்பட்டு சிறையில் இருந்துள்ளார்.

அ. சீனிவாசன் இந்தியப் பொதுவுடமைக் கட்சியின் தேசிய உயர்மட்டக் குழுவில் பணியாற்றிய பொழுது, அக்குழுவின் சார்பில் சோவியத் சோசலிசக் குடியரசுகளின் ஒன்றியம், செக்கோசுலோவேகியா, பல்கேரியா ஆகிய நாடுகளுக்குச் சென்று வந்தார்.

அ. சீனிவாசன் ஆங்கிலத்தில் இருந்து தமிழுக்கு அரசியல், பொருளாதாரம், தத்துவம், இலக்கியம் தொடர்பான நூல்களையும் கட்டுரைகளையும் மொழிபெயர்த்திருக்கிறார். மேலும் பல நூல்களை எழுதி இருக்கிறார். அவற்றுள் சில:

அ. சீனிவாசன் தன்னுடைய இறுதிக் காலத்தில் பாரதியாரைப் பற்றிய நூல்களை எழுதியதால், பாரதிய சனதா கட்சியினர் இவரை பாரதி சீனிவாசன் என அழைப்பர்.

இவருடைய நூல்கள் தமிழ்நாடு அரசின் தமிழ் வளர்ச்சித் துறையால் 2010-11 ஆம் நிதியாண்டில் நாட்டுடைமை ஆக்கப்பட்டன.

அ. சீனிவாசனின் பணிகளைப் பாராட்டி பின்வரும் விருதுகளும் பட்டங்களும் வழங்கப்பட்டன:




</doc>
<doc id="187822" url="https://ta.wikipedia.org/wiki?curid=187822" title="திருமெய்யம் குடைவரை">
திருமெய்யம் குடைவரை

திருமெய்யம் என்ற குன்றில் சிவனுக்கும் திருமாலுக்கும் அடுத்தடுத்து இணைந்து குடைவரைக் கோயில்கள் உள்ளன. இங்கு இறைவன் சிற்பங்களும், பண்டைக்கால கருவிகளும் மலையில் வடிக்கப்பட்டுள்ளன. இந்தப் பெருமாள் கோயில் நூற்றியெட்டுத் திருப்பதிகளில் ஒன்று.




</doc>
<doc id="187827" url="https://ta.wikipedia.org/wiki?curid=187827" title="திருக்குறளில் மரபும் திறனும் (நூல்)">
திருக்குறளில் மரபும் திறனும் (நூல்)

திருக்குறளில் மரபும் திறனும் என்னும் திருக்குறள் ஆய்வுநூல் கருவை பழனிசாமியால் ஆக்கப்பட்டு 2004இல் வெளியிடப்பட்டுள்ளது.

இந்நூலில் ஆசிரியர் திருக்குறளின் எழுத்து, சொல், பொருள், யாப்பு, அணி ஆகிய ஐந்திலக்கணம் எவ்வாறு எழிலுற அமைக்கப்பட்டுள்ளது என்பதை விளக்குகிறார்.

பல தமிழ் இதழ்களில் வெளியான கட்டுரைகளைத் தொகுத்து இந்நூலில் வழங்குகிறார் ஆசிரியர். இந்நூலின் உள்ளடக்கம் கீழ்வருமாறு:

இவற்றுள் மரபியல் ஆய்வின் கீழ் "திருக்குறளில் கோடிகள்", "திருக்குறளில் தலைகள்", "திருக்குறளில் நோய்கள்", "திருக்குறளில் உடல் உறுப்புகள்", திருக்குறளில் இயற்கை", "திருக்குறளில் எதிர்காலவியல்", "திருக்குறளில் பெரியார் - யார்?" போன்ற சிறு கட்டுரைகள் உள்ளன.

அதுபோலவே, ஒப்பாய்வின் கீழ் "திருக்குறளும் திருவாசகமும்", "வள்ளுவர் வழியில் பாரதி" போன்ற சிறு கட்டுரைகள் உள்ளன.
நூலின் இறுதியில் திருவள்ளுவமாலை பதிக்கப்பெற்றுள்ளது. 


</doc>
<doc id="187844" url="https://ta.wikipedia.org/wiki?curid=187844" title="திருக்குறள் அகராதி (நூல்)">
திருக்குறள் அகராதி (நூல்)

திருக்குறள் அகராதி என்னும் தலைப்பில் திருக்குறள் ஆய்வுநூல் ஒன்றினை எச். இராமசாமி 2004இல் வெளியிட்டார்.

இந்நூலில் திருக்குறளில் வருகின்ற அனைத்துச் சொற்களும் சொற்றொடர்களும் பொருளமைவுக்கு ஏற்றவாறு அகர வரிசையில் தரப்படுகின்றன. மு. வரதராசனார் தமது "திருக்குறள் தெளிவுரை"யில் பொழிப்புரையாகத் தருகின்ற பொருளின் அடிப்படையில் இங்கு ஆசிரியர் பதவுரை எழுதியுள்ளார். சிற்சில இடங்களில் பதத்திற்கு நேர்ப்பொருள் காண இயலாதபோது பரிமேலழகர் உரை துணையாகக் கொள்ளப்படுகிறது.

அகரவரிசையில் சொற்கள் 1) அடிச்சொல்; 2) திருக்குறள்சொல், சொற்றொடர்கள்; 3) அவை உள்ள திருக்குறள் எண்; 4) இலக்கணக் குறிப்பு; 5) உரை - இந்த வரிசையில் வைக்கப்பட்டுள்ளன.

இந்த நூலில் ஆசிரியர் தரும் தகவல்படி, திருக்குறளில் 1139 அடிச்சொற்கள் அமைந்துள்ளன. அவற்றுள் 411 பெயரடிகள், 389 வினையடிகள், 142 பெயருக்கும் வினைக்கும் பொதுவான அடிகள், 33 இடையடிகள், 11 உரியடிகள் என்றுள்ளன.

நூலின் மையப் பகுதியாகிய அகராதி முடிந்ததும் ஆசிரியர் பிற்சேர்க்கைகள் நான்கு தருகின்றார்.
பிற்சேர்க்கை -1 என்னும் பகுதியில் "திருக்குறளில் காணப்படும் வடமொழிச் சொற்களின் அகரவரிசை" தரப்படுகிறது. திருக்குறளில் 47 வடமொழி அடிச்சொற்கள் உள்ளன என்று கூறும் ஆசிரியர், சாமி வேலாயுதம் எழுதிய "திருக்குறள் சொல்லடைவு" என்னும் நூலிலிருந்து அத்தகவலைப் பெற்றதாகக் கூறுகிறார்.

பிற்சேர்க்கை - 2 என்னும் பகுதியில் "திருக்குறள் முடிப்பு அகராதி" தரப்படுகிறது. இங்கு ஒவ்வொரு குறளின் முடிவுச் சீரும் அகர வரிசையில் தரப்படுகிறது.

பிற்சேர்க்கை - 3 என்னும் பகுதியில் "திருக்குறள் நூலில் உள்ள அணிகளும் பாவின் எண்களும்" பற்றிய தகவல்கள் உள்ளன. திருக்குறளில் உருவக அணி 6 முறையும், உவமை அணி 140 முறையும், இல்பொருள் அணி ஒரு முறையும், எடுத்துக்காட்டு உவமை அணி 22 முறையும், எதிர்நிரல் நிறை அணி ஒரு முறையும், ஏகதேச உருவக அணி 5 முறையும், சொல்பின்வரு நிலையணி ஒரு முறையும், சொல்பொருள் பின்வருநிலையணி 27 முறையும், பிறிது மொழிதல் அணி 9 முறையும், முறை நிரல் நிறை அணி 2 முறையும், வேற்றுமை அணி 2 முறையும் வருவதாக தகவல் இந்நூலில் தரப்படுகிறது.

பிற்சேர்க்கை - 4 என்னும் பகுதியில் திருக்குறளில் "நிற்பன", "நீந்துவன", "ஊர்வன", "பறப்பன", "நடப்பன", "எத்தனை எத்தனை மனிதர்கள்", "மனிதர்க்குப் பயன்பட்ட வாகனங்கள், கருவிகள்" ஆகியவை எந்தக் குறளில் வருகின்றன என்று தொகுத்துத் தரப்படுகிறது.


</doc>
<doc id="187846" url="https://ta.wikipedia.org/wiki?curid=187846" title="உல்ம்">
உல்ம்

உல்ம் என்பது இடாய்ச்சுலாந்து நாட்டின் பாடன்-வுயர்ட்டம்பெர்கு மாநிலத்தில் உள்ள ஒரு நகரம். இதுவே உல்ம் மாவட்டத்தின் தலைநகரமும் ஆகும். இந்நகரம் தனுபே ஆற்றின் கரையில் அமைந்துள்ளது. 2006-ஆம் ஆண்டுக் கணக்கெடுப்பின் படி இதன் மக்கட்தொகை 120,000 ஆகும். 

இந்நகரம் இங்கு அமைந்துள்ள உலகின் மிக உயரமான உல்ம் மின்ஸ்ட்டர் தேவாலயத்திற்காகவும் ஆல்பர்ட்டு ஐன்ஸ்ட்டைன் பிறந்த இடம் என்பதற்காகவும் அறியப்படுகிறது.


</doc>
<doc id="187849" url="https://ta.wikipedia.org/wiki?curid=187849" title="பட்டிருப்பு தேர்தல் தொகுதி">
பட்டிருப்பு தேர்தல் தொகுதி

பட்டிருப்பு தேர்தல் தொகுதி ("Paddiruppu Electorate") என்பது ஆகத்து 1947 முதல் பெப்ரவரி 1989 வரை இலங்கையில் நடைமுறையில் இருந்த ஒரு-அங்கத்தவர் தேர்தல் தொகுதியாகும். இத்தேர்தல் தொகுதி இலங்கையின் கிழக்கு மாகாணத்தில், மட்டக்களப்பு மாவட்டத்தில் களுவாஞ்சிக்குடி நகரையும் அதைச் சுற்றியுள்ள ஊர்களையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் பட்டிருப்பு தேர்தல் தொகுதி மட்டக்களப்பு தேர்தல் மாவட்டத்தில் உள்ளடக்கப்பட்டது.

1வது நாடாளுமன்றத் தேர்தல் 1947 ஆகத்து 23 முதல் செப்டம்பர் 20 வரை நடைபெற்றது. முடிவுகள் வருமாறு:

24 மே 1952 முதல் 30 மே 1952 வரை நடைபெற்ற 2வது நாடாளுமன்றத் தேர்தல் முடிவுகள்:

5 ஏப்ரல் 1956 முதல் 10 ஏப்ரல் 1956 வரை நடந்த 3வது நாடாளுமன்றத் தேர்தல் முடிவுகள்:

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:

இலங்கைத் தமிழ்ப் போராளிகளின் அழுத்தத்தாலும், தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் பூ. கணேசலிங்கம் பட்டிருப்புத் தொகுதிக்கான நாடாளுமன்ற இருக்கையை இழந்தார்.



</doc>
<doc id="187850" url="https://ta.wikipedia.org/wiki?curid=187850" title="சி. மூ. இராசமாணிக்கம்">
சி. மூ. இராசமாணிக்கம்

சின்னப்பு மூத்ததம்பி இராசமாணிக்கம் ("Sinnappu Moothathamby Rasamanickam", சனவரி 20, 1913 - செப்டம்பர் 7, 1974) இலங்கைத் தமிழ் அரசியல்வாதி ஆவார். இவர் பட்டிருப்புத் தொகுதியின் நாடாளுமன்ற உறுப்பினராகவும், தமிழரசுக் கட்சியின் தலைவராகவும் இருந்தவர்.

1913 இல் பிறந்தவர் இராசமாணிக்கம். இவர் இலங்கையின் கிழக்கு மாகாணத்தில் மண்டூர் என்னும் ஊரில் வேளாண்மைக் குடும்பத்தில் பிறந்தவர். தந்தை திருப்பழுகாமத்தைச் சேர்ந்த சோமநாதர் சின்னப்பு உடையார், தாயார் மண்டூரைச் சேர்ந்த சின்னப்பிள்ளை. இவர்களுக்கு மூத்தவராகப் பிறந்தவர் இராசமாணிக்கம். இவருடன் கூடப் பிறந்தவர்கள் சிவகுரு, சங்கரப்பிள்ளை, நடராசா, சிவப்பிரகாசம், நேசம் ஆகியோர். இராசமாணிக்கம் மண்டூர் சைவப்பள்ளி, கல்முனை உவெசுலி கல்லூரி, யாழ்ப்பாணம் மத்திய கல்லூரி ஆகியவற்றில் கல்வி கற்று கொழும்புப் பல்கலைக்கழகத்தில் பொருளியல் துறையில் இலண்டன் பல்கலைக்கழகத்தின் சிறப்புப் பட்டம் பெற்றார். இராசமாணிக்கம் அரசு சேவையில் இணைந்து கூட்டுறவு அலுவலர், உணவுக் கட்டுப்பாட்டு அதிகாரி, உதவி அரச அதிபர், காணி ஆணையாளார் எனப் பல பதவிகளை பதுளை, அம்பாந்தோட்டை மாவட்டங்களில் வகித்துள்ளார்.

இராசமாணிக்கம் களுவாஞ்சிக்குடியைச் சேர்ந்த மருத்துவர் வைரமுத்து ஜேம்ஸ் செல்லையா, மார்கிரட் தங்கம்மா ஆகியோரின் மகள் லீலா செபரத்தினம் என்பவரைத் திருமணம் புரிந்தார். இவர்களுக்கு 2 பெண்களும் 4 ஆண்களும் பிள்ளைகள். இந்திய அமைதிப் படையினரின் துப்பாக்கிச் சூட்டில் 1988 இல் 4வது பிள்ளை சக்கரவர்த்தி இறந்தார். மற்றைய மகன் மருத்துவர் ராஜபுத்திரன் இலங்கை சுதந்திரக் கட்சியில் இணைந்து அக்கட்சியின் பட்டிருப்புத் தொகுதி கட்சி ஒருங்கிணைப்பாளராக உள்ளார்.

1947 நாடாளுமன்றத் தேர்தலில் சுயேட்சை வேட்பாளராகப் போட்டியிட்டு சோ. உ. எதிர்மனசிங்கம் என்பவரிடம் சுமார் 800 வாக்குகள் வித்தியாசத்தில் தோற்றார். ஆனாலும், 1952 தேர்தலில் போட்டியிட்டு 460 வாக்குகள் வித்தியாசத்தில் எதிர்மனசிங்கத்தை வென்று நாடாளுமன்றம் சென்றார்.

சா. ஜே. வே. செல்வநாயகம் இலங்கைத் தமிழரசுக் கட்சியை ஆரம்பித்த போது அக்கட்சியில் தன்னை இணைத்துக் கொண்டார். பண்டா-செல்வா ஒப்பந்தப் பேச்சுக்களில் கலந்து கொண்டார். 1956 நாடாளுமன்றத் தேர்தலில் தமிழரசுக் கட்சியின் வேட்பாளராகப் போட்டியிட்டு எதிர்மனசங்கத்திடம் 500 வாக்குகள் வித்தியாசத்தில் தோற்றார். ஆனாலும் மார்ச்சு 1960 தேர்தலில் போட்டியிட்டு வெற்றி பெற்றார். சூலை 1960, 1965 நாடாளுமன்றத் தேர்தல்களில் வெற்றி பெற்றார். 1970 தேர்தலில் ஐக்கிய தேசியக் கட்சி வேட்பாளர் சோ. தம்பிராஜாவிடம் 600 வாக்குகளால் தோற்றார். 

இராசமாணிக்கம் இலங்கைத் தமிழரசுக் கட்சியின் தலைவராகவும் தமிழர் விடுதலைக் கூட்டணி தலைவராகவும் செயல்பட்டவர்.

இராசமாணிக்கம் மண்முனை தென் எருவில் பற்று பிரதேச சபையின் தவிசாளராகவும் மட்டு மாவட்ட தவிசாளர் ஒன்றியத் தலைவராகவும் (1956) இருந்தார். களுவாஞ்சிக்குடி பலநோக்கு கூட்டுறவுச் சங்க ஒன்றியத்தின் தலைவராகவும், களுவாஞ்சிகுடி சைவ மகா சபையின் தலைவராகவும் (1960-1974) பணியாற்றியுள்ளார்.



</doc>
<doc id="187852" url="https://ta.wikipedia.org/wiki?curid=187852" title="வள்ளுவரின் மெய்யியல் (நூல்)">
வள்ளுவரின் மெய்யியல் (நூல்)

வள்ளுவரின் மெய்யியல் என்னும் ஆய்வு நூல் திருவள்ளுவர் பகுத்தறிவின் துணைகொண்டு உயிர் மற்றும் இயலுலகின் இயல்புகளை ஆய்ந்து எடுத்துரைக்கும் முடிவுகளைத் தொகுத்துரைக்கும் பாணியில் எழுதப்பட்டு, 1986இல் வெளியிடப்பட்ட தத்துவ நூல் ஆகும். இதன் ஆசிரியர் கு. ச. ஆனந்தன்.

இந்த ஆய்வு நூலில் ஆசிரியர் கு. ச. ஆனந்தன் வைதீகம், அத்வைதம், விசிட்டாத்வைதம், துவைதம், பக்தி இயக்கம், புத்தம், சமணம், சைவம், வைணவம், உலகாய்தம், சாங்கியம், யோகம், நையாயிகம், வைசீடிகம், மீமாம்சை போன்ற அனைத்து மெய்யியல் மற்றும் சமயவியல் கொள்கைகளுக்கெல்லாம் அப்பால் நின்று தனித்தன்மையுடன் எழுதப்பட்டதே திருக்குறள் என்று விளக்குகின்றார். அவர்தம் கருத்துப்படி,

திருவள்ளுவரின் மெய்யியல் தனித்தன்மை வாய்ந்தது என்று கூறுகின்ற நூலாசிரியர், அதனைக் கீழ்வருமாறு விளக்குகிறார்:
"வள்ளுவரின் மெய்யியல்" என்னும் ஆய்வு நூலில் கீழ்வரும் உள்ளடக்கம் உள்ளது:

1) சங்கத் தமிழகத்தில் சமயமும், மெய்யியலும்<br>
2) இடைக்காலத் தமிழகத்தின் சமயமும், மெய்யியலும்<br>
3) மரபுத் தொடர்களே! கருத்துத் தொடர்களல்ல<br>
4) குறள் கூறாதவை<br>
5) நில்லாதனவும் நிலையினவும்<br>
6) உடம்பும் உயிரும்<br>
7) துன்பமும் துறவும்<br>
8) பற்றற்றான் பற்றும் பெரு பயனும்<br>
9) மெய்யுணர்தலும் அவா அறுத்தலும்<br>
10) முதற் குறள்<br>
11) சாங்கியமும், ஆதிபகவனும்<br>
12) "மன்னுயிரெல்லாம் தொழும்"<br>
13) மூலவர்களும் முன்னோடிகளும்<br>
14) குறள் கூறும் ஊழ் (விதியன்று)<br>

நூலின் இறுதிப் பக்கங்களில் நூலின் சாரத்தை "திருவள்ளுவ மெய்யியல் சூத்திரங்கள்" என்று ஆசிரியர் சுருக்கமாக வழங்குகின்றார். தொடர்ந்து, அருஞ்சொல் அகரவரிசையும் கருவி நூற்பட்டியும் இணைக்கப்பட்டுள்ளன.


</doc>
<doc id="187853" url="https://ta.wikipedia.org/wiki?curid=187853" title="இக்கால உலகிற்குத் திருக்குறள் (நூல்)">
இக்கால உலகிற்குத் திருக்குறள் (நூல்)

இக்கால உலகிற்குத் திருக்குறள் என்னும் திருக்குறள் ஆய்வு நூல் மூன்று தொகுதிகளாக அமைந்து சென்னை, உலகத் தமிழாராய்ச்சி நிறுவனத்தால் 2004ஆம் ஆண்டு வெளியிடப்பட்டது. மூன்று தொகுதிகளுக்கும் தொகுப்பாசிரியர் தி. சே. சுப்பராமன், சேயோன் ஆகியோரும், பதிப்பாசிரியர் சா. கிருட்டின மூர்த்தியும் ஆவர்.

மூன்று தொகுதிகள் கொண்ட இந்நூலின் தொகுப்பாசிரியர்கள் தி.சே. சுப்பராமன், சேயோன் ஆகியோர் முறையே அண்ணாமலைப் பல்கலைக்கழகம் மற்றும் மயிலைத் திருவள்ளுவர் தமிழ்ச் சங்கம் என்னும் நிறுவனங்களையும், பதிப்பாசிரியர் சா. கிருட்டின மூர்த்தி உலகத் தமிழாராய்ச்சி நிறுவனத்தையும் சார்ந்தவர்கள். இம்மூன்று நிறுவனங்களும் சேர்ந்து நிகழ்த்திய திருக்குறள் கருத்தரங்கத்திற்கு வழங்கப்பட்ட ஆய்வுக் கட்டுரைகளின் தொகுப்புகளே இந்த மூன்று நூல் தொகுதிகள் ஆகும்.

இக்கால உலகிற்குத் திருக்குறள் என்னும் நூலின் முதல் தொகுதியில் 39 கட்டுரைகள் கீழ்வரும் பொதுத்தலைப்புகளின் கீழ் அமைக்கப்பட்டுள்ளன:

இரண்டாம் தொகுதியில் 43 கட்டுரைகள் கீழ்வரும் தலைப்புகளின் கீழ் வருகின்றன:

மூன்றாம் தொகுதியில் 51 கட்டுரைகள் கீழ்வரும் வகையில் தரப்படுகின்றன:

மூன்று தொகுதிகளிலும் பெரும்பான்மையான கட்டுரைகள் தமிழிலும் சில கட்டுரைகள் ஆங்கிலத்திலும் உள்ளன. திருக்குறளில் மொத்தம் 133 அதிகாரங்கள் இருப்பதுபோல, இம்மூன்று தொகுதி நூலிலும் 133 கட்டுரைகள் உள்ளன என்பது குறிப்பிடத்தக்கது.


</doc>
<doc id="187860" url="https://ta.wikipedia.org/wiki?curid=187860" title="என். ஜி. ஓ (திரைப்படம்)">
என். ஜி. ஓ (திரைப்படம்)

என். ஜி. ஓ 1967 ஆம் ஆண்டு வெளியான மலையாளத் திரைப்படம். இதில் பிரேம் நசீர், சுகுமாரி, சத்யன் உள்ளிட்டோர் முதன்மை வேடங்களில் நடித்துள்ளனர்.





</doc>
<doc id="187863" url="https://ta.wikipedia.org/wiki?curid=187863" title="கலைச்சொல்லியல்">
கலைச்சொல்லியல்

கலைச்சொல்லியல் என்பது துறைசார்ந்த சொற்களான கலைச்சொற்களின் உருவாக்கம், அவ்வுருவாக்கம் தொடர்பான கோட்பாடுகள், கலைச்சொல் சீர்தரப்படுத்தல், கலைச்சொல் தொடர்பான நோக்குநூல் உருவாக்கம், கலைச்சொல் அகரமுதலி உருவாக்க நெறிமுறைகள், கலைச்சொல் அகரமுதலிகள் பற்றிய ஆய்வு என்னும் பல்வேறு நடவடிக்கைகளையும் அந்நடவடிக்கைகளின்போது உருவாகும் கோட்பாடுகளையும் உள்ளடக்கிய அறிவுப்புலம் ஆகும். ஆனாலும், பலர் இன்னும் அதைத் தனியான ஒரு அறிவுத்துறையாக ஏற்றுக்கொள்வது இல்லை. அவர்கள் இதை, மொழியியல், ஏரணம், மெய்ப்பொருளாய்வு, தகவலியல், பிற அறிவுத்துறைகளின் சிறப்புத் துணைத்துறைகள் என்பவற்றோடு தொடர்புடைய ஒரு பல்துறை ஆய்வுக்களமாகவே கொள்கின்றனர். மேலும், தனியானதொரு அறிவுத்துறைக்கு அடிப்படையாக இருக்க வேண்டிய தனியான கோட்பாடு, வழிமுறைகள் போன்றவை கலைச்சொல்லியலுக்கு இல்லை என்பதும் அவர்களது கருத்தாக உள்ளது. ஆனால், கலைச்சொல்லியல் ஒரு தனியான அறிவுத்துறைக்கான எல்லா நிபந்தனைகளையும் பூர்த்தி செய்வதாகக் கூறுகின்றனர்.

கலைச்சொல்லும். அது தொடர்பான பல நடவடிக்கைகளும் ஒரு அண்மைக்காலத் தோற்றப்பாடு அல்ல. மிகப் பழைய காலத்தில் இருந்தே கலைச்சொல் குறித்த உணர்வு இருந்து வந்திருக்கிறது. எனினும், 19 ஆம் நூற்றாண்டின் இறுதிப் பகுதியிலேயே இது குறித்த முறையான ஆய்வுகள் முன்னெடுக்கப்பட்டன. 20 ஆம் நூற்றாண்டின் முன்பகுதியில் ஆசுத்திரியாவைச் சேர்ந்த யூஜீன் வூசுட்டர் என்னும் மின் பொறியாளர் கலைச்சொல் குறித்த ஆய்வுகளை மேற்கொண்டு, பொதுக் கலைச்சொற் கோட்பாடு என அறியப்படும் கலைச்சொற் கோட்பாடு ஒன்றையும் உருவாக்கினார். இதனால், இவரைக் கலைச்சொல்லியலின் தந்தை எனக் குறிப்பிடுவது உண்டு. கோட்பாட்டு உருவாக்கத்தில் மட்டுமன்றிக் கலைச்சொற்களைத் தரப்படுத்துவது தொடர்பிலும் ஆர்வம் கொண்டிருந்த வூசுட்டர், பல ஆய்வுகளை முன்னெடுத்ததோடு, நடைமுறையில் கலைச்சொற்களைத் தரப்படுத்தலைச் செயற்படுத்தும் முயற்சிகளிலும் தீவிரமாக ஈடுபட்டார். 1931 ஆம் ஆண்டில் "கலைச் சொற்களைப் பன்னாட்டளவில் தரப்படுத்துதல்" என்னும் நூலை வூசுட்டர் எழுதி வெளியிட்டார். 

1951 ஆம் ஆண்டில், பன்னாட்டுத் தரப்படுத்தல் அமைப்பின் கீழ் கலைச்சொற்களைத் தரப்படுத்தல் தொடர்பான ஆவணங்களை உருவாக்கும் நோக்குடன் தொழில்நுட்பக் குழு-37 என்னும் பெயரில் ஒரு குழு அமைக்கப்படுவதற்கு இந்நூல் ஏதுவாக அமைந்தது. இக்குழு 1967 ஆம் ஆண்டில் தனது முதலாவது ஆவணத்தை வெளியிட்டது. அதன் பின்னர் இன்றுவரை கலைச்சொற்களைத் தரப்படுத்துவது தொடர்பில் பல ஆவணங்கள் வெளியிடப்பட்டுள்ளன.

1971ல், யுனெசுக்கோ, ஆசுத்திரியத் தர நிறுவனம் ஆகியவற்றுக்கு இடையிலான ஒரு ஒப்பந்தத்தின் மூலம் பன்னாட்டுக் கலைச்சொல் தகவல் மையம் (இன்ஃபாடேர்ம் - Infoterm) உருவானது. இது, துறைசார் தொடர்பாடல், அறிவுப் பரிமாற்றம் ஆகியவற்றை மேம்படுத்தல், பன்மொழி அறிவுச் சமூகங்களின் பங்களிப்பை ஊக்குவிப்பதற்கான உள்ளடக்கங்களை வழங்குதல் போன்ற நோக்கங்களைக் கொண்டிருந்தது.

முன்னர் கலைச்சொல்லியல் என்பது கலைச்சொற்களைப் பற்றிய ஆய்வு என்ற அளவிலேயே இருந்தது. ஆனால், தற்காலத்தில் இதன் பரப்பு விரிவடைந்துள்ளது. கலைச்சொல்லியல் என்பது, கலைச்சொற்களின் சேகரிப்பு, விபரிப்பு, முறைப்படுத்தல், வழங்கல் ஆகியவற்றோடு தொடர்புடைய ஆய்வு, செயற்பாடுகள் என்பவற்றை உள்ளடக்கிய ஒரு அறிவுப் புலம் எனப்படுகிறது. தற்காலத்தில் கலைச்சொல்லியலில் பின்வருவன அடங்குகின்றன. 

இந்த அடிப்படையில் தற்காலக் கலைச்சொல்லியல் கலைச்சொல் அகரமுதலி உருவாக்கம், கலைச்சொல்லாக்கம், கலைச்சொல் தரப்படுத்தல், கலைச்சொல்லியல் திட்டமிடல், கலைச்சொல்லியல் கொள்கை, கலைச்சொல்லியல் கோட்பாடு போன்ற பல்வேறு கூறுகளைத் தன்னகத்தே கொண்டு விளங்குகிறது. 
கலைச்சொல் அகரமுதலி உருவாக்கம் என்பது புழக்கத்தில் உள்ள கலைச்சொற்களைச் சேகரித்து அவற்றுக்கான விளக்கங்களுடன் அகரமுதலி வடிவில் ஒழுங்குபடுத்தி வெளியிடுவது ஆகும். கலைச்சொல் அகரமுதலிகள் பொதுவாகத் துறைவாரியாகவே உருவாக்கப்படுகின்றன. முந்திய கலைச்சொல் அகரமுதலிகள் அச்சிட்டுப் புத்தக வடிவிலேயே வெளிவந்தன. தகவல் தொழில்நுட்பத்தின் வளர்ச்சியினால், இணையவழிக் கலைச்சொல் அகரமுதலிகளும் தற்போது பரவலாகப் பயன்பட்டு வருகின்றன. துறைசார் மாணவர்கள், ஆசிரியர்கள், வல்லுனர்கள், ஆய்வாளர்கள் போன்றோருக்கும், பிறருக்கும் உசாத்துணையாகப் பயன்படுவது ஒருபுறம் இருக்க, ஒவ்வொருவரும் தாம் விரும்பியபடி கலைச்சொற்களைப் பயன்படுத்தாமல், கலைச்சொற்களில் ஒருங்கிணைவு ஏற்படுவதற்கு இவ்வாறான அகரமுதலிகள் துணை செய்கின்றன.



</doc>
<doc id="187876" url="https://ta.wikipedia.org/wiki?curid=187876" title="சோ. உ. எதிர்மன்னசிங்கம்">
சோ. உ. எதிர்மன்னசிங்கம்

சோமசுந்தரம் உடையார் எதிர்மன்னசிங்கம் ("Somasunderam Udayar Ethirmanasingham", சூலை 25, 1915 - ) இலங்கைத் தமிழ் தொழிலதிபரும், அரசியல்வாதியும், முன்னாள் நாடாளுமன்ற உறுப்பினரும் ஆவார்.

எதிர்மன்னசிங்கம் 1915 சூலை 25 இல் பிறந்தவர். இலங்கையின் கிழக்கே மட்டக்களப்பு மாவட்டம், பட்டிருப்பு கிராமத்தைச் சேர்ந்தவர். சென் மேரீஸ் கல்லூரி, கல்முனை உவெசுலி கல்லூரி ஆகியவற்றில் கல்வி பயின்றார். இவரது உடன்பிறந்தவரான சோ. தம்பிராஜா பட்டிருப்புத் தொகுதியின் நாடாளுமன்ற உறுப்பினராக 1970-77 வரை இருந்தவர்.

எதிர்மன்னசிங்கம் 1947 நாடாளுமன்றத் தேர்தலில் சுயேட்சை வேட்பாளராக பட்டிருப்புத் தொகுதியில் போட்டியிட்டு 900 வாக்குகளால் சுயேட்சையாகப் போட்டியிட்ட இராசமாணிக்கத்தை வென்று நாடாளுமன்றம் சென்றார். 1952 தேர்தலில் ஐக்கிய தேசியக் கட்சியின் வேட்பாளராகப் போட்டியிட்டு சுயேட்சையாகப் போட்டியிட்ட சி. மூ. இராசமாணிக்கத்திடம் தோற்றார். ஆனாலும், 1956 தேர்தலில் மீண்டும் சுயேட்சையாகப் போட்டியிட்டு வெற்றி பெற்றார். மார்ச் 1960 தேர்தலில் இராசமாணிக்கத்திடம் தோற்றார். சூலை 1960, 1965 தேர்தல்களிலும் இவர் போட்டியிட்டுத் தோல்வியடைந்தார்.


</doc>
<doc id="187877" url="https://ta.wikipedia.org/wiki?curid=187877" title="முக்தி தரவல்ல சிவத்தலங்கள்">
முக்தி தரவல்ல சிவத்தலங்கள்

முக்தி தரவல்ல சிவத்தலங்கள் என்பவை உயிர்களின் ஆத்மாவிற்கு வீடுபேறு கிடைக்க செய்யும் சிவத்தலங்களாகும். இந்து சமயத்தில் முக்தி தரவல்லவர்களாக மும்மூர்த்திகள் உள்ளார்கள். இவர்களில் திருமாலும், பிரம்மாவும் ஆன்மாக்களின் பாவ, புண்ணியங்களுக்கு ஏற்ப முக்தி தருபவர்களாகவும், சிவபெருமான் அனைவருக்கும் முக்தி தருபவராகவும் இருக்கிறார். ஏழு பிரளயங்களில் மகா பிரளயத்தின் பொழுது சிவபெருமான் ஊழித்தாண்டவம் ஆடி அண்ட சராசரங்களையும் தனக்குள் ஒடுக்குகிறார். அப்பொழுது அனைத்து உயிர்களுக்கும் கட்டாய முக்தியை சிவபெருமான் அளிக்கிறார் என்பது சைவர்களின் நம்பிக்கையாகும்.

இந்தியாவில் உள்ள நான்கு சிவத்தலங்கள் முக்தி தரவல்லதில் முக்கியமானவையாக எடுத்துரைக்கப்படுகின்றன. அவையாவன.



</doc>
<doc id="187882" url="https://ta.wikipedia.org/wiki?curid=187882" title="சோ. தம்பிராஜா">
சோ. தம்பிராஜா

சோமசுந்தரம் தம்பிராஜா ("Somasuntheram Thambirajah", நவம்பர் 10, 1917 - ) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

தம்பிராஜா 1917 நவம்பர் 10 இல் பிறந்தவர். இவர் பட்டிருப்பு நாடாளுமன்ற உறுப்பினராக இருந்த எதிர்மன்னசிங்கத்தின் உடன்பிறந்தவர் ஆவார்.

தம்பிராசா ஐக்கிய தேசியக் கட்சியின் வேட்பாளராக பட்டிருப்புத் தேர்தல் தொகுதியில் 1970 நாடாளுமன்றத் தேர்தலில் போட்டியிட்டு நீண்ட காலம் அத்தொகுதியின் உறுப்பினராக இருந்த சி. மூ. இராசமாணிக்கத்தை வென்று நாடாளுமன்றம் சென்றார். பின்னர் 1977 தேர்தலில் இலங்கை சுதந்திரக் கட்சியின் போட்டியிட்டு மூன்றாவதாக வந்து தோற்றார்.


</doc>
<doc id="187885" url="https://ta.wikipedia.org/wiki?curid=187885" title="அசென்டாசு">
அசென்டாசு

அசென்டாசு நிறுவனம் (அ) பன்னாட்டுத் தொழில்நுட்பப் பூங்கா, சென்னை (Ascendas அல்லது ITPC-International Tech Park, Chennai) என்பது சென்னை, தரமணியில் ராசீவ் காந்தி சாலையில் அமைந்துள்ளது. தென்சென்னை பகுதியில் உலகளாவிய தொழில் நுட்பத்துடன் 25.09.2007 அன்று இது துவக்கி வைக்கப்பட்டது. இதன் அப்போதைய மதிப்பு 200 கோடி இந்திய ரூபாய்களாகும்.

இதன் உள்ளே உலகத் தரத்தில் பொருள் விற்பனை மையங்கள், வெளிநாட்டு வங்கிகள், 50க்கும் மேற்பட்ட வெளிநாட்டு நிறுவனங்கள், மருந்தகங்கள், உணவு விடுதிகள், பலதரப்பட்ட கேளிக்கை விடுதிகள் உள்ளன. வாகன நிறுத்தும் இடம் தனிக் கட்டிடத்தில் அமைக்கப்பட்டுள்ளது. இது 2013 ஆம் ஆண்டிற்கான சிறப்பாளர் விருதினைப் பெற்றுள்ளது.

அசெண்டாசு நிறுவனத்திற்கு சென்னை விமான நிலையத்திலிருந்து 50 நிமிட பயணத்திலும், திருவான்மியூர் பறக்கும் மின் தொடர் வண்டி நிலையத்திலிருந்து 5 நிமிட நடைப்பயணத்திலும் சென்றடையலாம். இதன் அண்மையில், உயிரித் தொழில் நுட்பப் பூங்கா, டைடெல் பூங்கா என பலவும் உள்ளன.

﻿


</doc>
<doc id="187887" url="https://ta.wikipedia.org/wiki?curid=187887" title="பூ. கணேசலிங்கம்">
பூ. கணேசலிங்கம்

பூபாலபிள்ளை கணேசலிங்கம் ("Poopalapillai Ganeshalingam", பிறப்பு: சூலை 6, 1932) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

கணேசலிங்கம் 1977 நாடாளுமன்றத் தேர்தலில் தமிழர் விடுதலைக் கூட்டணியின் வேட்பாளராக பட்டிருப்புத் தேர்தல் தொகுதியில் போட்டியிட்டு 10,200 வாக்குகள் வித்தியாசத்தில் வெற்றி பெற்று நாடாளுமன்றம் சென்றார். தமிழ் ஈழத்துக்கு ஆதரவளிப்பதில்லை என நாடாளுமன்றத்தில் சத்தியப்பிரமாணம் எடுப்பதற்கான ஆறாம் திருத்தச் சட்டமூலத்துக்கு எதிர்ப்புத் தெரிவித்தும், கருப்பு சூலை வன்முறைகளில் சிங்கள காடையர்களினால் 3,000 தமிழ் மக்கள் கொல்லப்பட்டமைக்கு எதிர்ப்புத் தெரிவித்தும், அனைத்து தமிழர் விடுதலைக் கூட்டணி உறுப்பினர்களும் 1983 முதல் நாடாளுமன்றத்தை ஒன்றியொதுக்கல் செய்தார்கள். மூன்று மாதங்கள் நாடாளுமன்றத்துக்குச் சமூகமளிக்காத நிலையில், 1983 அக்டோபர் 22 இல் கணேசலிங்கம் பட்டிருப்புத் தொகுதிக்கான நாடாளுமன்ற இருக்கையை இழந்தார்.


</doc>
<doc id="187889" url="https://ta.wikipedia.org/wiki?curid=187889" title="பிருங்கி முனிவர்">
பிருங்கி முனிவர்

பிருங்கி முனிவர் இந்து தொன்மவியல் அடிப்படையில் பெரும் சிவபக்தரும் முனிவரும் ஆவார். இவர் சிவபெருமானை மட்டும் வணங்கும் குணமுடையவர் என்றும், அதனால் உமையம்மை கோபம் கொண்டு அவருடைய சதைப்பகுதியையெல்லாம் பிரித்து எடுத்தார். சிவபெருமான் அருளால் முனிவருக்கு தடியும் கால்களும் கிடைத்தன என்று தொன்மக் கதை கூறுகிறது. 

பிருங்கி முனிவர் சிவபெருமானை மட்டுமே வணங்கியதால் உமையம்மை சிவபெருமானின் இடப்புறத்தில் இடம்பெற்றார். சிவபெருமானும் உமையம்மையும் பாதியுருவமாக இருப்பது மாதொருபாகன் என்ற அர்த்தநாரீசுவரர் மூர்த்தமாகும்.

பிருங்கி முனிவர் சிவனை மட்டும் வழிபடும் தீவிரபக்தர். இறைவி இதனால் தவம் செய்து அர்த்தநாரீ வடிவம் பெற்ற போதும் பிருங்க்கி முனிவர் இறைவியையும் சேர்த்து வழிபட விரும்பாது, வண்டு வடிவத்திலே இறைவன் பகுதியைத் துளைத்துத் தனிப்படுத்தி வழிபட்டாராம். இதனால் கோபமடைந்த இறைவி அவரை வலுவிழந்து போகும்படி சாபமிட்டனர். சாபத்தினால் வலுவிழந்து கொண்டு வந்த போதும் பிருங்கி முனிவர் தன்னிலையில் இருந்து மாறவில்லை. நடக்க முடியாத கட்டத்தினை அடைந்தார். சிவன் தன் பக்தனின் நிலை கண்டு இரங்கி அவருக்கு மூன்றாவது காலை அருளினார். இதனால் பிருங்கி முனிவர் மூன்று கால், மூன்று கையுடன் அமைக்கப்படுவதுண்டு.

சிவபெருமான் பிருங்கி முனிவரை பூலோகத்தில் தவமிருக்கும் படி கூறினார். அதன் படி பிருங்கி முனிவர் தவமிருந்த மலையானது பிருங்கி மலையென்று அழைக்கப்படுகிறது. தற்போது இம்மலை பரங்கி மலை என்று அழைக்கப்படுகிறது. இத்தலத்தில் சிவபெருமான் நந்தி வடிவில் காட்சிதருகிறது. பரங்கிமலை இரயிலடியில் நந்தீசுவரர் கோயில் அமைக்கப்படுகிறது.

திருச்செங்கோடு அர்த்தநாரீசுவரர் கோயிலில் பிருங்கி முனிவருக்கென சிறப்பு வழிபாடு உள்ளது. அர்த்தநாரீசுவரர் தொன்மத்துடன் பிருங்கி முனிவருக்கு தொடர்பு உள்ளாதால், இச்சிவாலயத்தில் பிருங்கி முனிவரின் உற்சவர் சிலை வழிபாடு செய்யப்படுகிறது.


</doc>
<doc id="187891" url="https://ta.wikipedia.org/wiki?curid=187891" title="சம்மாந்துறை தேர்தல் தொகுதி">
சம்மாந்துறை தேர்தல் தொகுதி

சம்மாந்துறை தேர்தல் தொகுதி ("Sammanthurai electorate") அல்லது நிந்தவூர் தேர்தல் தொகுதி ("Nintavur Electorate") என்பது மார்ச் 1960 முதல் பெப்ரவரி 1989 வரை இலங்கையில் நடைமுறையில் இருந்த ஒரு-அங்கத்தவர் தேர்தல் தொகுதியாகும். ஆரம்பத்தில் நிந்தவூர் தொகுதி என அழைக்கப்பட்டு வந்த இத்தேர்தல் தொகுதி சூலை 1977 முதல் சம்மாந்துறைத் தேர்தல் தொகுதி எனப் பெயர் மாற்றப்பட்டது. இத்தேர்தல் தொகுதி இலங்கையின் கிழக்கு மாகாணத்தில், அம்பாறை மாவட்டத்தில் நிந்தவூர், சம்மாந்துறை ஆகிய நகர்களையும் அதைச் சுற்றியுள்ள ஊர்களையும் உள்ளடக்கியதாகும்.

1978 ஆம் ஆண்டில் அறிமுகப்படுத்தப்பட்ட புதிய அரசியலமைப்பின் படி, இலங்கையில் விகிதாசாரப் பிரதிநிதித்துவத் தேர்தல் முறை அறிமுகப்படுத்தப்பட்டதை அடுத்து, நடைமுறையில் இருந்த 160 தேர்தல் தொகுதிகள் கலைக்கப்பட்டு பதிலாக 22 பல-அங்கத்தவர்களைக் கொண்ட தேர்தல் மாவட்டங்கள் உருவாக்கப்பட்டன. இதற்கமைய, 1989 தேர்தலில் சம்மாந்துறை தேர்தல் தொகுதி அம்பாறை தேர்தல் மாவட்டத்தில் உள்ளடக்கப்பட்டது.

19 மார்ச் 1960 இல் நடைபெற்ற 4வது நாடாளுமன்றத் தேர்தல் முடிவுகள்:

20 சூலை 1960 இல் நடைபெற்ற 5வது நாடாளுமன்றத் தேர்தல் முடிவுகள்:

22 மார்ச் 1965 இல் நடைபெற்ற 6வது நாடாளுமன்றத் தேர்தல் முடிவுகள்:

27 மே 1970 இல் நடைபெற்ற 7வது நாடாளுமன்றத் தேர்தல் முடிவுகள்:

21 சூலை 1977 இல் நடைபெற்ற 8வது நாடாளுமன்றத் தேர்தல் முடிவுகள்:


</doc>
<doc id="187910" url="https://ta.wikipedia.org/wiki?curid=187910" title="சப்த கரை சிவ தலங்கள்">
சப்த கரை சிவ தலங்கள்

சேய் ஆற்றின் (செய்யாறு) வட கரையில் அமைந்த சிவாலயங்கள் சப்த கரை கண்ட சிவத் தலங்கள் ஆகும். அவை:


</doc>
<doc id="187915" url="https://ta.wikipedia.org/wiki?curid=187915" title="குறளும் ஆன்மீகமும் (நூல்)">
குறளும் ஆன்மீகமும் (நூல்)

குறளும் ஆன்மீகமும் என்னும் நூலில் கிறித்தவ சமயக் கருத்துகள் விவிலிய வரலாறுகள் அடிப்படையிலும் திருக்குறளைத் தொடர்பு படுத்தியும் எடுத்து உரைக்கப்படுகின்றன.

இந்நூலைப் புலவர் செ. வில்லியம் டெல் என்பவர் எழுதியுள்ளார். இது திருவள்ளூரில் அமைந்துள்ள R. கீதா புத்தகாலயத்தால் 2002ஆம் ஆண்டு வெளியிடப்பட்டது.

கிறித்தவக் கருத்துகள் அடங்கிய இந்நூல் 22 ஆன்மீக உரைகளாக அமைக்கப்பட்டுள்ளது.


</doc>
<doc id="187918" url="https://ta.wikipedia.org/wiki?curid=187918" title="ஜம்பகி">
ஜம்பகி

ஜம்பகி என்னும் ஊர் கர்நாடக மாநிலத்தில் பீஜாப்பூர் மாவட்டத்தில் இண்டி வட்டத்தில் அமைந்துள்ளது.

இங்கு இந்து மற்றும் இசுலாமிய சமய மக்கள் வாழ்கின்றனர்.

இவ்வூரில் கன்னடம், மராத்தி, இந்தி, ஆங்கிலம் ஆகிய மொழிகளை மக்கள் பேசுகின்றனர்.


சோளம், கோதுமை, மக்காச்சோளம், கடலை ஆகியன விளைகின்றன. சூரியகாந்தி, திராட்சை, அவரைக்காய் உள்ளிட்டவையும் விளைச்சல் பெறுகின்றன.


</doc>
<doc id="187924" url="https://ta.wikipedia.org/wiki?curid=187924" title="அல்லூர்">
அல்லூர்

அல்லூர் என்பது ஆந்திரப் பிரதேசத்தின் நெல்லூர் மாவட்டத்தில் அமைந்துள்ள ஒரு ஊர் ஆகும். இந்த ஊரையும் அருகில் உள்ள ஊரையும் இணைத்து அல்லூர் மண்டலம் உருவாக்கப்பட்டது. அல்லூர் மண்டலம் நெல்லூர் மாவட்டத்தின் 46 மண்டலங்களில் ஒன்று. இங்கு உழவுத் தொழிலும், உப்புத் தொழிலும் முதன்மையானவை.


</doc>
<doc id="187926" url="https://ta.wikipedia.org/wiki?curid=187926" title="மனூர்">
மனூர்

மனூர் என்னும் ஊர் கர்நாடகம் மாநிலத்தின் பீஜப்பூர் மாவட்டத்தில் இண்டி வட்டத்திற்கு உட்பட்டது. இங்கு இந்து, முசுலீம் மக்கள் வாழ்கின்றனர். உருது, இந்தி, கன்னடம், மராத்தி, ஆங்கிலம் ஆகிய மொழிகளைப் பேசுகின்றனர்.

சோளம், மக்காச்சோளம், கடலை, அவரைக்காய், திராட்சை ஆகியன அதிகளவில் விளைகின்றன..


</doc>
<doc id="187928" url="https://ta.wikipedia.org/wiki?curid=187928" title="கே. ரேகா">
கே. ரேகா

கே. ரேகா என்பவர் மலையாள சிறுகதை எழுத்தாளர் ஆவார். இவர் கேரள அரசின் சாகித்திய (இலக்கிய) விருதினைப் பெற்றுள்ளார்.. 




</doc>
<doc id="187936" url="https://ta.wikipedia.org/wiki?curid=187936" title="ஜைமினி">
ஜைமினி

ஜைமினி ("Jaimini") என்பவர் பண்டைய இந்தியாவின் முனிவர்களுள் ஒருவர். இவர் இந்திய மெய்யியலாளர்களுள் ஒருவராக அறியப்படுகிறார். இவர் வியாசரின் மாணவர் ஆவார்.

மீமாம்சகக் கோட்பாடுகளுக்கு அடிப்படையாக இருப்பது ஜைமினி எழுதிய மீமாம்சக சூத்திரம். இவரது காலம் கிமு 200 க்கும் கிபி 200 இற்கும் இடையே இருக்கலாம். இவர் எழுதிய மீமாம்சக சூத்திரம் 2500 பாடல்களைக் கொண்டது. மீமாம்சையின் முக்கிய கொள்கை சடங்குகளைப் பற்றியதுதான். பல பிராம்மணங்களில் இவை பற்றி கூறப்பட்டுள்ளது. சாமவேதப்பாடல் ஒன்றிற்கும் அதனுடைய பிராம்மணம் ஒன்றிற்கும் ஜைமினியே ஆசிரியர் என்று தெரிகிறது.

ஜைமினியின் மீமாம்சகத்திற்கு உரை எழுதியவர் சபரர் என்பவர். இதற்கு சபர பாஷ்யம் என்பர். சபரரின் காலம் கி. பி. 400க்கு முன் இருக்காது என வரலாற்று அறிஞர் ஜா கூறுகிறார்.



</doc>
<doc id="187949" url="https://ta.wikipedia.org/wiki?curid=187949" title="கெய்ரோ கோபுரம்">
கெய்ரோ கோபுரம்

கெய்ரோ கோபுரம் ("Cairo Tower", , போர்கு அல்-கஹிரா) எகிப்துத் தலைநகர் கெய்ரோவில் அமைந்துள்ள தனித்து நிற்கும் ஓர் காங்கிறீற்று கோபுரம் ஆகும். உயரமுள்ள இதுவே எகிப்திலும் வடக்கு ஆப்பிரிக்காவிலும் 50 ஆண்டுகளாக மிக உயர்ந்த கோபுரமாக உள்ளது. 1971 வரை இது ஆபிரிக்காவிலேயே மிக உயரமான கோபுரமாக விளங்கியது; அந்த ஆண்டில் தென்னாப்பிரிக்காவில் நிறுவப்பட்ட இல்புரோ கோபுரம் இதன் உயரத்தை விஞ்சியது. 

கெய்ரோ நகரின் மிகவும் அறியப்பட்ட நவீனக் கட்டிட நினைவுச்சின்னமாக விளங்கும் கெய்ரோ கோபுரம் நகரின் மையப்பகுதிக்கு அருகில் நைல் ஆற்றின் கெசீரா தீவில் அமைந்துள்ளது.


</doc>
<doc id="187955" url="https://ta.wikipedia.org/wiki?curid=187955" title="அல்-அசார் பல்கலைக்கழகம்">
அல்-அசார் பல்கலைக்கழகம்

அல்-அசார் பல்கலைக்கழகம் ("Al-Azhar University", " (மதிப்புமிக்க) அசார் பல்கலைக்கழகம்") எகிப்தின் கெய்ரோவில் அமைந்துள்ள ஓர் பல்கலைக்கழகம் ஆகும். கி.பி 970 அல்லது 972 இல் பாத்திம கலீபகத்தாரால் இசுலாமிய கல்வியமைப்பாக (மதரசா) நிறுவப்பட்டது. இதன் மாணவர்கள் குரானையும் இசுலாமிய சட்டத்தையும் விரிவாகப் படித்ததுடன் ஏரணம், இலக்கணம், கவிதை ஆகியவற்றுடன் நிலவின் பல்வேறு நிலைகளை கணிக்கும் முறைகளை கற்றுத் தேர்ந்தனர். பலதுறைப் படிப்புகளையும் ஒரே இடத்தில் கற்குமாறு ஏற்படுத்தியதால் உலகின் முதல் பல்கலைக்கழகங்களில் ஒன்றாக இது கருதப்படுகிறது. மேலும் இத்தகைய பழைமையான பல்கலைக்கழகங்களில் இதுவரை இயங்கிவருவதும் இது ஒன்றே ஆகும். தற்போதைய பல்கலைக்கழகத்தில் மதசார்பற்ற பலகல்வித்திட்டங்கள் இங்கு கற்பிக்கப்படுகின்றன. அராபிய இலக்கியத்திற்கும் இசுலாமிய கற்கைகளுக்கும் உலகில் இதுவே முதன்மையான மையமாக விளங்குகிறது.எகிப்தில் பட்டம் வழங்குகின்ற மிகப் பழைமையான பல்கலைக்கழகமாக இது உள்ளது. 1961இல் கூடுதல் மதசார்பற்ற கல்வித்திட்டங்கள் சேர்க்கப்பட்டன.

இது கெய்ரோவிலுள்ள அல்-அசார் மசூதியுடன் இணைக்கப்பட்டது. இந்தப் பல்கலைக்கழகத்தின் நோக்கமாக இசுலாம் சமயத்தை விரிவாக்குவதும் [இசுலாமியப் பண்பாடு|இசுலாமியப் பண்பாட்டை]] வளரத்தெடுப்பதுமாகும். இந்த நோக்குடன் இங்குள்ள இசுலாமிய அறிஞர்கள், (உலேமாக்கள்) சன்னி இசுலாமிய உலகின் முஸ்லிம் தனிநபர்கள் மற்றும் சமூகத்தினரின் நடத்தைகள் குறித்த சிக்கல்களுக்கு தீர்வு காணும் வகையில் அறிவுரைகள் (ஃபத்வாகள்) வழங்குகின்றனர்.



</doc>
<doc id="187959" url="https://ta.wikipedia.org/wiki?curid=187959" title="வள்ளம்">
வள்ளம்

வள்ளம் என்பது நீரில் பயணிக்க, மீன்பிடிக்கப் பயன்படும் ஒரு நீரூர்தி ஆகும். இது பாய்மரப் படகு, கப்பல் போன்றவற்றுடன் ஒப்பிடுகையில் சிறியது. உலகில் பல பாகங்களில் வள்ளம் அல்லது வள்ளத்தை ஒத்த நீரூர்திகள் மிக நீண்ட காலமாகப் பயன்படுத்தப்படுகின்றன. தமிழ் நிலப்பரப்புகளிலும் வள்ளம் பண்டைக் காலத்தில் இருந்து கட்டப்படும், பயன்படுத்தப்படும் ஒரு நீரூர்தி ஆகும். 


</doc>
<doc id="187964" url="https://ta.wikipedia.org/wiki?curid=187964" title="பெகு">
பெகு

பெகு ("Pegu" அல்லது "Bago"), என்பது மியான்மரின் (பர்மா) பெகு பிராந்தியத்தின் தலைநகராகும். இது யங்கோன் நகரில் இருந்து வட-கிழக்கே 80 கிமீ தொலைவில் அமைந்துள்ளது.


</doc>
<doc id="187966" url="https://ta.wikipedia.org/wiki?curid=187966" title="மானூர், திருநெல்வேலி மாவட்டம்">
மானூர், திருநெல்வேலி மாவட்டம்

மானூர் (Manur) இது திருநெல்வேலி மாவட்டத்தில் உள்ள 19 ஊராட்சி ஒன்றியங்களில் ஒன்று. இது திருநெல்வேலியிலிருந்து 18 கிமீ தூரத்திலும் சங்கரன்கோவிலிலிருந்து 41 கிமீ தூரத்திலும் அமைந்துள்ளது. இதன் அருகில் சிறு ஆறு பாய்வதால் விவசாயம் எப்போதும் நடக்க ஏதுவாக உள்ளது. மானூர், திருநெல்வேலியிலிருந்து சங்கரன்கோவில் செல்லும் வழியில் அமைந்துள்ளதால் எப்போதும் வாகன நெரிசல் மிகுந்து காணப்படும் இடமாகும். இங்கு பலதரப்பட்ட மக்கள் வசிக்கிறார்கள்.

கொண்டாநகரம், பழவூர்,சிறுக்கன் குறிச்சி சுத்தமல்லி,


</doc>
<doc id="187968" url="https://ta.wikipedia.org/wiki?curid=187968" title="யூஜின் வூசுட்டர்">
யூஜின் வூசுட்டர்

யூஜீன் வூசுட்டர் ("Eugen Wüster", 10 அக்டோபர் 1898 - 29 மார்ச் 1977) என்பவர், ஆசுத்திரியாவைச் சேர்ந்த ஒரு தொழிலதிபரும், கலைச்சொல்லியலாளரும் ஆவார். கலைச்சொல்லியலில் இவரது முன்னோடி ஆய்வுகள், செயற்பாடுகள் என்பவை காரணமாக இவர் கலைச்சொல்லின் தந்தை எனவும் அழைக்கப்படுவது உண்டு.

யூஜீன் வூசுட்டர், 1898 ஆம் ஆண்டு அக்டோபர் 10 ஆம் தேதி ஆசுத்திரியாவின் உள்ள வீசெல்பர்க் என்னும் இடத்தில் பிறந்தார். 15வது வயதில் செயற்கை மொழியான எசுப்பரான்டோ மீது இவருக்கு ஆர்வம் ஏற்பட்டது. விரைவிலேயே, ஒரு எசுப்பரான்டோ மொழிபெயர்ப்பாளராகவும், இது தொடர்பான பல்வேறு கட்டுரைகளின் ஆசிரியராகவும் முன்னணிக்கு வந்தார். குறிப்பாக இவரது ஆர்வம் எசுப்பரான்டோ மொழியின் கலைச்சொற்கள், சொல்லாக்கம் ஆகிய துறைகளிலேயே இருந்தது. மின் பொறியியலில் கல்வி கற்று ஒரு மின் பொறியியலாளரான இவர், பின்னர் தனது தந்தையின் தொழிற்சாலையைப் பொறுப்பேற்றுக்கொண்டார்.

1918 - 1920 காலப்பகுதியில், அவருக்கு 22 வயது ஆகுமுன்பே, புகழ் பெற்ற எசுப்பரான்டோ - செருமன் அகரமுதலியை உருவாக்கினார். இது எசுப்பரான்டோவின் தொடக்ககாலச் சொற்றொகுதியினதும், சமென்கோவின் பயன்பாட்டினதும் விரிவானதும், துல்லியமானதுமான ஆக்கமாக இன்றுவரை கருதப்பட்டு வருகிறது. இந்த அகரமுதலியை உருவாக்கியதனால் கிடைத்த அனுபவமே இவரது கலைச்சொல்லியல் ஆய்வுகளுக்கு அடித்தளமாக அமைந்தது. பன்னாட்டுத் தொழில்நுட்பத் தொடர்பாடல் குறித்த இவரது ஆய்வுகளின் பலனாக, 1936 ஆம் ஆண்டில், பன்னாட்டுத் தர அமைப்பின் கீழ், கலைச்சொல் தரப்படுத்தலுக்கான தொழில்நுட்பக் குழு அமைக்கப்பட்டது. பன்னாட்டுக் கலைச்சொல் தரப்படுத்தல் கொள்கைகளை உருவாக்கியதுடன், நவீன தகவல் சமுதாயத்தின் அடிப்படைகளை உருவாக்குவதிலும் வூசுட்டர் குறிப்பிடத்தக்க பங்களிப்புச் செய்துள்ளார். 

இவர் வியன்னாப் பல்கலைக்கழகத்தில் கற்பித்திருக்கிறார். இப் பல்கலைக்கழகத்தில் உள்ள யூஜீன்-வூசுட்டர் ஆவணக் காப்பகத்துக்கும், ஆசுத்திரிய தேசிய நூலகத்தில் உள்ள எசுப்பரான்டோ அருங்காட்சியகம் மற்றும் திட்டமிட்ட மொழிகள் பிரிவுக்கும் அடிப்படையான நூல்களும் பிற ஆவணங்களும் வூசுட்டரால் வழங்கப்பட்டவை. கலைச்சொல்லியல் ஆய்வுகளில் தலைசிறந்து விளங்குபவர்களுக்கு வழங்குவதற்கென "யூஜீன் வூசுட்டர் பரிசு" என்னும் பரிசு ஒன்றை வியன்னாப் பல்கலைக்கழகமும், வியன்னா நகரும் சேர்ந்து உருவாக்கியுள்ளன.

1938 ஆம் ஆண்டில் பன்னாட்டு மின்தொழில்நுட்பவியல் சொற்தொகுதியை உருவாக்கி வெளியிடுவதில் வூசுட்டர் முக்கிய பங்காற்றினார். இதன் அண்மைப் பதிப்பை இணையத்தில் பார்க்கமுடியும். உசாத்துணை நூற்பட்டியல் தொடர்பான பிரச்சினைகள், செருமன் மொழியின் ஒலிப்பமைப்புச் சீர்திருத்தம், உலகப் பதின்மமுறை வகைப்பாட்டு முறைமை, தகவலியல் போன்ற விடயங்களிலும் இவருக்கு ஈடுபாடு இருந்தது. வாள்கள் தொடர்பில் இவர் ஒரு வல்லுனர். இயந்திரக் கருவிகளை எடுத்துக்காட்டாகக் கொண்டு ஒரு மாதிரி அகரமுதலி ஒன்றையும் உருவாக்கினார். இதன் தற்போதைய பதிப்பும் இணையத்தில் உள்ளது. 1971 ஆம் ஆண்டில் "இன்ஃபோடேர்ம்" என அழைக்கப்படும் பன்னாட்டுக் கலைச்சொல்லியல் தகவல் மையம் என்னும் நிறுவனத்தை உருவாக்குவதற்கான நடவடிக்கைகளில் ஈடுபட்டார். இவர் பல்வேறு தலைப்புக்களிலான பதிப்பில் வெளிவராத பல நூல்களையும் விட்டுச்சென்றுள்ளார்.



</doc>
<doc id="187971" url="https://ta.wikipedia.org/wiki?curid=187971" title="பாப்பாக்குடி">
பாப்பாக்குடி

பாப்பாக்குடி (Pappakudi) தமிழ்நாட்டில் திருநெல்வேலி மாவட்டத்தில் உள்ள 19 ஊராட்சி ஒன்றியங்களில் ஒன்று. இவ்வூராட்சி ஒன்றியத்தின்கீழ் பாப்பாக்குடி உட்பட 15 ஊராட்சிகள் உள்ளன. இது திருநெல்வேலியிலிருந்து 24 கிமீ தூரத்திலும் தென்காசியிலிருந்து 34 கிமீ தூரத்திலும் அமைந்துள்ள ஒரு நகரம் ஆகும். இங்கு பல கல்லூரிகளும், பள்ளிகளும் உள்ளன. புகழ் பெற்ற கோவில் ஒன்றும் இங்கு அமைந்துள்ளது.
பாப்பக்குடியில் அருள்மிகு தளவை சுடலைமாடசாமி கோவிலும், அருள்மிகு சிவன் கோவிலும் உள்ளது.


</doc>
<doc id="187984" url="https://ta.wikipedia.org/wiki?curid=187984" title="உமிழ்நீர்ச் சுரப்பி">
உமிழ்நீர்ச் சுரப்பி

உமிழ்நீர்ச் சுரப்பிகள் "(salivary glands)" என்பது பாலூட்டிகளில் அமைந்த, உமிழ்நீரைச் சுரக்கும் புறச்சுரப்பு நாளங்கள் ஆகும். மாந்தனில் மூன்றிணை உமிழ்நீர்ச் சுரப்பிகள் அமைதுள்ளன (கன்ன, கீழ்த்தாடை, கீழ்நாக்குச் சுரப்பிகள்) மேலும், பல சிற்றுமிழ்நீர்ச் சுரப்பிகளும் உள்ளன. உமிழ்நீர்ச் சுரப்புகளைக் கோழைச் சுரப்பிகள், சீரச் சுரப்பிகள், கலப்புச் சுரப்பிகள் எனவும் வகைபடுத்தலாம்.

சீரச் சுரப்புகளில் உருவாகும் முதன்மை நொதியாக ஆல்பா அமிலேசு எனும் தரசம் அல்லது மாப்பொருளைச் சிதைத்து மால்ட்டோசaகவும் குளூக்கோசாகவும் மாற்றுகிறது;கோழைச் சுரப்பிகள் மியூசின் எனும் முதன்மைப் புரத்த்தைச் சுரக்கிறது. இது உயவுப் பொருளாகப் செயல்படுகிறது

மாந்தரில் ஒவ்வொரு நாளும் 0.5 முதல் 1.5 லிட்டர்கள் உமிழ்நீர் உருவாகிறது. உமிழ்நீர்ச் சுரப்பு இணைபரிவு மண்டலத் தூண்டலால் உருவாகிறது; அசெட்டைல்கோலைன் செயல்முனைவான நரம்பியல் செலுத்தியாகும். இது நாளங்களில் உள்ள இணைபரிவு மண்டல ஏற்பிகளுடன் பிணைந்து உமிழ்நீர்ச் சுரப்பைக் கூட்டுகிறது.

உமிழ்நீர்ச் சுரப்பிகள் கீழே தரப்படுகின்றன:

மாந்தர்களில் கன்னச் சுரப்பிகள் இரு முதன்மை உமிழ்நீர்ச் சுரப்பிகள் தாடை எலும்புகளைச் சுற்றி போர்த்தியபடி அமைந்துள்ளன.உமிழ்நீர்ச் சுரப்பிகளிலேயே பெரியனவாகிய இவை சுரக்கும் உமிழ்நீர் விழுங்கலுக்கும் mastication பணிக்கும் உதவுகிறது. இவை சுரக்கும் அமிலேசு நொதி மாப்பொருளைச் செரிக்க உதவுகிறது. இது தயாலினைச் சுரக்கும் ஊனீர்வகை சுரப்பாகும்.இது கன்னச் சுரப்பிகள் (சுட்டென்சன் குழல்) ஊடாக வாயறைக்குள் செல்கிறது. இந்தச் சுர்ப்பிகள் தாடையெலும்புக்கு பின்னால் அமைந்துள்ளது. கன்ன எலும்பின் முலைவடிவத் துருத்திக்கு முன்னால் உள்ளது. முக நரம்பு நரம்புக் கிளைகளை வெட்டிப் பார்க்க மருத்துவ இயலாக உதவுகிறது. அப்போது அதன் பல்வேறு இதழ்களும் வெளியே தெரியும். இல்லாவிட்டால், மாறாக மருத்துவ்வழி வெட்டலைப் பயன்படுத்தும்போது முகவிளக்க தசைகளின் வலிமையிழப்போ அல்லது செயலிழப்போ ஏற்படும்.

கீழ்த்தாடைச் சுரப்பிகள் (முன்னர் மேல்தாடைச் சுரப்பிகள் எனப்பட்டவை) என்பவை கீழ்த்தாடயின் கீழே அமைந்த ஓரிணை முதன்மை உமிழ்நீர்ச் சுரப்பிகளாகும். இவை digastric தசைகளுக்கு மேலே அமைந்துள்ளது. இச்சுரப்பு ஊனீரும் கோழையும் கலந்த கலவையாக அமைகிறது; இது கீழ்த்தாடைக் குழல் (வார்ட்டன் குழல்) ஊடாக வாயறைக்குள் நுழைகிறது. Approximately 65-70% of saliva in the oral cavity is produced by the submandibular glands, இவை கன்னச் சுரப்பிகளை விட சிறியவை என்றாலும், வாயறையில் சுரக்கும் உமிழ்நீரில் ஏறத்தாழ 65-70% அளவுக்கு கீழ்த்தாடைச் சுரப்பிகளே சுரக்கின்றன. இது கழுத்தில் மேலீடாக அமைந்துள்ளதால் இவற்றை எளிதாக வட்ட வடிவப் பந்தாக அமைதலை உணரலாம். இது ஆதாம் ஆப்பிளுக்கு (குரல்வளை புடைப்புக்கு) மேலே இருவிரல் தொலைவில் ஈரங்குல இடைவெளியில் முகவாய்க்குக் கீழே உள்ளன.

கீழ்நாக்குச் சுரப்பிகள் நாக்கு அடியிலும்கீழ்த்தாடைச் சுரப்பிகளுக்கு முன்னாலும் அமைந்த ஓரிணை முதன்மை உமிழ்நீர்ச்சுரப்பிகள் ஆகும். இவற்றின் சுரப்பு பெரிதும் கோழையாகவே உள்ளது; என்றாலும், இது கலப்புச் சுரப்பியாக வகைபடுத்தப்பட்டுள்ளது. மற்ற இரு முதன்மைச் சுரப்பிகளைப் போலல்லாமல், கீழ்நாக்குச் சுரப்பிகளின் குழல் அமைப்பு இடைமறிப்பு குழல்களாக அமையவில்லை; மேலும், இதில் வரிப்பள்ளங்கள்அமைவதில்லை எனவே, கீழ்நாக்குச் சுரப்பிகளின் 8-20 சுரப்புக் குழல்களில் (இரிவினசுக் குழல்களில்) இருந்து உமிழ்நீர் சுரக்கிறது. Approximately 5% of saliva entering the oral cavity comes from these glands.

வாயறைக்குள் மென்கோழைப்படலத்தில் 800 முதல் 1000 வரையிலான சிற்றுமிழ்நீர்ச் சுரப்பிகள் அமைந்துள்ளன

அகவை முதிர்வு உமிழ்நீர்ச் சுரப்பிகளில் கட்டமைப்பு மாற்றங்களை உருவாக்குகிறது:
Iமேலும், இதோடு உமிழ்நீர் உட்கூறுகளிலும் மாற்றங்கள் ஏற்படுகின்றன: 
என்றாலும், ஒட்டுமொத்த உமிழ்நீர் சுரப்பளவு மாறுவதில்லை.

பொதுவாக உமிழ்நீர் சுரப்பு உடல்நலத்துக்கும் வாயறைக்கும் பல நன்மைகளைத் தருகிறது. அவை கீழே விவரிக்கப்படுகின்றன:








இச்சுரப்பிகளினுள்ளே பல நுண்ணறைகள் உள்ளன. குருதிக் குழாய்களும், நரம்பிழைகளும் இச்சுரப்பிகளுக்குள் சுரப்பித்திறப்பின் (hilum) வழியாக உட்புகுந்து கிளைகளாக நுண்ணறைகளுக்குள் படிப்படியாகச் செல்கின்றன.



</doc>
<doc id="187995" url="https://ta.wikipedia.org/wiki?curid=187995" title="தமிழர் போர்ப்படை வகைகள்">
தமிழர் போர்ப்படை வகைகள்

தமிழர்கள் பண்டைய காலங்களில் பலவகை போர்ப் படைகளைக் கொண்டிருந்தனர். அவற்றுள் 4 வகைகள் முக்கியமானவை ஆகும். மேலும் அவை பல உட்பிரிவுகளையும் கொண்டிருந்தன'.

இவற்றில் முதல் 4 படைகள் நேரடியாக போரில் பங்கு கொள்ளும். ஒற்றர்படையானது எதிரியின் போர்த்திட்டங்களை அறிய உதவும்.





</doc>
<doc id="188003" url="https://ta.wikipedia.org/wiki?curid=188003" title="விழிவெளிப்படல மேலுறையழற்சி">
விழிவெளிப்படல மேலுறையழற்சி

விழிவெளிப்படல மேலுறையழற்சி (Episcleritis) என்பது விழி வெளிப்படல மேலுறையைத் (episclera) தாக்கும் தீங்கற்ற, வரையறுத்த போக்குடைய அழற்சி நோயாகும். விழி வெளிப்படல மேலுறையானது விழிச்சவ்விற்கும் விழிவெண்படலத்தை உருவாக்கும் இணைப்புத் திசுப்படலத்‌திற்கும் இடையில் ஒரு மெல்லிய திசு படலமாக உள்ளது. விழிவெளிப்படல மேலுறையழற்சியானது திடீரென உருவாகும் மேலோட்டமான கண்வலி, கண் சிவத்தல் ஆகியவற்றை கொண்ட, சாதாரணமாகக் காணப்படும் நோயாகும்.


</doc>
<doc id="188024" url="https://ta.wikipedia.org/wiki?curid=188024" title="இறகுப் பந்தாட்ட உலகக் கூட்டமைப்பு">
இறகுப் பந்தாட்ட உலகக் கூட்டமைப்பு

இறகுப்பந்தாட்ட உலகக் கூட்டமைப்பு ("Badminton World Federation", சுருக்கமாக BWF) உடல் திறன் விளையாட்டுகளில் ஒன்றான இறகுப் பந்தாட்டத்திற்கான பன்னாட்டு கட்டுப்பாட்டு அமைப்பாகும். 1934இல் பன்னாட்டு இறகுப்பந்தாட்டக் கூட்டமைப்பு என்று ஒன்பது உறுப்பினர் நாடுகளுடன் (கனடா, டென்மார்க், இங்கிலாந்து, பிரான்சு, அயர்லாந்து, இத்தாலி, நெதர்லாந்து, நியூசிலாந்து, இசுக்கொட்லாந்து மற்றும் வேல்ஸ்) நிறுவப்பட்ட இவ்வமைப்பு இன்று உலகளவில் 169 உறுப்பினர் நாடுகளுடன் விரிவடைந்துள்ளது. செப்டம்பர் 24, 2006இல் மத்ரித்தில் கூடிய சிறப்புப் பொதுக்குழு புதிய பெயரான இறகுப்பந்தாட்ட உலகக் கூட்டமைப்பு (BWF) என்ற பெயரை ஏற்றுக்கொண்டது.

நிறுவன நாள் முதல் இதன் தலைமையகம் ஐக்கிய இராச்சியத்தின் செல்டென்ஹாமில் அமைந்திருந்தது. ஆனால் அக்டோபர் 1, 2005இலிலிருந்து இது கோலாலம்பூருக்கு மாற்றப்பட்டது. இதன் தற்போதையத் தலைவராக பவுல்-எரிக் ஓயர் லார்சன் பொறுப்பாற்றுகிறார்.

இறகுப் பந்தாட்ட உலகக் கூட்டமைப்பு இறகுப் பந்தாட்டத்தை உலகெங்கும் பரப்பவும் வளர்க்கவும் வட்டார கட்டுப்பாட்டு அமைப்புகளின் ஒத்துழைப்புடன் செயல்படுகிறது. இந்த வட்டார அமைப்புகளாவன:


</doc>
<doc id="188025" url="https://ta.wikipedia.org/wiki?curid=188025" title="விழிப்பாவை அழற்சி">
விழிப்பாவை அழற்சி

விழிப்பாவை அழற்சி (Keratitis) என்பது கண்களின் முன் பக்கம், விழிவெண்படலம் (cornea) அழற்சிக்கு உட்படுவதைக் குறிக்கும். இந்நோய் மிதமான அல்லது கடுமையான வலி, பாதிக்கப்பட்ட பார்வையுடன் தொடர்புள்ளது. இது, ஒவ்வொரு முறை கண் சிமிட்டும் போதும் கண் அரிப்பைத் தோற்றுவிக்கக் கூடும்.


</doc>
<doc id="188033" url="https://ta.wikipedia.org/wiki?curid=188033" title="விளையாட்டுக் கட்டுப்பாட்டு அமைப்பு">
விளையாட்டுக் கட்டுப்பாட்டு அமைப்பு

ஓர் விளையாட்டுக் கட்டுப்பாட்டு அமைப்பு என்பது விளையாட்டைக் கட்டுப்படுத்துகின்ற அல்லது அனுமதிக்கின்ற ஓர் அமைப்பாகும். இவை பல்வேறு வடிவங்களில் பல்வேறு கட்டுப்பாட்டுப் பொறுப்புகளுடன் அமைந்துள்ளன. காட்டாக, இவை தாங்கள் கட்டுப்படுத்தும் உடற்றிறன் விளையாட்டில் விதிகளை மாற்றியமைக்கவும் விதிகளை மீறியதற்கு ஒழுங்கு நடவடிக்கைகள் மேற்கொள்ளவும் அதிகாரம் கொண்டுள்ளன. கட்டுப்பாட்டு அமைப்புகளுக்கு பலதரப்பட்ட பொறுப்புகள் உள்ளன. பன்னாட்டு ஒலிம்பிக் குழு போன்று உலகளவில் பல்வேறு விளையாட்டுக்களைக் கட்டுப்படுத்துவதிலிருந்து இந்தியத் துடுப்பாட்டக் கட்டுப்பாடு வாரியம் போன்று ஒரேஒரு விளையாட்டை தேசிய அளவில் கட்டுப்படுத்துவது வரை பலவாறு உள்ளன. தேசிய அமைப்புகள் பன்னாட்டு அமைப்புகளுடன் இணைந்தோ இணையாமலோ இருக்கலாம். உலகளவில் பன்னாட்டு விளையாட்டுக் கூட்டமைப்புகள் 19வது நூற்றாண்டின் இறுதியில் உருவாகத் தொடங்கின.


</doc>
<doc id="188042" url="https://ta.wikipedia.org/wiki?curid=188042" title="இறகுப்பந்தாட்ட உலகக் கூட்டமைப்பின் உலகப் போட்டிகள்">
இறகுப்பந்தாட்ட உலகக் கூட்டமைப்பின் உலகப் போட்டிகள்

இறகுப் பந்தாட்ட உலகக் கூட்டமைப்பின் உலகப் போட்டிகள் ("BWF World Championships", முன்னதாக "IBF World Championships") அல்லது உலக இறகுப்பந்தாட்ட போட்டிகள் உலகின் தலைசிறந்த இறகுபந்தாட்ட வீரர்களாக முடிசூட்ட இறகுப் பந்தாட்ட உலகக் கூட்டமைப்பு (பிடபுள்யூஎஃப்) நடத்தும் போட்டிப்பந்தயங்கள் ஆகும். இந்தப் போட்டிகள் 1977இல் துவங்கி மூன்று ஆண்டுகளுக்கு ஒருமுறை 1983 வரை நடத்தப்பட்டன. 1985ஆம் ஆண்டுமுதல் 2005 வரை இந்தப் போட்டிகள் ஈராண்டுகளுக்கு ஒருமுறை நடத்தப்பட்டு வந்தன. 2006ஆம் ஆண்டிலிருந்து இது ஆண்டுக்கொருமுறை நடத்தப்பெறும் போட்டிகளாக மாற்றப்பட்டன.

இருப்பினும், ஒலிம்பிக் விளையாட்டுக்கள் நடைபெறும் ஆண்டுகளில் இந்தப் போட்டிகள் நடைபெறுவதில்லை.

கீழே உள்ள அட்டவணையில் உலகப் போட்டிகள் நடைபெற்ற அனைத்து நகரங்கள் மற்றும் நாடுகளைப்பட்டியளிடுகின்றது:



</doc>
<doc id="188045" url="https://ta.wikipedia.org/wiki?curid=188045" title="இண்டி ரஸ்தே">
இண்டி ரஸ்தே

இண்டி ரஸ்தே என்பது கர்நாடகத்தின் பிஜப்பூர் மாவட்டத்தின் இண்டி வட்டத்தில் அமைந்துள்ள ஒரு ஊராகும். ரஸ்தே என்னும் சொல்லுக்கு தெரு என்று பொருள்.

மகாலட்சுமி, துர்காதேவி, மல்லிகார்ஜுனர் வழிபாடுகள் நடைபெறுகின்றன. மசூதி ஒன்றும் உள்ளது.
மக்கள் இந்து, இசுலாம் சமயங்களைப் பின்பற்றுகின்றனர்.


</doc>
<doc id="188048" url="https://ta.wikipedia.org/wiki?curid=188048" title="ஆலிப்பூர்">
ஆலிப்பூர்

ஆலிப்பூர் என்பது இந்தியாவின் மேற்கு வங்காளத்தில் தெற்கு 24 பர்கானா மாவட்டத்தின் தலைமையிட நகரம் ஆகும்.

இதன் அஞ்சல் பின் கோடு 700027. இப்பகுதி ஆடம்பர குடியிருப்புகளையும் மாட மாளிகைகளையும் உள்ளடக்கியது. கல்கத்தாவில் இருந்து தரைவழிப் போக்குவரத்து எளிதில் அமைகிறது.




</doc>
<doc id="188050" url="https://ta.wikipedia.org/wiki?curid=188050" title="மைனத்தருவி கொலகேஸ்">
மைனத்தருவி கொலகேஸ்

மைனத்தருவி கொலகேசு என்பது 1967 ஆம் ஆண்டில் வெளியான மலையாளத் திரைப்படம். உதயா புரொடக்சன்சின் தயாரிப்பில் எம். குஞ்சாக்கோ இயக்கத்தில் வெளியானது. சத்யன், ஷீலா ஆகியோர் முதன்மை வேடங்களில் நடித்துள்ளனர்.



</doc>
<doc id="188051" url="https://ta.wikipedia.org/wiki?curid=188051" title="சத்யன் (மலையாள நடிகர்)">
சத்யன் (மலையாள நடிகர்)

சத்யன் என்பவர் மலையாளத் திரைப்பட நடிகர் ஆவார்.






</doc>
<doc id="188052" url="https://ta.wikipedia.org/wiki?curid=188052" title="சமயமின்மை">
சமயமின்மை

சமயமின்மை ("Irreligion") ("சமயப் பற்றின்மை" அல்லது "சமயப் புறக்கணிப்பு") என்பது சமய அமைப்புகள் எதையும் பின்பற்றாத, சமயம் பற்றி கவலை கொள்ளாத, சமயப் புறக்கணிப்பு அல்லது சமய அமைப்புகளை எதிர்க்கும் நிலைப்பாடு ஆகும்.
இறைமறுப்பு, சமய அமைப்புகளோடு ஒத்துழையாமை கொள்கை, சமயச்சார்பற்ற மனிதநேயம் ஆகியன சமய நம்பிக்கைப் புறக்கணிப்பு எனும் வகைக்குள் அடங்கும். எதிர்-இறையியல் (antitheism), சமயக் அதிகாரப்படிநிலை எதிர்ப்பு, சமய அமைப்புகள் எதிர்ப்பு ஆகியன சமய எதிர்ப்பு நிலைப்பாடு எனும் வகைக்குள் அடங்கும். சமய கவலை அற்ற நிலையில் (அக்கறையின்மை - முக்கியமின்மைவாதம்) சமயம் பற்றி அலட்டிக் கொள்ளாமை அல்லது சமயத்தில் ஆர்வமின்மை ஆகியன அடங்கும். அறியவியலாமைக் கொள்கை, மூட-இறையியல் வாதம் (Ignosticism), இறையியலற்ற வாதம் (Nontheism), சமய ஐயவாதம், கட்டற்ற சிந்தனைவாதம் ஆகியன சமயத்தில் நம்பிக்கையின்மை எனும் வகைக்குள் அடங்கும். சமயமின்மை சூழலுக்கு ஏற்ப சமய நம்பிக்கைகளின் வடிவங்களையும் கொண்டிருக்கலாம். 18ம் நூற்றாண்டில் ஐரோப்பாவில் நிலவிய இயற்கையினை மட்டுமே இறையாகவும் அதற்கு மீறிய ஒரு சக்தி இல்லை என்றும் கொண்டிருந்த நிலைப்பாடு (Deism) இதற்கு சிறந்த எடுத்துக்காட்டாகும்.

2012 ஆண்டு மதிப்பீடு உலக மக்கட்தொகையில் 36% சமயமற்றோர் எனவும் 2005 க்கும் 2012 க்கும் இடைப்பட்ட காலத்தில் இது 9 விழுக்காடு அதிகரித்துள்ளது எனவும் கண்டுகொள்ளப்பட்டுள்ளது.
2010 ஆண்டு அறிக்கை சமயமற்றோரில் பலர் சில இறை நம்பிக்கைகளைக் கொண்டுள்ளனர் எனவும், ஆசியாவிலும் பசபிக்கிலும் இருந்து அதிகளவான சமயமற்றோர் காணப்படுவதாகக் குறிப்பிட்டுள்ளது.<ref name="Pew Global Unaffiliated 12/2012">
</ref>
மற்றுமொரு மூலத்தின் அடிப்படையில், சமயமற்றோரில் 40–50% ஏதாவது ஒரு கடவுள் அல்லது உயர் சக்தியில் நம்பிக்கை கொண்டுள்ளனர்.

கீழேயுள்ள அட்டவணை நாடுகளின் சனத்தொகையின் சமயமின்மையினை கூடியதிலிருந்து குறைந்ததற்கு வரிசைப்படுத்திக் காட்டுகின்றது.



</doc>
<doc id="188061" url="https://ta.wikipedia.org/wiki?curid=188061" title="தஹ்ரீர் சதுக்கம்">
தஹ்ரீர் சதுக்கம்

தஹ்ரீர் சதுக்கம் ("Tahrir Square", ", ),மற்றும் "தியாகியர் சதுக்கம்" என அறியப்படும் இச்சதுக்கம் எகிப்தின் கெய்ரோ நகரத்தின் மையப்பகுதியில் அமைந்துள்ள ஓர் முதன்மை பொதுக்கூட்டத் திடல் (நகரச் சதுக்கம்) ஆகும்.

இந்தச் சதுக்கம் துவக்கத்தில் 19வது நூற்றாண்டு மன்னர் கேதிவே இசுமாயில் நினைவாக "இசுமாயிலியா சதுக்கம்" (ميدان الأسماعيليّة ") எனப் பெயரிடப்பட்டிருந்தது. இவர்தான் "நைல் ஆற்றுப் பாரிசு" எனும்படி கெய்ரோவின் மையப்பகுதியை வடிவமைத்தார். 1919ஆம் ஆண்டு எகிப்தியப் புரட்சிக்குப் பின்னர் இச்சதுக்கம் பரவலாக தஹ்ரீர் (விடுதலை) சதுக்கம் என அழைக்கப்பட்டது. ஆனால் அரசியல்சட்ட முடியாட்சியிலிருந்து குடியரசாக மாறிய1952ஆம் ஆண்டின் புரட்சிக்குப் பின்னரே அலுவல்முறையாக பெயர் மாற்றம் பெற்றது. 2011 எகிப்தியப் புரட்சியின்போது இச்சதுக்கம் புரட்சியின் குவியப்புள்ளியாக விளங்கியது.



</doc>
<doc id="188065" url="https://ta.wikipedia.org/wiki?curid=188065" title="அம்மன்குறிச்சி">
அம்மன்குறிச்சி

அம்மன்குறிச்சி ("Ammankurichy"), இந்தியாவின் தமிழ்நாடு மாநிலம், புதுக்கோட்டை மாவட்டம், பொன்னமராவதி ஊராட்சி ஒன்றியம் மற்றும் பொன்னமராவதி வட்டத்திலுள்ள ஊராட்சி ஆகும். அம்மன்குறிச்சி ஊராட்சியில் சொக்கநாதபட்டி, கருமங்காடு, அம்மன்குறிச்சி ஆகிய ஊர்கள் அடங்கி உள்ளன.

இந்திய 2011 மக்கள் தொகை கணக்கெடுப்பின்படி 1,695 மக்கள் இங்கு வசிக்கின்றார்கள். இவர்களில் 48% ஆண்கள், 52% பெண்கள் ஆவார்கள். 

ஊர் பெயருக்கு ஏற்றபடி ஊர் நுழைவாயிலில் ஸ்ரீ முத்துமாரியம்மன் ஆலயம் அமைந்துள்ளது. மேலும் பிள்ளையார் கோவில், ஸ்ரீ மீனாட்சி சுந்தரேஸ்வரர் ஆலயமும் இங்கு அமைந்துள்ளது. இதில் மீனாட்சி சுந்தரேஸ்வரர் ஆலயம் வரலாற்று சிறப்பு மிக்கதாகும்.

அம்மன் குறிச்சி மீனாட்சி அம்மன் கோயில் இசை, ஓவியம், சிற்பம், நடனம் ஆகிய கலைகளின் பதிவுக் கூடமாக உள்ளது.

மதுரையை ஆண்ட நாயக்கர்கள் மதுரை மீனாட்சி அம்மன் கோயிலுக்கு கல்லாலும் கலையாலும் தொண்டாற்றியது போலவேதான் அம்மன் குறிச்சி மீனாட்சி அம்மனுக்கும் தொண்டாற்றியுள்ளனர். இக்கோயிலைச் சுற்றியுள்ள, "மறவா மதுரை', "சொக்கநாத பட்டி' ஆகிய ஊர்கள் மதுரையைத் தொடர்புபடுத்தக் கூடியவையாக இருக்கின்றன.

சொக்கநாதருக்கும், மீனாட்சி அம்மனுக்கும் தனித்தனி சன்னதிகள். சன்னதிகளை இணைக்கும் வெளிமண்டபத்தில் வணங்கும் கோலத்தில் நாயக்க மன்னர்கள், அரசிகளின் கற்சிலைகள் பல உள்ளன. இச்சிலைகளில் ஒன்று இக்கோயிலைக் கட்டிய பூச்சி நாயக்கர் சிலை. இந்தச் சிலைகளின் கலைநயம், ஆடை அணிகலன்கள் அனைத்தும் காண்போரை கவரக் கூடியன. இதனை தொடர்ந்து ஒரு மண்டபம் உள்ளது. இது கலைக்கூடமாகக் கருதத்தக்கது. இது வெளிவாசலையும் ராஜ கோபுரத்தையும் இணைக்கிறது. நடுவில் நந்தி மண்டபம். சுற்றிலும் ஒற்றைக் கல்தூண்கள். அவற்றில் பிள்ளையார் முதல் பத்ரகாளி வரை பல ஆளுயர சிற்பங்கள். 

இக்கோயிலின் சுற்றுப் பிரகாரம் தஞ்சை பெரிய கோயில் பாணியை ஒட்டியவை. மண்டபத்துடன் கூடிய சுற்றுப் பிரகாரமாக அது விளங்குகிறது. சுற்றுப் பிரகார உள்பகுதியில் சுப்பிரமணிய சுவாமிக்குத் தனி சன்னதி உண்டு. வெளிப்புறத்தில் உள்ள வெளி மண்டபம் சிங்கங்களைத் தாங்கும் சிறப்புடையது. ஒரு பெரிய கல்வெட்டு இந்த மண்டபத்தில் நாட்டப்பட்டுள்ளது. இக்கல்வெட்டில் கோயில் பணியாளர்களான பண்டாரங்களுக்குத் தரப்பட வேண்டிய தர்மங்களும் கோயில் மேல்தளம் சீர் செய்யப் பெற்ற வரலாறும் குறிக்கப்பெற்றுள்ளது. இக்கல்வெட்டின் தலைப்பில் சூரிய முத்திரை உள்ளது. இக்கல்வெட்டின் காலம், கல்வெட்டை வடித்தோர் பற்றிய குறிப்புகள் அழிந்தும் அழியாமலும் உள்ளன. 

இந்திய தொல்பொருள் துறையின் பராமரிப்பில் உள்ள இந்தக் கோயிலில் தேர்த் திருவிழா போன்ற திருவிழாக்களும், பிரதோஷம், மங்கல நாள் விழாக்களும் நடைபெற்று வருகின்றன.


</doc>
<doc id="188080" url="https://ta.wikipedia.org/wiki?curid=188080" title="பா. நேமிநாதன்">
பா. நேமிநாதன்

பாலசுப்ரமணியம் நேமிநாதன் ("Balasubramaniam Neminathan", பிறப்பு: 28 மார்ச் 1922) இலங்கைத் தமிழ் அரசியல்வாதியும், வழக்கறிஞரும், முன்னாள் நாடாளுமன்ற உறுப்பினரும் ஆவார்.

நேமிநாதன் 1970 நாடாளுமன்றத் தேர்தலில் இலங்கைத் தமிழரசுக் கட்சியின் வேட்பாளராக திருகோணமலைத் தொகுதியில் நிறுத்தப்பட்டார். இவர் 4,049 வாக்குகள் வித்தியாசத்தில் ஐக்கிய முன்னணி வேட்பாளர் ஜமால்தீன் என்பவரை வென்று நாடாளுமன்றம் சென்றார்.


</doc>
<doc id="188083" url="https://ta.wikipedia.org/wiki?curid=188083" title="எகிப்திய அருங்காட்சியகம்">
எகிப்திய அருங்காட்சியகம்

எகிப்தியத் தொல்பொருட்கள் அருங்காட்சியகம் ("Museum of Egyptian Antiquities") என்றும் பரவலாக எகிப்திய அருங்காட்சியகம் அல்லது கெய்ரோ அருங்காட்சியகம் என்றும் அறியப்படும் அருங்காட்சியகமானது கெய்ரோ நகரத்தில் உள்ள அருங்காட்சியகம் ஆகும். இவ்வருங்காட்சியகம் பண்டைய எகிப்து காலத்திய தொல்பொருட்களை தன்னகத்தேக் கொண்டுள்ளது. 120,000 பொருட்கள் சேகரிக்கப்பட்டுள்ள இந்த அருங்காட்சியகத்தில் இவற்றில் குறிப்பிடத்தக்க அளவில் காட்சிக்கு வைக்கப்பட்டுள்ளன.



</doc>
<doc id="188088" url="https://ta.wikipedia.org/wiki?curid=188088" title="கிழக்கு சிக்கிம் மாவட்டம்">
கிழக்கு சிக்கிம் மாவட்டம்

கிழக்கு சிக்கிம் மாவட்டம் என்பது சிக்கிம் மாநிலத்தில் அமைந்துள்ள நான்கு மாவட்டங்களில் ஒன்று. சிக்கிமின் தலைநகரான கேங்டாக் இந்த மாவட்டத்தில் அமைந்துள்ளது. இந்த மாவட்டத்தின் தலைநகரும் கேங்டாக் நகரமே. மாநிலத்தின் அனைத்து நிர்வாகப் பிரிவுகளின் மையம் இதுவே.



</doc>
<doc id="188091" url="https://ta.wikipedia.org/wiki?curid=188091" title="எரிவெப்பம்">
எரிவெப்பம்

எரிவெப்பம் ("heat of combustion") formula_1) என்பது ஒரு வேதியற் கூறு நிலையான நிலைமைகளில் ஆக்சிசனுடன் முழுமையான எரியும் பொழுது வெளியிடப்படும் வெப்ப ஆற்றலாகும். இவ்வேதியற்வினை பொதுவாக, ஒரு நீரகக்கரிமத்துடன் (ஐதரோகார்பன்) உடன் ஆக்சிசன் வினை புரிந்து காபனீரொக்சைட்டு, நீர், மற்றும் வெப்பத்தை வெளிவிடும் வினையாகும்.

எரிவெப்பத்தைக் குறிக்கப் பயன்படும் அலகுகள்.



</doc>
<doc id="188092" url="https://ta.wikipedia.org/wiki?curid=188092" title="தெற்கு சிக்கிம் மாவட்டம்">
தெற்கு சிக்கிம் மாவட்டம்

தெற்கு சிக்கிம் மாவட்டம் என்பது சிக்கிம் மாநிலத்தில் அமைந்துள்ள நான்கு மாவட்டங்களி ஒன்று. இதன் தலைநகரம் நாம்ச்சி. பாதுகாக்கப்பட்ட இடமான மேனம் வனவிலங்கு சரணாலயம் இங்குள்ளது. சிக்கிம் டீ இங்கு தயாரிக்கப்படுகிறது. நேபாளி மொழியில் பேசுகின்றனர்.



</doc>
<doc id="188094" url="https://ta.wikipedia.org/wiki?curid=188094" title="நாம்ச்சி">
நாம்ச்சி

நாம்ச்சி என்பது சிக்கிம் மாநிலத்தின் தெற்கு சிக்கிம் மாவட்டத்தில் அமைந்துள்ள நகரம். இந்த மாவட்டத்தின் தலைநகரமும் இதுவே. இந்த பெயருக்கு வானுயர் என்று பொருள். கஞ்சஞ்சுங்கா மலைத்தொடரும் அருகில் உள்ளது.

இந்த நகரம் சிக்கிம் மக்களவைத் தொகுதிக்கு உட்பட்டது..



</doc>
<doc id="188097" url="https://ta.wikipedia.org/wiki?curid=188097" title="பூஜா ஹெக்டே">
பூஜா ஹெக்டே

பூஜா ஹெக்டெ என்பவர் இந்தியத் திரைப்பட நடிகை. 2010 ஆம் ஆண்டிற்கான மிஸ் யுனிவர்சு அழகிப் போட்டியில் இரண்டாம் இடத்தைப் பிடித்தார். மிஷ்கின் இயக்கத்தில் ஜீவாவுடன் முகமூடி என்ற தமிழ்த் திரைப்படத்தில் நடித்தார்.


</doc>
<doc id="188100" url="https://ta.wikipedia.org/wiki?curid=188100" title="பூஜா">
பூஜா

பூஜா என்ற பெயரில் உள்ள கட்டுரைகள்;


</doc>
<doc id="188105" url="https://ta.wikipedia.org/wiki?curid=188105" title="மேற்கு சிக்கிம் மாவட்டம்">
மேற்கு சிக்கிம் மாவட்டம்

மேற்கு சிக்கிம் என்பது சிக்கிம் மாநிலத்தில் உள்ள நான்கு மாவட்டங்களில் ஒன்று. இதன் தலைமையகம் கெய்சிங் நகரம் ஆகும். பாதுகாக்கப்பட்ட இடங்களில் ஒன்றான கஞ்சன்சங்கா தேசியப் பூங்கா இங்கு அமைந்துள்ளது.



</doc>
<doc id="188107" url="https://ta.wikipedia.org/wiki?curid=188107" title="கெய்சிங்">
கெய்சிங்

கியால்சிங் அல்லது கெய்சிங் என்பது சிக்கிம் மாநிலத்தின் மேற்கு சிக்கிம் மாவட்டத்தில் அமைந்துள்ள நகரம். இம்மாவட்டத்தின் தலைநகரமும் இதுவே. இங்கு வாழும் நேபாள மொழியைப் பேசுகின்றனர்.


</doc>
<doc id="188110" url="https://ta.wikipedia.org/wiki?curid=188110" title="டார்ஜிலிங் மாவட்டம்">
டார்ஜிலிங் மாவட்டம்

டார்ஜிலிங் மாவட்டம் மேற்கு வங்காளத்தின் வடமேற்குப் பகுதியில் அமைந்துள்ளது. இமய மலையின் அடிவாரத்தை ஒட்டியது. இதன் தலைமையகம் டார்ஜிலிங் நகரத்தில் உள்ளது.
(டார்ஜே - இடி, லிங் - நிலம்). டார்ஜிலிங் மலைப் பிரதேசத்தில் தேயிலை விளைச்சல் அதிகம். சுற்றுலாத்துறையின் மூலம் கணிசமான அளவில் வருமானம் கிடைக்கிறது. மேற்கு வங்காளத்தின் 23 மாவட்டங்களில் ஒன்றாகும். இம்மாவட்டத்தில் இந்திய கூர்க்கா சமூகத்தினர் அதிகம் வாழ்கின்றனர். 




</doc>
<doc id="188112" url="https://ta.wikipedia.org/wiki?curid=188112" title="கப்பலோட்டிய தமிழன் வ.உ.சி (நூல்)">
கப்பலோட்டிய தமிழன் வ.உ.சி (நூல்)

கப்பலோட்டிய தமிழன் வ.உ.சி நூலானது மு கோபி சரபோஜி அவர்களால் எழுதப்பட்டதாகும். இந்நூலில் வ.உ.சி என்று அழைக்கப்பட்ட வ.உ.சிதம்பரம் பிள்ளையின் வாழ்க்கை வரலாறு எழுதப்பட்டுள்ளது. 



</doc>
<doc id="188119" url="https://ta.wikipedia.org/wiki?curid=188119" title="மாகே">
மாகே

மாகே ("Mahé") அல்லது மய்யழி ("Mayyazhi") என்பது இந்தியாவில் உள்ள ஒரு முன்னாள் பிரெஞ்சு காலனியாகும். இதன் மூன்று பக்கங்களும் கேரளாவினால் சூழப்பட்டுள்ளது. இது புதுச்சேரி யூனியன் பிரதேசத்தினைச் சேர்ந்தது. இதன் பரப்பு 9 சதுர கி.மீ ஆகும். 

இது கோழிக்கோட்டிலிருந்து 58 கிமீ தொலைவிலும் கண்ணூரிலிருந்து 24 கிமீ தொலைவிலும் அமைந்துள்ளது. தளிச்சேரிக்கு அண்மையில் உள்ளது. இந்திய தேசிய நெடுஞ்சாலை 17 இந்நகரின் வழியே செல்கிறது. மய்யழிப்புழா எனப்படும் மாகே ஆற்றின் கழிமுகத்தில் மாகே நகரம் உள்ளது.

அழியூர் என்னும் கிராமத்தின் பகுதியாக இருந்தது மய்யழி. அழி என்றால் கடலும் புழையும் சேரும் இடம் என்று பொருள். மய்யம் என்றால் நடுவில் என்றொரு பொருளும் உண்டு. அழியூருக்கும் மற்றொரு ஊருக்கும் நடுவில் இருப்பதால் "மய்யழி" என்ற பெயரைப் பெற்றது எனவும் கூறுவர். பிரஞ்சுக்காரர் இந்நகரைக் கைப்பற்றியதிலிருந்து இது மாகே என்று அழைக்கப்பெற்றது.

இது புதுச்சேரி சட்டமன்றத்துக்கு மாகி சட்டமன்றத் தொகுதியில் சேர்க்கப்பட்டுள்ளது. இந்தியப் பாராளுமன்றத் தேர்தலுக்கு புதுச்சேரி மக்களவைத் தொகுதியில் சேர்க்கப்பட்டுள்ளது. இது புதுச்சேரி மக்களவைத் தொகுதிக்கு உட்பட்டது.

இங்கு ஐந்து வருவாய் கிராமங்கள் உள்ளன.

மாகே நகராட்சியில் 15 வார்டுகள் உள்ளன. மேலுள்ள ஆறு ஊர்களே 15 வார்டுகளாகப் பிரிக்கப்பட்டுள்ளன.

மாகே பிரஞ்சு ஆதிக்கத்தின்கீழ் இருந்தபோது அங்கு கட்டப்பட்ட கத்தோலிக்க கோவில் அவிலாவின் புனித தெரேசாவுக்கு அர்ப்பணிக்கப்பட்டது. அங்கு கிறித்தவ சமயத்தைப் பரப்ப இத்தாலியிலிருந்து வந்த கார்மேல் சபைத் துறவி அருள்திரு தோமினிக் அக்கோவிலை 1736ஆம் ஆண்டில் கட்டினார். அக்கோவில் பற்றிய வரலாறு கீழ்க்கண்டவாறு கூறப்படுகிறது. புனித தெரேசாவின் திருவுருவத்தோடு வந்த ஒரு கப்பல் மாஹே கடலோரம் வந்தபோது திடீரென்று அங்கிருந்து நகர மறுத்துவிட்டதாம். அப்பகுதி மக்கள் புனித தெரேசாவின் திருவுருவத்தைத் தம் நகரில் நிறுவி, அதற்கு ஒரு கோவில் கட்டி எழுப்ப வேண்டும் என்பதே கடவுளின் விருப்பமாகத் தெரிகிறது என்று கூறினராம். எனவே அத்திருவுருவம் கப்பலிலிருந்து இறக்கப்பட்டது. கப்பலும் நகரத் தொடங்கியது. புதிதாகக் கட்டிய கோவிலில் புனித தெரேசாவின் திருவுருவம் நிறுவப்பட்டது. அதிலிருந்து ஆண்டுதோறும் புனித தெரேசாவுக்கு விழாக் கொண்டாடப்படுகிறது.

அந்த விழாவில் கத்தோலிக்க கிறித்தவரும் பிற மதத்தினரும் கலந்துகொள்கின்றனர். புனித தெரேசாவின் திருவிழா அக்டோபர் 15ஆம் நாள் கொண்டாடப்படுகிறது. மாகே நகரில் அத்திருவிழா அக்டோபர் 5ஆம் நாளிலிருந்து 22ஆம் நாள்வரை நிகழ்கின்றது. முக்கிய விழா நாள்கள் அக்டோபர் 14-15 ஆகும். 

மாகே நகரில் அமைந்த புனித தெரேசா கோவில் கேரளத்தின் கண்ணூர் மறைமாவட்டத்தின் பகுதியாக விளங்குகின்றது. அங்கு மலையாளம் பேசும் கத்தோலிக்கரும் தமிழ் பேசும் கத்தோலிக்கரும் உள்ளனர். 



</doc>
<doc id="188123" url="https://ta.wikipedia.org/wiki?curid=188123" title="மாகே மாவட்டம்">
மாகே மாவட்டம்

மாஹே மாவட்டம் என்பது புதுச்சேரி ஒன்றியப் பிரதேசத்திற்கு உட்பட்ட நான்கு மாவட்டங்களில் ஒன்று. இது மாஹே நகரம் முழுவதையும் உள்ளடக்கியது. இதன் பரப்பளவு 9 சதுர கி.மீ மலபார் பகுதியில் அமைந்துள்ளது. இங்கு வாழும் மக்கள் மலையாளம் பேசுகின்றனர்.


</doc>
<doc id="188126" url="https://ta.wikipedia.org/wiki?curid=188126" title="கல்பற்றா">
கல்பற்றா

கல்பெட்டா என்பது கேரளத்தின் வயநாடு மாவட்டத்தின் நிர்வாகத் தலைமையிடமாகும், நகராட்சியும் ஆகும். இங்கு உள்ள மலைப்பகுதிகளில் காப்பிச் செடிகள் விளைகின்றன. சுற்றுலாத்துறையும் கணிசமான வருவாயை ஈட்டுகின்றது.

சமண சமயத்தின் 14வது தீர்த்தங்கரரான அனந்தநாதருக்கு அர்பணிக்கப்பட்ட சமணக் கோயில் ஒன்று கல்பெட்டாவில் உள்ளது. 

சாலைவழிப் போக்குவரத்து வசதிகள் மிகுந்தது. பெங்களூரு, மைசூரு, ஊட்டி, மடிகேரி, கண்ணூர், கோழிக்கோடு ஆகிய நகரங்களுக்கு சாலைகள் இணைக்கப்பட்டுள்ளன, ரயில் போக்குவரத்திற்கு கோழிக்கோடு ரயில் நிலையம் அருகில் அமைந்துள்ளது. கோழிக்கோடு விமான நிலையம் அருகில் உள்ள வான்வழிப் போக்குவரத்து தளம்.



</doc>
<doc id="188135" url="https://ta.wikipedia.org/wiki?curid=188135" title="சங்காரெட்டி">
சங்காரெட்டி

சங்காரெட்டி என்பது தெலுங்கானா மாநிலம் ,சங்கர்ரெட்டி மாவட்டத்தின் நிர்வாகத் தலைமையிட நகரம் ஆகும். இந்நகரம் ஐதராபாத்திற்கு அருகில் உள்ளது.
பாரத மிகு மின் நிறுவனம், பாரத் டைனமிக்ஸ் லிமிடெட் ஆகியன இங்குள்ளன. 2008 ஆம் ஆண்டில் இந்திய தொழில்நுட்பக் கழகம் ஐதராபாது நிறுவப்பட்டது. 


</doc>
<doc id="188139" url="https://ta.wikipedia.org/wiki?curid=188139" title="இந்தியத் தத்துவ நூல்களும் ஆசிரியர்களும்">
இந்தியத் தத்துவ நூல்களும் ஆசிரியர்களும்

இந்தியத் தத்துவ இயல் நூல்களும் ஆசிரியர்களும் : இந்திய மெய்யியலுக்கு ஆறு முதன்மையான தர்சனங்கள் அல்லது தத்துவங்கள் உள்ளது. அதில் நியாயம் (தர்க்கம்) தத்துவத்தை நிறுவியவர் கௌதமர். வைசேசிகம் எனும் பட்டறிவு தத்துவத்தின் ஆசிரியர் கணாதர். சாங்கியம் எனும் தத்துவத்தின் ஆசிரியர் கபிலர் (சாங்கியம்), யோகம் என்ற தத்துவதிற்கு ஆசிரியர் பதஞ்சலிஆவர். மீமாம்சம் எனும் தத்துவத்துவதிற்கு ஆசிரியர் ஜைமினிஆவர், மற்றும் வேதாந்தம் எனும் உபநிடதங்கள் என ஆறு தத்துவங்கள் அல்லது ஆறு தர்சனங்கள் உள்ளது. இதில் முதல் ஐந்தில் பிரம்மம் எனும் இறையியலைப் (பிரம்மம்) பற்றி பேசுவதில்லை. வேதாந்தம் ஒன்றுதான் மூலப்பரம்பொருள் எனும் பிரம்மத்தைப் பற்றி விரிவாக எடுத்துரைக்கிறது.

இந்தியத் தத்துவ இயலுக்கு இறைமறுப்பு கொள்கையை கடைப்பிடிக்கும், சார்வகம் மற்றும் லோகாயதம் எனும் பொருள்முதல்வாதிகள், ஆசீவகம், பௌத்தம், மற்றும் சமண சமயம் போன்ற கருத்தியல் ஆசிரியர்களும் இந்தியத் தத்துவ வளர்ச்சிக்கு மிக அதிகமாக பங்களித்துள்ளனர். இந்திய இறையியல், கருத்தியல், மெய்யியல், அறிவாய்வியல், தர்க்கம் மற்றும் பொருள்முதல்வாதம் குறித்து அறிஞர்கள் படைத்த தத்துவ நூல்களின் விவரம்.

அபிதம்ம கோசம் : சர்வாஸ்திவாதிய பௌத்த கொள்கைகளை விளக்கும் அடிப்படை நூல். எழுதியவர் வசுபந்து.

அபிதம்ம கோச வியாக்யா : யசோமித்திரர் எமுதியது. அபிதம்ம கோசம் எனும் நூலின் விளக்க உரை நூல்.

அபிதம்ம பீடகா : மூன்றாவதும் இறுதியானதுமான புத்த பீடக நூல். நுண்புலப் பொருளியல் (Meta Physics) பிரச்சனைகள் பற்றி எழுதப்பட்டது என கருதப்படுவது.

அபிதம்ம விபாசா : காத்தியாயனரின் ’ஞானப்ரஸ்தானா’பற்றிய விமர்சனம். மன்னர் கனிஷ்கர் ஆதரவின் கீழ் நடைபெற்ற நான்காம் புத்த மாநாடு குழுவால் எழுதப்பட்டதாக கருதப்படுகிறது. கி.பி. இரண்டாம் நூற்றாண்டைச் சேர்ந்தது.

அசிந்த-பேதாபேத-வாதம் : இருமை (Dualism) எனும் துவைதம் மற்றும் இருமைப் மறுப்புக் கொள்கை (Non-Dualism) வங்காள வைஷ்ணவியத்தை நிறுவியவர் என்று அறியப்பட்ட சைதன்ய வேதாந்த கருத்தியலின் தத்துவகோட்பாடு.

அத்வைத-பிரம்ம-சித்தி : 18வது நூற்றாண்டில் வாழ்ந்த "சதானந்த யதி" எழுதியது. அத்வைத சித்தாந்தம் பற்றியது.

அத்வைத வேதாந்தம் : பரிசுத்தமான தன்னுணர்வே மெய்ம்மை (பிரம்மம்) என்ற வேதாந்த கருத்தியல். ஆதிசங்கரர் எனும்அத்வைத வேதாந்தியால் முன் வைக்கப்பட்டது. சங்கரர் கி.பி. 8ஆம் நூற்றாண்டில் வாழ்ந்தவர்.
அஜிதகேசகம்பிளி : கௌதம புத்தர் காலத்தில் வாழ்ந்த "பொருள்முதல்வாதி".

அகலங்கர் : கி. பி.750இல் வாழ்ந்த சமண தத்துவவாதி. தர்க்கவியல் குறித்த அடிப்படை சமண விளக்கங்களுக்கு முதன்முதலில் இறுதி வடிவம் தந்தவர்.
அக்சபாதா : கோதமரின் மறு பெயர். "நியாய தத்துவ" (தர்க்கம்) அமைப்பினை நிறுவியர். 
ஆலம்பன பரீக்சா : "திக்நாகர்" என்பவர் எழுதியது. யோகசாரம் கருத்தியற்கோட்பாட்டிற்கு ஆதரவான ஆய்வுக்கட்டுரை நூல்.

அனிருத்தா : கி. பி. 15ம் நூற்றாண்டைச் சேர்ந்த "சாங்கிய" சூத்ரங்களுக்கு விளக்கம் எழுதியவர்.
அனாகா : சமணர்களின் புனித இலக்கியங்களில் ஒருவகை.

அன்னம பட்டர் : 17ஆம் நூற்றாண்டைச் சேர்ந்த "நியாயம் - வைசேடிக" தத்துவவாதி. "தர்க்க சங்கிரஹா" எனும் புகழ் பெற்ற நூலை எழுதியவர்.

ஆபாதேவா : 17ஆம் நூற்றாண்டைச் சேர்ந்த, "மீமாம்ச தத்துவவாதி"
ஆரண்யகா : வேதத்தை சேர்ந்த இலக்கிய வகை. மாயாவாதம், போன்ற முன்மாதிரி தத்துவம் பற்றிய கேள்விகளை இது ஆய்கிறது.

அரியேதா : கி பி. 9ஆம் நூற்றாண்டைச் சேர்ந்த புத்த தத்துவவாதி. "தர்மகீர்த்தி" என்பவர் எழுதிய "ஹேது-பிந்து" நூலைப் பற்றிய விளக்கம் அளித்தவர். 
அர்த்தசாஸ்திரம் : கௌடில்யர் எனும் சாணக்கியர் எழுதிய பழமையான சமுக அரசியல் நூல்.
ஆரியதேவர் : கி பி.320இல் வாழ்ந்தவர். "மத்தியமிகம் பௌத்த தத்துவத்தின் திறனாய்வாளர்.

ஆர்யசூரா : கி.பி.4ஆம் நூற்றாண்டைச் சேர்ந்தவர். "ஜாதக மாலா" எனும் நூலை எழுதி புகழ் பெற்றவர்.

அசங்கா : கி.பி.450-ஆம் ஆண்டைச் சேர்ந்தவர். "யோகாகார புத்த த்த்துவத்தை" தொடக்க காலத்தில் முறையாக செய்தவர்.

ஆசுரி : பண்டைய "சாங்கிய" தத்துவ ஆசிரியர்.

அஸ்வகோசர் : கி.பி. இரண்டாம் நூற்றாண்டைச் சேர்ந்த புத்த தத்துவவாதி, கவிஞர், நாடக ஆசிரியர். 
அதர்வ வேதம் : பண்டைய நான்கு வேதங்களில் இறுதியானது. இது மந்திர தந்திரங்களை மையமாக கொண்டது. இதனை தொகுத்தவர் பைலர் எனும் ரிஷி. 
ஆத்ம தத்துவ விவேகம் : உதயணாவின் ஒப்பீட்டு இலக்கியம், "சுயம்" பற்றி புத்தம் கூறும் கருத்துக்கு மறுப்பு தெரிவிக்கும் நியாய வைசேசிக தத்துவ ஆய்வு நூல்.

பாதராயணர் : பிரம்ம சூத்திரம் எனும் புகழ்பெற்ற வேதாந்த நூலை எழுதியவர்.

பவதாயணா : கி.பி. 300ஆம் ஆண்டைச் சேர்ந்தவர். சட்டம் பற்றி எழுதிய முன்னோடி.

பகவத் கீதை : கர்ம யோகம், பக்தி யோகம் மற்றும் ஞான யோகம் போன்ற தத்துவங்களை, ஸ்ரீகிருஷ்ணர், அருச்சுனனுக்கு உபதேசம் செய்த நூல். இது மகாபாரதத்தின் ஒரு பகுதியாக அமைந்துள்ளது. பிரஸ்தானத்ரயம் எனும் மூன்று உயர்ந்த வேதாந்த நூல்களான உபநிடதங்கள், பிரம்ம சூத்திரம் ஆகியவற்றில் பகவத் கீதையும் ஒன்று. பகவத் கீதைக்கு, ஆதிசங்கரர், இராமானுசர் மற்றும் மத்வர் ஆகியோர் எழுதிய விளக்க உரைகள் குறிப்பிடத்தக்கது.

வாசஸ்பதி மிஸ்ரர்: தத்துவபிந்து மற்றும் பிரம்ம சூத்திரம் பற்றிய ஆதிசங்கரரின் விளக்க உரைகளுக்கு விரிவுரை எழுதி பாமதி எனும் தன் மனைவியின் பெயரில் வெளியிட்டவர்.

பாஸ்கரர் : பிரம்ம சூத்திரம் பற்றி விளக்கமளித்தவர். ஆதிசங்கரர் மற்றும் இராமானுஜர் இருவருக்கும் இடைப்பட்ட காலத்தவர்.

பாட்ட தீபிகா : கச்சதேவரின் மீமாம்ச தத்துவ கட்டுரைகள் எழுதியவர்.

பாட்ட மீமாம்சம் : "குமரிலபட்டர்" எழுதிய மீமாம்ச கருத்தியல் நூல்.

பாவவிவேகா : கி. பி. 5ஆம் நூற்றாண்டின் வாழ்ந்த மாத்யமக பிரிவு புத்த தத்துவ நிபுணர்.

பிரஸ்தானத்திரயம் : பிரம்மத்தை விளக்கும் உபநிடதங்கள், பிரம்ம சூத்திரம் மற்றும் பகவத் கீதை ஆகிய மூன்று முதன்மையான வேதாந்த நூல்களை "பிரஸ்தானத்திரயம்" என்பர்.

பேதாபேத-வாதம் : பாஸ்கரரின் இருமை மற்றும் இருமையின்மை கொள்கை விளக்கம் நூல்.

போதிகார்யவாதாரா : சாந்தி தேவர் எழுதியது. மகாயான புத்தமத தத்துவத்தை போற்றும் கவிதைகள்.

பிராமணம் : வேத சடங்குமுறைகளை ஆய்வு செய்யும் வேத இலக்கியம்.

பிரம்ம சூத்திரம் அல்லது வேதாந்த சூத்திரம் : உபநிடதங்களில் காணப்படும் முரணான கருத்துக்களை, பிரம்ம சூத்திரம் எனும் நூல் மூலம் பாதராயணர் களைந்து விளக்கி எழுதியதாக கூறப்படுகிறது. இந்நூலுக்கு பாஷ்யம் எழுதியவர்களில் சிறப்பானவர்கள், ஆதிசங்கரர், இராமானுசர் மற்றும் மத்வர்.

ப்ரஹதி : "மீமாம்ச சூத்திரம்" பற்றிய "சபரரின்" கருத்துக்கள் மீது பிரபாகரர் எழுதிய விளக்கங்கள்.

கௌதம புத்தர் : "புத்த தத்துவத்தை" தோற்றுவித்தவர். கி. மு. 483ஆம் ஆண்டில் இறந்தார்.

புத்தசரிதா : புத்தரின் வரலாற்றை கவிதை வடிவில் "அஸ்வகோசர்" எழுதியது.

புத்தபாலிதா : கி. பி. 5ஆம் நூற்றாண்டில் வாழ்ந்த மத்தியமிகம் புத்த தத்துவ நிபுணர்.

சைதன்யர் : கி. பி. 485வது ஆண்டில் பிறந்தவர். வங்காள வைணவ தத்துவம் என பொதுவாக அறியப்பட்ட மத இயக்கத்தை தோற்றுவித்தவர்.

சந்திரகீர்த்தி : கி. பி. 6வது நூற்றாண்டில் வாழ்ந்த மாத்யமிக புத்த தத்துவ நிபுணர்; நாகார்ஜுனரின் கருத்துக்களுக்கு விமர்சனம் எழுதியதால் புகழ் பெற்றார்.

சரக சம்ஹிதை : கி. பி. இரண்டாவது நூற்றாண்டில் வாழ்ந்த "சரகர்" என்பவர் இந்த மருத்துவ நூலை எழுதியவர்.

சார்வகம்: சார்வகம் எனில் லோகாயவாதம் எனும் பொருள்முதல்வாதம் எனப்படும். "சார்வாகர்"என்ற பகுத்தறிவுவாதி ’சார்வகம்’ எனும் தத்துவத்தை நிறுவியவர்.

சாது சதகம் : மாத்யமக புத்த தத்துவ அறிஞரான "ஆரியதேவர்" எழுதியது.

சித்சுகர்: கி. பி. 1220களில் வாழ்ந்தவர். "அத்வைதி". பட்டறிவு சார்ந்த உள்ளமைவியல் (Ontology) மற்றும் அறிவாராய்ச்சியியல் (Epistemology) பற்றிய எதிர்மறையான வாதத்தை முன்வைத்து புகழ் பெற்றவர்.

தர்மகீர்த்தி : கி. பி. 7ஆம் நூற்றாண்டில் வாழ்ந்தவர். திக்நாகருக்கு பின்வந்த புகழ்பெற்ற புத்த தத்துவவாதி.

தத்துவ - சங்கிரஹம் : கி. பி. 8வது நூற்றாண்டில் வாழ்ந்த சாந்தராட்சிதா என்பவர் எழுதிய புத்தவியல் தர்க்கநூல் ஆகும்.

தர்மோத்தரர் : கி. பி. 840களில் வாழ்ந்தவர். தர்மகீர்த்தியின் கருத்துகளுக்கு விளக்கம் அளித்தவர்.

திக்நாகர்: கி. பி. 500களில் வாழ்ந்தவர். புத்த தர்க்கவியல் கருத்தியலை நிறுவியவர்.

திபாஷிகா : சாலிகநாதர் எழுதியது. பிரபாகர மீமாம்சம் பற்றிய ஒரு நூல்.

துர்வேகர் : புத்த தத்துவவாதிகளான "தர்மோத்தரர்" மற்றும் "அர்க்கடர்" ஆகியவர்களை விமர்சனம் செய்தவர்.

துவைதாத்வைத வாதம்: நிம்பர்க்கர் என்பவர் பேதாபேதம் வேதாந்த கருத்தியலின் இருமை (துவைதம்)மற்றும் இருமையின்மை (அத்வைதம்) தத்துவ கோட்பாட்டை விளக்கியவர்.

துவைதவாதம்: இத்த்துவத்தின் ஆசிரியர் மத்வர். இருமை எனும் துவைதம் எனும் தத்துவக் கொள்கையை (இறைவனும் சீவனும் வேறு) கடைப்பிடிப்பவர்கள்.

சுதாதரர் : கி. பி. 13வது நூற்றாண்டில் வாழ்ந்தவர். நியாயம் தத்துவ நிபுணர்.

கங்கேசர்: கி. பி. 13வது நூற்றாண்டில் வாழ்ந்த நியாயம் தத்துவ அறிஞர்.

கௌடபாதர்: கி. பி. 800களில் வாழ்ந்தவர். ஆதிசங்கரரின் குருவின் குரு. 
மாண்டூக்ய காரிகை நூலின் ஆசிரியர். அத்வைத வேதாந்தி.

குணரத்ன : கி. பி. 15வது நூற்றாண்டில் வாழ்ந்த சமண தத்துவவாதி. தர்க்க-ரகசிய-தீபிகா என்ற விமர்சன நூலை எழுதியவர். இந்நூல் ஹரிபத்ரரின் இந்திய தத்துவ விளக்கத் தொகுப்பான சத் தர்சன சமுக்காயம் என்ற நூலின் விமர்சனம் ஆகும்.

ஹரிபத்ரர் : கி. பி. 8வது நூற்றாண்டில் வாழ்ந்த சமண தத்துவவாதி. இந்திய தத்துவ விளக்கத் தொகுப்பான
சத் தர்சன சமுக்காயம் என்ற நூலை எழுதியவர்.

ஹேமச்சந்திரர் : இவரது காலம் கி. பி. 1018 - 1172. புகழ்பெற்ற சமண சமய தத்துவ அறிஞர். "தத்துவம் மற்றும் தர்க்க" நூல்களை எழுதியவர்.

ஹேது - பிந்து : "தர்மகீர்த்தி" என்பவர் எழுதிய புத்த தர்க்கவியல் நூல்.

ஹீனயானம் : தமது முன்னோர்களை (மட்டமாக) குறிக்க, மகாயானம் பிரிவு புத்த சமயத்தவர் பயன் படுத்திய சொல். (ஹீனயானம் எனில் தாழ்வான வழி அல்லது குறைந்த வழி என்று பொருள்).

ஜகதீசா : கி. பி. 17வது நூற்றாண்டில் வாழ்ந்தவர். "நவ நியாய" தத்துவ அறிஞர்.

ஜைமினி : பூர்வ மீமாம்சக சூத்திரம் எழுதியவர்.

ஜாதகா : புத்தரின் ’முந்தைய பிறப்புகளை’ பற்றிய கதைகள் கூறுவது.

ஜெயந்த பட்டர் : கி. பி. 9ஆம் நூற்றாண்டில் வாழ்ந்தவர். "நியாய மஞ்சரி" எழுதியவர். "நியாய - வைசேஷிக" தத்துவ அறிஞர்.

ஜெயராசி பட்டர் : கி. பி. 8ஆம் நூற்றாண்டில் வாழ்ந்தவர். அன்றைய காலத் தத்துவங்களை ஏற்றுக் கொள்ள மறுத்தவர். இவரை ஒரு "பொருள்முதல்வாதி" என்று தவறாக எண்ணினார்கள்.

ஞானப்பிரஸ்தானா : இந்நூலை "காத்தியாயனர் எழுதியது. வைபாசிக புத்த தத்துவவாதிகளின் விளக்கமான "மஹாவிபாச" என்ற நூல் ஞானப்ரஸ்தானாவின் விமர்சனமாக எழுதப்பட்டது.

கமலசீலா : கி. பி. 750-இல் வாழ்ந்தவர். "புத்த தர்க்கவியல்வாதி". சாந்தராக்சிதாவின் "தத்துவ சங்கிரா" என்ற நூலுக்கு விளக்கம் எழுதியவர்.

கணாதர் : வைசேசிகம் எனும் தத்துவத்தை (தர்சனம்) நிறுவியவர்.

கபிலர் (சாங்கியம்) : சாங்கியம் எனும் தத்துவத்தை நிறுவியவர்.

காத்தியாயனர் : கி. பி. இரண்டாம் நூற்றாண்டுக்கு முந்தியவர். "ஞானப்ரஸ்தானம்" எனும் நூலை எழுதியவர்.

கௌடில்யர் : இவரை சாணக்கியர் என்றும் அழைப்பர். கி. மு. நான்காம் நூற்றாண்டில் வாழ்ந்தவர். அர்த்தசாஸ்திரம் எனும் அரசியல் மற்றும் சமூகம் தொடர்பாக நூலை எழுதி புகழ்பெற்றவர்.

கந்ததேவா : கி. பி. 17வது நூற்றாண்டில் வாழ்ந்த "மீமாம்ச தத்துவவாதி"

காந்தன-காந்த-காத்யம் : கி. பி. 1150இல் வாழ்ந்த ஸ்ரீஹர்சர் என்பவர் எழுதியது. அத்வைத வேதாந்த கருத்தியல் பற்றி, பட்டறிவு சார்ந்த உள்ளமையியல் (Ontology) மற்றும் அறிவாராய்ச்சியியல் (Epistemology) மீதான முதல் விரிவான விமர்சனம் செய்தவர்.

கிராணவளி : வைசேஷிகம் தத்துவம் பற்றிய பிரசஸ்தபாதரின் விளக்கம் மீதான விமர்சனம். "உதயணர்"என்பவர் எழுதியது.

குல்லுக பட்டர் : மத்திய காலத்தின் பிற்பகுதியில் வாழ்ந்தவர். மனுதரும சாத்திரம் (மனு ஸ்மிருதி) எனும் நூலுக்கு விளக்கம் அளித்தவர்.

குமரிலபட்டர் : கி. பி. 8வது நூற்றாண்டில் வாழ்ந்தவர். "மீமாம்ச தத்துவத்தை நிறுவியவர்". பாட்டா மீமாம்சா பள்ளியை (Bhatta School of Mimasa) நிறுவியவர்.

லக்வி : மீமாம்ச சூத்ரம் பற்றி சபரர் எழுதிய விளக்கத்திற்கு சுருக்கமான விளக்கம் எழுதியவர்.

லலித விஸ்தாரா : மகாயான புத்த சிந்தனைகளின் அடிப்படையில் எழுதப்பட்ட "புத்தரின் வாழ்க்கை வரலாறு".

லங்காவதார சூத்திரம் : மகாயான பெளத்த மத சூத்திரங்களில் முக்கியமான ஒன்று.

லோகாயாதம் : பொருள்முதல்வாதம் (Materialism) எனும் தத்துவத்தை நிறுவியவர் சார்வாகர். இதனை "சார்வகம்" என்றும் அழைப்பர்.

மாதவா : கி. பி. 14வது நூற்றாண்டில் வாழ்ந்த அத்வைத வேதாந்தி. சர்வ தரிசன சங்கிரஹ என்ற இந்திய தத்துவவியல் தொகுப்பை எழுதிப் புகழ் பெற்றவர்.

மதுசூதன சரஸ்வதி : காலம் 1565-1650. "அத்வைத சித்தி" என்ற நூலை எழுதிய அத்வைத வேதாந்தி.

மத்வர் : கி. பி. 13வது நூற்றாண்டில் வாழ்ந்த துவைதம் எனும் இருமை கருத்தியலை நிறுவிய மாத்வ சம்பிராயத வைணவ குரு.

மத்தியமிகம் : மகாயான பௌத்த சமயத்தின் கருத்தியல் பிரிவு. இதனை நிறுவியது நாகார்ஜுனர். யதார்த்தம் (உண்மை) என்பது ’வெறுமையே’ என்பது இவர்கள் பார்வை.

மாத்யமிக காரிகை : இதன் ஆசிரியர் நாகார்ஜுனர்

மகாபாரதம் : இந்தியாவின் புகழ்பெற்ற இரு இதிகாசங்களில் ஒன்றான இதை எழுதியவர் வியாசர். இப்போது நாம் பார்க்கின்ற வடிவம் கி. மு. 400க்கும் கி. பி. 400க்கும் இடைப்பட்ட காலத்தில் உருவாகியது.

மகாசாங்கிகர்கள் : பழமைவாத புத்த சங்கத்திலிருந்து முதன்முதலில் வெளியேற்றப்பட்டவர்கள். பின் இவர்கள் தங்களுக்கு என தனியாக ஒரு அமைப்பை ஏற்படுத்திக் கொண்டவர்கள்.

மகாவிபாசா : அபிதம்ம விபாசாவும் இதுவும் ஒன்றே.

மகாவீரர் : சமண சமய தத்துவத்தை நிறுவியவர். கௌதம புத்தர் காலத்தில் வாழ்ந்தவர்.

மகாயானம் : ‘ உயர்ந்த பாதை ‘ என்று பொருள். பிற்கால புத்தவியல்வாதிகள் உருவாக்கிய புத்தமதப் பிரிவு. இவர்கள் தங்களின் எதிர்தரப்பை ஹீனயானம் (குறுகிய பாதை)என்பர்.

மகாயான சூத்திரங்கள் : மகாயான புத்தமத இறையியல் தத்துவபாடல்கள் அடங்கிய நூல்.

மைத்ரேயநாதர் : புத்தவியல் அடிப்படையிலான "யோககார கருத்தியலை" உருவாக்கியவர். கி. பி. 400இல் வாழ்ந்தவர்.

மந்தன மிஸ்ரர் : கி. பி. 9வது நூற்றாண்டில் வாழ்ந்த முக்கிய பாட்டா மீமாம்ச தத்துவ அறிஞர்.

மாண்டூக்ய காரிகை : கி. பி. எட்டாம் நூற்றாண்டில் வாழ்ந்த கௌடபாதர் எழுதியது.

மனு : இவர் மனுதரும சாத்திரம் எனும் மனுஸ்மிர்தியின் ஆசிரியர். இந்திய சட்டங்கள் பற்றி கூறும் முதல் நூல். இப்போது நாம் பார்க்கின்ற வடிவம் கி. மு. 200க்கு முன்பு இருந்ததாகும்.

மாயாவாதம் : பிரம்மம் தவிர படைக்கப்பட்ட அனைத்துப் பிரபஞ்சங்களும் சீவராசிகளும் "மித்யா"(பொய்மையானது) எனக்கூறும் அத்வைத வேதாந்தக் கொள்கை.

மிலிண்ட பனாஹ : புத்தவியல் குறித்த பழங்கால பாலி மொழி (இந்தோனேசியா) நூல்.

பூர்வ மீமாம்சம்: ஜைமினி என்பவர் இதனை தொகுத்தவர். இப்பகுதியில் வேதத்தின் சடங்குகள் குறித்த விளக்கங்கள் கொண்ட மிகப் பழங்கால நூல்.

உத்தர மீமாம்சம் : இப்பகுதியில் வேதத்தின் இறுதி பகுதிகளான உபநிடதங்கள் அமைந்துள்ளது.

மீமாம்ச சூத்ரா : மீமாம்சம் தத்துவம் பற்றிய மூல நூல்.

நாகார்ஜுனர் : கி. பி. 200இல் வாழ்ந்தவர். புத்தவியல் தத்துவத்தின் மாத்யமிக கருத்தியலை உருவாக்கியவர்

நிம்பர்க்கர் : கி. பி. 12ம் நூற்றாண்டில் வாழ்ந்தவர். பிரம்ம சூத்திரம் பற்றி விளக்கம் கொடுத்தவர்.

நவ்ய நியாயா : நவ நியாயம் (இந்து தத்துவம்). "காங்கேசர்" போதித்த நியாய தத்துவவியலின் இறுதிக் கட்டம்.

நியாயம் (இந்து தத்துவம்) (தர்க்கம்) : இத்ததுவத்தை நிறுவியவர் கௌதமர். அறிவாய்வியல் மற்றும் தர்க்கம் குறித்த கேள்விகள் மீது கவனம் செலுத்தும் தத்தவ நூல்.

நியாய - பிந்து : புத்த தர்க்கவியல் நூல். "தர்மகீர்த்தி" எழுதியது.

நியாய - பிந்து - திகா : ’நியாய - பிந்து’ நூலைப் பற்றி "தர்மோத்தரா" எழுதிய விமர்சன நூல்.

நியாய - கந்தழி : வைசேடிக தத்துவ முறை பற்றி "பிரசஸ்தபாதர்" கூறியதன் மீதான விமர்சன நூல்.

நியாய - கணிகா : மீமாம்சம் பற்றி "வாசஸ்பதி மிஸ்ரர்" எழுதியது. இது மந்தன மிஸ்ரர் எழுதிய ’விதி விவேகா’ என்ற நூலின் மீதான விமர்சன நூல்.

நியாய - குசுமாஞ்சலி : இந்நூலை "உதயணர்" எழுதியது. கடவுள் இருப்பதை நிரூபிக்கும் நியாய வைசேஷிக உரைகள் கொண்டது.

நியாய-மஞ்சரி : நியாயம் (இந்து தத்துவம்)- வைசேஷிகம் முறை குறித்து "ஜெயந்த பட்டர்" எழுதிய முக்கியமான நூல்.

நியாய-சூத்ரம் : "நியாய முறைப் பற்றிய மூல நூல்". "கோதமர் அல்லது அக்சபாதர்"எழுதியதாக கூறப்படுகிறது.

நியாய-வைசேஷிகம் : "நியாயம் மற்றும் வைசேஷிக தத்துவங்கள்" ஒருங்கிணைந்த போது உருவான பெயர்.

நியாய-வார்த்திகா : "உத்யோதகாரர்" எழுதியது. நியாய சூத்திரம் மீதான வாத்ச்யாயணரின் நூல் பற்றி எழுதப்பட்டு இன்றும் இருக்கின்ற நூல்களில் இதுவே மிகப் பழமையானது.

நியாய-வார்த்திகா-தாத்பரிய-பரிசுத்தி : "உதயணர் எழுதியது". "நியாய-வார்த்திகா-தாத்பர்ய-திகா" பற்றி எழுதப்பட்ட "நியாய வைசேஷிக விளக்க நூல்".

நியாய வார்த்திகா-தாத்பரிய-திகா : வாசஸ்பதி மிஸ்ர்ர் எழுதியது இது நியாய-வைசேஷிக விளக்க நூல்.

பதார்த்த-தர்ம-சங்கிரஹா : வைசேடிகம் தத்துவம் பற்றி இன்றும் உள்ள நூல்; எழுதியது "ப்ரசஸ்பாதர்".

பத்மபாதர் : ஆதிசங்கரரின் சீடர். அத்வைத வேதாந்தி.

பங்காசிகர் : தொடக்க கால சாங்கிய ஆசிரியர்.

பாணினி : கி. மு. 300க்கு முற்பட்டவர். சிறந்த சமஸ்கிருத மொழி "இலக்கண ஆசிரியர்".

பார்த்தசாரதி மிஸ்ரர் : பாட்ட மீமாம்ச தத்துவ ஆசிரியர்களில் முக்கியமானவர். காலம் 16வது நூற்றாண்டு.

பதஞ்சலி : யோகம் எனும் தத்துவத்தை நிறுவியர்.

பயாசி : புத்தருக்குப் பின் வந்த பொருள்முதல்வாதி.

திரிபிடகம் : தொடக்க கால புத்த தத்துவ நெறிமுறை இலக்கியத் தொகுப்புகள்.

பிரபாசந்திரர் : கி. பி. 9வது நூற்றாண்டில் வாழ்ந்த சமண சமய தர்க்கவாதி.

பிரபாகர மீமாம்சம் : கி. பி. 7வது நூற்றாண்டில் வாழ்ந்தவர் பிரபாகரர். மீமாம்சம்எனும் தத்துவவியல் கொள்கையை பரப்பியவர்.

பிரக்ஞபாரமிதா சூத்ரம் : மகாயான புத்தமத சூத்ரங்களில் ஒன்று.

பிரக்ஞ - ப்ரதீபா : பாவவிவேகர் என்பார் எழுதியது. மாத்யமக புத்த தத்துவம் பற்றியது.

பிரகரண - பஞ்சிகம் : சாலிகநாதர் எழுதியது. பிரபாகரரின் கருத்துகளுக்கு முக்கிய விளக்க நூல்.

பிரமாண சமுக்காயம் : திக்நாகர் எழுதியது. புத்தமத தர்க்கவியல் பற்றிய அடிப்படை நூல்.

பிரமாண - வார்த்திகா : தர்மகீர்த்தி எழுதியது.

பிரசன்ன - பாதா : சந்திரகீர்த்தி எழுதியது. மாத்யமிக காரிகை பற்றிய முக்கியமான விளக்க நூல்களில் ஒன்று.

பதார்த்த - தர்ம - சங்கிரகம் : கி. பி. 5வது நூற்றாண்டில் வாழ்ந்த பிரசஸ்தபாதா என்பவர் எழுதியது.

புரந்தரர் : லோகாயத தத்துவவாதி. (பொருள்முதல்வாதி)

பூர்வங்கள் : தொடக்க கால சமணர்களின் புனித இலக்கியம்.

ரகுநாத சிரோமணி : கங்கேசரின் தத்துவங்களை விமர்சித்தவர். 16வது நூற்றாண்டினர்.

ராஜசேகர சூரி : சமண சமய தத்துவ ஆசிரியர். கி. பி. 1340ல் வாழ்ந்தவர்.

ராமாயணம் : இந்தியாவின் புகழ்பெற்ற இரண்டு இதிகாசங்களில் ஒன்று. கி. மு. 3வது நூற்றாண்டில் உருவானது. இப்போது நாம் பார்க்கின்ற வடிவம் கி. பி. இரண்டாம் நூற்றாண்டில் உருவானது.

இராமானுசர் : கி. பி. 11வது நூற்றாண்டில் வாழ்ந்த விசிட்டாத்துவைதம் எனும் தத்துவத்தை நிறுவிய வைணவ சமயப் பெரியார். பிரம்ம சூத்திரம் பற்றி ஸ்ரீபாஷ்யம் எனும் ஆத்திக அடிப்படையிலான விளக்கங்கள் எழுதியவர்களில் மிக முக்கியமானவர்.

ராவண-பாஷ்யம்: தொடக்க கால வைசேடிகம் நூல்களில் ஒன்று.

ரமணர் : காலம் 1879-1950, அத்வைத வேதாந்தி. “உள்ளவை நாற்பது” போன்ற அத்வைத வேதாந்த நூல்களை எழுதியவர்.

ருக் வேதம் : வேத நூல்களில் மிகப்பழமையானதும் முக்கியமானதும் ஆகும். இதன் காலம் கி. மு. 1500 - 1100 ஆகும்.

ரிஜ்விமாலா : "சாலிகநாதர்" என்பவர் எழுதியது. பிரபாகரின் "பிரஹதி" என்ற நூல் பற்றிய விளக்க நூல்.

சபரர் : கி.பி. 400ல் வாழ்ந்தவர். மீமாம்சம் பற்றிய விளக்க நூல். இன்றும் நம்மிடையே உள்ள மிகப் பழமையான இந்நூலை எழுதியவர் சபரர்.

சபர பாஷ்யம் : மீமாம்சம் குறித்து விளக்க நூலை எழுதியவர் சபரர். 

சத்-தர்சன-சமுக்காயம் : இந்தியத் தத்துவங்களின் தொகுதி. ஹரிபத்ரர் எழுதியது.

சத்தர்ம-புண்டரீகம் : மகாயான பௌத்த சமய சூத்திர நூல்.

சாலிகநாதர் : கி. பி. 7 அல்லது 8-வது நூற்றாண்டை ஒட்டி வாழ்ந்தவர். பிரபாகரரின் தத்துவங்கள் பற்றி எழுதப்பட்ட விளக்கங்களில் சாலிகநாதரின் விளக்கங்கள் புகழ் பெற்றது.

சமாதிராஜா : மகாயான பௌத்த சமய சூத்திர நூல்.

சமந்தபத்ரா : முற்காலத்திய சமண சமய தத்துவவாதி.

சாம வேதம் : நான்கு வேதங்களில் மூன்றாவது. சடங்குகளின் போது பாடப்படும் பாடல்கள் கொண்டது. இதனை தொகுத்தவர் ஜைமினி ரிஷி.

சங்கரர் : கி. பி.788 - 820இல் வாழ்ந்த அத்வைத வேதாந்திகளில் மிக முக்கியமானவர். இவர் தத்வ போதம், விவேக சூடாமணி, பஜ கோவிந்தம், ஆத்ம போதம், முதலிய நூல்கள் இயற்றியவர். மேலும் முக்கிய பத்து உபநிடதங்களுக்கும் மற்றும் பிரம்ம சூத்திரம் ஆகியவற்றுக்கும் பாஷ்யம் (விளக்க உரை) எழுதியவர்.

சாங்கியம் : மிகப் பழமையான இந்திய தத்துவப் பிரிவுகளில் ஒன்று. சாங்கியம் இத்தத்துவத்தை நிறுவியவர்.

சாங்கிய-காரிகா : ஈஸ்வர கிருஷ்ணர் எழுதியது. சாங்கியம் பற்றி இன்றும் நம்மிடையே உள்ள மிகப் பழமையான நூல் இதுவே.

சாங்கிய-ப்ரவசன-பாஷ்யா : விஞ்ஞான பிட்சு என்பவர் எழுதியது. சாங்கிய சூத்திரம் பற்றிய விளக்க நூல்.

சாங்கிய-சூத்திரம் : மத்திய காலத்தின் இறுதிப் பகுதியில் எழுதப்பட்ட சாங்கியம் பற்றிய நூல்.

சாங்கிய-தத்துவ-கவ்முதி : வாசஸ்பதி மிஸ்ரர் எழுதியது. சாங்கிய காரிகா எனும் நூலின் விளக்க உரை நூல் இது.

சங்கபத்ரா : வசுபந்துவுக்கு பிறகு வைபாடிகம் பௌத்தப் பிரிவின் தத்துவவாதி.

சஞ்சய பெலத்திட்டா : புத்தர் காலாத்தில் வாழ்ந்த கடவுள் மறுப்புவாதி.

சாந்திதேவா : கி. பி. 7வது நூற்றாண்டில் வாழ்ந்த மகாயான புத்தவியலை பரப்பியவர்.

சாரீரக - பாஷ்யம் : சங்கரரின் பிரம்ம சூத்திரம் நூலின் பாஷ்யத்திற்கு விரிவான விளக்க நூல்.

சர்வ-தர்சன-சங்கிரகம் : மாதவர் எழுதிய இந்திய தத்துவவியல்கள் பற்றிய மிகப் புகழ் பெற்ற தொகுப்பு.

சர்வாஸ்தி-வாதம் : “எல்லாமும் எப்போதும் உயிருடன் உள்ளது” என்ற புத்தவியல் கருத்தியல் கொள்கையை விளக்கும் நூல்.

சௌத்திராந்திகம் : புத்தமத தத்துவவியல் மற்றும் கருத்தியல் கொள்கைகளை விளக்கும் பௌத்தப் பிரிவின் தத்துவம்.

சாயனர் : கி. பி. 14ஆம் நூற்றாண்டில் விசயநகரப் பேரரசில், முதலாவது புக்கா ராயன் காலத்தில் வாழ்ந்தவர். நான்கு வேதங்களைப் பற்றி விரிவான விளக்க நூல்கள் எழுதியவர். இன்று நாம் படிப்பது இவரது வேத விளக்க நூல்களே.

சித்தசேனர் : தொடக்ககால சமண சமய தத்துவவாதி.

சிக்ஷா சமுக்காயம் : சாந்தி தேவர் எழுதிய மகாயான பௌத்த சமயத்தை பரப்ப உதவிய கவிதை நூல்.

சுலோக வார்த்திகா : குமரிலபட்டர் எழுதிய முக்கிய தத்துவவியல் நூல்.

ஸ்புதார்த்த-அபிதம்ம-கோசாம்-வியாக்யா : யசோமித்ரர் எழுதியது. "அபிதம்ம கோசம்" பற்றிய விளக்க நூல்.

ஸ்தவீரவாதிகள் : புத்தவியல் கருத்தியலை பின்பற்றிய மிகப்பழமையான தொண்டர்கள்.

சுவேதாம்பரர் : சமண சமயத்தின் ஒரு பெரும் பிரிவினர்.

ஸ்ரீகந்தா : பிரம்ம சூத்திரம் எனும் வேதாந்த நூலுக்கு விளக்கம் எழுதியவர்.

சூன்யவாதம் : மாத்யமிக புத்தவியலாளர்களின் தத்துவக்கொள்கை. அதாவது “ உண்மை என்பது வெற்றிடமே “.

சுரேஷ்வரர் : ஆதிசங்கரரின் காலத்தில் வாழ்ந்தவர். சங்கரரின் சீடர். சங்கர அத்வைத வேதாந்திகளில் வேதாந்தங்களைப் பற்றி விளக்கம் எழுதியவர்களில் முதன்மையானவர்.

சுத்த பீடகம் : தொடக்க கால புத்த நெறிமுறை இலக்கியத் தொகுப்புகள் அடங்கிய மூன்று நூல்களில் ஒன்று.

தந்திர-வார்த்திகா : மீமாம்ச தத்துவம் பற்றி குமரிலபட்டர் எழுதியது.

தர்க்க-ரகஸ்ய-தீபிகா : சத்-தர்சண-சமுக்காயம் எனும் நூல் பற்றி குணரத்ணா என்பவர் எழுதிய விளக்க நூல்.

தர்க்க-சங்கிரஹா : அன்னம பட்டர் என்பவர் நியாய-வைசேஷிகம் தத்துவம் பற்றி எழுதிய பிரபலமான நூல்.

தத்துவார்த்த அதிகாம சூத்திரம் : உமாஸ்வாதி எழுதியது. சமண சமயம் பற்றி தொடக்க காலத்தில் எழுதப்பட்ட முறையான விளக்க நூல்.

தத்துவ சிந்தாமணி : கங்கேசர் எழுதியது. புதிய நியாயா தத்துவத்தின் மூல நூல்.

தத்துவ சங்கிரகம் : சந்திராக்சிதா என்பவர் எழுதிய புத்த தத்துவ நூல்.

தத்துவ வைசாரதி : வாசஸ்பதி மிஸ்ரர் என்பவர் பிரம்ம சூத்திரம் எனும் வேதாந்த நூலுக்கு எழுதிய விரிவான விளக்க நூல்.

தத்வோபப்ளவசிம்மம் : ஜெயராசி பட்டர் எழுதிய நூல். யதார்த்த நிலை மீது ஏற்படும் தீவிர சந்தேகம் பற்றிய நூல். பொருள்வாதிகள் எழுதியதாக தவறாக கருதப்படுவது இந்நூல்.

துப்திகா : குமாரில பட்டர் எழுதிய மீமாம்ச தத்துவ நூல்.

உதயணா : கி. பி. 10ஆம் நூற்றாண்டில் வாழ்ந்தவர். நியாய - வைவேஷிக தத்துவத்தின் பழைய வடிவம் பற்றி போதித்தவர்களில் இறுதியானவர்.

உத்யோதகாரர் : வாத்ஸ்யாயனர் எழுதிய நியாய சூத்ரம் எனும் நூலுக்கு விளக்கம் எழுதியவர். கி. பி. 6 அல்லது 7வது நூற்றாண்டில் வாழ்ந்தவர்.

உபநிஷத்துக்கள் : நான்கு வேதங்களின் இறுதியில் வரும் இறையியல் அல்லது மெய்யியல் தொடர்பான தத்துவ நூல்கள் என்பதால் இதனை வேதாந்தம் என்றும் உத்தர மீமாம்சம் என்றும் அழைப்பர். இவைகள் பிரம்மத்தைபற்றியும், பிரபஞ்சம் பற்றியும், பிரபஞ்சம் மித்யா எனும் நிலையாமை என்றும், சீவ-பிரம்ம ஐக்கிய தத்துவத்தையும் வலியுறுத்தும் நூல்கள். ஆதிசங்கரர் பத்து முதன்மையான உபநிஷத்துகளுக்கு பாஷ்யம் (விளக்கம்) எழுதியுள்ளார். சங்கரருக்குப் பின் வந்தவர்களில் இராமானுசர் மற்றும் மத்வர் ஆகியோர் பாஷ்யம் எழுதியுள்ளனர்.

உமாஸ்வாதி : கி. பி. முதலாம் நூற்றாண்டில் வாழ்ந்தவர். சமண சமயத்திற்கு தொடக்க காலத்தில் முறையான வடிவம் கொடுத்தவர்.

வாசஸ்பதி மிஸ்ரர் : கி. பி. ஒன்பதாம் நூற்றாண்டில் வாழ்ந்தவர். சாங்கியம், யோகம், நியாயம், மீமாம்சம், அத்வைத வேதாந்தம் போன்ற பலதரப்பட்ட தத்துவங்களுக்கு இவர் எழுதிய விளக்கங்கள் மிக முக்கியமானவை.

வைபாடிகம் : புத்தவியல் கருத்தியல் அடங்கிய நூல்.

வைசேஷிகம் : பட்டறிவின் அடிப்படையிலான உள்ளமைவியல் குறித்த இந்தியத் தத்துவம்.

வைசேசிக சூத்ரம் : வைசேசிக தத்துவத்தின் நிறுவனரான கணாதர் என்பவரால் எழுதப்பட்ட வைசேசிக தத்துவத்தின் அடிப்படை நூல்.

வல்லபர் : 15வது நூற்றாண்டில் வாழ்ந்தவர். பிரம்ம சூத்திரத்திற்கு ஆத்திக அடிப்படையில் விளக்கம் அளித்தவர்.

வாசுதேவ சார்வபா உமா : கி. பி. 15 மற்றும் 16வது நூற்றாண்டிற்கு இடைப்பட்டவர். "நவ நியாயம்" எனும் தத்துவத்தை வங்காளத்தில் அறிமுகம் செய்தவர்.

வசுபந்து : கி. பி. 5ஆம் நூற்றாண்டில் வாழ்ந்த பௌத்த அறிஞர். சௌத்திராந்திக யோகசாரம் எனும் பௌத்த தத்துவத்தை நிறுவியவர்.

வாத்ஸ்யாயணர் : கி. பி. 4-வது நூற்றாண்டில் வாழ்ந்தவர். இவர் எழுதிய பழமையான நியாய சூத்திரம் எனும் நூல் இன்னும் நம்மிடையே உள்ளது.

வேதம் : இந்துசமயத்தின் புனித நூல். மிக விரிவான இலக்கியத் தொகுப்பு. இந்தோ-ஐரோப்பிய மொழிகளில் மிகப்பழமையானது. இதனை ருக் வேதம், யசுர்வேதம், சாம வேதம் மற்றும் அதர்வண வேதம் என்று நான்காக தொகுக்கப்பட்டுள்ளது. ஒவ்வொரு வேதத்தின் இறுதியில் அமைந்துள்ள பகுதிகளுக்கு வேதாந்தம் அல்லது உபநிசத்துக்கள் என்பர்.

வேதாந்தம் : வேதத்தின் இறுதிப் பகுதியில் அமைந்துள்ளதால் இதனை உத்தர மீமாம்சம் என்பர்.

வேதாந்த சூத்திரம் : இதனையே பிரம்ம சூத்திரம் என்றும் பிட்சு சூத்திரம் என்றும் அழைப்பர்.

வேதாந்த சாரம் (நூல்) : 18-வது நூற்றாண்டில் வாழ்ந்த "சதானந்தர்" என்பவர் உபநிடதங்களின் சாரத்தை இந்நூலில் எளிமையாக விளக்கியுள்ளார்.

விபாசா : இதனையே அபிதம்ம விபாசம் என்பர்.

விதி-விவேகா : மந்தன மிஸ்ரர் எழுதியது. பாட்ட மீமாம்சம் பற்றிய நூல்.

வித்யானந்தா : சமண சமய தர்க்கவியல்வாதி.

வித்யாரண்யர் : விசயநகரப் பேரரசு தோண்றக் காராணமானவர். உபநிடதங்களின் தெளிவுரையாக இவர் எழுதிய பஞ்ச தசீ எனும் அத்வைத வேதாந்த விளக்க நூல் மிகவும் பிரபலமானது. மேலும் சிருங்கேரி மடாதிபதியாகவும் திகழ்ந்தவர். சிறந்த அத்வைத வேதாந்தி

விஞ்ஞான பிட்சு : கி. பி. 16வது நூற்றாண்டில் வாழ்ந்தவர். சாங்கிய தத்துவத்தை பின்பற்றிய ஆன்மிகவாதி.

விஞ்ஞான-வாதம் : அகநிலைக் கருத்துக் கொள்கை. புத்தவியலின் யோககார கருத்தியலின் தத்துவக் கொள்கை.

விஞ்ஞாப்திமாத்ரா சித்தி : வசுபந்து எழுதியது. விஞ்ஞான வாதத்திற்கு ஆதரவான தத்துவக் கொள்கை கொண்ட நூல்.

வினய பீடகம் : தொடக்க கால புத்த சமய மூன்று நூல்களில் ஒன்று. புத்த துறவற நெறிகள் விளக்குவது.

விசிட்டாத்துவைதம் : முழுமுதற் கொள்கை. இராமானுஜரின் வேதாந்த கருத்தியலின் தத்துவப் பார்வை கொண்டது.

விருத்திகாரர் : மீமாம்ச சூத்திரம் பற்றி தொடக்க காலத்தில் விளக்கியவர்களில் ஒருவர் எனச் சபரர் சுட்டுகிறார்.

விவேகசூடாமணி (நூல்): ஆதிசங்கரர் எழுதியது.

யோகா சூத்ரம் : மனிதனுக்கும் அப்பாற்ப்பட்ட சக்திகளை அடைய மேற்கொள்ளப்படும் ஒரு பண்டைய பயிற்சி முறை. பதஞ்சலி முனிவர் இதனை அறிமுகப்படுத்தியவர்.

யோககார : மைத்ரேயநாதர் மற்றும் அசங்கர் ஆகியோர் நிறுவிய மகாயான புத்த தத்துவ கருத்தியல் எண்ணங்களே உண்மை என்பது இவர்கள் கொள்கை.

யோககார-பூமி-சாஸ்த்ரா : அசங்கர் எழுதியது. யோககார புத்தவியல் பற்றிய அடிப்படை நூல்.

பதஞ்சலி யோக சூத்திரம் : பதஞ்சலி முனிவர் இத்தத்துவத்திற்கு ஆசிரியர். இவரின் பதஞ்சலியோக சூத்திரம் எனும் நூல் உலகளவில் பெருமை பெற்றது.

யாக்யவல்க்கியர் : உபநிடதங்கள் பற்றி போதித்த முக்கிய தத்துவவாதி. இவரது மனைவி மைத்ரேயி கூட ஒரு வேதாந்தி ஆவர்.

யாக்ஞயவல்கிய ஸ்மிருதி : கி. மு. 100க்கும் 300வது ஆண்டுகளுக்கு இடைப்பட்டது.

யசுர்வேதம் : பண்டைய நான்கு வேதங்களில் மூன்றாவதாகும். வேத சடங்குகள் பற்றிய விளக்க நூல். இதனை தொகுத்தவர் வைசம்பாயனர்.

யசோமித்ரா : வசுபந்துவின் அபிதம்ம கோசம் நூலுக்கான விளக்க நூல் எழுதியவர்.

யசோவிஜயா : சமண சமய தர்க்கவியல்வாதி.





</doc>
<doc id="188150" url="https://ta.wikipedia.org/wiki?curid=188150" title="யாத்கிர் மாவட்டம்">
யாத்கிர் மாவட்டம்

யாத்கிர் மாவட்டம் என்பது கர்நாடகத்தில் அமைந்துள்ள மாவட்டம். இது குல்பர்கா மாவட்டத்தில் இருந்து 2010, ஏப்பிரல் 10 ஆம் நாள் அன்று பிரிக்கப்பட்டு கர்நாடகத்தின் முப்பதாவது மாவட்டமாகியது. யாத்கிர் நகரம் இதன் தலைமையகம் ஆகும். இந்த மாவட்டம் 5,160.88 கிமீ² பரப்பளவில் அமைந்துள்ளது. இதை உள்ளூர் மக்கள் யாதவகிரி என அழைக்கின்றனர். இது முற்காலத்தில் யாதவர் ஆட்சியில் தலைநகராக விளங்கியது.


</doc>
<doc id="188151" url="https://ta.wikipedia.org/wiki?curid=188151" title="ராமநகரம் மாவட்டம்">
ராமநகரம் மாவட்டம்

ராமநகரம் மாவட்டம் என்பது கர்நாடகாவில் பெங்களூர் கோட்டத்திற்கு உட்பட்ட மாவட்டம். இது 2007 ஆம் ஆண்டு, ஆகத்து 23 ஆம் நாள் பெங்களூர் நாட்டுப்புறம் பகுதியில் இருந்து பிரிக்கப்பட்டது. இது பெங்களூரில் இருந்து 50 கி.மீ தொலைவில் உள்ளது. இங்கு பட்டு உற்பத்தியின் மூலம் பொருளாதாரம் சீர்நிலையை அடைகிறது. இங்கு கிரானைட் கற்களும்
உள்ளன.



</doc>
<doc id="188162" url="https://ta.wikipedia.org/wiki?curid=188162" title="மரீனா பே சாண்ட்ஸ்">
மரீனா பே சாண்ட்ஸ்

மரினா பே சாண்ட்ஸ் ("Marina Bay Sands") எனும் ஒருங்கிணைந்த கேளிக்கை மையம் சிங்கப்பூரின் மரீனா பே பகுதியில் அமைந்துள்ளது. அமெரிக்காவின் லாஸ் வேகஸ் குழுமத்தின் ஓர் அங்கம் இது. 8 பில்லியன் அமெரிக்க டாலர் செலவில் கட்டி முடிக்கப்பட்டது. இதில் கேசினோ எனும் சூதாட்ட மையம், தங்கும் விடுதி, இரண்டு திரையரங்குகள், அருங்காட்சியகம், கடைத்தொகுதிகள் மற்றும் கூட்டங்கள், விழாக்கள் நடத்துவதற்கான அரங்குகள் உள்ளன. தங்கும் விடுதியின் உச்சியில் நீச்சல் குளமும் அமைந்துள்ளது.

விடுதியில் 2561 அறைகளும், 1,300,000 சதுர அடியில் கூட்டங்கள் மற்றும் விழாக்கள் நடத்துவதற்கான அரங்கும், 800,000 சதுர அடிப்பரப்பில் கடைத் தொகுதியும், 500 மேஜைகள் மற்றும் 1,600 விளையாட்டு இயந்திரங்கள் கஸினோவிலும் உள்ளது.
340 மீட்டர் நீளமுள்ள 'ஸ்கைபார்க்' ஹோட்டலின் 57 வது தளத்தில் உள்ளது. இதில் 150 மீட்டரில் நீச்சல் குளம் அமைந்துள்ளது. மொத்தம் 3,900 மக்கள் இந்த ஸ்கைபார்க்கில் ஒரே நேரத்தில் இருக்க முடியும்.ஹோட்டல் மூன்று கோபுரங்களாக உள்ளது இதில் வடக்கு கோபுரத்தில் வெளியே 67 மீட்டர் நீளத்திற்கு ஸ்கைபார்க் நீட்டிக் கொண்டிருக்கும்.

2009 -ல் திறப்பதாக திட்டமிடப்பட்டிருந்த இம்மையம் பொருளாதார நெருக்கடி, மனிதவளப் பற்றாக்குறை, பொருட்கள் பற்றாக்குறை ஆகியவற்றால் 2010 ஜூன் 23 மற்றும் 24 தேதிகளில் திறக்கப்பட்டது.


</doc>
<doc id="188163" url="https://ta.wikipedia.org/wiki?curid=188163" title="நேதுநூரி கிருஷ்ணமூர்த்தி">
நேதுநூரி கிருஷ்ணமூர்த்தி

நேதுநூரி கிருஷ்ணமூர்த்தி (அக்டோபர் 10, 1927 - டிசம்பர் 8, 2014 ) தென்னிந்தியாவைச் சேர்ந்த கருநாடக இசைப் பாடகர் ஆவார்.

ஆந்திர மாநிலத்தின் கிழக்குக் கோதாவரி மாவட்டத்தில் பித்தாபுரம் எனும் ஊரில் பிறந்தவர். பெற்றோர்: இராம மூர்த்தி பந்துலு, விஜயலட்சுமி.. தனது தாயிடமிருந்து இசையைக் கற்றுக்கொள்ள ஆரம்பித்த கிருஷ்ணமூர்த்தி, 1940ஆம் ஆண்டு விழியநகரம் எனும் ஊரிலுள்ள மகாராஜா இசைக் கல்லூரியில் மாணவராகச் சேர்ந்தார். அக்கல்லூரியில் துவரம் நரசிங்க ராவ் என்பவரிடமிருந்து வயலினும், வாய்ப்பாட்டும் கற்றார். அதன்பிறகு 1949ஆம் ஆண்டில் ஸ்ரீபாத பினாகினியின் இசையால் கவரப்பட்டு, அவரிடம் மாணவராக சேர்ந்து இசை நுணுக்கங்களைக் கற்றார்.

இவரின் மாணவர்கள்:

கிருஷ்ணமூர்த்தி, 2014ஆம் ஆண்டு டிசம்பர் 8 அன்று விசாகப்பட்டினத்தில் காலமானார்.




</doc>
<doc id="188164" url="https://ta.wikipedia.org/wiki?curid=188164" title="தூய அமலோற்பவ அன்னை பேராலயம், புதுச்சேரி">
தூய அமலோற்பவ அன்னை பேராலயம், புதுச்சேரி

தூய அமலோற்பவ அன்னை பேராலயம் புதுவை-கடலூர் உயர்மறைமாவட்டத்தின் தாய்க்கோவில் ஆகும். இது புதுச்சேரி நகரில் அமைந்துள்ளது. முதலில் திருத்தூதர் பவுலின் பெயரால் அர்ப்பனிக்கப்பட்டிருந்ததால் இக்கோவில் பிரெஞ்சு மொழியில் சான் பவுல் (san paul) கோவில் என எழைக்கப்பட்டு, அது பின்னர் தமிழில் மறுவி சம்பா கோவில் என அழைக்கப்படுகின்றது. இக்கோவில் இப்போது இயேசுவின் அன்னையாம் தூய கன்னி மரியாவின் அமலோற்பவ அன்னை என்னும் பெயரின்கீழ் கடவுளுக்கு அர்ப்பணிக்கப்பட்டுள்ளது.

இயேசு சபை குருக்கள் அப்போது பிரெஞ்சு குடியேற்ற நாடாக இருந்த புதுச்சேரிக்கு மறைப்பணியாற்ற 1689இல் வந்தனர். பிரான்சின் பதினான்காம் லூயி மன்னரிடம் நிதியுதவிப்பெற்று 1692ஆம் ஆண்டு அப்போதைய பிரெஞ்சுக்கோட்டைக்கு மேற்கில் ஒரு ஆலயம் எழுப்பினர். அது மறு ஆண்டே இடச்சுக்காரர்களின் படையெடுப்பால் இடிக்கப்பட்டது. இரண்டாம் கோவில் 1699இல் கட்டப்பட்டாலும், அதுவும் நிலைக்கவில்லை. 1728 முதல் 1736வரை தற்போதையக்கோவில் இருக்கும் இடத்தில் ஒரு கோவில் கட்டப்பட்டது. 1761இல் இது ஆங்கிலேயர்களால் ஏழாண்டுப் போரின் போது இடித்து தரைமட்டமாக்கப்பட்டது.

1765ஆம் ஆண்டு இப்போது உள்ள நான்காம் ஆலயம் கட்டப்பட்டது. 20 ஜூன் 1791 ஆம் நாள் ஆலய வேலைகள் முடிந்து ஆயர் செம்பெனோயிஸால் இவ்வலயம் அருட்பொழிவு செய்யப்பட்டது. ஆலய மணி கோபுரம் பின்னாளில் கட்டப்பட்டது. 1905ஆம் ஆண்டு இடப்பக்க விரிவாக்கப் சேர்க்கப்பட்டது. 1970ஆம் ஆண்டு ஆலய மைய பீடம் சீரமைக்கப்பட்டது. 1987ஆம் ஆண்டு ஆலய முகப்பில் உள்ள இடம் சீரமைக்கப்பட்டது.

இவ்வலய விழா அமலோற்பவ அன்னையின் விழாவாகிய டிசம்பர் 8 அன்று ஆண்டுதோறும் கொண்டாடப்படுகின்றது.

இவ்வாலயம் புதுச்சேரியின் குறிக்கத்தக்க சுற்றுலா மையமாகும்.



</doc>
<doc id="188182" url="https://ta.wikipedia.org/wiki?curid=188182" title="கோட்டுக் குவியக் கோட்பாடு">
கோட்டுக் குவியக் கோட்பாடு

கோட்டுக் குவியக் கோட்பாடு ("line focus principle") எக்சு-கதிர் குழாயில் குவியப் புள்ளியின் (focal spot) செயலுறு பரப்பளவைக் (effective area) குறைக்கப் பயன்படுத்தப்படுகிறது.

குவியப் புள்ளியின் அளவைக் குறைப்பதால் (மோதும் இலத்திரன்களின் எண்ணிக்கை, மற்றும் ஆற்றல் மாறாமல் இருக்கையில்), அந்த அனோடில் சேகரிக்கப்படும் வெப்பம் அதிகரிக்கின்றது. இதனைச் சரி செய்வதற்காக எக்சு கதிர்க் குழாயின் நேர் மின்முனை (அனோடு), கதோடில் இருந்து சிறிது சரிவாக வைக்கப்படுகிறது. இதனால் எக்சு கதிர்க் குழாயில் குவியம், புள்ளி அளவில் இல்லாமல் கோடு போன்று காணப்படும். இக்குவியத்திலேயே இலத்திரன்கள் மோதி எக்சு கதிர்களைத் தோற்றுவிக்கின்றன. குவியப்புள்ளி இவ்வாறு கோடு போல் இருப்பதால் அதிக பரப்பில் இலத்திரன் சுமையினை அதனால் ஏற்க முடியும்.

நேர்முனையான அனோடின் மேற்பரப்பு இலத்திரன் கற்றை ஒன்றினால் மோதவிடப்படுகிறது. அனோடின் சரிவுக் கோணத்தின் சைன் பெறுமானத்தைப் பொறுத்து ab என்பது cd என்றவாறாகக் குறைக்கப்படுகிறது. அனோடைச் சரிவாக வைப்பதன் மூலம் இலத்திரன் கற்றையின் குவியப் புள்ளி குறைக்கப்படுகிறது, எனவே சிறிய எக்சு-கதிர் மூலம் பெறப்படுகிறது. இது குவியப் புள்ளியின் செயலுறு அளவு எனக் கூறப்படும்.

செங்குத்துக் கோட்டிற்கும் நேர்முனையின் சாய்ந்த பரப்பிற்கும் இடைப்பட்டக் கோணம் நேர்முனைக் கோணம் அல்லது அனோடுக் கோணம் (Anode angle) எனப்படுகிறது. நவீன ரக எக்சுக் கதிர்க் குழாய்களில் அனோடுக் கோணங்கள் பொதுவாக 6-15 ஆக இருக்கும். மிகத் துல்லிய எக்சு-கதிர் படிமங்களின் தேவைக்காக இரத்தக்குழாய் வரைவியில் ("angiography") சிறிய அனோடுக் கோணங்கள் கொண்ட குழாய்கள் பயன்படுத்தப்படுகின்றன.

பொதுவாக, அனோடின் சரிவுக்கோணம் சிறிதாக இருக்கும் போது, குவியப் புள்ளியின் செயலுறு பரப்பளவும் சிறிதாக இருக்கும். (சரிவுக் கோணம் 45 பாகையை விடக் குறைவாக இருந்தால் உண்மையான குவியப் புள்ளியை விட செயலுறு குவியப்புள்ளி சிறிதாக இருக்கும்). இதனைச் சரிசெய்வதற்கு இலத்திரன் மூலத்திற்கும் பிம்பத்திற்கும் இடைப்பட்ட தூரம் (source-to-image distance, SID) அதிகரிக்கப்பட வேண்டியிருக்கும்.

பொதுவாக எக்சு-கதிர்க் கற்றையின் செறிவு அதன் முழுமையான பாதையிலும் ஒரே அளவாக இராது. எக்சு-கதிர்வீச்சு கூம்பு வடிவில் வெளியேறுவதால், எக்சு கதிர் குழாயிலிருந்து, கருவியினை இயக்கும் போது வெளிப்படும் கதிர்களின் செறிவு நேர்முனைப் பக்கம் (anode side) சற்றுக் குறைந்தும், எதிர்முனைப் பக்கம் (Cathode side) சற்று அதிகமாகவும் காணப்படும். இதற்குக் காரணம் நேர்முனையில் கதிர்கள் சிறிது ஏற்கப்படுவதேயாகும். இவ்விளைவு குதிகால் விளைவு ("heel effect") எனப்படுகிறது. இதனைச் சரி செய்வதற்கும் இலத்திரன் மூலத்திற்கும் பிம்பத்திற்கும் இடைப்பட்ட தூரம் (SID) அதிகரிக்கப்படலாம்.



</doc>
<doc id="188183" url="https://ta.wikipedia.org/wiki?curid=188183" title="கான் எல்-காலில்லி">
கான் எல்-காலில்லி

கான் எல்-காலில்லி ("Khan el-Khalili", ) கெய்ரோவில் உள்ள ஓர் முதன்மை கடைத்தெரு ஆகும். இது இசுலாமியர்கள் பெரும்பான்மையாக உள்ள இசுலாமிய கெய்ரோப் பகுதியில் அமைந்துள்ளது. இது கெய்ரோவில் சுற்றுலாப் பயணிகளையும் எகிப்தியர்களையும் ஈர்க்கும் முதன்மை கடைத்தெரு ஆகும். இது 1382ஆம் ஆண்டில் எமிர் சகார்க்சு எல்-காலில்லியால் வணிகர் விடுதியாகக் கட்டப்பட்டது. இந்த விடுதி இன்றளவிலும் உள்ளது.


</doc>
<doc id="188186" url="https://ta.wikipedia.org/wiki?curid=188186" title="பொதுநலவாய அரசுத் தலைவர்களின் மாநாடு">
பொதுநலவாய அரசுத் தலைவர்களின் மாநாடு

பொதுநலவாய அரசுத் தலைவர்கள் மாநாடு ("Commonwealth Heads of Government Meeting", "CHOGM") என்பது அனைத்துப் பொதுநலவாய நாடுகளினதும் அரசுத் தலைவர்கள் பங்குபற்றும் உச்சி மாநாடு ஆகும். இம்மாநாடு இரண்டு ஆண்டுகளுக்கு ஒரு தடவை அவ்வமைப்பின் உறுப்பு நாடு ஒன்றில் இடம்பெறுகிறது. இம்மாநாடு நடைபெறும் நாட்டின் அரசுத் தலைவர், பிரதமர் அல்லது குடியரசுத் தலைவர் மாநாட்டுக்குத் தலைமை வகிப்பதோடு, அடுத்த இரண்டு ஆண்டுகளுக்கு அவரே பொதுநலவாய நாடுகள் அமைப்பின் நடப்புத் தலைவராகவும் செயல்படுவார். பொதுநலவாயத்தின் தலைவர் இரண்டாம் எலிசபெத் மகாராணி 1973 ஆம் ஆண்டில் ஒட்டாவா நகரில் இடம்பெற்ற உச்சிமாநாட்டில் முதன் முதலில் பங்குபற்றியதில் இருந்து அனைத்து மாநாடுகளிலும் பங்குபற்றி வருகிறார்.. ஆனாலும், 87 வயதாகும் மகாராணியின் தேகநிலை இடம்கொடுக்காததால், கொழும்பில் நடைபெறவிருக்கும் 2013 மாநாட்டில் மகாராணிக்குப் பதிலாக வேல்சு இளவரசர் சார்லசு கலந்து கொள்கிறார்.

பொதுநலவாய தலைவர்களின் முதலாவது மாநாடு 1971 இல் சிங்கப்பூரில் நடைபெற்றது. மொத்தம் 21 தடவைகள் மாநாடுகள் இடம்பெற்றுள்ளன. கடைசியாக 2011 இல் மேற்கு ஆஸ்திரேலியாவின் பேர்த் நகரில் இடம்பெற்றது.

பொதுநலவாயத் தலைவர்களின் உச்சி மாநாடுகளில் உறுப்புநாடுகள் எதிர்கொள்ளும் சர்ச்சைக்குரிய பிரச்சினைகள், மற்றும் தற்கால நிகழ்வுகள் ஆராயப்படுகின்றன. தென்னாப்பிரிக்காவில் இடம்பெற்றுவந்த இனவொதுக்கல் கொள்கை, மற்றும் அதனை முடிவுக்குக் கொண்டு வருவது, பாக்கித்தான், பிஜி நாடுகளில் இடம்பெற்ற இராணுவப் புரட்சிகள், சிம்பாப்வே நாட்டில் தேர்தல் ஏமாற்று போன்றவை இவற்றுள் சிலவாகும். சில வேளைகளில், உறுப்பு நாடுகள் உச்சி மாநாட்டில் பொதுத் தீர்வு ஒன்றை எட்டி அதனைக் கூட்டு அறிக்கை மூலம் வெளியிடுகின்றன. 1997 ஆம் ஆண்டு முதல் மாநாடு நடைபெறும் நாடு பொதுவான "கருப்பொருள்" ஒன்றை அறிவித்து, அதனைக் குறித்து விவாதங்கள் இடம்பெறுகின்றன.



</doc>
<doc id="188192" url="https://ta.wikipedia.org/wiki?curid=188192" title="பொதுநலவாய அரசுத் தலைவர்களின் மாநாடு 2013">
பொதுநலவாய அரசுத் தலைவர்களின் மாநாடு 2013

23 பொதுநலவாய அரசுத் தலைவர்களின் மாநாடு ("23 Commonwealth Heads of Government Meeting", CHOGM) 2013 நவம்பர் 15 முதல் 17 வரை இலங்கையின் கொழும்பு நகரில் இடம்பெறுகிறது. 2009 ஆம் ஆண்டில் திரினிடாட், டொபாகோவில் இடம்பெற்ற மாநாட்டில் 2013 ஆம் ஆண்டில் மாநாட்டை நடத்துவதற்கு இலங்கை தேர்ந்தெடுக்கப்பட்டது. 2011 இல் ஆத்திரேலியாவின் பேர்த் நகரில் இடம்பெற்ற மாநாட்டில் இது மீண்டும் உறுதி செய்யப்பட்டது.

பொதுநலவாய நாடுகளின் தலைவர் என்ற வகையில் ஐக்கிய இராச்சியத்தின் இரண்டாம் எலிசபெத் மகாராணி 40 ஆண்டுகளுக்குப் பின்னர் இம்முறையே முதற்தடவையாக உச்சிமாநாட்டில் கலந்து கொள்ளவில்லை. 87 வயது மகாராணியின் உடல்நிலை காரணமாக இவருக்குப் பதிலாக வேல்சு இளவரசர் சார்லசு கலந்து கொள்வார் என பக்கிங்காம் அரண்மனை அறிவித்தது.

இலங்கையில் மனித உரிமைகளில் முன்னேற்றம் ஏற்படாத நிலையில் இலங்கை மாநாட்டில் தாம் பங்கேற்கப் போவதில்லை என கனடாவின் பிரதமர் ஸ்டீவன் ஆர்ப்பர் அறிவித்துள்ளார். இவருக்குப் பதிலாக அந்நாட்டின் வெளியுறவுத்துறை அமைச்சர் தீபக் ஒப்ராய் கலந்து கொள்கிறார். அத்துடன் இலங்கைக்கு எதிராக பொதுநலவாயம் நடவடிக்கை எதுவும் எடுக்காத பட்சத்தில், தமது நாடு அவ்வமைப்பிற்கு நிதியுதவி வழங்குவதை நிறுத்தப்போவதாகவும் கனடியப் பிரதமர் எச்சரித்துள்ளார்.

இதே காரணத்துக்காக ஐக்கிய இராச்சியத்தின் மக்களவையின் வெளியுறவுத் துறைக் குழுவும் பிருத்தானியப் பிரதமர் டேவிட் கேமரன் மாநாட்டில் கலந்து கொள்ளக் கூடாது எனக் கேட்டுக் கொண்டுள்ளது. ஆனாலும், தாம் மாநாட்டில் கலந்து கொள்ளப்போவதாகவும், இலங்கைக்கான தமது பயணத்தின் போது இலங்கைத் தமிழர் பெரும்பான்மையாக வாழும் யாழ்ப்பாணத்திற்கும் தாம் செல்லப்போவதாக அவர் அறிவித்துள்ளார்.

இந்திய அரசு இம்மாநாட்டில் கலந்து கொள்ளக்கூடாது எனவும், இலங்கையை பொதுநலவாய அமைப்பில் இருந்து தற்காலிகமாக நீக்க இந்திய அரசு கோர வேண்டுமெனவும், 2013 அக்டோபரில் தமிழ்நாடு சட்டமன்றம் ஏகமனதாகத் தீர்மானம் ஒன்றை நிறைவேற்றியது. இதன் மூலம் இந்தியப் பிரதமர் மாநாட்டில் கலந்துகொள்ள மாட்டார் என அனைவராலும் எதிர்பார்க்கப்பட்டது. ஆனால், அவருக்கு பதில் இந்தியாவின் சார்பாக நவம்பர் மாதம் 12ம் நாள் இந்திய நாட்டு வெளியுறவுத்துறை அமைச்சர் திரு. சல்மன் குர்சித் கலந்து கொள்ளவதாக அறிவிக்கப்பட்டது. ஆனால் இம்மாநாட்டிற்கு, இந்தியாவின் சார்பாக யாரும் பங்கேற்கக்கூடாது, பொதுநலவாய நாடுகள் கூட்டமைப்பின் தலைவராக இலங்கை சனாதிபதி மகிந்த ராசபக்சவை நியமிக்கக்கூடாது, மேலும் பொதுநலவாய நாடுகள் கூட்டமைப்பிலிருந்து இலங்கையை தற்காலிகமாக நீக்க வேண்டும் என்பனவற்றை மீண்டும் வலியுறுத்தி, 2013 நவம்பர் மாதம் 12ம் நாள் தமிழ்நாடு சட்டமன்றம் ஏகமனதாகத் தீர்மானம் ஒன்றை நிறைவேற்றியது.

நியூசிலாந்தின் பசுமைக் கட்சியும் மாநாட்டை அந்நாடு புறக்கணிக்க வேண்டும் எனக் கோரி வருகிறது.
. இந்தக் கட்சியானது இலங்கையில் நடந்த மற்றும் நடக்கும் மனித உரிமை மீறல்கள் காரணமாக, இலங்கை அரசு மாநாட்டுக்குத் தலைமை தாங்குவதை நியூசிலாந்து அரசு எதிர்க்க வேண்டும் என்ற கருத்துப்பட, தொடர்பான பல கேள்விகளை தமது அரசாங்கத்திடம் முன்வைத்துள்ளது.

மலேசியாவிலும் இந்த மாநாடு புறக்கணிக்கப்பட வேண்டும் என்ற கோரிக்கை அரசுக்கு வைக்கப்பட்டுள்ளது.

இலங்கையில் நடந்த போர்க்குற்றங்கள் மற்றும் மனித உரிமை மீறல்கள் போன்றவற்றின் காரணமாக, மொரீசியசு நாடும் இம்மாநாட்டை புறக்கணிக்கின்றது.





</doc>
<doc id="188196" url="https://ta.wikipedia.org/wiki?curid=188196" title="பொதுநலவாய அரசுத் தலைவர்களின் மாநாடு 1971">
பொதுநலவாய அரசுத் தலைவர்களின் மாநாடு 1971

முதலாவது பொதுநலவாய அரசுத் தலைவர்களின் மாநாடு ("First Commonwealth Heads of Government Meeting") சிங்கப்பூரில் 1971 ஆம் ஆண்டு சனவரி 14 தொடக்கம் சனவரி 22 வரை இடம்பெற்றது. இம்மாநாட்டிற்கு அந்நாட்டின் பிரதமரும், அரசுத் தலைவருமான லீ குவான் யூ தலைமை வகித்தார்.

தென்னாப்பிரிக்காவுக்கு பிரித்தானியா ஆயுதங்கள் விற்பனை செய்வதாக எழுப்பப்பட்ட சர்ச்சைகளை அடுத்து எலிசபெத் மகாராணியை இம்மாநாட்டில் கலந்து கொள்ள வேண்டாம் என அன்றைய பிரித்தானியப் பிரதமர் எட்வர்ட் ஹீத் கேட்டுக் கொண்டதை அடுத்து அவர் கலந்து கொள்ளவில்லை. இதுவே 2013 ஆம் ஆண்டு வரை மகாராணி கலந்து கொள்ளாத ஒரேயொரு பொதுநலவாய உச்சிமாநாடு ஆகும். 


</doc>
<doc id="188201" url="https://ta.wikipedia.org/wiki?curid=188201" title="கட்டற்ற சிந்தனை">
கட்டற்ற சிந்தனை

கட்டற்ற சிந்தனை, சுயசிந்தனை அல்லது தற்சிந்தனை ("Freethought") என்பது அதிகாரம், பாரம்பரியம், ஏனைய கொள்கைகளிலிருந்து அல்லாமல் ஏரணம், காரணம், அனுபவவியல் ஆகியவற்றின் அடைப்படையில் அமைந்த மெய்யியல் நோக்கு நிலையாகும். கட்டற்ற சிந்தனைவாத அறிதிறன் செயற்பாடு "சுயசிந்தனை" எனவும் அதனைச் செய்பவர்கள் "சுயசிந்தனையார்கள்" எனவும் அழைக்கப்படுவர்.
கட்டற்ற சிந்தனை உண்மை போன்று தோற்றமளிக்கும் சிந்தனைகளை அறிவு, காரணம் என்பவற்றின் உதவியின்றி ஏற்றுக் கொள்ளக் கூடாது என்கிறது. ஆகையால், கட்டற்ற சிந்தனையார்கள் அவர்களின் கருத்துக்களை காரணி, அறிவியல் அறிவு வழி, ஏரண அடிப்படைகள் ஆகியவற்றின் அடிப்படையிலேயே கட்ட வேண்டும். மாறாக, சுதந்திரமான ஏரண தவறான வாதங்கள், அறிவுக்கூர்மையை கட்டுப்படுத்தும் அதிகாரத் தாக்கங்கள், ஒருபக்கச் சார்பு உறுதிப்படுத்தல், ஒருபக்கச் சார்பு அறிதிறன், மரபு ஞானம், பரவலர் பண்பாடு, முன்முடிவு, அபிமானம், பாரம்பரியம், உள்ளூர்க் கதைகள் மற்றும் ஏனைய கொள்கைகளின் அடைப்படையில் அமையக்கூடாது. சமயம் பற்றிய கட்டற்ற சிந்தனையின்படி, இயற்கையை மீறிய (மீஇயற்கை) இருப்பு என்று இருப்பதற்கு போதியளவு ஆதாரம் இல்லை என்கின்றது.


</doc>
<doc id="188207" url="https://ta.wikipedia.org/wiki?curid=188207" title="ஒசேயா">
ஒசேயா

இறைவாக்கினர் ஓசேயா ( or ; கிரேக்கம் = Ōsēé) என்பவர் கி.மு. 8ம் நூற்றாண்டில் வாழ்ந்தவர் ஆவார். கிறித்தவ மற்றும் யூத புனித நூலான பழைய ஏற்பாட்டில் வரும் ஒசேயா நூலின் ஆசிரியர் இவர் என நம்பப்படுகின்றது. இவர் 12 சிறு இறைவாக்கினர்களுள் ஒருவராகப் பட்டியலிடப்படுகின்றார். இந்த நூலின் படி இவரின் தந்தை பெயேரி ஆவார். சுமார் 60 ஆண்டுகள் இவர் இறைவாக்குரைத்தார். இவர் ஒருவரே இசுரேலிய இறைவாக்கினர்களுல் தனது வாக்குகளை நூல்வடிவில் விட்டுச்சென்றவர் ஆவார்.

ஒசேயா என்னும் என்னும் பெயருக்கு "கடவுளே மீட்பர்" என்பது பொருள். கிரேக்க மொழிபெயர்ப்பில் இந்நூலின் பெயர் Ὠσηέ (Ōsēe) என்று வரும்.

வடநாடான இஸ்ரயேலில் ஆமோசுக்குச் சற்றுப் பின்னர் வாழ்ந்தவர் இவர்; சமாரியா வீழ்ச்சியுற்ற கி.மு. 722-க்கு முன் இறைவாக்கு உரைத்தவர்; இஸ்ரயேலரின் சிலை வழிபாட்டைக் கடிந்து கொண்டவர்; அவர்களது கீழ்ப்படியாமையைக் கண்டித்தவர். இவர் கோமேர் என்ற பெண்ணை மணந்து கொண்டார். அவள் அவருக்கு நம்பிக்கைத் துரோகம் செய்து, அவரை விட்டு விலகிச் சென்றாள். அத்தகையவளோடு அவர் கொண்டிருந்த மண உறவைப் பின்னணியாகக் கொண்டு ஓசேயா இறைமக்களின் உண்மையற்ற தன்மையை, கீழ்ப்படியாமையை, நம்பிக்கைத் துரோகத்தை எடுத்தியம்பினார். கடவுளை விட்டு விலகிச் சென்ற அவர்களுக்கு இறைவன் தண்டனை வழங்குவார்; ஆயினும் இறைவனின் பேரன்பு இறுதி வரை நிலைத்திருக்கும்; அம்மக்களை அவர் பக்கம் ஈர்த்துக் கொள்ளும்; அதன் மூலம், முறிந்த உறவு மலரும். இதுவே இவரது நூலின் செய்தியாகும்.


</doc>
<doc id="188210" url="https://ta.wikipedia.org/wiki?curid=188210" title="மொழி மெய்யியல்">
மொழி மெய்யியல்

மொழி மெய்யியல் ("Philosophy of language") என்பது மொழி பற்றிய மெய்யியலின் நான்கு மத்திய பிரச்சனைகள் ஆகும். அவையாவன: அர்த்தத்தின் இயற்கைப் பண்பு, மொழிப் பாவனை, மொழி அறிதிறன் மற்றும் மொழிக்கும் உண்மைநிலைக்குமான தொடர்பு. மொழி மெய்யியல் வேறுபட்ட விடயமாக அல்ல, ஏரணத்தின் பகுதியாக அணுகப்பட வேண்டும் என மெய்யியலாளர்கள் கருதினார்கள்.

முதலும் முதன்மையுமாக மொழி மெய்யியலாளர்கள் அவர்கள் விசாரனையை இயற்கை அர்த்தம் மீது முன்னுரிமைப்படுத்துகிறார்கள். அவர்கள் சில "அர்த்தத்திற்கு" என்ன அர்த்தம் என விளக்க முயல்கிறார்கள். வீணான விடயங்கள் கருத்தொற்றுமையின் இயற்கை, தன்னிடத்தேயான அர்த்தத்தின் மூலம், எப்படி ஏதாவது அர்த்தம் எப்போதும் உண்மையாக இருக்க அறியமுடியும் ஆகியவை உள்ளடக்குகின்றது.


</doc>
<doc id="188212" url="https://ta.wikipedia.org/wiki?curid=188212" title="சிவ முகங்கள்">
சிவ முகங்கள்

சைவ சமயத்தின் முழுமுதற்கடவுளான சிவபெருமானுடைய முகங்கள் சிவ முகங்கள் என்று அழைக்கப்படுகின்றன. சிவபெருமானுக்கு பொதுவாக ஐந்து சத்யோ ஜாதம், வாமதேவம், அகோரம், தற்புருடம், ஈசானம் என ஐந்து முகங்கள் உள்ளமையாக நூல்கள் தெரிவிக்கின்றன. ப்ராணன், அபானன், உதானன், வியானன், சமானன் எனும் ஐந்து வாயுக்கள் நமது உடலில் இருப்பதை சிவனின் ஐந்து முகங்கள் விளக்குகின்றன. 

சிவபெருமானுடைய ஆறாவது முகம் அதோமுகம் என்று அழைக்கப்படுகிறது. 

சிவபெருமான் தனது மகாசதசிவ ரூபத்தில் எண்ணற்ற முகங்களுடன் காட்சியளிக்கின்றார்.



</doc>
<doc id="188214" url="https://ta.wikipedia.org/wiki?curid=188214" title="சிலா தோரணம்">
சிலா தோரணம்

சிலா தோரணம் என்பது இயற்கையாகவே பாலம் போல் அமைந்த பாறைகளைக் குறிப்பதாகும். சிலா என்றால் கல் என்று பொருள்படும். இவ்வகையான சிலா தோரணம் மூன்று இடங்களில் அமைந்திருக்கின்றன. 


திருப்பதி கோயிலிருந்து ஒரு கிலோ மீட்டர் தொலைவில் சிலா தோரணம் அமைந்துள்ளது. உலகத்தில் இங்கு மட்டுமே இந்தப் பாறைக் காணப்படுகிறது. இந்தப் பாறையின் வயது 250 கோடி வருடம் என்கின்றார்கள். திருப்பதி ஏழுமலையானின் சிலையும் இந்த பாறைகளும் ஒரே விதமானவை. 


</doc>
<doc id="188219" url="https://ta.wikipedia.org/wiki?curid=188219" title="பி. கே. என். வித்யாசாலா">
பி. கே. என். வித்யாசாலா

பி.கே.என் வித்தியாசாலா () என்பது 2 தொடக்கப்பள்ளி, 2 ஆரம்பப்பள்ளி, 2 மேல்நிலைப் பள்ளிகள், 3 பதின்ம மேல்நிலைப் பள்ளிகள், 1 நடுவண் இடைநிலைக் கல்வி வாரியப் பள்ளி மற்றும் 1 கலை மற்றும் அறிவியல் கல்லூரி ஆகிய 11 கல்வி நிறுவனங்கைளைக் கொண்ட ஒரு கல்வி அறக்கட்டளையாகும். இவ்வறக்கட்டளையானது மதுரை மாவட்டம் திருமங்கலத்தில் அமைந்துள்ளது.

பி. கே. என் வித்தியாசாலா சங்கம், திருமங்கலம் பாண்டியகுல சத்திரிய நாடார் உறவின்முறையினரால் 1909ம் ஆண்டு மதுரை மாவட்டம் திருமங்கலத்தில் தொடங்கப் பெற்றது. இது தற்பொழுது 10 பள்ளிகள் மற்றும் 1 கல்லூரி என விரிவடைந்துள்ளது. 2009 - 2010 கல்வியாண்டில் பி. கே. என் பள்ளிகளின் நூற்றாண்டு விழா நடந்தது. இதன் முக்கிய நிகழ்வான அறிவியல் கண்காட்சியை இந்தியக் குடியரசின் முன்னாள் தலைவரான முனைவர் அப்துல் கலாம் தொடங்கி வைத்து மாணவர்களுடன் கலந்துரையாடினார்.

பி. கே. என் வித்தியாசாலா சங்கம், மதுரை மாவட்டம் திருமங்கலம் பி. கே. என் ஆண்கள் மேல் நிலைப் பள்ளி வளாகத்தினுள் அமைந்துள்ளது. இவ்வறக்கட்டளையானது 20கிமீ. வடக்கில் மதுரையையும், 28கிமீ. தெற்கில் விருதுநகரையும் கொண்டு, மதுரை - கன்னியாகுமரி தேசிய நெடுஞ்சாலையில் அமைந்துள்ளது.





</doc>
<doc id="188221" url="https://ta.wikipedia.org/wiki?curid=188221" title="இரும்பு ஒப்பந்தம்">
இரும்பு ஒப்பந்தம்

இரும்பு ஒப்பந்தம் (Pact of Steel) என்பது இரண்டாம் உலக உத்தத்தின் போது ஜெர்மனி, இத்தாலி, ஜப்பான் போன்ற அச்சு நாடுகள் தங்களின் ராணுவ நடவடிக்கைக்கையின் ஆதாயத்திற்க்காகவே போடப்பட்ட ஒப்பந்தம் ஆகும்.

இரும்பு ஒப்பந்தம் நடந்தது மே மாதம், 22, 1939ம் ஆண்டு காலகட்டம் ஆகும்.
தனது நாட்டில் வாளும் மக்களில் கம்முனிஸ்ட்களை எதிரிகளாகவும், ஜனநயகத்திற்க்கும் முரணான கருத்துக்களைக்கொண்டவர்களாகயும் பாவித்த ஹிட்லர் ஒருகாலகட்டத்தில் யூதர்களை ஆயிரம் ஆயிரம் அளவில் கொன்று குவித்து தனது வெறுப்பை உலக மக்களுக்கு தெரிவித்தார்.
1941 டிசம்பர் 7 அன்று அமெரிக்காவின் அவாய் தீவில் அமைந்துள்ள முத்து துறைமுகத்தை சப்பான் தனது போர் விமானங்களால் தாக்குதல் நடத்தியதாலும், அதுபோல் தனது நாட்டின் மன்னரே இந்த உலகத்தின் கடவுள் என ஜப்பான் மக்களும் ஆட்சியாளர்களும் எண்ணினார்கள்.
1936 ல், ஜெர்மனி மற்றும் இத்தாலி இராணுவ கூட்டு ஒப்பந்தத்தில் கையெழுத்திட்டதின் மூலம் பெர்லின்-ரோம் போன்ற இரண்டு அச்சு சக்திகள் உருவாக்கப்பட்டது. இத்தாலிய பாசிச தலைவரான பெனிட்டோ முசோலினி செப்டம்பர் 1937 இல் ஜெர்மனிக்கு சென்று வந்ததை வைத்து சுட்டிக்காட்டுகிறார்கள். 
இத்தாலியின் முசோலினி ஹிட்லரின் கைப்பாவையாக ஆடினார். கிட்லர் சொல்லே வேதவாக்காக நம்பினார். இதன் காரணமாகவே இந்த ஒப்பந்தத்தை மூன்று நாடுகளும் சேர்ந்து தங்களுக்குத்தானே முடிவு செய்து கையெழுத்திட்டுக்கொண்டன.

ஜப்பான் தனது ராணுவ துருப்புக்களை பசிபிக் பகுதியில் உள்ள நாடுகளை பிடிப்பதற்க்காக கையாண்ட விதத்தினாலும், ஜரோப்பா பகுதியில் ஜெர்மனி ஜப்பானிடம் சொல்லாமலே தன் அருகில் உள்ள நாடுகளான ஆஸ்திரியா செக்கோஸ்லேவியா, போலந்து, பகுதிகளையும் கைப்பற்றிக்கொண்டதின் மூலம் 
இரும்பு ஒப்பந்தத்தை மீறினார்கள். ஜப்பானும், செர்மனியும் வெற்றிபெற்றன. ஆனால் இத்தாலியின் சர்வாதிகாரியன முசொலினி மட்டும் எகிப்து மற்றும் இத்தியோப்பியா மேல் படை எடுத்து தோழ்வியைத் தழுவினார்.
1939 செப்டம்பர் 1ல் ஜெர்மனி போலந்து மீது படையெடுக்க தயாரானது, போர் செப்டம்பர் 3 ம் தேதி உக்கிரமடைந்தது, ஆனால் இத்தாலி முழுமையாக மோதலுக்கு தயாராகமுடியவில்லை, ஏனெனில் தென் பிரான்ஸ் மீதான படியெடுப்பால் 1940 வரை இரண்டாம் உலக போருக்கான ஆயத்தத்தை இத்தாலியால் ஏற்படுத்த முடியவில்லை. 
இரண்டாம் உலக உத்தத்தின் போது இந்த ஒப்பந்தத்தால் எந்த நன்மையும் எட்டப்படவில்லை. இதில் இணைந்த மூண்று நாடுகளும் படு தோழ்வியைத்தழுவியது. 1945ல் ஆகஸ்ட் 15ல் சப்பான் மற்றும் அச்சு நாடுகள் அனைத்தும் ஒன்றன்பின் ஒன்றாக சரனடைந்தது.



</doc>
<doc id="188242" url="https://ta.wikipedia.org/wiki?curid=188242" title="கோப்திய கெய்ரோ">
கோப்திய கெய்ரோ

கோப்திய கெய்ரோ ("Coptic Cairo") எனப்படுவது பழைய கெய்ரோவின் ஒரு அங்கமாகும். இது பாபிலோன் கோட்டை, கோப்திய அருங்காட்சியகம், தொங்கு தேவாலயம், புனித ஜோர்ஜின் கிரேக்கத் தேவாலயம் போன்ற கோப்திய தேவாலயங்களையும் வரலாற்று சிறப்புமிக்க இடங்களையும் உள்ளடக்கியது. இப்பகுதிக்குத் திருக்குடும்பம் வந்துள்ளதாகவும் இங்கு தற்போது புனிதர்கள் செர்ஜியசு மற்றும் பச்சுசு தேவாலயம் உள்ள இடத்தில் தங்கியிருந்ததாகவும் நம்பப்படுகிறது. தற்போதைய கட்டிடங்களும் தேவாலயங்களும் இசுலாமியர் கையகப்படுத்தலின் பின்னரே கட்டப்பட்டன எனினும் எகிப்தில் இசுலாமிய சகாப்தம் துவங்கும்வரை இப்பகுதி கிறித்தவக் கோட்டையாக விளங்கியது.


</doc>
<doc id="188246" url="https://ta.wikipedia.org/wiki?curid=188246" title="சார் பீரங்கி">
சார் பீரங்கி

சார் பீரங்கி ("Tsar Cannon", , "Tsar'-pushka") பெரியதும், நீளமான கிரெம்லினில் பார்வைக்காக வைக்கப்பட்டுள்ளது. அன்ரே சோகோவ் என்பவரால் 1586 இல் மாஸ்கோவில் உருவாக்கப்பட்டது. இது போரில் பாவிக்கப்படாது, ஓர் சின்னமாகவுள்ளது. ஆயினும் இதனால் ஒரே ஒரு முறை சுடப்பட்டது. கின்னஸ் உலக சாதனைகள் இதனை உலகிலுள்ள பெரிய குழல் விட்டம் உடைய பீரங்கியாக பதிவு செய்துள்ளது. மேலும் இது சுற்றுலாப் பயணிகளைக் கவரும் ஒன்றாகவும் உள்ளது.



</doc>
<doc id="188266" url="https://ta.wikipedia.org/wiki?curid=188266" title="நில அளவியல்">
நில அளவியல்

நில அளவியல் (Surveying) என்பது ஒரு கலை சார்ந்த அறிவியல் தொழில்நுட்பம் ஆகும். ஒரு கிடைமட்ட புவிசார் அளவில் இருந்து மற்ற இடங்களின் கிடைமட்ட நீளம் மற்றும் உயர வித்தியாசங்களை கணக்கிடும் அறிவியலாகும். இந் நில அளவியல் மூலம் முற்காலத்தில் ஸ்டோன்ஹென்ஞ் கட்டப்பட்டது. 

நில அளவை கீழ்கண்டவாறு இரண்டு முறைகள் பயன்படுத்தபடுகின்றது. அவையாவன,


இம்முறையில் அளக்கப்படும் அளவு முறையில் புவியின் கோள வடிவத்தைக் கணக்கில் எடுத்துகொள்வதில்லை. மேலும் இம்முறை குறைந்த நிலப்பரப்பை அளப்பதற்காகப் பயன்படுத்தபடுகின்றது. குறிப்பாக 250 சதுர கி மீ க்கு குறைவான பகுதியை அளப்பதற்காக இம்முறை பயன்படுத்தப்படுகின்றது. இம்முறையில் புவியின் கோள வடிவத்தை நேர் கிடைமட்டக் கோடாகக் கருதி, அதற்காக கீழ்கண்டவாறு மாற்றம் செய்யப்படுகின்றது,
வீதம் பயன்படுத்தப்படுகின்றது. மேலும் புவியின் கோள வடிவத்திற்கும், கிடைமட்ட கோட்டிற்க்கும் இடைப்பட்ட கோண அளவு 195.5 கி மீ க்கு ஒரு விநாடி என்று யூகிக்கப் படுகின்றது.

இம்முறையில் அளக்கப்படும் நில அளவையானது புவியின் கோள வடிவத்தினை கணக்கிடப்படுகின்றது. இம்முறை திரிகோண நில அளவை (Trigonometric Survey) என்றும் அழைக்கப்படுகின்றது. இம்முறை மற்ற முறைகளை காட்டிலும் துல்லியமானதாகும். 250 சதுர கி மீ க்கு அதிகமான நிலப்பரப்பை அளப்பதற்கு இம்முறை பயன்படுத்தபடுகின்றது.


</doc>
<doc id="188271" url="https://ta.wikipedia.org/wiki?curid=188271" title="காக்கநாடு">
காக்கநாடு

காக்காநாடு (Kakkanad) என்பது கேரளத்தின் கொச்சி நகரத்திற்கு அருகில் அமைந்துள்ள நகரம். இங்கு அதிகளவிலான தகவல் தொழினுட்ப நிறுவனங்கள் உள்ளன. தற்போது, இது எர்ணாக்குளம் மாவட்டத்தின் தலைநகரம் ஆகும். இன்ஃபோபார்க், ஸ்மார்ட்பார்க் ஆகியன இங்குள்ளன. தூர்தர்ஷன் நிறுவனத்தின் ஒலிபரப்பு மையம் இங்குள்ளது. இதற்கு அருகில் வீகாலேண்ட் சுற்றுலா மையம் அமைந்துள்ளது. தமிழ் இலக்கண நூலான சங்கர நமசிவாயரின் பாடல்களில் கொடுந்தமிழ் நாட்டின் பகுதியாக கற்காநாடு (காக்காநாடு) எனக் குறிப்பிடப்பட்டது.


</doc>
<doc id="188272" url="https://ta.wikipedia.org/wiki?curid=188272" title="பைனாவு">
பைனாவு

பைநாவு என்பது கேரளத்தின் இடுக்கி மாவட்டத் தலைநகராகும்.

வான்வழிப் போக்குவரத்திற்கு கொச்சி பன்னாட்டு வானூர்தி நிலையத்தினை அடையலாம்.
அங்கமலி ரயில் நிலையம் அருகில் அமைந்த ரயில் நிலையம். தொடுபுழாவினை ஒட்டிய மாநில நெடுஞ்சாலையின் மூலமும் தரைவழிப் போக்குவரத்திற்கு ஏதுவாக உள்ளது.


</doc>
<doc id="188274" url="https://ta.wikipedia.org/wiki?curid=188274" title="பெல்லாரி">
பெல்லாரி

பெல்லாரி என்பது கர்நாடகாவில் பெல்லாரி மாவட்டத்தில் உள்ள நகரம் ஆகும். புகழ் மிக்க சிவன் கோயில் ஒன்று இங்குள்ளது. இதன் பெயராலேயே இவ்வூர் இப்பெயர் பெற்றதாகக் கூறுவர். புகழ் பெற்ற புராதன நகரமான ஹம்பி அருகில் உள்ளது.

சாலைப் போக்குவரத்திற்கு ஏதுவாக மாநில நெடுஞ்சாலையும், ரயில் நிலையங்களும் உள்ளன.


</doc>
<doc id="188276" url="https://ta.wikipedia.org/wiki?curid=188276" title="பாரூக்கு">
பாரூக்கு

இறைவாக்கினர் பாரூக்கு (எபிரேயம்: ברוך בן נריה " பேறுபெற்றவர் ") என்பவர் கி.மு. 6ம் நூற்றாண்டில் வாழ்ந்தவர் ஆவார். பழைய ஏற்பாட்டுப் பகுதியாகிய இணைத் திருமுறைத் தொகுப்பைச் சேர்ந்த ஏழு நூல்களுள் ஒன்றான பாரூக் நூலின் ஆசிரியர் இவர் ஆவார். இந்த நூல் விவிலியத்தின் பகுதியாக இந்நூல் கி.பி. 397இல் கார்த்தேசு (Carthage) நகரில் நடந்த சங்கத்திலும், பின்னர் கத்தோலிக்க திருச்சபையின் திரெந்து சங்கத்திலும் (கி.பி. 1546) அதிகாரப்பூர்வமாக இறையேவுதல் பெற்ற நூலாக ஏற்கப்பட்டது.

பாரூக்கு என்னும் இந்நூல் செப்துவசிந்தா பதிப்பில் கிரேக்க மூல மொழியில் Barùch (Βαρούχ) என்றும் இலத்தீனில் Baruch என்றும் உள்ளது. எபிரேயத்தில் இது בָּרוּךְ (Barukh, Bārûḵ) என்னும் பெயர் ஆகும். இதற்கு "பேறுபெற்றவர்" என்பது பொருள்.

இவர் இறைவாக்கினர் எரேமியாவின் செயலர் என்பது மரபு வழிச் செய்தி. எரேமியா நூலின் படி இவரின் தந்தை நேரியா ஆவார். அதே நூலில் யூதாவின் அரசனான யோயாக்கிம் ஆட்சியேற்ற நான்காம் ஆண்டில் ஆண்டவரிடமிருந்து எரேமியாவுக்கு அருளப்பட்ட வாக்கினை எரேமியா சொல்லச் சொல்ல பாரூக்கு அவற்றை எல்லாம் ஏட்டுச் சுருளில் எழுதிவைத்து, எரேமியாவின் கட்டளைக்கிணங்க நோன்பு நாளன்று, யூதர்களின் கோவிலுக்கு சென்று அங்குக் குழுமியிருந்த மக்களின் செவிகளில் விழும்படி, தான் எழுதிவைத்த ஆண்டவரின் சொற்களை ஏட்டுச்சுருளினின்று படித்துக்காட்டினார். இக்காரியம் செய்ய மிகக்கடினமானதாக இருப்பினும், இதனை மனம்தலராமல் பாரூக்கு செய்துமுடித்தார்.

இவரும் எரேமியாவும் பாபிலோனிய மன்னன் எருசலேமின் மீது படையெடுத்து அதன் அரசனையும் நாட்டினரையும் நாடு கடத்தியதை தம் கண்களால் கண்டனர். கடவுளையும் அவரது திருச்சட்டத்தையும் கைவிட்டமையே இஸ்ரயேலர் பாபிலோனுக்கு நாடு கடத்தப்பட்டதற்குரிய காரணம்; எனவே அவர்கள் தங்கள் பாவங்களை அறிக்கையிட்டுக் கடவுள்பால் மனந்திரும்பி, உண்மை ஞானமாகிய திருச் சட்டத்தைக் கடைப்பிடித்து நடந்தால், கடவுள் அவர்களது அடிமைத்தனத்தை விரைவில் முடிவுக்குக் கொண்டு வந்து, அவர்களுக்கு மீட்பை அருள்வார் என்னும் செய்தியை இவரின் நூல் வலியுறுத்துகிறது. வெவ்வேறு காலக் கட்டங்களில் எழுதப்பட்ட ஐந்து சிறிய தனித்தனிப் பகுதிகள் முறையாகத் தொகுக்கப்பட்டு, கி.மு.முதல் நூற்றாண்டில் தனி நூலாகப் பாரூக்கின் பெயரில் வெளியிடப்பட்டுள்ளன என சில அறிஞர்கள் கருதுகின்றனர்.


</doc>
<doc id="188277" url="https://ta.wikipedia.org/wiki?curid=188277" title="பன்னாட்டுக் கலைச்சொல்லியல் தகவல் நடுவம்">
பன்னாட்டுக் கலைச்சொல்லியல் தகவல் நடுவம்

பன்னாட்டுக் கலைச்சொல்லியல் தகவல் நடுவம் (International Information Centre for Terminology) 1971 ஆம் ஆண்டில் யுனெசுக்கோவினால் நிறுவப்பட்டது. கலைச்சொல்லியலில் பன்னாட்டு ஒத்துழைப்பை ஆதரிப்பதும், அதை ஒருங்கிணைப்பதுமே இந்த நடுவத்தின் நோக்கம்." இந்த நடுவத்தைச் சுருக்கமாக "இன்ஃபாடேர்ம்" (Infoterm) என்று அழைப்பது வழக்கம். தேசிய, பன்னாட்டு, பிரதேச அமைப்புக்களும், கலைச்சொல் தொடர்பான அலுவல்களில் ஈடுபட்டிருக்கும் அரசாங்க மற்றும் அரசு சார்பற்ற அமைப்புக்களும், இந்த நடுவத்தில் உறுப்பினராக உள்ளன. ஆப்பிரிக்கா, அமெரிக்கா, ஆசியா, ஐரோப்பா ஆகிய கண்டங்களில் இருந்து இதற்கு உறுப்பினர்கள் உள்ளனர்.

1930களின் தொடக்கத்தில், ஆசுத்திரியாவின் வீசல்பர்க்கில், தொழிலதிபரான யூஜீன் வூசுட்டர், தனது பொறியியல் தொழிலகத்தின் ஒரு பகுதியாக கலைச்சொல்லியல் ஆய்வுகளுக்காக ஒரு தனிப்பட்ட நடுவம் ஒன்றை நடத்தி வந்தார். பன்னாட்டுத் தொழில்நுட்பத் தொடர்பாடல் குறித்த இவரது ஆய்வுகள், 1936ல் பன்னாட்டுத் தர நிறுவனத்தின் கீழ் கலைச்சொல் தரப்படுத்தலுக்கான தொழில்நுட்பக் குழு ஒன்றை அமைப்பதற்கு வித்திட்டன. 1950களிலும், 1960களிலும் வூசுட்டர், பொதுக் கலைச்சொல்லியற் கோட்பாடு என இன்று அழைக்கப்படும் கோட்பாடு ஒன்றை உருவாக்கினார். 1951 ஆம் ஆண்டில், ஆசுத்திரியத் தர நிறுவனம், தனது கலைச்சொல்லியல் கொள்கைக்கும், ஒருங்கிணைப்பு நடவடிக்கைகளுக்குமான பொதுச் செயலராக வூசுட்டரை நியமித்தது. இவரது முன்னோடி நடவடிக்கைகளின் பெறுபேறாக, 1971ல் யுனெசுக்கோவும், ஆசுத்திரியத் தர நிறுவனமும் ஒப்பந்தம் ஒன்றைச் செய்துகொண்டு "பன்னாட்டுக் கலைச்சொல்லியல் தகவல் நடுவத்தை" நிறுவின. இந்த மையம், வூசுட்டர் வழி நடத்திவந்த செயலகத்திடம் இருந்து வழிகாட்டுதல்களைப் பெற்றுவந்தது. 1977ல் வூசுட்டர் இறந்தார். 1982ல் அவர் விருப்புறுதிக் கொடைகளாக விட்டுச் சென்றவற்றை "நடுவம்" பொறுப்பேற்றுக்கொண்டது. 1996 ஆம் ஆண்டில், பன்னாட்டுக் கலைச்சொல்லியல் தகவல் நடுவம், தனியான, இலாப நோக்கற்ற பன்னாட்டு அறிவியல் அமைப்பாக ஆனதுடன், வியன்னாப் பல்கலைக் கழகத்தில், யூஜீன் வூசுட்டர் ஆவணக் காப்பகத்தையும் நிறுவியது.

கலைச்சொல்லியல் தொடர்பான தொடர்பாடலுக்கும், அறிவுப் பரிமாற்றத்துக்குமான உதவிகளை வழங்குவதற்காகப் பன்னாட்டளவில் கலைச்சொல்லியல் ஒத்துழைப்பை ஒருங்கிணைப்பதே பன்னாட்டுக் கலைச்சொல்லியல் தகவல் நடுவத்தின் முக்கிய நோக்கம். கலைச்சொல்லியலில் பன்னாட்டுக் கூட்டுழைப்பு, கலைச்சொல்லியல் கொள்கை, கலைச்சொல்லியல் தரவுகள் தொடர்பிலான சட்ட அம்சங்கள், கலைச்சொல் தரவுத்தள மேலாண்மை, கலைச்சொல் தரப்படுத்தல் என்பன மையத்தின் முக்கிய நடவடிக்கைகள்.

பன்னாட்டுக் கலைச்சொல்லியல் தகவல் நடுவம், பன்னாட்டுத் தர நிறுவனத்தின் 10 குழுக்கள் அல்லது துணைக் குழுக்களில் பங்குபற்றுகிறது. அவை, 



</doc>
<doc id="188279" url="https://ta.wikipedia.org/wiki?curid=188279" title="கொப்பள்">
கொப்பள்

கொப்பள் என்பது கர்நாடகத்தின் கொப்பள் மாவட்டத்தில் அமைந்துள்ளது. முற்காலத்தில் கொப்பன நகர என அழைக்கப்பட்டது. இது பயாலுசீமை பகுதிக்குட்பட்டது. நேர்த்தியான கலைநயம் மிக்க மகாதேவர் கோயில் இங்குள்ளது.


</doc>
<doc id="188282" url="https://ta.wikipedia.org/wiki?curid=188282" title="குவாதலூப்பே அன்னை">
குவாதலூப்பே அன்னை

குவாதலூப்பே அன்னை (, ) என்பது இயேசுவின் அன்னையாம் தூய கன்னி மரியாவுக்கு கத்தோலிக்க திருச்சபையில் வழங்கப்படும் பெயர்களுள் ஒன்றாகும். குறிப்பாக இது புனித யுவான் தியெகோவின் மேற்போர்வையில் பதிந்துள்ள மரியாவின் திருவோவியத்திற்கு அளிக்கப்படும் பெயராகும்.

இத்திருவோவியம், தற்போது குவாதலூப்பே அன்னை பேராலயத்தில் பாதுகாக்கப்படுகின்றது. இது மெக்சிக்கோவின் மிகவும் புகழ்பெற்ற சமைய மற்றும் கலாச்சார சின்னமாகக் கருதப்படுகின்றது. இவ்வோவியத்தில் இருக்கும் அன்னைமரியாவுக்கு "மெக்சிக்கோவின் அரசி", என்னும் பெயரும் உண்டு. குவாதலூப்பே அன்னை என்னும் பட்டத்தின் கீழ் ஒருகாலத்தில் "பிலிப்பீன்சின் பாதுகாவலியாகவும்" அன்னை மரியா அறியப்பட்டார். (ஆயினும் இது 1935இல் திருத்தந்தை பதினொன்றாம் பயஸால் நீக்கப்பட்டது) 1999இல் திருத்தந்தை இரண்டாம் அருள் சின்னப்பர் குவாதலூப்பே அன்னை என்னும் பட்டத்தின் கீழ் தூய கன்னி மரியாவை "அமெரிக்காக்களின் பாதுகாவலி", "இலத்தீன் அமெரிக்காவின் அரசி", மற்றும் "கருவிலிருக்கும் குழந்தைகளின் பாதுகாவலி" என அழைத்துள்ளார்.

புதிய உலகின் பூர்வீக இனமான அஸ்டெகிலிருந்து மனமாறி கிறிஸ்தவ மறையினைத் தழுவியவரும், ஏழை விவசாயியுமானவர் யுவான் தியெகோ (Juan Diego). அக்காலத்தில் இஸ்பானியப் பேரரசில் மரியாவின் அமல உற்பவம் விழா டிசம்பர் 9ம் தேதியன்று சிறப்பிக்கப்படும் வழக்கம் இருந்தது. இவ்விழா நாளான டிசம்பர் 9ம் தேதி 1531ம் ஆண்டு, யுவான் தியெகோ அதிகாலையில் தனது கிராமத்தில் ஆலயம் ஏதும் இலாததால், மெக்சிகோ நகரிலுள்ள ஆலயம் ஒன்றில் திருப்பலியில் பங்கு கொள்வதற்காக தேபியாக் குன்று வழியாக நடந்து சென்று கொண்டிருந்தார். அப்போது, அக்குன்றின் உச்சியில், சூரியனைப் போன்ற பிரகாசமான ஒளியைக்கண்டதாகவும். அதிலிருந்து இனிமையான இசையைக்கேட்டதாகவும் நம்பப்படுகின்றது. பின்னர் அங்கிருந்து ஒரு பெண்ணின் குரல், தியெகோவை அக்குன்றில் ஏறி வருமாறு அழைத்தது எனவும் தியெகோ அங்கு ஏறிச் சென்றபோது, விண்ணக மகிமையில், பிரகாசமான ஒளிக்கு மத்தியில் தூய கன்னி மரியா நிற்பதைக் கண்டார் என்கின்றனர். கன்னி மரியா தியெகோவின் தாய்மொழியான நாகவற் மொழியில் பேசி தனக்காக ஒரு திருத்தலம் கட்ட வேண்டும் என மெக்சிகோ நகரிலுள்ள ஆயரிடம் சொல்ல தியெகோவை அனுப்பினார் என நம்பப்படுகின்றது.

தியெகோவும் ஆயரிடம் சென்று அதனைத்தெரிவித்தபோது, ஆயர் தியெகோவை நம்பவில்லை. அடுத்த நாளும் ஆயரிடம் சென்று தனது ஆவலைத் தெரிவிக்குமாறு பணித்தார் அன்னை மரியா. அதேபோல் தியெகோ ஆயரிடம் சென்று சொன்னதும், அக்காட்சிக்கு ஓர் அடையாளம் தருமாறு அப்பெண்ணிடம் கேட்குமாறு ஆயர் தியெகோவிடம் கேட்டுக்கொண்டார். அன்று மாலையே தியெகோ அன்னைமரியாவிடம் நடந்தததைச் சொன்னார். அன்னைமரியாவும் அடுத்த நாள் காலையில் அவரின் வேண்டுகோளை நிறைவேற்றுவதாக உறுதி கூறினார். ஆனால் தியெகோவின் மாமா யுவான் பெர்னார்தினோ, திடீரென கடும் நோயால் தாக்கப்பட்டதால் அடுத்த நாள் அங்குச் செல்ல முடியவில்லை.
இறந்து கொண்டிருந்த தனது மாமாவுக்கு இறுதி திருவருட்சாதனம் கொடுப்பதற்காக, டிசம்பர் 12ம் தேதி, ஒரு குருவை அழைக்கச் சென்றார் தியெகோ. அப்போது அன்னைமரியா, தியெகோவைச் சந்திப்பதற்காக தேபியாக் குன்றின் அடியில் இருந்த சாலையில் தியெகோவுக்கு காட்சியளித்து அவரின் மாமா நலமைடைவார், இறக்கமாட்டார் எனவும், உடனே தான் முன்னர் மூன்று முறை காட்சியளித்த தேபியாக் குன்றின் உச்சிக்குச் சென்று அங்கு பூத்துக்குலுங்கி இருக்கும் மலர்களை பறித்துக்கொண்டு தன்னிடம் வருமாறு கூறினார். இந்தப் பாறைக் குன்றின் உச்சியில் எந்தப் பூக்களும் பூக்க வாய்ப்பில்லை என்பது தியெகோவுக்குத் தெரிந்திருந்தும் அங்குச் சென்றார். அங்கு அழகிய பூந்தோட்டம் இருப்பதைக் கண்டார். அவைகளைப் பறித்து தனது மேற்போர்வையில் பொதிந்து வந்து அன்னை மரியாவிடம் கொடுத்தார். அந்தப் பூக்களை அவரது மேற்போர்வையில் அழகுபடுத்திக்கொடுத்து அதை ஆயரிடம் கொண்டுபோகச் சொன்னார் அன்னை மரியா. ஆயரை நம்ப வைக்க, தான் தரும் அடையாளம் இதுவே என்று சொல்லி அனுப்பினார்.

தியெகோ அப்போது ஆயராக நியமனம் செய்யப்பட்டிருந்த ஃப்ரே யுவான் தே சுமாராங்காவின் முன்னால் போய் நின்று, தனது மேற்போர்வையைத் திறந்து காண்பித்தார். அதிலிருந்து மலர்கள் கொட்டின. ஆனால் ஆயர் மற்றும் தியெகோவின் கண்களையே நம்ப முடியாத வகையில் தியெகோவின் மேற்போர்வையில் அழகிய அன்னைமரியாவின் உருவம் பதிந்திருந்தது. தியெகோ எப்படி வருணித்திருந்தாரோ அதேமாதிரியான உருவம் அதில் இருந்தது. அதேநாளில் அன்னை மரியா, தியெகோவின் மாமா யுவான் பெர்னார்தினோவுக்கும் தோன்றி நல்ல சுகம் அளித்தார். பெர்னார்தினோ, தனக்கு நடந்த புதுமையையும் ஆயரிடம் கூறுமாறு அன்னைமரியா சொல்லியிருந்ததை தியெகோவிடம் சொன்னார். அத்துடன் தனது இந்த உருவத்தை “குவாதலூப்பே அன்னை” என்ற பெயரில் அழைத்து தனக்கு வணக்கம் செலுத்துமாறும் பெர்னார்தினோவிடம் அன்னைமரியா சொல்லியிருந்தார். இன்றளவும் ஏறக்குறைய 500 ஆண்டுகளாக அன்னைமரியா, இப்பெயரிலேயே இங்கு அழைக்கப்பட்டு வருகிறார்.


</doc>
<doc id="188283" url="https://ta.wikipedia.org/wiki?curid=188283" title="பிஜாப்பூர்">
பிஜாப்பூர்

பீஜப்பூர் என்பது கர்நாடகத்தில் பீஜப்பூர் மாவட்டத்திற்கு உட்பட்ட நகரம். இம்மாவட்டத்தின் தலைநகரம் இதுவே. 
மேலைச் சாளுக்கியர்களால் 10 ஆம் நூற்றாண்டில் இந்த நகரம் நிர்மாணிக்கப்பட்டது. பின்னர், இது தில்லி சுல்தானகத்திற்கும், பாமினி சுல்தானகத்தின் ஆட்சிக்கும் உட்பட்டிருந்தது. தக்கானத்து சுல்தானகங்களில் ஒன்றான, பிஜப்பூர் சுல்தானகத்தின் தலைமையிடம் பிஜப்பூர் நகரம் ஆகும். பிஜப்பூர் சுல்தான் அடில் ஷா காலத்தில் பிஜப்பூர் கோட்டை கட்டப்பட்டது. 





</doc>
<doc id="188284" url="https://ta.wikipedia.org/wiki?curid=188284" title="ஆற்றல் மட்டம்">
ஆற்றல் மட்டம்

ஓர் அணுவை எடுத்துக் கொண்டால், அணுக்கருவைச் சுற்றி இலத்திரன்கள் சுற்றி வருகின்றன. ஆனாலும், இலத்திரன்கள் தாம் சுற்றி வரும் ஒழுக்கைத் தாமே தேர்ந்தெடுக்க முடியாது. இவை ஒரு குறிப்பிட்ட ஆற்றலைக் கொண்ட ஒழுக்கிற்கு மட்டுப்படுத்தப்பட்டிருக்கும். ஒவ்வோர் ஒழுக்கும் வெவ்வேறு ஆற்றல் மட்டங்களை ("energy levels") ஐக் கொண்டிருக்கும். இலத்திரன்கள் பல கூண்டுகளில் (Shells) அல்லது பல நிலைத்த ஆற்றல் மட்டங்களில் அணுக்கருவைச் சுற்றி சுற்றி வருகின்றன.

ஒரு மட்டத்திலிருந்து பிறிதொரு மட்டத்திற்கு இலத்திரன் தாவும் போது ஆற்றலை உமிழவோ அல்லது ஆற்றலை ஏற்கவோ செய்கின்றன. இந்த ஆற்றலின் அளவு hν = E1~ E2 என்று கொடுக்கப்படும். இவ்வாற்றல் ஒரு மின்காந்த ஒளியணுவாக (photon) வெளிப்படும். இதன் அதிர்வெண்

ν = E1~E2/h 

என்று கொடுக்கப்படும். இங்கு h என்பது பிளாங்கின் மாறிலி ஆகும்.


</doc>
<doc id="188286" url="https://ta.wikipedia.org/wiki?curid=188286" title="இண்டி">
இண்டி

இண்டி என்பது கர்நாடகாவில் பிஜப்பூர் மாவட்டத்தில் அமைந்துள்ள வட்டம். இது மகாராஷ்டிராவை ஒட்டிய எல்லைப் பகுதியில் உள்ளது. பீமா ஆறு இங்கு பாய்கிறது. சாந்தேசுவரர் என்னும் இறைவனை மக்கள் ஊர்த்தெய்வமாக வணங்குகின்றனர்.


</doc>
<doc id="188291" url="https://ta.wikipedia.org/wiki?curid=188291" title="சண்டர்">
சண்டர்

சண்டர் என்பது இந்து சமயத்தில் சில கடவுள்களின் நிர்மால்ய அதிகாரத்தினைப் பெற்ற பதவியாகும். இப்பதவியைப் பெற்றவர்கள் அந்தந்த கடவுள்களின் மீது அதீத அன்பினைக் கொண்டவர்களாகவும், அக் கடவுள்களின் தரிசனப் பலனை பக்தர்களுக்கு அருள்பவர்களாகவும் உள்ளார்கள்.

தனிப்பெரும் சமயமாக தொன்மத்தில் இருந்த சைவம், சாக்தம், காணதிபத்தியம், கௌமாரம், சௌரம் ஆகியவற்றின் முதற் தெய்வங்களுக்கு சண்டர்கள் உண்டு. 

இந்த சமயங்களில் சைவம் தவிர்த்து மற்றவை அனைத்தும் சைவத்தினுள் ஒடுங்கிவிட்டமையால் சைவத் திருக்கோயில்களில் மட்டுமே சண்டர் காண முடிகிறது. சைவத் திருக்கோயில்களில் உள்ள சண்டர் சண்டீசர் என்று அழைக்கப்படுகிறார்.


</doc>
<doc id="188292" url="https://ta.wikipedia.org/wiki?curid=188292" title="தாளத்திரயம்">
தாளத்திரயம்

தாளத்திரயம் என்பது சைவ சமயத்தில் சூரிய வழிபாட்டின் பொழுதும் (சந்தியா வந்தனம்), சிவாலயங்களின் நிர்மால்ய அதிகாரியான சண்டேசுவரை வணங்கும் பொழுதும் பக்தர்களால் செய்யப்படுகின்ற ஒரு வகை பூஜை தாள முறையாகும். இம்முறையில் இடதுகையின் உள்ளங்கையில் வலது கையின் நடு மூன்று விரல்களைக் கொண்டு மெல்லியதாக தட்டுவதாகும். சண்டேசுவரை வணங்கும் முறையில் இந்த தாளத்திரயம் மறுவி சொடுக்கிடுவதும், கை கொட்டுவதும் செய்யப்படுகிறது. இத்தகைய செயல்கள், அறிந்தவர்களால் கடுமையாக எதிர்க்கப்படுகின்றன.


</doc>
<doc id="188294" url="https://ta.wikipedia.org/wiki?curid=188294" title="பழைய கெய்ரோ">
பழைய கெய்ரோ

பழைய கெய்ரோ (எகிப்திய அரபு: "Masr el Adīma") எகிப்துத் தலைநகர் கெய்ரோவின் ஓர் பகுதியாகும். இது கெய்ரோவிற்கு முன்பாக "ஃபூசுடாட்" போன்ற எகிப்தின் தலைநகரங்களாக விளங்கிய நகரங்களின் எச்சங்களை உள்ளடக்கி உள்ளது. மேலும் இப்பகுதியில் கோப்திய கெய்ரோ மற்றும் அதன் பல தொன்மையான தேவாலயங்களும் உரோமானியக் கோட்டைகளின் இடிபாடுகளும் உள்ளன. தற்காலச் சுற்றுலாப் பயணிகள் இங்குள்ள கோப்திய அருங்காட்சியகம், பாபிலோன் கோட்டை, தொங்கு தேவாலயம், மற்றும் பிற கோப்திய தேவாலயங்களையும், பென் எச்ரா யூதக்கோவிலையும் அமிர் இபன் அல்-அசு மசூதியையும் காணச் செல்கின்றனர். பாபிலோன் கோட்டை என்பது உரோமானியர்கள் கட்டிய கோட்டை ஆகும்; இதனைச் சுற்றியே எகிப்திய கிறித்துவர்களின் பல தொன்மையான தேவாலயங்கள் கட்டப்பட்டுள்ளன.
சிற்றரசர் காபிரீயல் அபீப் சக்காக்கினி பாஷா (1841–1923), சக்காக்கினி என்னுமிடத்தில் 1897இல் ஓர் அரண்மனையையும் தேவாலயத்தையும் கட்டினார். இவர் பழைய கெய்ரோவில் உரோமானிக் கத்தோலிக்க கல்லறையையும் ஏற்படுத்தினார்.



</doc>
<doc id="188298" url="https://ta.wikipedia.org/wiki?curid=188298" title="தொங்கு தேவாலயம்">
தொங்கு தேவாலயம்

புனித கன்னிமேரி கோப்திய மரபுவழித் தேவாலயம் ("Saint Virgin Mary's Coptic Orthodox Church"), பரவலாக தொங்கு தேவாலயம் ("Hanging Church", "El Muallaqa") எகிப்தில் உள்ள பழைமையான தேவாலயங்களில் ஒன்றாகும். இந்த இடத்தில் உள்ள தேவாலயத்தின் வரலாறு மூன்றாம் நூற்றாண்டில் துவங்குகிறது. 

கோப்திய கெய்ரோவில் (பழைய கெய்ரோ) உரோமானியர்களால் கட்டப்பட்ட பாபிலோன் கோட்டையின் நுழைவாயில் மேலாக அமைந்துள்ளதால் இந்த தேவாலயம் "தொங்கு தேவாலயம்" என அழைக்கப்படுகிறது. இதனை எட்ட 29 படிகள் ஏற வேண்டும்; கெய்ரோ வந்த துவக்ககால பயணிகள் இதனை "மாடிப்படி தேவாலயம்" என்றும் குறிப்பிட்டுள்ளனர். உரோமானியர்களின் காலத்திலிருந்து தரைமட்டம் ஆறு மீட்டர் உயர்ந்துள்ளதால் நுழைவாயிற் தூண்கள் பெரும்பாலும் மண்ணிற்கடியில் சென்று விட்டன;இதனால் தற்போது தேவாலயம் உயர்ந்த நிலையில் காணப்படுவதில்லை. சாலையிலிருந்து தேவாலயத்தின் நுழைவு கல் வளைவுக்கடியில் இரும்பு கதவுகளால் காக்கப்படுகிறது. பத்தொன்பதாம் நூற்றாண்டில் கட்டப்பட்ட முகப்பும் இரட்டை மணிக்கூண்டுகளும் குறுகிய தாழ்வாரத்தினூடே காணலாம்; இந்தத் தாழ்வாரம் தற்கால விவிலியக் காட்சிகளால் அலங்கரிக்கப்பட்டுள்ளது. படிகள் ஏறியபிறகு மற்றொரு நுழைவாயிலுக்குப் பின்னர் மற்றொரு முற்றம் காணக்கிடைக்கிறது. இதன்மூலம் பதினொன்றாம் நூற்றாண்டில் கட்டப்பட்ட வெளி முகமண்டபத்தை அடையலாம்.


</doc>
<doc id="188302" url="https://ta.wikipedia.org/wiki?curid=188302" title="வள்ளுவர் விருந்து (நூல்)">
வள்ளுவர் விருந்து (நூல்)

வள்ளுவர் விருந்து என்னும் திருக்குறள் ஆய்வு நூல் ஜி. சுப்பிரமணிய பிள்ளை என்பவரால் எழுதப்பட்டு 2003இல் மணிவாசகர் பதிப்பகத்தால் வெளியிடப்பட்டது.

ஆசிரியர் பல தமிழ் ஏடுகளில் வெளியிட்டிருந்த கட்டுரைகளின் தொகுப்பாகிய இந்நூலில் "வள்ளுவர் செய்த புரட்சி", "நாவுக்கரசும் திருவள்ளுவரும்", "திருக்குறட் புலி" போன்ற தலைப்புகளில் 27 கட்டுரைகள் உள்ளன.


</doc>
<doc id="188303" url="https://ta.wikipedia.org/wiki?curid=188303" title="கிறித்துவர்களின் திருக்குறள் கொடை (நூல்)">
கிறித்துவர்களின் திருக்குறள் கொடை (நூல்)

கிறித்துவர்களின் திருக்குறள் கொடை என்னும் திருக்குறள் ஆய்வு நூல் கு. மோகனராசு, வீ. ஞானசிகாமணி ஆகியோரைப் பதிப்பாசிரியர்களாகக் கொண்டு 2004இல் மணிவாசகர் பதிப்பகத்தால் வெளியிடப்பட்டது.

இத்தொகுப்பு நூலை அறிமுகம் செய்கின்ற முனைவர் கு. மோகனராசு பின்வருமாறு "முன்னுரை"யில் விளக்குகிறார்:

இந்நூலில் 11 ஆய்வுக் கட்டுரைகள் அடங்கியுள்ளன. அவற்றின் தலைப்புகளும் அவற்றை ஆக்கியோரும்:

1. "திருக்குறள் மொழிபெயர்ப்புகள்" - முனைவர் ஜி. ஜான்சாமுவேல்<br>
2. "திருக்குறள் தமிழ் உரைகள்" - முனைவர் கு. மோகனராசு<br>
3. "திருக்குறள் இலக்கிய ஆய்வுகள்" - முனைவர் பா. வளன் அரசு<br>
4. "திருக்குறள் ஒப்பாய்வுகள்" - முனைவர் ஜோசபின் டோரதி<br>
5. "திருக்குறள்சார் படைப்பிலக்கியங்கள்" - செல்வி க. அற்புதமணி<br>
6. "தமிழ்க் கிறித்தவ இலக்கியத்தில் திருக்குறளின் தாக்கம்" - திருமதி அன்னாள் வேதகிரி<br>
7. "திருக்குறளும் வீரமாமுனிவரும்" - முனைவர் சூ. இன்னாசி<br>
8. "மொழிஞாயிறு தேவநேயப் பாவாணரும் திருக்குறளும்" - முனைவர் வீ. ஞானசிகாமணி<br>
9. "பேராயர் இரா. அருளப்பாவும் திருக்குறளும்" - முனைவர் அன்னி தாமசு<br>
10. "பேராசிரியர் சாலமன் பாப்பையாவும் திருக்குறளும்" - முனைவர் அரங்க. இராமலிங்கம்<br>
11. "பேராசிரியர் பா. வளன் அரசும் திருக்குறளும்" - முனைவர் நெல்லை ந. சொக்கலிங்கம்

கிறித்தவர்கள் திருக்குறளுக்கு எழுதியுள்ள உரை நூல்களாகக் கீழ்வருவன இந்நூலில் குறிக்கப்படுகின்றன:

1. பேராசிரியர் எம்மார் அடைக்கலசாமி, "திருக்குறள் மூலமும் உரையும்", காந்தளகம், சென்னை, 1995.<br>
2. டாக்டர் இரா. அருளப்பா, "திருக்குறள் புத்தாய்வு", மெய்ப்பொருள் பதிப்பகம், சென்னை, 1987.<br>
3. கலைவித்தகர் ஆரூர்தாஸ், "அய்யன் திருக்குறள் அகரவரிசைக் குறள் அகராதி", கண்ணபிரான் நூலகம், சென்னை 2000.<br>
4. பேராசிரியர் சாலமன் பாப்பையா, "திருவள்ளுவரின் திருக்குறள் - உரையுடன்", ஜெயா பதிப்பகம், மதுரை, 1999.<br>
5. மொழிஞாயிறு ஞா. தேவநேயப் பாவாணர், "திருக்குறள் தமிழ் மரபுரை", தமிழ்மண் பதிப்பகம், சென்னை 2000.<br>
6. டாக்டர் எஸ். நவராஜ் செல்லையா, "திருக்குறள் புதிய உரை - அறத்துப்பால்", ராஜ்மோகன் பதிப்பகம், சென்னை, 2000.<br>
7. திருக்குறள் ஞாயிறு முனைவர் பா. வளன் அரசு, "திருக்குறள் விளக்கம்", தினகரன், நெல்லை, 2004.


</doc>
<doc id="188306" url="https://ta.wikipedia.org/wiki?curid=188306" title="நக்கீரன் சொல்கிறேன் (இசைத்தட்டு)">
நக்கீரன் சொல்கிறேன் (இசைத்தட்டு)

நக்கீரன் சொல்கிறேன் என்பது 2011 மலேசியக் கலைஞர் நக்கீரன் வெளியிட்ட ஒரு தமிழ் இசைத்தட்டு ஆகும். இதுவே இவரது முதலாவது இசைத்தட்டு ஆகும். இந்த இசைத்தட்டில் பல நாட்டுக் கலைஞர்களின் படைப்புக்களும் இடம்பெறுகின்றன.




</doc>
<doc id="188308" url="https://ta.wikipedia.org/wiki?curid=188308" title="செஸ்னா 172">
செஸ்னா 172

செஸ்னா 172 ஸ்கைகோக் ("Cessna 172 Skyhawk") என்பது செஸ்னா வானூர்தி நிறுவனத்தினால் உருவாக்கப்பட்ட நான்கு இருக்கைகள் கொண்ட, ஒன்றை இயந்திர, உயர்-இறக்கை நிலைத்த இறக்கை வானூர்தி. 1955 இல் கன்னிப் பறப்பினை மேற்கொண்ட இது, அதிகளவில் தயாரிக்கப்பட்ட வானூர்தியாகும்.

 1




</doc>
<doc id="188310" url="https://ta.wikipedia.org/wiki?curid=188310" title="ஆதி">
ஆதி

ஆதி () என்ற தலைப்பில் உள்ள கட்டுரைகள்:



</doc>
<doc id="188311" url="https://ta.wikipedia.org/wiki?curid=188311" title="சித்தர் நூல்களில் அகத்தியர், திருவள்ளுவர் வரலாறு (நூல்)">
சித்தர் நூல்களில் அகத்தியர், திருவள்ளுவர் வரலாறு (நூல்)

சித்தர் நூல்களில் அகத்தியர், திருவள்ளுவர் வரலாறு என்னும் நூலை பா. கமலக்கண்ணன் என்பவர் எழுதி 1993இல் வெளியிட்டார். அதன் இரண்டாம் பதிப்பு 2005இல் வெளியானது.

இந்நூல் "அகத்தியர் வரலாறு", "திருவள்ளுவர் வரலாறு" என்று இரு பிரிவுகளாக அமைந்துள்ளது. இந்நூலின் "முன்னுரை"யில் ஆசிரியர் பின்வருமாறு கூறுகிறார்:

இந்நூலாசிரியர் சித்தர் பாடல்களை ஆராய்ந்து தாம் பெற்ற முடிவுகளாக சில கருத்துகளைத் தெரிவிக்கிறார். அகத்திய முனிவரின் சீடர் ஒருவர் பெயர் திருவள்ளுவர் என்றும், அவர் "ஞானவெட்டியான்" முதலிய பல நூல்களை இயற்றியவர் என்றும், அவரே திருக்குறள் இயற்றிய திருவள்ளுவர் என்றும் இந்த நூலாசிரியர் கூறுகிறார். மேலும், நூலின் இறுதியில் அவர் தமது முடிவுகளைக் கீழ்வருமாறு தொகுத்துத் தருகின்றார்:


</doc>
<doc id="188312" url="https://ta.wikipedia.org/wiki?curid=188312" title="கலை ஒரு போர்">
கலை ஒரு போர்

கலை ஒரு போர் என்பது சக்ரசோனிக் இசைக்குழு வெளியிட்ட ஒரு தமிழ் சொல்லிசை இசைத்தட்டு ஆகும். இந்த இசைத்தட்டில் இடம்பெற்ற பாடல்களை எம்சி விவேக், எம்சி யக் ஆகியோர் எழுதியுள்ளார்கள். டேமியன் சோட்டி சோல் இசையமைத்துள்ளார்.



</doc>
<doc id="188322" url="https://ta.wikipedia.org/wiki?curid=188322" title="புனித பிலிப் நேரி தேவாலயத் தாக்குதல்">
புனித பிலிப் நேரி தேவாலயத் தாக்குதல்

புனித பிலிப்பு நேரியார் ஆலயம் மீதான எறிகணை வீச்சுத் தாக்குதல் ("St. Philip Neri Church shelling") 2006 ஆகத்து 13 இல் இடம்பெற்றது. புனித பிலிப்பு நேரியார் ஆலயம் இலங்கையின் வடக்கே யாழ்ப்பாணக் குடாநாட்டில் வேலணைத் தீவில் அல்லைப்பிட்டி கிராமத்தில் அமைந்துள்ளது. இவ்வாலயம் மீதான எறிகணைத் தாக்குதல் இலங்கைப் படைத்துறையினரால் நடத்தப்பட்டதாகக் குற்றம் சாட்டப்படுகிறது. இத்தாக்குதலில் குறைந்தது 15 பேர் கொல்லப்பட்டனர், மேலும் 54 பேர் காயமடைந்தனர்.

யாழ்ப்பாணத்தைக் கைப்பற்றும் நோக்கில் விடுதலைப் புலிப் போராளிகள் இலங்கை படைத்துறையினருடன் அல்லைப்பிட்டியில் சிறு சமரில் ஈடுபட்டனர் இலங்கை இராணுவத்தினரின் எறிகணை வீச்சுக்களுக்கு அஞ்சி நூற்றுக்கணக்கான பொதுமக்கள் தமது இருப்பிடங்களை விட்டு வெளியேறி புனித பிலிப்பு நேரியார் ஆலயத்தில் அடைக்கலம் புகுந்தனர்.

2006 ஆகத்து 12 சனிக்கிழமை காலையில் விடுதலைப் புலிகள் அல்லைப்பிட்டியில் தரையிறங்கினர். இதனை அடுத்து இராணுவத்தினர் பின்வாங்கி அருகில் அமைந்திருந்த கடற்படைத் தளத்தினுள் சென்றனர். இராணுவத்தினர் கிராமைத்தை நோக்கி எறிகணை வீச்சை ஆரம்பித்தனர். இது அன்று இரவு முழுவதும் தொடர்ந்தது. யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு வெளியிட்ட அறிக்கை ஒன்றின் படி இராணுவத்தினரின் பல்குழல் ஏவுகணைகள் அல்லைப்பிட்டிக் கிராமம் முழுவதும் வந்து வீழ்ந்ததாகத் தெரிவித்திருக்கிறது.

2006 ஆகத்து 13 ஞாயிற்றுக்கிழமை அதிகால 04:30 மணிக்கு பிலிப்பு நேரியார் ஆலயம் மீது எறிகணை ஒன்று வீழ்ந்தது. ஆலயத்தில் அடைக்கலம் புகுந்திருந்த 15 பேர் கொல்லப்பட்டனர். 54 பேர் காயமடைந்தனர். தேவாலய குருவானவர் திருச்செல்வம் நிகால் ஜிம் பிறவுண் காயமடைந்தோரை யாழ்ப்பாணம் சிகிச்சைக்காக கொண்டு சென்றார். அல்லைப்பிட்டியில் தங்கியிருந்த மேலும் 300 குடும்பங்களை அவர் ஊர்காவற்துறையில் உள்ள புனித மேரி தேவாலயத்திற்கு அனுப்பினார். குண்டு வீச்சு இடம்பெற்று ஒரு வாரத்தின் பின்னர் ஆகத்து 20 இல் அருட்தந்தை ஜிம் பிறவுன் காணாமல் போனார்.

தேவாலயம் மீது தாம் தாக்குதல் நடத்தவில்லை என இராணுவத்தினர் மறுப்புத் தெரிவித்தனர். ஆனாலும், அரசுப் படையினராலேயே எறிகணைத் தாக்குதல் நடத்தப்பட்டதாக பொதுமக்கள் தெரிவித்தனர். பலாலி இராணுவமுகாமில் இருந்து ஏவுகணைகள் வீசப்பட்டதாக பொதுமக்கள் தெரிவித்ததாக யாழ் பல்கலைக்கழக மனித உரிமைகள் அமைப்பு தெரிவித்துள்ளது. விடுதலைப் புலிகளும் இவ்வாறே தெரிவித்தனர்.



</doc>
<doc id="188323" url="https://ta.wikipedia.org/wiki?curid=188323" title="வல்லவன் (இசைத் தொகுப்பு)">
வல்லவன் (இசைத் தொகுப்பு)

வல்லவன் என்பது யோகி பி உடன் நட்சத்ரா இசைக்குழு 2008 இல் வெளியிட்ட ஒரு தமிழ் சொல்லிசை இசைத் தொகுப்பு ஆகும். இந்த இசைத்தட்டில் இடம்பெற்ற "மடை திறந்து" என்ற பாடல் தமிழ் சொல்லிசைக்கு ஒரு முன்னோடிப் பாடலாகப் பலரால் கருதப்படுகிறது. இந்த இசைத் தொகுப்பு மலேசியா, இந்தியா உட்பட பல நாடுகளில் பரந்த வரவேற்பைப் பெற்றது.


</doc>
<doc id="188331" url="https://ta.wikipedia.org/wiki?curid=188331" title="மில் எம்.ஐ.-8">
மில் எம்.ஐ.-8

மில் எம்.ஐ.-8 ("Mil Mi-8", , நேட்டோவின் பெயர்: கிப்) என்பது சோவியத் ஒன்றியம் வடிவமைத்த, நடுத்தர இரட்டை-விசையாழி போக்குவரத்து உலங்கு வானூர்தியும் தாக்குதல் உலங்கு வானூர்தியாக செயற்படக் கூடியதும் ஆகும். இந்த எம்ஐ-8 உலங்கு வானூர்தி உலகில் அதிகம் உற்பத்தி செய்யப்பட்ட உலங்கு வானூர்தியும், 50க்கு மேற்பட்ட நாடுகளால் பயன்படுத்தப்படும் உலங்கு வானூர்தியும் ஆகும். உருசியா இதன் பிரதான உற்பத்தியாளரும் பாவனையாளராகவும் திகழ்கின்றது.



</doc>
<doc id="188332" url="https://ta.wikipedia.org/wiki?curid=188332" title="பாபிலோன் கோட்டை">
பாபிலோன் கோட்டை

பாபிலோன் கோட்டை ("Babylon Fortress") எகிப்தின் நைல் கழிமுகத்தில் "பாபிலோன்" எனப்பட்ட இடத்தில் கட்டப்பட்ட தொன்மையான கோட்டையாகும். இன்றைய நாட்களில் கோப்திய கெய்ரோ எனப்படும் இடத்தில் இது அமைந்துள்ளது. நைல் ஆற்றின் கிழக்குக் கரையில் பாரோவிய கால்வாய் (டாலமி கால்வாய், டிராஜானின் கால்வாய் என்றும் அழைக்கப்பெறும்) துவங்குமிடத்தில் அமைந்துள்ளது. 

கீழ் எகிப்திற்கும் நடுவண் எகிப்திற்கும் எல்லையில் இக்கோட்டை அமைக்கப்பட்டுள்ளது. நைல் ஆற்றின் மேற்புறம் செல்வோரும் கீழ்ப்புறம் செல்வோரும் சுங்கவரி செலுத்த வேண்டியிருந்தது. இதனைத் தொடக்கத்தில் கிமு 525இல் பாபிலோனிய விசுவாசிகள் கட்டியிருக்கலாம் என நம்பப்படுகிறது. உரோமானியர்கள் தங்கள் வழக்கப்படி சிவப்பு,வெள்ளை பட்டைகளுடன் ஆற்றுக்கருகில் புதிய கோட்டையைக் கட்டினர். 

கோட்டையினுள்ளே கோப்திய அருங்காட்சியகமும் கன்னிமாடமும் பல கிறித்தவக் கோவில்களும் உள்ளன; புனித ஜோர்ஜின் கோவிலும் தொங்கு தேவாலயமும் இந்தக் கோட்டையினுள்தான் உள்ளன.



</doc>
<doc id="188358" url="https://ta.wikipedia.org/wiki?curid=188358" title="யு.எச்.-60 பிளக் கோக்">
யு.எச்.-60 பிளக் கோக்

சிரோஸ்கி யு.எச்.-60 பிளக் கோக் ("Sikorsky UH-60 Black Hawk") என்பது சிரோஸ்கி வானூர்தி நிறுவனத்தினால் உருவாக்கப்பட்ட நான்கு இதழ்கள் கொண்ட, இரட்டை இயந்திர, நடுத்த உயர்த்தி பயன்பாடு உலங்கு வானூர்தி.



</doc>
<doc id="188370" url="https://ta.wikipedia.org/wiki?curid=188370" title="சி.எச்.-47 சினூக்">
சி.எச்.-47 சினூக்

போயிங் சி.எச்.-47 சினூக் ("Boeing CH-47 Chinook") என்பது அமெரிக்க இரட்டை இயந்திர, இரட்டைச் சுழலி, கனரக உயர்த்தி உலங்கு வானூர்தி. இதன் முக்கிய பங்குகளாக படையினரை நகர்த்துதல், பீரங்கியை உரிய இடத்தில் வைத்தல், போர்க்கள வழங்கல் ஆகியன காணப்படுகின்றன. 



</doc>
<doc id="188375" url="https://ta.wikipedia.org/wiki?curid=188375" title="ஏ.எச்-1 கோப்ரா">
ஏ.எச்-1 கோப்ரா

பெல் ஏ.எச்-1 கோப்ரா ("Bell AH-1 Cobra") (நிறுவன குறியீடு: மொடல் 209) என்பது பெல் நிறுவனத்தினால் தயாரிக்கப்பட்ட இரு இதழ் கொண்ட, ஒற்றை விசைப்பொறி, தாக்குதல் உலங்கு வானூர்தி. இது பொதுவான விசைப்பொறி, பரப்புதல், சுழலி என்பவற்றை பழைய பெல் யுஎச்-1 இரோகுயஸ் கொண்டுள்ளதுபோல் அமையப்பெற்றது. அது கியுகோப்ரா அல்லதுr சினேக் எனவும் அழைக்கப்படும்.



</doc>
<doc id="188378" url="https://ta.wikipedia.org/wiki?curid=188378" title="ஐஎன்எஸ் விக்ராந்த்">
ஐஎன்எஸ் விக்ராந்த்

ஐஎன்எஸ் விக்ராந்த் (INS "Vikrant" (IAC-I)) என்பது இந்தியாவில் தயாரிக்கப்பட்ட முதலாவது வானூர்தி தாங்கிக் கப்பல் ஆகும். இக்கப்பல் இந்தியக் கடற்படைக்காக கொச்சி சிப்யார்டு லிட். நிறுவனத்தால் நிர்மாணிக்கப்பட்டது. இக்கப்பலுக்கான வடிவமைப்பு 1999 ஆம் ஆண்டில் ஆரம்பிக்கப்பட்டது. கப்பலின் அடிப்பாகம் 2009 பெப்ரவரியில் அமைக்கப்பட்டது. 2011 டிசம்பர் 29 இல் இது மிதக்கவிடப்பட்டு, 2013 ஆகத்து 12 இல் வெள்ளோட்டம் விடப்பட்டது. இக்கப்பல் 2016 ஆம் ஆண்டில் முழுமையாகக் கட்டி முடிக்கப்பட்டு, 2018 ஆம் ஆண்டில் இந்தியக் கடற்படைக்குக் கையளிக்கப்படும்.


</doc>
<doc id="188382" url="https://ta.wikipedia.org/wiki?curid=188382" title="விமானம்">
விமானம்

விமானம், வான் விமானம் அல்லது ஆகாய விமானம் ("airplane", "aeroplane" அல்லது "plane") என்பது ஆற்றலால் இயங்கும் நிலைத்த இறக்கை வானூர்தி ஆகும். இது சுழல் விசிறி அல்லது தாரைப் பொறியிலிருந்து கிடைக்கும் உந்துவிசை மூலம் முன்னோக்கி தள்ளப்படும். விமானம் பல அளவுகளில், வடிவத்தில், இறக்கை உருவங்களில் உள்ளன.
விமானம் மக்கள் போக்குவரத்திற்கும், சரக்கு போக்குவரத்திற்கும், ராணுவத்திலும், பொழுதுபோக்கிற்காகவும், அறிவியல் ஆராய்சிகளுக்கும் பயன்படுகின்றது.

விமானி வானூர்தியினுள் இருந்து பல விமானங்கள் பறக்க வைக்கப்படுகின்றன. ஆனால், சில தன்னியக்கமாக அல்லது கணினி கட்டுப்படுத்தல் கூடாக பறக்க வைக்கப்படுகின்றன.



</doc>
<doc id="188383" url="https://ta.wikipedia.org/wiki?curid=188383" title="செங்குன்றம்">
செங்குன்றம்

செங்குன்றம் (ஆங்கிலம்: Redhills)சென்னை நகரத்திலிருந்து வட-மேற்கு திசையில் சுமார் 18 கி.மீ. தொலைவில், புழல் நீர் தேக்கத்தின் கரையில், சென்னை - கொல்கத்தா தேசிய நெடுஞ்சாலையில் அமைந்துள்ள சிறிய நகரம் "செங்குன்றம்". திருவள்ளூர் மாவட்டம், மாதவரம் தாலுக்காவுக்கு உட்பட்ட நாரவாரி குப்பம் பெரூராட்சியல் செங்குன்றம் அமைந்துள்ளது. <br> செங்குன்றம், ஆவடி நகரத்திலிருந்து 22 கி.மீ. தொலைவிலும், பெரிய பாளையத்திலிருந்து 25 கி.மீ. தொலைவிலும், மாவட்டத்தின் தலைநகரான திருவள்ளூரிலிருந்து 37 கி.மீ. தொலைவிலும் அமைந்துள்ளது. பெரிய வடக்கத்திய நெடுஞ்சாலையில் (GNT) இந்நகரம் அமைந்துள்ளதால், சென்னையிலிருந்து வடக்கு நோக்கி செல்பவர்களுக்கு ஒரு முக்கிய பகுதியாக இது விளங்கிவருகின்றது. சென்னை நகரத்திற்கு குடிநீர் ஆதாரமாக விளங்கும், புழல் மற்றும் சோழவரம் ஏரிகளின் இடையில் இந்நகரம் அமைந்துள்ளதால் நிலத்தடி நீர் வளம் மிக்கதாக உள்ளது. <br>
புழல் ஏரியின் மேற்கு கரைப் பகுதிகளில் வளமிக்க செம்மண் குன்றுகள் முன்னர் பெருமளவில் அமைந்திருந்தமையால் சிவந்த குன்று என பொருள்படும் செங்குன்றம் என்ற பெயர் இப்பகுதிக்கு வழங்கப்படுகிறது.
கடந்த 2001 மக்கட்தொகை கணக்கெடுப்பின் படி ஆண்கள் 9352, பெண்கள் 8975. இவர்களில், கல்வியறிவு பெற்ற ஆண்கள் 7600, பெண்கள் 6184. இந்நகரம், சென்னை மாநகரத்திற்கு அருகாமையில் அமைந்துள்ளதால், நாளும் இந்நகரத்தின் மக்கட்தொகை வளர்ந்து கொண்டே வருகின்றது. செங்குன்றத்தை சுற்றிலும் சுமார் 10 கி.மீ. சுற்றளவுக்கு விவசாய நிலங்கள், குடியிருப்பு பகுதிகளாகி வருகின்றது. வளர்ந்துவரும் போக்குவரத்து வசதிகள் செங்குன்றத்தை சென்னை நகரின் பல பகுதிகளோடு இணைப்பதுவும், பெரியபாளையம், சிறுவாபுரி, திருக்காளத்தி, திருப்பதி போன்ற ஆன்மீக தளங்களுக்கு செல்லும் வழித்தடத்தில் இந்நகரம் அமைந்துள்ளதும், இந்நகரின் அசுர வளர்ச்சிக்கு முக்கிய காரணங்கள் ஆகும்
செங்குன்றம் - என்ற பெயரே, இந்நகரத்திற்கு இயற்கை வழக்கிய ஒரு கொடை. இப்பகுதியை சுற்றிலுமிருந்த செம்மண் குன்றுகள் இன்று முற்றிலும் அழிக்கப்பட்டுவிட்டது. மிஞ்சிய சில பகுதிகளை செங்குன்றம்-திருவள்ளூர் சாலையின் சில இடங்களில் இன்றும் காணலாம். சென்குன்றம் நகரம் தன்னுடைய பழைய இயற்கை வளங்களை இழந்துவிட்டது. மிஞ்சியிருப்பதெல்லாம், புழல் நீர் தேக்கம் ஒன்று மட்டும்தான். முன்னர் விளை நிலங்களாக இருந்த பகுதிகள் தற்போது குடியிருப்பு பகுதிகளாகிவிட்டது. சாலையின் இரு மருங்கிலும் இருந்த பெரிய புளியமரங்கள் வெட்டப்பட்டு சாலைகள் அகலமாக்கப்பட்டதும் இதற்கு முக்கிய காரணம்.

தொண்டை மண்டலத்தின் 24 கோட்டங்களில் ஒன்றான புழல் கோட்டம் - ஞாயிறு, செங்குன்றத்திலிருந்து 11 கி.மீ. தொலைவில் அமைந்துள்ளது. மேலும், புழல் மத்திய சிறைச்சாலை, சோழவரம் நீர் தேக்கம், அலமாதி, அம்பத்தூர், மாதவரம், திருக்கண்டலம், பெரியபாளையம் போன்றவை செங்குன்றத்தின் சுற்றுப்புற பகுதிகளாகும்.
செங்குன்றத்தை சுற்றிலும் பல நெல்-அரிசி மண்டிகளும், நெல் ஆலைகளும் மற்றும் குடிநீர் சுத்திகரிப்பு ஆலைகளுகளும் உள்ளது.

சென்னை - கொல்கத்தா தேசிய நெடுஞ்சாலை எண் 5 மற்றும் ஆசிய நெடுஞ்சாலைகள் வலையமைப்பு எண் 45 செங்குன்றத்தை கடந்து செல்கின்றது. மேலும், செங்குன்றம்-மாதவரம் நெடுசாலை, சிங்கபெருமாள் கோயில்-திருவள்ளூர்-செங்குன்றம் மாநில நெடுஞ்சாலை ஆகியவையும், செங்குன்றம் வழியே செல்கின்றது. சென்னை மாநகர பேருந்து போக்குவரத்துக் கழக பேருந்து சேவை, தமிழ்நாடு மாநில போக்குவரத்து கழக பேருந்து சேவை மற்றும் சில தனியார் பேருந்து போக்குவரத்து சேவையும் செங்குன்றத்தை சென்னை, திருவள்ளூர், காஞ்சிபுரம் மற்றும் ஆந்திர மாநிலம் - நெல்லூர், புத்தூர், திருப்பதி, திருமலை, திருக்காளத்தி, ஐதிராபாத் ஆகிய பகுதிகளையும் சாலை வழியாக இணைக்கிறது. <br> அருகாமை இரயில் நிலையம் - பெரம்பூர் இரயில் நிலையம் செங்குன்றத்திலிருந்து-12 கி.மீ. <br> மாநகர போக்குவரத்துக் கழகம், சென்னை பேருந்து வழித்தட விவரம் <br>
செங்குன்றம் மற்றும் அதனை சுற்றியுள்ள கல்வி நிறுவனங்கள்: <br>
ஆல்பா மெட்ரிக்குலேஷன் மேனிலைப் பள்ளி, மொண்டியம்மன் நகர் <br>
டான்போஸ்கோ மெட்ரிக்குலேஷன் பள்ளி, கிராண்ட்லைன் <br>
புனித மேரி மெட்ரிக்குலேஷன் மேனிலைப் பள்ளி, திருவள்ளூர் கூட்டுசாலை <br>
எலைட் மெட்ரிக்குலேஷன் மேனிலைப் பள்ளி, திலகர் நகர் <br>
அரசு மேனிலைப் பள்ளி (ஆண்கள்), செங்குன்றம் <br>
அரசு மேனிலைப் பள்ளி (பெண்கள்), செங்குன்றம் <br>
அரசு ஆதி திராவிடர் நல ஆண்கள் மேனிலைப் பள்ளி, செங்குன்றம் வடகரை <br>
அரசு ஆதி திராவிடர் நல பெண்கள் மேனிலைப் பள்ளி, செங்குன்றம் வடகரை <br>
சில்ரன்ஸ் பேரடைஸ் மெட்ரிக்குலேஷன் மேனிலைப் பள்ளி, மொண்டியம்மன் நகர் <br>
விவேகானந்தா மெட்ரிக்குலேஷன் பள்ளி, அறிஞர் அண்ணா நகர் <br>
நேஷ்னல் லோட்டஸ் மெட்ரிக்குலேஷன் மேனிலைப் பள்ளி, காமராஜர் நகர் <br>
ஹோலி சைல்ட் மெட்ரிக்குலேஷன் மேனிலைப் பள்ளி, புள்ளி லைன் <br>
கென்னடி மெட்ரிக்குலேஷன் பள்ளி, செங்குன்றன் <br>
டாக்டர். சிவந்தி ஆதித்தனார் மெட்ரிக்குலேஷன் மேனிலைப் பள்ளி, கிராண்ட்லைன் <br>
புனித. ஜோசப் மெட்ரிக்குலேஷன் மேனிலைப் பள்ளி, செங்குன்றம் <br>
நல்லழகு பாலிடெக்னிக், கிராண்ட்லைன் <br>
ஆர். பி. கோதி ஜெயின் பெண்கள் கலைக் கல்லூரி, சோத்துப்பாக்கம் <br>
கோஜன் பொறியியல் கல்லூரி, எடபாளையம் <br>


</doc>
<doc id="188388" url="https://ta.wikipedia.org/wiki?curid=188388" title="வின்சென்ட் ஸ்மித்">
வின்சென்ட் ஸ்மித்

வின்சென்ட் ஆர்தர் ஸ்மித் ("Vincent Arthur Smith", 1843–1920) டப்லினில் பிறந்த இந்தியவியலாளர், வரலாற்றாளர் ஆவார். இவர் வங்காளக் குடியியல் பணியில் ஆக்ரா, அவாது ஆகிய இடங்களில் 1871 முதல் 1900 வரை பணியாற்றினார். இளைப்பாறிய பின்னர் இவர் இலக்கியம், வரலாறு போன்ற துறைகளில் ஈடுபடலானார்.

பேரரசர் அசோகர், முகலாயப் பேரரசர் அக்பர் உட்பட இந்திய ஆட்சியாளர்கள் பலரைப் பற்றி இவர் நூல்கள் எழுதியுள்ளார். இந்திய, மற்றும் இலங்கையைச் சேர்ந்த நுண் கலைகள் பற்றி நூல்கள் எழுதினார்.



</doc>
<doc id="188389" url="https://ta.wikipedia.org/wiki?curid=188389" title="ஜோசப் தளியத்">
ஜோசப் தளியத்

ஜோசப் தளியத் ஜூனியர் தென்னிந்தியத் தமிழ்த் திரைப்பட இயக்குனரும் தயாரிப்பாளருமாவார் ஆவார்.

திருவனந்தபுரத்தைச் சேர்ந்த உயர் நீதிமன்ற நீதிபதியின் மகன். கிறித்தவக் குடும்பத்தைச் சேர்ந்தவர். ஜோசப் தளியத் தனது பட்டப் படிப்பை முடித்த பிறகு சென்னைக்கு வந்து இயக்குனர் எஸ். சௌந்தரராஜன் என்பவரின் உதவியாளராகப் பணியாற்றினார். சிறிது காலத்தில் தளியத் சொந்தமாக சிட்டாடல் ஸ்டூடியோ என்ற பட நிறுவனம் ஒன்றை ஆரம்பித்தார். கீழ்ப்பாக்கம் லண்டன் தெருவில் இது அமைந்திருந்தது.

அக்காலத்தில் பிரபலமான படத் தயாரிப்பாளரும் கலையக உரிமையாளருமான எப். நாகூருடன் சேர்ந்து 1948 ஆம் ஆண்டில் டி. ஆர். மகாலிங்கத்தின் நடிப்பில் ஞானசௌந்தரி என்ற திரைப்படத்தைத் தயாரித்தார். இத்திரைப்படம் மாபெரும் வெற்றி பெற்றது. தொடர்ந்து 1950 ஆம் ஆண்டில் மகாலிங்கத்தின் நடிப்பில் இதய கீதம் என்ற காதல் கதையைத் தானே எழுதி இயக்கினார். இத்திரைப்படத்தை தளியத் இந்தியில் ஸ்ரீவன்தாரர் என்ற பெயரில் மொழி மாற்றம் செய்து வெளியிட்டார்.

பிரபல நடிகர்கள் சி. எல். ஆனந்தன், ஜெய்சங்கர் ஆகியோரைத் திரையுலகிற்கு அறிமுகப்படுத்தியவர் ஜோசப் தளியத். 



</doc>
<doc id="188391" url="https://ta.wikipedia.org/wiki?curid=188391" title="அயிரை மலை">
அயிரை மலை

திண்டுக்கல் மாவட்டம்,பழனி வட்டம், வடக்கு தாதநாயக்கன் பட்டி வருவாய் கிராமத்தின் மேற்கு திசையில் அமைந்துள்ள இரண்டு குன்றுகளில் பெரியதாயும், கிழக்குப் பகுதியில் அமைந்துள்ளதுமான பெரிய குன்று துரியாதீத மலை (துரியோதன மலை என இப்பகுதி மக்கள் அழைக்கிறார்கள்). இம் மலைக்கு கொஞ்சம் மேற்கு பகுதியில் உள்ள சிறுகுன்றுதான் அயிரை மலை(ஐவர் மலை என இப்பகுதி மக்கள் அழைக்கிறார்கள்). இந்த மலையில் கிழக்கு பக்கம் ஒரு பெரிய குகையும், வடக்கு பக்கம் ஒரு சிறு குகையும், மேற்குப் பக்கம் ஒரு நடுத்தரமான குகையும் ஆக மூன்று குகைகள் இயற்கையாய் அமைந்துள்ளது. பெரியகுகையிலிருந்து பின்பக்கமுள்ள நடுத்தரக் குகைக்குச் செல்லும் வழியில் ஓர் பாலி (சூரிய புஷ்கரணி) (சுனை) அமைந்துள்ளது. இந்த சுனையின் தென்மேற்கில் மலையின் உச்சியில் பிள்ளையார் கோவில் ஒன்று உள்ளது. கோவிலை அடுத்து வட மேற்கு திசையில் சிறு சுனையும் (சந்திர புஷ்கரணி) உள்ளது. அதை அடுத்து குழந்தைவேலப்பர் கோவிலும், அதற்கு வட திசையில் ஒரு சிறு பாலியும் (சுனை)அமைந்துள்ளது. கிழக்குப் பக்கமுள்ள பெரிய குகையில் கடையேழு வள்ளல்களில் ஒருவரான குமணனின் நம்பிக்கைத் தெய்வமான கொற்றவை கோவிலும் உள்ளது. (கொற்றவையை திரௌபதை என இப்பகுதி மக்கள் அழைக்கிறார்கள்) திரௌபதை கோவிலுக்குச் செல்ல திரைப்பட இயக்குநர் சுந்தர்.சி (இவரது குல தெய்வம் என்பது குறிப்பிட தக்கது.) படிப் பாதை பல லட்ச ரூபாய் செலவில் அமைத்துள்ளார். 

அயிரை மலையில் தொல்லியல் துறை சார்பில் தகவல் பலகை ஒன்று உள்ளது. (படம்) அதில் கீழ் கண்ட தகவல்கள் உள்ளது.
இம் மலையின் கிழக்கு பக்கம் உள்ள இயற்கையான குகைத் தளத்தில் சமணர்களின் படுக்கைகள் உள்ளன. (சமணர் படுக்கைகள் தற்போது இல்லை) இந்த குகையின் நெற்றியில் 16 சமணத் தீர்த்தங்கரர்களின் உருவங்கள் புடைப்புச்சிற்பங்களாக வடிக்கப்பட்டுள்ளன. இத்தீர்த்தங்கர்கள் அயிரை மலைத் தேவர் என அழைக்கப்பட்டனர். இவற்றுள் பார்சுவ நாதரின் சிற்பமும் அடங்கும், ஒவ்வொரு சிற்பத்திற்கும் கீழே இத்திரு மேனிகளைச் செய்தோரின் பெயர்கள் வட்டெழுத்தில் பொறிக்கப்பட்டுள்ளது. அவர்களில் அச்சணந்தி,இந்திரசேனர், வீரசங்கத்தைச் சேர்ந்த மல்லிசேனர்,அவ்வநந்தி குறத்தியார்,எனும் பெண் துறவியார் ஆகியோர் குறிப்பிடதக்கவர்கள். இங்குள்ள கல்வெட்டுகள் இந்த மலையை அயிரை மலை எனக் குறிக்கின்றன.
பதிற்று பத்து குறிக்கும் ஆயிரை மலை இதுவாக இருக்கலாம். 
கி.பி.8-10ம் நாற்றாண்டுகளில் ஆயிரை மலை சமண முனிவர்களும், அவர்களது மாணவர்களும் நிறைந்த சமணப்பள்ளியாக இருந்துள்ளது. அயிரை மலைப் பள்ளியோடு பாண்டிய நாட்டின் பிற சமணபள்ளிகளுக்கு தொடர்பு இருந்துள்ளது. உதாரணமாக நாலூர், அவிசேரி பள்ளியிலிருந்து சில மாணவர்கள் இப்பள்ளிக்கு வந்து சென்றனர் என்பதை இங்குள்ள கல்வெட்டு தெரிவிக்கிறது.

யோக நிலையில் துரியாதிதம் என்பது மனம் உடலை விட்டு உச்சந்தலை வழியாக வெளியேறுவது, எவ்வித சலனமும், அசைவும் இன்றி ஆனால் விழிப்புடன் இருக்கும் நிலை ஆகும். இதை உணர்த்தும் படி அயிரமலை (ஐவர்மலை)க்கு கிழக்கே உள்ள (படம்) துரியாதீதமலையின் உச்சியில் இராமலிங்க அடிகளின் சைவ சுத்த சன்மார்க்க வழிபாட்டு முறையின் படி வாழ்ந்த வல்லநாட்டு சாது சிதம்பர அடிகள் அகவல் மேடை ஒன்றை தாமரை மலர் வடிவில் அமைத்துள்ளார். ஒவ்வொரு மாதமும் அம்மாவாசை தினத்திற்கு முதல் நாள் இரவு அகவல் மேடையில் வல்லநாட்டு சாது சிதம்பர அடிகளின் சீடர்களால் தீபம் ஏற்றி திரு அருட்பா பாடி வழிபாடு நடைபெற்று வருகிறது.அவ்வாறு எற்றப்படும் தீபம் அம்மாவாசை திதி முடியும் வரை எறியும்.

கடையேழு வள்ளல்களில் ஒருவரான குமணனின் ஆட்சிக்குட்பட்ட பகுதியில் இம்மலை உள்ளதால், இம்மலையின் மத்தியில் வேற்று நாட்டுப் படையெடுப்பு, அண்ணியர்கள் தாக்குதல் போன்றவற்றை கண்காணிப்பதற்கு கண்காணிப்பு கோபுரம், அமைக்கப் பட்டுள்ளது அக்கோபுரம் தற்போது சிதைந்த நிலையில் உள்ளது.


</doc>
<doc id="188415" url="https://ta.wikipedia.org/wiki?curid=188415" title="இந்தியப் பொதுவுடமைக் கட்சி (மாவோயியம்)">
இந்தியப் பொதுவுடமைக் கட்சி (மாவோயியம்)

இந்தியப் பொதுவுடமைக் கட்சி (மாவோயியம்) அல்லது இந்திய கம்யூனிஸ்ட் கட்சி (மாவோயிஸ்ட்) ஒரு நக்சல்வாத இயக்கமாகும். 
மக்கள் போர் அமைப்பும், மாவோயிஸ்ட் மையமும் இணைந்து 2004 அக்டோபரில் இக் கட்சியை உருவாக்கின.கேசவராவ்என்ற பசவராஜ் இந்த கட்சியின் பொதுச் செயலாளராக உள்ளார். இந்த கட்சி இந்திய அரசால் தடை செய்யப்பட்டுள்ளது. 2014ம் ஆண்டு நடந்த மக்களவைத் தேர்தலை புறக்கணிக்குமாறு இந்தியாவிலேயே முதன் முறையாக இவர்கள் குறுஞ்செய்தியை அனுப்பினாரகள். 


</doc>
<doc id="188420" url="https://ta.wikipedia.org/wiki?curid=188420" title="யோவேல்">
யோவேல்

இறைவாக்கினர் யோவேல் (; ; ) என்பவர் கி.மு. 8 முதல் 5ம் நூற்றாண்டின் இடைப்பட்ட காலத்தில் வாழ்ந்தவர் ஆவார். கிறித்தவ மற்றும் யூத புனித நூலான பழைய ஏற்பாட்டில் வரும் யோவேல் நூலின் ஆசிரியர் இவர். 12 சிறு இறைவாக்கினர்களுள் இவர் இரண்டாமவராகப் பட்டியலிடப்படுகின்றார். இந்த நூலின் படி இவரின் தந்தை பெத்துவேல் ஆவார். கிழக்கு மரபுவழி திருச்சபையில் இவரின் விழாநாள் அக்டோபர் 19 ஆகும்.

யோவேல் என்னும் பெயர் மூல மொழியாகிய எபிரேயத்தில் יואל (yoèl) எனவும், கிரேக்கத்தில் Ιωήλ, (ioél) எனவும், இலத்தீனில் Ioel எனவும் ஒலிக்கப்படும். இப்பெயருக்கு "யாவே இறைவனை கடவுளாகக் கொண்டவர்" என்பது பொருள்.

யோவேல் இறைவாக்கினரைப் பற்றியும் அவரது பணி பற்றியும் மிகச் சிறிதே நமக்குத் தெரிய வருகின்றது. இந்நூல் கி.மு. ஐந்தாம் அல்லது நான்காம் நூற்றாண்டில் பாரசீகரின் ஆட்சிக் காலத்தில் எழுதப்பட்டிருக்க வேண்டும். பாலஸ்தீனத்தில் ஏற்பட்ட கொடும் வறட்சி, வெட்டுக்கிளிகள் விளைத்த அழிவு ஆகியவற்றைக் கடவுளின் நாளுக்கும் கடவுளின் நீதியை எதிர்ப்பவர்கள் மீது வரவிருந்த தண்டனைக்கும் முன்னடையாளங்களாக யோவேல் கருதுகின்றார். மனமாற்றத்திற்குக் கடவுளின் அழைப்பு, நல்வாழ்வு அளிப்பதாக ஆண்டவர் கூறும் உறுதி மொழி, கடவுளின் ஆசி, ஆண் பெண் இளைஞர் முதியோர் என்ற வேறுபாடு இன்றி அனைவர் மீதும் கடவுள் ஆவியைப் பொழிந்தருளுவார் என்ற வாக்குறுதி ஆகியவை பற்றி இவரின் நூல் கூறுகிறது.


</doc>
<doc id="188424" url="https://ta.wikipedia.org/wiki?curid=188424" title="விசுவநாதபுரம்">
விசுவநாதபுரம்

விஸ்வநாதபுரம் என்று அழைக்கப்படும் இந்த இடம் தஞ்சாவூர் மாவட்டம், திருவிடைமருதூர் வட்டத்தில் திருப்பனந்தாள், ஆடுதுறை மார்க்கத்தில் அமைந்துள்ள உள்ள ஒரு கிராமம் .இங்குள்ள மக்கள் காவிரி ஆற்று பாசனத்தை சார்ந்து நெல், கரும்பு, வாழை, பருத்தி போன்ற பயிர் வகைகளை விவசாயம் செய்து வருகின்றனர் .

சுற்றுள்ள கிராமங்களாக இடையானல்லூர். இலங்காநல்லூர், கார்பிரியன் குறிச்சி ,நெடுந்திடல் மற்றும் திருலோக்கி ஆகிய இடங்கள் அமைந்துள்ளன. நவகிரகக் கடவுளான சூரியனுக்கு கோவில் இருக்கும் இடம் சூரியனார் கோவில், சுக்கிரன் கோவில் கஞ்சனூர், மற்றும் ஏழு லோக கொண்ட திரி லோக நாயகி ஆகிய சுற்றமைந்த இடங்களால் இந்தக் கிராமத்திற்கு பெருமை சேர்கின்றன.

இந்தக் கிராமம் திருவிடைமருதூர் சட்ட மன்ற தொகுதியிலும் , மயிலாடுதுறை பாராளுமன்ற தொகுதியிலும் வருகிறது .சுமாராக 250 மக்கள் 0.5 கிலோ மீட்டர் பரப்பளவில் வாழ்கிறார்கள்.ஆண்களை விட பெண்களின் எண்ணிக்கை 30 விழுக்காடு அதிகமாக உள்ளது . போக்குவரத்து வசதிகள் இன்னும் சரிவர பெருகாமல் இருக்கிறது . வணிக வர்த்தகம் செய்யக்கூடிய இடங்களாக அருகாமையில் உள்ள திருப்பனந்தாள், ஆடுதுறை,மற்றும் கும்பகோணம் போன்ற இடங்கள் விளங்கி வருகின்றன.

அருகினில் அமைந்துள்ள திருலோக்கி என்ற கிராமம், சோழர் கால ஆட்சியின் போது திரைலோக்கி என்ற பெயரால் ஆட்சி செய்யப்பட்டு வரி வசூல் செய்த இடமாக வரலாற்று நூல் தெரிவிக்கிறது {பொன்னியின் செல்வன்} .இதனை சுற்றியுள்ள கோவில்கள் பெரும்பாலும் சைவ சமயத்தை தழுவியனவாகவே உள்ளன. அருகில் உள்ள திருப்பனந்தாள் சைவ மடத்திற்கு சொந்தமான விளைநிலங்களைத்தான் பெரும்பாலான மக்கள் இன்றளவும் பயன்படுத்துகின்றனர்.

இந்த கிராமத்திற்கு விஸ்வநாதபுரம் என்ற பெயர் வரக் காரணம்,கிராமத்தில் அமைந்து இருக்கும் விசாலாட்சி அம்மன் சிறப்பு, இவற்றையெல்லாம் பார்க்கும்பொழுது கடவுள் விஸ்வநாதருக்கும், அம்மனுக்கும் இயற்கையாகவே அமைந்து விட்ட பொருத்தத்தால்,பண்டையக் காலத்து முக்கியத்துவம் வாய்ந்ததாகக் கருதப்படுகிறது .இங்குள்ள மக்கள், இதனை "காசியின் வீசம் விஸ்வநாதபுரம்" என்று அழைக்கிறார்கள், அதாவது புண்ணியம் நிறைந்த வாரணாசியின் ஒரு சிறு பகுதி இந்த விஸ்வநாதபுரம் என்று தொன்று தொட்டு வழங்கி வருகிறார்கள். அதன் பொருட்டாக சைவ மதத்தை ஒட்டிய, சோமவாரம் என்ற நிகழ்ச்சியை, கார்த்திகை மாதத்தில் இன்றளவும் கடைபிடிக்கின்றனர்.

தொடக்கக் கல்விக்கு இடையானல்லூர், சிற்றிடையானல்லூர் பகுதிகளுக்கும், உயர் கல்விக்கு திருப்பனந்தாள், ஆடுதுறை பகுதிகளுக்கும் சென்று கல்வி பயிலுகிறார்கள். கல்வி அறிவு 40 விழுக்காடாக உயர்ந்துள்ளது. இது தேசிய சராசரியை விடவும் குறைவு.

தட்ப வெப்ப நிலை 20 லிருந்து 32 டிகிரி செல்சியசு ஆகவும், கடல் மட்டத்திலிருந்து 58 அடி உயரத்திலும் அமைந்த இந்த கிராமம் , கருப்பும் பழுப்பிலும் ஆன களிமண் படலத்தை கொண்டுள்ளது.


</doc>
<doc id="188425" url="https://ta.wikipedia.org/wiki?curid=188425" title="தாரை வானூர்தி">
தாரை வானூர்தி

தாரை வானூர்தி ("jet aircraft", "jet") என்பது தாரைப் பொறி மூலம் உந்தப்படும் நிலைத்த இறக்கை விமானம் ஆகும். பொதுவாக இது முன்னோக்கி செலுத்தப்படும் வானூர்தியைவிட வேகமானதும், அதி உயர்வாக உயரத்தில் பறக்க வல்லது. இந்த உயரத்தில், தாரைப் பொறி நீண்ட தூரத்திற்கான அதிக பயனை அடையும். முன்னோக்கி செலுத்தப்படும் பொறிகள் மூலம் இயங்கும் வானூர்தி மிகக் குறைவாக உயரத்திலேயே அதிக பயனை அடைகின்றன. சில தாரை வானூர்திகள் ஒலியைவிட வேகமாகச் செல்லக்கூடியவை.



</doc>
<doc id="188427" url="https://ta.wikipedia.org/wiki?curid=188427" title="பீதர்">
பீதர்

பீதர் என்பது கர்நாடக மாநிலத்தில் அமைந்துள்ள நகரம். இது பீதர் மாவட்டத்தின் தலைநகரம். இது மகாராட்டிரம், ஆந்திரப் பிரதேசம் ஆகியவற்றுடன் எல்லையைக் கொண்டுள்ளது.

பீதர் நகரத்தில் பல வரலாற்றுச் சின்னங்கள் உள்ளன. இங்குள்ள பீதர் கோட்டை மிக முக்கியமான சுற்றுலாத் தளம்.
கன்னடம் மக்களின் பொது மொழியாகும். எனினும், உருது பேசுவோர் அதிகளவில் உள்ளனர். இந்தி, தெலுங்கு, மராத்தி மொழி பேசுவோரும் வாழ்கின்றனர்.



</doc>
<doc id="188429" url="https://ta.wikipedia.org/wiki?curid=188429" title="ஆமோஸ்">
ஆமோஸ்

இறைவாக்கினர் ஆமோஸ் (; ; ) என்பவர் கி.மு. 8ஆம் நூற்றாண்டில் வாழ்ந்தவர் ஆவார். கிறித்தவ மற்றும் யூத புனித நூலான பழைய ஏற்பாட்டில் வரும் ஆமோஸ் நூலின் ஆசிரியர் இவர். 12 சிறு இறைவாக்கினர்களுள் இவர் பட்டியலிடப்படுகின்றார். கிழக்கு மரபுவழி திருச்சபையில் இவரின் விழாநாள் ஜூன் 15 ஆகும். இவர் எசாயா, மீக்கா, ஓசேயா ஆகியோரின் சமகாலத்தவர்.

ஆமோஸ் என்னும் பெயர் மூல எபிரேயத்தில் עמוס (Amos,ʻāmōʷs) என்று அழைக்கப்படுகிறது. கிரேக்கத்தில் Αμώς (Amós) என்றும் இலத்தீனில் Amos என்றும் உள்ளது. இப்பெயரின் பொருள் "சுமை சுமப்பவர்" என்பதாகும்.

இறைவாக்கு உரைப்பதற்கு முன் இடையராகவும், தெக்கோவா என்னும் ஊரில் கால்நடைச் செல்வம் மிகுதியாக உடையவர்களுள் ஒருவராகவும், காட்டு அத்திமரத் தோட்டக்காராகவும் ஆமோஸ் இருந்தார். யூதாவை உசியாவும் இஸ்ரயேலை யோவாசின் மகன் எரொபவாமும் ஆண்டுவந்த காலத்தில், நிலநடுக்கம் ஏற்படுவதற்கு இரண்டாண்டுகளுக்கு முன், இஸ்ரயேலைக் குறித்து இவர் காட்சி கண்டு இறைவாக்கு உரைக்க துவங்கினார் என இவரின் நூலில் இவரே குறிக்கின்றார். இவரின் நூல்வழியாக இவர் வழக்கமான இறைவாக்கினர் குழுவில் உறுப்பினராக இல்லை என்பதும், இவர் ஆடுகள் ஓட்டிக் கொண்டபோனபோது ஆண்டவரிடமிருந்து அழைப்பு பெற்றார் என்பதையும் அறியமுடிகின்றது.

விவிலியத்தில் இடம் பெறும் இறைவாக்குகளுள், ஆமோஸ் உரைத்த தூதுரையே முதலில் எழுத்து வடிவம் பெற்றதாகும். ஆமோஸ் தென்னாடான யூதாவில் பிறந்தவராயினும் வடநாடான இஸ்ரயேலுக்குச் சென்று கி.மு. 750இல் இறைவாக்கு உரைத்தார். அந்நாளில் அந்நாடு சீரும் சிறப்புமாய் இருந்தது. ஆனால் வளமும் வாழ்வும் செல்வருக்கும் வலியோருக்கும் மட்டுமே; ஏழை எளியவர்கள் நசுக்கப்பட்டுத் தாழ்வுற்றுக் கிடந்தனர்.

வலியோரை வாழ்த்தி எளியோரை வாட்டும் அநீதியும் பொய்ம்மையும் நிறைந்த சமுதாயத்தைக் கண்டு இவர் தன் நூலில் சீறுகிறார். இனம் இனத்தையும் மனிதர் மனிதரையும் கசக்கிப் பிழியும் கொடுமையைக் கடுமையாய்க் கண்டிக்கிறார். நீதியையும் நேர்மையையும் வளர்த்துக் கொண்டாலன்றி, எந்த இனமும் கடவுளின் கடும் தண்டனைக்கு உள்ளாகும் என்று எச்சரிக்கை விடுக்கின்றார்.


</doc>
<doc id="188430" url="https://ta.wikipedia.org/wiki?curid=188430" title="சாமராசநகர்">
சாமராசநகர்

சாமராஜசநகர் ("Chamarajanagar") என்பது கர்நாடகாவில் உள்ள நகரம். இது சாமராசநகர் மாவட்டத்தின் தலைநகரம் ஆகும். சாமராஜ உடையார் என்ற அரசரின் நினைவாக இப்பெயர் பெற்றது. இது கேரளம், தமிழ்நாடு ஆகியவற்றின் எல்லைப் பகுதியில் அமைந்துள்ளது.



</doc>
<doc id="188432" url="https://ta.wikipedia.org/wiki?curid=188432" title="18">
18

கிபி ஆண்டு 18 (XVIII) என்பது ஜூலியன் நாட்காட்டியில் சனிக்கிழமையில் ஆரம்பமான ஒரு சாதாரண ஆண்டு ஆகும். அக்காலத்தில் இவ்வாண்டு "திபேரியசு மற்றும் செர்மானிக்கசு ஆளுநர்களின் ஆட்சி ஆண்டு" ("Year of the Consulship of Tiberius and Germanicus") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 771" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 18 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது பதினெட்டாம் ஆண்டாகும்.

<onlyinclude>




</onlyinclude>



</doc>
<doc id="188434" url="https://ta.wikipedia.org/wiki?curid=188434" title="பீதர் கோட்டை">
பீதர் கோட்டை

பீதர் கோட்டை ("Bidar Fort", ), இந்தியாவின் கர்நாடக மாநிலத்தில் பீதர் நகரில் அமைந்துள்ளது. இது பகமானியர் வம்சத்தின் அலாவுதீன் என்ற அரசரால் கட்டப்பட்டது. கரஞ்சிரா ஆறு இக்கோட்டைக்கு அருகில் ஓடுகிறது.

இக்கோட்டை பாரசீக கட்டிடக் கலையில் கட்டப்பட்டது. இசுலாமிய சின்னங்கள் காணப்படுகின்றன. இதன் சுற்றுச்சுவர், மதில், வாயில் ஆகியன அழகியன எனவும் பாதுகாப்பானவை எனவும் பெயர் பெற்றன. இக்கோட்டைக்கு ஏழு வாசல்கள் உள்ளன. சுற்றிலும் இசுலாமிய அரசர்களின் நினைவு கட்டிடங்கள் உள்ளன.



</doc>
<doc id="188435" url="https://ta.wikipedia.org/wiki?curid=188435" title="யானம் மாவட்டம்">
யானம் மாவட்டம்

ஏனாம் மாவட்டம் என்பது புதுச்சேரி மாநிலத்தின் நான்கு மாவட்டங்களில் ஒன்று. இது தெலுங்கு பகுதியான ஏனாம் நகராட்சியை உள்ளடக்கியப் பகுதி. இதைச் சுற்றி ஆந்திராவின் கிழக்கு கோதாவரி மாவட்டம் உள்ளது. இங்கு தெலுங்கு, பிரெஞ்சு பண்பாட்டுக் கலவை காணப்படும். இம்மாவட்டத்தின் ஆட்சி மொழி தெலுங்கு.


</doc>
<doc id="188441" url="https://ta.wikipedia.org/wiki?curid=188441" title="திருவள்ளுவரின் திருக்குறளில் நம்மை மேம்படுத்தும் எண்ணங்கள் (நூல்)">
திருவள்ளுவரின் திருக்குறளில் நம்மை மேம்படுத்தும் எண்ணங்கள் (நூல்)

திருவள்ளுவரின் திருக்குறளில் நம்மை மேம்படுத்தும் எண்ணங்கள் என்னும் நூலை ஆனந்த் என்பவர் எழுதியுள்ளார். இந்நூல் பாரதி நிலையத்தால் 2001இல் வெளியிடப்பட்டது.

திருக்குறளில் அடங்கியுள்ள பால்வரிசை மற்றும் அதிகாரவரிசையை அப்படியே பின்பற்றி, ஒவ்வொரு அதிகாரத்தையும் சுருக்கமாக, எளிதாகப் புரியும் விதத்தில் இந்நூல் வழங்குகிறது.


</doc>
<doc id="188442" url="https://ta.wikipedia.org/wiki?curid=188442" title="ஓக்கினாவா தீவு">
ஓக்கினாவா தீவு

ஓக்கினாவா தீவு ("Okinawa Island") என்பது சப்பானில் ஓக்கினாவா மாகாணத்தில் கிழக்கு சீனக்கடலிலுள்ள ஒரு தீவும் ஓக்கினாவா தீவுக் கூட்டத்தின் மிகப் பெரியதும், சப்பானியத் தீவுகளில் ஐந்தாவது பெரியதும் ஆகும். இது பாரிய றியுக்கியு தீவுக்கூட்டத்தில் அமைந்துள்ளது. இது 112 கிலோ மீட்டடர் நீளமும் 11 கிலோ மீட்டர் அகலமும் 1199 சதுர கிலோமீட்டர் பரப்பளவும் கொண்டது. ஓக்கினாவா மாகாணத் தலைநகர் நாகா ஓக்கினாவா தீவில் அமைந்துள்ளது.

இத்தீவில் வசிப்போர் (நடுநிலக் கடல் பகுதியில் வாழும் சார்தீனியர்களைப் போன்று) உலகின் நீண்ட காலம் உயிர் வாழ்வோர் எனப் பெயர் பெற்றிருக்கின்றனர். ஒவ்வொரு 100,000 பேருக்கும் 34 பேர் நூறாண்டுகளுக்கு மேல் வாழ்கின்றனர். இது சப்பானின் தரவுகளை விட மூன்று மடங்காகும். 

இரண்டாவது உலகப் போரின் போது அமெரிக்கப் படைகளுக்கும் சப்பானியப் படையினருக்கும் இடையே கடும் போர் இங்கு நடைபெற்றது. 1945-ல் அமெரிக்கப் படைகள் வெற்றி பெறும் முனைப்புடன் இத்தீவில் வந்தபோது சப்பானியப் படையினரின் பெரும் எதிர்ப்பை எதிர்கொள்ள வேண்டியதாக இருந்தது. மூன்று மாதகால சண்டையில் இருதரப்பினருக்கும் பெருத்த இழப்பு ஏற்பட்டது. முடிவில் அமெரிக்கப் படை வெற்றி பெற்றது. 1972 -ல் இத்தீவு சப்பானியரிடம் திருப்பி அளிக்கப்பட்டது. இருப்பினும் இன்றும் அமெரிக்கப் போர்த்தளம் இங்குள்ளது.


</doc>
<doc id="188445" url="https://ta.wikipedia.org/wiki?curid=188445" title="சங்லங்">
சங்லங்

சங்லங் என்பது இந்தியாவின் அருணாச்சலப் பிரதேசத்தின் சங்லங் மாவட்டத்திக் உள்ள நகரம். இம்மாவட்டத்தின் தலைநகரம் இது. இங்கு நீர் ஆற்றல், கரி, தாது வளங்கள் கிடைக்கின்றன. இங்கு வாழும் மக்கள் பல பழங்குடியின மொழிகளைப் பேசுகின்றனர்.
இவர்களின் மொழி இந்தியின் வரவால் அழிவின் விளிம்பில் உள்ளன. இங்கு வாழும் மக்களில் சிலர் தங்களுக்கென்று தனி ஆட்சிப் பகுதியும் கோருகின்றனர்.


</doc>
<doc id="188454" url="https://ta.wikipedia.org/wiki?curid=188454" title="சீத்தாலச்சுமி இராமசாமி கல்லூரி, திருச்சி">
சீத்தாலச்சுமி இராமசாமி கல்லூரி, திருச்சி

சீத்தாலச்சுமி இராமசாமி கல்லூரி, திருச்சிராப்பள்ளி தமிழ்நாட்டின் திருச்சிராப்பள்ளி மாநகரில் 1951ஆம் ஆண்டு பத்ம பூசண் "என். இராமசாமி அய்யர்" என்பவரால் நிறுவப்பட்ட புகழ்பெற்ற மகளிர் கல்லூரி ஆகும். பாரதிதாசன் பல்கலைக்கழகத்துடன் இணைக்கப்பட்டுள்ள இக்கல்லூரி தன்னாட்சி பெற்ற கல்வி நிறுவனமாகும். இங்கு 4000க்கும் கூடுதலான பெண்களுக்கு கலை, அறிவியல் மற்றும் வணிகத் துறைகளில் 22 பட்டப்படிப்பு, 17 பட்ட மேற்படிப்பு திட்டங்களில் கல்வி பெற்று வருகின்றனர். தவிர இரண்டு பட்டமேற்படிப்பு பட்டய கல்வித்திட்டங்களும் வழங்கப்படுகின்றன.

திருச்சிராப்பள்ளியின் மையப்பகுதியில் 25 ஏக்கரா நிலத்தில் அமைந்துள்ள இக்கல்வி நிறுவனத்தில் ஒவ்வொரு துறைக்கும் தனித்தனி கட்டிடங்கள் கட்டப்பட்டுள்ளன. புதிய கல்வித்திட்டங்களுக்காக புதிய கட்டிடங்கள் எழுப்பப்பட்டு வருகின்றன. புதிய சரசுவதி கட்டிடத்தில் பொது நூலகம் இயங்கி வருகிறது. இதில் 60,000க்கும் மேற்பட்ட நூல்கள் எண்ணிமப்படுத்தப்பட்டு சேகரிக்கப் பட்டுள்ளன. தவிர ஒவ்வொருத் துறைக்கும் தனியான துறைசார் நூலகங்கள் உள்ளன. சரசுவதி கட்டிடத்தில் மொழி ஆய்வகம் ஒன்றும் புதிய கணினி மையமும் அமைந்துள்ளன. முழுமையாக குளிரூட்டப்பெற்ற பல்லூடக வசதிகளுடன் கூடிய இரு ஆய்வரங்குகள் சிறப்பான வரவேற்பைப் பெற்றுள்ளன. பெரிய வழிபாட்டுக்கூடமும் இக்கலூரியின் சிறப்பம்சமாகும். இக்கல்லூரியின் வளாகத்தினுள் மூன்று கோவில்களும் உள்ளன.




</doc>
<doc id="188455" url="https://ta.wikipedia.org/wiki?curid=188455" title="வள்ளுவர் தந்த பொருளியல் (நூல்)">
வள்ளுவர் தந்த பொருளியல் (நூல்)

வள்ளுவர் தந்த பொருளியல் என்னும் நூலை ஆக்கியவர் டாக்டர் பா. நடராஜன். இந்நூலின் முதல் பதிப்பு 1965இல் வெளியானது. பின்னர், 1967, 1988 ஆண்டுகளில் முறையே இரண்டாம், மூன்றாம் பதிப்புகள் வெளியாயின. நூலை பழனியப்பா பிரதர்ஸ் வெளியிட்டனர்.

பொருளாதார அறிஞரான பா. நடராஜன் "வள்ளுவர் தந்த பொருளியல்" என்னும் நூல் எழுந்த வரலாற்றைத் தம் நூலின் முன்னுரையில் எடுத்துக் கூறுகிறார். டாக்டர் ரா.பி. சேதுப்பிள்ளையின் அன்னையார் நினைவாக நிறுவப்பட்ட "சொர்ணாம்பாள் நினைவுத் திருக்குறள் சொற்பொழிவு" என்னும் திட்டத்தின் கீழ் பா. நடராஜன் 1960இல் "திருவள்ளுவரின் பொருளாதாரக் கருத்துகள்" என்ற தலைப்பில் ஆங்கிலத்தில் மூன்று உரைகள் ஆற்றினார். பின்னர் அச்சொற்பொழிவுகளை அவரே தமிழிலும் எழுதினார். 

தென்காசித் திருவள்ளுவர் கழகத்து வெள்ளிவிழா மலருக்கு எழுதிய ஒரு கட்டுரையையும் நூலாசிரியர் தமது நூலில் இணைத்துள்ளார்.

இந்நூலில் நான்கு அதிகாரங்களும் அவற்றோடு ஓர் இணைப்பும் அடங்கியுள்ளன. அவை:

I. வள்ளுவர் தந்த பொருளியல்<br>
II. பாயிரம்<br>
III. அழியா நிலையின் பொருளியல்<br>
IV. பொருள் ஈட்டல்<br>
இணைப்பு: திருக்குறளும் பொருளாதாரமும்

பா. நடராஜனின் நூலின் ஒரு நீண்ட பகுதி வள்ளுவரின் பொருளியல் சிந்தனைகளை பிளேட்டோ, அரிஸ்டாட்டில் போன்ற பண்டைய கிரேக்க சிந்தனையாளர்களின் கருத்துகளோடும், ஆதம் ஸ்மித் போன்ற நவீன காலப் பொருளாதார அறிஞர்களின் கருத்துகளோடும் ஒப்பிடுவதில் அடங்கியுள்ளது. பா. நடராஜன் கூற்றுப்படி, 



</doc>
<doc id="188462" url="https://ta.wikipedia.org/wiki?curid=188462" title="ஒரு லிட்டர் ஒளி">
ஒரு லிட்டர் ஒளி

ஒரு லிட்டர் ஒளி ("Liter of Light") என்பது மின்சார அணுக்கம் கிட்டாத அல்லது வாங்கவியலா பிற்பட்ட குடும்பங்களுக்கு சூழலுடன் இயைந்த, பொருளாதாரப்படி நிலைநிறுத்தற்தக்க, ஒளி மூலத்தை வழங்கும் நோக்கம் கொண்ட உலகளாவிய கட்டற்ற மூல இயக்கமாகும். இந்தக் கண்டுபிடிப்பு மிகவும் எளிதானது. 1.5 லிட்டர் பெட் போத்தலில் தூய்விக்கப்பட்ட நீரையும் பாசி படிவதைத் தடுக்க வெளுப்பானையும் நிரப்பி வீட்டுக் கூரைகளில் நிறுவுவதாகும். போத்தலின் உள்ளே உள்ள நீர் சூரியஒளியை முறித்து 55 வாட் மின்குமிழுக்கு இணையான வெளிச்சத்தைத் தருகிறது. சரியானப் பொருள்களைப் பயன்படுத்தி சரியாக நிறுவப்பட்டால் இந்த சூரிய போத்தல் 5 ஆண்டுகளுக்கு நீடித்திருக்கும். இந்த ஒளி அமைப்பு சூரிய ஒளியை நாடி இருப்பதால் பகல் நேரங்களில் மட்டுமே பயன்படுத்த இயலும். எனவே வீடுகளுக்கும் கட்டிடங்களுக்கும் பகல் வெளிச்ச நேரங்களில் மட்டுமே ஒளி வழங்க இந்த ஏற்பாடு அமைக்கப்படுகின்றது.
பகல் ஒளிக்காக நெகிழிப் போத்தல்களை பயன்படுத்தும் எண்ணக்கருவை முதன்முதலாக பிரேசில் நாட்டு "ஆல்பிரடோ மோசர்" 2002இல் வெளிப்படுத்தினார். இந்தத் தொழினுட்பத்தை சமூக இயக்கமாக முதன்முதலில் பிலிப்பைன்சு நாட்டில் "இல்லாக் டியாசு" தனது மைசெல்ட்டர் என்ற நிறுவன அமைப்பு மூலம் 2011இல் செயல்படுத்தினார். இந்த எண்ணக்கருவை நிலைநிறுத்தற்கூடிய அளவில் வளர்க்க இந்த அமைப்பு “உள்ளூர் தொழில்முனைவர்” வடிவத்தை செயலாக்கியது. இதன்படி போத்தல் குமிழ்கள் உருவாக்கலும் நிறுவலும் உள்ளூர் முனைவர்களிடம் விடப்பட்டது; இதன்மூலம் சிறு வருமானமும் அவர்களுக்குக் கிட்டியது. சில மாதங்களிலேயே, ஒரு தச்சரும் ஒரு கருவிப் பெட்டியும் கொண்டு லகுனாவின் சான் பெட்ரோ சமூகத்தினர் 15,000 போத்தல் குமிழ்களை 20 நகரங்களில் நிறுவினர். இது பிலிப்பைன்சின் மற்ற மாநிலங்களுக்கும் ஊக்கமூட்டியதோடன்றி உலகளாவிய அளவில் விரிவுபடுத்தவும் வழி வகுத்தது. மைசெல்ட்டர் அமைப்புஒரு பயிற்சி மையத்தை ஏற்படுத்தி இளைஞர்களுக்கும் வணிக நிறுவனங்களுக்கும் பிற குழுக்களுக்கும் பயிலரங்குகளை நடத்தியது.



</doc>
<doc id="188474" url="https://ta.wikipedia.org/wiki?curid=188474" title="குறள் வாசிப்பு (நூல்)">
குறள் வாசிப்பு (நூல்)

குறள் வாசிப்பு என்னும் ஆய்வு நூலை ஆக்கியவர் முனைவர் செ.வை. சண்முகம் ஆவார். குறள் பற்றி மூன்று ஆண்டுகள் பெரும்பாலும் "வள்ளுவம்" இதழில் அவர் எழுதிய ஆய்வுக் கட்டுரைகளின் தொகுப்பு இது. இதை மணிவாசகர் பதிப்பகம் 2002இல் நூலாக வெளியிட்டது.

நூல் தலைப்பையும் உள்ளடக்கத்தையும் இவ்வாறு முன்னுரையில் ஆசிரியர் விளக்குகிறார்:

ஆசிரியரின் நூல் "மொழியியல் திறனாய்வு" வகையைச் சார்ந்தது.

இந்த ஆய்வு நூல் 6 தலைப்புகளாகத் தொகுக்கப்பட்டுள்ளது. அவை:

1. வாசிப்புக் கோட்பாடு<br>
2. மூல பாடம்<br>
3. மொழி<br>
4. பொருள்கோள்<br>
5. பொருண்மையியல்<br>
6. யாப்பும் வாசிப்பும்

வாசிப்புக் கோட்பாடு பற்றி விளக்கும்போது ஆசிரியர் பின்வருமாறு கூறுகிறார்:


</doc>
<doc id="188501" url="https://ta.wikipedia.org/wiki?curid=188501" title="ரைட் பிளையர்">
ரைட் பிளையர்

ரைட் பிளையர் அல்லது ரைட் பறவி ("Wright Flyer") (இது முன்னர் "பிளையர் I" "Flyer I" அல்லது "1903 பிளையர்" "1903 Flyer" எனப்பட்டது) என்பது ரைட் சகோதரர்களினால் உருவாக்கப்பட்ட முதலாவது வெற்றிகரமான திறனளிக்கப்பட்ட விமானம் ஆகும். இது டிசம்பர் 17, 1903இல் நான்கு தடவைகள் தற்போதைய வட கரொலைனாவிலுள்ள "கில் டெவில் கில்" என்ற இடத்தில் பறக்க வைக்கப்பட்டது. தற்போது இந்த விமானம் வாசிங்டன், டி. சி.யில் உள்ள தேசிய வான், வின்வெளி பொருட்காட்சிச் சாலையில் வைக்கப்பட்டுள்ளது.



</doc>
<doc id="188503" url="https://ta.wikipedia.org/wiki?curid=188503" title="யோபு">
யோபு

யோபு (; ; ) என்பவர் கிறித்தவ மற்றும் யூத புனித நூலான பழைய ஏற்பாட்டில் வரும் யோபு நூலின் நாயகன் ஆவார். விவிலியத்தில் இவரைப்பற்றியக் குறிப்புகள் யோபு நூலுக்கு வெளியே எசேக்கியேல் நூலிலும், யாக்கோபு நூலிலும் காணக்கிடைக்கின்றது. இவர் நபி என திருக்குர்ஆனிலும் குறிக்கப்பட்டிருகின்றார்.

யோபு என்னும் பெயர் மூல எபிரேயத்தில் אִיּוֹב‎ என்று அழைக்கப்படுகிறது. இலத்தீனில் Job/Iob என்று உள்ளது. இப்பெயரின் பொருள் "வெறுக்கப்படுபவர்" அல்லது "வதைக்கப்படுபவர்" என்பதாகும்.

முக்காலத்தில் கடவுளுக்கு ஏற்ற நீதிமானாக யோபு என்பவர் வாழ்ந்து வந்தார். அவர் செல்வர்; கடவுளுக்கு அஞ்சி நடந்தவர். கடவுளின் அனுமதியுடன் சாத்தான் யோபைச் சோதித்தான். இதனால் யோபு தனது மக்களையும், சொத்து சுகத்தையும், உடல் நலத்தையும் ஒவ்வொன்றாக இழந்தார். இருப்பினும் அவர் கடவுளைத்தூற்ற வில்லை. அவருக்கு ஏற்புடையவராகவே வாழ்ந்து வந்தார். அவர் மனைவியும் நண்பர்களும் அவருடன் வாக்குவாதம் செய்து, இறைவனின் நீதியை விளக்க முயன்றார்.

பழைய ஏற்பாட்டுப் பின்னணியின்படி, துன்பத்திற்குக் காரணம் ஒருவர் செய்யும் பாவமே. ஆகவே, யோபு படும் துன்பத்திற்குக் காரணம் அவர் செய்த பாவமே என்பது நண்பர்களின் கூற்று. தாம் அத்தகைய குற்றம் ஏதும் செய்யவில்லை என்பது யோபு கூறும் மறுப்பு. இவ்வாறு 'நீதிமான் ஏன் துன்பப்பட வேண்டும்?' என்ற வினாவிற்கு விடை காணும் போக்கில், நாடகம் போல் அமைந்துள்ளது இவரின் வாழ்வை சித்தரிக்கும் விவிலியத்தில் இடம் பெறும் "யோபு நூல்".


</doc>
<doc id="188505" url="https://ta.wikipedia.org/wiki?curid=188505" title="மெசேர்ஸ்கிமிட் எம்.இ 262">
மெசேர்ஸ்கிமிட் எம்.இ 262

மெசேர்ஸ்கிமிட் எம்.இ 262 "ஸ்வபல்ப்" ("Messerschmitt Me 262 "Schwalbe"") என்பது உலகின் முதலாவது பயன்பாட்டு தாரை இயக்க திறன்மிக்க சண்டை வானூர்தி ஆகும். இரண்டாம் உலகப் போர் ஆரம்பமாக முன்னர் வடிவமைப்பு ஆரம்பித்தாலும், 1944 இடைப்பகுதி வரை "லூவ்ட்வவ்பே"யில் (செருமன் வான் படை) பயன்பாட்டிற்கு வர பொறி சிக்கல்கள் தடையாகவிருந்தது. அக்கால நேச நாடுகளின் சண்டை விமானங்களுடன் ஒப்பிடுகையில், இது மிகவும் வேகமானதாகவும் சிறப்பான ஆயுத அமைப்பு கொண்டதுமாகும். இரண்டாம் உலகப் போர் காலத்தில் பயன்பாட்டிலிருந்த பறப்பியல் வடிவமைப்புக்களில் இது மிகவும் முதற்தரமானவற்றில் ஒன்று. எம்இ 262 இலகு குண்டுவீச்சு விமானம், வான் வேவு மற்றும் சோதனை இரவு நேர சண்டை வானூர்தி ஆகிய பல உபயோகங்களைக் கொண்டிருந்தது.



</doc>
<doc id="188506" url="https://ta.wikipedia.org/wiki?curid=188506" title="படிகத்தின் ஒளியச்சு">
படிகத்தின் ஒளியச்சு

இரட்டை ஒளிவிலக்கம் ஏற்படும் படிகங்களில் எத்திசையில் இரட்டை ஒளி விலக்கம் ("birefringence") இல்லாதிருக்கிறதோ, அத்திசை படிகத்தின் ஒளி அச்சு ("optic axis of a crystal") எனப்படும். அதாவது இத்திசையில் சாதாரண ஒளிக்கதிரும் அசாதாரண ஒளிக்கதிரும் (Ordinary and extraordinary rays) ஒரேதிசையில் செல்லும்.

படிக அமைப்பின் குறிப்பிட்ட தன்மை காரணமாக, ஒளி அச்சில் செல்லும் ஒளி, ஏனைய திசைகளிலும் விட வித்தியாசமாகத் தொழிற்படுகிறது. கால்சைட்டு, குவார்ட்சு போன்ற ஓரச்சுப் படிகங்களில் ஒளியச்சில் செல்லும் ஒளியில் அசாதாரண மாற்றங்கள் ஏற்படுவதில்லை. ஒளியச்சில் செல்லும் ஒளிக்கதிரின் வேகம் ஒளியின் முனைவாக்கத்தில் தங்கியிராது. ஒளிக்கதிர் ஒளியச்சுக்கு சமாந்தரமாகச் செல்லாது விடின், ஒளிக்கதிர் படிகத்தினூடே செல்லும் போது இரு ஒளிக்கதிர்களாக (சாதாரண, அசாதாரண) பிரியும். இவை இரண்டும் ஒன்றுக்கொன்று செங்குத்தாக முனைவாக்கமடைந்திருக்கும்.


</doc>
<doc id="188508" url="https://ta.wikipedia.org/wiki?curid=188508" title="ஒளியியல் சுழற்சி">
ஒளியியல் சுழற்சி

ஒளியியல் சுழற்சி ("optical rotation") என்பது சில பொருட்களும் அவைகளின் கரைசல்களும் நேர் முனைவாக்கம் பெற்ற, ஓர் தளப்படுத்தப்பட்ட கதிர்களின் அதிர்வுத் தளத்தினை மாற்றுகின்ற தன்மை ஆகும். இவ்விளைவிற்கு ஒளியியல் சுழற்சி அல்லது ஒளியியல் வினைத்திறன் (Optical activity) என்று பெயர். இவ்விளைவு கரைசலின் செறிவிற்கும் (Concentration) ஊடகத்தின் (கரைசலின்) நீளத்திற்கும் நேர்விகிதத்தில் இருக்கும். மேலும் இது பயன்படுத்தப்படும் ஒளிக்கதிரின் அலைநீளத்தினையும் பொறுத்திருக்கிறது.

A dictionary of science -ELBS


</doc>
<doc id="188509" url="https://ta.wikipedia.org/wiki?curid=188509" title="வேர்ஜின் அட்லாண்டிக் குளோபல்பிளையர்">
வேர்ஜின் அட்லாண்டிக் குளோபல்பிளையர்

வேர்ஜின் அட்லாண்டிக் குளோபல்பிளையர் ("Virgin Atlantic GlobalFlyer", பதிவிலக்கம்: N277SF) என்பது பேர்ட் ருடன் என்பவரால் வடிவமைக்கப்பட்ட, பெப்ருவரி 28, 2005 முதல் மார்ச்சு 3, 2005 வரை நிற்காமல் தொடர்சியாக 2 நாட்கள் 19 மணித்தியாலங்கள் 1 நிமிடம் (67 மணித்தியாலங்கள் 1 நிமிடம்) தனியாளாக ஸ்டீவ் பொசெட் என்பவரால் உலகைச் சுற்றி பறந்த வானூர்தி. இதன் பறப்பு வேகம் மணிக்கு 590.7 கி.மி. (342.2 மைல்). இது இதற்கு முன்னர் நிற்காமல் தொடர்சியாக மணிக்கு 186.11 கி.மி.(115.65 மைல்) வேகமாகப் பறந்த வானூர்தியின் வேக சாதனையை முறியடித்தது.



</doc>
<doc id="188519" url="https://ta.wikipedia.org/wiki?curid=188519" title="ஐஎன்எஸ் சிந்துரக்சக்">
ஐஎன்எஸ் சிந்துரக்சக்

ஐஎன்எஸ் "சிந்துரக்சக்" ("INS Sindhurakshak") என்பது இந்தியக் கடற்படையிடம் உள்ள 10 டீசல்-மின்சாரத்தில் இயங்கும் நீர்மூழ்கிக் கப்பல்களில் ஒன்பதாவது கப்பல் ஆகும். இது உருசியாவில் தயாரிக்கப்பட்டது. 



</doc>
<doc id="188523" url="https://ta.wikipedia.org/wiki?curid=188523" title="ஸ்பேஸ்சிப்வன்">
ஸ்பேஸ்சிப்வன்

ஸ்பேஸ்சிப்வன் ("SpaceShipOne") என்பது துணை விண்வெளிப் பாதை வான் செலுத்தி விண்ணூர்தி ஆகும். இது 2004 இல் முதலாவது தனியார் மனித விண்வெளிப்பறப்பு மேற்கொண்டது. அதே வருடத்தில் இது $10 மில்லியனை பரிசாகப் பெற்று சேவையில் இருந்து ஓய்வு பெற்றது. இதனுடைய தாய்க்கப்பல் "வைட் நைட்" எனப்படும். 



</doc>
<doc id="188533" url="https://ta.wikipedia.org/wiki?curid=188533" title="வடுக நம்பி">
வடுக நம்பி

வடுகநம்பி (VadugaNambi) வைணவ ஆச்சாரியனான இராமாநுசரின் முதன்மை மாணாக்கரில் ஒருவர். கர்நாடகத்தின் மைசூரில் உள்ள சாலகிராமம் என்னும் ஊரில் சித்திரை மாதம், அஸ்வினி நட்சத்திரத்தில் ஆந்திரபூரணர் என்னும் இயற்பெயரோடு பிறந்தவர். தன் குருவாகிய இராமானுசர் மீது கொண்ட அளவில்லா குருபக்திக்காக இவர் பெரிதும் புகழப்பெறுகிறார்.

கிருமிக்கண்ட சோழன் காலத்தில் வைணவர்களுக்கு ஏற்பட்ட இக்கட்டான நிலையில், கர்நாடகத்தின் திருநாராயணபுரத்திற்கு (தற்போதைய மேல்கோட்டை) வருகைப்புரிந்த இராமானுசர் அருகிலிருக்கும் மிதிலாபுரி சாலகிராமம் (தற்போதைய தொண்டனூர்) எனும் சிற்றூருக்கும் தன் சீடர் குழாத்தோடு வருகைப்புரிந்தார். இராமானுசர் முதலியாண்டான் திருவடி மூலம் தொண்டனூர் ஏரியை புனிதப்படுத்திய வைபவத்தை கேள்வியுற்ற வடுகநம்பி இராமானுசரையும் தன் திருவடிகளால் அவ்வேரியை மேலும் புனிதபடுத்த வேண்டியதோடு அக்கணத்திலிருந்து ஆச்சாரியனாகிய இராமானுசரையே தன் குருவாக மட்டுமல்லாமல் தனக்கு எல்லாமுமாக வரித்துக்கொண்டார். மேலும் அன்றிலிருந்து அந்த ஏரி வைணவர்களால் ஸ்ரீபாத தீர்த்தம் என்று கொண்டாடப்பட்டு வருகிறது. 

பின்வரும் மூன்று நிகழ்வுகள் இவரின் குருபக்தியை நமக்கு உணர்த்துவதாக இருக்கிறது.

இராமானுசருக்காக பால் சூடுபடுத்திக்கொண்டிருக்கையில் திருவரங்கத்து அரங்கநாதன் கோயில் உற்சவராகிய நம்பெருமாள் உலாவந்துக்கொண்டிருந்தார். அவரை சேவிக்க (தொழும்பொருட்டு) இராமானுசர் வடுகநம்பியை "வடுகா..விரைந்து வா..நம்பெருமாள் உலாவந்துக்கொண்டிருக்கிறார். சேவித்துக்கொள்" என அழைத்தார். தாமதமாக வந்த நம்பியை இராமானுசர் கடிந்துக்கொள்ள அதற்கு "உம்பெருமாளை (நம்பெருமாள் - ரங்கநாதன்) சேவிக்கவந்துவிட்டால், எம்பெருமாளுக்கான (இராமானுசர்) சேவையை (பணிவிடை) யார் செய்வது" என்று பதிலளித்தார்.

இராமானுசரோடு திருவரங்கனை சேவிக்க செல்லும்போதெல்லாம், இராமானுசர் அரங்கனின் வடிவழகில் தன்னைப் பூரணமாக ஈடுபடுத்திக்கொள்ள, நம்பியோ தன் ஆச்சாரியனாகிய இராமானுசரின் வடிவழகில் இலயித்துக்கொண்டிருப்பார். இதனை ஒருநாள் கண்ணுற்ற இராமானுசர் "நீண்ட அப்பெரிய கண்கள்..." எனும் ஆழ்வாரின் பாடலைப் பாடி அரங்கனின் கண்ணழகை காணும்படிக் கூற, நம்பியோ திருப்பாணாழ்வாரின் பாடலாகிய "என் அமுதினைக் கண்ட கண்கள் மற்றொன்றினை காணாவே..." என பதிலளிக்க, இவரின் குருபக்தியை பெருதும் மெச்சினார் உடையவர்.

திருக்கோயிலில் தீர்த்தம் பெற்றுக்கொண்ட பின்னர் தலையில் தடவிக்கொள்வது மரபு. அதைப் போலவே தினமும் இராமானுசர் உட்கொண்ட மீதியை பிரசாதம் என உண்ணும் வழக்கமுடைய நம்பி தான் உண்டபின் கை அலம்பாது தன் தலைமீதே பூசிக்கொள்வார்.

1. யதிராஜ வைபவம்
2. ராமாநுஜ அஷ்டோத்தர சதநாம ஸ்தோத்திரம்
3. ராமாநுஜ அஷ்டோத்தர சதநாம நாமாவளி

மணவாள மாமுனிகள் இயற்றிய ஆர்த்தி பிரபந்தத்தில் பின்வருமாறு வடுகநம்பியை புகழ்ந்துரைக்கிறார்.


</doc>
<doc id="188536" url="https://ta.wikipedia.org/wiki?curid=188536" title="பாகுபத் மாவட்டம்">
பாகுபத் மாவட்டம்

பாகுபத் மாவட்டம் இந்தியாவின் உத்தரப் பிரதேசம் மாவட்டத்தில் அமைந்துள்ளது. இதன் பரப்பளவு 1321 சதுர கி.மீ. இங்கு வாழும் மக்கள் எண்ணிக்கை 1,163,991. யமுனை ஆறு அருகில் ஓடுகிறது.

இந்த மாவட்டத்தை சப்ரவுலி, பரவுத், பாக்பத் ஆகிய சட்டமன்றத் தொகுதிகளாகப் பிரித்துள்ளது மாநில அரசு. இந்த மாவட்டம் பாகுபத் மக்களவைத் தொகுதிக்கு உட்பட்டது.இது மேரட் மக்களவைத் தொகுதிக்கு உட்பட்டது.


</doc>
<doc id="188540" url="https://ta.wikipedia.org/wiki?curid=188540" title="பகராயிச் மாவட்டம்">
பகராயிச் மாவட்டம்

பகராயிச் மாவட்டம் என்பது இந்தியாவின் உத்தரப் பிரதேசம் மாநிலத்தில் அமைந்துள்ளது. இது தேவிப்பாட்டன் கோட்டத்திற்கு உட்பட்டது. இது அவாத் பகுதியில் உள்ளது. நேபாளத்தின் எல்லையை ஒட்டி உள்ளது. 
இந்தியாவின் பின்தங்கிய மாவட்டங்களில் இதுவும் ஒன்று. இங்கு வாழும் மக்களில் கணிசமானோர் சிறுபான்மையினத்தைச் சேர்ந்தோர்.


</doc>
<doc id="188543" url="https://ta.wikipedia.org/wiki?curid=188543" title="பேனி பிரசாத் வர்மா">
பேனி பிரசாத் வர்மா

பேனி பிரசாத் வர்மா என்பவர் இந்திய அரசியல்வாதி ஆவார். இவர் தற்போது இந்திய தேசிய காங்கிரசு கட்சியின் சார்பாக போட்டியிட்டு பாராளுமன்ற உறுப்பினராகத் தேர்வானார். உருக்கு துறை அமைச்சராக உள்ளார். இதற்கு முன்னர், சமாஜ்வாதி கட்சியில் இருந்தார். தேவ கௌடாவின் அமைச்சரவையில் தொடர்பாடல் துறை அமைச்சராகப் பணியாற்றினார்.



</doc>
<doc id="188544" url="https://ta.wikipedia.org/wiki?curid=188544" title="பாராபங்கி மாவட்டம்">
பாராபங்கி மாவட்டம்

பாராபங்கி மாவட்டம் இந்தியாவின் உத்தரப் பிரதேசத்தில் அமைந்துள்ள மாவட்டங்களில் ஒன்றூ. இது ஃபைசாபாத் கோட்டத்தின் நிர்வாகத்திற்கு உட்பட்டது.

இராமாயாணக் காலத்தில், இப்பகுதி சூரிய குல அரசர்களால் ஆளப்பட்டது என புராணங்கள் கூறுகின்றன. பின்னர், இசுலாமியர் ஆட்சிக்கும், பிரித்தானியர் ஆட்சிக்கும் உட்பட்டது. மக்கள் அவாதி மொழியில் பேசுகின்றனர். இது இந்தி மொழியின் வட்டார வழக்குகளில் ஒன்று. வேளாண்மை முதன்மைத் தொழிலாக உள்ளது. கோதுமை, நெல், மக்காச்சோளம் ஆகியன அதிகம் விளைகின்றன. அபினி, மெந்தால், கரும்பு, மாம்பழம், வாழை, காளான், உருளைக் கிழங்கு, தக்காளி, மசாலாப் பொருள் ஆகிய பணப்பயிர்களும் விளைவிக்கப்படுகின்றன. தேனீ வளர்ப்பு, மீன் வளர்ப்பு ஆகிய தொழில்களையும் செய்கின்றனர்.


</doc>
<doc id="188548" url="https://ta.wikipedia.org/wiki?curid=188548" title="மனம் கவர்ந்த குறள்கள் (நூல்)">
மனம் கவர்ந்த குறள்கள் (நூல்)

மனம் கவர்ந்த குறள்கள் என்பது பேராசிரியர் ப. முருகன் என்பவரால் தொகுக்கப்பட்டு நியூ செஞ்சுரி புக் ஹவுஸ் நிறுவனத்தால் 2001இல் வெளியிடப்பட்ட திருக்குறள் ஆய்வு நூல் ஆகும். இந்நூலில் வெளியான கட்டுரைகள் "வள்ளுவர் வழி" என்னும் மாத இதழில் எழுதப்பட்ட கட்டுரைகளின் தொகுப்பு ஆகும்.

இந்நூலில் 75 ஆய்வுக் கட்டுரைகள் அடங்கியுள்ளன. இவற்றைப் பல அறிஞர்கள் படைத்துள்ளார்கள். ஒவ்வொருவரும் திருக்குறளின் அருமைபெருமைகளை வெவ்வேறு கோணங்களிலிருந்து ஆய்வுசெய்துள்ளார்கள். இதோ நூல் கட்டுரைகளின் தலைப்புகளுள் சில: மனக் கட்டுப்பாடு; நாவடக்கம் தேவை; சிரிப்பின் சிறப்பு; திருவள்ளுவரும் நீதிபதி வேதநாயகரும்; உலகப் பொதுமறையில் உவமைச் சிறப்பு; வள்ளுவரும் வள்ளலாரும்; வள்ளுவர் கூறும் உடைமைகள்; திருக்குறளில் ஊழ்; குறள் தரும் கனவு - ஓர் உளவியல் சிந்தனை; ஆல்பர்ட் சுவைட்சர் கண்ட வள்ளுவர்; திருக்குறளின் இறுதிக் குறள் எது? ஏன்.

கட்டுரைத் தொகுப்பான இந்த நூலில் டாக்டர் பேராசிரியர் வ. பெருமாள் எழுதியுள்ள "உலகப் பொதுமறையில் உவமைச் சிறப்பு" என்னும் கட்டுரையிலிருந்து:


</doc>
<doc id="188554" url="https://ta.wikipedia.org/wiki?curid=188554" title="கலைச்சொல்லியற் பொதுக் கோட்பாடு">
கலைச்சொல்லியற் பொதுக் கோட்பாடு

கலைச்சொல்லியற் பொதுக் கோட்பாடு என்பது, கலைச்சொல்லியல் துறை சார்ந்த ஒரு கோட்பாடு ஆகும். 20 ஆம் நூற்றாண்டின் தொடக்கப் பகுதியில் யூஜின் வூசுட்டரின் ஆய்வுப் பெறுபேறுகளை அடிப்படையாகக் கொண்டு இந்தக் கோட்பாடு உருவானது. வூசுட்டருக்குப் பின்னர் அவரைப் பின்பற்றுபவர்கள் இதை மேலும் விரிவாக்கியுள்ளனர். பல கலைச்சொல்லியல் வல்லுனர்களும், இதோடு தொடர்புடைய பிற துறைகளைச் சார்ந்தோரும் இக் கோட்பாடு குறித்துப் பல்வேறு விமர்சனங்களை முன்வைத்துள்ளனர். இவர்களுட் சிலர் இது ஒரு முறையான கோட்பாடு அல்ல என்கின்றனர்.

ஒரு மின் பொறியாளரும், ஒரு தொழிலதிபருமான யூஜின் வூசுட்டர், தகவல் அறிவியலில் மிகுந்த ஆர்வம் கொண்டிருந்தார். அத்துடன், தொழிற்றுறைத் தொடர்பாடல்களில் ஐயத்துக்கு இடமற்ற துல்லியத் தன்மையைப் பேணவேண்டியதன் அவசியத்தையும் வலியுறுத்தி வந்தார். இதை முன்னிறுத்தி, 1969 ஆம் ஆண்டில் பிரெஞ்சு, ஆங்கில மொழிகளை உள்ளடக்கிய அடிப்படைக் கருத்துருக்களுக்கான அகரமுதலி ஒன்றை உருவாக்கினார். இயந்திரக் கருவிகள் தொடர்பான இவ்வகரமுதலி ஒரு மாதிரித் திட்டமாக உருவாக்கப்பட்டது. இப்பணியின் போது பெற்ற அனுபவங்களையும், அவரது ஆய்வுகளையும் அடிப்படையாகக் கொண்டு கலைச்சொல்லியல் தொடர்பான பல கருத்துக்களை அவர் முன்வைத்தார். தரப்படுத்துவதன் மூலம் கலைச்சொற்கள் தொடர்பில் ஐயப்பாட்டுத் தன்மையை நீக்கி அவற்றைச் செயற்றிறன் மிக்க தகவல்தொடர்புக் கருவிகளாக்குவது அவரது முக்கியமான நோக்கங்களில் ஒன்று. இதையும் தொடர்புள்ள பிற நோக்கங்களையும் அடைவதற்காகக் கலைச்சொற்களை விளக்குவதற்கும் அவற்றைப் பதிவு செய்வதற்கும் உதவக்கூடிய தரப்படுத்திய பன்னாட்டுக் கொள்கைகளை உருவாக்குவதிலும் ஈடுபட்டார். இவ்விடயங்கள் குறித்து வூசுட்டர் ஏராளமாக எழுதியுள்ளார் எனினும், இவரது காலத்தில் இவரது கொள்கைகள் ஒரு கோட்பாடாக முன்வைக்கப்படவில்லை. இவரது இறப்புக்குப் பின்னர் இவரது விரிவுரைகளை அடிப்படையாகக் கொண்டு "கலைச்சொல்லியலுக்கும், கலைச்சொல் தொகுப்புக்குமான பொதுக் கொள்கைகள்" என்னும் தலைப்பிலான நூல் ஒன்று செருமன் மொழியில் வெளியிடப்பட்டது. இதில் அடங்கியுள்ள கொள்கைகளே பின்னர் "கலைச்சொல்லியற் பொதுக் கோட்பாடு" என அழைக்கப்பட்டன.

பின்வரும் ஐந்து விடயங்கள் கலைச்சொல்லியல் பொதுக் கோட்பாட்டின் அடிப்படைகளாகக் கொள்ளப்படுகின்றன:

இக்கோட்பாட்டின்படி, கலைச்சொல்லியலின் முக்கியமான கூறு கருத்துரு. கருத்துரு ஏற்கெனவே உள்ளது, எல்லா மொழிகளுக்கும் இது பொதுவானது என்பது இக்கோட்பாட்டின் நிலைப்பாடு. அதாவது, கருத்துருவானது பண்பாட்டு வேறுபாடுகளில் தங்கியிராத உலகப்பண்பு கொண்டது என்ற அடிப்படையிலேயே இக் கோட்பாடு உருவாக்கப்பட்டது. கருத்துருக்களைத் தெளிவாக வரையறுக்க முடியும் என்றும், அவ்வாறான கருத்துருக்களுக்கு வழங்கப்படும் பெயர்களே கலைச்சொற்கள் என்றும் இக்கோட்பாடு கூறுகிறது. கலைச்சொல்லியலின் கலைச்சொல்-கருத்துரு இணை, மொழியியலின் சொல்-சொற்பொருள் இணையைப் போன்றது. இவ்விரண்டிலுமே வடிவம்-உள்ளடக்கம் என்ற வகையில் இவ்விணைகள் அமைந்துள்ளன. ஆனாலும் இவ்விணைகள் இரண்டும் ஒன்றுக்கொன்று சமமானவை அல்ல என்பதைப் பொதுக் கோட்பாட்டை ஆதரிப்பவர்கள் வலியுறுத்துகின்றனர். பொதுவான சொற்களைப் போலன்றிக் கருத்துருக்களைக் குறிப்பதற்காகக் கலைச்சொற்கள் திட்டமிட்டு உருவாக்கப்படுகின்றன என்கின்றனர். சொற்களுக்குப் புறம்பாகச் சொற்பொருள் தனித்து இருக்க முடியாது என்றும், இதற்குமாறாகக் கருத்துரு கலைச்சொல்லில் தங்கியிராமல் தனியே இருப்பது என்றும் பொதுக் கோட்பாடு கூறுகிறது. வடிவத்தில் (சொல்) இருந்து தொடங்கி அதற்கான உள்ளடக்கத்தைக் (பொருள்) காண விழையும் அகரமுதலியியலின் வழிமுறைகளுக்கு மாறாக உள்ளடக்கத்தில் (கருத்துரு) இருந்து வடிவத்துக்குச் (கலைச்சொல்) செல்வதே பொதுக் கோட்பாட்டின் வழிமுறையாக உள்ளது.

பொதுக் கோட்பாட்டின் ஒவ்வொரு கருத்துருவுக்கும் ஒரு நிலையான கலைச்சொல் என்னும் நிலைப்பாடு, ஒரு கலைச்சொல் ஒரு கருத்துரு, ஒரு கருத்துரு ஒரு கலைச்சொல் என்பதைக் குறிக்கிறது. இதன் மூலம் இக்கோட்பாடு, பல கருத்துருக்களைக் குறிக்கும் ஒரு கலைச்சொல்லுக்கோ, பல கலைச்சொற்கள் ஒரு கருத்துருவைக் குறிப்பதற்கோ இடமளிக்கவில்லை.

கலைச்சொல் தவிர்ந்த, சொற்றொடர்கள், தொடரமைப்பு போன்ற மொழியியற் கூறுகள் கலைச்சொல்லியலுக்குத் தேவையற்றவை என்பது கலைச்சொல்லியற் பொதுக் கோட்பாட்டின் கருத்து.

மொழியியல், உளவியல், சமூகவியல், மெய்யியல் போன்ற பல்வேறு கோணங்களில் இருந்து இக்கோட்பாட்டுக்குப் பல்வேறு விமர்சனங்கள் முன்வைக்கப்பட்டுள்ளன. ஒரு கோட்பாடு அறிவியல் வழிமுறைகளைக் கையாண்டு உருவாக்கப்பட வேண்டும் எனவும், இது அவ்வாறு உருவாக்கப் படவில்லை என்பதும் பொதுவான குற்றச்சாட்டு. பன்மொழிச் சூழலில் மயக்கமற்ற தொடர்பாடலுக்கு வசதியாகக் கலைச்சொற்கள் எப்படி இருக்க வேண்டும் அதன் உருவாக்க வழிமுறைகள் எப்படி அமைய வேண்டும் என்ற அடிப்படையிலேயே வூசுட்டர் அவரது கொள்கைகளை முன்வைத்தாரேயன்றி கலைச்சொற்களும், அவற்றின் உருவாக்க வழிமுறைகளும் உண்மையில் எப்படி இருக்கின்றன என்பதை மையமாக வைத்து அல்ல என்பது இக்கொள்கையை விமர்சிப்பவர்களது கருத்து. பொதுக் கோட்பாடு, அடைய விரும்பும் நோக்கங்களையும், அறிவியலுக்கு அடிப்படையாக அமைய வேண்டிய உண்மை நிலையையும் ஒன்றாக்கிக் குழப்பிக் கொள்வதாகவும், நோக்கங்களை, உண்மைநிலையின் மட்டத்துக்கு உயர்த்துவதன் மூலம், விருப்பத்தை, உண்மையாகக் காட்ட முயல்வதாகவும் அவர்கள் குற்றஞ்சாட்டுகின்றனர். ஒரு கருத்துருவுக்கு ஒரு சொல்தான் இருக்க வேண்டும் என்பது இக் கோட்பாட்டின் விருப்பத்துக்கு உரியதாக இருக்கிறதேயல்லாமல், உண்மை அதுவல்ல. ஒரு கருத்துரு பல கலைச்சொற்கள், பல கருத்துருக்கள் ஒரு கலைச்சொல் போன்ற நிலைமைகள் பொதுவானவை என்றும் அவர்கள் சுட்டிக்காட்டுகின்றனர்.

இக்கோட்பாட்டை ஆதரிப்பவர்கள், வூசுட்டுக்குப் பின்னர் வந்தவர்களின் குறிப்பிடத்தக்க பங்களிப்புக் காரணமாக, பொதுக் கோட்பாடு வளர்ச்சி பெற்றுள்ளது என்றும், அதன் குறைபாடுகள் பெருமளவுக்கு அகற்றப்பட்டிருப்பதாகவும் கூறுகின்றனர். இவ்வாறான வளர்ச்சிகள் பின்வருவனவற்றையும் உள்ளடக்குகின்றன:
ஆனாலும், இது போதுமானது அல்ல என்பதே பல ஆய்வாளர்களது கருத்தாக உள்ளது. 


</doc>
<doc id="188556" url="https://ta.wikipedia.org/wiki?curid=188556" title="கன்னித் தீவு (தொடர் படக்கதை)">
கன்னித் தீவு (தொடர் படக்கதை)

கன்னித் தீவு () என்பது தினத்தந்தி நாளிதழில் வெளியாகும் ஒரு சித்திரக் கதை தொடராகும். இக்கதை தினத்தந்தி நாளிதழில் தினமும் இடம் பெற்று வருகிறது. 1960 இல் தொடங்கிய இந்தச் சித்திரக்கதை 2013 இலிருந்து வண்ண சித்திரக்கதையாக வெளிவருகிறது.

கன்னித்தீவு சித்திரக்கதை 1960 ஆம் ஆண்டு முதல் தினத்தந்தியில் வெளிவரத் தொடங்கியது. இந்தச் சித்திரக்கதையை கனு என்கிற கணேசன் என்பவர் முதன்முதலாக வரைந்தார். 1958 இல் வெளியான எம்.ஜி.ஆர் இயக்கத்திலும், நடிப்பிலும் வெளியான திரைப்படத்தில் ஒரு தீவு இடம்பெற்றிருந்தது. அதற்கு கன்னிதீவு என பெயரிட்டிருந்தனர். அப்பெயரையே சித்திரக் கதைக்கு வைக்க தினத்தந்தி ஆசிரியர் ஆதித்தனார் கூறியுள்ளார். 

ஓவியர் கணேசனுக்கு உடல்நலவுக்குறைவு ஏற்பட்ட போது ஓவியர் தங்கம் கன்னித் தீவு சித்திரக் கதையை தொடர்ந்தார். நான்கு மாதம் கழித்து சித்திரக்கதையை தொடர்ந்தார் கணேசன். 

கன்னித் தீவின் மூலக்கதை அரபுகதையான ஆயிரத்தொரு இரவுகள் சிந்துபாத் கதையை தொடர்புடையது.

மூசா என்ற மந்திரவாதி உலகில் சிறந்த அழகிகளை கடத்தி ஒரு தீவில் சிறைவைக்கிறார். அந்த தீவு கன்னிதீவு என அழைக்கப்படுகிறது. லைலா என்ற இளவரசியை வழமையான பாணியில் அணுகும் போது ஏற்படுகின்ற இடஞ்சலால் மந்திரவாதி லைலாவை சிறியதாக மாற்றி விடுகிறார்.

அந்த அரசின் தளபதியாகிய சிந்துபாத் லைலாவின் உருவத்தை பெரியதாக்கும் வேலையைப் பெறுகிறார். அதற்காக மந்திரவாதியை தேடி சிந்துபாத் பயணப்படுகிறார். 

15 செப்டம்பர் 2013 ஆம் நாள் கன்னித் தீவின் 18921 இடுகை முழு வண்ண நிறத்தில் வெளியானது. 

கன்னித்தீவு கதை முடிவடையாமல் சென்று கொண்டிருந்தது குறித்து பல நகைச்சுவைகள் கூட வெளியாகின. அவற்றுள் ஒரு நகைச்சுவை:

“நீங்க என் கடனை எப்பொழுது திரும்பத் தருவதாக இருக்கிறீர்கள்?” <br>

“தினத்தந்தியில் வெளியாகும் கன்னித்தீவு கதை முடிந்தவுடன் தந்து விடுகிறேன்”<br>



</doc>
<doc id="188561" url="https://ta.wikipedia.org/wiki?curid=188561" title="வெள்ளை இயக்கம்">
வெள்ளை இயக்கம்

வெள்ளை இயக்கம் ("White movement", ) மற்றும் அதன் படைப்பிரிவு வெண்சேனை (Бѣлая Армiя/Белая Армия, "Belaya Armiya"), அல்லது வெண் காவலர்கள் (Бѣлая Гвардiя/Белая Гвардия, "Belaya Gvardiya") உருசிய உள்நாட்டுப் போரில் (1917–1922/3) போல்செவிக்களுடன் போராடிய பொதுவுடமைக்கு எதிரான கூட்டமைப்பாகும். படைசார் அமைப்புக்களாக இவை உருசிய எல்லைக்குள்ளும் வெளியேயும் இரண்டாம் உலகப் போர் வரை இயங்கி வந்தன. சில எஞ்சியவர்கள் புலம்பெயர் உருசியர்களின் மிகுந்த குறைவான ஆதரவுடன் பொதுவுடமைக் கட்சியின் வீழ்ச்சிவரை தங்கள் எதிர்ப்பைத் தொடர்ந்தனர்.


</doc>
<doc id="188563" url="https://ta.wikipedia.org/wiki?curid=188563" title="உருசிய உள்நாட்டுப் போரில் குறிக்கீட்டிற்கான கூட்டணி">
உருசிய உள்நாட்டுப் போரில் குறிக்கீட்டிற்கான கூட்டணி

உருசிய உள்நாட்டுப் போரில் பல நாடுகளின் படைத்துறை ஈடுபாடுகள் கூட்டணி குறுக்கீடு எனப்படுகின்றன. 14 நாடுகளைச் சேர்ந்த படைத்துறையினர் இந்த இராணுவ இயக்கத்தில் ஈடுபட்டன. துவக்க கால நோக்கங்களாக செக்கோசுலோவேக்கிய லெஜியன்களுக்கு உதவி புரியவதும் உருசியத் துறைமுகங்களில் இராணுவத் தளவாடங்களுக்கு பாதுகாப்பு நல்கலும் முதலாம் உலகப் போரின் கிழக்கு முனையை மீளவும் நாட்டுவதுமாக இருந்தன. ஐரோப்பாவில் வெற்றிகண்ட முதலாம் உலகப்போரின் நேசப்படைகள் சார் மன்னருக்கு ஆதரவான, போல்செவிக்குகளுக்கு எதிரானஉருசியாவின் வெண்சேனைக்கு ஆதரவாக இருந்தன. கூட்டணியினரின் முயற்சிகள் பிளவுபட்ட நோக்கங்கள், எட்டவியலா இலக்குகள், போர்த் தளர்ச்சி மற்றும் மக்கள் ஆதரவின்மையால் தடைபட்டன. இந்தக் காரணங்களுடன் செக்கோசுலோவேக்கிய லெஜியன்களின் தோல்வியும் கூட்டணியை வடக்கு உருசியாவிலுருந்தும் சைபீரியாவிலுருந்தும் 1920இல் விலகச் செய்தன. இருப்பினும் சப்பானியப் பேரரசு 1922 வரை சைபீரியாவின் பல பகுதிகளையும் 1925 வரை சக்காலினின் வடபகுதியையும் தனது ஆதிக்கத்தில் வைத்திருந்தது.

செஞ்சேனை கூட்டணி ஆதரவகன்ற மன்னர்சார்பு வெள்ளை இயக்கத்தினரின் படைகளை எளிதாக வென்று தமது ஆட்சியை நிலைநிறுத்தினர்.கூட்டணியின் குறுக்கீட்டைக் காரணம் காட்டி போல்செவிக்குகள் தங்கள் எதிரிகள் மேற்கத்திய தனியுடைமைவாதிகள் என வாதிட்டனர். இறுதியில் போல்செவிக்குகளே வென்று சோவியத் ஒன்றியத்தை நிறுவினர். 


</doc>
<doc id="188565" url="https://ta.wikipedia.org/wiki?curid=188565" title="குறளமுதம் (நூல்)">
குறளமுதம் (நூல்)

குறளமுதம் என்னும் நூல் கன்னியாகுமரியில் திருவள்ளுவர் சிலை திறக்கப்பட்டதன் சிறப்பு வெளியீடாக 2000ஆம் ஆண்டு சனவரி முதல் நாள் சென்னை குறளகத்தில் அமைந்த தமிழ் வளர்ச்சி இயக்ககத்தால் வெளியிடப்பட்டது.

இதன் தொகுப்பாசிரியராக சென்னைப் பல்கலைக்கழகப் பேராசிரியர் முனைவர் இ. சுந்தரமூர்த்தியும் பொதுப் பதிப்பாசிரியராக தமிழ் வளர்ச்சி இயக்குநர் முனைவர் ம. இராசேந்திரனும் செயல்பட்டுள்ளனர்.

குறளமுதம் என்னும் நூலுக்கு தமிழக முதலமைச்சர் மு. கருணாநிதி வாழ்த்துரையும், தமிழ் ஆட்சிமொழி, தமிழ்ப் பண்பாடு இந்து சமயம் மற்றும் அறநிலையத் துறை அமைச்சர் மு. தமிழ்க்குடிமகன் அணிந்துரையும் வழங்கியுள்ளனர். இந்த நூல் எழுந்த வரலாறு பற்றி "தொகுப்பாசிரியர் உரை"யில் இ. சுந்தரமூர்த்தி கீழ்வருமாறு கூறுகிறார்:

குறளமுதம் என்னும் இந்நூல் ஒரு மாபெரும் கட்டுரைத் தொகுப்பு. இதில் அடங்கியுள்ள ஆய்வுக் கட்டுரைகள் மறைமலையடிகள் 1902இல் எழுதிய "திருக்குறள் ஆராய்ச்சி" என்னும் கட்டுரையிலிருந்து தொடங்கி, முனைவர் மு. தமிழ்க்குடிமகன் 1999இல் எழுதிய "உன்னைத் திருத்து" என்னும் கட்டுரை வரை, 20ஆம் நூற்றாண்டு திருக்குறள் ஆய்வுக் கட்டுரைகளின் ஒரு சிறந்த தொகுப்பாக அமைந்துள்ளது. 

குறளமுதம் என்னும் நூல் தொகுப்பில் அடங்கியுள்ள கட்டுரைகள் அரிய வரலாற்றுப் பதிவுகளாக உள்ளன. இருபதாம் நூற்றாண்டின் தொடக்கத்திலிருந்தே தலைசிறந்த அறிஞர்களால் எழுதப்பட்டுள்ள இக்கட்டுரைகளைத் தனியாகக் காண்பது அரிதாக உள்ள நிலையில் இவற்றைத் தொகுப்பாக இந்நூல் கொணர்வது சிறப்பு. 

குறளமுதத்தில் அடங்கியுள்ள 40 கட்டுரைகள், அவற்றை எழுதிய அறிஞர்களின் பெயர்கள், கட்டுரைகள் வெளியான ஆண்டு, குறளமுதம் நூலில் கட்டுரைகள் காணப்படும் பக்கம் ஆகிய விவரங்களை உள்ளடக்கிய பட்டியல் கீழே தரப்படுகிறது. 


</doc>
<doc id="188567" url="https://ta.wikipedia.org/wiki?curid=188567" title="தேவகோட்டை தமிழிசை மாநாடு (1942)">
தேவகோட்டை தமிழிசை மாநாடு (1942)

1942 தேவகோட்டை தமிழிசை மாநாடு என்பது தமிழ்நாட்டில் தமிழர்களுக்கு நடக்கும் இசை நிகழ்ச்சிகளில் தமிழுக்கு முக்கியமும் கெளரவமும் தரப்பட வேண்டும் என்பதை வலியுறுத்தி நடத்தப்பட்ட மாநாடு ஆகும். 

முதலாவது தமிழிசை மாநாடு சிதம்பரத்தில் நடந்தது, அதனைத் தொடந்து தமிழிசை இயக்கம் தமிழிசையை வலியுறுத்தி பல ஊர்களில் கூட்டங்களையும் மாநாடுகளையும் ஏற்பாடு செய்தது. அந்த வரிசையில் இந்த மாநாடு தேவகோட்டையில் நடந்தது. இந்த மாநாட்டில் நடந்த இசை நிகழ்ச்சிகள் அன்று சிறந்த முன் எடுத்துக்காட்டுக்களாக விளங்கின.



</doc>
<doc id="188572" url="https://ta.wikipedia.org/wiki?curid=188572" title="சென்னை தமிழிசை மாநாடு (1943)">
சென்னை தமிழிசை மாநாடு (1943)

1943 சென்னை தமிழிசை மாநாடு என்பது சென்னையில் தமிழிசைக்கென பெரிதாக ஏற்பாடு செய்யப்பட்ட ஒரு மாநாடு ஆகும். 

தமிழ்நாட்டில் நடந்த பல இசை நிகழ்ச்சிகளில் நெடுங்காலமாக தமிழிசை, தமிழ்ப் பாடல்கள் புறக்கணிக்கப்பட்டு வந்தன. குறிப்பாக சென்னையில் மியூசிக் அகாதெமியால் ஒழுங்குசெய்யப்பட்ட இசை நிகழ்ச்சிகளில் தமிழிசை, தமிழ்ப் பாடல்கள் புறக்கணிக்கப்பட்டன, இழிவுபடுத்தப்பட்டன. 1940 களில் வலுப்பெற்ற தமிழிசை இயக்கத்துக்கு எதிராக சென்னை மியூசிக் அகாதெமி கடும் எதிர்ப்புக் காட்டியது. இந்தச் சூழலில்தான் 1943 சென்னை தமிழிசை மாநாடு ஒழுங்குசெய்யப்பட்டது.


</doc>
<doc id="188584" url="https://ta.wikipedia.org/wiki?curid=188584" title="ருடன் வொயாகர்">
ருடன் வொயாகர்

ருடன் மொடல் 76 வொயாகர் ("Rutan Model 76 Voyager") என்பது உலகைச் சுற்றி நிறுத்தாமலும் எரிபொருள் நிரப்பாமலும் பறந்த முதலாவது வானூர்தி. இதன் விமானிகளாக டிக் ருடன், ஜீனா யேகர் செயற்பட்டனர். டிசம்பர் 14, 1986 அன்று எட்வட்ஸ் வான்படைத் தளத்திலிருந்து புறப்பட்டு, 9 நாட்கள், 3 நிமிடங்கள், 44 வினாடிகள் தொடர்ச்சியாகப் பறந்து நீடித்து இயங்கும் சாதனையினைப் புரிந்தது. இது மேற்கு நோக்கி 26,366 மைல்கள் (42,432 கி.மி.) 11,000 அடி (3,350 மி) உயரத்தில் பறந்தது. இதன் மூலம் முன்னைய நீண்ட தூர பறப்பு சாதனையான, 1962 இல் 12,532 மைல்கள் (20,168 கி.மி) பறப்புத் சாதனையை முறியடித்தது. 


</doc>
<doc id="188592" url="https://ta.wikipedia.org/wiki?curid=188592" title="அன்டனோவ் ஏ.என் 225 மிரியா">
அன்டனோவ் ஏ.என் 225 மிரியா

அன்டனோவ் ஏ.என் 225 "மிரியா" ("Antonov An-225 "Mriya"") என்பது 1980களில் சோவியற் ஒன்றிய அன்டனோவ் நிறுவனத்தினால் தயாரிக்கப்பட்ட தந்திரோபாய வான்தூக்கி சரக்கு வானூர்தியாகும். இதன் "மிரியா" எனும் பெயர் கனவு என உக்ரைன் மொழியில் அர்த்தப்படும். இது ஆறு சுழல்விசை விசிறிகளினால் இயக்கப்பட்டு, உலகிலுள்ள பெரிய விமானம் என்ற தகுதியைப் பெற்றுள்ளது. மேலும், இது 640 டன் பாரத்தை தூக்கக்கூடிய கனரக வானூர்தியும், பயன்பாட்டு சேவை இறக்கை இடை அகல்வில் பெரிய வானூர்தியும் ஆகும். இத் தனி உதாரண உற்பத்தி உக்ரைனால் இயக்கப்படுகின்றது.



</doc>
<doc id="188594" url="https://ta.wikipedia.org/wiki?curid=188594" title="நோர்த் அமெரிக்கன் எக்ஸ்-15">
நோர்த் அமெரிக்கன் எக்ஸ்-15

நோர்த் அமெரிக்கன் எக்ஸ்-15 ("North American X-15") என்பது ஐக்கிய அமெரிக்க வான்படை மற்றும் தேசிய வானூர்தியியல் மற்றும் விண்வெளி நிர்வாகம் என்பவற்றால் இயக்கப்படும் ஏவூர்தி திறனளிக்கப்பட்ட சோதனை வானூர்தியாகும். இவ் எக்ஸ்-15 1960 களின் ஆரம்பத்தில் வேக மற்றம் உயர சாதனைகளைப் புரிந்தது. இது மனிதனால் ஓட்டப்பட்ட வேகமான சாதனையினை தக்க வைத்துள்ளது. இதன் அதியுச்ச வேகம் மணிக்கு 4 மைல்கள் (7,274 கி.மி) (மாச் 6.72) ஆகும்.



</doc>
<doc id="188602" url="https://ta.wikipedia.org/wiki?curid=188602" title="பெரியபாளையம்">
பெரியபாளையம்

பெரியபாளையம் - (ஆங்கிலம்: Periyapalayam) திருவள்ளூர் மாவட்டம், ஊத்துக்கோட்டை வட்டம் வருவாய் கிராமமும், எல்லாபுரம் ஊராட்சி ஒன்றியத்தைச் சேர்ந்த ஊராட்சியும் ஆகும். இங்குள்ள அருள்மிகு பவானியம்மன் கோயில் தமிழகத்திலுள்ள முக்கியமான அம்மன் வழிபாட்டுத்தலங்களுள் ஒன்று. ஆண்டுதோறும் ஆடி மாதம் முழுவதும் இவ்வூர் பக்தர்களால் நிரம்பியிருக்கும்.

பாளையம் என்றால் "படை வீடு" (இராணுவத் தளம்). பெரியபாளையம் என்பது பெரிய படைவீடு எனப் பொருள்படும். 

பெரியபாளையம், சென்னையிலிருந்து 40 கி.மீ. தொலைவில், சென்னை - செங்குன்றம் - காரணோடை - ஊத்துக்கோட்டை - புத்தூர் மாநில நெடுஞ்சாலையில், ஆரணியாற்றங்கரையில் அமைந்துள்ளது. <br>
2001 மக்கட்தொகை கணக்கெடுப்பின் படி, பெரியபாளையத்தின் மொத்த மக்கட்தொகை 5420 இதில், ஆண்கள் 2756 மற்றும் பெண்கள் 2664 

பெரியபாளையம் என்ற சிற்றூர், இங்குள்ள அருள்மிகு ரேணுகாதேவி பவானியம்மன் திருக்கோயில் மூலமே அடையாளம் காணப்படுகிறது. இத்திருத்தலத்தில் வீற்றிருக்கும் அம்மன், ஊரின் பெயராலே பெரியபாளையத்தம்மன் என்று வழங்கப்படுகின்றார். ஆண்டின் ஆடி மற்றும் ஆவணி மாதங்கள் முழுவதும் பக்தர்கள் அம்மனை தரிசிக்க சென்னை, திருவள்ளூர், காஞ்சிபுரம் மாவட்டங்களிலிருந்தும், ஆந்திர மாநிலம் - புத்தூர், நகரி, நாகலாபுரம், நெல்லூர் ஆகிய இடங்களிலிருந்தும் குடும்பமாக வந்து கோயிலை சுற்றியுள்ள திறந்த வெளியில் முகாமிட்டு, அம்மனையும் தரிசித்து செல்வது வழக்கம்.


</doc>
<doc id="188637" url="https://ta.wikipedia.org/wiki?curid=188637" title="ரபேல் (அதிதூதர்)">
ரபேல் (அதிதூதர்)

ரபேல் (; , "Rāfāʾēl", "கடவுள் குணமளிக்கின்றார்") யூத மற்றும் கிறித்தவ மரபுப்படி குணப்படுத்தும் இறைதூதர் ஆவார். கத்தோலிக்கர்கள் மற்றும் மரபு வழி திருச்சபையினரால் இறையேவுதல் பெற்ற நூலாக ஏற்கப்பட்ட விவிலியத்தின் பழைய ஏற்பாட்டுப் பகுதியாகிய இணைத் திருமுறைத் தொகுப்பைச் சேர்ந்த ஏழு நூல்களுள் ஒன்றான தோபித்து நூலில் அதிதூதர் புனித ரபேல், குறிக்கப்பட்டுள்ளார். விவிலியத்தில் பெயரோடு குறிக்கப்படுள்ள மூன்று தூதர்களுள் இவரும் ஒருவர் ஆவார்.

விவிலியத்தில் கடவுளுடைய முன்னிலையில் பணிபுரியும் ஏழு வானதூதர்களுள் ஒருவர் தாம் என இவரே குறிப்பிடுவதாக உள்ளது. இவரே தோபியாசும் அவர் மருமகள் சாராவும் மன்றாடியபோது அவர்களின் வேண்டுதல்களையும் நற்செயல்களையும் எடுத்துச்சென்று ஆண்டவரின் திருமுன் ஒப்படைதவரும், தோபியாசை சோதிக்க அனுப்பப்பட்டவரும், அவருக்கும் அவரின் மருமகள் சாராவுக்கும் நலம் அருளக் கடவுளால் அனுப்பப்பட்டவரும் ஆவார்.

தூய மிக்கேல் மற்றும் தூய கபிரியேலோடு சேர்ந்து கத்தோலிக்க திருச்சபையில் இவரின் விழா நாள் செப்டம்பர் 29 ஆகும்.


</doc>
<doc id="188638" url="https://ta.wikipedia.org/wiki?curid=188638" title="காற்றிலிருந்து குடிநீர் தயாரிக்கும் இயந்திரம்">
காற்றிலிருந்து குடிநீர் தயாரிக்கும் இயந்திரம்

காற்றிலிருந்து குடிநீர் தயாரிக்கும் இயந்திரம் (Atmospheric water generator) அல்லது "வாட்டர் மேக்கர்" எனப்படும் இது காற்றிலிருந்து நீரை பிரிக்கும் திறன் கொண்ட இயந்திரம் ஆகும். 
இதன் செயல் அமைப்பு காற்றுச்சீரமைப்பியை அடிப்படையாக கொண்டுள்ளது.
வறட்சி காலங்களில் குடிநீர் பற்றாக்குறையை ஈடு செய்ய ஈரப்பதமான காற்றை இந்த இயந்திரம் மூலம் குளிர்வித்து வடிகட்டப்பட்டு குடிநீராக்கப்படுகிறது.



</doc>
<doc id="188646" url="https://ta.wikipedia.org/wiki?curid=188646" title="ஹம்பர்கு பல்கலைக்கழகம்">
ஹம்பர்கு பல்கலைக்கழகம்

ஹம்பர்க் பல்கலைக்கழகம் என்பது ஜெர்மனியில் உள்ள ஹம்பர்கு நகரில் உள்ள பல்கலைக்கழகம். இது 1919 ஆம் ஆண்டு, மார்ச்சு 28 ஆம் நாள் நிறுவப்பட்டது. இப்பல்கலையில் பயின்ற பலர் கோட்பாடுகளைக் கண்டுபிடித்துள்ளனர். சிலர் நோபல் பரிசுகளையும் பெற்றுள்ளனர். இதன் முதன்மை வளாகம் ஹம்பர்கு நகரின் ரோத்தர்பவும் பகுதியில் உள்ளனர். பிற கட்டிட வளாகங்கள் நகரின் பிற பகுதியில் உள்ளன.

இப்பல்கலைக்கழகத்தில் கீழ்க்கண்ட துறைகள் உள்ளன.



</doc>
<doc id="188651" url="https://ta.wikipedia.org/wiki?curid=188651" title="எவ்வொரா நகரம்">
எவ்வொரா நகரம்

எவ்வொரா என்பது போர்த்துகல் நாட்டில் உள்ள மாநகரம். இது ஐக்கிய நாடுகள் கல்வி, அறிவியல், பண்பாட்டு நிறுவனத்தினால் உலகப் பாரம்பரியக் களம். என அறிவிக்கப்பட்டுள்ளது. 
இங்கு வாழ்ந்த கெல்ட்டியர் இதனை எபோரா என்று அழைத்தனர். இப்பெயர் செல்திய மொழியினைச் சேர்ந்தது. இது அப்போது இருந்த மர வகைகளில் ஒன்று. முதலில் ரோமானியர்களின் ஆட்சிக்கு உட்பட்டிருந்தது. தாரிக் இப்னு சியாத் என்னும் அரசரால் 715 ஆம் ஆண்டில் இந்நகர் கைப்பற்றப்பட்டது.

இது போர்த்துகலின் தலைநகரான லிஸ்பனில் இருந்து 140 கிலோமீட்டர் தொலைவில் உள்ளது. இந்த நகரத்தில் ஏறத்தாழ 4,000 கட்டிடங்கள் உள்ளன. இதன் பரப்பளவு 1.05 சதுர கிலோமீட்டர்கள்.

உலகில் உள்ள நகரங்களில் பல பிற நகரங்களுடன் பண்பாட்டைப் பரிமாறிக்கொள்ள இரட்டை நகரங்களாக இணைக்கப்படுகின்றன.
எவ்வொரா கீழ்க்காணும் நகரங்களுடன் இரட்டை நகரமாக உள்ளது.



</doc>
<doc id="188654" url="https://ta.wikipedia.org/wiki?curid=188654" title="நவுசோரி">
நவுசோரி

நவுசோரி (Nausori) என்பது பிஜியில் உள்ள நகரம். 2007 ஆம் ஆண்டுக் கணக்கெடுப்பின்படி, 47,604 பேர் இங்கு வாழ்கின்றனர். சுவா நகரில் இருந்து 19 கி. மீ தொலைவில் உள்ளது. 12 பேர் கொண்ட குழுவினால் இப்பகுதி நிர்வகிக்கப்படும். ஏர் பிஜி என்ற வானூர்தி நிறுவனத்தின் தலைமையகம் இங்குள்ளது. கால்பந்தாட்டம் பரவலாக விளையாடப்படுகிறது.



</doc>
<doc id="188656" url="https://ta.wikipedia.org/wiki?curid=188656" title="ரெவா மாகாணம்">
ரெவா மாகாணம்

ரெவா என்பது பிஜியின் மாகாணங்களில் ஒன்று. பிஜியின் தலைநகரான சுவா இந்த மாகாணத்தில் உள்ளது. அரசியல் ரீதியாக, இது முக்கியமாக விளங்குகிறது. மாகாணக் குழுவின் ஆட்சிக்கு உட்பட்டது. இது ஒன்பது மாவட்டங்களாகப் பிரிக்கப்பட்டுள்ளது.

இங்கு 100,787 மக்கள் வாழ்கின்றனர். இவர்களில் 50,559 பேர் ஆண்கள், 50,228 பெண்கள் ஆவர். 61,973 பிஜியர்களும், 24,081 பிஜி இந்தியர்களும், 14,733 ஏனைய இனத்தைச் சேர்ந்த மக்களும் வாழ்கின்றனர். 


</doc>
<doc id="188659" url="https://ta.wikipedia.org/wiki?curid=188659" title="ஒருசீர்த்திடநிலை">
ஒருசீர்த்திடநிலை

ஒருசீர்த்திடநிலை என்பது உயிரின உடலின் அகச் சூழல் நியம நிலையில் பேணப்படுகின்றமையாகும். உடலின் வெப்பநிலை, குளுக்கோசுச் செறிவு, நீர்ச்செறிவு, அமில-கார pH அளவு ஆகியன நியமமாகப் பேணப்படுகின்றமை ஒருசீர்த்திடநிலை ("Homeostasis") ஆகும். சுருக்கமாச் சொல்வதானால் உயிரினத்தின் உட்சூழல் வெளிச்சூழலைப் போலல்லாமல் மாறாது காணப்படுவதாகும்.

சில உயிரினங்கள் தமது உள்ளகச் சூழலை மாறாது பேணுபவை. சில வேறுபடும் வெளிச்சூழலுக்கேற்ப தம்மையும் மாற்றிக் கொள்வனவாகும். உதாரணமாக வெப்பநிலை ஒருசீர்த்திடநிலையை சில உயிரினங்களே கடைப்பிடிக்கின்றன. பாலூட்டிகளும் பறவைகளும் தம் உடல் வெப்பநிலையை மாறாது பேணும். ஆனால் கிட்டத்தட்ட ஏனைய அனைத்து உயிரினங்களும் வெளிச் சூழலுக்கேற்ப தம்மை மாற்றிக்கொள்ளும். இரண்டு முறைகளிலும் நன்மைகள் மற்றும் தீமைகளும் காணப்படுகின்றன. பாலூட்டிகளும் பறவைகளும் ஹோர்மோன்கள் மூலமும் நரம்பு மண்டலம் மூலமும் தன்னியக்கமாக தம்முள் நொதியங்கள் சிறப்பாகச் செயற்படும் சூழலை உருவாக்கும். இச்செயற்பாடு எப்போதும் சக்தி இழக்கப்படும் செயற்பாடாகும். மற்றையவை தம் செயற்பாட்டு மாற்றங்கள் மூலம் வெப்பத்தை சீராக்கும். உதாரணமாக உடும்பு போன்ற ஊர்வன சூரிய வெப்பத்தில் தம்மை வெப்பமாக்கின்றன.

பாலூட்டி இன விலங்குகள் குருதி குளுக்கோசுச் செறிவை இன்சுலின் மற்றும் குளூக்கொகான் மூலம் சீராக்குகின்றன. 24 மணிநேர விரதத்தின் போதும் ஒரு சுகாதாரமான மனிதனின் குருதி குளுக்கோசுச் செறிவு மாறாமல் காணப்படுவதற்கு குளுக்கோசு ஒருசீர்த்திடநிலையே காரணமாகும். இன்சுலின் ஹோர்மோனின் குறைபாடே நீரிழிவு நோயை ஏற்படுத்துகின்றது. மனித குருதியின் pH அளவும் மாறாமல் 7.365 அளவில் பேணப்படுகின்றது. 


</doc>
<doc id="188667" url="https://ta.wikipedia.org/wiki?curid=188667" title="அறப்போர் (ஆவண நிகழ்படம்)">
அறப்போர் (ஆவண நிகழ்படம்)

அறப்போர் என்பது 2013 இல் வெளியிடப்பட்ட ஒரு தமிழ் ஆவண நிகழ்படம் ஆகும். இது 2013 இல் தமிழ்நாட்டில் நடந்த ஈழத்தமிழர்களுக்கு ஆதரவான பரவலான மாணவர் எதிர்ப்புப் போராட்டங்களின் பின்னணி, நிகழ்வுகள், விளைவுகள் ஆகியவற்றை சுருக்கமாக ஆவணப்படுத்துகிறது. இதனை கபிலன் இயக்கினார். 

இந்த ஆவணப்படத்தை 2013 ஆம் ஆண்டு ஜூலை 28ம் தேதி இயக்குநர் அமீர் வெளியிட்டார்.


</doc>
<doc id="188673" url="https://ta.wikipedia.org/wiki?curid=188673" title="கைகளத்தூர்">
கைகளத்தூர்

கைகளத்தூர் என்பது பெரம்பலூர் மாவட்டம், வேப்பந்தட்டை வட்டத்தைச் சேர்ந்த வருவாய் கிராமமும்வேப்பந்தட்டை ஊராட்சி ஒன்றியத்தைச் சேர்ந்த ஊராட்சி ஆகும். இது வெள்ளாறு அருகில் அமைந்துள்ள கிராமம். இந்த கிராம ஊராட்சியின் உட்கிராமங்களாக பாதாங்கி,சிறுநிலா, பெருநிலா,காந்தி நகர்,விடுதலை நகர் ஆகியன உள்ளன. இக்கிராமத்தில் இந்து, முசுலிம், கிருத்தவர்கள் ஆகிய மதத்தினர் வாழ்ந்து வருகிறார்கள்.இப்பகுதி முன்னோர் காலத்தில் களப்பிரா்கள் ஆண்டு வந்தனர் அவா்கள் ஆட்சி காலம் மக்கள் அனைவரும் ஒற்றுமையுடன் வாழ்ந்து வந்தனா் அவர்கள் சிறு சிறு குழுக்களாக வாழ்ந்து வந்தனர் இவா்கள் காலத்தில் தான் திருகுறலை ஆதாரமாக வைத்து ஆட்சி செய்து வந்துள்ளனார் இவா்கள் தாங்கள் ஆண்டு வந்த பகுதியை செழுமையான பகுதியாக இருக்க விவசாயத்தை வளா்த்து அதை மிகவும் நேசித்துள்ளனர்



</doc>
<doc id="188676" url="https://ta.wikipedia.org/wiki?curid=188676" title="பட்டினத்தார் புராணம்">
பட்டினத்தார் புராணம்

பட்டினத்தார் புராணம் என்னும் நூல் 14 ஆம் நூற்றாண்டில் தோன்றியது. இதனை இயற்றியவர் யார் எனத் தெரியவில்லை. பூம்புகார்ச் சருக்கம், ஆட்கொண்ட சருக்கம், துறவுச் சருக்கம் என்னும் சருக்கப் பிரிவுகள் இதில் உள்ளன. 

பட்டினத்தார் புகார் நகர வணிகர் குலத்தில் தோன்றியவர். திருவெண்காடு என்னும் ஊரில் வாழ்ந்துவந்தார். அதனால் திருவெண்காடர் என அழைக்கப்பெற்றார். இவர் செல்வ வளம் மிக்கவர். திருவிடைமருதூரில் வாழ்ந்துவந்த சிவசருமர் என்ற சிவவேதியா் திருமணம் செய்துகொள்ளப் பண்ம் இல்லாமல் வருந்தினார். இறைவன் ஓர் இளம்பிள்ளை உருவில் சிவசருமர் முன்னர் தோன்றித் தன்னை விற்றுப் பணம் பெற்றுக்கொள்ளும்படி கூறினார். சிவசருமர் விற்ற குழந்தையை ஆயிரம் பொன் கொடுத்து வாங்கி மருதவாணர் என்னும் பெயர் சூட்டி, திருவெண்காடர் வளர்த்துவந்தார். குழந்தை இறைவன் ஆதலால் திருவெண்காடர் இல்லத்தில் பல அற்புதங்கள் நிகழ்ந்தன.

மருதவாணரைத் திருவெண்காடர் பெரிதும் மதித்துப் போற்றிவந்தார். உலகியல்பின் நிலையாமையைத் திருவெண்காடருக்கு உணர்த்த விரும்பிய மருதவாணர் ஒரு நாள் ஒரு காதறுந்த ஊசியையும் நூலையும் ஒரு பட்டுத்துணியில் சுற்றித் திருவெண்காடரிடம் கொடுக்கும்படிச் சொல்லிவிட்டு மறைந்தார். மருதவாணரைக் காணாமல் தேடிய திருவெண்காடர் அவர் தந்து சென்ற பொட்டலத்தைப் பிரித்துப் பார்த்து தன் செல்வமும் புகழும் இப்படிப்பட்டது என உணர்ந்து துறவு பூண்டார்.

சுடுகாட்டுச் சாம்பல் குவியலின்மீது கோவண ஆண்டியாய் அமர்ந்திருந்த இவரை அந்த நாட்டு அரசன் சேந்தன் 'இந்தத் துறவுக் கோலத்தின் பயன் என்ன' என வினவியபோது, 'நீ நிற்க யாம் இருக்க' என விடை பகர்ந்தார். 'எனக்கு என்ன கட்டளை' என அரசன் சேந்தன் வினவினான். 'உன் மனம்போல் செய்க' எனப் பட்டினத்தார் விடையளித்தார்.

பின்னர் இவர் பல இடங்களிலும் பிச்சை எடுத்து உண்டு வாழ்ந்துவந்தார். இவரது இந்தச் செயல் தமக்கு அவமானம் தருவதாக அவரது உறவினர்கள் கருதினர். அவரைக் கொல்லக் கருதி நஞ்சு ஊட்டிய அப்பம் ஒன்றை அவருக்குத் தந்தனர். இதனை உணர்ந்துகொண்ட பட்டினத்தார் 'தன் வினை தன்னைச் சுடும்' என்று கூறிவிட்டு அந்த அப்பத்தை தந்த அவரது கூரையில் செருகிவைத்தார். வீடு தீப்பற்றி எரிந்து சாம்பலானது. 

தாயார் இறந்தபோது சுடுகாட்டில் பாடிய பாடல்கள் - பலருக்கு உபதேசம் - திருவிடைமருதூரில் சிவபெருமானே தண்ணீர் கொண்டுவந்து தந்து இவரது தாகத்தைத் தீர்த்தது - சிவபெருமான் தன் காலை இவர் மார்பின்மீது வைத்தது - இப்படிப் பல நிகழ்வுகளுடன் கதை தொடர்கிறது. சிதம்பரம், தினைநகர், திருப்பாதிரிப் புலியூர், திருவதிகை, திருவெண்ணெய் நல்லூர், திருவண்ணாமலை முதலான இடங்களில் வழிபாடு செய்துகொண்டே பிச்சை எடுத்து உண்டு வாழ்ந்துவந்தார். காஞ்சியில் இவர் பிச்சை கேட்டபோது இவரைத் திருடர் என எண்ணிப் பலர் நையப் புடைத்தனர். பின்னர் உண்மை உணர்ந்து பணிந்தனர். 

இறுதிக் காலத்தில் திருவொற்றியூர் வந்து தன்னை மணலில் புதைக்கும்படி செய்து இலிங்க உருவில் எழுந்தாராம். இங்கு இவரது சமாதி உள்ளது.

பட்டினத்தாாின் சீடராக விளங்கியவா் பத்திரகிாியாா். இவா் உஜ்ஜையினி நாட்டு மகாராஜா. வடமொழியில் மட்டுமல்லாது தமிழிலும் புலமை பெற்றவா். சிருங்கார சதகம் பாடுவதில் வல்லவா். உஜ்ஜையினியில் பட்டினத்தாரை சந்தேகப்பட்டு சிறையில் அடைத்தாா். பின்னா் பட்டினத்தாாின் அருமை உணா்ந்து அவரது சீடராக மாறினாா். ராஜா பா்த்ருஹாி என்ற இவரது பெயா் பத்திரகிாியாா் என மறுவியது.


</doc>
<doc id="188678" url="https://ta.wikipedia.org/wiki?curid=188678" title="புற்றுக் கூற்றளவு">
புற்றுக் கூற்றளவு

புற்றுக் கூற்றளவு ("tumour lethal dose") என்பது புற்று நோய் கண்ட திசுக்களுக்கு கூற்றாய் (இறப்பதற்காய்) அமையும் கதிர் ஏற்பளவாகும். புற்று நோய் திசுக்களை முற்றும் அழிக்க சுமார் 60 முதல் 80 கிரே கதிர் ஏற்பளவு தேவைப்படும். புற்று கட்டிகளை அழிப்பதையும், நோயாளிகளின் வாழ்க்கைத் தரத்தினை உயர்த்துவதையும், அவர்களுடைய வாழ்நாட்களை அதிகப்படுத்துவதையும் குறிகோள்களாகக் கொண்டுள்ள அதேசமயம், புற்று வளரும் நல்ல திசுக்களை கதிர்வீச்சின் தீய விளைவுகளிலிருந்து பாதுகாக்க வேண்டியதும் அவசியமாகிறது. எனவே, புற்று செல்களுக்கு அதிக அளவு கதிர்வீச்சை அளிக்கக்கூடிய, ஆனால் சுற்றியுள்ள ஆரோக்கியமான திசுக்களை கதிர்வீச்சிலிருந்து பாதுகாக்கும், உயர்தர கருவிகள் பயன்படுத்தப்படுகின்றன.

கூற்றளவு 50 (lethal dose 50/30, LD-50/30) என்பது சோதனைக்காக எடுத்துக் கொண்ட ஒரு தொகுதி சிற்றுயிரிகளில் (எலி, முயல் போன்றனவற்றில்) 30 நாட்களில் 50 விழுக்காடு இறப்பதற்குத் தேவையான ஏற்பளவினைக் குறிக்கும். LD/30 அல்லது LD/60 போன்ற அளவுகள் சிகிச்சை எதுவுமில்லாமல் 30 அல்லது 60 நாட்களில் 50% இறப்பதற்குத் தேவையான ஏற்பளவினைக் குறிக்கும். 60 நாட்களுக்கு மேல் உயிருடன் இருக்கும் உயிரினங்கள் உயிர்வாழும் சாத்தியக்கூறுகள் இருப்பதால் இவ்வளவுகள் உடநல இயற்பியலில் பயன்படுத்தப்படுகிறது. ஒவ்வொரு உயிரினத்திற்கும் கூற்றளவு மாறுபடும். கதிர்வீச்சின் தாக்கம் ஒவ்வொரு உயிரினத்திலும் எவ்வாறுள்ளது என அறிய இது உதவுகிறது.

பொதுவாக LD 50/30 இன் அளவு 400 முதல் 450 ரெம் (4 முதல் 5 சீவெர்ட்) ஆக இருக்கும். LD 50/60 அண்ணளவாக 2.5 முதல் 3 கிரே ஆகும்.


புற்று நோய் வளரும் நல்ல திசுக்களிலும் புற்றுநோய் கண்ட திசுக்களை அடுத்தும் காணப்படும் நல்ல திசுக்களும் கதிர்மருத்துவத்தின் போது கதிர்வீச்சினை ஏற்கின்றன, இதனால் அவை சேதமுறலாம். இது குறை கூற்றளவு ("sublethal dose") எனப்படும். இந்த அளவு கூற்றளவினை விடக் மிக்க குறைவானது. சேதம் 2-3% ஆகவே இருத்தல் வேண்டும். போதுமான கால இடைவெளி, நல்ல உயிர் சத்து, ஆற்றல் கொடுக்கப்பட்டால், இந்த சேதப்படுத்தப்பட்ட உயிரணுக்கள சேதத்தினை முழுதும் சமாளித்து நல்ல நிலைக்கு வந்துவிடக்கூடும். ஆனால் சேதம் சரிசெய்யப்படும் முன், மேலும் அதிக சேதம் கதிர் வீச்சினால் ஏற்படுமானால், அதுவே கூற்றளவாக மாறும். குறைகூற்றளவு சரிசெய்யப்படுவதின் அரைப் பொழுது (Recovery Half Life) பொதுவாக ஒரு மணி நேரமாகும்.


</doc>
<doc id="188682" url="https://ta.wikipedia.org/wiki?curid=188682" title="நடுகுப்பம்">
நடுகுப்பம்

நடுகுப்பம் என்பது தமிழ்நாடு, கடலூர் மாவட்டம், பண்ருட்டி வட்டத்தில் அமைந்துள்ள ஒரு சிற்றூர். நடுகுப்பம் என்ற பெயரில் வேறு சில ஊர்களும் உள்ளன. அதனால் இந்த ஊரைக் குறிப்பிட வல்லம் நடுகுப்பம் என்று குறிப்பிடுவது வழக்கம். இந்த ஊரைச் சுற்றிலும் வல்லம், கீழக்குப்பம், மேட்டுகுப்பம், பாப்பங் கொல்லை ஆகிய ஊர்கள் உள்ளன. இந்த ஊர்களுக்கு நடுவில் அமைந்துள்ளதால் நடுகுப்பம் ஆயிற்று.

இங்கு ஏறக்குறைய 500 குடும்பங்கள் உள்ளன. இதில் 5 சலவை தொழிலாளர் குடும்பங்களும், 3 செட்டியார் குடும்பங்களும் உள்ளன. இது தவிர மற்ற குடும்பங்கள் அனைத்தும் வன்னியர் குடும்பங்கள்.

இங்கு வேளாண்மையே முக்கிய தொழில். இந்தியா விடுதலை அடைந்த காலத்தில் புன்செய் தானியங்களான கம்பு, கேழ்வரகு, கொள்ளு, வரகு, தினை, சாமை, துவரை, கடலை, எள்ளு, தட்டை பயறு, உளுந்து ஆகியவை பயிரிடப்பட்டன. சில ஆண்டுகளில் மழை சரியாக பெய்யாவிட்டால் அந்த ஆண்டு மக்கள் வறுமையில் வாடினர். சிறிதளவு பயிரிடப்பட்டு வந்த முந்திரி வெளிநாடுகளுக்கு ஏற்றுமதி செய்து வெளிநாட்டு செலாவணி ஈட்டத் தொடங்கிய பின் புன்செய் தானியங்கள் பயிரிடுவதைத் தவிர்த்து முந்திரியை பயிரிட தொடங்கினர்.

முந்திரி பங்குனி, சித்திரை, வைகாசி ஆகிய மூன்று மாதங்களில் அறுவடை நடை பெறும். மற்ற மாதங்களில் முந்திரி சார்ந்த கொட்டை உடைத்தல், முந்திரி பருப்பின் மீதுள்ள தோலை உரித்தல்,தரம் பிரித்தல் போன்ற வேலைகளில் மக்கள் ஈடுபட்டு சம்பாதிப்பர். வியாபாரிகள் நவீன இயந்திரத்தின் மூலம் பருபபை பக்குவம் செய்து வெளிநாடுகளூக்கு ஏற்றுமதி செய்கின்றனர். 2011 ல் வீசிய தானே புயலில் சுமார் 30 ஆண்டுகள் வயதான நன்கு காய்க்கும் முந்திரிகள் அனைத்தும் புயலால் வேருடன் பிடுங்கி எறிந்து விட்டது. எஞ்சிய மரங்கள் தண்டு துளைப்பான் பூச்சிகளால் பட்டு போயிற்று.

இங்கு சுமார் 600 அடிக்குக் கீழ் தான் நீர் உள்ளது. ஊருக்கு நடுவில் ஒரு குளம் உள்ளது. இதை சக்கரை குளம் என அழைக்கின்றனர். பெயருக்கு ஏற்ப அக்குளம் இல்லை அதை குட்டை என்றே அழைக்கினர். அக்குட்டையில் துணி துவைப்பது மாடுகளை குளிப்பாட்டுவது, மக்கள் குளிப்பது, வீட்டு விலக்கான பெண்களும் கூட அதில்தான் குளிப்பார்கள். இந்த ஊரை சேர்ந்த வடிவேல் படையாச்சி ஊராட்சி ஒன்றியத் தலைவராக இருந்த காலத்தில் இங்கு ஆழ்துளை கிணறு அமைத்து மேல்நிலை தொட்டி மூலம் குடிநீர் வழங்கப்பட்டது. அக்குடிநீர்த் தொட்டியை அப்போது காங்கிரஸ் கட்சி ஆட்சியில் மந்திரியாக இருந்த கக்கன் 1963 இல் திறந்து வைத்தார்.

நாடு விடுதலை அடைந்த காலத்தில் மக்கள் சுமார் 2 சதவீதம் பேர் மட்டுமே எழுத்தறிவு பெற்றிருந்தனர். வல்லம் கிராமத்தை சேர்ந்த ஆசிரியர் ஒருவர் இங்கு ஒரு உதவிபெறும் தொடக்கப்பள்ளியை நடத்திவந்தார். பஞ்சாயத்து யூனியன் மூலம் நடுநிலைப்பள்ளி திறக்கப்பட்டது. மருத்துவர்கள், ஆசிரியர்கள், கிராம நிர்வாக அலுவர்கள் ஆகிய பணிகளில் பலர் உள்ளனர்.

ஊரின் நடுவே மாரியம்மன் கோவில் உள்ளது. ஆடி மாதத்தில் சாகை வார்த்தல் (கூழ் வார்த்தல்) நடைபெறும். தை மாதத்தில் கருநாள் அன்று தொடங்கி கன்னி ஆட்டம் நடைபெறும்.

ஏரிக்கு அருகில் திரௌபதி அம்மன் கோவில் அமைந்துள்ளது. சித்திரை மாதத்தில் செவ்வாய் கிழமையில் கொடியேற்றம் நடைபெறும். 18 நாட்கள் உற்சவம் நடைபெறும். பகாசூரன் சோறு படைத்தல், அர்ச்சுனன் திருமணம் போன்ற நிகழ்ச்சிகளும், கடைசி 3 நாட்களில் தெருக்கூத்தும் நடைபெறும். 18 ம் நாளில் காலையில் அரவான் கடபலியும் மாலையில் அக்கினி மிதித்தலும் நடைபெறும்.

ஊரிலுள்ள பங்காளி உறவுமுறை குடும்பங்கள் குலதெய்வங்களை தங்கள் நிலங்களில் வைத்து வழிபடுகின்றனர். வீரகம்பத்து அய்யனார் கோயில், பெரியாண்டவன் கோயில், வீரன் கோயில், அரசியம்மன் வீரன் கோயில்களும் இவ்வூர்மக்களுக்கு குலதெய்வங்களாக உள்ளன

தெருக்கள்
என நான்கு தெருக்கள் இவ்வூரில் உள்ளன.


</doc>
<doc id="188685" url="https://ta.wikipedia.org/wiki?curid=188685" title="ஒலிங்கிட்டோ">
ஒலிங்கிட்டோ

இந்த ஒலிங்கிட்டோ விலங்கு ஒலிங்கோ (olingo), கிங்கச்சூ (kinkajou) ஆகிய விலங்குகளில் இருந்து வேறானது. இதன் சராசரி எடை 1.1 கிலோ கிராம். இவ்விலங்கு அனைத்துண்ணி ஆனால் பெரும்பாலும் கனிகளையும், பூச்சிகளையும் தேனையும் உண்கின்றன.. ஒலிங்கிட்டோ தனியாக வாழும், இரவில் இரைதேடும் விலங்காக உள்ளது. இவை தன் காலத்தை மரத்தின் மீதே கழிக்கின்றன. இவை ஒரு நேரத்தில் ஒற்றைக் குட்டியை ஈனுவதாகத் தெரிகின்றது

இந்த உயிரினத்தைத் தென்னமெரிக்காவில் உள்ள ஈக்குவெடோர், கொலம்பியா ஆகியநாட்டுகளில் வடமேற்கே உள்ள பனிமூட்டக் காடுகளில் கண்டுபிடித்துள்ளனர் இந்த உயிரினம் தற்பொழுது தீவாய்ப்புகள் ஏதும் இல்லாமல் உள்ளது. ஆனால் இவ்விலங்கு வாழக்கூடிய புலத்தில் 40% காடழிப்புகள் ஏற்பட்டுள்ளன.
இக்கண்டுபிடிப்பை ஆகத்து 15, 2013 அன்று சுமித்ஃசோனிய தேசிய இயற்கை வரலாற்றுக் கண்காட்சியகத்தின் பாலூட்டித் தொகுப்பின் பொறுப்பாளர் கிறித்தோஃபர் ஃகெல்கென் என்பாரும், ஒலிங்கோ விலங்கின் சிறப்பறிவாளரான உரோலன்டு கேசு (Roland Kays ) என்பாரும் அவருடைய உடனுழைப்பாளர்களும் அறிவித்தனர்.. ஃகெல்கன் சிக்காகோ ஃபீல்டு அருங்காட்சியகத்தில் மறைந்து கிடந்த இந்த விலங்கின் பழைய சேமிப்புகளில் இருந்து மரபணு (டி.என்.ஏ) சோதனைகள் செய்து புதிய விலங்கு என்று உறுதிப்படுத்தினார்

இந்தக் கண்டுபிடிபே கடந்த 35 ஆண்டுகளில் அமெரிக்கக் கண்டங்களில் கண்டுபிடித்த முதல் ஊனுண்ணி வகுப்பைச் சேர்ந்தது இந்த உயிரினத்தை முன்னரே பொதுவில் காட்சிப்படுத்தப் பட்டிருந்த பொழுதும், பல முறை பலரால் காணப்பட்டிருந்தபோதும் இதனை அறியாதிருந்ததற்கான காரணம், இதனை இன்னொரு விலங்கான ஒலிங்கோ என்பதாகக் கருதிக் குழப்பம் ஏற்பட்டு இருந்தது. ஓர் எடுத்துக்காட்டு, இரிங்கெரல் (Ringerl) என்று பெயரிட்டு அழைக்கப்பட்ட ஓர் ஒலிங்கிட்டோ வாசிங்டன் டி.சி தேசிய உயிர்க்காட்சியகத்தில் ஓராண்டாகக் காட்சிப்படுத்தப் பட்டு இருந்தது. வேறு பல உயிர்க்காட்சியகங்களுக்கும் இரவலாக உலா வந்தது ஆய்வாளர்கள் இது வேறு தனியான உயிரினம் என்று அறியாமல் ஒலிங்கோவுடன் சேர்த்து இனப்பெருக்கம் செய்ய முயன்று தோற்றனர். இரிங்கெரல் 1976 இல் இறந்து போனது



</doc>
<doc id="188690" url="https://ta.wikipedia.org/wiki?curid=188690" title="செல்லையா பொன்னத்துரை">
செல்லையா பொன்னத்துரை

செல்லையா பொன்னத்துரை ("Selliah Ponnadurai", 25 ஏப்ரல் 1935 – 15 ஆகத்து 2013) என்பவர் இலங்கையின் துடுப்பாட்ட நடுவர் ஆவார். இவர் 1985 முதல் 1993 வரை மூன்று தேர்வுத் துடுப்பாட்ட ஆட்டங்களிலும், 1983 முதல் 1993 வரை எட்டு ஒருநாள் போட்டிகளிலும் நடுவராகப் பணியாற்றியுள்ளார்.

இலங்கை 1985 ஆம் ஆண்டில் இந்திய அணிக்கு எதிராக விளையாடி வெற்றி பெற்ற முதலாவது தேர்வுப் போட்டியின் நடுவராக பொன்னத்துரை பணியாற்றியிருந்தார். நடுவர் பியதாச வித்தானகமகேயுடன் இணைந்து கொழும்பில் இலங்கை அணி விளையாடிய இரண்டாவது தேர்வுப் போட்டியில் நடுவராகப் பணியாற்றியிருந்தார். இப்போட்டியில் இலங்கை 149 ஓட்டங்களால் வெற்றி பெற்றது.

இந்தியாவிற்கு எதிராக இரண்டு தேர்வுப் போட்டிகளிலும், பாக்கித்தானுக்கு எதிராக ஒரு தேர்வுப் போட்டியிலும் இவர் பங்குபற்றியிருந்தார்.

யாழ்ப்பாணத்தில் பிறந்த பொன்னத்துரை யாழ்ப்பாணம் பரி யோவான் கல்லூரியில் கல்வி கற்றவர். கல்லூரித் துடுப்பாட்ட அணியில் வலக்கைத் துடுப்பாட்டக்காரராகவும், வலக்கை பந்துவீச்சாளராகவும் விளையாடியுள்ளார். இலங்கை உள்நாட்டு இறைவரித் திணைக்களத்தில் மதிப்பீட்டாளராகப் பணியாற்றி ஓய்வு பெற்ற இவர் 2013 ஆகத்து 15 இல் காலமானார்.


</doc>
<doc id="188707" url="https://ta.wikipedia.org/wiki?curid=188707" title="சார்ல்ஸ் தாம்சன் ரீசு வில்சன்">
சார்ல்ஸ் தாம்சன் ரீசு வில்சன்

சார்ல்சு தாம்சன் ரீஸ் வில்சன் ("Charles Thomson Rees Wilson", 14 பெப்ரவரி 1869 – 15 நவம்பர் 1959) என்பவர் இசுக்கொட்லாந்தைச் சேர்ந்த இயற்பியலாளரும், வானிலையாளரும் ஆவார். முகிலறையைக் கண்டுபிடித்தமைக்காக 1927 ஆம் ஆண்டுக்கான இயற்பியலுக்கான நோபல் பரிசு இவருக்குக் கிடைத்தது.

வில்சன் இசுக்கொட்லாந்தில் மிட்லோத்தியன் என்ற ஊரில் ஜோன் வில்சன், அன்னி கிளர்க் ஆகியோருக்குப் பிறந்தவர். தந்தை ஒரு விவசாயி. 1873 ஆம் ஆண்டில் தந்தை இறக்கவே, இவரது குடும்பம் மான்செஸ்டருக்கு இடம்பெயர்ந்தது. ஓன்சு கல்லூரியில், உயிரியல் பட்டப் படிப்பை மேற்கொண்டார். பின்னர் கேம்ப்ரிட்ச், சிட்னி சசெக்சு கல்லூரியில் இயற்பியல், வேதியியல் ஆகிய பாடங்களைக் கற்றார்.

பின்னர் இவர் வானிலையியலில் விருப்பம் கொண்டு, 1893 இல் முகில் மற்றும் அதன் இயல்புகளை ஆராய்ந்தார். பென் நெவிசு என்ற இடத்தில் உள்ள வானியல் அவதான நிலையத்தில் பணியாற்றும் போது முகில்த் தோற்றம் பற்றி அவதானித்தார். இதனை அவர் பின்னர் கேம்பிரிட்சில் உள்ள ஆய்வுகூடத்தில் சிறிய அளவில் அடைக்கப்பட்ட கலன் ஒன்றில் ஈரப்பதன் கொண்ட வளிமம் மூலம் சோதித்தார். பின்னர் அயனிகளாலும், கதிர்வீச்சினாலும் ஏற்படக்கூடிய முகிற்சுவடுகளை அவதானித்தார். தனது முகிலறை கண்டுபிடிப்புக்காக இவருக்கு 1927 ஆம் ஆண்டில் நோபல் பரிசு அறிவிக்கப்பட்டது.




</doc>
<doc id="188709" url="https://ta.wikipedia.org/wiki?curid=188709" title="குயிலி (போராளி)">
குயிலி (போராளி)

குயிலி பதினெட்டாம் நூற்றாண்டில் பிரித்தானியக் கிழக்கிந்தியக் கம்பனிக்கு எதிராக ஆயுதம் ஏந்திப் போராடிய பெண் போராளி வீரமங்கை குயிலி. இவர் சிவகங்கை சீமை சேர்ந்த பெண்போராளி ஆவார். 

சிவகங்கை மன்னர் முத்துவடுகநாதரை ஆங்கிலேய அரசாங்கம் சுட்டுக்கொன்றது. 8 ஆண்டுகள் அவர் மனைவி வேலு நாச்சியார் தலைமறைவாக இருந்தார். அப்போது ஆங்கிலேயர்களுக்காக உளவு பார்த்த வெற்றிவேல் என்பவரை குயிலி என்றபெண் குத்திக் கொன்றார். அதனால் வேலுநாச்சியார் தனது மெய்க்காப்பாளராக குயிலியை நியமித்தார். 1780 இல் வேலுநாச்சியார் மானாமதுரை, திருப்பூர், திருப்பூவனம், காளையார்கோவில் போன்ற இடங்களை மீட்டார். மருதுபாண்டியர், ஹைதர் அலி ஆகியோரின் உதவியுடன் சிவகங்கையை மீட்க படையெடுத்தார் வேலுநாச்சியார்.

சிவகங்கை அரண்மனையில் வெள்ளையரின் ஆயுதக்கிடங்கு இருந்ததால் அப்பகுதிக்குள் யாரும் செல்ல அனுமதி இல்லை. சிவகங்கை அரண்மனையில் உள்ள ராஜராஜேஸ்வரி அம்மன் கோயிலில் நவராத்திரி விழாவிற்காக விஜயதசமி அன்று கொலு தரிசனத்திற்கு பெண்களுக்கு மட்டுமே அனுமதி இருந்தது. இதைப் பயன்படுத்தி பெண்கள் படையில் இருந்த குயிலி தன் உடம்பில் எரி நெய்யை ஊற்றி தீ வைத்து வெள்ளையரின் ஆயுதக்கிடங்கில் குதித்து தற்கொலை தாக்குதல் நடத்தி ஆயுதங்களை அழித்தாள்.



</doc>
<doc id="188729" url="https://ta.wikipedia.org/wiki?curid=188729" title="கோர்னு உலங்கு வானூர்தி">
கோர்னு உலங்கு வானூர்தி

கோர்னு உலங்கு ("Cornu helicopter") என்பது 1907 இல் பிரான்சில் உருவாக்கப்பட்ட சோதனை உலங்கு வானூர்தியும், முதலாவது பறப்பு சுழற்சி இயக்க இறக்கைகள் கொண்ட வானூர்தியும் ஆகும். மிதி வண்டி உருவாக்குனர் போல் கோர்னுவினால் உருவாக்கப்பட்ட இது திறந்த சட்ட கட்டமைப்பினை வளைந்த உருக்கு குழாய்களைக் கொண்டு, பொறியையும் விமானியையும் மத்தியிலும், முடிவில் சுழலியையும் கொண்டது.



</doc>
<doc id="188730" url="https://ta.wikipedia.org/wiki?curid=188730" title="செல்லப்பா குமாரசுவாமி">
செல்லப்பா குமாரசுவாமி

செல்லப்பா குமாரசுவாமி ("Chellappah Coomaraswamy", 25 ஆகத்து 1887 - )இலங்கைத் தமிழ் குடிமுறை அரசுப் பணியாளரும். தூதுவரும், முன்னாள் மேலவை உறுப்பினரும் ஆவார்.

குமாரசுவாமி 1887 ஆகத்து 25 இல் பிறந்தவர். யாழ்ப்பாணம், ஐயனார்கோவிலடியைச் சேர்ந்த செல்லப்பா என்பவரின் மகன். குமாரசுவாமி யாழ்ப்பாணம் இந்துக் கல்லூரி, கொழும்பு றோயல் கல்லூரி ஆகிய பாடசாலைகளில் கல்வி கற்றார். 

குமாரசுவாமி நல்லூரைச் சேர்ந்த முதலியார் சபாபதி, மாணிக்க அம்மையார் ஆகியோரின் மகள் மங்கையர்க்கரசி என்பாரைத் திருமணம் புரிந்தார். இவர்களுக்கு மூன்று மகன்களும் (ராஜேந்திரா, மகேந்திரா, சத்தியேந்திரா), ஒரு மகளும் (சுந்தரேசுவரி) பிறந்தார்கள்.

குமாரசுவாமி படிப்பை முடித்துக் கொண்டு அரசு எழுதுவினைஞராகப் பணியில் சேர்ந்தார். 1910 ஆம் ஆண்டில் இலங்கை குடிமுறை அரசுப் பணியாளரானார். 1913 ஆம் ஆண்டில் புத்தளத்தில் காவல்துறை நீதிபதியாகவும், மாவட்ட நீதிபதியாகவும், பதிவு ஆணையாளராகவும் பணியாற்றினார். 1933 ஆம் ஆண்டில் யாழ்ப்பாணம் மாவட்ட நீதிபதியானார். பின்னர் வட மாகாணத்திற்கு அரசுச் செயலாளராக நியமிக்கப்பட்டார். 

அரசுப் பணியில் இருந்து ஓய்வு பெற்ற குமாரசுவாமி 1947 ஆம் ஆண்டில் இலங்கை செனட் சபை உறுப்பினராக நியமிக்கப்பட்டார். 1949 முதல் 1951 வரை இந்தியாவுக்கான இலங்கைத் தூதராக புது தில்லியில் பணியாற்றினார்.


</doc>
<doc id="188734" url="https://ta.wikipedia.org/wiki?curid=188734" title="புதுமைப் பதக்கம்">
புதுமைப் பதக்கம்

புதுமைப் பதக்கம் அல்லது அற்புதப் பதக்கம்(; ), என்பது கழுத்தில் அணியும், தூய அமலோற்பவ அன்னையின் உருவம் பொதிந்துள்ள ஒருவகை பதக்கமாகும். இதன் வடிவமைப்பு தூய கத்தரீன் லபோரேவுக்கு தூய கான்னி மரியா தாமே காட்சிகள் வழியாக வெளிப்படுத்தியதாக நம்பப்படுகின்றது. இதன் முதல் வடிவம் ஆட்ரியன் வாசேத் என்னும் பொற்கொல்லரால் வடிவமைக்கப்பட்டது.

கத்தோலிக்க திருச்சபையின் அடிப்படை நம்பிக்கையில் இது ஒன்றாக ஏற்கப்படுவதில்லை என்றபோதிலும், பல கத்தோலிக்கர்கள் இப்பதக்கத்தை அணிவதால், மரியாவின் பரிந்துரையினால் பல நன்மைகளும் கடவுளின் அருளும் கிட்டுவதாக நம்புகின்றனர். இறக்கும் தருவாயில் கூட ஒருவர் மனம்மாற இப்பதக்கம் உதவும் என நம்பப்படுகின்றது.

1830ம் ஆண்டு நவம்பர் 27ம் தேதி திருவருகைக்கால முதல் ஞாயிறுக்கு முந்தைய சனிக்கிழமையாகும். அன்று மாலை 5.30 மணிக்கு அருள்சகோதரிகள் அனைவரும் ஆலயத்தில் மாலை செபத்திற்காகக் கூடியிருந்த போது காத்ரீனுக்கு அன்னைமரியா தோன்றினார் என நம்பப்படும் இந்தக் காட்சி 1830ம் ஆண்டுக்கும் 1831ம் ஆண்டுக்கும் இடைப்பட்ட காலத்தில் மேலும் சுமார் ஆறு தடவைகள் இடம் பெற்றது.

ஆன்னை மரியா உலக உருண்டையின் மீது நின்று கொண்டிருப்பது போன்றும், அவரை சுற்றி முட்டை வடிவத்தில் தங்கநிற எழுத்துக்களில் “"பாவமின்றி உற்பவித்த ஓ மரியாவே, உம்மைத் தேடிவரும் எங்களுக்காக வேண்டிக் கொள்ளும்"” என்று எழுதப்பட்டிருக்கும். இதன் பின்புறம் மரியாவைக்குறிக்கும் M மற்றும் யேசுவின் சிலுவை ஆகியவையின் கூட்டுக்குறியும், அதனடியின் மரியாவின் மாசற்ற இதயமும், இயேசுவின் இதயமும் சித்தரிக்கப்படும். இவையனைத்தையும் சுற்றி பன்னிரு வின்மீன்கள் இருக்கும்.


</doc>
<doc id="188737" url="https://ta.wikipedia.org/wiki?curid=188737" title="கான் சாகிப்">
கான் சாகிப்

கான் சாகிப் (en: Khan Sahib) என்பது இந்தியாவைப் பிரித்தானிய கிழக்கிந்திய நிறுவனம் அடிமைப்படுத்தி ஆட்சி செய்த காலகட்டத்தில் ஆங்கிலேயர்களுக்குத் துணை புரிந்த சிறந்த உள்ளூர் ஆட்சியாளர்களுக்கு ஆங்கிலேயர்களால் வழங்கப்பட்ட ஒரு விருது ஆகும். "கான்" என்றால் தலைவர் அல்லது தளபதி என்றும், "சாகிப்" என்றால் முதன்மை அல்லது தலைமை என்றும் பொருள். "கான் சாகிப்" என்றால் முதன்மைத் தலைவர் அல்லது தலைமைத் தளபதி எனப் பொருள் கொள்ளலாம். 

மருதநாயகம்


</doc>
<doc id="188739" url="https://ta.wikipedia.org/wiki?curid=188739" title="மரபுக்குறியீடு">
மரபுக்குறியீடு

மரபுக்குறியீடு (Genetic code) என்பது உயிரணுக்களில் காணப்படும் மரபியல் கூறுகளான டி.என்.ஏ யில், அல்லது ஆர்.என்.ஏ யில் காணப்படும், உயிரினங்களுக்குத் தேவையான புரதங்களைக் கட்டமைக்கும் அமினோ அமிலங்களை மொழிபெயர்ப்புச் செய்யத் தேவையான தகவல்கள் உடைய நியூக்கிளியோட்டைடுக்களின் வரிசையைக் கொண்ட தொகுப்பாகும். இதுவே உயிரினங்களில் இருக்கும், மரபியலுக்கு அடிப்படையான உயிர்வேதியியல் தகவலாகும். இந்த மரபுக்குறியீட்டில் இருக்கும் நியூக்கிளியோட்டைடு வரிசையில், ஒவ்வொரு அமினோ அமிலத்தையும் குறியீடு செய்யக்கூடிய, தொடர்ந்து வரும் மூன்று நியூக்கிளியோட்டைடுக்கள் இணைந்து ஒரு முக்குறியம் (Codon) எனப்படும். குறிப்பிட்ட ஒழுங்கில் வரிசையாக்கப்பட்டுள்ள முக்குறியங்கள் குறியாக்க வரிசை (Coding sequence) எனப்படும். இந்த குறியாக்க வரிசையில், புரதங்களை ஆக்குவதற்கான தகவல்கள் ஒழுங்குபடுத்தப்பட்டிருக்கும். ஒரு புரதத்தையோ அல்லது அதன் ஒரு பகுதியையோ உருவாக்க உதவும் குறியாக்க வரிசையைக் கொண்டுள்ள டி.என்.ஏ யின் குறிப்பிட்ட பகுதியினாலான அலகே மரபணு ஆகும். 

டி.என்.ஏ. யில் இருக்கும் இத்தகைய குறியாக்க வரிசைகள், அதே ஒழுங்கில் செய்திகாவும் ஆர்.என்.ஏ. க்களில் (Messenger RNA) பிரதியெடுக்கப்பட்டு, இரைபோசோமிற்கு எடுத்துச் செல்லப்படும். அங்கே இடம்மாற்றும் ஆர்.என்.ஏ. க்களால் (Transfer RNA) காவி வரப்படும், தொடர்புடைய அமினோ அமிலங்கள் இனங்காணப்பட்டு, குறிப்பிட்ட ஒழுங்கில் வரிசைப்படுத்தப்பட்டு, ஒன்றுடனொன்று இணைக்கப்படும். இந்த இனங்காணும் செயல்முறைக்கு இடம்மாற்றும் ஆர்.என்.ஏ க்களில் உள்ள எதிர் முக்குறியங்களே (anti codon) உதவும். இவ்வாறு இணைக்கப்படும்போது, அவை அமினோ அமில வரிசை (Amino acid sequence) எனப்படும். இவ்வாறு வெவ்வேறு ஒழுங்கில் இணைக்கப்படும் அமினோ அமில வரிசைகள் வெவ்வேறு புரதங்களை ஆக்க உதவும்.


</doc>
<doc id="188741" url="https://ta.wikipedia.org/wiki?curid=188741" title="ராய்ச்சூர்">
ராய்ச்சூர்

ராய்ச்சூர் என்பது இந்திய மாநிலமான கர்நாடகாவில் அமைந்துள்ள நகராட்சி. இது ராய்ச்சூர் மாவட்டத்தின் நிர்வாக மையமும் தலைநகரமும் ஆகும். இது பெங்களூருவில் இருந்து 409 கி.மீ தொலைவில் உள்ளது.

ராய்ச்சூர் அரசராட்சிக் காலத்தில் பாமினியர்கள், விஜயநகர ஆட்சிகளின் கீழ் இருந்துள்ளது. இங்குள்ள ராய்ச்சூர் கோட்டை புகழ் பெற்றது?.
பாரசீகம், அரபி, கன்னடம், பிராகிருதம், சமசுகிருதம் ஆகிய மொழிகளில் எழுதப்பட்ட கல்வெட்டுகள் இங்குள்ளன. மௌரியப் பேரரசு முதல் இசுலாமியர் ஆட்சிக் காலம் வரையிலுமான கல்வெட்டுகள் காணப்படுகின்றன.

கன்னடம் முதன்மை மொழியாக உள்ளது. தெலுங்கு, உருது, இந்தி மொழி பேசுவோரும் உள்ளனர். வேளாண்மை முக்கியத் 
தொழிலாக விளங்குகிறது. அரிசி, பருத்தி ஆகியனவற்றினை அதிகளவில் விளைவிக்கின்றனர்.

பெங்களூரு, மும்பை, ஐதராபாத் நகரங்களுக்கு பேருந்து வசதிகள் உள்ளன. உள்ளூர் பயணத்திற்கு அதிகளவில் ஆட்டோ ரிக்சாக்கள் உள்ளன. பெங்களூரு, மும்பை, தில்லி, சென்னை, ஐதராபாத், அகமதாபாத், திருவனந்தபுரம், கன்னியாகுமரி (பேரூராட்சி), புனே, போப்பால் ஆக்ரா. ஆகிய நகரங்களுக்கு ரயில் சேவைகள் உள்ளன.



</doc>
<doc id="188745" url="https://ta.wikipedia.org/wiki?curid=188745" title="ஆவேரி">
ஆவேரி

ஆவேரி என்பது இந்திய மாநிலமான கர்நாடகாவில் உள்ள நகரங்களுள் ஒன்று. இது ஆவேரி மாவட்டத்தின்]] தலைநகராகும்.
இந்த ஊரின் பெயர் பாம்பின் இடம் என்று பொருள்படும் கன்னடச் சொற்களான ஹாவு, கேரி என்பதில் இருந்து தோன்றியது. இங்கு ஏலக்காய் தோட்டம் உள்ளது இது ஹூப்ளி, தாவண்கரே நகரங்களுக்கு இடையில் உள்ளது.

இது முற்காலத்தில் மேலைச் சாளுக்கியர்களின் ஆட்சிக்கு உட்பட்டிருந்தது. கதம்ப வம்சத்தினரும், போசள அரசர்களும் சில காலத்திற்கு இப்பகுதியை ஆண்டனர்.


</doc>
<doc id="188749" url="https://ta.wikipedia.org/wiki?curid=188749" title="சிக்கபள்ளாப்பூர்">
சிக்கபள்ளாப்பூர்

சிக்கபள்ளாப்பூர் என்பது கர்நாடகாவில் உள்ள சிக்கபள்ளாப்பூர் மாவட்டத்தின் தலைநகரம். மோக்சகுண்டம் விசுவேசுவரய்யா என்னும் அறிஞர் இவ்வூர்க்கருகில் பிறந்தார். இவரின் நினைவாக கட்டப்பட்ட தொழினுட்பக் கழக்ம் இங்குள்ளது. கன்னடத்தில் சிக்க என்றால் சிறிய என்று பொருள். பள்ளா என்றால் தானியங்களை அளவை முறை. முற்காலத்தில் இவ்வூரில் தானியங்கள் அளக்கப்பட்டதால் இப்பெயர் பெற்றது என்பர். ஐதர் அலியின் ஆட்சிக்கு உட்பட்டிருந்தது.
நந்திமலை, ஸ்கந்தகிரி ஆகியன அருகில் அமைந்துள்ளன.



</doc>
<doc id="188753" url="https://ta.wikipedia.org/wiki?curid=188753" title="ஏற்பு குணக எண்">
ஏற்பு குணக எண்

எக்சு மற்றும் காமாக் கதிர்கள் ஒரு ஊடகத்தின் வழியாக செல்லும் போது அதன் ஒரு பகுதி ஊடகத்தில் ஏற்றுக் கொள்ளப்படுகிறது. ஒருபகுதி ஊடுருவிச் செல்கிறது. இது ஊடகத்தினையும் கதிரின் அலைநீளத்தையும் பொறுத்திருக்கிறது. ஊடகத்தின் வழியாகச் சென்று வெளிப்படும் கதிரின் செறிவு I என்றும் அக்கதிரின் ஆரம்பச் செறிவு I என்றும் கொண்டால்:

μ என்பது ஏற்பு குணக எண் (Linear Absorption coefficient ) ஆகும். x என்பது ஊடகத்தின் தடிமனளவாகும். இது செறிவு குறைதல் குணக எண் (Linear Attenuation coeffficient) என்றும் அறியப்படும். x செ.மீட்டரில் அளவிடப்பட வேண்டும். μ என்பதின் அலகு /செ.மீ. அல்லது செ.மீ..ஆகும்.

சில நேரங்களில் ஏற்புக் குணக எண்ணினை நீளத்திற்கு இவ்வளவு என்பதனைவிட, அலகு பரப்பிற்கு இவ்வளவு கிராம் என்று கொடுப்பது விரும்பப் படுகிறது. ஏற்கும் பொருளின் மொத்த நிறையினைவிட அலகுபரப்பின் நிறையினை இது குறிக்கிறது. gm/cm. பரப்பு-நிறை (area mass) என்பது ஒரு அலகு பரப்பின் மேல் உள்ள ஒரு கிராம் நிறையாகும்.


</doc>
<doc id="188755" url="https://ta.wikipedia.org/wiki?curid=188755" title="அரேனியசுக் கோட்பாடு">
அரேனியசுக் கோட்பாடு

மின்பகுபொருள் (அமிலம், உப்பு, உப்புமூலம்) நீரில் கரைக்கப்படும் போது அதன் பெரும்பகுதி மூலக்கூறுகள் நேர் மற்றும் எதிர் அயனிகளாகத் தானே பிரிந்து விடுகின்றன. இந்நிலையில் இக்கரைசல்களுக்கு ஒரு புற மின்னழுத்த வேறுபாடு செலுத்தப்பட்டால் நேர் மின்முனையை நோக்கி, எதிர்அயனிகளும் எதிர்மின் முனையினை நோக்கி நேர்அயனிகளும் சென்று, புதிதாக எலக்டரான்களை ஏற்றோ அல்லது விடுத்தோ நடுநிலையை அடைகின்றன. இவ்வாறு நீர்மங்களில் மின்சாரம் பாய்கிறது. அயனிகள் பிரிவது அதிகரிப்பதால் சவ்வூடுபரவல் அழுத்தம் மாறுபடவும், கொதிநிலை ஏற்றமும், உருகு நிலை குறைவுபடவும் காரணமாய் அமைகின்றது. நீர்மம் ஆக்கப்படுவதைப் பொறுத்து அயனிகள் பிரிவது அமையும். மிகவும் அதிக நீர்மம் ஆக்கப்பட்ட நிலையில் பிரிதலும் முழுமைபெறும். இதுவே அரேனியசுக் கோட்பாடு ("Arrhenius theory") ஆகும்.


</doc>
<doc id="188760" url="https://ta.wikipedia.org/wiki?curid=188760" title="கதிரியக்க மாசு">
கதிரியக்க மாசு

கதிரியக்க மாசு ("Radioactive contamination") என்பது விரும்பப்படாத, தேவையற்ற கதிரியக்க பொருட்கள் ஒருவரின் மீதோ அல்லது பிற பொருட்கள் மீதோ காணப்படுவதாகும். இது பொதுவாக அணுக்கரு மருத்துவத் துறை, காப்பிடப்படாத கதிரிக்கப் பொருட்களைக் கையாளும் ஆய்வுத்துறை, பயிர்த்துறை முதலிய துறைகளில் பணியிலுள்ளவர்கள் எதிர்கொள்ளும் எப்போதாவது நிகழும் நிலையாகும். இத்துறைகளில் மாசுபடுதல் என்றால் அது கதிரியக்க மாசுபடுதலையே குறிக்கும்.


</doc>
<doc id="188773" url="https://ta.wikipedia.org/wiki?curid=188773" title="பண்டார மும்மணிக் கோவை">
பண்டார மும்மணிக் கோவை

பண்டார மும்மணிக்கோவை என்பது குமரகுருபரர் இயற்றிய நூல்களில் ஒன்று. 17 ஆம் நூற்றாண்டில் தோன்றியது. பண்டாரம் என்னும் சொல் கருவூலத்தைக் கருவூலம் குறிக்கும். அக்காலத்தில் சைவ ஆசாரியர்களைப் பண்டாரம் என்று குறிப்பிட்டுவந்தனர். அரசுப் பொருளைப் பாதுகாக்கும் பண்டாரம் போலச் சைவ-நெறிகளைப் பாதுகாத்தவர்கள் பண்டாரம் எனப்பட்டனர். 

தருமபுரம்புர ஆதீனம் நான்காம் பட்டத்தில் இருந்தவர் மாசிலாமணி தேசிகர். இவர் இந்த நூலின் ஆசிரியரான குமரகுருபரரின் குரு. இவரைப் போற்றி இந்த நூல் பாடப்பட்டுள்ளது. குருவின் கட்டளைப்படி குருபரர் புள்ளிருக்கு-வேளூர், தில்லை ஆகிய ஊர்களை வழிபட்டுவிட்டுத் தரும்புரம் மீண்டு இதனைப் பாடினார். 

இந்த நூல் மும்மணிக்கோவை இலக்கண வழக்குப்படி காப்புச்செய்யுள் ஒன்றும் 30 பாடல்களும் கொண்டு அமைந்துள்ளன. இவை முறைப்படி வெண்பா, ஆசிரியம், கட்டளைக் கலித்துறைப் பாடல்களால் ஆனவை. இதில் உள்ள ஆசிரியப் பாக்கள் பொதுவாக அளவால் நீண்டவை. இந்த நூலின் பாடல்கள் சிறப்பாகச் சைவ சமய நெறிகளையும், ஆசிரியருடைய அருளையும் போற்றிப் பாடுகின்றன. 


</doc>
<doc id="188776" url="https://ta.wikipedia.org/wiki?curid=188776" title="சுருள்வில்">
சுருள்வில்

சுருள்வில் ("spring") எனப்படுவது இயந்திர ஆற்றலைச் சேர்த்து வைக்கப் பயன்படும், நீளும் தன்மையுடைய ஒரு கருவி அல்லது சாதனமாகும்.

சுருள்வில்கள் பொதுவாக தாழ் கலப்பு எஃகினால் உருவாக்கப்படும். அளவில் சிறிய சுருள்வில்கள், ஏற்கனவே கெட்டியாக்கப்பட்ட எஃகிலிருந்து உருவாக்கப்படும். அளவில் பெரிய சுருள்வில்கள், குளிரவைக்கப்பட்ட எஃகிலிருந்து உருவாக்கப்படும்; பின்னர் கெட்டியாக்கப்படும். பொசுபர்-வெண்கலம், தைத்தேனியம் போன்ற இரும்பதிகமில்லா உலோகங்களும் சுருள்வில்களை உருவாக்கப் பயன்படுத்தப்படலாம். இதன் மூலம் ‘அரிமானத் தடை’ பண்பினையுடைய சுருள்வில்களை பெற்றிட இயலும். மின்னோட்டமுடைய சுருள்வில்களைத் தயாரிக்க பெரிலியம்-வெண்கலம் எனும் இரும்பதிகமில்லா உலோகம் பயன்படுத்தப்படும். 




</doc>
<doc id="188778" url="https://ta.wikipedia.org/wiki?curid=188778" title="திருக்குறட் கட்டுரைகள் (நூல்)">
திருக்குறட் கட்டுரைகள் (நூல்)

திருக்குறட் கட்டுரைகள் என்னும் திருக்குறள் ஆய்வுநூலை பேராசிரியர் வித்வான் ந. சுப்ரமண்யன் எழுதி, என்னெஸ் பப்ளிகேஷன்ஸ் மூலம் 2004இல் வெளியிட்டுள்ளார்.

திருக்குறளை ஆய்ந்து அதில் காணும் குற்றம் குறைகளைச் சுட்டிக்காட்டும் விதத்தில் "ஐய அடிப்படையில்" தம் நூலை எழுதியதாக ஆசிரியர் முகவுரையில் கூறுகிறார்:
ஆசிரியர் இந்த நூலுக்கு எழுதியுள்ள விரிவான "முகவுரை"யைத் தொடர்ந்து நூலின் பெரும்பகுதியும் "திருக்குறட் கட்டுரைகள்" என்னும் தலைப்பின் கீழ் 15 கட்டுரைகளை உள்ளடக்கி அமைந்துள்ளது.

மூன்றாம் பகுதி "திருக்குறட் பகுத்தாய்வு" என்னும் தலைப்புடன் உள்ளது. அதில், மரபுவழி வருகின்ற திருக்குறள் அமைப்புமுறையில் குற்றம் உள்ளது என்று ஆசிரியர் சுட்டிக்காட்டுகிறார். குற்றம் களைந்து திருக்குறளை எவ்வாறு அமைத்துப் பார்க்கலாம் என்று ஆசிரியர் விளக்குகிறார்.

நான்காம் பகுதியில் "சில திருக்குறட்பாக்களுக்கு ஆய்வு விரிவுரை" என்னும் தலைப்பின் கீழ் ஏறத்தாழ 100 குறட்பாக்களுக்கு ஆசிரியர் விருத்தியுரை எழுதியுள்ளார்.

நூலாசிரியர்

"இன்னா செய்தாரை ஒறுத்தல் அவர்நாண"<br> 
"நன்னயம் செய்து விடல்" (குறள் 314)

என்னும் குறளுக்குத் தரும் விளக்கத்தில், திருக்குறளில் இயேசு கிறித்துவின் போதனைத் தாக்கம் உளது என்று கூறுகிறார்:


</doc>
<doc id="188781" url="https://ta.wikipedia.org/wiki?curid=188781" title="அடை வில்லை">
அடை வில்லை

அடை வில்லை அல்லது இடைத் தகடு (Washer) எனப்படுவது வட்ட வடிவிலான, மென் தட்டு ஆகும். இத்தட்டின் நடுப்பகுதியில் வட்ட வடிவ துளை இருக்கும். மரையாணி, மரைவில்லை போன்ற மரை இணைப்பான்களின் பளு-பகிர்மானத்திற்காக இந்த அடை வில்லைகள் பயன்படுத்தப்படுகின்றன.


அடைவில்லையானது பின்வரும் பொருட்களால் மட்டுமல்ல, பல்வேறு பொருட்களால் உற்பத்தி செய்யமுடியும்.




</doc>
<doc id="188787" url="https://ta.wikipedia.org/wiki?curid=188787" title="பூமி சாஸ்திரம் (நூல்)">
பூமி சாஸ்திரம் (நூல்)

பூமி சாஸ்திரம் என்பது 1832 ஆம் ஆண்டு இரேனியசு பாதிரியரால் வெளியிடப்பட்ட ஒரு தமிழ் நூல் ஆகும். தமிழில் புவியியல் துறையில் வெளிவந்த முதல் நூல்களில் இதுவும் ஒன்று. இந்த நூலில் சமக்கிருதக் கலைச்சொற்கள் பரவலாக எடுத்தாளப்பட்டுள்ளன.

இந்த நூல் ஆறு பகுதிகளையும் 534 பக்கங்களையும் கொண்டது.

புவியின் மக்கள் வாழும் ஒவ்வொரு கண்டத்தின் புவியியல், நாடுகள், காலநிலை, மக்கள், உயிரின விபரங்கள் இந்த நூலில் குழந்தைகள் புரிந்து கொள்ளக்கூடிய தமிழில் எழுதப்பட்டுள்ளது. பின்னாளில் பரந்த பயன்பட்டுக்கு வந்த பல கலைச்சொற்கள் எடுத்தாளப்பட்டுள்ளன.



</doc>
<doc id="188788" url="https://ta.wikipedia.org/wiki?curid=188788" title="ரெக்னிக்கல் ரேம்சு அசு யூசுட் இன் லோயிக் அன்ட் மெற்ராபிசிக்சு: ஆங்கிலம் - தமிழ்">
ரெக்னிக்கல் ரேம்சு அசு யூசுட் இன் லோயிக் அன்ட் மெற்ராபிசிக்சு: ஆங்கிலம் - தமிழ்

எ வெகாபுலேரி ஒப் ரெக்னிக்கல் ரேம்சு அசு யூசுட் இன் லோயிக் அன்ட் மெற்ராபிசிக்சு: ஆங்கிலம் - தமிழ் (ஆங்கிலம்: A Vocabulary of Technical Terms as Used in Logic and Metaphysics: English - Tamil) என்பது 1860 ஆம் ஆண்டு ஈழத்தில் யாழ்ப்பாணத்தில் வெளிடப்பட்ட ஒர் ஆங்கிலம்-தமிழ் கலைச்சொற் அகராதி ஆகும். இந்த நூலை யாழ்ப்பாண புத்தக சங்கம் வெளியிட்டது. ஏரணம், தர்க்கம், மீவியற்பியல் ஆகிய துறைகளுக்கான தமிழில் வெளிவந்த முதல் அகராதிகளில் இதுவும் ஒன்றாகும்.


</doc>
<doc id="188794" url="https://ta.wikipedia.org/wiki?curid=188794" title="த பில்டேர்சு வெகாப்புலேரி இன் இன்கிலிசு அன்ட் தமிழ்">
த பில்டேர்சு வெகாப்புலேரி இன் இன்கிலிசு அன்ட் தமிழ்

த பில்டேர்சு வெகாப்புலேரி இன் இன்கிலிசு அன்ட் தமிழ் (ஆங்கிலம்: The Builder's Vocabulary in English and Tamil) என்பது 1800 களில் வெளிவந்த ஒரு ஆங்கிலம்-தமிழ் அகராதி ஆகும். இதன் ஆசிரியர் வீரசாமி முதலியார். இந்த அகராதி கட்டிடங்கள், பாலங்கள், கட்டுமானம், கட்டிடப் பொருட்கள் போன்றவற்றின் ஆங்கில தமிழ்ப் பெயர்களைத் தருகிறது.


</doc>
<doc id="188797" url="https://ta.wikipedia.org/wiki?curid=188797" title="பிரமனூர் கைலாசநாதர் கோவில்">
பிரமனூர் கைலாசநாதர் கோவில்

'பிரமனூர் கைலாசநாதர் கோவில் தமிழ்நாடு, சிவகங்கை மாவட்டம், திருப்புவனம் வட்டத்திலுள்ள பிரமனூரில் அமைந்துள்ள ஒரு சிவன் கோவில் ஆகும். மதுரையில் இருந்து 23 கிமீ தூரத்தில் இது அமைந்துள்ளது.

பிரம்மதேவன் பூலோகம் வந்து கைலாய மலையிலிருந்து இறைவனை ஆராதனை செய்து லிங்கம் கொண்டுவந்து வணங்கி பூசித்தான். தன் திருநாமம் இந்த ஊருக்கு வேண்டும் என கேட்டுக்கொண்டதால் இந்த ஊருக்கு (பிரமன்+ஊர்) பிரமனூர் என பெயர் ஏற்படக் காரணமாயிற்று.

இறைவன் திருவிளையாடல் பல, அதில் அடிமுடி காணும் படலத்தின் வாயிலாக இறைவனின் சிறு திருவிளையாடல். காக்கும் கடவுளாகிய மகாவிஷ்ணுவிற்கும், படைக்கும் கடவுளாகிய பிரம்மதேவனுக்குமிடையே யார் பெரியவன் என்ற போட்டி ஏற்படுகிறது. இதை தீர்த்துவைக்க யாராலும்  முடியவில்லை. அப்போது சிவபெருமான் நெருப்பு மலையாக தோன்றி காட்சி தருகிறார். இருவருக்கும் சர்ச்சை தீரவில்லை. உடனே சிவபெருமான் "யார் ஒருவர் என் சிரசையோ அல்லது பாதத்தையோ விரைவாக தரிசனம் செய்கிறாரோ அவரே பெரியவர் எனக்கூற, காக்கும் கடவுளாகிய விஷ்ணு பன்றி உருவம்பூண்டு பூமியை துளைத்து பாதத்தைப் பார்க்க செல்கிறார். படைக்கும் கடவுள் பிரம்மன் அன்ன வாகனம்பூண்டு ஆகாயம் நோக்கி முடியைக்காணச் செல்கிறார். ஆயினும் அவர்களால் சிவனின் சிரசையோ அல்லது பாதத்தையோ தரிசிக்க முடியவில்லை. பிரம்மதேவன் செல்லும் வழியில் சிவனின் சிரசிலிருந்து விழும் தாழம்பூவைச் சந்திக்க நேர்கிறது. உடனே பிரம்மன் தாழம்பூவிடம் தாம் சிவனின் சிரசைப் பார்த்ததாக பொய் சொல்லச் சொல்கிறார். தாழம்பூவும் சம்மதிக்கிறது. அதே சமயம் விஷ்ணுவோ எவ்வளவு முயன்றும் தம்மால் சிவனின் பாதத்தைக் காணமுடியாதது கண்டு தன் தவறை உணர்ந்து சிவபெருமானிடம் சரணடைகிறார். பிரம்மதேவனோ தனக்கு சாட்சியாக தாழம்பூவை வைத்து சிரசை பார்த்ததாக கூற இறைவன் கோபம் கொண்டு பிரமனுக்கும் தாழம்பூவுக்கும் சாபம் கொடுக்கிறார். எனவே தான் பிரம்மதேவனை மூலவராகக் கொண்டு கோவில்களில் வழிபடும் பழக்கமில்லை.

சாபவிமோசனம் வேண்டி நீ என்னை பூலோகம் சென்று வழிபட வேண்டும் எனவும், தாழம்பூ இனி சிவபூஜைக்கு ஆகாது எனவும் சிவபெருமான் கூறுகிறார். பிரம்மதேவன் கைலாயமலை சென்று அம்மை அப்பனை வணங்கி லிங்கம் கொண்டுவந்து வைத்து இத்தலத்தில் ஆராதனை செய்தமையால் இங்குள்ள மூலவர் கைலாசநாதர் எனப்படுகிறார்.

இங்கு இறைவனுக்கு இரண்டு கால பூஜை நடைபெறுகிறது மற்றும் எல்லா விஷேட காலமும் பூஜை நடைபெறும். கார்த்திகை மாதம் திருக்கார்த்திகை அன்று தாழ மரத்தை நடுவில் ஊன்றி சொக்கப்பனை ஏற்றுவது இங்கு தனிச்சிறப்பு.

பாடல் பதினான் கென்ற பாண்டித் தலமதிலே
பார்வதியாள் தன் கணவன்
வாடிய நாரைக்கு முந்நாள் முக்தி அளித்ததொரு
மதுரை மாநகர் தனக்கு
நேராகத் தென் கிழக்கில் பனி ரெண்டு மைல் தூரம்
நிமலன் கைலாச நாதர்
சீராரும் காமாக்ஷி அம்மனுடன் வீற்றிருந்து
திருவோங்கித் தாள் வளரும்
வாவியுடன் ஏரியுமே ஊரதனையே சூழ்ந்து
வைகை நதி நீர் பாய்ந்தும்
காவிதழும் அல்லி செந்தாமரை கனாடெனவே
தான் மலர்ந்து கண் கொள்ளாக் காட்சியதாய்
கலை மகட்கோர் இருப்பிடமாய் நாலா வர்ணத்தாரும்
கல்வி தனிற் தான் சிறந்து
அலை கடலில் பள்ளிகொள்ளும் ஸ்ரீமன் நாராயணர்க்கு
அடியார்களாய் விளங்கும்
தான மதிலே சிறந்தது எந்நாளும் அதி சிரத்தையுடன் 
வழியிலே தண்ணீரின் பந்தல் வைத்து
பானகம் நீர் மோர் பசித்து வந்தோர்க்கு அன்னம்
பரிவுடனே தானளித்து
அந்த மீனாக்ஷி சொக்கருக்கு அதிகாலையில் புரியும்
விளா பூஜை கட்டளைக்கு
தானாய் அமைந்ததொரு வளம் பொருந்தும் பிரமநகர் 
தண்ணிலே வாசமுரும், நன்மக்கள்

இவ்வாலயத்தில் சூரிய பகவான் சிலை மிகவும் பழமை வாய்ந்தது. பல நூறு ஆண்டுகளுக்கு முன் உள்ளது. இதன் உயரம் சுமார் 6 அடி இந்த சூரியபகவான் இறைவனை பார்த்த வண்ணம் சுவாமியின் இடப்பாகம் உள்ளது. மிகவும் அரியது. இறைவனுக்கு வலப்பாகத்தில் தான் மற்ற இடங்களில் உள்ளது. அதிலும் 6 அடி உள்ளது மிகவும் அரிது. இதைப்போல் இந்தியாவில் வேறு எங்கும் இருப்பது அரிது.

பிரமனூரில் கோவிந்தராஜ பெருமாள் கோயில் ஒன்று இருந்திருக்கிறது. அந்த கோயில் பற்றி அருட்கவி சீத்தாராமய்யங்கார் (1887-1961) அபிமான ஸ்தலங்களின் பாசுரங்கள் என்னும் தன்னுடைய திருவருட்பிரபந்தத்தில் இக்கோயிலைப்பற்றி ஒரு வெண்பா பாடியுள்ளார்.

(பக்கம் 273)<br> பிரமனூர்<br> 
இருவிகற்ப இன்னிசை வெண்பா'

"இங்குமங்குஞ் சென்றுபக்த ரேமாந் துலையாமல்<br>
சங்குஞ் சுதர்சநமுஞ் சார்ந்துயர்ந்த கோவிந்தன்<br>
பின்னை வளரும் பிரமனூரிற் றாணுவுடன்<br>
பொன்னுலகா யாக்கியதிப் பூ"

உரை
<br>
தன் பக்தர்கள் இங்கும் அங்கும் சென்று ஏமாந்து வருந்தாமல் இருப்பதற்காகத் திருமால் சங்கும் சக்கரமும் ஏந்தித் திருமகள் வளர்கின்ற பிரமனூரில் சிவனுடன் விளங்கிப் பொன்னுலகு ஆக்குகிறார். திறமைகள் வளர்வதால் பிரமனூரில் மேன்மேலும் செல்வம் வளர்கிறது; தேவலோகம் (பொன்னுலகம்) போல் திகழ்கிறது

மேலும் அவரே அபிமான ஸ்தலங்களின் கீர்த்தனங்கள் என்னும் தன்னுடைய கீர்த்தனங்களுள் இக்கோயிலில் உறையும் பெருமாளைப் பற்றி பாடியுள்ளார்.

(பக்கம் 427) <br> பிரமனூர் <br> பல்லவி' <br> 
"என்னைபாது காத்தருள்வாய் எழின்மிகுங் கோவிந்தா"<br>
அனுபல்லவி'<br>
"பின்னைவளரும் பிரமநூரில் பிரபலமாயுற்ற பிரபுவே" <br> (என்)
<br> சரணம்'

"அன்னையுமப்பனும் அன்புடன்வளர்ப்பர் <br>
"அழிந்திடுமுடலை யவரென்னசெய்வர்"<br>
"உன்னையன்றி உயர்ந்தவரீரேழு" <br>
"உலகிலுமில்லை உத்தமனே நித்தியனே"" (என்)

"உறவுறுமன்பர் உரமதில்மன்னி?" <br>
"உயர்நிலையருளும் உம்பர்பிரானே" <br>
"அறம்பொருளின்பம் அடைந்துயர்மோக்ஷம்" <br>
"அருள்வதர்க்கேற்ற அமைப்பிலமைத்து" (என்) <br> (பக்கம் 427)

உரை
<br>
திருமகள் வளர்கின்ற பிரமனூரில் புகழ் பெற்ற பிரபுவே! எழில் மிகு கோவிந்தா ! என்னைப் பாதுகாத்து அருள்வாய். தாயும் தந்தையும் அன்புடன் வளர்ப்பார்கள். உடல் அழிந்தால் அவர்கள் என்ன செய்யமுடியும்? உன்னையன்றி உயர்ந்தவர் ஈரேழு உலகிலும் இல்லை உத்தமனே ! நித்யனே ! உன் அன்பர்களின் நெஞ்சங்களில் நிலைபெற்று அவர்களுக்கு உயர்ந்த நிலையை அருளும் தேவர்களின் தலைவனே ! நான் அறம். பொருள், இன்பம் அடைந்து உயர்ந்த மோட்சத்தை எனக்கு அருள்வதற்கு ஏற்ற அமைப்பில் என்னை அமைத்துப் பாதுகாத்து அருள்வாய் ! எழில்மிகு கோவிந்தா!

கீர்த்தனையிலும் வெண்பாவிலும் பின்னைவளரும் எனத் திருமகள் (செல்வம்) வளர்கின்ற ஊராகப் பிரமனூரைப் போற்றிப் பாடுகிறார் சீதராம்ய்யாங்கார்.

பிரமனூரில் பெருமாளுக்கென்று ஒரு கோயில் இருந்ததும் அப்பெருமாள் கோயில் மிகவும் புகழ் பெற்ற ஒன்றாக இருந்து வந்திருப்பதும் தெரிகிறது. ஆனால் இக்கோயில் தற்போது பிரமனூரில் இல்லை. சீத்தாராமய்யங்காரின் கவிதைகளே அதற்குச் சான்றுகளாய் நிற்கின்றன.


பிரமனூரில் காணமல்போன பெருமாள் கோவிந்தராஜ பெருமாள் கோயில்
www.thiruvarutprabandam.in


</doc>
<doc id="188807" url="https://ta.wikipedia.org/wiki?curid=188807" title="கரிவலம்வந்தநல்லூர்">
கரிவலம்வந்தநல்லூர்

கரிவலம்வந்தநல்லுர் (karivalamvantha nallur) இது இந்தியாவின் தமிழ்நாடு மாநிலம், திருநெல்வேலி மாவட்டம், சங்கரன்கோயில் வட்டம், சங்கரன்கோவில் ஊராட்சி ஒன்றியத்தில் அமைந்துள்ள ஒரு கிராமம் ஆகும்.

இந்த ஊரில் பால்வண்ணநாதர் உடனுறை ஒப்பனை அம்மன் கோவில் உள்ளது. 

(கரி=யானை) இந்த இடத்தில் யானை சிவனை வலம் வந்து தரிசித்ததாக வரலாறு கூறுகிறது.

தென்பாண்டி நாட்டின் பஞ்ச பூத தலங்களுள் இது அக்கினித்தலம் ஆகும்.
மஹாத்மா காந்தியின் அஸ்தி கரைக்கப்பட்ட இடங்களில் ஒன்று. இங்குள்ள நிட்சேப நதியில்தான் மஹாத்மா காந்தியின் அஸ்தி கரைக்கப்பட்டது. காந்தியின் நினைவாக இந்த நதிக்கரை அருகே சிறு சதுக்கம் கட்டப்பட்டது. 

 


</doc>
<doc id="188808" url="https://ta.wikipedia.org/wiki?curid=188808" title="செரோடோனின்">
செரோடோனின்

செரோடோனின் (Serotonin) அல்லது 5-ஐடிராக்சி டிரிப்டமைன் [5-hydroxytryptamine (5-HT)] ஒரு ஒற்றை அமைன் நரம்பு சமிக்ஞை கடத்தியாகும். டிரிப்டோபானிலிருந்து உயிரிவேதியியல் முறைபடி உருவாகும் செரோடோனின் விலங்குகள் மற்றும் மனிதர்களில் முதன்மையாக இரையக குடல்பாதை, இரத்த உறை அணுக்கள், மையநரம்புத் தொகுதி ஆகியவற்றில் காணப்படுகிறது. மகிழ்ச்சியாகவும், நலமாகவும் இருப்பதாக நினைக்கும் உணர்வுகளுக்கு செரோடோனின் பங்களிப்பதாக பொதுவாக நம்பப்படுகிறது.


</doc>
<doc id="188810" url="https://ta.wikipedia.org/wiki?curid=188810" title="டி மோறன் படையணி">
டி மோறன் படையணி

டி மோறன் படையணி ("Regiment de Meuron") என்பது 1781 ஆம் ஆண்டில் சுவிட்சர்லாந்தில் திரட்டப்பட்ட கூலிப்படையினரைக் கொண்ட ஒரு காலாட்படையணி ஆகும். கேணல் சார்ல்சு-டானியல் டி மோறன் என்பவர் இப்படையணியின் தலைவராக இருந்தார். இப்படையணி டச்சுக் கிழக்கிந்தியக் கம்பனிக்காக இலங்கை, கேப் டவுன். மைசூர், கனடா ஆகிய இடங்களில் பணியாற்றியது.
ஒல்லாந்தர் தமது தேவைக்காக இக்கூலிப் படையினரை 1886 ஆம் ஆண்டு தொடக்கம் இலங்கையில் நிறுத்தி வைத்திருந்தனர். சார்ல்சு டி மோறன் இலங்கையில் உள்ள தனது படையினரை அவரது தம்பி கேணல் பியேர் பிரெடெரிக் டி மோறன் என்பவரின் பொறுப்பில் விட்டு சுவிட்சர்லாந்து திரும்பினார். அங்கு அவருக்கு பிரித்தானியக் கிழக்கிந்தியக் கம்பனியின் இரகசிய முகவரும், ஸ்கொட்லாந்துப் பேராசிரியருமான ஹியூ கிளேகோர்ன் என்பவரின் நட்பு கிடைந்தது. இலங்கையைக் கைப்பற்றுவதற்குக் குறி வைத்திருந்த பிரித்தானியர் டி மோறனுடனான தொடர்பைத் தமக்க் சாதகமாகப் பயன்படுத்தினர். இலங்கையில் இருந்த டி மோறன் படையினரை இந்தியாவில் பிரித்தானியருக்குச் சேவையிலமர்த்த கிளேகோர்ன் டி மோறனுடன் ஒப்பந்தம் செய்து கொண்டார். இவ்வொப்பந்தத்தின் படி, அனைத்துக் கூலிப்படையினரையும் அதே சம்பளத்தில் வைத்திருக்கவும், அப்படையினருக்கு டச்சுக் கிழக்கிந்தியக் கம்பனி கொடுக்க வேண்டியிருந்த சம்பள நிலுவைப் பணத்தை பிரித்தானியரே கொடுப்பதெனவும் தீர்மானிக்கப்பட்டது. அத்துடன் அப்படையினரின் பழைய சேவைகளையும் பிரித்தானியர் தமக்குச் செய்த சேவையெனக் கணித்துக் கொள்ளப்பட்டது. கிளேகோர்ன் செய்த இந்த ஒப்பந்தம் இலங்கையில் ஆங்கிலேயருக்குச் சாதகமாய் அமைந்தது. டி மோறன் படையணி முழுவதும் 1795 அக்டோபரினுள் இந்தியாவுக்கு இடமாற்றம் செய்யப்பட்டனர். இதனால் டச்சுக்களின் படைப்பலம் இலங்கையில் வெகுவாகக் குறைந்தது. 1796 பெப்ரவரி 15 இல் கொழும்பில் டச்சுப் படையினர் ஆங்கிலேயரிடம் சரணடைந்தனர். 1798 ஆம் ஆண்டில் கிளேகோர்ன் இலங்கைக்கான பிரித்தானியாவின் முதலாவது ஆளுனர் பிரடெரிக் நோர்த்தின் முதலாவது குடியேற்றச் செயலாளராக ("colonial secreatary") பதவியிலமர்த்தப்பட்டார்.

1798 ஆம் ஆண்டில் ஒப்பந்தம் முழுமையாக நிறைவேற்றப்பட்டு, டி மோறன் படையணி முழுமையாக பிரித்தானியரின் சேவையில் இணந்தது. இப்படையினர் 1799 ஆம் ஆண்டில் மைசூர் போரிலும், 1806 முதல் 1812 வரை நெப்போலியப் போர்களிலும், இறுதியில் 1812 இல் கனடாவிலும் பிரித்தானியருடன் இணைந்து போரில் ஈடுபட்டனர். மானிட்டோபா, வினிப்பெக்கில் உள்ள Rue des Meurons என்ற இடம் இப்படையணியினரின் நினைவாகப் பெயரிடப்பட்டது.



</doc>
<doc id="188817" url="https://ta.wikipedia.org/wiki?curid=188817" title="கோமல் அன்பரசன்">
கோமல் அன்பரசன்

கோமல் அன்பரசன்,தமிழ் நாட்டில், நாகப்பட்டினம் மாவட்டம் குத்தாலம் வட்டத்திலுள்ள கோமல் கிராமத்தில் பிறந்தவர். 
11வது வயதில், துணுக்கு எழுத்தாளராக எழுத்துத்துறைக்கும் பத்திரிகைத்துறைக்கும் அறிமுகமானவர். பள்ளியில் படிக்கும் போது, 14வது வயதில், “கவின்” என்ற கையெழுத்து பத்திரிகையை நடத்தினார். கல்லூரியில் படித்தபோது 19வது வயதில், தனது முதல் புத்தகமான “சூரியப்பார்வைகள்” என்ற கட்டுரைத் தொகுப்பை எழுதினார்.

படிக்கும்போதே ஊடகத்துறையில் கால்பதித்த கோமல், அப்போதில் இருந்து பல்வேறு சிற்றிதழ்களிலும் , இலக்கிய இதழ்களிலும், வெகுமக்கள் இதழ்களிலும் தொடர்ச்சியாக எழுதி வருபவர். ஊடகப்பணி மட்டுமின்றி, கட்டுரைகள், கவிதைகள், நேர்காணல்கள் என பல தளங்களிலும் இயங்குபவர். 'காவிரி' என்ற அமைப்பை உருவாக்கி காவிரி டெல்டா மாவட்டங்களில் நற்பணிகளைச் செய்து வருபவர்.


மக்கள் தொலைக்காட்சியின் தலைமை செயல் அதிகாரியாக பணியாற்றிய இவர், முன்பு அத்தொலைக்காட்சியின் செய்தி ஆசிரியராக பணிபுரிந்தவர். தமிழின் முன்னணி ஊடக நிறுவனமான சன் தொலைக்காட்சியின் செய்திப்பிரிவில் 5 ஆண்டுகள் முக்கிய பொறுப்பிலிருந்தவர். தற்போது நியூஸ்7 தமிழ் தொலைக்காட்சியின் மேனேஜிங் எடிட்டராக பணியாற்றி வருகிறார்.


1.http://suriyanpathipagam.com/book-details.aspx?id=99&sde=0

2.http://suriyanpathipagam.com/book-details.aspx?id=144&sde=0

3.https://tamil.pratilipi.com/story/%E0%AE%AE%E0%AE%BE%E0%AE%AF%E0%AF%81%E0%AE%B0%E0%AE%AF%E0%AF%81%E0%AE%A4%E0%AF%8D%E0%AE%A4%E0%AE%AE%E0%AF%8D-nz214lna903k


</doc>
<doc id="188818" url="https://ta.wikipedia.org/wiki?curid=188818" title="நூரோந்து சாமிமலை">
நூரோந்து சாமிமலை

நூரோந்து சாமிமலை தமிழ்நாட்டிலுள்ள கிருஷ்ணகிரி மாவட்டத்தின் தேன்கனிக்கோட்டை வட்டம், கோட்டையூர் ஊராட்சியைச் சேர்ந்த கிராமமாகும்.
சுமார் 230 வருடத்திற்க்கு முன்பு நூரோந்துசாமி என்ற ஒரு சன்னியாசி ஒரு மடத்தினை கட்டி இங்கு வாழும் மலைவாழ் மக்களுக்கு உணவு, உடை, கல்வி ஆகியவற்றினை அளித்தார். காலப்போக்கில் அப்பகுதியில் ஜங்கமர் என்ற சிவனை வழிபடும் மக்கள் குடிபெயர்ந்தனர். தற்பொழுது அந்தப் பகுதியைச் சுற்றிலும் உள்ள சிவபுரா, தொட்டி பகுதியில் சுமார் 200 குடும்பங்கள் வாழ்ந்து வருகின்றனர். அங்குள்ள மலையின் மீதிருந்து காணும் போது காவிரி ஆறு பாய்ந்தோடுவதனைக் காணலாம்.

இக்கிராமம் சுமார் 3600 மீட்டர் உயரம் கொண்ட மலையின் மீது அமைந்து உள்ளது. மேலும் இது பல்வேறு வரலாற்று சிறப்பு மிக்க தலங்களை கொண்டுள்ளது. இங்கு சுமார் 800 வருடங்கள் பழைமைவாய்ந்த சிவன் கோவில் ஒன்று காணப்படுகிறது. இங்கு ஏற்றப்படும் தீபம் இளநீரால் ஏற்றப்படுவது சிறப்பாகும்.

இங்கு ராகி, தேன், காட்டுக் கிழங்கு, மலைக் கீரை வகை உணவுகளை உணவாக உட்கொள்கின்றனர்.

மாகா சிவராத்திரி மிகவும் சிறப்பாக கொண்டாடப்படும் பண்டிகையாகும். மேலும் இங்கு தைப்பொங்கல், தசரா போன்ற பண்டிகைகளும் கொண்டாடப்படுகின்றன.


</doc>
<doc id="188819" url="https://ta.wikipedia.org/wiki?curid=188819" title="அருள்நத்தம்">
அருள்நத்தம்

அருள்நத்தம் தமிழ்நாட்டிலுள்ள கிருஷ்ணகிரி மாவட்டத்தின் தேன்கனிக்கோட்டை வட்டம், மடக்கல் ஊராட்சியைச் சேர்ந்த கிராமமாகும்.

1800ஆம் ஆண்டு தொடக்கத்தில் அருள்நத்தம் கிராமத்தினைச் சேர்ந்த மக்கள் பிக்கினப்பள்ளி கிராமத்தில் தான் வாழ்ந்து வந்தனர். ம் பகுதிக்கு இடம்பெயர்ந்தனர். இது எருமுத்தனப்பள்ளி கிராமத்திலிருந்து 8கிலோமீட்டர் தொலைவிலும், 2600 மீட்டர் உயர மலையின் மீதும் அமைந்துள்ளது.

சுற்றிலும் மலையையும், பள்ளத்தாக்கினையும் கொண்டது. மேலும் இதனைச் சுற்றிலும் உள்ள கரடிக்கல், ஒசதொட்டி, கொல்லப்பள்ளி ஆகிய கிராமங்களும் மலைகளின் மீது அமைந்துள்ளன. கோவே எனும் ஒரு பள்ளத்தாக்கில் சுமார் 51 ஆண்டுகளாக ஒரு குடும்பத்தினர் வாழ்ந்து வருகின்றனர். 

ராகி, தினை, சோளம் போன்றவை இவ்வூர் மக்களின் முக்கிய உணவாகும்.


</doc>
<doc id="188823" url="https://ta.wikipedia.org/wiki?curid=188823" title="ஹியூ கிளேகோர்ன் (குடியேற்ற ஆட்சியாளர்)">
ஹியூ கிளேகோர்ன் (குடியேற்ற ஆட்சியாளர்)

சர் ஹியூ கிளேகோர்ன் ("Hugh Cleghorn", 1752-1837) என்பவர் பிரித்தானிய இலங்கையின் முதலாவது குடியேற்றச் செயலாளர் (colonial secretary) ஆவார்.

ஸ்கொட்லாந்தைச் சேர்ந்த கிளேகோர்ன் தனது 22வது அகவையில் சென் அண்ட்ரூசு பல்கலைக்கழகத்தில் வரலாற்றியலில் பேராசிரியராகப் பணியில் சேர்ந்தார். இவரே ஒல்லாந்தரின் கட்டுப்பாட்டில் இருந்த இலங்கையை பிரித்தானியர் கைப்பற்றுவதற்கு மூல காரணமாக இருந்தவர். 1795 ஆம் ஆண்டில் கிளேகோர்ன் இலங்கையில் ஒல்லாந்தருக்கு ஆதரவாக இருந்து பணியாற்றிய டி மோறன் படையணியின் தளபதியாக இருந்த சார்ல்சு-டானியல் டி மோறன் உடன் இருந்த தமது நட்பைப் பயன்படுத்தி அப்படையணியை பிரித்தானியருக்கு ஆதரவாகச் செயல்பட வைத்தவர். இவரது மகன் ஹியூ பிரான்சிசு கிளேகோர்ன் இந்தியாவில் வனத் திணைக்களம், மற்றும் வனப் பாதுகாப்பை உருவாக்கியவர்களில் முதன்மையானவர் ஆவார்.



</doc>
