<doc id="146100" url="https://ta.wikipedia.org/wiki?curid=146100" title="முயாய் தாய்">
முயாய் தாய்

முயாய் தாய் ("Muay Thai") என்பது ஒரு சண்டை விளையாட்டு. தாய்லாந்தை தாயகமாகக் கொண்ட இது பல நெருக்கிப் பிடிக்கும் நுட்பங்களுடன் தாக்கும் நுட்பம் கொண்டது. தாய்லாந்தின் தேசிய விளையாட்டான இது அண்டை நாடுகளிலுள்ள சண்டைக் கலைகளுடன் ஒத்த தன்மை கொண்டது.

முயாய் எனும் சொல் ஒன்றாக கட்டுவதற்கு எனும் பொருள்படும் "மாவ்யா" என்ற சமக்கிருதச் சொல்லிலிருந்து உருவானது. முயாய் தாய் "எட்டு மூட்டுகளின் கலை" அல்லது "எட்டு மூட்டுகளின் அறிவியல்" எனவும் அழைக்கப்படும்.

காலுதைச்சண்டையின் பல வடிவங்கள் தென்கிழக்காசியாவில் பயிலப்பட்டு வந்தன. சீன மற்றும் இந்திய சண்டைக் கலைகளின் அடிப்படையில், ஆயிரம் வருடங்களுக்கு முன் இதன் முறைகள் அமைந்தன.


</doc>
<doc id="146101" url="https://ta.wikipedia.org/wiki?curid=146101" title="சம்போ">
சம்போ

சம்போ இரசியாவின் சண்டைக் கலையும் சண்டை விளையாட்டும் ஆகும். சம்போ என்பதன் அர்த்தம் "ஆயுதமின்றி தற்பாதுகாப்பு" என்பதாகும். 1920 களில் சோவியத் செஞ்சேனையினால் உருவாக்கப்பட்ட இது தற்போது மேம்பட்டுள்ளது. பல சண்டைக் கலைகளின் தொகுப்பான இது யுடோ போன்ற சண்டைக் கலைகளை தன் ஆரம்பமாகக் கொண்டது. விக்டோர் ஸ்பிரிடோனோவ் மற்றும் வசிலி ஒஸ்சேப்கோவ் என்பவர்களால் சம்போ அறிமுகப்படுத்தப்பட்டது. ஆயினும் வசிலி ஒஸ்சேப்கோவின் மாணவரான அன்டோலி கார்லம்பியேவ் சம்போவின் நிறுவனராக அறியப்படுகிறார். 1938 இல் தேசிய விளையாட்டாக சோவியத் ஒன்றிய விளையாட்டு சபையால் அங்கீகரிக்கப்பட்டது.

சம்போ மூன்றுவித முறைகளைக் கொண்டது.



</doc>
<doc id="146102" url="https://ta.wikipedia.org/wiki?curid=146102" title="இஸ்ரேல் அருங்காட்சியகம்">
இஸ்ரேல் அருங்காட்சியகம்

இஸ்ரேல் அருங்காட்சியகம் ("Israel Museum", , Muze'on Yisrael) இசுரேலின் ஜெருசலேம் நகரில் உள்ள கலை மற்றும் வரலாற்று அருங்காட்சியகமாகும். இது 1965 இல் நிறுவப்பட்டது.



</doc>
<doc id="146116" url="https://ta.wikipedia.org/wiki?curid=146116" title="ஆறாம் உணர்வு">
ஆறாம் உணர்வு

ஆறாம் உணர்வு (சிக்த்சென்சு - Sixthsense) என்பது சைகை உணர் இடைமுகம் ஆகும். 

இதன் மாதிரி நிகழ்படக் கருவி, கையடக்க ஒளிவீழ்ப்பி (pocket projector), மற்றும் ஒரு நடமாடும் கணித்தல் கருவி. ஒளிவீழ்ப்பி தகவல் காட்சிகளை வெவ்வேறு பொருட்களின் மேற்பரப்புகளின் மீது வீசும். நிகழ்படக் கருவின் உள்ளீடைப் பெற்று கணினி கை அசைவுகளையும், சூழலில் உள்ள பொருட்களை பகுத்தறிந்து அதற்கு ஏற்றவாறு ஊடாடும். 


</doc>
<doc id="146117" url="https://ta.wikipedia.org/wiki?curid=146117" title="கூகுள் கண்ணாடி">
கூகுள் கண்ணாடி

கூகிள் கிளாஸ் அல்லது கூகுள் கண்ணாடி என்பது கூகிள் நிறுவனத்தினால் தயாரிக்கப்பட்ட மூக்குக்கண்ணாடி போன்று அணியத்தக்க கணினி ஆகும். இது தலை அமர்வு படங்காட்டியைக் கொண்ட ஒரு அணிவுக் கணினி ஆகும். இது சுட்டிக்கணினியைப் போன்று தகவல்களை அளிக்கக்கூடியதும், இயற்கை மொழியில் அதனுடன் தொடர்பு கொள்ளக்கூடியதும் ஆக அமைந்துள்ளது.

இது பிற இணைப்பு நிசமாக்க கருவிகள் போன்று சூழலில் நேரடியாக காண்பவற்றுடன் மேலதிக வரைபட, ஒலி, உணர்வு தகவல்களை நிகழ் நேரத்தில் தருகிறது. இவர்கள் காட்சிப்படுத்திய மாதிரி, சாதாரண கண் கண்ணாடிகள் போன்று உள்ளது. இக்கண்ணாடிகள் இன்னும் விற்பனைக்கு வரவில்லை. அதற்கான முன்பதிவு நடந்துகொண்டிருக்கின்றது. 



</doc>
<doc id="146118" url="https://ta.wikipedia.org/wiki?curid=146118" title="தனித்தியங்கும் வாகனம்">
தனித்தியங்கும் வாகனம்

தனித்தியங்கும் வாகனம் அல்லது தானே ஓடும் வாகனம் என்பது மனிதர்கள் வண்டியை ஓட்டாமல் தாமே தம்மை ஓட்டுகொள்ளும் திறன் கொண்ட வாகனங்கள் ஆகும். சூழலை உணர்ந்து வழியறிந்து பயணிக்கும் ஆற்றலைக் கொண்டிருக்க வேண்டும். மனிதர்கள் போகும் இடத்தை இடலாம், ஆனால் எந்தவித மேலதிக மனித உழைப்பையும் செலுத்த வேண்டி இராது.

தனித்தியங்கும் வாகனங்கள் பற்றிய முதல்கட்ட ஆய்வுகளை ஐக்கிய அமெரிக்க படைத்துறை ஆய்வு நிறுவனம் டார்ப்பா முன்னெடுத்தது. தற்போது கூகிள் போன்ற நிறுவனங்கள் இவற்றை விருத்தி செய்வதில் ஈடுபட்டுள்ளன. மேலும் மேலும் திறங்கள் கொண்ட தனித்தியங்கும் வாகனங்கள் வெற்றிகரமாக சோதிக்கப்பட்டுள்ளன. ஐக்கிய அமெரிக்காவின் நவேடா மாநிலத்தில் மனிதர்கள் ஓட்டுநர் அனுமதி பெறுவது போன்று இவையும் பெற்று, இவற்றைப் பயன்படுத்தலாம்.


</doc>
<doc id="146125" url="https://ta.wikipedia.org/wiki?curid=146125" title="அவார்டு அயிக்கன்">
அவார்டு அயிக்கன்

அவார்டு ஆத்தவே அயிக்கன் ("Howard Hathaway Aiken", மார்ச் 8 1900 - மார்ச் 14, 1973) என்பவர் ஒரு கணினியியல் அறிவியலாளர். தன்னியக்கத் தொடர்க் கட்டுப்பாட்டுக் கணிப்பானைக் கண்டுபிடித்தவர் இவரே.

அயிக்கன் விஸ்கொன்சின் பல்கலைக்கழகத்தில் கல்வி கற்றார். பின்னர், கலாநிதிப் பட்டத்தை 1939ஆம் ஆண்டு ஹார்வர்டு பல்கலைக்கழகத்தில் பெற்றார்.

ஹவார்ட் அயிக்கன் 1900ஆம் ஆண்டு மார்ச் 8ஆம் திகதி பிறந்தார்.

இவர் மூன்று தடவைகள் திருமணம் செய்தார். முதலாவதாக லூசி மன்சிலையும் இரண்டாவதாக ஆக்னஸ் மோண்ட்கோமரியையும் மூன்றாவதாக மேரி மெக்ஃபார்லேண்டையும் திருமணம் செய்தார். இவருக்கு ரேச்சல் ஆன், எலிசபெத் என இரு பிள்ளைகள்.

அயிக்கன் ஐக்கிய அமெரிக்காவின் கடற்படை சம்பந்தமான நிறுவனமொன்றிலும் வேலை செய்தார்.

பின்னர், செயின்ட் லூயிசிற்கு ஒரு சுற்றுலாவுக்காகச் செல்லும்போது மரணமடைந்தார்.


</doc>
<doc id="146132" url="https://ta.wikipedia.org/wiki?curid=146132" title="பறளியாறு">
பறளியாறு

பறளியாறு தென்னிந்தியாவின் கன்னியாகுமரி மாவட்டத்தில் பாயும் ஓர் ஆறு. இந்த ஆறு மகேந்திர கிரி மலையில் உற்பத்தியாகிப் பாய்கிறது. இவ்வாற்றின் மீது மாத்தூர் அருகே தொட்டிப்பாலம் ஒன்றும் கட்டப்பட்டுள்ளது. மேலும் பெருஞ்சாணி அணையும் இவ் ஆற்றின் குறுக்கேயே கட்டப்பட்டுள்ளது. உலகில் உள்ள பழமையான ஆறுகளில் ஒன்று.


</doc>
<doc id="146144" url="https://ta.wikipedia.org/wiki?curid=146144" title="சர்வதேச எழுத்தறிவு நாள்">
சர்வதேச எழுத்தறிவு நாள்

யுனெஸ்கோ என்று பொதுவாக அழைக்கப்படும் ஐ.நா கல்வி அறிவியல் கலாச்சார நிறுவனம் எழுத்தறிவின்மையை அகற்றும் பொருட்டு 1965 ம் ஆண்டு செப்டம்பர் 8 -ம் நாள் ஈரான் நாட்டின் தலைநகர் டெக்ரானில் உலக நாடுகளின் கல்வி அமைச்சர்களின் மகாநாடு ஒன்றை நடத்தியது. இம்மாநாட்டில் எழுத்தறிவின்மையால் உலக நாடுகளில் ஏற்ப்படும் அரசியல் சமூக பொருளாதார பிரச்சனைகளைப் பற்றி விவாதிக்கப்பட்டது. எழுத்தறிவின்மையை உலகிலிருந்து அறவே அழிப்பதற்காக ஆற்ற வேண்டிய பணிகள் நடைமுறைகள் ஆகியவைகளை பட்டியலிட்டு ஒரு அறிக்கையையும் அளித்தது. எழுத்தறிவின்மையை போக்குவதற்காக மாநாடு நடைபெற்ற செப்டம்பர் 8 -ம் தேதியை சர்வதேச எழுத்தறிவு நாள் என யுனெஸ்கோவின் 14 வது பொதுக்குழு பிரகடனம் செய்தது. 1967 ம் ஆண்டில் இருந்து ஒவ்வொரு ஆண்டும் செப்டம்பர் 8 -ம் நாள் சர்வதேச எழுத்தறிவு நாளாக கொண்டாடப்பட்டு வருகிறது. 

மனித குலத்தின் ஒட்டுமொத்தத் முன்னேற்றங்களுக்கு தடையாக இருக்கும் எழுத்தறிவின்மையை போக்குவது என்பதை எடுத்துரைக்கவும் எழுத்தறிவின்மையை போக்கிட அரசுகள், உலக நாடுகள் மேற்கொண்டுள்ள பல்வேறு சீரிய திட்டங்களை வெளிப்படுத்துவதும் இந்நாளின் நோக்கமாகும். 


</doc>
<doc id="146145" url="https://ta.wikipedia.org/wiki?curid=146145" title="மத நல்லிணக்க தினம்">
மத நல்லிணக்க தினம்

சத்பவனா திவாஸ் எனப்படும் மத நல்லிணக்க தினம் முன்னாள் இந்தியப் பிரதமர் ராஜீவ் காந்தியின் பிறந்த தினமான 
ஆகஸ்ட் 20 -ம் தேதி கொண்டாடப்பட்டு வருகிறது. 

இந்திய அரசியல் அமைப்பு சட்டத்தின் உயரிய கொள்கையான அனைத்து மதங்களுக்கும் சம உரிமை என்ற தன்மையை பல்வேறு இன, வகுப்பு, கலாச்சார மற்றும் மதங்களின் சங்கமமான இந்திய திருநாட்டில் நிலை நாட்டுவதைக் குறிக்கும் வகையில் இந்நாள் கொண்டாடப்படுகிறது.

இந்நாளில் அரச அலுவலகங்களில் மத நல்லிணக்கத்துக்கான பின்வரும் உறுதிமொழி எடுத்துக்கொள்ளப்படும்.


</doc>
<doc id="146152" url="https://ta.wikipedia.org/wiki?curid=146152" title="நவதிருப்பதி">
நவதிருப்பதி

நவதிருப்பதி என்பது இந்தியாவில், தமிழ்நாட்டில், தூத்துக்குடி மாவட்டத்தில் தாமிரபரணி நதிக்கரையோரம் அமைந்துள்ள 9 முக்கிய இந்து வைணவ தலங்களுக்கு வழங்கப்பட்டுள்ள சிறப்புப் பெயராகும். இந்த ஒன்பது தலங்கள் ஒவ்வொன்றும் ஒவ்வொரு நவக்கிரகத்துக்கு உரியவையாக விளங்குகின்றன. இவை திவ்ய தேசங்களாகவும் உள்ளன.

நவக்கிரகங்கள் பொதுவாக இந்து சைவ வழிபாட்டுத்தலங்களில் முக்கிய பங்கு வகிப்பன. நவதிருப்பதி என அழைக்கப்படும் ஒன்பது வைணவ தலங்களும், நவக்கிரகங்களுடன் தொடர்புடையவையாகக்கருதி வழிபடப்பட்டு வருகிறது. ஒன்பது திருப்பதிகளிலும் உள்ள பெருமா‌ளே நவக்கிரகங்களாகக் கருதப்பட்டு வழிபடப்படுகிறது.

சோழநாட்டில் அமைந்துள்ள நவக்கிரகங்களுக்கு ஒப்பாக இப்பாண்டி நாட்டு நவதிருப்பதிகள் நவக்கிரகங்களாகப் போற்றப்படுகின்றன. இங்கு பெருமாளே நவக்கிரகங்‌களாகச் செயல்படுவதால் நவக்கிரகங்களுக்கு என தனியே சந்நிதி அமைக்கப்படுவதில்லை. அவரவர்க்கு உள்ள கிரக தோஷங்கள் நீங்க நவதிருப்பதி வந்து வணங்கி வழிபட்டால் கிரக தோஷம் நீங்கும் என்பது தொன்நம்பிக்கை.

நவதிருப்பதி கோயில்களின் பட்டியல்



</doc>
<doc id="146155" url="https://ta.wikipedia.org/wiki?curid=146155" title="அசோகரின் தூண்கள்">
அசோகரின் தூண்கள்

அசோகரின் தூண்கள் என்பன இந்திய துணைக்கண்டத்தின் பல்வேறு இடங்களில் மௌரிய அரசரான அசோகரால் கி.மு. 3 ஆம் நூற்றாண்டில் நிறுவப்பட்ட தூண்களை குறிக்கும். முதலில் பல்வேறு தூண்கள் இருந்திருக்க வேன்டும், ஆனால் தற்போது 19 தூண்கள் மட்டுமே உள்ளன. அதில் பல உடைந்த நிலையில் பாதுகாக்கப்பட்டு வருகின்றன. அத்தூண்கள் சராசரியாக 40-50 அடி உயரமும் 50 டன் எடையும் கொண்டுள்ளன. அவை அனைத்தும் வாரணாசிக்கு தெற்கே அமைந்துள்ள சுன்னார் எனும் இடத்தில் செய்யப்பட்டு, பின்பு நூற்றுக்கணக்கான மைல் தொலைவு எடுத்துச்செல்லப்பட்டு நிறுவப்பட்டுள்ளன.

அசோகரின் ஆணைகள் பொறுத்தப்பட்டுள்ள தூண்கள், தில்லியில் இரண்டும் (உண்மையில் மீரட் மற்றும் ஹரியானாவின் டொப்ராவில் அமைந்திருந்து 1356 ஆம் ஆண்டில் பிரோஸ் ஷா துக்ளக் ஆட்சிகாலத்தில், தில்லிக்கு கொண்டுவரப்பட்டன), மற்றும் அலகாபாத் தூண் ஆரம்பத்தில் கௌசாம்பியில் இருந்ததாக நம்பப்படுகிறது. பிற தூண்கள் லௌரியா நந்தன்காட், ராம்பூர்வா காளை & சிங்கத்தூண், சங்காசியா, சாஞ்சி மற்றும் சாரநாத் ஆகிய இடங்களில் காணப்படுகின்றன. இறை அர்ப்பணிப்பு பற்றியான கல்வெட்டுகள் லும்பினி மற்றும் பிராமி எழுத்திலான மூன்று கல்வெட்டுகள் கிர்நார் மலையிலும் மற்றும் கிர்நார் மலையடிவார நகரமான ஜூனாகத்திலும் உள்ளன. வைசாலியில் உள்ள சிங்க முகத் தூணிலும் மற்றும் ராம்பூர்வா காளை தூண்களில் எந்தவித செய்தியும் பொறிக்கப்படவில்லை.

இந்த தூண்கள் இரண்டு வகையான கற்களால் செதுக்கப்பட்டுள்ளன. சில மதுரா பகுதியிலில் காணப்படும் சிவப்பு மற்றும் வெள்ளை மணற்கற்களாலும், மற்றவை பொதுவாக வாரணாசியிலுள்ள சுன்னார் கற்சுரங்கதில் இருந்து எடுக்கப்பட்ட சிறிய கருப்பு புள்ளிகள் கொண்ட பொலிவான நிறத்தில் உள்ள நன்றாக தூளாக்கப்பட்ட கடினமான மணற்கற்களால் ஆனது. அனைத்து தூண்களும் ஒரே பாணியில் செதுக்கப்பட்டுள்ளன. அவை அனைத்தும் ஒரே பகுதியை சேர்ந்த சிற்பக் கலைஞர்களால் செதுக்கப்பட்டுள்ளன என்று அறியப்படுகிறது. தூண்களின் தண்டுப் பகுதி எப்போதும் மென்மையாகவும், ​குறுக்கு-பிரிவில் வட்டமாகவும், சிறிது நுனிநோக்கிச் சிறுத்தும் மற்றும் எப்போதும் ஒரே துண்டுக் கல்லைக்கொண்டு உளியால் செதுக்கப்பட்டுள்ளனவாக உள்ளன. சிங்க முகங்கள் தாமரை இதழ்கள் போன்ற உருவங்கள் செதுக்கப்பட்டுள்ளன. சதுரமாகவும் வெற்றாகவும், வட்டமாகவும் அலங்கரிக்கப்பட்டதாகவும் ஆகிய விகிதங்களில் அபசி இரண்டு வகைப்படுகின்றன. விலங்குகள், அமர்ந்தும் அல்லது நிற்கும்படியாக அபசியில் ஒரே கல்லால் செயப்பட்டுள்ளன.

இந்தியாவின் மத்திய பிரதேசம் மாநிலத்தில் உள்ள சாஞ்சியில் உள்ள பெரிய தூபி, தொடக்கத்தில் கிமு மூன்றாம் நூற்றாண்டில் பேரரசன் அசோகனால் கட்டுவிக்கப்பட்டது. கௌதம புத்தர் பரிநிர்வாணம்]] எய்திய பிறகு அவரது உடலை எரியூட்டப்பட்ட சாம்பலின் ஒரு பகுதியை, சாஞ்சியில் கொண்டு வந்து அதன் மீது அமைக்கப்பட்ட ஒரு அரைக்கோள வடிவமான செங்கல் கட்டுமானம் ஆகும்.

பெரும்பாலாக கொண்டாடப்படும் தூண்கள் பேரரசர் அசோகரால் சுமார் 250 கி.மு.வில் வாரணாசிக்கு அருகில் உள்ள சாரநாத்தில் சிங்க முகம் கொண்டதாகும். இங்கே நான்கு சிங்கங்கள் திரும்பி அமர்ந்து இருக்கும். தற்போது தூண் சிங்கத் தலை உள்ள தூண், சாரநாத் அருங்காட்சியகம் இருக்கும் அதே இடத்தில் இருக்கிறது. அசோகரின் சாரநாத் சிங்க முகத் தூண், இந்திய தேசிய முத்திரையாகவும் மற்றும் அதன் அடிப்பகுதியில் "அசோகா சக்ரா" இந்திய தேசிய கொடி மையச் சக்கரமாகவும் ஏற்றுக்கொள்ளப்பட்டுள்ளது.

சாஞ்சி தூண் இதே போன்ற சிம்ம மூலதனம் கொண்டிருக்கிறது. ராம்பூர்வாவின் இரண்டு தூண்கள், ஒன்று காளை மற்றொன்று சிங்கம் ஆகியவையை கொண்டுள்ளன. சங்காசியா தூண் ஒரு யானையை கொண்டிருக்கிறது.
அசோகரின் ஐந்து தூண்களில் ராமபூர்வாவில் இரண்டு, வைசாலி, லவ்ரியா-ஆரெராஜ் மற்றும் லௌரியா நந்தன்காட் தலா ஒன்று வீதம் பாடலிபுத்திரம் முதல் நேபாளம் வரை இணைக்கும் பண்டைய ராஜ நெடுஞ்சாலையில் உள்ள நகரங்களில் அமைந்துள்ளது.

பண்டைய வைசாலி நகரத்தில் ஒற்றை சிங்கத்த்தின் தலைப்பகுதி ஒரு தூபியில் உள்ளது. இந்தத் தூண், ஒரு புத்த மடாலயம் மற்றும் புனித முடிசூட்டு தொட்டி நின்ற தளத்திற்கு அருகில் உள்ளது. அகழ்வாராய்ச்சி இன்னும் நடந்துக்கொண்டுள்ளன. இத்தூபிகள், மௌரியப் பேரரசின் சான்றாக உள்ளதை கண்டறியப்பட்டன.

அது முந்தைய அசோகரின் தூண்களை விட வேறுப்பட்டது, ஏனேனில் ஒரே ஒரு சிம்மம் வடக்கு அஃதாவது புத்தர் அவரது கடைசி பிரயாணம் எடுத்த திசையில் முகத்தை கொண்டுள்ளது. 1969 ல் இந்த இடத்தில் ஆராய்ச்சி தொடந்கியமைக்கு காரணம் , இந்த தூண் மண்ணுக்கு வெளியே தெரிந்ததுதான் .மேலும் இது போன்ற தூண்கள் இந்கு பெரும் அளவில் உள்ளன, ஆனால் அவைகள் தலைப்பகுதிகள் இல்லாமல் காணப்படுகிறது.

அலகாபாத்தில் உள்ள தூண் அசோகரால் செதுக்கி நிறுவப்பட்ட இத்தூணில் பின்னர் சமுத்திரகுப்தர் மற்றும் ஜஹான்கீர் ஆகியவர்களாலும் செதுக்கப்பட்டுள்ளது. அத்தூண், கங்கை மற்றும் யமுனா ஆறுகள் சங்கமிக்கும் இடத்தில்,அக்பரால் 16 ம் நூற்றாண்டில் கட்டப்பட்டப்பட்ட அலகாபாத் கோட்டைக்கு உள்ளே அமைந்துள்ளது

இத்தூண் முதலில் அலகாபாதிலிருந்து 30 கிலோமீட்டர் மேற்கே அமைந்த கோசல நாட்டின் தலைநகராக இருந்த கௌசாம்பி நகரத்தில் இருந்தது. ஜஹாங்கீர் காலத்தில் இத்தூணை அலகாபாத் கோட்டையில் நிறுவி தனது முன்னோர்களின் பெயர்களை இத்தூணில் செதுக்கினார்.

அசோகன் கல்வெட்டு பிராமி எழுத்தில் உள்ளது, மற்றும் 232 கி.மு தேதியிடப்படுள்ளது. பின்னர் ஒரு கல்வெட்டு, குப்தப் பேரரசர் இரண்டாம் சமுத்திரகுப்தனின் கிபி 375 தேதியிடப்பட்ட, சுத்திகரிக்கப்பட்ட பிராம்மி எழுத்தில் உள்ளது.

இந்த கல்வெட்டு இரண்டாம் சந்திரகுப்தரின் நீண்ட ஆட்சியின் குப்தப் பேரரசை பட்டியலிடுகிறது. அவர் ஏற்கனவே அந்த நேரத்தில் நாற்பது ஆண்டுகள் பேரரசராக இருந்து மற்றொரு ஐந்து ஆண்டுகள் இருந்தார். பாரசீகக் கல்வெட்டு ஒன்று பின்னர் வந்த முகலாய பேரரசர் ஜஹாங்கிரால் செய்யப்பட்டது. அக்பர் கோட்டையில் மேலும் அக்ஷய் வெட், அஃதாவது மிக பழங்கால இந்திய அத்தி மரத்தை கொண்டுள்ளது.ராமாயணம் இதிகாசத்தில் ராமர் இந்த மரத்தை வணங்கியதாக குறிக்கிறது.

இந்தியாவின் வடக்கு பிகாரில் உள்ள மேற்கு சம்பாரண் மாவட்டதில், நேபாளத்தின் எல்லையை ஒட்டி அமைந்த ராம்பூர்வா பகுதியில் அசோகர் நிறுவிய கிமு மூன்றாம் நூற்றாண்டின் ராம்பூர்வா காளையின் தூபி கண்டெடுக்கப்பட்டது.

பண்டைய இந்தியாவின் உத்தரப் பிரதேசத்தின், பருகாபாத் மாவட்டத்தில், சிராவஸ்தி அருகே அமைந்த பண்டைய நகரமாகும். கௌதம புத்தர் சுவர்க்கத்தில் மூன்று மாதங்கள் தங்கி அபிதம்மத்தை தனது தாய் மாயாதேவிக்கு அருளிய பின்னர் பூமியில் இறங்கிய இடமே "சங்காசியா" ஆகும். அசோகர் இவ்விடத்தில் புத்தரின் நினைவாக யானை தூபியையும், கௌதம புத்தரின் தாய் மாயாதேவிக்கு ஒரு விகாரையையும் நிறுவினார்.

இந்தியாவின், மத்தியப் பிரதேச மாநிலத்தின் சத்னா மாவட்டத்தில் உள்ள பர்குட் கிராமத்தில் அசோகர் நிறுவிய தூபிகளும், கல்வெட்டுகளும் உள்ளது.

இந்தியா-நேபாள எல்லை அருகில் பிகார் மாநிலத்தின் மேற்கு சம்பாரண் மாவட்டத்தில் உள்ள லௌரியா நந்தன்காட்டில், கிமு மூன்றாம் நூற்றாண்டில் அசோகர் நிறுவிய தூண்களால் புகழ் பெற்றது.

இந்தியாவின் பிகார் மாநிலத்தில், கிழக்கு சம்பாரண் மாவட்டத்தில் அமைந்த ஊராகும். பண்டைய லௌரியா ஆராராஜ் நகரம், இந்திய-நேபாள எல்லையின் அருகில் உள்ளது.

லௌரியா-ஆராராஜ் நகரத்தில், கிமு 299 - 200ல் மௌரியப் பேரரசர் அசோகர் நிறுவிய தூண்களால் புகழ் பெற்றது. இங்குள்ள தூபி மெருகூட்டப்பட்ட மணற்கல்லில் செதுக்கப்பட்டடது. இத்தூபியின் உயரம் 36.6 அடியும், சுற்றளவு 3.6 அடியும் கொண்டது.இத்தூபியில் அசோகரின் கல்வெட்டுக் குறிப்புகள் பொறிக்கப்பட்டுள்ளது.

அலெக்சாண்டர் கன்னிங்காம், தூண்களின் கல்வெட்டு எழுத்துக்களை முதலில் ஆய்வு செய்தவர். அவர் அவை கிழக்கு, மத்திய மற்றும் மேற்கு பாரசீக மொழி, அஃதாவது "பஞ்சாபி அல்லது வடமேற்கு பேச்சுவழக்கு, உஜ்ஜைனி அல்லது நடுத்தர, மற்றும் அர்த்த மாகதி அல்லது கிழக்கு பேச்சுவழக்கில் எழுதப்பட்டுள்ளது என்றார். அவைகள் பிராம்மி உரையில் எழுதப்பட்டுள்ளன.
அசோகாவின் முதல் தூண், பண்டைய தில்லி இடிபாடுகளில் "தாமஸ் கொர்யட்டி" என்பவரால் 16 ஆம் நூற்றாண்டில் கண்டுபிடிக்கப்பட்டது. ஆரம்பத்தில் அவர் அது பித்தளையில் செய்யப்பட்டது என்றார். பரிசோதனையின் பின் அவை மிகவும் பளபளப்பான மணற்கல்லால் செய்யப்பட்டுள்ளதை உணர்ந்தார். அதன் குறிப்புகள் கிரேக்கத்தின் ஒரு படிவத்தை ஒத்திருந்ததை உண்ர்ந்தார். 1830யில் ஜேம்ஸ் ப்ரின்ஸெப், கேப்டன் எட்வர்ட் ஸ்மித் மற்றும் ஜார்ஜ் டர்னொவர் உதவியுடன் முறையே ஆராய்ச்சியை தொடங்கினார்.

அவர்கள், அவ்வுரை புத்தர் தான் ஞானம் பெற்று 218 ஆண்டுகள் பிறகு அரியணை வந்த அசோகரை குறிப்பிடப்படுகிறது என்று தீர்மானித்தனர். அறிஞர்களுக்கு, மேலும் பாறைகள் முகத்தில் அல்லது கற்தூண்களில், வட இந்தியா, வடமேற்கு இந்தியா மற்றும் தக்காண பீடபூமி வரை , அசோகரின் கல்வெட்டுகள் 150 கிடைத்தது. இந்த தூண்கள் எல்லை நகரங்கள் மற்றும் வர்த்தக பாதைகளின் மைய இடங்களில் வைக்கப்பட்டு இருந்தன.

அசோகர், அவரது தாத்தா சந்திரகுப்த மௌரியரால் நிறுவப்பட்ட பேரரசுக்கு 269 கி.மு.வில் அரியணை ஏறினார். அசோகர், மதிப்பீட்டின்படி அவரது ஆட்சியின் ஆரம்பத்தில் ஒரு கொடுங்கோலனாக இருந்தார். கலிங்கப் போருக்குப் பின் எட்டு ஆண்டுகளுக்கு கழித்து, அசோகர் பேரிழப்பை எண்ணி புத்த மதத்திற்கு மாறினார்.கலிங்க நாட்டில் பௌத்த சமயப் பிரச்சாரம் செய்தார். அவர் தனது வாயால் கூறிய செய்தி: கலிங்கப் போரின் போது, "ஒரு நூற்று ஐம்பது ஆயிரம் மக்கள் நாடு கடத்தப்பட்டு இருந்தனர், ஒரு நூறு ஆயிரம் பேர் கொல்லப்பட்டனர், மற்றும் பல மறைந்து வழ்ந்தனர் ..." . புத்த மதம் ஒரு மாநில மதம் ஆகவில்லை ஆனால் அசோகர் அது வேகமாக பரவ ஆதரவு தெரிவித்தார். தூண்களில் கல்வெட்டுகளில் புத்த சமய அடிப்படையில் ஒழுக்கத்தை பற்றி அரசாணைகள் விவரித்தன. அசோகா புத்தர் வாழ்வின் நிகழ்வுகளை 84,000 நினைவுச்சின்னங்களில் பொறித்தார். அவை சிலவற்றின் வலை போன்ற சுவர்களில், மையமாக ஆரங்கள் மற்றும் ஒரு சக்கரத்தின் விளிம்பின் உருவத்தையும் கொண்டிருந்தன.மற்றவை சுவஸ்திகை உருவம் கொண்டிருந்தன. அச்சக்கரம் சூரியன், நேரம், மற்றும் புத்த சட்டம்(தர்மச்சக்ரா) ஆகியவற்றையும், சுவஸ்திகை தீமை எதிராக ஒரு நிலையான இறை நடனத்தை குறிக்கிறது.



</doc>
<doc id="146158" url="https://ta.wikipedia.org/wiki?curid=146158" title="பணமதிப்புப் போர்">
பணமதிப்புப் போர்

பணமதிப்புப் போர் "(Currency war)" அல்லது போட்டியிட்டு மதிப்புக் குறைத்தல் "(competitive devaluation )" என்பது உலக நாடுகள் தங்கள் நாட்டின் பணமதிப்பைக் குறைத்தலில் ஒன்றுக்கொன்று போட்டியிடுதல் ஆகும். 

1930களில் ஏற்பட்ட உலகப் பெரும் பொருளாதார மந்தத்தின் விளைவாகப் பல நாடுகள் தங்க முறையைக் கை விட்டன. இதனால் பணத்திற்கு உள்ளார்ந்த மதிப்பு இல்லாது போய் நாடுகளில் வேலை வாய்ப்பின்மை ஏற்பட்டது. ஏற்றுமதிக்கு நாடுகள் ஒன்றுடன் ஒன்று போட்டியிட்டன. தங்கள் நாட்டின் பணமதிப்பைக் குறைப்பதன் மூலம் பல நாடுகளின் பொருளாதாரத்தைப் பாதிப்படையச் செய்தன. இது அயலாரை வறியோராக்கும் கொள்கைகளுள் ஒன்றாகும்.

கிரேட் பிரிட்டன், ஃபிரான்சு, ஐக்கிய அமெரிக்கா ஆகிய மூன்று நாடுகளே 1930களின் பணமதிப்புப் போரில் முக்கியமாக ஈடுபட்டவை.

தற்போதைக்கு ஐக்கிய அமெரிக்காவும் சீனாவும் பணமதிப்புப் போரில் ஈடுபட்டுள்ளன. இவை ஒன்றுக்கு ஒன்று எதிராக மட்டுமின்றி பிற வளரும் நாடுகளையும் குறிப்பாக யூரோ மதிப்பை அதிகம் உயர்த்தியுள்ளன.


</doc>
<doc id="146159" url="https://ta.wikipedia.org/wiki?curid=146159" title="அயலாரை வறியோராக்கும் கொள்கை">
அயலாரை வறியோராக்கும் கொள்கை

பொருளியலில் அயலாரை வறியோராக்கும் கொள்கை "(Beggar thy neighbour)" என்பது தனது பொருளாதாரச் சிக்கல்களைச் சரி செய்யும் பொருட்டு ஒரு நாடு மற்றொரு நாட்டின் பொருளாதாரத்தை மோசமாக்கும் வகையில் செயல்படுவதாகும். 

1930 இன் பெரும் பொருளாதார மந்தத்தின் போது பல நாடுகள் இதைக் கடைப்பிடித்தன. பணமதிப்புப் போரில் ஈடுபடுதல் போன்றவை இக்கொள்கைக்கான உதாரணங்கள்.


</doc>
<doc id="146160" url="https://ta.wikipedia.org/wiki?curid=146160" title="இயல்பு வாதம்">
இயல்பு வாதம்

இயல்பு வாதம் "(physiocracy)" என்பது நாடுகளின் செல்வம் நில வேளாண்மை மற்றும் நில மேம்பாடு மூலமே வரும் என நம்பிய பொருளியலாளர்களின் கொள்கை. இக்கொள்கை முதன் முதலில் ஃபிரான்சில் ஆரம்பமானது. 

இயல்புவாதிகள் நகரத்தின் செயற்கையை இகழ்ந்தனர். உழவர்களைக் கொண்டாடினர். 

இயல்புவாதிகள் மனிதர்கள் ஒன்றாக வாழ்வது சமுதாய ஒப்பந்தத்தால் அன்றி ஏதோ ஓர் இயற்கை ஒழுங்கினாலே என்று கருதினர். 


</doc>
<doc id="146166" url="https://ta.wikipedia.org/wiki?curid=146166" title="குழந்தைத் தொழிலாளர் எதிர்ப்பு நாள்">
குழந்தைத் தொழிலாளர் எதிர்ப்பு நாள்

குழந்தை தொழிலாளர் எதிர்ப்பு நாள் ("World Day Against Child Labour") உலகம் முழுவதும் ஆண்டுதோறும் சூன் 12 ஆம் தேதி கடைப்பிடிக்கப்படுகிறது. ஐக்கிய நாடுகளின் ஓர் அங்கமான பன்னாட்டு தொழிலாளர் அமைப்பினால் (ஐ.எல்.ஓ) அங்கீகரிக்கப்பட்ட இந்த நாள் குழந்தைத் தொழிலாளர்கள் பற்றிய விழிப்புணர்வை ஏற்படுத்த 2002ம் ஆண்டு முதல் கடைபிடிக்கப்படுகிறது. ஐ.எல்.ஓ வின் 138 மற்றும் 182வது உடன்படிக்கைகளின் ஏற்பினால் தூண்டப்பட்டு இந்த நாள் உருவாக்கப்பட்டது.

இதன் அடிப்படையில் குழந்தை தொழிலாளர் முறையை முற்றிலுமாக அகற்றப்பட வேண்டியதன் அவசியத்தை உணர்த்த இந்நாள் கடைப்பிடிக்கப்படுகிறது. 
2006 அக்டோபர் 10 ம் தேதி முதல் வீடு, சாலையோரக் கடைகள், ஓட்டல்கள் போன்ற இடங்களில் ௧௪ வயதிற்கு உட்பட்ட சிறுவர், சிறுமியரை வேலைக்கு அமர்த்த மத்திய அரசு தடைவிதித்துள்ளது.

குழந்தைகள் நலனுக்கான சர்வதேச அமைப்பான யுனிசெப் நிறுவனம் குழந்தை தொழிலாளர்களுக்கு ஏற்படும் பதிப்புகளை முன்று வகையாக பிரித்துள்ளது. 

கொடிய வறுமை, உட்டசத்துக் குறைவு, கல்வியறிவு பெற முடியாத நிலை, உடல் நலனை பாதிக்கக் கூடிய ஆபத்தான சூழல், காற்றோட்டம் இல்லாத குறுகிய அறை போன்றவை சிறார்களின் உடல் நலனைப் பெரிதும் பாதிப்பதால் ஆஸ்துமா, காசநோய் போன்ற ஆபத்தான நோய்களின் தாக்குதலுக்கு இலக்காகின்றனர்.

மனரீதியான வளர்ச்சி என்பது எழுத்தறிவு, எண்ணறிவு மற்றும் நடைமுறை வாழ்க்கை முறையினைப் பற்றிய பொதுவான அறிவு போன்றவை உள்ளடங்கியதாகும். இவற்றில் ஏற்படும் மாற்றங்கள் சிறார்களை மிகவும் கடுமையாக பாதிக்கின்றன.

கல்வியறிவு பெறமுடியாமல் வறுமையை விரட்ட எண்ணி சிறுவயது முதல் குறைந்த சம்பளத்திற்கு வேலைக்கு செல்லும் இவர்களால் சமுதாயத்தில் கடைசி வரை ஒரு நல்ல நிலைமையை அடைய முடியாமல் சமுகத்தால் புறக்கணிக்கப்படும் நிலைமைக்கு தள்ளப்படுகின்றனர்.



</doc>
<doc id="146170" url="https://ta.wikipedia.org/wiki?curid=146170" title="சண்டை">
சண்டை

பொதுவாக, சண்டை அல்லது சமர் ("battle") என்பது, இரண்டு அல்லது அதற்கு மேற்பட்ட ஆயுதப் படைகள், அல்லது போராளிகள் மத்தியில் நடைபெறும் போர் முறை ஆகும். ஒரு சண்டையில், ஒவ்வொரு சண்டை இடுபவரும் ஒரு இராணுவத்தை அல்லது ஒரு குறிப்பிட்ட சமூகத்தை சேர்ந்தவர்களாக இருப்பர், அது நாடு, மொழி, இனம், என ஏதாவது ஒரு அடிப்படையில் தீர்மானிக்கப்படுகிறது. 

போர்கள், அல்லது இராணுவத் தாக்குதல்கள் பொதுவாக போரியல் மூல உபாயம் மூலம் திட்டமிடப்படுகின்றன. ஆனால், சண்டை அல்லது சமரில் பெரும்பாலும் காயமடைவது அல்லது மரணம் அடைவது நிகழ்கிறது.

பொதுவாக, சண்டையில் பெயரிடுவது புவியியல் அமைப்பை சார்ந்து இருக்கும். ஒரு நகரத்தின் பெயர், காடுகள் அல்லது ஆறுகளின் பெயர் இருக்கும், "... சண்டை", என பெயரிடுவது நடைமுறையில் இருந்து வருகிறது. எப்போதாவது சண்டை நடைபெற்ற திகதி அல்லது மாதத்தினையும் பெயரில் சேர்த்துக் கொள்வது வழக்கமாக உள்ளது.

சண்டையில் பங்கேற்க தனிநபர்கள், லேசான உளவியல் பிரச்சனைகள் முதல் நிரந்தரமான காயங்கள் மற்றும் படுகாயம் அடையும் வாய்ப்புகளும் உண்டு. சண்டையில் உயிர் பிழைத்தவர்கள் வாழ்க்கை கொடுங்கனவுகளை கொண்டிருக்கும். அக்கனவுகள், அவர்கள் சந்தித்த சூழல், அல்லது காட்சிகள் அல்லது ஒலி அசாதாரண எதிர்விளைவுகளை பற்றியே இருக்கும். ஒரு சிலர் மனநல பாதிப்பிற்கும் ஆளாகின்றனர். அது மட்டுமின்றி, சமரில் பெரும்பாலும் காயமடைவது, ஊனமுறுவது, வடு ஏற்படுவது, உடல்ரீதியான செயல்பாடுகளை இழப்பு, கண்பார்வை மங்குதல், பக்கவாதம் அல்லது மரணம் அடைவது நிகழ்கிறது.



 nangal mattum

</doc>
<doc id="146174" url="https://ta.wikipedia.org/wiki?curid=146174" title="பாவனாசபுரம்">
பாவனாசபுரம்

பாவனாசபுரம் தமிழ்நாட்டின் கடைக்கோடியில் உள்ள சில கிராமங்களில் ஒன்று . இது ஆனைகுளம் கிராமத்தில் ஒரு பகுதியாகவே கருதப்பட்டாலும இது வேறு தொகுதியை சேர்ந்த பகுதிதான் . பாவனாசபுரத்தில் அனைத்து சமுதாய மக்களும் ஒற்றுமையுடன் வாழ்ந்து வருகின்றார்கள் .இங்கு அனைத்து சமுதாய மக்களின் வாழ்க்கைதரம் சற்று முன்னேற்றம் அடையாமலேதான் உள்ளது.


</doc>
<doc id="146176" url="https://ta.wikipedia.org/wiki?curid=146176" title="வி. கனகலிங்கம்">
வி. கனகலிங்கம்

வி. கனகலிங்கம் (பிறப்பு: செப்டம்பர் 28, 1920) வீ.கே என்ற பெயரில் இலங்கையில் புகழ் பெற்ற ஓவியர் மற்றும் எழுத்தாளர்.

கனகலிங்கம் இலங்கையின் யாழ்ப்பாண மாவட்டத்தில், ஆனைக்கோட்டையில் விசுவலிங்கம், பொன்னம்மாள் ஆகியோருக்குப் பிறந்தவர். இவரது பேரன் ஓர் அண்ணாவியார். மாமன் கலைப்புலவர் க. நவரத்தினம். இயல்பாகவே கலை உணர்வு கொண்ட கனகலிங்கம், திருநெல்வேலி முத்துத்தம்பி வித்தியாசாலையில் ஆரம்பக் கல்வியைப் பெற்ற பின்னர் ஓவியக் கலைக்கே தனது வாழ்க்கையை அர்ப்பணித்து விட்டார்.

1942 ஆம் ஆண்டு கொழும்பில் இருந்து வெளிவரும் வீரகேசரி நாளிதழில் அச்சு ஒப்புநோக்குநர் பதவியில் பணியாற்றத் தொடங்கிய கனகலிங்கம் ஆறு மாதங்களில் ஓவியராகப் பணி உயர்வு பெற்றார். பணியாற்றிய காலத்தில் இரண்டு ஆண்டுகள் கொழும்பு கலைக் கல்லூரியில் வாரம் இரண்டு நாட்கள் உயர்தர ஓவியப் படிப்பை முடித்தார். 19 ஆண்டுகள் வீரகேசரியில் பிரதம ஓவியராகப் பணியாற்றினார். 

வீரகேசரி ஆசிரியர் கே. வி. எஸ். வாசின் மகன் மோகன் "கதம்பம்" என்ற மாத இதழை ஆரம்பித்தார். அதனை வீ.கே பொறுப்பேற்று நடத்தினார். 1959 ஆம் ஆண்டில் வீரகேசரி தொழிற்சங்கம் வேலை நிறுத்தத்தில் இறங்கியது. அதனை அடுத்து வீ.கே வீரகேசரியை விட்டு விலகினார். அதன் பின்னர் தினபதி, சிந்தாமணி ஆகிய பத்திரிகைகளில் பணிபுரிந்தார். 1970 இல் இப்பத்திரிகைகள் மூடப்படவே சொந்தமாகத் தொழில் ஆரம்பித்து ஓவியங்கள் வரைந்தார்.

1980 ஆம் ஆண்டில் யாழ்ப்பாணம் சென்ற வீ.கே. அங்கு 1986 ஆம் ஆண்டில் ஆரம்பிக்கப்பட்ட உதயன், சஞ்சீவி ஆகிய பத்திரிகைகளுக்கு ஓவியம் தீட்டினார். 

வீ. கே., கனகு, சித்தார்த்தன், நிலா போன்ற பல புனைபெயர்களில் ஓவியங்கள் வரைந்தார். லிங்கம், திருவாதிரை ஆகிய புனைபெயர்களில் பல சிறுகதைகள், கட்டுரைகள் எழுதினார். தமிழ் இதழ்கள் மட்டுமல்லாமல் சிங்கள இதழ்களுக்கும் ஓவியங்கள் வரைந்தார்.




</doc>
<doc id="146188" url="https://ta.wikipedia.org/wiki?curid=146188" title="இலங்கை மௌரிய மன்னர்கள்">
இலங்கை மௌரிய மன்னர்கள்

இலங்கை மௌரிய மன்னர்கள் (பொ.பி. 463 - 691) என்பவர்கள் இலங்கை ஆண்ட மன்னர் வம்சத்தவர்களுள் இராசராட்டிரப் பாண்டியர் ஆட்சிக்கு முடிவிலும் இரண்டாம் லம்பகர்ண மன்னர்கள் ஆட்சி ஆரம்பத்துக்கும் இடைப்பட்ட காலத்தில் இலங்கையை ஆண்ட மன்னர்கள் ஆவர்.





</doc>
<doc id="146190" url="https://ta.wikipedia.org/wiki?curid=146190" title="திருமுகப் பாசுரம்">
திருமுகப் பாசுரம்

திருமுகப் பாசுரம் என்னும் பெயரில் இரண்டு நூல்கள் உள்ளன.
திருமுகப் பாசுரம் பதிரோராம் திருமுறையில் இடம்பெற்றுள்ள நூல்களில் ஒன்று. இதன் காலம் கி. பி. 705.

மதுரை நான்மாடக் கூடலில் கோயில் கொண்டுள்ள சிவபெருமானே திருமுகப் பாசுரம் (அறிமுகப் பாடல்) ஒன்று எழுதி பாணபத்திரன் என்னும் யாழிசைப் பாணனிடம் கொடுத்து சேரமான் பெருமாள் நாயனாரிடம் அனுப்பியதாக உள்ள பாடல் ஒன்று பதினோராம் திருமுறையின் முதல் பாடலாக உள்ளது. சேரமான் பெருமாள் நாயனார் 63 நாயன்மார்களில் ஒருவர். 

<poem>
மதிமலி புரிசை மாடக் கூடல்
பதிமிசை நிலவும் பால்நிற வரிச்சிறகு
அன்னம் பயில்பொழில் ஆலவாயில்
மன்னிய சிவன்யான் மொழிதரு மாற்றம்
பருவக் கொண்மூப் படியெனப் பாவலர்க்கு
உரியவை உரிமையின் உதவி ஒளிதிகழ்
குருமா மதிபுரை குலவிய குடைக்கீழ்ச்
செருமா உகைக்கும் சேரலன் காண்க
பண்பால் யாழ்பயில் பாணபத்திரன் 
தன்போல் என்பால் அன்பன் தன்பால்
காண்பது கருதிப் போந்தனன்
மாண்பொருள் கொடுத்து வரவிடுப்பதுவே.
</poem>



</doc>
<doc id="146196" url="https://ta.wikipedia.org/wiki?curid=146196" title="திருவாலங்காட்டுத் திருப்பதிகம்">
திருவாலங்காட்டுத் திருப்பதிகம்

திருவாலங்காட்டில் சிவபெருமான் நடனமாடுவதைக் கண்டு காரைக்கால் அம்மையார் பாடிய பாடல்கள் திருவாலங்காட்டு மூத்த திருப்பதிகம் ஆகும். பதிக முறையில் பாடப்பெற்ற முதல் பாடல்கள் என்பதால் இதனை ஆதிப்பதிகம் என்றும் அழைப்பர். முதன் முறையாக இறைவனை இசையால் பாடியதால் காரைக்கால் அம்மையாருக்கு தமிழிசையின் தாய் என்ற சிறப்பு பெயர் ஏற்பட்டது. அம்மையாரைப் பின்பற்றியே இறைவனை இசையால் பாடி தேவாரம் பாடியுள்ளார்கள் தேவார மூவர்.

இந்நூல் பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்றான பதிகம் முறையில் பாடப்பெற்றது. திருவாலங்காடு என்னும் ஊர்க் கோயிலில் குடிகொண்டுள்ள சிவபெருமான்மீது பாடப்பட்ட நூல் இது. இதனைப் பாடியவர் காரைக்கால் அம்மையார். இவர் காலம் 7ஆம் நூற்றாண்டின் பிற்பாதி. இந்த நூலில் 10 பாடல்கள் உள்ளன. 11ஆம் பாடலாக அடைவுப்பாடல் ஒன்றும் உள்ளது. 

பதிகம் என்றால் பத்து பாடல்களின் தொகுப்பாகும். இதன் இறுதியில் திருக்கடைகாப்பு எனும் பதிகத்தினைப் பாடுவதால் ஏற்படும் நன்மைகள் குறித்து கூறப்படும். காரைக்கால் அம்மையார் இரண்டு பதிகங்களைப் பாடியுள்ளார். காரைக்கால் அம்மையார் பாடிய இந்த பதிக முறையே முதன் முதலாகப் பாடப்பெற்றதாகும். அதனால் இவை மூத்த பதிகங்கள் என்றும், இறைவனை பதிக முறையில் பாடியமையால் திருப்பதிகம் என்றும் அழைக்கப்படுகிறது. திருவாலங்காட்டில் இறைவன் ஆடியதை பாடியமையால், இவை அனைத்தும் சேர்த்து திருவாலங்காட்டு மூத்த திருப்பதிகம் என்று அழைக்கப்படுகிறது. 

இப்பதிகங்களில் புனிதவதி என்று தன்னுடையப் பெயரைக் குறிப்பிடாமல் காரைக்கால் பேய் என்றே அம்மையார் குறிப்பிட்டுள்ளார். முதற்பதிகத்தில் நைவளம் எனும் பண்ணில் காரைக்கால் அம்மையார் பாடியுள்ளார். இரண்டாம் பதிகம் இந்தளம் எனும் பண்ணில் பாடப்பெற்றதாகும். இசையோடு இறைவனைப் பாடும் மரபு இந்த மூத்த திருப்பதிக பாடல்களிலிருந்தே தோன்றியதாகும். அதனால் காரைக்கால் அம்மையாரை தமிழிசையின் தாய் என்று போற்றுகின்றனர். 

கொங்கை திரங்கி, எட்டி இலவம் ஆகியவற்றில் தொடங்கும் பதிகங்கள் மூத்த திருப்பதிகங்கள் என்று அழைக்கப்படுகின்றன. இறைவனை பத்துப் பாடல்களைக் கொண்ட தொகுதியால் போற்றுவதை பதிகம் என்கின்றனர். இந்த முறையைப் பின்பற்றியே தேவார மூவரும் பாடியுள்ளனர்.

“செடித்தலைக் காரைக்கால் பேய் செப்பிய செந்தமிழ் பத்தும் வல்லார் சிவகதி சேர்ந்து இன்பம் எய்துவரே” என்று இந்த அடைவுப்பாடல் குறிப்பிடுகிறது. 

“ஆடும் எங்கள் அப்பன் இடம் திருவாலங்காடே” என்னும் தொடரோடு 10 பாடல்களும் முடிகின்றன.



</doc>
<doc id="146197" url="https://ta.wikipedia.org/wiki?curid=146197" title="சேத்திர வெண்பா">
சேத்திர வெண்பா

சேத்திர வெண்பா பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

சிவத்தளி வெண்பா என்றும் க்ஷேத்திர திருவெண்பா வழங்கப்படுகின்றது.

இதனைப் பாடிய ஐயடிகள் காடவர் கோமான் என்பவர் அறுபத்து மூன்று நாயன்மார்களில் ஒருவர். இதில் 24 வெண்பாக்கள் உள்ளன.
ஆகிய ஊர்களிலுள்ள சிவனை வழிபட்டு இவர் பாடியுள்ளார்.



</doc>
<doc id="146199" url="https://ta.wikipedia.org/wiki?curid=146199" title="பொன்வண்ணத்தந்தாதி">
பொன்வண்ணத்தந்தாதி

பொன்வண்ணம் என்று இந்த நூல் தொடங்குவதால் இதற்குப் பொன்வண்ணத்து அந்தாதி என்னும் பெயர் சூட்டப்பட்டுள்ளது. பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்றான அந்தாதி வகையினது.

நூலின் காலம் 650-710. இது சேரமான் பெருமாள் நாயனாரால் பாடப்பட்ட நூல். இவர் 63 நாயன்மார்களில் ஒருவர். அந்தாதி முறையில் தொடுக்கப்பட்டுள்ள 100 கட்டளைக் கலித்துறைப் பாடல்கள் இதில் உள்ளன.


பொன்வண்ண மேனி. மின்வண்ணச் சடை, வெள்ளைநிறக் காளை ஆகியவற்றைக் கொண்டிருப்பவன் ஈசன். (இவற்றில் வியப்பு ஒன்றும் இல்லை) என் மனத்தின் வண்ணம் எப்போதெல்லாம் எப்படி எப்படி இருக்கிறதோ அப்படியெல்லாம் காட்சி தருகிறானே! - இது பாடல் சொல்லும் செய்தி. 



</doc>
<doc id="146201" url="https://ta.wikipedia.org/wiki?curid=146201" title="திருவாரூர் மும்மணிக்கோவை">
திருவாரூர் மும்மணிக்கோவை

திருவாரூர் மும்மணிக்கோவை பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்றான மும்மணிக்கோவை வகையைச் சேர்ந்தது.

நூலின் காலம் 650-710. இது சேரமான் பெருமாள் நாயனார் பாடிய நூல்களில் ஒன்று. திருவாரூர் சிவபெருமான்மீது பாடப்பட்டது. வெண்பா, கட்டளைக்கலித்துறை, ஆசிரியம் ஆகிய மூவகைப்பாடல்கள் மாறி மாறி வரும்படி பாடப்பட்டுள்ள 30 பாடல்களைக் கொண்டது. பாடல்கள் அகத்திணைச் செய்திகளாக உள்ளன. 

”எழுதும் கொடி போன்ற இடையையுடைய தோழியே! பொழுதோ போய்விட்டது. தினைப்புனம் காத்துக் களைத்துப்போயிருக்கிறேன். முக்கண்ணான், நான்மறையான் முருகவேள் போல என் கண்முன் நிற்கிறானே, என்செய்வேன்!” என்கிறாள் ஒரு தலைவி. இப்படி எல்லாப் பாடல்களும் அகத்திணைப் பாடல்களாக உள்ளன. 



</doc>
<doc id="146202" url="https://ta.wikipedia.org/wiki?curid=146202" title="திருக்கைலாய ஞானஉலா">
திருக்கைலாய ஞானஉலா

திருக்கைலாய ஞானஉலா பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று உலா வகையினது.

நூலின் காலம் 650-710. சேரமான் பெருமாள் நாயனார் பாடிய இந்த உலா நூல் ஆதியுலா எனப் போற்றப்படுகிறது. (காரணம் உலா இலக்கியத்தில் இது முதல்நூல்). ”ஆதி” எனப்படும் கைலாய நாதன் உலாவருவதைப் பாடுவதாலும் இது ஆதியுலா எனப்பட்டது. 

இதில் 197 கண்ணிகள் உள்ளன. இறுதியில் ஒரு வெண்பாவும் உள்ளது. இந்த வெண்பா சங்ககாலத் தொகுப்புநூல் பத்துப்பாட்டு ஒவ்வொன்றின் இறுதியிலும் சேர்க்கப்பட்டுள்ள வெண்பா போன்றது. சிவன் உலா வரும்போது ஏழு பருவத்துப் பெண்களும் அவன்மீது காதல் கொள்கின்றனர்.

பொருள்: நலம் தோற்று, நாண் தோற்று, அறிவு தோற்று, நிறை தோற்று, கைவண்டு (வளையல்) ஓட, கண்வண்டு (விழி) ஓட, கலை (உணிந்துள்ள ஆடை) ஓட, நின்று உள்ளம் ஒழிந்து ஒப்புக்கு நின்றுகொண்டிருந்தாள். 



</doc>
<doc id="146207" url="https://ta.wikipedia.org/wiki?curid=146207" title="முதலாம் காசியப்பன்">
முதலாம் காசியப்பன்

முதலாம் காசியப்பன் ("Kashyapa I", பொ.பி. 479 - 497) என்பவன் இலங்கை மௌரிய மன்னர்கள் வம்சத்தில் இரண்டாம் மன்னனாவான். இவன் மௌரிய மன்னர்கள் வம்சத்தில் முதலாமனவனும் தன் தந்தையுமானவனான தாதுசேனன் என்பவனைச் சிறையில் அடைத்து கொன்றும் விட்டு அரசக்கட்டிலில் ஏறியவன்.
காசியப்பனின் தந்தையின் இன்னொரு மனைவியின் மகனும் ஆட்சிக்கு ஏற வேண்டிய பட்டத்து இளவரசனான முதலாம் முகலன் (பொ.பி. 497 - 515) என்பவன் தன் தந்தையைக் காசியப்பன் கொன்றுவிட்டதை அறிந்தவுடன் தமிழ்நாட்டுக்கு தப்பிச் சென்றான். அவன் திரும்பி வந்து தன்னைத் தாக்கக் கூடும் என்றெண்ணிய காசியப்பன் சீககிரி (தற்போதுள்ள அநுராதபுரத்திலிருந்து தென்கிழக்கே இருக்கும் சிகிரியா) என்னும் மலைக்கோட்டை அரண்மனையைக் கட்டி அங்கிருந்து அரசாண்டான். இவனுடைய பதினெட்டாம் ஆட்சியாண்டில் இவன் எதிர்பார்த்தபடியே முதலாம் முகலன் தன் நண்பர்களான தமிழ்நாட்டு நிகந்தர்களை இணைத்துக் கொண்டு படையெடுத்து வந்தான். தான் தோற்றுவிடுவோம் என்று தெரிந்தவுடன் காசியப்பன் தன் வாளால் தன் தலையை வெட்டி தற்கொலை செய்து கொண்டான். அதன் பிறகு முகலனே இலங்கையை அரசாண்டான். காசியப்பன் இறப்பதற்கு முன் அவன் அனுப்பிய திருமுகம் ஒன்று ஆறாம் நூற்றாண்டின் போது சீன அரசன் ஒருவனுக்கு சென்றிருக்கிறது என்பதைக் கொண்டு இவன் அரசாட்சிக் காலத்தை ஐந்தாம் நூற்றாண்டென நிச்சயிக்க முடிகிறது.

ஆட்சியாளர் பட்டியல், இலங்கை


</doc>
<doc id="146209" url="https://ta.wikipedia.org/wiki?curid=146209" title="கயிலைபாதி காளத்திபாதி அந்தாதி">
கயிலைபாதி காளத்திபாதி அந்தாதி

கயிலைபாதி காளத்திபாதி அந்தாதி பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்றான அந்தாதி வகையினது.

எழுதியவர் நக்கீரதேவ நாயனார்; காலம் 10ஆம் நூற்றாண்டு. இதில் 100 வெண்பாக்கள் உள்ளன. 

காளத்தியில் கைலையைக் கண்டவர் அப்பர். இந்தக் கருத்தை மையமாகக் கொண்டு தோன்றியது இந்த நூல். இந்தத் தொடுப்பில் கைலை பற்றி ஒரு பாடலும், காளத்தி பற்றி அடுத்த பாடலும் என மாறி மாறிப் பாடல்கள் அமைந்துள்ளன. 

எடுத்துக்காட்டுக்கு இரண்டு வெண்பாக்கள் அந்தாதித் தொடையுடன்
கயிலையை ஏத்தினால் பிறப்பிருக்கை இல்லை.
காளத்தியைப் பேணுவார்க்கு என்றும் மகிழ்ச்சி.



</doc>
<doc id="146216" url="https://ta.wikipedia.org/wiki?curid=146216" title="திருஈங்கோய்மலை எழுபது">
திருஈங்கோய்மலை எழுபது

திருஈங்கோய்மலை எழுபது பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

ஈங்கோய் மலை சிவன்மீது பாடப்பட்ட 70 வெண்பாக்கள் கொண்டது இந்த நூல். இது நக்கீர தேவ நாயனாரால் பாடப்பட்டது. காலம் 10ஆம் நூற்றாண்டு. 

இந்த நூலிலுள்ள பாடல்களில் அணிநலன்கள் மிகுதி. 
48 முதல் 62 வரை உள்ள பாடல்கள் கிடைக்கவில்லை. 




</doc>
<doc id="146220" url="https://ta.wikipedia.org/wiki?curid=146220" title="திருவலஞ்சுழி மும்மணிக்கோவை">
திருவலஞ்சுழி மும்மணிக்கோவை

திருவலஞ்சுழி மும்மணிக்கோவை பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

ஆசிரியம், வெண்பா, கட்டளைக் கலித்துறை என்னும் மூவகைப் பாடல்கள் மாறி மாறி வர 30 பாடல்கள் பாடுவது மும்மணிக்கோவை. திருவலஞ்சுழி தேவாரத் தலங்களில் ஒன்று. அவ்வூர்க் கோயிலிலுள்ள சிவனைப் போற்றிப் பாடப்பட்டது இந்த நூல். 

பாடியவர் நக்கீரதேவ நாயனார்; காலம் 10ஆம் நூற்றாண்டு. இதில் மொத்தம் 15 பாடல்கள் மட்டுமே உள்ளன. 


”வலஞ்சுழிச் சிவனின் காளைமாட்டைக்கூட நான் தொழவில்லை. அவன் தலையிலுள்ள கொன்றை மாலையைப் பற்றிக்கூடப் பேசவில்லை. அப்படி இருக்கும்போது அவன் என் கைவளையல்கள் கழலுமாறு செய்துவிட்டானே.” – எனத் தலைவி ஒருத்தி இரங்குவதாக உள்ள அகத்திணைப் பாடல் இது. 



</doc>
<doc id="146221" url="https://ta.wikipedia.org/wiki?curid=146221" title="திருஎழுகூற்றிருக்கை">
திருஎழுகூற்றிருக்கை

திருவெழுகூற்றிருக்கை என்னும் பெயரில்
ஆகியோர் பாடிய பாடல்கள் உள்ளன.
திருஎழுகூற்றிருக்கை பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

ஏழு படிக்கட்டுகளில் ஒவ்வொன்றாக ஏறிநின்று அப்படிக்கட்டில் உள்ள எண்களால் தொகையிட்டுப் பாடி ஏறுவதும், இறங்குவதுமாகப் பாடுவது எழுகூற்றிருக்கை. 
இது திரு என்னும் அடைமொழியுடன் ‘திருவெழுகூற்றிருக்கை’ போற்றப்படுகிறது. 
இது சொல்லணிப் பாடல். 

பத்தாம் நூற்றாண்டு நக்கீரதேவ நாயனார் பாடிய நூல் நூல் இது.

இப்படி ஏழுவரை அடுக்கிக் காட்டிக்கொண்டே செல்லும் இந்தப் பாடல் பின்னர் ஏழின் முகட்டிலிருந்து (7, 6, 5, 4, 3, 2, 1) இறங்கித் தொகுத்தும், பின்னர் முறையே (6, 5, 4, 3, 2, 1) என்கிற முறைப்படி (2, 1) என முடியும் வரையில் செல்கிறது. 
கடைசியில் ‘இருகண் மொந்தை ஒருகண் கொட்ட’ நடனமாடினான் என முடிகிறது. 




</doc>
<doc id="146227" url="https://ta.wikipedia.org/wiki?curid=146227" title="ஜொனி 95">
ஜொனி 95

ஜொனி 95 மிதிவெடி இலங்கையில் விடுதலைப் புலிகளால் உருவாக்கபட்டுப் பாவிக்கபட்டது. இது மரப்பலகையில் மின்கலத்தை இணைப்பதன் மூலம் மிதிக்கும் போது மின் இணைப்பு குறுஞ்சுற்றாக்கப்படுவதன் மூலம் வெடித்தல் நிகழ்கிறது. இதில் மின்கலம் செயலிழந்தால் வெடித்தல் நிகழாது எனினும் வளவுகளைத் துப்பரவு செய்யும் போது எரித்தால் வெடித்தல் நிகழலாம் இதனாலே சேதனப் பசளையாக்குவது பரிந்துரைக்கப்படுகிறது. இது சுமாராக 50 கிராம் அளவிலான வெடிபொருளைக் கொண்டிருக்கும். இது அண்ணளவாக 11 செண்டிமீட்டர் நீளமும், 7 செண்டிமீட்டர் அகலமும் 5.5 முதல் 6 செண்டிமீட்டர் உயரமும் உடையது. கூடுதலான உலோகத்தை உள்ளடக்கியபடியால் இலகுவாக மிதிவெடிகளைக் கண்டுபிடிக்கும் கருவிகள் மூலம் கண்டுபிடிக்க இயலும். சிலசமயம் சிகப்பு நிறத்தில் ஆங்கிலத்தில் Jony 95 Made in Tamil Eeelam என்றவாறு எழுதப்பட்டு இருக்கும். 



</doc>
<doc id="146230" url="https://ta.wikipedia.org/wiki?curid=146230" title="தாதுசேனன்">
தாதுசேனன்

தாதுசேனன் (பொ.பி. 463 - 479) என்பவன் இலங்கை மௌரிய மன்னர்கள் வம்சத்தை சேர்ந்த முதல் மன்னனாவான். களப்பிரர் ஆட்சிக்காலத்தில் தமிழகத்திலிருந்து வந்த பாண்டியர் வேந்தர்கள் சிலர் இராசராட்டிரப் பாண்டியர் என்னும் ஆட்சியை தொடங்கி வைத்தனர். அக்காலத்தில் தாதுசேனன் அநுராதபுரம் மகாவிகாரை என்னும் பௌத்தப் பள்ளியில் இருந்தான். இவனுக்கு நாடாலும் ஆசையிருக்கிறதை அறிந்த இவனுடைய தாய்மாமன் இவனுக்கு மத நூல்களை போதிக்காமல் அரசியல் நூல்களை போதித்தான். தனக்கெதிரான தாதுசேனன் பௌத்தப் பள்ளியில் இருப்பதை அறிந்த முதலாம் இராசரட்டிரப் பாண்டியன் பாண்டு இவனை கைது செய்வதற்கு முயற்சித்தான். இதை அறிந்த தாதுசேனனும் அவன் மாமனும் மகாவலி கங்கை தாண்டிச் சென்று உருகுணை காட்டுப்பகுதிக்குச் சென்றனர். அக்காலத்தில் உருகுணை கலகக்காரர்களுக்குப் புகலிடமாக விளங்கியது. அங்கிருந்து இராசராட்டிரப் பாண்டியர்கள் மீது படையெடுக்க தக்க சமயம் பார்த்திருந்தனர் தாதுசேனனைச் சேர்ந்தவர்கள். ஆறு இராசராட்டிரப் பாண்டியர் மன்னர் ஆட்சியிலும் இராசராட்டிரம் மீது படையெடுத்தான். அனைத்து படையெடுப்பிலும் பாண்டிய மன்னர்களுக்கே வெற்றி கிட்டினாலும் திரிதரன் மற்றும் தாட்டியன் போன்ற இராசராட்டிரப் பாண்டியர்கள் இவனால் கொல்லப்பட்டனர். முடிவாக ஆறாம் இராசராட்டிரப் பாண்டிய மன்னனான பிட்டியன் ஆட்சியில் அவனைக்கொன்று இலங்கையைக் கைப்பற்றினான் தாதுசேனன். அதிலிருந்து இராசராடிரப் பாண்டியர் ஆட்சி முடிவு பெற்றது. மௌரிய வம்சத்தைச் சேர்ந்த இவனது வழிவந்தோரே அதன் பிறகு இலங்கையை சில நூற்றாண்டுகள் அரசாண்டனர்.

இவனுக்கு இரண்டு மனைவிகள் இருந்தனர். முதல் அரசகுல மனைவிக்கு முதலாம் முகலன் (பொ.பி. 497 -515) என்ற மகனும் ஒரு மகளும் இருந்தனர். மற்றொரு மனைவிக்கு முதலாம் காசியப்பன் என்ற மகனுண்டு. தாதுசேனனின் தங்கை மகனுக்கு தன் முதல் மனைவியின் பெண்ணை மனமுடித்து அவனையே அமைச்சனாகவும் வைத்துக் கொண்டான். தன் பெண்ணை அமைச்சன் கொடுமைப்படுத்துகிறான் என்பதை அறிந்த தாதுசேனன் தன் தங்கையும் அமைச்சனின் தாயுமானவளை கொன்றுவிட்டான். அதனால் கோபமடைந்த அமைச்சன் காசியப்பனிடம் சென்று அவனுக்கு அரசாளும் ஆசையை ஊட்டிவிட்டு அவனின் தந்தையான தாதுசேனனையே கைது செய்யுமாறு செய்துவிட்டான். அதனால் பட்டத்துக்கு உரியவனான முகலன் தமிழகத்திற்கு தப்பிவிட்டான். அமைச்சன் அதனோடு நில்லாமல் காசியபனிடம் மீண்டும் சென்று உன் தந்தையான் தாதுசேனன் இலங்கையின் செல்வங்களை மொக்கல்லானனுக்காக ஒளித்து வைத்திருப்பதாக கூறியவுடன் தாதுசேனனையே காசியபன் கொன்றுவிட்டான். அதன் பிறகு காசியபன் (பொ.பி. 479 - 497] இலங்கையை அரசாண்டான்.

ஆட்சியாளர் பட்டியல், இலங்கை



</doc>
<doc id="146231" url="https://ta.wikipedia.org/wiki?curid=146231" title="விஎஸ் 50">
விஎஸ் 50

விஎஸ் 50 ("VS50") இத்தாலி நாட்டுத் தயாரிப்பு. இது இலங்கை, ஈராக் ஆப்கானிஸ்தான் அங்கோலா மொசாம்பிக் நமிபியா சிம்பாப்வே ஆகிய நாடுகளிற் பாவிக்கப்பட்டது. மண்ணிறத்திலான இது சுமாராக 43 கிராம் வெடிபொருளைக் கொண்டிருக்கும். 9 செண்டிமீட்டர் விட்டமும் 4.5 உயரத்தையும் உடையது. குறைவான உலோகத்தை உள்ளடக்கியபடியால் மிதிவெடிகளைக் கண்டுபிடிக்கும் கருவிகள் மூலம் கண்டுபிடிப்பது சிரமாக இருக்கலாம். 45கிராம் அளவிலான ஆர்டிஎக்ஸ் வெடிபொருளைக் கொண்டுள்ளது. 



</doc>
<doc id="146232" url="https://ta.wikipedia.org/wiki?curid=146232" title="ரைப் 72">
ரைப் 72

ரைப் 72 எனப் பொதுவாக அழைக்கப்படும் இந்த மிதிவெடி சீனத் தயாரிப்பாகும். பச்சைநிறமான இந்த ரைப் 72 மிதிவெடியில் A, B, C ரகங்கள் உள்ளது. இதில் B,C ரகங்கள் இலத்திரனியல் முறையில் இயக்கப்படுபவை. இதில் இருக்கும் ஊசியை விட மீதி எல்லாம் ஒன்றாகவே காட்சியளிக்கும் இது இலத்திரனியல் இரகமா அல்லது சாதரணமானதா எனக்கண்டுபிடிப்பது கடினமானது. மிதிவெடி அகற்றுபவர்கள் இதை அதே இடத்தில் வைத்து வெடிக்க வைக்குமாறே பரிந்துரை செய்யப்படுகின்றனர். 51 கிராம் அளவிலான வெடிபொருளைக் கொண்டிருக்கும் இது 7.8 முதல் 8 செண்டிமீட்டர் வரையிலான விட்டமும்*3.8 முதல் 4 செண்டிமீட்டர் உயரமும் உடையது. குறைவான உலோகத்தை உள்ளடக்கியபடியால் மிதிவெடிகளைக் கண்டுபிடிக்கும் கருவிகள் மூலம் கண்டுபிடிப்பது சிரமமாக இருக்கலாம்.



</doc>
<doc id="146234" url="https://ta.wikipedia.org/wiki?curid=146234" title="பொருளியல் கூட்டுறவு மற்றும் வளர்ச்சிக்கான அமைப்பு">
பொருளியல் கூட்டுறவு மற்றும் வளர்ச்சிக்கான அமைப்பு

பொருளியல் கூட்டுறவு மற்றும் வளர்ச்சிக்கான அமைப்பு (Organisation for Economic Co-operation and Development, அல்லது ஓஇசிடி, ) 1961ஆம் ஆண்டில் உலக வணிகத்தையும் பொருளியல் வளர்ச்சியையும் தூண்டிட 34 நாடுகளால் நிறுவப்பட்ட ஓர் பன்னாட்டு பொருளியல் அமைப்பாகும். மக்களாட்சி மற்றும் சந்தைப் பொருளாதாரத்தில் நம்பிக்கை உடைய நாடுகளின் அரங்கமாக தங்கள் நிதிக்கொள்கைகளை பகிர்ந்து கொள்ளுதல், பொதுவான சிக்கல்களுக்கு தீர்வு காணுதல், நல்ல நடைமுறைகளை அடையாளம் காணுதல் போன்றவற்றை உரையாடவும் உறுப்பினர்களின் உள்நாட்டு வெளிநாட்டு கொள்கைகளை ஒருங்கிணைக்கவும் இது உள்ளது. 

இரண்டாம் உலகப் போருக்குப் பின்னர் ஐரோப்பாவின் மீள்கட்டமைப்பிற்கான மார்ஷல் திட்டத்தை செயல்படுத்த 1948ஆம் ஆண்டில் ஏற்படுத்தப்பட்ட ஐரோப்பிய பொருளியல் கூட்டுறவிற்கான அமைப்பிலிருந்து (OEEC) ஐரோப்பாவில் இல்லாத நாடுகளையும் சேர்த்துக்கொண்டு இந்த அமைப்பு உருவானது. இதன் உறுப்பினர் நாடுகளில் பெரும்பான்மையானவை உயர்வருமானம் உடைய பொருளாதாரங்கள் ஆகும். மனித வளர்ச்சிச் சுட்டெண் "மிக உயரிய நிலையில்" உள்ள இந்த நாடுகள் வளர்ந்த நாடுகளாகும்.

ஓஇசிடியின் தலைமையகம் பிரான்சுத் தலைநகர் பாரிசில் உள்ளது.
ஓஇசிடியில் 32 உறுப்பினர் நாடுகள் உள்ளன; இரு நாடுகளுக்கு அழைப்பு விடப்பட்டுள்ளது.

தற்போது பொருளியல் கூட்டுறவு மற்றும் வளர்ச்சிக்கான அமைப்பில் முப்பத்து நான்கு நாடுகள் உறுப்பினர்களாக உள்ளன.


பொருளியல் கூட்டுறவு மற்றும் வளர்ச்சிக்கான அமைப்பில் உறுப்பினராகவுள்ள நாடுகள் பற்றிய பல்வேறு தரப்பட்ட விபரங்கள் அட்டவணையில் காட்டப்பட்டுள்ளது.




</doc>
<doc id="146236" url="https://ta.wikipedia.org/wiki?curid=146236" title="ரங்கன் 99">
ரங்கன் 99

ஜொனி 99 அல்லது ரங்கன் 99 விடுதலைப் புலிகளின் மனிதர்களுக்கு எதிரான மிதிவெடியாகும். இது பாக்கிஸ்தானிய பீ4எம்கே1 மிதிவெடியைப் பிரதிபண்ணுவதன் மூலம் உருவாக்கப்பட்டதாகக் சிலராற் கருதப்பட்டாலும் இது அதைவிட அளவிற் பெரியதுடன் பாரிய பாதிப்பை ஏற்படுத்தும். இது 100 கிராம் அளவிலான வெடிபொருளைக் கொண்டிருக்கும். 9 செண்டிமீட்டர் விட்டமும் 5.5 சென்டிமீட்டர் உயரமும் உடையது. பெரும்பாலும் பிளாஸ்டிக் கதிரைகள், ஏனைய பிளாஸ்டிக் பொருட்களை உருக்கியே இதன் வெளிப்பாகம் தயாரிக்கப்ட்டதால் இதற்குக் குறிப்பிட நிறம் ஏதும் இல்லை. பொதுவாக பிளாஸ்டிக் கதிரைகள் எந்த நிறத்தில் இருக்கிறதோ அந்த நிறத்திலே இது காட்சியளிக்கும். குறைவான உலோகத்தை உள்ளடக்கியபடியால் மிதிவெடிகளைக் கண்டுபிடிக்கும் கருவிகள் மூலம் கண்டுபிடிப்பது சிரமாக இருக்கலாம். இதன் இன்னொரு வகையான மின்சார மிதிவெடிகள் இறுதிப்போரின் ஆரம்பத்தில் பயன்படுத்தப்பட்டாலும் வைப்பவர்களுக்கே காயத்தை உண்டுபண்ணியமையால் பின்னர் கைவிடப்பட்டது. இதைக் கையாள முயன்றால் வெடிக்கும், எனவே ஜொனி மின்சார மிதிவெடிகள் கண்டுபிடிக்கப்பட்டால் அந்த இடத்திலேயே வைத்து அழிக்கப்படும். 

இது அம்மான் அம்மான் 2000 ஆகிய வாகனங்களுக்கு எதிரான மிதிவெடியில் வெடித்தலை ஆரம்பித்துவைப்பதற்கும் பயன்படுகிறது. 

ஜொனி 95



</doc>
<doc id="146241" url="https://ta.wikipedia.org/wiki?curid=146241" title="பெருந்தேவபாணி">
பெருந்தேவபாணி

பெருந்தேவபாணி பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

இதன் காலம் 10ஆம் நூற்றாண்டு; ஆசிரியர் நக்கீரதேவ நாயனார். இவர் சிவபெருமான்மீது ஈடுபாடுடையவர் எனபதை இவரது பிற நூல்களாலும் அறியலாம். 

பெருந்தேவன் என்பவன் சிவன். பாணி என்பது பாடல். 
தருமி கொண்டுவந்த பாட்டில் குற்றம் காட்டிய நக்கீரனைச் சிவன் சபித்தார் என்பது திருவிளையாடல் புராணத்தில் உள்ள ஒரு கதை. இந்தக் கதை பெருந்தேவபாணி என்னும் இந்த நூலின் அடிப்படையில் தோன்றியது.

இந்த நூலில் நக்கீரதேவ நாயனார் சிவபெருமானைப் புகழ்ந்து பாடுகிறார். இந்த நூலின் இறுதியில் சேர்க்கப்பட்டுள்ள வெண்பா மேலே சொன்ன கதையை நினைவூட்டுகிறது. 

பெருந்தேவபாணி முதலில் சிவன் புகழை 49 அடிகளில் அடுக்கிக்கொண்டே செல்கிறது.

பின்னர் முன்னிலைப்படுத்தி 13 அடிகளில் புகழ் பாடுகிறது.

இந்தப் பாடலைச் செய்யுள் வடிவில் இணைக்குறள் ஆசிரியப்பா எனலாம். கலிப்பா எனவும் காட்டும் வகையில் அம்போதரங்கம், தனிச்சொல், சுரிதகம் என்னும் உறுப்புகளுடன் திகழ்கிறது.

சிவபுராண அமைப்போடு ஒப்புமை உடையது.



</doc>
<doc id="146242" url="https://ta.wikipedia.org/wiki?curid=146242" title="சவாட்">
சவாட்

சவாட் அல்லது பிரான்சு குத்துச்சண்டை என்பது கைகள் கால்களைப் பாவித்து, மேலத்தேய குத்துச்சண்டை மற்றும் உதைகள் சேர்ந்த பிரான்சு சண்டைக்கலையாகும். இதில் பாதத்தால் உதைப்பது மாத்திரம் அனுமதிக்கப்பட்டுள்ளது. சவாட் எனும் பிரான்சிய பதத்தின் பொருள் பழைய காலணி என்பதாகும். காலுதைச்சண்டை வகைகளில் சவாட் மாத்திரமே காலணிகளை உபயோகிக்க அனுமதிக்கிறது. 



</doc>
<doc id="146246" url="https://ta.wikipedia.org/wiki?curid=146246" title="அண்டவிய மொழிபெயர்ப்பி">
அண்டவிய மொழிபெயர்ப்பி

அண்டவிய மொழிபெயர்ப்பி என்பது எந்த மொழியில் இருந்தும் எந்த ஒரு மொழிக்கும் நிகழ்நேரத்தில் மொழிபெயர்ப்புச் செய்யும் ஒரு கருத்திநிலைக் கருவி ஆகும். இது பல அறிபுனைக் கதைகளில் இடம்பெறும் ஒரு நுட்பக் கூறு ஆகும். அண்மைக் காலங்களில் இது குறிப்பிட்ட மொழிகளுக்கு இடையேயாவது நிறைவேற்றத்தக்க நுட்பங்கள் வளர்ச்சிபெற்று உள்ளன.


</doc>
<doc id="146247" url="https://ta.wikipedia.org/wiki?curid=146247" title="நோய்க் கிருமிக் கோட்பாடு">
நோய்க் கிருமிக் கோட்பாடு

நோய்க் கிருமிக் கோட்பாடு (Germ theory of disease) என்பது மனிதருக்கு உண்டாகும் பல நோய்கள் நுண் கிருமிகளால் உண்டாக்கப்படுபவை என்ற கோட்பாடு ஆகும். இந்தக் கோட்பாடு 19ம் நூற்றாண்டில் அறிமுகப்படுத்தப்பட்டது. இன்று மிக உறுதியாக இது நிறுவப்பட்டுள்ளது. நவீன மருத்துவத்தின் முக்கிய கோட்பாடுகளில் இதுவும் ஒன்றாகும்.


</doc>
<doc id="146249" url="https://ta.wikipedia.org/wiki?curid=146249" title="கபோய்ரா">
கபோய்ரா

கபோய்ரா என்பது நடனமும் இசையும் சேர்ந்த ஒரு பிரேசிலிய சண்டைக் கலையாகும். ஏறக்குறைய 19ம் நூற்றாண்டின் ஆரம்பத்தில் பிரேசிலிய சுதேச மக்கள் மற்றும் ஆபிரிக்காவிலிருந்து கொண்டு வரப்பட்ட அடிமை மக்களின் வாரிசுகளால் கபோய்ரா உருவாக்கப்பட்டது. விரைவு, சிக்கலான நகர்வு என்பவற்றால் இது பிரபல்யம் மிக்கது. காலை வீசியடிக்க பாவிக்கப்படும் நெம்பு கோல் செயற்பாட்டிற்காக சக்தியும் வேகமும் பாவிக்கப்படுகிறது. 

கபோய்ரா எனும் சொல் பிரேசிலில் உள்ள டுபி எனும் மொழியிலிருந்து உருவாகியது.

கபோய்ரா வரலாறு பிரேசிலுக்குள் ஆபிரிக்க அடிமைகள் உள்வாங்கலுடன் உருவாகியது. 16ம் நூற்றாண்டிலிருந்து போர்த்துக்கல் தன் காலணித்துவ நாடுகளுக்கு ஆபிரிக்காவிலிருந்து அடிமைகளை அனுப்பியது. 38.5 வீதமான அடிமைகள் பிரேசிலுக்கு அனுப்பப்பட்டனர். 

கபோய்ரா நீண்ட வரலாற்றைக் கொண்டது. ஆனாலும் இதன் ஆரம்பம், இடம், முறை பற்றிய விடயத்தில் குழப்பம் நிலவுகிறது. 

ஆபிரிக்க அடிமைகள் மனித நேயமற்ற முறையில் நடத்தப்பட்டனர். ஆபிரிக்க அடிமைகளை எண்ணிக்கை போர்த்துக்கேயரைவிட அதிகமாக இருந்தாலும் ஆயுதங்களின் குறைவு, காலணித்துவ சட்டம், வேறுபட்ட ஆபிரிக்க கலாச்சாரங்கள் மற்றும் புதிய இடம் பற்றிய போதிய அறிவின்மை போன்ற காரணங்கள் புரட்சிக்கு அனுகூலமாக அமையவில்லை. 

இக்காலகட்டத்தில்தான் கபோய்ரா உருவாக ஆரம்பித்தது. இது ஒரு சண்டை முறை என்பதைவிட உயிர்வாழ்வதற்கான நம்பிக்கையாக உருவாக்கப்பட்டது. எதுவித கருவிகளும் அற்று, தெரியாத இடத்தில் பிழைக்கவும், ஆயுதம் தரித்த காலணித்துவ முகவர்களின் தாக்குதல்களுக்குத் தப்பவும், தப்பித்த ஓர் அடிமையின் கருவியே இந்த கபோய்ரா.

ஆபிரிக்க அடிமைகளும் சில காலணித்துவத்தை வெறுத்தவர்களும் (சுதேசிகளும், சிறுபான்மையினரும், ஐரோப்பியர்களும்) இலகுவில் அடைய முடியாத உயரமான இடங்களில் தஞ்சம் புகுந்தனர். அங்கிருந்த பல இனத்தவ சமூகத்தவர்களும் தொடர்ச்சியாக காலணித்துவ படைகளின் நெருக்குதலுக்கு உள்ளாயினர். இதிலிருந்து தப்பிப் பிழைக்க உதவிய கபோய்ரா போருக்கான ஒரு சண்டைக் கலையாகியது. மறைந்த வாழ்க்கை வாழ்ந்த குயிலோம்பஸ் 24 சிறு தாக்குதல்களையும், 18 பெரும் தாக்குதல்களையும் எதிர்த்தனர். நூதனமான நகர்வு சண்டை நுட்பத்தைக் கொண்டு தங்களைப் பாதுகாத்த குயிலோம்பஸ் வீரனைப் பிடிப்பது ஒரு குதிரை வீரனைப் பிடிப்பதிலும் கடினம் என போர்த்துக்கல் வீரர்கள் கூறினர். நெதர்லாந்து ஆக்கிரமிப்பாளர்களை தோற்கடிப்பதிலும் பார்க்க குயிலோம்பஸ்களை தோற்கடிப்பது கடினம் என மாகாண ஆளுனர் அறிவித்தார்.

கிங்கா என்று அழைக்கப்படும் முன்னும் பின்னும் நகரும் நகர்வானது கபோய்ராவின் அடிப்படை நகர்வாகும். இது பாதுகாப்பு மற்றும் தாக்கம் நோக்கம் கொண்டது. இது இரண்டு காரணங்களைக் கொண்டது. ஒன்று நிலையான இயக்கத்தில் வைத்திருந்து, இலகு இலக்காக எதிராளியிடமிருந்து தப்புவிப்பது. மற்றது திறந்த பதில் தாக்குதலை தவிர்த்தல், ஏமாற்றுதல் போன்ற காரணங்களாகும். 

சந்தர்ப்பம் அதிகரிக்கும் போது முகத்தில் தாக்குதல், நரம்பு மையங்களை தாக்குதல் அல்லது பலமாக வீழ்த்துதல் என்பன கபோய்ரா தாக்குதல்களாகும். அதிகமான தாக்குதல்கள் கால்கள் மூலமாகவே மேற்கொள்ளப்படுகின்றன. தலை தாக்குதலில் பதில் தாக்குதலில் நகர்வு மிக முக்கியமானது. முழங்கை தாக்குதல், குத்துகள் என்பனவும் பிரதானமானவை. 

தடை ஏற்படுத்தாத கொள்கை பாதுகாப்பில் அடிப்படை. இதன் அர்த்தம் தாக்குதலை தடுக்காது நகர்வுகள் மூலம் தவிர்த்தல் ஆகும். தாக்குதலை தவிர்க்க இயலாதபோது தடுக்கலாம். விரைவான, ஊகிக்க முடியாத பதில் தாக்குதல், ஒன்றுக்கு மேற்பட்டவரை எதிர் கொள்ளும் திறன் மற்றும் வெற்றுக் கையுடன் ஆயுதமுள்ளவரை எதிர்த்தல் என்பனவற்றை வீரனின் தந்திரோபாயம் அனுமதிக்கிறது.

கபோய்ரா விளையாட்டானது விளையாட்டாகவும், கபோய்ரா பயிற்சியாகவும் செய்யப்படுகையில் போலியான சண்டையாகவே இருக்கும். மிக மூர்க்கமான விளையாட்டாக இல்லாதவிடத்து, முழங்கை தாக்குதல்கள் அல்லது குத்துக்கள் தவிர்க்கப்படுகிறது. 

கபோய்ரா இசையுடன் இணைந்தது. இது சந்தம் மற்றும் கபோய்ரா விளையாட்டை இணைக்கிறது. இசையானது பாடலுடன் இசைக் கருவிகளின் இசையையும் சேர்த்தது. தாளம் "பெரிம்பா" எனும் தனிச் சிறப்புமிக்க இசைக் கருவியால் கட்டுப்படுத்தப்பட்டு, மிக மெதுவாகவோ அல்லது மிக வேகமாகவோ காணப்படும்



கபோய்ரா சில முன்னோடி ஊடகங்களில் இடம்பிடித்துள்ளது.



</doc>
<doc id="146251" url="https://ta.wikipedia.org/wiki?curid=146251" title="சோடோகான்">
சோடோகான்

சோடோகான் (松濤館流 | Shōtōkan-ryū) என்பது கராத்தேயிலுள்ள பல வகைகளில் ஒன்றாகும். ஜியின் புனாகோசி (1868–1957) மற்றும் அவருடைய மகன் ஜிகோ புனாகோசி (1906–1945) என்பவர்களால் பல சண்டைக் கலைகளிலிருந்து மேம்படுத்தப்பட்ட கராத்தேயின் ஒரு வகையே சோடோகான் கராத்தே ஆகும். ஜியின் ஓக்கினாவாவில் பிறந்தார். இவருடைய பகிரங்க செயன் முறை, பல வகை கராத்தே முறைகளை பல்கலைக்கழக கராத்தே கழகங்களில் வளர்த்தல் போன்ற கராத்தே பிரபல்யப்படுத்தும் செயற்பாடுகளுக்காக பரந்தளவில் பாராட்டுப் பெற்றவர். 

பல்கலைக்கழக கராத்தே கழகங்கள் மற்றும் வெளியிட கராத்தே பயிலகங்களில் ஜியின் பல மாணவர்களைக் கொண்டிருந்தார். கராத்தே பயிலகங்கள் அவருடைய மரணத்திற்குப் பிறகும் (1957) தொடர்ந்து கற்பித்தன. ஆயினும், உள்ளே காணப்பட்ட ஒத்துப் போகாத தன்மைகள் பல பிரிவு நிறுவனங்களை உருவாக்கியது. ஜப்பான் கராத்தே சங்கம் மற்றும் சோடோகாய் ஆரம்பத்தில் பிரிந்ததும், அதன் தொடர்ச்சியாக பல பிரிவுகள் உருவாகின. இன்று தனியொரு சோடோகான் கராத்தே பயிலகம் பாடசாலை இல்லை. இருந்தபோதிலும் அவை ஜியின் புனாகோசியின் தாக்கத்தைக் கொண்டுள்ளன. முதலாவதும் பெரிய வகையான கராத்தே வகைகளில் சோடோகான் கராத்தேயின் தாக்கம் கொண்ட முறையும் பாரம்பரியமிக்கதுமாக கருதப்படுகிறது. 

சோடோகான் ஜியின் உருவாக்கிய முதலாவது கராத்தே பயிலகத்தின் பெயராகும். மெஜிரோவில் 1939 இல் உருவாக்கப்பட்ட இது 1945 நேசநாட்டுப் படைகளின் விமானக் குண்டு வீச்சில் அழிந்தது. சோடோ என்றால் தேவதாரு அலை (காற்று வீசும்போது ஏற்படும் தேவதாரு ஊசிபோன்ற இலை முனைகளின் நகர்வு). இது அவருடைய புனைபெயராகவும் இருந்தது. இப்பெயரை தன்னுடைய மாணவர்களுக்கான செய்தி, கவிதை மற்றும் மெய்யியல் எழுத்துக்களின்போது பாவித்தார். கான் என்பதன் அர்த்தம் வீடு அல்லது மண்டபம் என்பதாகும். தங்கள் குருவை கௌரவப்படுத்த அவருடைய மாணாவர்கள் சோடோ-கான் எனும் அடையாளத்தை உருவாக்கி, ஜியின் அவர்களுக்கு கற்றுக்கொடுத்த மண்டபத்தின் வாசலின்மேல் வைத்தனர்.

சோடோகான் பயிற்சியானது அடிப்படை, நகர்வின் அமைப்பு (காட்டா), சண்டை ஆகிய மூன்று பகுதிகளைக் கொண்டது.


</doc>
<doc id="146255" url="https://ta.wikipedia.org/wiki?curid=146255" title="உலக சித்தர்கள் நாள்">
உலக சித்தர்கள் நாள்

உலக சித்தர்கள் நாள் ("World Siddha day") என்பது சித்த மருத்துவத்தின் சிறப்பைப் போற்றும் வகையிலும், சித்த 
மருத்துவம் குறித்த விழிப்புணர்வை ஏற்படுத்தவும், சித்த மருத்துவ அறிவியலை உருவாக்கிய சித்தர்களுக்கு நன்றி தெரிவிக்கும் வகையிலும் ஒவ்வோர் ஆண்டும் ஏப்ரல் 14 ஆம் நாள் கொண்டாடப்பட்டு வருகிறது.

தமிழ்நாட்டின் முன்னாள் முதல்வர் மு. கருணாநிதி 2009 ஏப்ரல் 14 இல் சித்திரைப் புத்தாண்டு நாளை உலக சித்தர்கள் நாளாக அறிவித்தார். இதனை அடுத்து முதலாவது உலக சித்தர்கள் தினம் 2009 ஏப்ரல் 14 ஆம் நாள் கொண்டாடப்பட்டது. தமிழக ஆளுநர் சுர்ஜித் சிங் பர்னாலா கலந்து கொண்டு உரையாற்றினார். 2வது உலக சித்தர்கள் நாள் 2010 ஏப்ரல் 14 இல் சென்னை, அடையாறில் கொண்டாடப்பட்டது. இந்நிகழ்வில் 2000 த்திற்கும் அதிகமான சித்த மருத்துவர் மாணவர்கள், ஆசிரியர்கள், மற்றும் மருத்துவர்கள் கலந்து கொண்டனர். மூன்றாவது சித்தர்கள் நாள் கேரளாவில் திருவனந்தபுரத்தில் 2011 ஏப்ரல் 14, 15 ஆம் நாட்களில் கொண்டாடப்பட்டது.



</doc>
<doc id="146257" url="https://ta.wikipedia.org/wiki?curid=146257" title="கோபப் பிரசாதம்">
கோபப் பிரசாதம்

கோபப்பிரசாதம் நக்கீரதேவ நாயனாரால் எழுதப்பட்ட நூல். 

ஆசிரியப்பாவால் ஆனது. புலவர் கூற்றுவன்மேல் கோபம் கொண்டு பாடிய செய்தியைக் கொண்டது. நக்கீரதேவ நாயனார் 10ஆம் நூற்றாண்டில் வாழ்ந்த புலவர்.

இந்த நூல் பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

இந்த நூலில் சிவன் பற்றிய கதைச்செய்திகள் புகழாரமாக அடுக்கப்பட்டுள்ளன. இப்படிப்பட்ட புகழையெல்லாம் அறியாமல் வாழும் மக்களை எமன் ஏன் இன்னும் கொண்டுபோகவில்லை என்று புலவர் கோபம் கொள்கிறார். 

சிவனைப் புகழ்கிறார்.

சிவனை விட்டுவிட்டு வேறு நினைப்பவர் முயலை விட்டுவிட்டுக் காக்கையை வேட்டையாடச் சென்றவர் போன்றவர் ஆவர்.

பித்தரைப் போன்ற ஆரியப் புத்தகப் பேய்

இவரை அறுத்து நிலைநாட்டுபவர் ஆரும் இல்லை.

எனவே, இவர்களைக் கொண்டேகாக் கூற்றம் தவறு செய்கிறது என முடிக்கிறார்.



</doc>
<doc id="146258" url="https://ta.wikipedia.org/wiki?curid=146258" title="கார் எட்டு">
கார் எட்டு

கார் எட்டு பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று.

10ஆம் நூற்றாண்டில் வாழ்ந்த புலவர் நக்கீரதேவ நாயனார் இதன் ஆசிரியர்.

சிவபெருமானைக் கார்காலத்தோடு ஒப்பிட்டுப் பாடிய எட்டு வெண்பாக்கள் இதில் உள்ளன. எட்டு பாடல்களைக் கொண்ட நூலை ‘எட்டு’ என்றும், பத்துப் பாடல்கள் கொண்ட நூலைப் 'பத்து' என்றும், ‘பதிகம்’ என்றும் கூறுவர். இந்த வகையில் இந்த நூல் ‘காரெட்டு’ என்னும் பெயரைப் பெற்றுள்ளது. பதினெண்கீழக்கணக்கு நூல்களில் ஒன்றான ‘கார்நாற்பது’ என்பதன் பெயரோடு இதை ஒப்பிடலாம்.




</doc>
<doc id="146262" url="https://ta.wikipedia.org/wiki?curid=146262" title="போற்றித்திருக்கலிவெண்பா">
போற்றித்திருக்கலிவெண்பா

போற்றித்திருக்கலிவெண்பா பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் கலிவெண்பா என்பதும் ஒன்று.

10ஆம் நூற்றாண்டில் வாழ்ந்த புலவர் நக்கீரதேவ நாயனார் இதன் ஆசிரியர்.
கலிவெண்பா என்னும் யாப்பால் சிவன் புகழை இந்த நூல் பாடுகிறது.

எனத் தொடங்கிப் பாடல் ஓடுகிறது. 
எனக் கூறிப் பாடல் முடிகிறது.



</doc>
<doc id="146264" url="https://ta.wikipedia.org/wiki?curid=146264" title="பரேலி பிரிவு">
பரேலி பிரிவு

பரேலி பிரிவு இந்தியாவின் உத்தரப்பிரதேச மாநிலத்தின் நிர்வாகப் பிரிவுகளில் ஒன்று. பரேலி நகரம் இந்தப்பிரவின் தலைநகரம் ஆகும். இப்பிரிவின் கீழ் உள்ள மாவட்டங்களாவன:-


</doc>
<doc id="146267" url="https://ta.wikipedia.org/wiki?curid=146267" title="மகர்பட்டா">
மகர்பட்டா

மகர்பட்டா, புனே நகரத்தில் உள்ள மென்பொருள் மற்றும் தகவல் தொழில்நுட்ப பூங்காவாகும். சுமார் 400 ஏக்கர் பரப்பளவில் அமைந்துள்ள இவ்விடத்தில் அசெஞ்சர், ஆம்டாக்சு, அவாயா, எலக்ட்ரானிக் டாட்டா சிஸ்டம்ஸ், சைபேசு மற்றும் ஐகேட் பட்னி உள்ளிட்ட பிரபலமான மென்பொருள் மற்றும் தகவல் தொழில்நுட்ப நிறுவனங்களின் அலுவலகமும், அந்நிறுவனங்களில் பணிபுரிபவர்களின் குடியிருப்பும் கொண்டுள்ளது.

மகர்பட்டாவில் மூன்று பிரிவுகள் உள்ளது.




</doc>
<doc id="146281" url="https://ta.wikipedia.org/wiki?curid=146281" title="முதலாம் மொக்கல்லானன்">
முதலாம் மொக்கல்லானன்

முதலாம் மொக்கல்லானன் அல்லது முதலாம் முகலன் (பொ.பி. 497 -515) என்பவன் இலங்கை மௌரிய மன்னர்கள் வம்சத்தில் மூன்றாம் மன்னனாவான். இவனது மாற்றாந்தாய் மகனான முதலாம் காசியப்பன் (பொ.பி. 479 - 497) மௌரிய மன்னர்கள் வம்சத்தில் முதலாமனவனும் மொக்கல்லானன் மற்றும் காசியபனின் தந்தையுமானவனான தாதுசேனன் என்பவனைச் சிறையில் அடைத்து கொன்றும் விட்டு அரசக்கட்டிலில் ஏறியவன். காசியப்பனின் தந்தையின் இன்னொரு மனைவியின் மகனும் ஆட்சிக்கு ஏற வேண்டிய பட்டத்து இளவரசனான இந்த மொக்கல்லானன் தன் தந்தையைக் காசியப்பன் கொன்றுவிட்டதை அறிந்தவுடன் தமிழ்நாட்டுக்கு தப்பிச் சென்றான். அவன் திரும்பி வந்து தன்னைத் தாக்கக் கூடும் என்றெண்ணிய காசியப்பன் சீகிரியா (தற்போதுள்ள அநுராதபுரத்திலிருந்து தென்கிழக்கே இருக்கும் சீகிரியா) என்னும் மலைக்கோட்டை அரண்மனையைக் கட்டி அங்கிருந்து அரசாண்டான். இவனுடைய பதினெட்டாம் ஆட்சியாண்டில் இவன் எதிர்பார்த்தபடியே முதலாம் மொக்கல்லானன் தன் நண்பர்களான தமிழ்நாட்டு நிகந்தர்களை இணைத்துக் கொண்டு படையெடுத்து வந்தான். தான் தோற்றுவிடுவோம் என்று தெரிந்தவுடன் காசியப்பன் தன் வாளால் தன் தலையை வெட்டி தற்கொலை செய்து கொண்டான். அதன் பிறகு முகலனே இலங்கையை அரசாண்டான்.

மேலும் தன் தந்தையான தாதுசேனனை கொல்ல காசியப்பனுக்கு உதவியாய் இருந்த 1000 பேர்களையும் முகலன் கொன்றுவிட்டான். மற்ற சில பேர்களின் மூக்கையும் காதையும் அறுத்து அவர்களை நாடு கடத்தியும் விட்டான். இதனால் தமிழகத்திலிருந்து தன் மீது படையெடுத்து வருவார்கள் என்பதையறிந்த இவன் பல ஏற்பாடுகளை செய்து இலங்கையை 18 ஆண்டுகள் அரசாண்டான். இவனுக்குப் பிறகு இவனுடைய மூத்த மகனான குமார தாதுசேனன் என்பவன் இலங்கையை அரசாண்டான்.



</doc>
<doc id="146282" url="https://ta.wikipedia.org/wiki?curid=146282" title="திருக்கண்ணப்ப தேவர் திருமறம்">
திருக்கண்ணப்ப தேவர் திருமறம்

திருக்கண்ணப்ப தேவர் திருமறம் என்னும் பெயரில் பதினோராம் திருமுறையில் இரண்டு நூல்கள் இடம் பெற்றுள்ளன.
96 வகையான சிற்றிலக்கியங்களில் ‘மறம்’ என்பதும் ஒன்று.

எதிரிகளை வெல்வது ஒருவகை மறம். மன்ன்னுக்கு என் மகளைத் தரமாட்டேன் என முழங்குவது மற்றொரு மறம். இந்த நூல் காட்டுவது திருமறம். 

பாரி முல்லைக்குத் தேர் தந்தது, பேகன் மயிலுக்குப் போர்வை தந்தது ஆகியவற்றைக் ‘கொடைமடம்’ என்றனர். கண்ணப்பன் தன் கண்ணைத் தானே பிடுங்கித் தந்தது ‘கொடைமறம்’. இந்தக் கொடைமறத்தைத் திருமறமாக்குகிறது இந்த நூல்.

பொத்தம்பி நாட்டு உடுப்பூரில் வாழ்ந்த வேடன் திண்ணன். வேட்டையாடிச் செல்லும் வழியில் காளத்தி மலைமேல் இருந்த சிவலிங்கத்தைக் கண்டான். பசியோடு இருக்குமே என எண்ணித் தான் வேட்டையாடிக் கொண்டுவந்த இறைச்சிகளைப் படைத்து வைத்துவிட்டுப் போய்விட்டான். வழக்கமாகப் படைக்கும் அந்தணனர் அவற்றை நீக்கிவிட்டுத் தன் சைவ உணவைப் படைத்தார். திண்ணனின் அன்பு மேலானது என்பதை அந்தணனுக்கு வெளிப்படுத்த இறைவன் விரும்பினார். சிவலிங்க்கதின் வலக்கண்ணில் குருதி ஒழுகச் செய்தார். திண்ணனின் மூலிகை மருத்துவம் பயன் தரவில்லை. தன் கண்களில் ஒன்றைப் பிடுங்கி அதன்மீது ஒட்டவைத்தான். ஒழுகிய குருதி நின்றுவிட்டது. பின் லிங்கத்தின் மற்றொரு அதேபோல் குறுதி. திண்ணன் தன் மறுகண்ணையும் பிடுங்கி அப்பினான். இறைவன் “கண்ணப்பா! என் கண் குருதி நின்றுவிட்டதைப் பார்” என்றார். கண்ணப்பன் கண் பெற்றான். 



</doc>
<doc id="146283" url="https://ta.wikipedia.org/wiki?curid=146283" title="தடுமாற்றம்">
தடுமாற்றம்

தடுமாற்றம் ("Glitch") என்பது முறைமையொன்றில் ஏற்படும் குறுகிய காலத்திற்கு நீடிக்கும் தவறு ஆகும்.

பின்வரும் வழுக்கள் கணினித் தடுமாற்றங்களாகக் கொள்ளப்படும்.

கணினித் தடுமாற்றங்களின் காரணமாகப் பின்வரும் விளைவுகள் ஏற்படக்கூடும்.

ஒளித்தோற்ற விளையாட்டுகளில், செய்நிரலர்களால் ஏற்படுத்தப்படாத செய்நிரலாக்கல் வழுவே தடுமாற்றம் எனப்படும். ஒளித்தோற்ற விளையாட்டுத் தடுமாற்றங்களாகத் தவறாகக் காட்சிப்படுத்தப்படும் வரைகலை, விளையாட்டு உறைதல், ஒலியில் மாறுபாடு ஏற்படுதல் போன்றவற்றைக் குறிப்பிடலாம்.

போகிமொன் ரெட்டிலும் புளூவிலும் மிசிங்னம்பர் என்ற போகிமொனின் தோற்றமும் போகிமொன் ரெட், புளூ, யெலோ என்பவற்றில் தடுமாற்ற நகரம் என அழைக்கப்படும் இடத்தின் தோற்றமும் தடுமாற்றங்களுக்கு எடுத்துக்காட்டுகளாகும்.

பரப்பலின்போது தடுமாற்றங்கள் நிகழ்வதுண்டு. அலைவரிசை கிடைக்காமையினால் திரையில் கோடுகள் விழுவதும் தொலைக்காட்சித் தடுமாற்றங்களினுள்ளேயே அடக்கப்படும். சில சந்தர்ப்பங்களில் தொலைக்காட்சி நிலையங்களில் ஏற்படும் பிரச்சினைகளாலும் தொலைக்காட்சித் தடுமாற்றங்கள் ஏற்படுவதுண்டு



</doc>
<doc id="146285" url="https://ta.wikipedia.org/wiki?curid=146285" title="நிகந்தர்">
நிகந்தர்

நிகந்தர் என்பவர்கள் இலங்கையைச் சேர்ந்தவர்களால் தமிழ்நாட்டை ஆண்டவர்களாகக் கருதப்படும் ஒரு அரசவம்சத்தினர் ஆவர். நிகந்தர் என்பதற்கு சைன மதத்தைச் சேர்ந்தவர்கள் என்று பொருள். இவர்கள் இலங்கை மௌரிய மன்னர்கள் வம்சத்துள் மூன்றாமானவனான முதலாம் மொக்கல்லானன் என்பவனுக்கு மொக்கல்லானனின் மாற்றாந்தாய் மகனும் இலங்கை மௌரிய மன்னர்கள் வம்சத்துள் இரண்டாமனவனுமான முதலாம் காசியப்பன் என்றவனை எதிர்ப்பதற்கு உதவினார்கள்.



மேற்கொடுத்த தகவல்களை கொண்டு நிகந்தர்கள் களப்பிரர்களே என்று மயிலை சீனி. வேங்கடசாமி நிறுவுகிறார்.



</doc>
<doc id="146296" url="https://ta.wikipedia.org/wiki?curid=146296" title="கல்லாடனார்">
கல்லாடனார்

கல்லாடனார் என்னும் பெயர் கொண்ட தமிழ்ப்புலவர்கள் பலர் உள்ளனர். இவர்கள் பல்வேறு காலகட்டங்களைச் சேர்ந்தவர்கள். இவர்கள் கல்லாடர் எனவும் குறிப்பிடப்படுகின்றனர். 



</doc>
<doc id="146303" url="https://ta.wikipedia.org/wiki?curid=146303" title="கள்ள நோட்டு">
கள்ள நோட்டு

கள்ள நோட்டு "(Counterfeit money)" என்பது ஒரு நாட்டில் வழக்கமாக பணத்தை அச்சடிக்கும் வங்கி அல்லது அரசு நிறுவனத்தைத் தவிர மற்றவர்கள் வெளியிடும் போலிப் பணம். பணத்தைக் காசுகளாக அச்சடித்த பழங்காலத்திலேயே போலிக் காசுகள் அடிக்கப்பட்டன. காகிதப் பணம் அச்சடிக்கப்பட்டது கள்ள நோட்டு உருவாக்குவதை எளிதாக்கியது. இரண்டாம் உலகப்போரின் போது நாஜிக்கள் இங்கிலாந்து மற்றும் ஐக்கிய அமெரிக்கப் பணத்தைப் போலியாக வெளியிட்டனர். இது அந்நாடுகளின் பொருளாதாரத்தைப் பலமிழக்கச் செய்யும் எண்ணத்திலான செயல். 

இந்தியாவில் 500 மற்றும் 1000 உரூபாய் நோட்டுகளில் கள்ள நோட்டுகள் புழக்கத்தில் உள்ளன. இந்திய ரிசர்வ் வங்கி கள்ள நோட்டுப் புழக்கத்தைக் குறைக்கும் முயற்சிகள் பலவற்றை மேற்கொண்டுள்ளது.


</doc>
<doc id="146306" url="https://ta.wikipedia.org/wiki?curid=146306" title="விந்தோக்">
விந்தோக்

விந்தோக் ("Windhoek", இடாய்ச்சு: ), நமீபியா குடியரசின் தலைநகரமும் மிகப்பெரிய நகரமும் ஆகும். இது மத்திய நமீபியாவில் கோமாஸ் மேட்டுநிலப் பகுதியில் ஏறத்தாழ 1,700 மீட்டர் (5,600 அடி) உயரத்தில் அமைந்துள்ளது. 2001 மக்கட்டொகைக் கணக்கெடுப்பின் படி இந்நகரின் மக்கட்டொகை 233,529 ஆகும். எனினும் நாட்டின் ஏனைய பகுதிகளிலிருந்து நகருக்கான மக்கள் வரத்து அதிகரித்ததன் அடிப்படையில் நகரின் தற்போதைய மக்கட்டொகை 300,000 என மதிப்பிடப்பட்டுள்ளது.


</doc>
<doc id="146310" url="https://ta.wikipedia.org/wiki?curid=146310" title="புலமைப்பித்தன்">
புலமைப்பித்தன்

புலமைப்பித்தன்(பிறப்பு: அக்டோபர் 6, 1935) தமிழ் கவிஞர் மற்றும் பாடலாசிரியர் ஆவார். இவரது இயற்பெயர் "ராமசாமி" ஆகும். இவர் 1968 இல் குடியிருந்த கோயில் படத்திற்காக எழுதிய "நான் யார் நான் யார்" என்ற பாட்டிற்காக மிகவும் புகழ் பெற்றவர்.

புலமைப்பித்தன் கோயமுத்தூரில் பிறந்தவர். 1964இல் திரைப்படத்தில் பாடல் எழுதுவதற்காக சென்னை வந்தார். அவர் சாந்தோம் உயர்நிலை பள்ளியில் தமிழ் ஆசிரியராக பணியாற்றினார்.

இவர் தமிழக சட்டமன்றத்தின் துணைத் தலைவராக பணியாற்றினார். தமிழ்நாட்டின் முன்னாள் முதலமைச்சர் எம். ஜி. ராமச்சந்திரன் அவர்களால் "அரசவைக் கவிஞராகவும்" நியமிக்கப்பட்டார். இவர் எம். ஜி. ஆரின் நெருங்கிய நண்பரும் ஆவார்.


இவரின் பாடல்கள் இடம்பெற்ற திரைப்படங்கள்


</doc>
<doc id="146311" url="https://ta.wikipedia.org/wiki?curid=146311" title="குவாத்தமாலா நகரம்">
குவாத்தமாலா நகரம்

குவாத்தமாலா நகரம் (), மத்திய அமெரிக்க நாடான குவாத்தமாலாவின் தலைநகரமும் மிகப்பெரிய நகரமும் ஆகும். இது குவாத்தமாலா திணைக்களம் மற்றும் குவாத்தமாலா மாநகரசபை ஆகிய உள்ளூராட்சி அலகுகளின் தலைநகரமும் ஆகும். நாட்டின் தென் மத்திய பகுதியில் வல்லே டி லா எர்மிட்டா (Valle de la Ermita) எனும் பள்ளத்தாக்குப் பகுதியில் இந்நகரம் அமைந்துள்ளது. மாயா நாகரிக கால நகரமான "கமினல்ஜுயு" தற்போதைய குவாத்தமாலா நகர எல்லைக்குள் அமைந்துள்ளது. இது அமெரிக்காவின் குறிப்பிடத்தக்க தொல்பொருள் மையங்களில் ஒன்றாகும்.


</doc>
<doc id="146313" url="https://ta.wikipedia.org/wiki?curid=146313" title="மொசாட்">
மொசாட்

மொசாட் (, ), விரிவாக HaMossad leModi'in uleTafkidim Meyuchadim (புலனாய்வு மற்றும் சிறப்பு நடவடிக்கைகளுக்கான நிறுவனம்) ( ""), இசுரேலின் தேசிய புலனாய்வு முகவர்.

புலனாய்வு தகவல் திரட்டல், மறைமுக நடவடிக்கைகள் மேற்கொள்ளல் என்பன மொசாட்டின் பொறுப்புக்களாகும். இலக்குகளைக் கொல்லுதல், இசுரேலின் எல்லைக்கு வெளியே துணை இராணுவப் படை செயற்பாடுகளை மேற்கொள்ளல், அலியா முகவர்கள் தடை செய்யப்பட்ட இடத்திலிருந்து யூதர்களை கொண்டு வருதல் மற்றும் உலக அளவில் யூதர்களை பாதுகாத்தல் என்பன மறைமுக நடவடிக்கைகளில் அடங்கும். அமான், சின் பெட் ஆகியவற்றுடன் இசுரேலிய புலனாய்வு சமூகத்தின் உட்பொருட்களில் இதுவும் ஒன்றாக இது காணப்படுகிறது. ஆயினும், இயக்குனர் நேரடியாக பிரதமருக்கு அறிக்கை சமர்ப்பிப்பார்.

மொசாட்டின் பழைய குறிக்கோளுரை, () என்றிருந்தது. இது வேதாகமத்தில் இவ்வாறு காணப்படுகின்றது. "நல்யோசனைசெய்து யுத்தம்பண்ணு; ஆலோசனைக்காரர் அநேகரால் ஜெயங்கிடைக்கும்." (நீதிமொழிகள் 24:6) இக் குறிக்கோளுரை இவ்வாறு பின்னர் மாற்றப்பட்டது. () இதன் அர்த்தம்: "ஆலோசனையில்லாத இடத்தில் ஜனங்கள் விழுந்துபோவார்கள்; அநேக ஆலோசனைக்காரர் உண்டானால் சுகம் உண்டாகும்." (நீதிமொழிகள் XI:14))




</doc>
<doc id="146320" url="https://ta.wikipedia.org/wiki?curid=146320" title="மூத்த நாயனார் திருஇரட்டை மணிமாலை">
மூத்த நாயனார் திருஇரட்டை மணிமாலை

மூத்தநாயகர் திருவிரட்டைமணிமாலை என்னும் இந்த நூல் பதினோராம் திருமுறையில் இடம் பெற்றுள்ள நூல்களில் ஒன்று. 

96 வகையான சிற்றிலக்கியங்களில் இரட்டைமணிமாலை என்பதும் ஒன்று.

10ஆம் நூற்றாண்டின் பிற்பகுதியில் வாழ்ந்த கபிலதேவ நாயனார் என்னும் புலவர் இதன் ஆசிரியர்.

கடலில் பிறக்கும் முத்தும் பவளமும் இரண்டு மணிகள். இந்த இரண்டு மணிகளும் அடுத்தடுத்து மாறி மாறி வரும்படி மாலையாகக் கோக்கப்பட்டது இரட்டைமணிமாலை. இந்த மாலை போல இந்த நூலில் வெண்பா, கட்டளைக்கலித்துறை ஆகிய இரு பாடல்களைக் கோத்து அமைத்துப் பாடப்பட்டது இந்த நூல். 

மூத்தநாயனார் என்பவர் பிள்ளையார். இவரைப் போற்றிப் பாடிய 20 பாடல்களைக் கொண்டது இந்த நூல்.
என்பது இந்நூலின் முதல் வெண்பாப்பாடல்.
என்பது இந்நூலின் கடைசியிலுள்ள கட்டளைக் கலித்துறைப் பாடல்.


</doc>
<doc id="146321" url="https://ta.wikipedia.org/wiki?curid=146321" title="சிவபெருமான் திருஇரட்டை மணிமாலை">
சிவபெருமான் திருஇரட்டை மணிமாலை

சிவபெருமான் திருவிரட்டைமணிமாலை என்னும் இந்த நூல் பதினோராம் திருமுறையில் இடம் பெற்றுள்ள நூல்களில் ஒன்று. 

96 வகையான சிற்றிலக்கியங்களில் இரட்டைமணிமாலை என்பதும் ஒன்று.

10ஆம் நூற்றாண்டின் பிற்பகுதியில் வாழ்ந்த கபிலதேவ நாயனார் என்னும் புலவர் இதன் ஆசிரியர்.

கடலில் பிறக்கும் முத்தும் பவளமும் இரண்டு மணிகள். இந்த இரண்டு மணிகளும் அடுத்தடுத்து மாறி மாறி வரும்படி மாலையாகக் கோக்கப்பட்டது இரட்டைமணிமாலை. இந்த மாலை போல இந்த நூலில் வெண்பா, கட்டளைக்கலித்துறை ஆகிய இரு பாடல்களைக் கோத்து அமைத்துப் பாடப்பட்டது இந்த நூல். 

சிவபெருமானைப் போற்றிப் பாடிய 37 பாடல்கள் இதில் உள்ள.
என்பது இந்நூலின் முதல் வெண்பாப்பாடல்.
என்பது இந்நூலில் ஆறாம் பாடலாக அமைந்துள்ள கட்டளைக்கலித்துறைப் பாடல். இந்தப் பாடலில் மடக்கு என்னும் அணிநலம் காணப்படுகிறது. அந்த மடக்குகளில் பிரித்துப் பொருள் காணவேண்டிய பொதுமொழித் தொடர்கள் உள்ளன. 


</doc>
<doc id="146338" url="https://ta.wikipedia.org/wiki?curid=146338" title="குமார தாதுசேனன்">
குமார தாதுசேனன்

குமார தாதுசேனன் (பொ.பி. 515 - 524) இலங்கை மௌரிய மன்னர்கள் வம்சத்துள் நான்காம் மன்னனாவான். இவன் இலங்கை மௌரிய மன்னர்கள் வம்சத்துள் மூன்றாமானவனும் தன் தந்தையுமான முதலாம் மொக்கல்லானன் இறந்த பிறகு ஆட்சிக்கட்டிலில் ஏறினான். இவனின் அமைச்சனின் மகனான காளிதாசன் என்பவனுடன் இவனுக்கு உயிருக்கு மேலான நட்பு இருந்தது. அவன் இறந்தவுடன் அந்த துயரம் தாங்காமலே இவனும் உயிர்நீத்தான். இவனுக்குப் பிறகு இவனுடைய மகனான கீர்த்தி சேனன் இலங்கையை அரசாண்டான்.



</doc>
<doc id="146340" url="https://ta.wikipedia.org/wiki?curid=146340" title="தத்துவராயர்">
தத்துவராயர்

தத்துவராயர் (Tattuvarayar) என்பவர் கிபி 15 ம் நூற்றாண்டில் வாழ்ந்த ஒரு புலவர். 
வடமொழி வேதாந்த நெறிக்குத் தமிழில் இலக்கணம் கண்ட முதல் ஆசிரியர். 
இவர் தன் ஆசிரியர் சொரூபானந்தர் உதவியுடன் 18 நூல்களைத் தமிழில் பாடினார். 
அவற்றை 'அடங்கன்முறை' (அடங்கல் முறை) என குறிப்பிடுகின்றனர்.
அடங்கல்முறை நூல்கல்களை 
இவரது ஆசிரியர் சொரூபானந்தர் கருதினார்.

தத்துவராயர் நூல்கள் என இங்கு 26 நூல்கள் காட்டப்பட்டுள்ளன.
இவற்றில்
இவர் வேதாந்தி. தம் வேதாந்தக் கொள்கைகளை நிறுவுவதற்காகத் தேவாரப்பாடல்களைத் தன் கோணத்திற்கேற்பத் திரட்டி வெளியிட்டார். அவரது தேவாரத் திரட்டு இரண்டு நூல்களாக உள்ளன.
என்பன அவை.



</doc>
<doc id="146342" url="https://ta.wikipedia.org/wiki?curid=146342" title="கீத்திசேனன்">
கீத்திசேனன்

கீத்திசேனன் (பொ.பி. 524) இலங்கை மௌரிய மன்னர்கள் வம்சத்துள் ஐந்தாம் மன்னனாவான். இவன் இலங்கை மௌரிய மன்னர்கள் வம்சத்துள் நான்காமானவனும் தன் தந்தையுமான குமார தாதுசேனன் இறந்த பிறகு ஆட்சிக்கட்டிலில் ஏறினான். இவனுடைய ஆட்சிக்காலத்தின் 9ஆம் மாதத்தில் இவனுடைய தாய்மாமனான சிவ மௌரியன் என்பவன் இவனைக் கொன்று அரசக்கட்டிலில் ஏறினான்.



</doc>
<doc id="146343" url="https://ta.wikipedia.org/wiki?curid=146343" title="சிவபெருமான் திருஅந்தாதி">
சிவபெருமான் திருஅந்தாதி

சிவபெருமான் திருஅந்தாதி என்னும் பெயரில் இரண்டு நூல்கள் பதினோராம் திருமுறையில் இடம் பெற்றுள்ளன. 

96 வகையான சிற்றிலக்கியங்களில் அந்தாதி என்பதும் ஒன்று.
அந்தம் ஆதியாக வரும்படி தொடுத்துப் பாடுவது அந்தாதி 
இரண்டு நூல்களிலுமே முதல் பாடல் ‘ஒன்று’ எனத் தொடங்குகிறது. கடைசிப்பாடல் ‘ஒன்று’ என முடிகிறது. அடுத்தடுத்த பாடல்களில் அந்தாதித்தொடை வருவதோடு மட்டுமல்லாமல், நூலின் முதலும், முடிவும் ஒன்றிவரத் தொடுப்பதுதான் அந்தாதி.

சிவபெருமான் புகழ் 100 வெண்பாக்களில் அந்தாதியாக இந்த நூல்களில் தொடுக்கப்பட்டுள்ளன.


இருவருமே 10ஆம் நூற்றாண்டின் பிற்பாதியில் வாழ்ந்தவர்கள்.
கபிலபரணர் என்னும் தொடர் இவர்களையே குறிக்கும்.
சங்க காலக் கபிலரையும் பரணரையும் குறிக்காது.

இது முதல் பாடல். 
இது இறுதிப் பாடல். 

இது நூலின் தொடக்கப் பாடல். 
இது நூலின் இறுதிப் பாடல்.


</doc>
<doc id="146344" url="https://ta.wikipedia.org/wiki?curid=146344" title="சிவ மௌரியன்">
சிவ மௌரியன்

சிவ மௌரியன் (பொ.பி. 524) என்பவன் இலங்கை மௌரிய மன்னர்கள் வம்சத்துள் ஆறாம் மன்னனாவான். இவன் இலங்கை மௌரிய மன்னர்கள் வம்சத்துள் ஐந்தாமானவனும் தன் தங்கை வழி மருமகனுமான கீத்தி சேனன் என்பவனைக் கொன்று ஆட்சிக்கட்டிலில் ஏறினான். இவனுடைய ஆட்சிக்காலத்தின் 25ஆம் நாளில் கீத்தி சேனனின் பாட்டன் முதலாம் மொக்கல்லானன் என்பவனின் தங்கையை மணந்த மூன்றாம் உபதிச்சன் என்பவன் இவனைக் கொன்று அரசக்கட்டிலில் ஏறினான்.



</doc>
<doc id="146347" url="https://ta.wikipedia.org/wiki?curid=146347" title="இரண்டாம் உபதிச்சன்">
இரண்டாம் உபதிச்சன்

இரண்டாம் உபதிச்சன் (பொ.பி. 525 - 526) என்பவன் இலங்கை மௌரிய மன்னர்கள் வம்சத்துள் ஏழாம் மன்னனாவான். இவன் இலங்கை மௌரிய மன்னர்கள் வம்சத்துள் மூன்றாமானவனான முதலாம் மொக்கல்லானன் என்பவனின் தங்கையை மணந்தவன். மொக்கல்லானனின் பேரனான கீத்திசேனன் என்பவனைக் கொன்று சிவ மௌரியன் என்ற கீத்திசேனனின் தாய்மாமன் அரசகட்டிலில் இவனுக்கு முன்பு ஏறியிருந்தான். தன் பேரனைக் கொன்று அரசேறிய சிவ மௌரியன் என்பவனைக் கொன்றே இந்த உபதிச்சன் அரசக்கட்டிலில் ஏறினான்.

இந்த உபதிச்சனின் மகளை மணந்த சிலாகாலன் என்பவன் இவனுடைய ஆட்சியில் இவனுக்கு எதிராக போர் தொடுத்தான். உபதிச்சன் வயது முதிர்ந்தவன் என்பதால் உபதிச்சனின் மகனான காசியபன் சிலாகாலனை எதிர்த்துப் போரிட்டு மரணமடைந்தான். இதை அறிந்து துயருற்றே மூன்றாம் உபதிச்சனும் இறந்து விட்டான். அதன் பிறகு சிலாகாலனே இலங்கையை அரசாண்டான்.



</doc>
<doc id="146348" url="https://ta.wikipedia.org/wiki?curid=146348" title="சிலாகாலன்">
சிலாகாலன்

சிலாகாலன் (பொ.பி. 526 - 539) என்பவன் இலங்கை மௌரிய மன்னர்கள் வம்சத்துள் எட்டாம் மன்னனாவான். இவன் இலங்கை மௌரிய மன்னர்கள் வம்சத்துள் ஏழாமானவனும் தன் மாமனுனான மூன்றாம் உபதிச்சன் என்பவனைக் கொன்று அரசக்கட்டிலில் ஏறினான். இவனுடைய மூத்த மகனான இரண்டாம் மொக்கல்லானன் என்பவனை கிழக்கிலங்கை நாடுகளுக்கும், இரண்டாம் மகனான தாட்டாபூபதி என்பவனை இலங்கையின் மலைய நாட்டிற்கும், மூன்றாம் மகனான உபதிச்சனை தன் அரசவையில் முக்கிய அதிகாரியாகவும், தன் அமைச்சனும் வழிப்பறிக் கொள்ளைக்காரனுமான மகாநாகன் என்பவ்னை உராகணம் நாட்டிற்கும் அதிபதிகள் ஆக்கினான். இவனுக்குப் பிறகு இவனுடைய 2ஆம் மகனான தாட்டாபூபதி இரண்டாம் மொக்கல்லானனுக்கு சேர வேண்டிய ஆட்சியை பறித்துக் கொண்டு இலங்கையை அரசாண்டான்.



</doc>
<doc id="146349" url="https://ta.wikipedia.org/wiki?curid=146349" title="தாட்டாபூபதி">
தாட்டாபூபதி

தாட்டாபூபதி (பொ.பி. 539 - 540) என்பவன் இலங்கை மௌரிய மன்னர்கள் வம்சத்துள் ஒன்பதாம் மன்னனாவான். இவன் இலங்கை மௌரிய மன்னர்கள் வம்சத்துள் எட்டாமானவனும் தன் தந்தையுமானவனான சிலாகாலன் என்பவனுக்கு பின் அரசக்கட்டிலில் ஏறினான்.

மூலக்கட்டுரை - சிலாகாலன்

சிலாகாலன் தன் ஆட்சியில் தன் மூத்த மகனான இரண்டாம் மொக்கல்லானன் என்பவனை கிழக்கிலங்கை நாடுகளுக்கும், இரண்டாம் மகனான இந்த தாட்டாபூபதியை இலங்கையின் மலைய நாட்டிற்கும், மூன்றாம் மகனான உபதிச்சனை தன் அரசவையில் முக்கிய அதிகாரியாகவும், தன் அமைச்சனும் வழிப்பறிக் கொள்ளைக்காரனுமான மகாநாகன் என்பவ்னை உராகணம் நாட்டிற்கும் அதிபதிகள் ஆக்கினான். இவனுக்குப் பிறகு இவனுடைய இரண்டாம் மகனான இந்த தாட்டாபூபதி இரண்டாம் மொக்கல்லானனுக்கு முறைப்படிச் சேர வேண்டிய ஆட்சியை பறித்துக் கொண்டு இலங்கையை அரசாண்டான்.

இதை சிலாகாலனின் இளைய மகனும் தாட்டாபூபதியின் தம்பியுமான உபதிச்சன் கண்டித்ததால் அவனைத் தாட்டாபூபதி கொன்று விட்டான். இதையறிந்த இரண்டாம் மொக்கல்லானன் கிழக்கிலங்கை நாட்டிலிருந்து படையெடுது வந்தான். இதனால் பெரிய போர் நடந்து பெரும் உயிர்ச்சேதம் நடக்கும் என்பதால் இருவரும் ஒருவரோடு ஒருவர் மட்டும் யானைப் போரில் ஈடுபட்டனர். இதில் தோல்வியை சந்தித்த தாட்டாபூபதி தற்கொலை செய்து கொண்டதால் அதன் பிறகு முறைப்படி இரண்டாம் மொக்கல்லானன் என்ற இவனது தமையனே இலங்கையை அரசாண்டான்.


</doc>
<doc id="146350" url="https://ta.wikipedia.org/wiki?curid=146350" title="இரண்டாம் மொக்கல்லானன்">
இரண்டாம் மொக்கல்லானன்

இரண்டாம் மொக்கல்லானன் (பொ.பி. 540 - 560) என்பவன் இலங்கை மௌரிய மன்னர்கள் வம்சத்துள் பத்தாம் மன்னனாவான். இவன் இலங்கை மௌரிய மன்னர்கள் வம்சத்துள் ஒன்பதமானவனும் தன் தம்பியுமானவனான தாட்டாபூபதி என்பவனுக்கு பின் அரசக்கட்டிலில் ஏறினான்.

மூலக்கட்டுரை - சிலாகாலன்

சிலாகாலன் தன் ஆட்சியில் தன் மூத்த மகனான இந்த இரண்டாம் மொக்கல்லானனனை கிழக்கிலங்கை நாடுகளுக்கும், இரண்டாம் மகனான தாட்டாபூபதியை இலங்கையின் மலைய நாட்டிற்கும், மூன்றாம் மகனான உபதிச்சனை தன் அரசவையில் முக்கிய அதிகாரியாகவும், தன் அமைச்சனும் வழிப்பறிக் கொள்ளைக்காரனுமான மகாநாகன் என்பவ்னை உராகணம் நாட்டிற்கும் அதிபதிகள் ஆக்கினான். இவனுக்குப் பிறகு இவனுடைய இரண்டாம் மகனான தாட்டாபூபதி இரண்டாம் மொக்கல்லானனுக்கு முறைப்படிச் சேர வேண்டிய ஆட்சியை பறித்துக் கொண்டு இலங்கையை அரசாண்டான்.

இதை சிலாகாலனின் இளைய மகனும் தாட்டாபூபதியின் தம்பியுமான உபதிச்சன் கண்டித்ததால் அவனைத் தாட்டாபூபதி கொன்று விட்டான். இதையறிந்த இந்த இரண்டாம் மொக்கல்லானன் கிழக்கிலங்கை நாட்டிலிருந்து படையெடுது வந்தான். இதனால் பெரிய போர் நடந்து பெரும் உயிர்ச்சேதம் நடக்கும் என்பதால் இருவரும் ஒருவரோடு ஒருவர் மட்டும் யானைப் போரில் ஈடுபட்டனர். இதில் தோல்வியை சந்தித்த தாட்டாபூபதி தற்கொலை செய்து கொண்டதால் அதன் பிறகு முறைப்படி இந்த இரண்டாம் மொக்கல்லானன் இலங்கையை அரசாண்டான். இவனுக்குப் பிறகு இவனுடைய மகனான குட்ட கீர்த்தி மேகன் இலங்கையை அரசாண்டான்.



</doc>
<doc id="146351" url="https://ta.wikipedia.org/wiki?curid=146351" title="கபிலபரணர்">
கபிலபரணர்

சிவபெருமான் திருஅந்தாதி என்னும் பெயரில் இருவேறு நூல்களைப் பாடிய கபிலதேவ நாயனார், பரணதேவ நாயனார் என்னும் சைவ சமய நண்பர்களைக் குறிக்கக் கபிலபரணர் என்னும் தொடரை முன்னோர் உருவாக்கி வைத்துள்ளனர். இருவரும் புலவர்கள். இவர்கள் சங்கநூல் பாடல்களைப் பாடிய கபிலரோ, பரணரோ அல்லர். பத்தாம் நூற்றாண்டின் பிற்பாதியில் வாழ்ந்தவர்கள். கபிலதேவ நாயனார், பரணதேவ நாயனார் எனக் குறிப்பிடப்படுபவர்கள். இருவருமே சிவபெருமான் திருஅந்தாதி என்னும் பெயரில் இருவேறு நூல்களைப் பாடியவர்கள்.


</doc>
<doc id="146352" url="https://ta.wikipedia.org/wiki?curid=146352" title="குட்ட கீர்த்தி மேகன்">
குட்ட கீர்த்தி மேகன்

குட்ட கிர்த்தீ மேகன் (பொ.பி. 560 - 561) என்பவன் இலங்கை மௌரிய மன்னர்கள் வம்சத்துள் பதினோறாம் மன்னனாவான். இவன் இலங்கை மௌரிய மன்னர்கள் வம்சத்துள் பத்தாமானவனும் தன் தந்தையுமானவனான இரண்டாம் என்பவனுக்கு பின் அரசக்கட்டிலில் ஏறினான்.
மூலக்கட்டுரை - சிலாகாலன்

சிலாகாலன் தன் ஆட்சியில் தன் மூத்த மகனான இந்த இரண்டாம் மொக்கல்லானனனை கிழக்கிலங்கை நாடுகளுக்கும், இரண்டாம் மகனான தாட்டாபூபதியை இலங்கையின் மலைய நாட்டிற்கும், மூன்றாம் மகனான உபதிச்சனை தன் அரசவையில் முக்கிய அதிகாரியாகவும், தன் அமைச்சனும் வழிப்பறிக் கொள்ளைக்காரனுமான மகாநாகன் என்பவ்னை உராகணம் நாட்டிற்கும் அதிபதிகள் ஆக்கினான். இவனுக்குப் பிறகு இவனுடைய இரண்டாம் மகனான தாட்டாபூபதி இரண்டாம் மொக்கல்லானனுக்கு முறைப்படிச் சேர வேண்டிய ஆட்சியை பறித்துக் கொண்டு இலங்கையை அரசாண்டான்.

இதை சிலாகாலனின் இளைய மகனும் தாட்டாபூபதியின் தம்பியுமான உபதிச்சன் கண்டித்ததால் அவனைத் தாட்டாபூபதி கொன்று விட்டான். இதையறிந்த இந்த இரண்டாம் மொக்கல்லானன் கிழக்கிலங்கை நாட்டிலிருந்து படையெடுது வந்தான். இதனால் பெரிய போர் நடந்து பெரும் உயிர்ச்சேதம் நடக்கும் என்பதால் இருவரும் ஒருவரோடு ஒருவர் மட்டும் யானைப் போரில் ஈடுபட்டனர். இதில் தோல்வியை சந்தித்த தாட்டாபூபதி தற்கொலை செய்து கொண்டதால் அதன் பிறகு முறைப்படி இந்த இரண்டாம் மொக்கல்லானன் இலங்கையை அரசாண்டான். இவனுக்குப் பிறகு இவனுடைய மகனான இந்த குட்ட கீர்த்தி மேகன் இலங்கையை அரசாண்டான். இந்த கீர்த்தி மேகனின் ஆட்சி சரிவர நடக்காததைக் கண்டதும் கீர்த்தி மகனின் பாட்டனான சிலாகாலன் ஆட்சியில் தண்டலதிகாரியாகவும் ரோகண அமைச்சனாகவும் இருந்த மகாநாகன் இவன் மீது படையெடுத்து இவனைக் கொன்று இலங்கையை அரசாண்டான்.



</doc>
<doc id="146353" url="https://ta.wikipedia.org/wiki?curid=146353" title="மகாநாகன் (இலங்கை மௌரியர்)">
மகாநாகன் (இலங்கை மௌரியர்)

மகாநாகன் (பொ.பி. 561 - 569) என்பவன் இலங்கை மௌரிய மன்னர்கள் வம்சத்துள் பதிரெண்டாம் மன்னனாவான். இவன் இலங்கை மௌரிய மன்னர்கள் வம்சத்துள் பதினொன்றாமானவனும் தன் தூரத்து முறை பேரனுமானவனான குட்ட கீர்த்தி மேகன் என்பவனைக் கொன்று அரசக்கட்டிலில் ஏறினான்.

மூலக்கட்டுரை - சிலாகாலன்

இலங்கை மௌரிய மன்னர்கள் வம்சத்துள் எட்டாம் மன்னனான சிலாகாலன் தன் ஆட்சியில் தன் மூத்த மகனான இரண்டாம் மொக்கல்லானன் கிழக்கிலங்கை நாடுகளுக்கும், இரண்டாம் மகனான தாட்டாபூபதியை இலங்கையின் மலைய நாட்டிற்கும், மூன்றாம் மகனான உபதிச்சனை தன் அரசவையில் முக்கிய அதிகாரியாகவும், தன் அமைச்சனும் வழிப்பறிக் கொள்ளைக்காரனுமான இந்த மகாநாகனை உராகணம் நாட்டிற்கும் அதிபதிகள் ஆக்கினான். இவனுக்குப் பிறகு இவனுடைய இரண்டாம் மகனான தாட்டாபூபதி இரண்டாம் மொக்கல்லானனுக்கு முறைப்படிச் சேர வேண்டிய ஆட்சியை பறித்துக் கொண்டு இலங்கையை அரசாண்டான்.

இதை சிலாகாலனின் இளைய மகனும் தாட்டாபூபதியின் தம்பியுமான உபதிச்சன் கண்டித்ததால் அவனைத் தாட்டாபூபதி கொன்று விட்டான். இதையறிந்த இந்த இரண்டாம் மொக்கல்லானன் கிழக்கிலங்கை நாட்டிலிருந்து படையெடுது வந்தான். இதனால் பெரிய போர் நடந்து பெரும் உயிர்ச்சேதம் நடக்கும் என்பதால் இருவரும் ஒருவரோடு ஒருவர் மட்டும் யானைப் போரில் ஈடுபட்டனர். இதில் தோல்வியை சந்தித்த தாட்டாபூபதி தற்கொலை செய்து கொண்டதால் அதன் பிறகு முறைப்படி இந்த இரண்டாம் மொக்கல்லானன் இலங்கையை அரசாண்டான். இவனுக்குப் பிறகு இவனுடைய மகனான இந்த குட்ட கீர்த்தி மேகன் இலங்கையை அரசாண்டான். இந்த கீர்த்தி மேகனின் ஆட்சி சரிவர நடக்காததைக் கண்டதும் கீர்த்தி மகனின் பாட்டனான சிலாகாலன் ஆட்சியில் தண்டலதிகாரியாகவும் ரோகண அமைச்சனாகவும் இருந்த இந்த மகாநாகன் இவன் மீது படையெடுத்து இவனைக் கொன்று இலங்கையை அரசாண்டான்.



</doc>
<doc id="146359" url="https://ta.wikipedia.org/wiki?curid=146359" title="இருக்குவேள் அரசர்கள்">
இருக்குவேள் அரசர்கள்

இருக்குவேள் அரசர்கள் (பொ.பி. 435 - 765) என்பவர்கள் தமிழ்நாட்டில் இருந்த குறுநில அரச வம்சத்துள் ஒரு வம்சத்தவராவர். இவர் களப்பிரர் காலத்தில் அவர்களின் கீழும், பல்லவர் காலத்தில் அவர்களின் கீழும், சோழர் காலத்தில் அவர்களுக்கு கீழுமிருந்து அரசாண்டவர்கள். இவர்கள் கொடும்பாளூர் என்னும் நகரை தலைநகராகக் கொண்டு அரசாண்டனர். இக்கொடும்பாளூர் சங்ககாலத்தில் மிழலைக் கூற்றம் என்று அழைக்கப்பட்டுள்ளது.

இம்மன்னர்களை பற்றிய நிறைய ஆய்வு முடிவுகள் வெளிவந்துள்ளன.

மேற்குறிப்பிட்ட மூவர் கோவில் சாசனம் படி 11 இருக்குவேள் அரச்ர்களின் பட்டியல் ஆரோக்கியசாமி என்பவரால் வெளியிடப்பட்டது. அவை,

இப்பட்டியலில் முதல் ஐந்து இருக்குவேளர்கள் களப்பிரர் மன்னர்களுக்கு ஆதரவாகவும், அடுத்து மும்மூன்று மன்னர்கள் முறையே பல்லவர் மற்றும் சோழர் மன்னர்களுக்கு ஆதரவாகவும் இருந்தனர்.



</doc>
<doc id="146361" url="https://ta.wikipedia.org/wiki?curid=146361" title="1791">
1791

1791 (MDCCXCI) ஒரு சனிக்கிழமையில் ஆரம்பமான ஒரு கிரிகோரியன் ஆண்டு ஆகும். பழைய ஜூலியன் நாட்காட்டியில் இவ்வாண்டு ஒரு புதன்கிழமையில் ஆரம்பமானது.





</doc>
<doc id="146362" url="https://ta.wikipedia.org/wiki?curid=146362" title="இருக்குவேளன்">
இருக்குவேளன்

இருக்குவேளன் (பொ.பி. 435-465) என்பவன் கொடும்பாளூர் நகரை களப்பிரர் காலத்தில் அரசாணட இருக்குவேள் அரசர்கள் வம்சத்துள் ஒருவன். இந்த இருக்குவேள் அரசர்கள் பற்றிய மூவர் கோவில் சாசனம் ஒன்று கிடைத்துள்ளது. இதில் ஆரம்ப மற்றும் முடிவுப்பகுதிகள் சிதைந்துள்ளதால் இவனுடைய பெயரும் இவன் முன்னோர் பெயரும் தெரியவில்லை. களப்பிரர் காலத்தில் அவர்களுக்கு அடங்கிய பாண்டியர் வம்சத்தவர் களப்பிரருக்கு எதிராக சுதந்திரம் பெற எண்ணி களப்பிரர் மீது போர் தொடுத்தனர். அந்த படையை இவன் முறியடித்தான்.

 

</doc>
<doc id="146363" url="https://ta.wikipedia.org/wiki?curid=146363" title="அநுபமன்">
அநுபமன்

அநுபமன் (பொ.பி. 555-585) என்பவன் கொடும்பாளூர் நகரை களப்பிரர் காலத்தில் அரசாண்ட இருக்குவேள் அரசர்கள் வம்சத்துள் ஒருவன். இந்த இருக்குவேள் அரசர்கள் பற்றிய மூவர் கோவில் சாசனம் ஒன்று கிடைத்துள்ளது. இவனாண்ட களப்பிரர்களின் இறுதிக்காலத்தில் காலத்தில் அவர்களுக்கு எதிராக பல்லவர் வம்சத்தவர்கள் சிம்மவிஷ்ணு என்ற பல்லவ மன்னனின் கீழ் போர் தொடுத்து களப்பிரர்களை வீழ்த்தினர். அதற்குப்பிறகு இவன் பல்லவர்களுக்கு அடங்கி அரசாண்டாமன் இவனுக்கு சங்ககிருதன் என்னும் சிறப்புப் பெயரிருந்ததைக் கொண்டு இவன் சமணர்களின் சங்கத்தை ஆதரித்தவன் என்று தெரிகிறது. மலையத்துவசன் என்ற சமண முனிவர் ஒருவர் தேனிமலையில் ஒரு இருக்குவேள் அரசனிடம் நிலம் தானம் பெற்றான். அந்த தானமளித்த இருக்குவேளன் அநுபமன் என்று கருதப்படுகிறான்.

 

</doc>
<doc id="146364" url="https://ta.wikipedia.org/wiki?curid=146364" title="பரதுர்க்கமர்த்தனன்">
பரதுர்க்கமர்த்தனன்

பரதுர்க்கமர்த்தனன் (பொ.பி. 615-645) என்பவன் கொடும்பாளூர் நகரை பாண்டிய பல்லவர் காலத்தில் அரசாண்ட இருக்குவேள் அரசர்கள் வம்சத்துள் ஒருவன். இந்த இருக்குவேள் அரசர்கள் பற்றிய மூவர் கோவில் சாசனம் ஒன்று கிடைத்துள்ளது. அதில் இவனது பெயர் ஏழாவதாக உள்ளது. இவனுக்கு வாதாபிஜித் என்ற பெயர் உள்ளதால் இவன் முதலாம் நரசிம்ம பல்லவன் காலத்தில் வாதாபி நகரை வெல்ல உதவினான் என்று தெரிகிறது. இவன்து சிறப்புப் பெயரையும், முதலாம் நரசிம்ம பல்லவன் காலத்தையும், களப்பிரர் காலத்தையும், மூவர் கோவில் சாசனத்தையும் கொண்டே ஆரோக்கியசாமி என்பவர் இருக்குவேள் அரசர்கள் பட்டியலை வெளியிட்டார்.

 

</doc>
<doc id="146369" url="https://ta.wikipedia.org/wiki?curid=146369" title="காட்டு மா">
காட்டு மா

காட்டு மா Mangifera zeylanica (சிங்களம்: ඇටඹ) எனப்படுவது மிக உயரமாக வளரும் மாவினத் தாவரம் ஒன்றாகும். இது இலங்கைக்கு அகணியமான தாவரம். இலங்கையின் உலர் வலயத்திலும் தாழ்நில ஈரவலயத்திலும் இத்தாவரம் காணப்படுகிறது. சிங்கராஜக் காட்டிலும் இதன் மிகப் பெரிய மரங்கள் காணப்படுகின்றன.

இத்தாவரம் தடித்த பட்டையையும் சிறிய இலைகளையும் கொண்டது. இதன் பழங்கள் மிக இனிப்பானவையும் சுவை மிக்கவையும் ஆகும்.



</doc>
<doc id="146372" url="https://ta.wikipedia.org/wiki?curid=146372" title="கமுதக்குடி">
கமுதக்குடி

கமுதக்குடி (ஆங்கிலம்:Kamuthakudi) தமிழ்நாடு , ராமநாதபுரம் மாவட்டம் , பரமக்குடி வட்டத்தில் உள்ள ஒரு ஊர் ஆகும்.இது ராமநாதபுரம் மக்களவைத் தொகுதியையும், பரமக்குடி சட்டமன்ற தொகுதியையும் சார்ந்தது.
வைகையாறு , மதுரை - இராமேசுவரம் இருப்புப்பாதை , நெடுஞ்சாலை இவ்வூரின் வழியாக செல்கின்றது. 
தேசிய பஞ்சாலை (பயோனியர் நூற்பாலை) இப்பகுதி மக்களுக்கு வாழ்வாதாரமாக உள்ளது.



</doc>
<doc id="146374" url="https://ta.wikipedia.org/wiki?curid=146374" title="பரதவர் கோமான் மத்தி">
பரதவர் கோமான் மத்தி

பரதவர் கோமான் மத்தி என்பவன் சங்ககால குறுநில மன்னர்களுள் ஒருவன்.

கழார் முன்துறை ‘பரதவர் கோமான் பல்வேல் மத்தி’க்கு உரியது. கழார்ப் பெருந்துறையில் ஆட்டனத்தியும், காவிரி என்பவளும் சேர்ந்து நீராடினர். ஆட்டனத்தியின் அழகினை விரும்பிய காவிரி தன் கூந்தலில் மறைத்து அவனை ஆற்றோடு இழுத்துச் சென்றாள். அப்போது காவிரியை ஆறு அடித்துச் சென்றுவிட்டது. ஆட்டனத்தி கரையில் ஒதுக்கப்பட்டுக் கிடந்தான். மருதி என்பவள் அவனைக் காப்பாற்றி அவனோடு வாழ்ந்துவந்தாள். (ஆதிமந்தி என்பவள் அரசன் கரிகாலன் மகள்.) அவள் ஆட்டனத்தியைக் காதலித்தாள். காதலன் ஆட்டனத்தியைக் காவிரியாறு கொண்டுசெல்லவில்லை என உறுதியாக நம்பினாள். ஊர் ஊராகத் தேடிக்கொண்டு ஆற்றோரமாகச் சென்றாள். உண்மை தெரிந்துகொண்ட மருதி ஆட்டனத்தியை ஆதிமந்தியிடம் ஒப்படைத்துவிட்டுத் தான்மட்டும் கடலில் விழுந்து தன்னை மாய்த்துக்கொண்டாள்.

இவன் வில்லாற்றலில் வல்லவன் என்றும் வலிமைமிக்க தோள்களை உடையவன் என்றும் பரதவர்களின் அரசன் என்றும் ஆற்றல்மிக்க வேற்படை கொண்டவன் என்றும் தெரிகிறது. இவன் புலவர்களுக்கு பரிசில் அழிப்பதிலும் தாராள குண்முடையவன் என்றும் கூறப்படுகிறது.


</doc>
<doc id="146375" url="https://ta.wikipedia.org/wiki?curid=146375" title="திருவெற்றியூர்">
திருவெற்றியூர்

அருள்மிகு பாகம்பிரியாள் சமேத வல்மீகநாதர் திருக்கோயில்

தென் தமிழகத்தில் மிக பிரபலமான கோயில்களில் இத்தலமும் ஒன்று.

நிர்வாகம்:
கோயில் அமைப்பு:
1)சிவன்(வல்மீகநாதர்) சன்னதி
2)அம்மன்(பாகம்பிரியாள்) சன்னதி
3)வில்வமர அடியில் விநாயகர்
4)அகஸ்திய விநாயகர் சன்னதி
5)தட்சிணாமூர்த்தி
6)முருகன் சன்னதி
7)சண்டிகேஸ்வரர்
8)பைரவர் சன்னதி
9)நவ கிரகம்
10)சனீஸ்வரர் சன்னதி
12)கொடிமரம்
13)நந்தி மண்டபம்
14)வாசுகி தீர்த்த தெப்பக்குளம்

கோயில் திறப்பு:

திருவிழாக்கள்:

அமைவிடம்:
வழி:
சிறப்பு

மனநோய் தீர்ப்பாள்... மாங்கல்யம் காப்பாள்... திருவெற்றியூர் பாகம்பிரியாள்! 
ராமநாதபுரம் மாவட்டம், திருவாடனைக்குத் தென்கிழக்கில் 15 கிலோ மீட்டர் தொலைவில் இருக்கிறது திருவெற்றியூர் (திருவொற்றியூர் அல்ல). இங்கிருக்கும் பாகம்பிரியாள் கோயில் இந்தப்பகுதி மக்களின் சக்தி தெய்வமாக விளங்குகின்றது. வயலில் எது விளைந்தாலும், முதல் படையல் பாகம்பிரியாள் அம்மனுக்குத்தான்!

பாகம்பிரியாள்

தலவரலாறு:

புராண காலத்தில் இப்பூவுலகை மகாபலி சக்கரவர்த்தி என்ற மன்னன் அரசாட்சி செய்துவந்தான். அவனது ஆட்சியில் மாதம் மும்மாரி மழை பொழிந்து வந்தது. மக்கள் எந்தக்குறையும் இல்லாமல் வாழ்ந்து வந்தனர். மன்னனும் மக்கள் வந்து கேட்பதையெல்லாம் வாரி வாரி வழங்கினான். 

மன்னனையே தெய்வமாக வணங்கினர்!

மக்களின் கண்களுக்கு மகாராஜா மகாபலி சக்கரவர்த்தி வாழும் தெய்வமாகவே தோன்றினார். மக்கள் கடவுளையே மறந்து விடுவார்களோ என்றுகூட தோன்ற ஆரம்பித்துவிட்டது. நாளுக்கு நாள் மகாபலியின் புகழ் எல்லா உலகிலும் பரவத் தொடங்கியது. இதே நிலை நீடித்தால் நம்மை மறந்து போய்விடுவார்களே என்று தேவலோகத்திலிருப்பவர்களும் முனிவர்களும் வருந்தத் தொடங்கிவிட்டனர். இதையெல்லாம் கேள்விப்பட்ட நாரதர், "இப்படியே போனால் மக்கள் எம்பெருமானையே மறந்து விடுவார்கள். பூவுலகில் தங்களுடைய பெருமை குன்றிவிடும்" என சிவபெருமானிடம் முறையிட்டார். 

மகாபலி கதை

மகாபலியின் முற்பிறவிக் கதை

சிவபெருமான் நாரதருக்கு மகாபலியைப் பற்றி கூறினார். "இந்த மகாபலி போன பிறவியில் எலியாகப் பிறந்தவன். எனது சந்நிதியில் இருக்கும் தூண்டாமணி விளக்கு ஒருமுறை அணைந்துவிடும் நிலை ஏற்பட்டபோது, அதன் திரியைத் தூண்டிவிட்டு அணையாமல் பார்த்துக்கொண்டான். அதனால், 56 தேசங்களையும் கட்டி ஆளும் பாக்கியத்தை நான்தான் வழங்கினேன். அதனால், நானே அவனை அழிப்பது பாவம்" எனக் கூறிவிட்டார். 

தேவர்கள் அனைவரும் மகாவிஷ்ணுவிடம் சென்று முறையிட்டனர். மகாவிஷ்ணு வயதான அந்தணர் வேடமேற்றுச் சென்று மகாபலியிடம் 'மூன்றடி மண் வேண்டுமென கேட்டார். அப்படியே ஆகட்டுமென வழங்கினான். தர்ம தேவதையின் கண்ணீர்!

மகாவிஷ்ணு முதல் அடியை பூமியாகவும், இரண்டாவது அடியை ஆகாயமாகவும் அளந்துவிட்டு மூன்றாவது அடியை எங்கு வைக்கவேண்டும் என வினவ, தனது சிரசையே காண்பித்தான் மகாபலி சக்கரவர்த்தி. 

மகாவிஷ்ணுவின் பாதம் தலையில் பட மண்ணுள் மறைந்தான் மகாபலி. ஆனால், மகாபலி செய்த தர்மத்தை எண்ணிய தர்மதேவதை மகாவிஷ்ணுவின் காலைப் பற்றி கண்ணீர் விட்டாள். அப்போது, அந்தக் கண்ணீரின் உஷ்ணம் தாளாமல், அவரதுகாலில் புற்று வைத்தது. இந்தப் புற்றை அகற்றுவதற்கு மதுரை மீனாட்சி அம்மனிடம் யோசனை கேட்டார் விஷ்ணு.

திருவாடனையில் இருக்கும் ஆதிரத்தினேஸ்வரரைக் கேட்டால், இதற்கு ஒரு வழி பிறக்கும் என்றார். அதன்படி, மகாவிஷ்ணு அங்கு சென்றார், ஆதிரத்தினேஸ்வரர், “இங்கிருந்து தென்கிழக்கே ஜெயபுரம் எனும் ஊர் உள்ளது. அங்குள்ள 'வாசுகித் தீர்த்த'த்தில் சூரிய உதயத்துக்கு முன் நீராடி வேம்பு மர வனத்தில் இருக்கும் சிவலிங்கத்தை வழிபட்டால், காலில் உள்ள புற்று போகும் என்றார். மகாவிஷ்ணுவும் அங்குள்ள வில்வ மரத்தினடியில் சுத்த சுயம்புவாக இருக்கும் ஈசனை வழிபட்டார். ஈசன் உமையொருபாகனாக காட்சி தந்தார். ஈசனுக்கு இடப்பாகத்திலிருக்கும் தேவி பாகம் பிரியாமல் காட்சி தந்ததால், 'பாகம்பிரியாள்' என பெயர் பெற்றார். ஜெயபுரம் என்னும் இந்த ஊர்தான் திருவெற்றியூர் என காலப்போக்கில் அழைக்கப்படலாயிற்று.

அம்பாளும் வாசுகி தீர்த்தமும்

இப்போதும் மக்கள் தங்கள் நோய்களில் இருந்து விடுபட, முதல் நாள் இரவே வந்து கோயில் மண்டபங்களில் தங்கி வாசுகி தீர்த்தத்தில் குளித்து பாகம்பிரியாளை வழிபட்டுச் செல்கின்றனர். தன்னை நாடி வரும் பக்தர்களின் உடல் நோய், மனநோய் என சகலத்தையும் குணமாக்கி அருளாட்சி செய்கின்றார். பாம்புக்கடி, விஷக்கடி போன்றவற்றுக்குக்கூட மக்கள் நம்பிக்கையுடன், இங்குள்ள தீர்த்தத்தைக் கொடுக்கிறார்கள். பெண்களின் மாங்கல்யம் காப்பவள்.

இங்குள்ள விவசாயப்பெருங்குடி மக்கள், தங்கள் வயலில் விளைந்த முதல் விளைச்சல் தானியங்கள், காய்கள், பழங்கள் மற்றும் மலர்களை இங்குள்ள அம்பாளுக்குத்தான் முதலில் படையலிட்டு வணங்குவார்கள்.

ஈசனுக்கும் அம்பாளுக்கும் ஒரே அர்ச்சனை பூஜைதான். முதலில் சிவனுக்கும் அடுத்து அம்பாளுக்கும் நடைபெறுகிறது. தனித்தனியாக அர்ச்சனை செய்யப்படுவதில்லை. கோயில் காலை 6 மணி முதல் பகல் 12 மணி வரையிலும், மாலை 4 மணி முதல் இரவு 8 மணி வரையிலும் திறந்திருக்கும். தென்மாவட்ட மக்களுக்கு பாகம்பிரியாள் கலங்கரை விளக்காகத் திகழ்கிறாள்.

முகவரி:



</doc>
<doc id="146377" url="https://ta.wikipedia.org/wiki?curid=146377" title="1786">
1786

1786 (MDCCLXXXVI) ஒரு ஞாயிற்றுக் கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும்.





</doc>
<doc id="146378" url="https://ta.wikipedia.org/wiki?curid=146378" title="இளம்பெருமான் அடிகள்">
இளம்பெருமான் அடிகள்

இளம்பெருமானடிகள் சிவபெருமான் திருமும்மணிக்கோவை என்னும் நூலின் ஆசிரியர். 

இவரது ஆசிரியப்பாக்கள் சங்கப்பாடல் போன்ற அமைப்பினைக் கொண்டுள்ளன. 

வெண்பாச் செய்தி அகத்திணையின் வரும் கைக்கிளைப் பாடல்களாக உள்ளது. 
கட்டளைக்கலித்துறைப் பாடல்களும் இவ்வாறே அமைந்துள்ளன. 
இவற்றில் சங்க காலத் தமிழ்ச்சொற்கள் பெரிதும் பேணப்பட்டுள்ளன. 
எனினும் மும்மணிக்கோவை என்னும் சிற்றிலக்கியப் பாங்கு தேவாரக் காலத்துக்குப் பிந்தியது. 

எனவே இவரது காலத்தை கி. பி. எட்டாம் நூற்றாண்டு என அறிஞர்கள் கணிக்கின்றனர்.

இளங்கோவடிகள், ஐயடிகள் காடவர்கோன் நாயனார் ஆகிய பழம்புலவர்களின் பெயர்கள் இங்கு நினைவில் கொள்ளத்தக்கவை.



</doc>
<doc id="146383" url="https://ta.wikipedia.org/wiki?curid=146383" title="நிலவன்">
நிலவன்

டென்சில் டினெஸ்கோ என்ற இயற்பெயர் கொண்ட நிலவன் விடுதலைப் புலிகளின் முக்கிய தளபதிகளில் ஒருவராக இருந்தவர். இவர் முதலில் இம்ரான் பாண்டியன் படையணியில் இருந்து கடற்புலிகள் அணிக்கு மாறினார். கடற்புலிகள் அணியில் ஆயுத இயக்குனராகவும், பல்வகை படைக்கலங்களை கையாள்வதில் தேர்ச்சி மிக்கவராகவும் பொறி செய்பவராகவும், தொலைத்தொடர்பாளாரகவும், படகை வழிநடத்தும் கட்டளை அதிகாரியாகவும் படிப்படியாக வளர்ந்து செயற்பட்டார். டிசம்பர் 2007 காலப் பகுதியில் நெடுந்தீவில் நடந்த கடல் சண்டையில் இவர் கொல்லப்பட்டார். 



</doc>
<doc id="146389" url="https://ta.wikipedia.org/wiki?curid=146389" title="வடிவமைப்பாளர் குழந்தை">
வடிவமைப்பாளர் குழந்தை

நவீன தொழில்நுட்பங்களைப் பயன்படுத்தி மரபணு அமைவு செயற்கையாக மாற்றப்பட்ட குழந்தை வடிவமைபாளர் குழந்தை எனப்படுகிறது. குறிப்பிட்ட பண்புகளை வெளிப்படுத்தும் மரபணுக்களை இல்லாமல் அல்லது இருக்கச் செய்வதன் மூலம் குழந்தையை இது மாற்றி அமைக்கிறது. 
எதிர் காலத்தில் சிறப்பு ஆற்றல்கள் மிக்க குழந்தைகளை தோற்றுவிக்கவும் இந்த தொழில்நுட்பம் உதவும். வடிவமைப்பாளர் குழந்தை மருத்துவம் பல்வேறு அறச் சிக்கல்கள் நிறைந்த ஒரு தொழில்நுட்பம் ஆகும். 


</doc>
<doc id="146390" url="https://ta.wikipedia.org/wiki?curid=146390" title="மூலக்கூறு மருத்துவம்">
மூலக்கூறு மருத்துவம்

மூலக்கூறு மருத்துவம் என்பது மூலக்கூறு நிலையில் உயிர்வாழ்வன பற்றியும் அவைக்கு ஏற்படும் நோய்கள் பற்றியும் புரிந்து அந்த நிலையில் மருத்துவம் செய்தலைக் குறிக்கும். இது இயற்பியல், வேதியியல், உயிரியல், மருத்துவம் ஆகிய துறைகளை உள்ளடக்கிய ஒரு பரந்த துறை ஆகும். இத் துறை டி.என்.ஏ மற்றும் மரபணுவியல் துறைகளில் முனைகளில் கூடிய வளர்ச்சி பெற்று வருகிறது. 


</doc>
<doc id="146392" url="https://ta.wikipedia.org/wiki?curid=146392" title="பி4எம்கே1">
பி4எம்கே1

பி4எம்கே1 பாக்கிஸ்தான் நாட்டில் தயாரிக்கபட்ட மனிதர்களுக்கு எதிரான மிதிவெடியாகும். இது இலங்கை, ஆப்கானிஸ்தான், அங்கோலா, எரித்திரியா, எதியோப்பியா இந்தியா ஆகிய நாடுகளிற் பயன்படுத்தப்பட்டது. இது 30 கிராம் அளவிலான Tetryl வெடிபொருளைக் கொண்டிருக்கும். . ஜொனி 99 இதைப் பின்பற்றியே உருவாக்கப்பட்டதாக சிலராற் கூறப்பட்டாலும் ஜொனி 99 அளவிற் பெரியதுடன் கூடுதலான வெடிபொருளையும் கொண்டுள்ளது. குறைந்தளவே உலோகத்தைக் கொண்டிருப்பதால் பெரும்பாலான மிதிவெடிகளை கண்டுபிடிக்கும் உபகரணங்களால் கண்டுபிடிப்பது சிரமமானதாகும். இது 4 செண்டிமீட்டர் உயரமானதுடன் விட்டம் 7 செண்டிமீட்டர் அளவானது. இவை மண்ணிறத்தில் இருக்கும் சிலசமயங்களில் பச்சைநிறத்தில் இருக்கலாம் கூறப்பட்டாலும் இலங்கையில் பச்சை நிறத்தில் இவை எதுவும் கண்டுபிடிக்கப்படவில்லை.



</doc>
<doc id="146396" url="https://ta.wikipedia.org/wiki?curid=146396" title="தற்கால இஸ்லாமிய சிந்தனை (நூல்)">
தற்கால இஸ்லாமிய சிந்தனை (நூல்)

தற்கால இஸ்லாமிய சிந்தனை என்பது பேராசிரியர் முஹம்மத் ஸாலிஹ் முஹம்மத் அனஸ் அவர்களால் எழுதப்பட்ட ஒரு மெய்யியல் நூல் ஆகும். இந்த நூல் தற்கால இஸ்லாமிய சிந்தனையாளர்களின் கருத்துக்களை விபரித்து, விமர்சித்து ஆய்வு செய்கிறது. குறிப்பாக இசுலாமும் நவீனத்துவம், தேசியவாதம், பகுத்தறிவு, அறிவியல், புத்தியுர்ப்புவாதம் ஆகிய முனைகளை ஆய்கிறது. 


</doc>
<doc id="146397" url="https://ta.wikipedia.org/wiki?curid=146397" title="மர வாத்து">
மர வாத்து

மர வாத்து (Wood Duck or Carolina Duck (Aix sponsa)) அல்லது கரோலினா வாத்து என்பது தென் அமெரிக்காவில் உள்ள வண்ண மயமான, மிக அழகிய பறவைகளில் ஒன்றாகும். 

மர வாத்து தலையிலிருந்து வால் சிறகுகள் வரை சுமார் 18 அங்குலம் நீளமுடையது. ஆண் வாத்து பல வண்ண நிறங்களைத் தன் உடலில் கொண்டிருக்கும். கண்கள் சிவப்பு நிறமுடையதாகக் காணப்படும். கழுத்தில் வெண்மை நிற வளையம் ஒன்று இருக்கும். தலைப் பகுதி தனித்துவமான பச்சை நிறத்தில் இருக்கும். பெண் வாத்துகள் பழுப்பு நிறத்தில் புள்ளிகளுடன் காணப்படும்.

மர வாத்துகள் மற்ற வகை வாத்துகளைப் போல, வாழ்நாளின் பெரும்பகுதியை நீருள்ள ஆறுகளிலும், குளங்களிலும் கழிக்கின்றன. தங்குவதற்கும், முட்டையிட்டுக் குஞ்சு பொரிப்பதற்கும் உயரமான மரங்களையே தேர்ந்தெடுக்கிறது. தங்களை இரையாகக் கொள்ளும் மற்ற விலங்குகளிடமிருந்து பாதுகாக்கவே இவ்வாறு உயரமான மரங்களில் கூடு கட்டுகின்றன. இவைகள் தரையிலிருந்து 20 முதல் 30 அடிக்கும் மேலேயுள்ள மரக்கிளைகளில் அல்லது மரப் பொந்துகளில் கூடு கட்டி முட்டையிட்டு, அடைகாத்து குஞ்சுகள் பொரிக்கும். அமெரிக்காவின் பெரும் பகுதிகளிலும், கனடாவின் தெற்குப் பகுதியிலும் மிகுதியாகக் காணப்படுகிறது. 

மார்ச் மாதம் முதல் மே மாதம் வரை இவைகளின் இனப்பெருக்க காலம். பெண் வாத்துகள் அவைகள் எங்கு பிறந்து வளர்ந்தனவோ, அதே இடத்திலேயே கூடுகட்டி வாழ விரும்புகின்றன. அவைகள் தங்களுக்குப் பிரியமான அழகிய பலவண்ண ஆண் துணையுடன் தாங்கள் வசிக்கும் இடத்திற்கு கூட்டி வருகின்றன. இவைகள் வழக்கமாக வருடம் ஒருமுறை இனப்பெருக்கம் செய்கின்றன. சில வேளைகளில் வருடம் இரண்டு முறை முட்டையிட்டு குஞ்சு பொரிப்பதுமுண்டு. குஞ்சுகள் வளர்ந்து பெரியதாகிப் பிரிந்ததும், அவைகள் காத்திருந்து அடுத்த இனப் பெருக்கத்தைத் தொடருகின்றன.

பழங்கள், கொட்டைகள்,சிறு பூச்சிகள், நீர்வாழ் சிறு உயிர்கள், புழுக்கள் ஆகியவை காட்டு வத்துகளின் உணவுகளாகும்.

பெண் வாத்துகள் உயரமான மரக்கிளைகள், மரப்பொந்துகள் மற்றும் மனிதர்களால் செய்து மரக்கிளைகளில் வைக்கப்பட்ட, காட்டு விலங்குகளிடமிருந்து பாதுகாக்கும் அமைப்புடன் கூடிய பெட்டிகளிலும் கூடுகள் அமைத்து 7 முதல் 15 முட்டைகள் வரை இடும். அதன் பின் 28 முதல் 30 நாட்கள் அடைகாத்து குஞ்சுகள் பொரிக்கும். பெண்வாத்துகளே பொதுவாக அடைகாக்கும் வேலையைச் செய்கின்றன. உணவுக்காக தினமும் இரண்டு முறை இறங்கி வரும்போதும், அடைகாக்கும் போதும் ஆண் துணை வாத்துகள் பெண் வாத்துகளை உடன் சென்று கவனமாகப் பார்த்துக் கொள்ளும்.

இணை வாத்துகள் பொறித்த குஞ்சுகளை 56 முதல் 70 நாட்கள் வரை கூட்டிலேயே பாதுகாத்து வரும். சுமார் 60 நாட்களுக்கு மரக் கூட்டிலேயே வளர்க்கப்பட்ட குஞ்சுகள் இரண்டு அல்லது மூன்று சேர்ந்து அதன் உயரமான கூட்டிலிருந்து கீச்சிட்டு சப்தமெழுப்பி தரையிலோ, கீழேயுள்ள நீர்ப்பரப்பிலோ படபடவென்று தாவிப் பறந்து குதித்து விளையாடும்.

இளம் குஞ்சுகள் தாய்ப் பறவையுடன் சேர்ந்து தரையிலும், நீரிலும் சிறு பூச்சிகளையும், புழுக்களையும் உணவாகக் கொள்ளும். இச்சமயத்தில் ஆமைகள், முதலைகள், பாம்புகள், பெரும் தவளைகள் மற்றும் கழுகு போன்ற பறவைகளுக்கு் 50 விழுக்காடு குஞ்சுகள் இரையாக வாய்ப்புண்டு. குஞ்சுகள் தானாகப் பறந்து இரைகளிடமிருந்து தப்பிக்கும் வரை சுமார் 8 முதல் 10 வாரங்கள் தாய்ப் பறவை கவனமாகப் பார்த்துக் கொள்ளும். 



</doc>
<doc id="146401" url="https://ta.wikipedia.org/wiki?curid=146401" title="ஜோசப் ஜாக்சன் லிஸ்டர்">
ஜோசப் ஜாக்சன் லிஸ்டர்

ஜோசப் ஜாக்சன் லிஸ்டர் ("Joseph Jackson Lister", 11 சனவரி 1786 – 24 அக்டோபர் 1869) பிரித்தானிய இயற்பியலாளர்; நுண்ணோக்கி உருப்பெருக்கியை உருவாக்கியவர்; நவீன அறுவை சிகிச்சையின் தந்தையாகிய ஜோசப் லிஸ்டரின் தந்தை ஆவார்.

ஜோசப் ஜாக்சன் லிஸ்டரின் தந்தையின் பெயர் ஜான் லிஸ்டர். அன்னையின் பெயர் மேரி. ஜான் லிஸ்டரின் 49 வது வயதில் லண்டனில் உள்ள யார்க்சைர் என்ற இடத்தில் பிறந்த கடைசி மகன் ஜோசப் ஜாக்சன் லிஸ்டர். ஜோசப்பிற்கு சிறு வயதிலேயே, கண்ணாடிப் பொருட்கள் செய்வதில் மிகுந்த ஆர்வம் இருந்தது.

1800 களில் பள்ளிப் படிப்பை அரைகுறையாய் முடித்த ஜோசப் ஜாக்சன், தனது 14 ஆவது வயதில் தன் தந்தையுடன் இணைந்து லோத்புரி என்ற ஊரில் மதுபான விற்பனையைக் கவனித்து வந்தார். அதில் அவர் சிறப்பாகச் செயல்பட்டதால் நான்கு ஆண்டுகளுக்குப்பின், அதன் பங்குதாரராகவும் ஆனார். தனது 32 ஆவது வயதில், 26 வயதுள்ள இசபெல்லா என்பவரை மணந்தார். பிறகு 1821 இல் தனது மைத்துனருடன், கப்பல் வணிகத்துக்குப் புறப்பட்டார். இவர்களுக்கு மேரி, ஜான், இசபெல்லா சோபியா, ஜோசப், வில்லியம் ஹென்றி, ஆர்தர் ஹூக் ஆகிய ஐந்து மக்கள் பிறந்தனர்.

நுண்நோக்கிகளும், தொலைநோக்கிகளும், 19 ஆம் நூற்றாண்டுக்கு முன்னரே கண்டுபிடிக்கப்பட்டாலும், அதில் நிறைய குறைகள் இருந்தன. முக்கியமாக, உருவங்கள் தெளிவாகத் தெரியாமல், கலங்கலாகத் தெரிந்தது வந்தன. பல முன்னேற்றங்கள் ஏற்பட்டும் கூட, இந்தப் பிரச்சினை பல ஆண்டுகளுக்குத் தொடர்ந்தது. இயற்கையில் கண்ணாடிப் பொருட்களில் ஆர்வமுடைய ஜாக்சன் உருப்பெருக்கியின் 'அபரேஷன்' (aberration) எனப்படும் உருவம் மங்கலாகத் தெரியும் பிரச்சினைக்கு முடிவு கட்டினார். ஒரு நுண்நோக்கியை 1826ல் உருவாக்கி அதில் ஆடிகள் மூலம் தெளிவாக அருகாமைப் பொருட்களையும், தொலைவிலுள்ள பொருட்களையும் பார்க்க வகை செய்தார். நுண்ணோக்கி வழியே திசுக்களைப் பார்த்து அதனைப் பற்றிய கல்வியை வளர்த்துக்கொண்டார். அவரது நுண்ணோக்கி உருவாக்கத்துக்குப் பின், உயிரியல் மிக வேகமாக வளர்ந்தது. நுண்ணோக்கி தொழிலும் வளர்ந்தது. முதல் முதல் இரத்த சிவப்பணுவை உருப்பெருக்கியில் கண்டவர், மற்றவர்களுக்குக் காண்பித்தவர் ஜோசப் ஜாக்சன் லிஸ்டர் ஆவார். ஜாக்சன் லிஸ்டர் உருவாக்கிய நுண்ணோக்கி இலண்டன் அருங்காட்சியகத்தில் பார்வைக்கு வைக்கப்பட்டுள்ளது. 
1832ல், இங்கிலாந்தின் வேந்தியக் கழகத்தில் "(fellowship of the Royal Society)" உறுப்பினராகத் தேர்ந்தெடுக்கப்பட்டார். 

1846 இல் தனது மகன் ஜான் இளவதிலேயே இறந்தபின் இவரும் இவருடைய மனைவி இசபெல்லாவும் ஆறு ஆண்டுகள் அப்டன் என்ற இடத்தில் தனியாக வசித்தனர். இவரது மற்றொரு மகனான வில்லியம் ஹென்றியும் தீராத நோயினால் 1864-இல் இறந்தார். லிஸ்டர் தனது 84 ஆம் வயதில் 1869-இல் அப்டனில் காலமானார்.


</doc>
<doc id="146403" url="https://ta.wikipedia.org/wiki?curid=146403" title="செயற்கை உடல் உறுப்பு">
செயற்கை உடல் உறுப்பு

செயற்கை உடல் உறுப்பு என்பது உடலின் இயற்கையான உடல் உறுப்புக்கு ஈடாக அதே தொழில்பாடுகளைக் கொண்ட உற்பத்தி செய்யப்பட்ட உறுப்பு ஆகும். ஆய்வாளர்கள் விரல், காது, இதயம், கல்லீரல், கண் உட்பட பல்வேறு உடல் உறுப்புகளை வெற்றிகரமாக செயற்கையாக உருவாக்கி பொருத்தி உள்ளார்கள். எதிர்காலத்தில் உடல் உறுப்புகள் பழுதடையும்போது இந்த செயற்கை உடல் உறுப்புகளைப் பயன்படுத்தி மனித வாழ்நாளை நீடிக்கலாம். 


</doc>
<doc id="146404" url="https://ta.wikipedia.org/wiki?curid=146404" title="மரபணு செயலிழக்கமான சுண்டெலி">
மரபணு செயலிழக்கமான சுண்டெலி

மரபணு செயலிழக்கமான சுண்டெலி (Knockout mouse) என்பது மரபணுவியல் ஆய்வுக்குப் பயன்படுத்தப்படும் ஒரு மரபணு மாற்றப்பட்ட சுண்டெலி ஆகும். பொதுவாகச் சுண்டெலியின் ஒரு மரபணு செயலிழக்க வைக்கப்பட்டு அல்லது வேறு ஒரு மரபணுவால் பிரதியீடு செய்யப்பட்டு அல்லது இடையூறு செய்யப்பட்டு இருக்கும். ஒரு குறிப்பிட மரபணுவில் நிகழ்த்தப்படும் மாற்றம் சுண்டெலியில் எத்தகைய தோற்ற, உடல், நடத்தை விளைவுகளை ஏற்படுத்துகிறது என்பது ஆய்வு செய்யப்படும். மனிதருக்கும் சுண்டெலிக்கும் பல மரபணுகள் ஒன்றாக இருப்பதால் மனிதர் மரபணு தொடர்பான பல்வேறு ஆய்வுகளின் தொடக்க நிலைக்கு மரபணு மாற்றப்பட்ட சுண்டெலிகள் பயன்படுகின்றன.

செயற்பாடுகள் இதுவரை அறியப்படாத, வரிசைமுறை செய்யப்பெற்ற மரபணுவின் பணிகளைக் குறித்து அறிந்து கொள்ள மிகவும் பயனுள்ள விலங்கு மாதிரிகளாக இத்தகு மரபணு செயலிழக்கமான சுண்டெலிகள் உபயோகப்படுகின்றன. மனிதரின் உடலியங்கியல், நோயியல் ஆகிய துறைகளில் ஒரு குறிப்பிட்ட மரபணுவின் பங்களிப்பைக் குறித்து ஆய்வு செய்வதற்கு இவை பரவலாகப் பயன்படுகின்றன.

மரியோ கபெச்சி, மார்ட்டின் ஈவான்சு, ஆலிவர் சுமித்தீசு ஆகியோர் முதன்முதலாக பதிவு செய்யப்பெற்ற மரபணு செயலிழக்கமான சுண்டெலியை 1989 ஆம் ஆண்டு உருவாக்கினார்கள். இதற்காக 2007 ஆம் ஆண்டிற்கான மருத்துவம் அல்லது உடலியங்கியலுக்கான நோபல் பரிசினைப் பகிர்ந்து கொண்டார்கள். மரபணு செயலிழக்கமான சுண்டெலிகளை உருவாக்கும் தொழில்நுட்பக்கூறுகளுக்கும், அவ்வாறு உருவாக்கப்பட்ட சுண்டெலிகளுக்கும் பல நாடுகளில் தனியார் நிறுவனங்கள் ஆக்கவுரிமைப் பெற்றுள்ளன.

மரபணு செயலிழக்கமான எலிகளை உருவாக்குவது மிகவும் கடினமான செயலாக உள்ளது. 2003 ஆம் ஆண்டு முதல் மரபணு செயலிழக்கமான எலிகளை உருவாக்குவது சாத்தியமானதாக உள்ளது. 


</doc>
<doc id="146408" url="https://ta.wikipedia.org/wiki?curid=146408" title="பால் தெரிவு கருக்கலைப்பு">
பால் தெரிவு கருக்கலைப்பு

பால் தெரிவு கருக்கலைப்பு என்பது ஒரு குழந்தையின் பாலை அறிந்தபின் கருவைக் கலைப்பது ஆகும். பொரும்பாலும் பெண் சிசுக்கள் பண்பாட்டு நோக்கில் ஆண்கள் கூடுதலாக மதிக்கப்படும் நாடுகளில் இவ்வாறு கருக்கலைக்கப்படுகின்றன. இந்தியா, பாகிசுத்தான், சீனா, கொரியா போன்ற நாடுகளில் இது மிகவும் பரவலாக நடைபெறுகிறது. சிசுவின் பாலை அறிய உதவும் மீயொலி நோட்டம் போன்ற தொழில்நுட்பங்கள் இந்த செயற்பாட்டை அதிகரித்துள்ளது.

இச் செயற்பாட்டால் பாரிய சமூக விளைவுகளை இந்த நாடுகள் எதிர்நோக்கி உள்ளன. திருமண வயதை அடையும் ஆண்களுக்கு துணையாக பெண்கள் கிடைக்காதது அதில் ஒன்றாகும்.


</doc>
<doc id="146415" url="https://ta.wikipedia.org/wiki?curid=146415" title="மூத்த பிள்ளையார் திருமும்மணிக்கோவை">
மூத்த பிள்ளையார் திருமும்மணிக்கோவை

மூத்தபிள்ளையார் திருமும்மணிக்கோவை என்னும் இந்த நூல் பதினோராம் திருமுறையில் இடம் பெற்றுள்ள நூல்களில் ஒன்று. 96 வகையான சிற்றிலக்கியங்களில் ஒன்று மும்மணிக்கோவை.

இதன் ஆசிரியர் அதிராவடிகள் (அதிரா அடிகள்); காலம் எட்டாம் நூற்றாண்டு

அகவல், வெண்பா, கட்டளைக்கலித்துறை என்னும் மூவகைப் பாடல்கள் மாறி மாறித் தொடர்ந்துவரும் 30 பாடல்கள் கொண்ட நூல் இது. 24 முதல் 30 வரை இருந்த பாடல்கள் இப்போது கிடைக்கவில்லை.




</doc>
<doc id="146416" url="https://ta.wikipedia.org/wiki?curid=146416" title="அதிராவடிகள்">
அதிராவடிகள்

அதிராவடிகள் (அதிரா அடிகள்) என்னும் புலவர் எட்டாம் நூற்றாண்டில் வாழ்ந்தவர்.

இவர் இயற்றிய மூத்த பிள்ளையார் திருமும்மணிக்கோவை பதினோராம் திருமுறையில் இடம் பெற்றுள்ளது.

இவரது தமிழ்நடை சங்கப்பாடல் நடைபோல் காணப்படுகிறது. 
எனினும் வடசொற்கள் மருவி வருகின்றன.

ஆனைமுகன் பற்றிய கற்பனைக் கதைகள் தழுவப்பட்டுள்ளன.

இளம்பெருமான் அடிகள் இவர் வாழ்ந்த நூற்றாண்டில் வாழ்ந்தவர். 
என்றாலும் அவரது கைக்கிளைத் திணைப் பொருள் பாணி அதிராவடிகள் பாடல்களில் காணப்படவில்லை. 
எனவே இவரை ஒன்பதாம் நூற்றாண்டில் வாழ்ந்தவர் எனினும் பொருந்தும்.


</doc>
<doc id="146417" url="https://ta.wikipedia.org/wiki?curid=146417" title="மாசத் தினச் சரிதை">
மாசத் தினச் சரிதை

1812 இல் வெளிவந்த மாசத் தினச் சரிதை தமிழில், தமிழ்நாட்டில் வெளிவந்த முதல் இதழ் ஆகக் கருதப்படுகிறது. இது ஒரு கிறித்தவத் தமிழ் இதழ் ஆகும். இதன் பிரதிகள் எவையும் தற்போது கிடைக்கவில்லை.


</doc>
<doc id="146423" url="https://ta.wikipedia.org/wiki?curid=146423" title="கொடுக்காய்ப்புளி">
கொடுக்காய்ப்புளி

கொடுக்காய்ப்புளி அல்லது கோணப்புளி ("Pithecellobium dulce") ஒரு பூக்கும் தாவரம் ஆகும். இதன் காய்கள் பட்டாணி, அவரை போன்ற தோற்றம் உடையவை. இதன் பருப்புக்கு மேல் அமைந்துள்ள சதைப்பகுதி உண்ண உகந்தது.பறவைகள் விரும்பி உண்ணும். கொடுக்காப் புளி மரங்கள் விவசாய நிலங்களில் வரப்பு ஓரங்களிலும், கிணற்று மேட்டிலும் சாதாரணமாக வளர்க்கப்படுகின்றன. 

இதன் காய்களை நகர்ப்புறங்களில் விற்பனை செய்வதைப் பார்க்கலாம்.
இது, கோணப் புளியங்காய், கோணக்காய், சீனிப்புளியங்காய்,கொரிக்கலிக்கா எனவும் அழைக்கப்படுகிறது.பழந்தமிழர்களால் மருந்தாக பயன்பட்ட இதனை உக்காமரம் என்கிற பெயரில் குறிப்பிடப்பட்டிருக்கிறது. இதன் இலைகள் ஆடுகளுக்கு பசுந்தீவனமாகக் கொடுக்கப்படுகிறது.



</doc>
<doc id="146426" url="https://ta.wikipedia.org/wiki?curid=146426" title="உருசியப் பேரரசு">
உருசியப் பேரரசு

உருசியப் பேரரசு ("Russian Empire", Россійская Имперія, இன்றைய உருசியம்: Российская Империя) என்பது 1721 முதல் 1917 உருசியப் புரட்சி முடியும் வரை இருந்த நாடு. இது சாராட்சியை அடுத்து உருவாக்கப்பட்டது. உருசியப் பேரரசு பின்னர் சிறிது காலம் உருசியக் குடியரசாகி, பின்னர் சோவியத் ஒன்றியம் அமைக்கப்பட்டது. உலக வரலாற்றில் நிலப்பரப்பின் படி பிரித்தானியப் பேரரசு, மங்கோலியப் பேரரசு ஆகியவற்றுக்கு அடுத்தபடியாக மிகப் பெரிய பேரரசாக இருந்தது. 1866 ஆம் ஆண்டில் கிழக்கு ஐரோப்பா முதல் ஆசியா ஊடாக வடக்கு அமெரிக்கா வரை பரந்திருந்தது.

19ம் நூற்றாண்டின் ஆரம்பத்தில் உருசியக் குடியரசு வடக்கே ஆர்க்டிக் பெருங்கடல் முதல், தெற்கே கருங்கடல் வரை, மேற்கே பால்ட்டிக் கடல் முதல் பசிபிக் பெருங்கடல் வரை, கிழக்கே வடக்கு அமெரிக்கா வரை பரந்திருந்தது. 1897 ஆம் ஆண்டில் 125.6 மில்லியன் மக்கள் இப்பேரரசில் வசித்தனர். இது சிங் சீனா, மற்றும் பிரித்தானியப் பேரரசுக்கு அடுத்தபடியாக உலகின் மூன்றாவது பெரிய மக்கள் தொகை கொண்ட நாடாகத் திகழ்ந்தது. அனைத்து பேரரசுகளைப் போலவே, பொருளாதாரம், இனம், சமயம் பேன்றவற்றில் பலவகையினைக்கொண்ட நாடு இதுவாகும். உருசியப் புரட்சி, 1905 வரை இது உருசிய பேரரசரால் ஆளப்பட்ட ஒரு முடியாட்சியாகவே இருந்தது. இதன் பின் இது அரசியல்சட்ட முடியாட்சியானது/ எனினும், இதன் அரசருக்கு அரசியலில் பலம் குறையவில்லை. முதல் உலகப் போரில் இன்நாட்டின் பங்கேற்பின் விளைவாக நிகழ்ந்த 1917இன் பெப்ரவரிப் புரட்சி, இப்பேரரசின் முடிவாக அமைந்தது.

ஐரோப்பிய ரஷ்ய எல்லைகள் பின்லாந்து, மற்றும் போலந்தின் சில பகுதிகளை விடுத்து இயற்கையான கிழக்கு ஐரோப்பிய சமவெளியினை எல்லையாகக் கொண்டிருந்தது. இதன் வடக்கு திசையில் ஆர்க்டிக் பெருங்கடல் உள்ளது. வியாகெக், கொல்குயுவ் மற்றும் நோவாயா செமல்யா ஆகியத்தீவுகள் இதன் எல்லைக்குள் இருந்தன, ஆயினும் காரா கடல் சைபீரியாவுக்கு சொந்தமானதாக இருந்தது. இதன் கிழக்கில் ஆசிய கண்டத்தில் உரால் மலைகள், உரால் ஆறு மற்றும் காசுப்பியன் கடலால் பிறிக்கப்பட்டு அடஹ்ற்க்கப்பால் சைபீரியா இருந்தது.

தெற்கில் கருங்கடல் இருந்தது. மேற்கில் போதனியா வலைகுடாவும், கோலா மூவலந்தீவும், பால்டிக் கடலில் ஒரு பகுதியும் அதனையடுத்து தன்யூப் ஆறும் இருந்தது. இதனையடுத்து போலந்தின் சில பகுதிகளும், உருமேனியா மற்றும் ஆசுதிரியாவின் சிலப்பகுதிகளும் இதன் கட்டுப்பாட்டில் இந்தன.

19 ஆம் நூற்றாண்டின் இறுதியில் பேரரசின் அளவு சுமார் . இது பூமியின் நிலப்பகுதியில் கிட்டத்தட்ட ஆறில் ஒரு பகுதியாகும். இந்த அளவோடு அக்காலத்தில் ஒப்பிடக்கூடிய ஒரே பேரரசு பிரித்தானியப் பேரரசு மட்டுமே. எனினும், இந்த காலத்தில், பெரும்பாலான மக்கள் ஐரோப்பிய ரஷ்யாவில் வாழ்ந்து வந்தனர். 100க்கும் மேற்பட்ட வெவ்வேறு இனக் குழுக்கள் இங்கே வழ்ந்தனர். அவர்களில் சுமார் 45% ரஷ்ய இனமாவர்.

உருசியப் பேரரசின் அதிகாரப்பூர்வ சமயமாக உருசியப் மரபுவழி திருச்சபை விளங்கியது. இதன் தலைவராக உருசிய பேரரசரே இருந்தார். இவரே பதவிகளுக்கான நபர்களை நியமிக்கவோ அல்லது நியமன பரிந்துரைகளை நிராகரிக்கவோ செய்தாலும், இறையியல், மறையுண்மைகளைப்பொருத்தவரை எவ்வித அதிகாரமும் இல்லை. இதகையவற்றை "புனிதப் பேரவை" (Holy Synod) கையாண்டது. எணினும் இப்பேரவையின் மேற்பார்வையாளர் அரச ஆலோசனைக்குழுவின் உறுப்பினர்களுல் ஒருவராக இதுப்பது மரபு. இம்மேற்பார்வையாளருக்கும் திருச்சபையில் அதிக செல்வாக்கு இருந்தது.

அனைத்து மதங்களும் சிதந்திரமாக பின்பற்ற மக்களுக்கு உரிமையளிக்கப்பட்டாலும், யூதர்கள் மீது சில கட்டுப்பாடுகள் இருந்தன.

1905இல் வெளியிடப்பட்ட 1897ஆம் ஆண்டு உருசியப் பேரரசின் மக்கள் தொகை கணக்கெடுப்பு அறிக்கைகளின் அடிப்படையில் உருசியப் பேரரசு முழுவதும் உள்ள பல்வேறு சமயத்தவர்களின் எண்ணிக்கை பின்வருமாறு:

உருசிய மரபுவழி சபையின் தலைவர்களாக தலைமை ஆயர்கள் மூன்றுபேரும் (சென் பீட்டர்ஸ்பேர்க், மாஸ்கோ, கீவ்), 14 பேராயர்களும், 50 ஆயர்களும் இருந்ததனர். இவர்கள் அனைவரும் மடத்தில் வாழ்ந்த துறவிகளாக (monastic celibate clergy) இருந்தனர்.



</doc>
<doc id="146447" url="https://ta.wikipedia.org/wiki?curid=146447" title="பறவைகளும் வேடந்தாங்கலும்">
பறவைகளும் வேடந்தாங்கலும்

பறவைகளும் வேடந்தாங்கலும் என்பது மா. கிருட்டிணன் எழுதிய பறவைகளைப் பற்றிய கட்டுரைகளைக் கொண்ட ஒரு கட்டுரை நூல். இதன் பதிப்பாசிரியர் பெருமாள்முருகன். இதில் பறவைகளைப் பற்றி சென்னை தமிழ் வளர்ச்சிக் கழகம் வெளியிட்ட கலைக்களஞ்சியத்தில் இடம்பெற்ற 59 கட்டுரைகள் இடம்பெற்றுள்ளன. மேலும் இந்நூலில் மா. கி அவர்கள் வரைந்த சில பறவைகளின் ஓவியங்களும் புகைப்படங்களும் உள்ளன. வேடந்தாங்கல் பறவைகள் காப்பகத்தைப் பற்றிய சிறு நூலும் இதன் ஒரு பகுதியாகும். காலச்சுவடு பதிப்பகம் இந்நூலை வெளியிட்டுள்ளது.


</doc>
<doc id="146449" url="https://ta.wikipedia.org/wiki?curid=146449" title="ஜ்">
ஜ்

ஜ் ("j") என்பது கிரந்த எழுத்து முறையின் எழுத்துகளில் ஒன்று. தமிழ் மொழியில் ஆரம்பத்தில் மணிப்பிரவாள நடையில் எழுதுவதற்கு இவ்வெழுத்துப் பயன்படுத்தப்பட்டு, இன்று பிறமொழிச் சொற்களை எழுதுவதற்குப் பயன்படுத்தப்படுகின்றது.

ஜகர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள வரிசைப் பட்டியல் காட்டுகின்றது.
மணிப்பிரவாள நடையில் எழுதும்போதும் பிற மொழிச் சொற்களை எழுதும்போதும் ஜகர உயிர்மெய்கள் பயன்படுத்தப்படுவதுண்டு. எடுத்துக்காட்டுகளாக, ஜனவரி, ஜான், ஜிமெயில், ஜீன்ஸ், ஜுப்பிட்டர், ஜூலை, ஜெனீவா, ஜேர்மனி, ஜைல்ஸ், ஜொகானஸ்பர்க், ஜோக், ஜௌடகாந்தாரி, ஹஜ் முதலிய சொற்களைக் குறிப்பிடலாம்.

ஜகர உயிர்மெய்கள் வரும் சொற்களைத் தனித்தமிழ் நடையில் எழுதும்போது ஜகரத்தைச் சகரமாக எழுதுவது பெருவழக்கு. மொழிக்கு முதலில் ஜகர உயிர்மெய் வரும்போது தனித்தமிழ் நடையில் அதனைச் சகர உயிர்மெய்யாக எழுத வேண்டும் (எடுத்துக்காட்டுகள்: ஜனவரி-சனவரி, ஜூன்-சூன்). இலங்கை வழக்கின்படி, மொழிக்கு முதலில் ஜகரம் வந்தால் அதனை யகரமாகவும் எழுதுவதுண்டு (எடுத்துக்காட்டுகள்: ஜப்பான்-யப்பான், ஜன்னல்-யன்னல்). மொழிக்கு முதலில் "ஜ்" வந்தால் அதனை விட்டு விட்டு எழுதுவதுண்டு (எடுத்துக்காட்டு: ஜ்ஞானம்-ஞானம்). சில சமயங்களில் வேறு மாதிரியும் எழுதுவதுண்டு (ஜ்யோதி-சோதி).

சொல்லொன்றின் இடையில் அல்லது இறுதியில் ஜகர உயிர்மெய் வந்தால் அதனைச் சகரமாக அல்லது யகரமாக எழுத வேண்டும் (எடுத்துக்காட்டு: பங்கஜம்-பங்கசம், பங்கயம்).

சொல்லின் இடையில் "ஜ்" வந்தால் அதனை "ச்சி" அல்லது "ச்சு" என்று எழுத வேண்டும் (எடுத்துக்காட்டுகள்: வஜ்ரபானி-வச்சிரபானி, வாஜ்பாய்-வாச்சுபாய்). சொல்லொன்றின் இறுதியில் "ஜ்" வருமாயிருந்தால் அதனை "ச்சு" என்று எழுத வேண்டும் (எடுத்துக்காட்டு: ஹஜ்-அச்சு).

சில சொற்களில் ஜகர உயிர்மெய் வருமிடத்துக் கூடுதல் அழுத்தம் தருவதற்காக அதனை "ச்ச" என்றும் எழுதுவதுண்டு (எடுத்துக்காட்டு: ராஜஸ்தான்-இராச்சசுத்தான்).


</doc>
<doc id="146452" url="https://ta.wikipedia.org/wiki?curid=146452" title="ஷ்">
ஷ்

ஷ் ("") என்பது கிரந்த எழுத்து முறையின் எழுத்துகளில் ஒன்று. தமிழ் மொழியில் ஆரம்பத்தில் மணிப்பிரவாள நடையில் எழுதுவதற்கு இவ்வெழுத்துப் பயன்படுத்தப்பட்டு, இன்று பிறமொழிச் சொற்களை எழுதுவதற்குப் பயன்படுத்தப்படுகின்றது.

ஷகர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள வரிசைப் பட்டியல் காட்டுகின்றது.
மணிப்பிரவாள நடையில் எழுதும்போதும் பிற மொழிச் சொற்களை எழுதும்போதும் ஷகர உயிர்மெய்கள் பயன்படுத்தப்படுவதுண்டு. எடுத்துக்காட்டுகளாக, ஷங்கர், ஷாங்காய், ஷில்லாங், ஷீலா, ஷுட், ஷூ, ஷெல்ட், ஷேக்ஸ்பியர், ஷைலக், ஷொப்பிங், ஷோனா, ஷௌட், காஷ்மீர் முதலிய சொற்களைக் குறிப்பிடலாம்.

ஷகர உயிர்மெய்கள் வரும் சொற்களைத் தனித்தமிழ் நடையில் எழுதும்போது ஷகரத்தை டகரமாக எழுதுவது பெருவழக்கு.

ஆனால், மொழிக்கு முதலில் ஷகர உயிர்மெய் வரும்போது தனித்தமிழ் நடையில் அதனைச் சகர உயிர்மெய்யாக எழுத வேண்டும் (எடுத்துக்காட்டுகள்: ஷங்கர்-சங்கர், ஷாங்காய்-சாங்காய்).

சொல்லொன்றின் இடையில் அல்லது இறுதியில் ஷகர உயிர்மெய் வந்தால் அதனை டகரமாக எழுத வேண்டும் (எடுத்துக்காட்டுகள்: விஷயம்-விடயம், புஷ்பம்-புட்பம்). சில இடங்களில் அதனைச் சகரமாக எழுத வேண்டும் (எடுத்துக்காட்டு: பொக்கிஷம்-பொக்கிசம், போஷாக்கு-போசாக்கு).

சொல்லின் ஆரம்பத்தில் "ஷ்" வந்தால் அதனைச் "சி" என்று எழுத வேண்டும் (எடுத்துக்காட்டு: ஷ்ரேயா-சிரேயா). சொல்லின் இடையில் "ஷ்" வந்தால் அதன் பின் வரும் எழுத்தின் மெய் எழுத்தை எழுதுவதுண்டு (எடுத்துக்காட்டு: சஷ்டி-சட்டி). சொல்லொன்றின் இறுதியில் "ஷ்" வருமாயிருந்தால் அதனைச் "சு" என்று எழுத வேண்டும் (எடுத்துக்காட்டு: பங்களாதேஷ்-பங்களாதேசு).

விதிவிலக்காக "பாஷா" என்னும் சொல் "பாழை" எனத் திரிவதுண்டு.


</doc>
<doc id="146454" url="https://ta.wikipedia.org/wiki?curid=146454" title="முனீசுவரர்">
முனீசுவரர்

முனீசுவரர் என்பவர் இந்து சமய சிறு தெய்வங்களில் ஒருவராவார். இவர் சைவ கடவுளான சிவபெருமானின் வடிவமாக கருதப்படுகிறார். முனீசுவரன் வீரமும், ஆவேசமும் நிறைந்த ஆண் தெய்வமாகும். 

முனீஸ்வரன் எனும் பெயர் முனிவர்களுக்கெல்லாம் ஈசுவரனாக இருந்து ஞானத்தை வழங்கியவன் எனக் குறிப்பிடும்.

கிராம மக்கள் முனி, முனியாண்டி, முனியன், முனியப்பர் என பல பெயர்களாலும் அழைத்து வழிபடுவர்.

முனி என்ற சொல் ரிக் வேதத்தில் 'தெய்வ ஆவேசம் படைத்தவர்' என்றும், பயமற்றவர் என்றும் பொருள் கொள்ளப் படுகின்றது. உபநிடதம், பகவத்கீதை என்பவற்றில் உலக வாழ்க்கையை வெறுத்து ஞான வரம்பாகிய மௌனத்தைக் கடைப்பிடித்து பரமதியானத்தில் ஆழ்ந்து தட்பவெப்ப, சுகதுக்கம் தாக்கப்படாமல் விருப்பு - வெறுப்பு, கோபதாபம் முதலியவை அறவே நீக்கியவர்கள் என்றும் கூறப்படுகின்றது..

கிராம மக்கள் மத்தியில் தவறு செய்தால் தலையில் அடிப்பவர், நம்மோடு ஒரு மனிதராகவே வருவார், வானுக்கும் பூமிக்குமாக ஒளிப்பிழம்பாகக் காட்சி தருபவர் என்று பலவாறு நம்பிக்கைகள் காணப்படுகின்றன.

தமிழகம், இலங்கை, மலேசியா, சிங்கப்பூர் முதலான நாடுகளில் முனீசுவரர் வழிபாடு சிறப்படைந்து காணப்படுகின்றது. 

மதுரை மொட்டைக்கோபுரம் முனீஸ்வரன் வழிபாடு என்பது மதுரை மீனாட்சி சுந்தரேஸ்வரர் கோயிலின் வடக்கு வாசலில் அமைந்துள்ள மொட்டைக்கோபுரம் முனீஸ்வரன் வழிபாட்டைக் குறிக்கின்றது.

நாட்டார் தெய்வங்களில் முனி என்பது காவல் தெய்வத்தின் பெயராகும். இந்தப் பெயரில் எண்ணற்றவர்கள் உள்ளதாக குறிப்புகள் உள்ளன. பஞ்ச முனி என ஐந்து முனிகள் பச்சையம்மனுக்கு காவலாக உள்ளன. சில இடங்களில் சப்த முனிகளும் உள்ளார்கள். 

வாழ்முனி, செம்முனி, கருமுனி, முத்துமுனி, வேதமுனி, பூமுனி போன்ற ஐந்து முனிகளை பஞ்ச முனி என்கிறார்கள், இவர்கள் பச்சையம்மனுக்கு துணையாக இருந்தவர்கள். வாழ்முனி, செம்முனி, முத்துமுனி, ஜடாமுனி, பாலக்காட்டு முனி, வேதமுனி, இலாடமுனி ஆகிய ஏழு முனிகளையும் வணங்குகின்றனர்.





</doc>
<doc id="146455" url="https://ta.wikipedia.org/wiki?curid=146455" title="ஸ்">
ஸ்

ஸ் ("s") என்பது கிரந்த எழுத்து முறையின் எழுத்துகளில் ஒன்று. தமிழ் மொழியில் ஆரம்பத்தில் மணிப்பிரவாள நடையில் எழுதுவதற்கு இவ்வெழுத்துப் பயன்படுத்தப்பட்டு, இன்று பிறமொழிச் சொற்களை எழுதுவதற்குப் பயன்படுத்தப்படுகின்றது.

ஸகர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள வரிசைப் பட்டியல் காட்டுகின்றது.
மணிப்பிரவாள நடையில் எழுதும்போதும் பிற மொழிச் சொற்களை எழுதும்போதும் ஸகர உயிர்மெய்கள் பயன்படுத்தப்படுவதுண்டு. எடுத்துக்காட்டுகளாக, ஸரஸ்வதி, ஸாமவேதம், ஸிம்பாப்வே, ஸீமெய், ஸுசன, ஸூஜாஹூலி, ஸென்டர், ஸே, ஸைபுல், ஸொப்ட், ஸோங், ஸௌ, பஸ் முதலிய சொற்களைக் குறிப்பிடலாம்.

ஸகர உயிர்மெய்கள் வரும் சொற்களைத் தனித்தமிழ் நடையில் எழுதும்போது ஸகரத்தைச் சகரமாக எழுதுவது பெருவழக்கு. மொழிக்கு முதலில் ஸகர உயிர்மெய் வரும்போது தனித்தமிழ் நடையில் அதனைச் சகர உயிர்மெய்யாக எழுத வேண்டும் (எடுத்துக்காட்டுகள்: ஸரஸ்வதி-சரசுவதி, ஸிம்பாப்வே-சிம்பாப்வே).

சொல்லொன்றின் இடையில் அல்லது இறுதியில் ஸகர உயிர்மெய் வந்தால் அதனைச் சகரமாக எழுத வேண்டும் (எடுத்துக்காட்டு: நாஸா-நாசா). சில இடங்களில் தகரமாக எழுத வேண்டும் (எடுத்துக்காட்டு: வாசனை-வாதனை).

மொழிக்கு முதலில் "ஸ்" வந்தால் முன்னே ஓர் உயிரெழுத்தைச் சேர்த்து (அகரம், இகரம், உகரம், எகரம்) "ஸ்" எழுத்தைச் "சு" எழுத்தாக்கி எழுத வேண்டும் (எடுத்துக்காட்டுகள்: ஸ்பானியா-எசுப்பானியா, ஸ்க்கைப்-இசுக்கைப்பு). சில இடங்களில் "சி" எழுத்தாக்கியும் எழுதப்படும் (எடுத்துக்காட்டு: ஸ்நேகம்-சிநேகம்). முன்னே உயிரெழுத்துச் சேர்க்க வேண்டிய தேவையின்றியும் சில இடங்களில் வருவதுண்டு (எடுத்துக்காட்டு: ஸ்வாமி-சுவாமி). இலங்கை வழக்கின்படி "ஸ்" எழுத்தை நீக்கி விடுவதுமுண்டு (எடுத்துக்காட்டு: ஸ்டர்ம்-தேம்). இவை தவி வேறு விதங்களிலும் திரிபு இடம்பெறுவதுண்டு (எடுத்துக்காட்டு: ஸ்வாமி-சாமி). சொல்லின் இடையில் "ஸ்" வந்தால் அதனைச் "சு", "சி" ஆகியவற்றால் குறிப்பிடுவதுண்டு (எடுத்துக்காட்டு: அரிஸ்ட்டாட்டில்-அரிசுட்டாட்டில், அரிசிட்டாட்டில்). சில வேளைகளில் அதற்குப் பின்வரும் எழுத்தின் மெய்யெழுத்தை "ஸ்" எழுத்திற்குப் பதிலாக இடுவதுமுண்டு (எடுத்துக்காட்டு: கிறி்ஸ்தவம்-கிறித்தவம்). சில இடங்களில் "ஸ்" ஆனது "ற்" ஆகத் திரிவதுமுண்டு (எடுத்துக்காட்டு: சமஸ்கிருதம்-சமற்கிருதம்). சொல்லொன்றின் இறுதியில் "ஸ்" வருமாயிருந்தால் அதனைச் "சு" என்று எழுத வேண்டும் (எடுத்துக்காட்டுகள்: விண்டோஸ்-விண்டோசு, பஸ்-வசு).


</doc>
<doc id="146457" url="https://ta.wikipedia.org/wiki?curid=146457" title="சந்திரசேகர மூர்த்தி">
சந்திரசேகர மூர்த்தி

சைவ சமயத்தில் சந்திரசேகரர் எனப்படுபவர் சிவனின் மகேசுவர மூர்த்தங்களுள் ஒன்றாகும். சந்திரனைத் தலையிற் தரித்த கோலம் இதுவாகும்.

சேகரன் என்பதற்குக் காப்பவன் என்ற பொருளும் வருகின்றது. முழுதுமாய்த் தேய்ந்துவிடாமல் சந்திரனைக் காத்து அருளியதாலும் இந்தப் பெயர் ஏற்பட்டது எனக்கொள்ளலாம். 


பிறை அணிந்திருக்கும் சிவபெருமானின் வடிவம்.

சந்திரசேகரர் வடிவம் மூன்று நிலைகளில் இருப்பதாக சுப்பிரபேத ஆகமம் கூறுகிறது. 


சந்திரன் தட்ச குமாரிகள் இருபத்து ஏழு பேரை மணந்த போதிலும், அவர்களில் ரோகிணியிடம் மட்டும் அதிகம் பிரியமாய் இருந்தான். அதனால் கோபம் கொண்ட தட்சன் சந்திரனின் அழகு குறைந்து மங்கிப் போகச் சாபம் கொடுத்ததாக புராணங்களில் காணலாம்.

தன் சாபம் நீங்க ஈசனை வழிபட்டான் சந்திரன். அவனின் கலை முழுதும் தேய ஆரம்பித்தது. இன்னும் இரண்டு நாட்களில் முற்றிலும் காணாமல் போய்விடும் என்ற நிலைமை தோன்றிய போது இறைவனே அவன் மீது இரக்கங் கொண்டு அவனைக் காப்பாற்றுகிறார். மூன்றாம் பிறையன்று தேய்ந்திருந்த சந்திரனைச் சேகரம் செய்து தன் முடியில் சூடியதால், 'சந்திரசேகரர்' என்ற பெயர் பெற்றார் ஈசன்.



</doc>
<doc id="146463" url="https://ta.wikipedia.org/wiki?curid=146463" title="நிலாவில் தரையிறக்கம்">
நிலாவில் தரையிறக்கம்

நிலாவில் தரையிறக்கம் ("Moon landing") என்பது விண்கலம் ஒன்று நிலாவின் மேற்பரப்பைச் சென்றடைவதாகும். இது, ஆட்களுடன் செல்லும் பயணங்களையும், ஆளில்லாப் பயணங்களையும் குறிக்கும். 1959 செப்டெம்பர் 13 ஆம் தேதி நிலவை அடைந்த சோவியத் ஒன்றியத்தின் லூனா 2 விண்கலமே முதலில் நிலவைச் சென்றடைந்த மனிதனால் உருவாக்கப்பட்ட பொருள் ஆகும். ஐக்கிய அமெரிக்காவின் அப்பல்லோ 11 பயணமே மனிதர் இயக்கிச் சென்று நிலவில் இறங்கிய முதல் பயணம் ஆகும். இது 1969 சூலை 21 ஆம் நாள் நிகழ்ந்தது. 1969 க்கும் 1972க்கும் இடையில் அமெரிக்காவின் ஆறு ஆட்கள் இயக்கிய கலங்களும், பல ஆளில்லாக் கலங்களும் நிலவில் இறங்கின.

பல நாடுகள் ஆளில்லா விண்கலங்களை நிலவுக்கு அனுப்பியுள்ளன. 1959 ஆம் ஆண்டில் சோவியத் ஒன்றியம் அனுப்பிய ஆளில்லாக் கலமான லூனா 2 மிகுந்த வேகத்துடன் சென்று நிலவின் மேற்பரப்பில் மோதியது. இதே விதமாக 1962 ஆம் ஆண்டில் அமெரிக்கர்களும் ரேஞ்சர் 4 என்னும் கலத்தை நிலவுக்கு அனுப்பினர். அண்மைக் காலங்களில் வேறு பல நாடுகளும் தமது விண்கலங்களை நிலவுத் தரையில் மோதுமாறு அனுப்பினர். இவ்வாறான கலங்கள் பல சுமார் மணிக்கு 5,000 மைல்கள் (மணிக்கு 8,000 கிலோமீட்டர்) வேகத்தில் சென்று திட்டமிட்ட இடத்தைத் துல்லியமாக அடைந்தன. இவை பெரும்பாலும் நிலாவைச் சுற்ற அனுப்பப்பட்டுத் தமது பயன்பாட்டின் இறுதிக் கட்டத்தில் தமது சுற்றுப்பாதையைப் பேணிக்கொள்ள முடியாமல் போனவை ஆகும். நிலாவைச் சுற்றிக் கொண்டிருந்த சப்பானின் ஐட்டென் என்னும் கலம், 1993 ஏப்ரல் 10 ஆம் நாள் நிலவின் தரையில் மோதியது. ஐரோப்பிய விண்வெளி முகமை சந்திரனைச் சுற்றிக்கொண்டிருந்த தமது சிமார்ட்-1 என்னும் கலத்தை அதன் இறுதிக் காலத்தில் கட்டுப்பாடான முறையில் நிலவுத் தரையில் மோத வைத்தனர். இது 2008 ஆம் ஆண்டு செப்டெம்பர் 3 ஆம் தேதி இடம்பெற்றது. 2008 ஆம் ஆண்டு நவம்பர் 14 அன்று, இந்திய விண்வெளி ஆய்வு மையம் ஒரு கலத்தைக் கட்டுப்பாடான முறையில் நிலவில் மோத வைத்தது. இந்தக் கலம் நிலாவைச் சுற்றிக்கொண்டிருந்த சந்திராயன்-1 விண்கலத்திலிருந்து ஏவப்பட்டது என்பது குறிப்பிடத் தக்கது. அத்துடன் இது நிலவை நோக்கி இறங்கும்போது தொலையுணர்தல் சோதனைகளையும் செய்தது என்பதும் குறிப்பிடத்தக்க விடயம். 2009 ஆம் ஆண்டு மார்ச் முதலாம் தேதி சீனா அனுப்பி நிலவைச் சுற்றிய சாங்கே 1ஐயும் கட்டுப்பாடான முறையில் நிலவில் மோத வைத்தனர்.

இதுவரை 18 விண்கலங்கள் மட்டுமே ஏவுகணைகளின் உதவியுடன் நிலாவின் தரையில் பாதுகாப்பாக இறங்கியுள்ளன. இவற்றுள் 6 ஆட்கள் இயக்கியது மிகுதி 12 ஆளில்லாக் கலங்கள். இவை அனைத்துமே 1966 ஆம் ஆண்டுக்கும் 1976 ஆம் ஆண்டுக்கும் இடையில் ஐக்கிய அமெரிக்கா அல்லது சோவியத் ஒன்றியத்தினால் அனுப்பப்பட்டவை. சோவியத் ஒன்றியமே முதன் முதலாக விண்கலமொன்றை மெதுவாக நிலவில் தரையிறங்க வைத்ததுடன், அதன் லூனா 9, லூனா 13 ஆகியவற்றில் பொருத்தப்பட்டு இருந்த ஒளிப்படக் கருவிகள் மூலம் நிலாவின் தரையில் இருந்து முதல் ஒளிப்படங்களையும் எடுத்தது. இதைத் தொடர்ந்து ஐக்கிய அமெரிக்கா சர்வேயர் என்று பெயரிடப்பட்ட திட்டத்தினூடாக 5 ஆளில்லாக் கலங்களையும், அப்பல்லோ திட்டத்தினூடாக ஆட்கள் இயக்கிய ஆறு கலங்களையும் மெதுவாகத் தரை இறக்கியது. அமெரிக்கா நிலாவில் ஆட்களைத் தரை இறக்கிய பின்னர், சோவியத் ஒன்றியம் தனது லூனா 16, லூனா 20, லூனா 24 ஆகிய திட்டங்கள் மூலம் ஆளில்லாக் கலங்களை நிலவில் இறக்கி மண் மாதிரிகளை எடுத்து வரச் செய்தது.

10 ஏப்ரல் 1993 அன்று 18:03:25.7 (ஒ.அ.நே) (11 ஏப்ரல் 03:03:25.7 சப்பான் நேரம்) மணியளவில் ஹிட்டன் என்னும் சப்பான் விண்கலம் நிலவில் இறங்கியது.

3 செப்டம்பர் 2006 அன்று 5:42 (ஒ.அ.நே) மணியளவில் SMART-1 என்னும் ஐரோப்பிய விண்வெளி நிறுவன விண்கலம் நிலவில் இறங்கியது.

சந்திரயான்-1 என்பது அக்டோபர் 2008இல் நிகழ்ந்த இந்தியாவின் விண்வெளி ஆய்வு மையத்தின் முதல் ஆளில்லாத நிலவுப் பயணம் ஆகும். இதன் மூலம் நிலவின் பரப்பில் அதிக அளவிலான நீர் உள்ளது கண்டுபிடிக்கப்பட்டது. சந்திரயான்-2 என்பது உருசியா மற்றும் இ. வி. ஆ. மை ஆகியவற்றின் கூட்டு முயற்சியில் 2016இல் நடக்க உள்ள ஆளில்லாத நிலவுப் பயணம் ஆகும்.

1 மார்ச் 2009, 2044 கிரீன்விச் இடைநிலை நேரம், 16-மாத கால முயற்சியில் சீனாவால் செலுத்தப்பட்ட நிலவு விண்களம் ஆகும்.

20 ஜூலை 1969இல் (ஒ.அ.நே) நீல் ஆம்ஸ்ட்றோங் மற்றும் எட்வின் ஆல்ட்ரின் அப்பல்லோ 11இல் துவங்கி 14 டிசம்பர் 1972இல் (ஒ.அ.நே) ஜீன் கேர்னேன் மற்றும் ஜேக் ஸ்மிட் அப்பல்லோ 17இல் முடிவடைந்த 41 மாத கால இடைவெளியில் நடை பெற்ற தேசிய வானூர்தியியல் மற்றும் விண்வெளி நிர்வாகத்தின் ஆறு பயனங்களில், பயனத்துக்கு இருவர் வீதம் மொதம் பன்னிரெண்டு பேர் நிலவில் தரையிறங்கியுள்ளனர்.

நிலவில் முதலில் கால்பதித்தவர் நீல் ஆம்ஸ்ட்றோங். இறுதியாக கால்பதித்தவர் கேர்னேன் ஆவார்,

அனைத்து அப்பல்லோ நிலவு பயணங்களின் குழுவிலும் கட்டளை தொகுப்பானில் (Command Module) மூன்றாவதாக ஒரு குழு உறுப்பினர் இருந்தார். கடைசி மூன்று பயணங்களிலும் நிலவில் பயணம் செய்வதை அதிகரிகக ஒரு திரிசாரணன் (Lunar Roving Vehicle) பயன்படுத்தப்பட்டது.

சிலர் அப்பல்லோ வின்களத்தில் மனிதன் நிலவில் தரையிறங்கியது வேண்டுமென்றே புனையப்பட்ட ஒரு கட்டுக்கதை என்று வலியுறுத்துகின்றனர். ஆனாலும் புலனறிவால் அறியக்கூடிய சான்றுகள் பல இதற்கு உள்ளன. தகுந்த சீரொளி மற்றும் தொலைநோக்கியுடன் அப்பல்லோ 11ஆல் நிலவில் இடப்பட்ட பிரதிபலிப்பானில் சீரொளியினை பிரதிபளிக்க முடியும்.

மேலும் ஆகஸ்ட் 2009இல் நாசாவின் லூனார் ரெகனைசன்ஸ் ஆர்பிட்டர் (Lunar Reconnaissance Orbiter) அப்பல்லோவின் இறங்கு தளத்தின் உயர் தீர்மான புகைப்படங்களை புவிக்கு அனுப்பியது. இந்த புகைப்படங்கள் சந்திர தரையிறக்கங்க விண்கலங்களின் சுவடுகளையும், விண்ணோடிகள் வின்னில் விட்டுவந்த பாதச்சுவடுகளையும் காட்டுகின்றன.


</doc>
<doc id="146472" url="https://ta.wikipedia.org/wiki?curid=146472" title="கபிலர் விருது">
கபிலர் விருது

கபிலர் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2012 ஆம் ஆண்டு முதல் இந்த விருது வழங்கப்படுகிறது. பழந்தமிழர் தொன்மை, வரலாறு, நாகரீகம், பண்பாடு முதலியன புலப்படும் வகையிலும்; தமிழுக்கு உயிரூட்டும் வண்ணம் படைப்புகளைப் புனைந்து வழங்கும் கவிஞர் மற்றும் அறிஞர் பெருமக்களுக்கு இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்று அளித்துச் சிறப்பிக்கப்படுகின்றனர்.


</doc>
<doc id="146473" url="https://ta.wikipedia.org/wiki?curid=146473" title="உ. வே. சா. விருது">
உ. வே. சா. விருது

உ. வே. சா. விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2012 ஆம் ஆண்டு முதல் இந்த விருது உ. வே. சாமிநாதையர் நினைவாக வழங்கப்படுகிறது. கல்வெட்டுகள், அகழ்வாய்வுகள், ஓலைச்சுவடிகள், அரிய கையெழுத்துப் படிகள், கிடைத்தற்கரிய நூல்கள் முதலியவற்றை அரும்பெரும் முயற்சியால் கண்டறிந்தும், வெளிக்கொணர்ந்தும் தமிழுக்கு வளம் சேர்க்கும் பணிகளை மேற்கொள்ளும் தமிழறிஞர்களின் சேவைகளைப் பாராட்டும் விதமாக இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச்சான்றும் அளித்து சிறப்பிக்கப்படுகின்றனர்.



</doc>
<doc id="146474" url="https://ta.wikipedia.org/wiki?curid=146474" title="தமிழ்த்தாய் விருது">
தமிழ்த்தாய் விருது

தமிழ்த்தாய் விருது என்பது தமிழ்நாடு அரசின் தமிழ் வளர்ச்சித் துறையின் மூலம் ஆண்டுதோறும் அளிக்கப்படும் விருதுகளில் ஒன்றாகும். 2012 ஆம் ஆண்டு முதல் இந்த விருது வழங்கப்படுகிறது. தமிழ் வளர்ச்சிக்குச் சேவையாற்றும் நிறுவனங்கள்/அமைப்புகள் தேர்வு செய்யப் பெற்று இந்த விருது வழங்கப்படுகிறது. இந்த விருதுக்கு ஐந்து இலட்சம் ரூபாய் பரிசுத் தொகையும், கேடயம் மற்றும் பாராட்டுச்சான்று அளித்து சிறப்பிக்கப்படும்.



</doc>
<doc id="146475" url="https://ta.wikipedia.org/wiki?curid=146475" title="ஔவையார் விருது">
ஔவையார் விருது

ஔவையார் விருது என்பது தமிழ்நாடு அரசின் விருதுகளில் ஒன்றாகும். 2012 ஆம் ஆண்டு முதல் இந்த விருது வழங்கப்படுகிறது. சமூகச் சீர்திருத்தம், மகளிர் மேம்பாடு, மத நல்லிணக்கம், மொழித் தொண்டு, கலை, அறிவியல், பண்பாடு, கலாச்சாரம், பத்திரிகை, நிர்வாகம் உள்ளிட்ட பல்வேறு துறைகளில் தொண்டாற்றும் பெண்களை ஊக்குவிக்கும் வகையில் ஒவ்வொரு ஆண்டும் இந்தத் துறைகளில் சிறப்புடன் பணியாற்றும் பெண்களில் ஒருவரைத் தேர்ந்தெடுத்து அவர்களுக்கு உலக மகளிர் தினத்தன்று இந்த விருது அளிக்கப்படுகிறது. இந்த விருதுக்கு ஒரு இலட்சம் ரூபாய் பரிசுத் தொகையும், எட்டு கிராம் அளவிலான தங்கப்பதக்கமும், தகுதிச் சான்றும் அளித்துச் சிறப்பிக்கப்படுகின்றனர்.


</doc>
<doc id="146480" url="https://ta.wikipedia.org/wiki?curid=146480" title="தாமசு மாண்">
தாமசு மாண்

தாமசு மாண் ("Thomas Mann") (6 சூன் 1875 – 12 ஆகத்து 1955) என்பவர் 1929ஆம் ஆண்டுக்கான இலக்கிய நோபல் பரிசு பெற்ற தலைசிறந்த செருமானிய புதினப் படைப்பாளர், சிறுகதை எழுத்தாளர், சமூக விமர்சகர், நன்கொடையாளர், கட்டுரையாளர் ஆவார். அவர் ஆக்கிய பல புதினங்களும் குறும் புதினங்களும் குறியீட்டு முறையிலும் முரணான முறையிலும் காப்பிய வகையில் உருவாக்கப்பட்டவை ஆகும். அவை அறிவுக் கலைஞனின் உளக்கிடக்கைகளை உயிரோட்டமாக வெளிக்கொணரும் பண்புடையவை.

தாமசு மாண் செருமானிய மற்றும் விவிலிய வரலாறுகளை அடிப்படையாகக் கொண்டும், செருமானிய அறிஞர்களாகிய யோஹான் வோல்ஃப்காங் ஃபோன் கேத்தே, பிரீட்ரிக் நீட்சே, ஆர்த்தர் ஷோப்பனாவர் போன்றோரின் சிந்தனைவழி தொடர்ந்தும், அவற்றை நவீனப்படுத்தி, ஐரோப்பிய மற்றும் செருமானிய கலாச்சாரத்தைப் பகுப்பாய்வு செய்து விமர்சிக்கின்றார்.

தாமசு மாணின் மூத்த சகோதரர் ஹைன்ரிக் மாண் ஒரு புரட்சி எழுத்தாளர். தாமசு மாணின் ஆறு பிள்ளைகளுள் மூவர் (ஏரிக்கா மாண், க்ளாவுசு மாண், கோலோ மாண்) பெயர்பெற்ற செருமானிய எழுத்தாளர்களாகச் சிறப்படைந்தார்கள். அடோல்ஃப் ஹிட்லர் செருமனியில் பதவியைப் பிடித்தபோது, தாமசு மாண் செருமனியை விட்டு சுவிட்சர்லாந்துக்குத் தப்பிச் சென்றார். 1939இல் இரண்டாம் உலகப் போர் வெடித்த கட்டத்தில் தாமசு மாண் ஐக்கிய அமெரிக்காவுக்குப் புலம் பெயர்ந்தார். அங்கிருந்து 1952ஆம் ஆண்டு சுவிட்சர்லாந்துக்குத் திரும்பினார். 

தாமசு மாண் "நாடுகடத்தப்படுநிலை இலக்கியம்" ("Exilliteratur") என்னும் எழுத்து வகைப் படைப்புக்கு ஒரு தலைசிறந்த எடுத்துக்காட்டாக உள்ளார்.

தாமசு மாண் செருமனி நாட்டில் லூபெக் நகரில் தாமசு யோஹான் ஹைன்ரிக் மாண் என்பவருக்கும் ஜூலியா தா சில்வா ப்ரூன்சு என்பவருக்கும் மகனாகப் பிறந்தார். அவரது இயற்பெயர் "பவுல் தாமசு மாண்" என்பதாகும். அவருடைய தந்தை லூபெக் நகர ஆட்சிமன்ற உறுப்பினராக இருந்தார். மேலும், தானிய வணிகராகவும் தொழில்புரிந்தார். அவருடைய தாய் ஜூலியா செருமானிய-பிரேசீலிய நாட்டுவழியினர். அவர் தமது ஏழாம் வயதில் பிரேசிலில் இருந்து செருமனிக்குப் புலம் பெயர்ந்தார். தாமசு மாணின் தாய் ஜூலியா உரோமன் கத்தோலிக்க சபையைச் சார்ந்தவர். தந்தை லூதரன் சபையினர். தாமசு மாணுக்கு லூதரன் சபையில் திருமுழுக்கு கொடுக்கப்பட்டது. 

தாமசு மாணின் தந்தை 1891இல் இறந்ததைத் தொடர்ந்து அவருடைய வணிக நிறுவனம் மூடப்பட்டது. குடும்பமும் லூபெக்கை விட்டு மூனிச் நகருக்கு இடம் பெயர்ந்தது. மாண் லூபெக்கில் தொடக்கக் கல்வி பயின்றார். பின்னர் மூனிச் நகரில் லூட்விக் மாக்சிமில்லியான் பல்கலைக்கழகத்திலும், மூனிச் தொழில்நுட்ப பல்கலைக் கழகத்திலும் உயர் கல்வித் தேர்ச்சி பெற்றார். அங்கு, இதழ்த் துறையில் தேர்ச்சி பெறும் எண்ணத்துடன் அவர் வரலாறு, பொருளியல், கலை, இலக்கியம் ஆகிய பாடங்களைப் பயின்றார். 

1891-1933 காலக் கட்டத்தில் தாமசு மாண் மூனிச் நகரிலேயே வாழ்ந்தார். இடையே ஓர் ஆண்டு மட்டும் அவர் தம்முடைய மூத்த சகோதரரும் புதின எழுத்தாளருமாக இருந்த ஹைன்ரிக் மாணோடு இத்தாலி நாட்டு பாலெஸ்த்ரீனா நகரில் வாழ்ந்தார். தாமசு மாண் 1894-1895இல் "தெற்கு செருமனி தீப்பிடிப்புக் காப்பீட்டு நிறுவனத்தில்" பணியாற்றினார். 

தாமசு மாணின் எழுத்துப் பணி 1898இல் தொடங்கியது. அவர் ஆக்கிய முதல் படைப்பு "திருவாளர் ஃப்ரீடமாண் என்னும் சிறு மனிதர்" ("Der Kleine Herr Friedemann") என்ற தலைப்பில் அமைந்த ஒரு சிறுகதை. அது அந்த ஆண்டில் வெளியானது. 

1905ஆம் ஆண்டில் தாமசு மாண், காத்தியா ப்ரிங்ஸ்ஹைம் என்னும் பெண்மணியை மணந்துகொண்டார். அவர் சமயச்சார்பற்ற, செல்வம் படைத்த யூத குலத்தில் பிறந்தவர். அவர் வேதியியலில் தேர்ச்சி பெற்றவர். அவருடைய தந்தை புகழ்பெற்ற கணிதவியல் அறிஞர் ஆல்ஃப்ரட் ப்ரிங்ஸ்ஹைம் ஆவார். அவருடைய மற்றொரு உறவினரான ஹெட்விக் டோம் என்னும் பெண்மணி பெண்கள் உரிமைளுக்காகப் போராடியவர். திருமணத்திற்குப் பின் காத்தியா தம் கணவர் தாமசு மாணுடைய லூதரன் சபையில் சேர்ந்தார். மாண் தம்பதியருக்கு ஆறு குழந்தைகள் பிறந்தன.

1929இல் தாமசு மாண் லித்துவானியா நாட்டில், மீன்பிடி நகராகியா நீடா என்னும் இடத்தில் ஒரு கோடை இல்லம் அமைத்தார். அந்நகரில் செருமானிய கலைக் குடியிருப்பு ஒன்று இருந்தது. அங்கு, தம் கோடை இல்லத்தில் 1930-32 கோடைக் காலத்தை மாண் கழித்தார். அவ்வமயம் "யோசேப்பும் அவருடைய சகோதரர்களும்" என்னும் புதினத்தை உருவாக்கும் பணியில் ஈடுபட்டார்.

இன்று, மாணின் கோடை இல்லம் அவருடைய பெயருக்கு அர்ப்பணிக்கப்பட்ட ஒரு கலாச்சார மையமாக விளங்குகிறது. அங்கு அவரது நினைவுக் காட்சியகம் உள்ளது. 

1933இல் செருமனியில் அடோல்ஃப் ஹிட்லர் பதவியைக் கைப்பற்றினார். ஹிட்லரின் கொள்கையை எதிர்த்த மாண் சுவிட்சர்லாந்து சென்று, அங்கு சூரிக் நகருக்கு அருகே க்யுஸ்நாக்ட் என்னும் இடத்தில் குடியேறினார். ஆனால் அவருக்கு செக்கோஸ்லோவாக்கியா நாட்டுக் குடிமையுரிமையும் கடவுச் சீட்டும் 1936இல் கிடைத்தன. பின்னர் மாண் 1939இல் ஐக்கிய அமெரிக்காவுக்குக் குடிபெயர்ந்து, அங்கு பிரின்ஸ்டன் பல்கலைக்கழகத்தில் பயிற்றுவித்தார்.

1942இல் மாண் தம் குடும்பத்தோடு கலிபோர்னியா மாநிலத்தில் மேற்கு லாஸ் ஏஞ்சலஸ் பகுதியில் "பசிபிக் பாலிசேட்சு" என்னும் இடத்தில் குடியேறினார். அங்கு அவர்கள் இரண்டாம் உலகப் போர் முடியும் வரை வாழ்ந்தனர். 1944ஆம் ஆண்டு சூன் 23ஆம் நாள் தாமசு மாண் ஐக்கிய அமெரிக்காவின் குடிமையுரிமை பெற்றார். 1952ஆம் ஆண்டில் மாண் ஐரோப்பாவுக்குத் திரும்பி, சுவிட்சர்லாந்து நாட்டில் சூரிக் நகருக்கு அருகே கில்க்பெர்க் என்னும் இடத்தில் வாழ்ந்தார்.

செருமனிக்கு அவ்வப்போது பயணமாகச் சென்றாரே ஒழிய, மாண் அந்நாட்டில் தங்கி வாழ விரும்பவில்லை. செருமனி நாட்டின் குடியரசுத் தலைவர் பதவி கூட அவருக்கு வாக்களிக்கப்பட்டது. ஆனால் மாண் செருமனியில் தங்கி வாழ இசையவில்லை.

1949ஆம் ஆண்டில் மாண் செருமனிக்கு ஒரு சிறப்பு நிகழ்வில் கலந்துகொள்ள, பயணமாகச் சென்றார். அந்த ஆண்டு செருமனியின் தலைசிறந்த படைப்பாளராகிய யோஹான் வோல்ஃப்காங் ஃபோன் கேத்தேயின் 200ஆம் பிறப்பு ஆண்டுக் கொண்டாட்டம் பிராங்க்ஃபுர்ட்டிலும் வைமாரிலும் நடந்தது. அதில் கலந்துகொண்டதால், செருமனியின் கலாச்சாரம் புதிதாக எழுந்த நாட்டு எல்லைகளைத் தாண்டியது என்னும் செய்தியை அவர் வெளிப்படையாகக் காட்டினார்.

1955ஆம் ஆண்டு ஆகத்து 12ஆம் நாள் தாமசு மாண் சூரிக் நகர மருத்துவமனை ஒன்றில் தமனித் தடிப்பு காரணமாகக் காலமானார். அவரது உடல் சூரிக் நகருக்கு அருகே கில்க்பெர்க் என்னும் இடத்தில் அடக்கம் செய்யப்பட்டது. அவரது நினைவாக பல நிறுவனங்களுக்கு தாமசு மாண் பெயர் சூட்டப்பட்டுள்ளது. எடுத்துக்காட்டாக, புடாபெஸ்டு நகரில் அமைந்துள்ள "தாமசு மாண் மேநிலைப்பள்ளியை" ("Thomas Mann Gymnasium") குறிப்பிடலாம்.

முதல் உலகப் போரின்போது தாமசு மாண் செருமானியப் பேரரசர் இரண்டாம் வில்கெல்ம் என்பவரின் தக்கவைப்புக் கொள்கையை ("conservatism") ஆதரித்து, முற்போக்குக் கொள்கையை ("liberalism") எதிர்த்தார். ஆயினும் செருமனி மன்னராட்சியிலிருந்து குடியரசு ஆட்சிக்கு மாறிச்சென்ற 1923ஆம் ஆண்டுக் காலக்கட்டத்தில் குடியரசு ஆட்சிக்கு ("Weimar Republic") ஆதரவு அளிக்குமாறு மாண் அறிஞர்களைக் கேட்டுக்கொண்டார். 1922இல் பெர்லின் நகரில் வழங்கிய ஒரு சொற்பொழிவின்போது செருமனி குடியாட்சிக்கு மாறுவதே முறை என்று வாதாடினார்.

அதிலிருந்து மாண் இடதுசாரி முற்போக்குக் கருத்துகளுக்கும் குடியரசு கருத்துகளுக்கும் ஆதரவு அளித்தார்.

1929இல் தாமசு மாணுக்கு இலக்கியத்துக்கான நோபல் பரிசு வழங்கப்பட்டது.

1930இல் "பகுத்தறிவைப் பயன்படுத்துவோம்" ("An Appeal to Reason") என்ற தலைப்பில் அமைந்த பேருரை ஆற்றியபோது, ஹிட்லரின் நாசிக் கொள்கை பகுத்தறிவுக்கு ஒவ்வாதது என்று மாண் கடுமையாக விமரிசித்ததோடு, பாட்டாளி மக்கள் நாசிக் கொள்கையை எதிர்க்க வேண்டும் என்று அறைகூவல் விடுத்தார். அதைத் தொடர்ந்து, மேலும் பல சொற்பொழிவுகள் வழியாகவும் கட்டுரைகள் வழியாகவும் மாண் நாசி இயக்கத்தையும் அதன் கொள்கையையும் எதிர்த்தார். அதே சமயத்தில் அவர் சோசலிச அணுகுமுறையை ஆதரித்தார். 

1933இல் நாசிக் கட்சி பதவியைக் கைப்பற்றியபோது தாமசு மாண் தமது குடும்பத்தோடு சுவிட்சர்லாந்தில் விடுமுறையைக் கழித்துக்கொண்டிருந்தார். செருமனிக்குத் திரும்பிச் சென்றால் நாசிகளின் சீற்றத்துக்கு ஆளாகவேண்டி இருக்கும் என்று தாமசு மாணின் மகன் க்ளாவுஸ் மாண் கருதினார். எனவே, அவர் தம் தந்தை செருமனிக்குத் திரும்பவேண்டாம் என்று அறிவுரை கூறினார்.

செருமனியில் நாசி அரசு 1933இல் தாமசு மாணின் சகோதரரும் தீவிர எழுத்தாளருமான ஹைன்ரிக் மாணின் நூல்களைத் தீயிட்டுக் கொளுத்தியது. அதுபோலவே, எழுத்தாளராகிய தாமசு மாணின் மகன் க்ளாவுசின் நூல்களும் எரிக்கப்பட்டன. நாசி அரசு தாமசு மாணின் படைப்புகளைத் தீக்கு இரையாக்கவில்லை. நோபல் பரிசு பெற்ற புகழ்மிக்க எழுத்தாளரின் படைப்புகளை எரிக்க வேண்டாம் என்று நாசி அரசு எண்ணியிருக்கலாம்.

ஆனால், 1936இல் செருமானிய் நாசி அரசு, தாமசு மாண் இனிமேல் செருமானியக் குடிமகன் அல்ல என்று அறிவித்தது. சில மாதங்களுக்குப் பிறகு மாண் ஐக்கிய அமெரிக்காவுக்குக் குடிபெயர்ந்து, அங்கு வேறு பல செருமானியர்கள் புகலிடம் தேடியிருந்த கலிபோர்னியா மாநிலத்தில் குடியேறினார்.

இரண்டாம் உலகப் போர் நடந்துகொண்டிருந்த பொழுது, தாமசு மாண் நாசி அரசையும் கொள்கையையும் கண்டனம் செய்து, "செருமானியரே, கேளுங்கள்!" ("Deutsche Hörer!") என்ற தலைப்பில் தொடர் வானொலிச் சொற்பொழிவுகள் ஆற்றினார். அந்த உரைகள் ஐக்கிய அமெரிக்காவில் பதிவுசெய்யப்பட்டு ஐக்கிய இராச்சியத்துக்கு அனுப்பப்பட்டன. அங்கிருந்து பிரித்தானிய ஒலிபரப்புக் குழுமம் ("BBC") அவ்வுரைகளை செருமனி நோக்கிப் பரப்பியது.

தாமசு மாண் செருமானிய மொழியில் தம் படைப்புகளை ஆக்கினார். அவற்றை H.T. Lowe-Porter என்பவர் 1924 தொடங்கி ஆங்கிலத்தில் மொழிபெயர்த்தார். 

1929இல் தாமசு மாணுக்கு இலக்கியத்துக்கான நோபல் பரிசு வழங்கப்பட்டது. அப்பரிசு மாண் எழுதிய "புட்டன்ப்ரூக்சு" ("Buddenbrooks", 1901) என்ற பெருங்காப்பிய முறையிலான புதினம், "மாய மலை" ("The Magic Mountain" - , 1924) என்ற புதினம், மற்றும் எண்ணிறந்த சிறுகதைகளின் உயர்ந்த இலக்கியத் தரத்தை முன்னிட்டு அளிக்கப்பட்டது. எனினும், நோபல் பரிசுக் குழுவில் செல்வாக்கு கொண்டிருந்த ஓர் உறுப்பினரின் தனிக்கருத்தை ஏற்று, "Buddenbrooks" புதினம் மட்டுமே வெளிப்படையாகக் குறிப்பிடப்பட்டது.

மாணுக்கு நோபல் பரிசு பெற்றுத் தந்த "Buddenbrooks" என்னும் புதினம் அவருடைய குடும்பத்தின் கதையைக் கூறுகிறது. லூபெக் நகரில் வாழ்ந்த வணிகக் குடும்பம் ஒன்று எவ்வாறு மூன்று தலைமுறைகளாக வளர்ந்தது, தாழ்ந்தது என்னும் கதை அப்புதினத்தில் உள்ளது. 

மாண் எழுதிய "மாய மலை" ("The Magic Mountain" - , 1924) என்ற புதினம் ஒரு பொறியியல் மாணவனின் வாழ்க்கை நிகழ்ச்சியோடு தொடங்குகிறது. அவனுடைய உறவினர் ஒருவர் சுவிட்சர்லாந்தில் காசநோய் மருத்துவ இல்லத்தில் சிகிச்சை பெற்றுவருகிறார். அவரைச் சென்று சந்தித்து, மூன்று வாரங்கள் அவரோடு தங்கி இருக்க எண்ணி அந்தப் பொறியியல் மாணவன் செல்கிறான். ஒருசில காரணங்களை முன்னிட்டு அவன் திரும்பிச் செல்ல கால தாமதம் ஆகிறது. அக்காலக் கட்டத்தில் அவன் மருத்துவத்தின் மர்மங்களைக் கண்டுபிடிக்கத் தொடங்குகிறான். மருத்துவம் மனித உடலை எவ்வாறு பார்க்கிறது என்பதை வியப்புடன் நோக்குகிறான். மருத்துவத் துறையில் வருகின்ற பல கதாபாத்திரங்கள் பலவிதமான கருத்தியல்களின் பிரதிபலிப்பாக இருப்பதைக் காண்கின்றான். அக்கருத்தியல்கள் ஒன்றோடொன்று மோதுவதையும், அவை சமகால ஐரோப்பிய கலாச்சாரத்தின் உருவகங்களாகவும் வெளிப்பாடுகளாகவும் தோன்றுவதையும் அடையாளம் காண்கின்றான். 

தாமசு மாண் எழுதிய நூல்களில் நான்கு காண்டங்களாக அமைந்த தொகை "யோசேப்பும் அவருடைய சகோதரர்களும்" என்னும் விவிலிய அடிப்படை புதினம் ஆகும். இதை எழுதி முடிக்க மாண் 16 ஆண்டுகள் எடுத்துக்கொண்டார். அவரது படைப்புகளில் மிக நீண்டதும் சிறப்புடையதும் இத்தொகுப்பு ஆகும். இந்நூலுக்கு அடித்தளமாக உள்ள விவிலிய வரலாறு தொடக்க நூல் 27-50 அதிகாரங்களில் காணப்படுகின்றது.

மாண் எழுதிய நூல் தொகையின் நான்கு பகுதிகள் கீழ்வருமாறு:

மாண் 1947ல் எழுதிய "Doktor Faustus" என்னும் புதினம் இரண்டாம் உலகப் போருக்கு முன்னும் அப்போர் நடைபெற்ற வேளையிலும் செருமனியில் நிலவிய ஊழல்களைப் படம்பிடித்துக் காட்டுகிறது. 

தாமசு மாண் எழுதிய "வெனிசில் மரணம்" ("Death in Venice" - ) என்னும் புதினம் அவருடைய வாழ்க்கையில் நடந்த நிகழ்ச்சிகளைப் பின்னணியாகக் கொண்டு எழுதப்பட்டது. அதில் தாமசு மாண் தமக்கு ஓரினக் கவர்ச்சி இருந்ததைக் கதைப் பின்னணியில் விவரிக்கிறார். அதே கருத்து மாண் ஆக்கிய பிற பல படைப்புகளிலும் வெளிப்படுகிறது.

தாமசு மாண் தமது படைப்புகளில் பிற எழுத்தாளர்கள் பற்றிய தமது கருத்துகளை வெளியிட்டுள்ளார். அவர்களின் தாக்கமும் மாணின் நூல்களில் தெரிகிறது. எடுத்துக்காட்டாக, சிக்மண்ட் பிராய்ட், பிரீட்ரிக் நீட்சே, பியோதர் தஸ்தயெவ்ஸ்கி ஆகியோரைக் குறிப்பிடலாம். 

பியோதர் தஸ்தயெவ்ஸ்கி பற்றிய கட்டுரையில் மாண் அந்த உருசிய எழுத்தாளருக்கும் பிரீட்ரிக் நீட்சே அனுபவித்த வேதனைகளுக்கும் இடையே ஒப்புமைகள் இருப்பதைச் சுட்டுகின்றார். மாண் கூறுகிறார்: 

"நீச்சேயின் தனிப்பட்ட உள்ளுணர்வுகள் குற்றம் புரிகின்ற ஒரு மனிதனின் உணர்வுகளுக்குள்ளே அவரைப் புகச் செய்கின்றன...படைப்பாளியின் தனித்தன்மை அதுதான். பிரஞ்சு கலைஞர் டேகாஸ் கூறுவதுபோல, ஒரு குற்றவாளி குற்றம் புரியச் செல்வதுபோல ஒரு கலைஞன் தான் உருவாக்கப்போகும் கலைப்படைப்பை அணுக வேண்டும்." 

கலைப்பொருளை உருவாக்கும் கலைஞன் ஒரு நோயாளிக்கு சமம் என்று நீச்சே கூறியதை மாண் ஏற்றுக்கொள்கின்றார். மேலும் மாண் கூறுகின்றார்: 

"நோய் என்பது முற்றிலுமே எதிர்மறையானது அல்ல. உடல் நோய் என்பதும் மன நோய் என்பதும் வலிப்பு என்பதும் படைப்புத் திறனற்ற மனிதனின் பண்புகளே தவிர, படைப்பாளிக்கு அத்தகைய நோய்கள் உண்மையாகவே இருந்தாலும் அவன் உலகுக்கு வழங்குகின்ற படைப்புகள் அவனுடைய நோயிலிருந்து தோன்றுகின்ற நல்விளைவுகளே என்றுதான் கூற வேண்டும். இதற்கு நீட்சே, பியோதர் தஸ்தயெவ்ஸ்கி போன்ற படைப்பாளிகளே சான்று."

தாமசு மாண் எழுதிய சிறுகதைகளுள் ஒன்று இந்தியாவைப் பின்னணியாகக் கொண்டுள்ளது. அக்கதையின் பெயர் "The Transposed Heads: A Legend of India" என்பதாகும். அதைத் தமிழில் "தலைகள் மாறாட்டம்: ஓர் இந்தியக் கதை" எனலாம். 

சீதை என்றொரு அழகிய பெண். அவளை இருவர் விரும்புகின்றனர். இருவரும் நண்பர்கள். ஒருவன் வணிகத்தில் ஈடுபட்டு, அறிவில் தேர்ச்சியுடையவன். மற்றவனோ ஆடுமாடுகள் மேய்த்து வாழ்கின்ற உடல் திறமை கொண்ட சாமானியன். சீதைக்கும் வணிகனுக்கும் திருமணம் ஆகிறது. ஆனால் சீதை அறிவுத் திறமை கொண்ட வணிகனைவிட உடல் திறமை கொண்ட சாமானியனை விரும்புகிறாள். இதை அறிந்ததும், நண்பனே சீதையை அடையட்டும் என்று வணிகன் தன் தலையைக் கொய்து சாகிறான். நண்பனின் சாவைக் கண்டு சாமானியன் தனது தலையை வெட்டிச் சாகின்றான். இருவரும் தனக்காகவே இறந்தார்கள் என்றறிந்த சீதை தூக்குப் போட்டுக் கொள்ள முயல்கின்றாள். ஆனால், காளி அவளுக்குத் தோன்றி, துண்டுபட்டுக் கிடந்த தலைகளை மீண்டும் உடல்களில் பொருத்தினால் வணிகனும் சாமானியனும் உயிர் திரும்புவர் என்றுரைக்கிறாள். சீதையோ தவறுதலாக சாமானியனின் தலையை வணிகனின் உடலிலும் வணிகனின் தலையை சாமானியனின் உடலிலும் பொருத்திவிடுகிறாள்.

ஆக, இனி சீதையின் கணவன் யார்? அறிவுத் திறமை கொண்ட வணிகனின் தலை இளமையும் உடல் திறனும் கொண்ட சாமானியனின் உடலைச் சேர்ந்ததால் என்ன விளைவு? சராசரி அறிவே கொண்ட சாமானியனின் பரந்த மகிழ்ச்சியான தலை நோஞ்சானாகிய வணிகனின் உடலைச் சேர்ந்ததால் என்ன விளைவு?

இக்கேள்விகளை மாண் எழுப்பி தத்துவ ரீதியான ஆய்வுக்கு உட்படுத்துகின்றார். அடிப்படையான கேள்வி: "மனிதனை ஆள்வது உளமா, உடலா?" இக்கேள்விக்கு பதில்தான் உள்ளதா??



</doc>
<doc id="146482" url="https://ta.wikipedia.org/wiki?curid=146482" title="உப்பூர் வெயிலுகந்த விநாயகர் ஆலயம்">
உப்பூர் வெயிலுகந்த விநாயகர் ஆலயம்

உப்பூர் வெயிலுகந்த விநாயகர் ஆலயம் இது இந்திய மாநிலம் தமிழ்நாட்டில் , இராமநாதபுரம் மாவட்டம் , திருவாடானை வட்டம் உப்பூர் எனும் ஊரில் அமைந்துள்ள இந்து சைவ வழிபாட்டுத்தலமான விநாயகர் கோயில்.

தட்சன், தன்னை வணங்காத ஈசனை அவமானப்படுத்த ஒரு மாபெரும் யாகம் செய்தான். சிவபெருமானைத் தவிர அனைத்து தேவதைகளையும் அழைத்து யாகத்தை நடத்தினான். இந்த யாகத்தில் கலந்துகொண்டதால், சூரியனுக்கு தண்டனை கிடைத்தது. தன் தவறுக்கு பரிகாரம் தேட முற்பட்ட சூரியன், வன்னி மந்தார வனத்தில் தவமிருந்தார். சூரியன் தவத்தால் மகிழ்ந்த விநாயகர் அவர் பாவம் போக்க அருளினார். தனது ஒளிக்கிரணங்கள் விநாயகப் பெருமான் மீது பட்டு, தான் வணங்க அதை ஏற்குமாறு கோரினார். அவ்வாறே அருளினார் விநாயகர். அதன்படி, தட்சிணாயன, உத்தராயன காலங்களில் தெற்கு மற்றும் வடக்குப் புறமாக இவர் மீது சூரிய ஒளி படுகிறது. இதனால் இவருக்கு வெயில் உகந்த விநாயகர் என்ற பெயர் ஏற்பட்டது என்பது தல புராணம்.

பிரம்மசாரியாகக் கொண்டாடப்படும் விநாயகப் பெருமானுக்கு திருமணம் நடைபெறும் தலமாக வட இந்தியாவிற்கு அடுத்து தமிழகத்தில் உப்பூரில் நடைபெறுகிறது. 



</doc>
<doc id="146483" url="https://ta.wikipedia.org/wiki?curid=146483" title="நேரியல் சமன்பாடு">
நேரியல் சமன்பாடு

கணிதத்தில் ஒரு நேரியல் சமன்பாடு அல்லது ஒருபடிச் சமன்பாடு ("linear equation") என்பது ஒரு இயற்கணிதச் சமன்பாடாகும். இச்சமன்பாட்டின் உறுப்புகள் மாறிலியாகவோ அல்லது மாறிலியால் பெருக்கப்பட்ட ஒரேயொரு மாறியைக் கொண்டைமைந்த உறுப்புகளாகவோ அமையும். ஒரு உறுப்பிலுள்ள மாறியின் அடுக்கு ஒன்றுக்கு மேல் இருக்கக் கூடாது. நேரியல் சமன்பாடுகள் ஒன்றுக்கு மேற்பட்ட மாறிகளைக் கொண்டிருக்கலாம்.

ஒன்று, இரண்டு மற்றும் மூன்று மாறிகளில் அமைந்த நேரியல் சமன்பாடுகளுக்கான சில எளிய எடுத்துக்காட்டுகள் கீழே தரப்பட்டுள்ளன:

"x" மற்றும் "y" எனும் இரு மாறிகளில் அமைந்த ஒரு நேரியல் சமன்பாட்டு பொதுவாக கீழ்க்காணும் வடிவில் எழுதப்படுகிறது:

இங்கு "m" மற்றும் "b" மாறிலிகள். 


இரு மாறியில் அமைந்த நேரியல் சமன்பாடுகளை அடிப்படை இயற்கணித விதிமுறைகளைப் பயன்படுத்தி வெவ்வேறு வடிவங்களில் மாற்றி அமைக்கலாம். அவ்வாறு மாற்றி அமைக்கப்பட்ட சமன்பாடுகள் நேர்கோடுகளைக் குறிக்கும் சமன்பாடுகளாக அமையும். அச்சமன்பாடுகளில் பயன்படுத்தப்படும் எழுத்துக்கள், "x", "y", "t", மற்றும் "θ" மாறிகளையும் பிற எழுத்துக்கள் மாறிலிகளையும் குறிக்கும்.

கார்ட்டீசியன் ஆள்கூற்று முறைமையில் இந்நேரியல் சமன்பாட்டின் வரைபடம் ஒரு நேர்கோடாக இருக்கும்.


"θ = 0" எனும்போது சமன்பாட்டின் வரைபடம் வரையறுக்கப்படவில்லை. தொடர்ச்சியின்மையைச் சரிசெய்வதற்காக சமன்பாட்டினைப் பின்வருமாறு மாற்றி எழுதலாம்:

ஒரு கோட்டினைக் குறிக்கும் சமன்பாடு செங்குத்து வடிவில்:

ஒரு நேரியல் சமன்பாடு இரண்டிற்கும் மேற்பட்ட மாறிகளைக் கொண்டிருக்கலாம். 

"n" மாறிகளில் அமைந்த நேரியல் சமன்பாடு:

இந்த வடிவில். "a", "a", …, "a" -மாறிலிகள்; "x", "x", …, "x" -மாறிலிகள்.

இத்தகைய சமன்பாடு, "n"-பரிமாண யூக்ளிடியன் வெளியில் அமைந்த ("n"–1)-பரிமாண மீத்தளத்தைக் குறிக்கும்.



</doc>
<doc id="146484" url="https://ta.wikipedia.org/wiki?curid=146484" title="ஈடீஎம்">
ஈடீஎம்

இலங்கைத் தயாரிப்பான இது மின்சார துள்ளல் மிதிவெடி எனப்பொருள்படும் Electronic Tilt Mine இன் முதலெழுத்துக்களைக் கொண்டு ஈடீஎம் மிதிவெடி என அழைக்கப்படுகிறது. இது விடுதலைப் புலிகளால் மேஜர் இளவழுதி என அழைக்கப்பட்டு அவ்வாறே மிதிடிகளிற் குறிப்பிடப்பட்டிருந்தாலும் மிதிவெடி அகற்றுபவர்களாலும் மிதிவெடி அபாயக் கல்வி வழங்குபவர்களாலும் ஈடீஎம் என்றே அழைக்கப்படுகிறது. இவற்றில் உலோகப்பொருட்கள் கூடுதலாக இருப்பதால் மிதிவெடிகளைக் கண்டுபிடிக்கும் கருவி மூலம் அகற்றுவது இலகுவானதாகும். 


</doc>
<doc id="146489" url="https://ta.wikipedia.org/wiki?curid=146489" title="தேசிய இளைஞர் தினம் (இந்தியா)">
தேசிய இளைஞர் தினம் (இந்தியா)

சுவாமி விவேகானந்தரின் பிறந்த நாளான சனவரி 12 ஆம் தியதி தேசிய இளைஞர் நாள் ("National Youth Day") என இந்தியா முழுவதும் கொண்டாடப்படுகிறது.

1984 ஆம் ஆண்டு இந்திய அரசாங்கம் இந்நாளினை "தேசிய இளைஞர் நாளாக" அறிவித்தது, அதைத்தொடர்ந்து 1985-ல் சனவரி 12-ம் திகதி முதன்முதலாக கொண்டாடப்பட்டு, ஒவ்வொரு ஆண்டும் நாடு முழுவதும் இந்நாள் கடைபிடிக்கப்படுகிறது.

ஆங்கில நாட்காட்டியின்படி, சுவாமி விவேகானந்தரின் பிறந்த நாளான சனவரி 12-ம் திகதியை தேசிய இளையவர்கள் நாளாக கடைப்பிடிக்க இந்திய அரசு 1984-ல் முடிவுசெய்து அடுத்து வந்த ஆண்டான 1985-ஆம் ஆண்டு முதல் ஒவ்வொரு ஆண்டும் சனவரி 12-ஐ தேசிய இளைஞர்களின் நாளாக கடைப்பிடிக்கப்பட்டு வருகிறது. சுவாமி விவேகானந்தர் சிறுவயதிலேயே இந்துசமய கொள்கைகளில் அதீத ஈடுபாடும், பகுத்தறிவுப்பெற்ற சிந்தனைவாதியாகவும், தத்துவமும் புலமையும், சேவை மனப்பான்மைமிக்கவராக காணப்பட்டார் மேற்கூறிய அனைத்தும் இந்திய தகவல் தொடர்புகள் வலைப்பதிவு மூலம் அறியப்பட்டவையாகும்.

2013-ஆம் ஆண்டு சனவரி 12-ம் திகதி, சுவாமி விவேகானந்தரின் 150 ஆவது பிறந்தநாள் விழா துவங்கிய தருணத்தில், அப்போதைய இந்திய பிரதமர் மன்மோகன் சிங், விவேகானந்தரின் இப்பிறந்தநாள் விழாவை, இவ்வாண்டு முழுவதும் கொண்டாடவேண்டுமென தனது வாழ்த்துரையில் கூறியிருப்பது குறிப்பிடத்தக்கது.




</doc>
<doc id="146490" url="https://ta.wikipedia.org/wiki?curid=146490" title="தியாகிகள் நாள் (இந்தியா)">
தியாகிகள் நாள் (இந்தியா)

தியாகிகள் நாள் இந்திய விடுதலைக்காக தங்கள் உயிரை ஈந்த விடுதலைப் போராட்ட தியாகிகளுக்கு அஞ்சலி செலுத்தும் வகையில் கொண்டாடப்படுவதாகும். தேசத்தந்தை என்றழைக்கப்படும் மகாத்மா காந்தி மறைந்த சனவரி 30 ஆம் நாள் ஆண்டுதோறும் இந்நாள் கடைப்பிடிக்கப்படுகிறது.


</doc>
<doc id="146494" url="https://ta.wikipedia.org/wiki?curid=146494" title="உல்கா குப்தா">
உல்கா குப்தா

உல்கா குப்தா ("Ulka Gupta", பிறப்பு: ஏப்ரல் 12, 1997, சஹர்சா, பீகார்) என்பவர் ஓர் இந்தியத் தொலைக்காட்சி நடிகை. இவர், மனுபாய்(ராணி லட்சுமிபாயின் சிறு வயதுத் தோற்றம்) என்ற கதாபாத்திரத்தில் ஜான்சி ராணி... ஒரு வீரப்பெண்ணின் கதை என்ற தொடரில் நடித்ததால் பிரபலமானார். கிரத்திக்கா செங்கர் என்பவர், ராணி லட்சுமிபாயாகத் தோன்றும் வரை, இவர் அக்கதாபாத்திரத்தில் நடித்தார். பிறகு, காளி என்ற கதாப்பாத்திரத்தில் தொடர்ந்து நடித்தார். அது ஒரு புரட்சிப் பெண்ணின் வேடம்.

ஜான்சி ராணி... ஒரு வீரப்பெண்ணின் கதை தொடரில் உல்கா குப்தாவினுடைய நடிப்பு மிகவும் பாராட்டப்பட்டது. மற்றும் மனுபாய் என்ற கதாபாத்திரத்திற்காகப் பல விருதுகளை வென்றுள்ளார். அதே தொடரில் மீண்டும் காளி என்ற பெயரில் புரட்சிப் பெண்ணாகவும் வந்தார். அதன் பிறகு உல்கா குப்தா, கலர்ஸ் தொலைக்காட்சியில், புல்வா என்ற தொடரில் நடித்தார். புல்வாவிற்கு பிறகு, அவர் இப்போது ரக்மா என்ற வேடத்தில் வீர சிவாஜி தொடரில், கலர்ஸ் தொலைக்காட்சிக்காக நடித்து வருகிறார்.




</doc>
<doc id="146496" url="https://ta.wikipedia.org/wiki?curid=146496" title="தீவிரவாத எதிர்ப்புத் தினம்">
தீவிரவாத எதிர்ப்புத் தினம்

இந்திய பிரதமர் ராஜீவ் காந்தி மறைந்த தினம் தீவிரவாத எதிர்ப்பு தினம் என அனுசரிக்கப்படுகிறது. 

தீவிரவாதம் என்னும் சவாலை அரசியலுக்கு அப்பாற்பட்டு கடுமையாகவும் உறுதியாகவும் எதிர்கொள்வதையும், நாகரிக மற்றும் ஜனநாயக வாழ்க்கை முறைக்கு அச்சுறுத்தலாக இருக்கும் தீவிரவாதத்தை ஒழிப்பது என்ற கோட்பாட்டில் உறுதியாக இருக்கவும் இந்நாள் அனுசரிக்கப்படுகிறது.

ஒப்புக்கொள்ளப்பட்ட சர்வதேச விதிகளுக்கு புறம்பாக ஒரு தனிப்பட்ட மனிதன் அல்லது ஒரு குறிப்பிட்ட சமூகத்தின் உயிர், உடைமைகள், கண்ணியம் அல்லது நம்பிக்கைகள், கொள்கைகள் ஆகியவற்றை பறிக்கும் எந்த ஒரு செயலும் பயங்கரவாதம் அல்லது தீவிரவாதம் ஆகும். ஒரு அரசினை எதிப்பவர்களை ராணுவம், காவல் துறை மற்றும் உளவுத்துறை மூலமாக கொல்லுவது, சித்திரவதை செய்வது, நாடு கடத்துவது போன்றவையும் பயங்கரவாதத்தின் ஒரு அங்கமே.இவை அரச பயங்கரவாதம் என்று அழைக்கப்படும். 




</doc>
<doc id="146499" url="https://ta.wikipedia.org/wiki?curid=146499" title="எசுபேசுஎக்சு">
எசுபேசுஎக்சு

ஸ்பேஸ் எக்ஸ் (ஆங்கிலம்: "SpaceX") என அறியப்படும் விண்வெளி ஆய்வு தொழில்நுட்பங்கள் நிறுவனம் ("Space Exploration Technologies Corporation") என்பது ஒரு விண்வெளிப் போக்குவரத்து வணிக நிறுவனம். இது 2002 ம் ஆண்டு பேபால் இணையதள பண பரிவர்த்தனை தொழில்நுட்பத்தின் தொழில்முனைவர் எலான் மசுக் அவர்களால் தொடங்கப்பட்டது. இவர்கள் ஃபல்கன் 1, ஃபல்கன் 9 ஆகிய மீண்டும் பயன்படுத்தக் கூடிய துணை உந்துகல ஏவூர்திகளை உருவாக்கி உள்ளார்கள். இவர்கள் தற்போது ஃபல்கன் 9 ஆல் வான் சுற்றுப்பாதையில் ஏவக்கூடிய டரகன் விண்ணூர்தியை உருவாக்கி உள்ளார்கள். சோவியத் ஒன்றியம், ஐக்கிய அமெரிக்கா, சீனா ஆகிய நாடுகளுக்குப் பின்பு இத்தகைய தொழில்நுட்பத்தை விருத்தி செய்தது இவர்களே ஆவார்கள். இது ஒரு தனியார் வணிக விண்வெளி நிறுவனம்.


</doc>
<doc id="146508" url="https://ta.wikipedia.org/wiki?curid=146508" title="ஹ்">
ஹ்

ஹ் ("h") என்பது கிரந்த எழுத்து முறையின் எழுத்துகளில் ஒன்று. தமிழ் மொழியில் ஆரம்பத்தில் மணிப்பிரவாள நடையில் எழுதுவதற்கு இவ்வெழுத்துப் பயன்படுத்தப்பட்டு, இன்று பிறமொழிச் சொற்களை எழுதுவதற்குப் பயன்படுத்தப்படுகின்றது.

ஹகர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள வரிசைப் பட்டியல் காட்டுகின்றது.
மணிப்பிரவாள நடையில் எழுதும்போதும் பிற மொழிச் சொற்களை எழுதும்போதும் ஹகர உயிர்மெய்கள் பயன்படுத்தப்படுவதுண்டு. எடுத்துக்காட்டுகளாக, ஹனுமான், ஹாரி, ஹிந்தி, ஹீலியம், ஹுவாங்லோங், ஹூக்லி, ஹெயிட்டி, ஹேலி, ஹைட்ரஜன், ஹொங்கொங், ஹோண்டா, ஹௌசா, ஹ்ரித்திக் முதலிய சொற்களைக் குறிப்பிடலாம்.

ஹகர உயிர்மெய்கள் வரும் சொற்களைத் தனித்தமிழ் நடையில் எழுதும்போது ஹகரத்தை அகரமாக அல்லது ககரமாக எழுதுவது பெருவழக்கு. மொழிக்கு முதலில் ஹகர உயிர்மெய் வரும்போது தனித்தமிழ் நடையில் அதனையொத்த உயிரெழுத்தை எழுத வேண்டும் (எடுத்துக்காட்டுகள்: ஹனுமான்-அனுமான், ஹீலியம்-ஈலியம்).

சொல்லொன்றின் இடையில் அல்லது இறுதியில் ஹகர உயிர்மெய் வந்தால் அதனைக் ககரமாக எழுத வேண்டும் (எடுத்துக்காட்டு: தோஹா-தோகா). 

மொழிக்கு முதலில் "ஹ்" வந்தால் அதனைக் "கி" எழுத்தாக எழுத வேண்டும் (எடுத்துக்காட்டுகள்: ஹ்ரித்திக்-கிரித்திக்). சில சந்தர்ப்பங்களில் "ஹ்" எழுத்தை நீக்கி விடுவதுமுண்டு (எடுத்துக்காட்டு: ஹ்ரித்திக்-இரித்திக்). சொல்லின் இடையில் "ஹ்" வந்தால் அதனைச் "ஃ" என்பதால் குறிக்கலாம் (எடுத்துக்காட்டு: பஹ்ரேய்ன்-பஃரேய்ன்). சில சந்தர்ப்பங்களில் "ஹ்" எழுத்தை நீக்க விடுவதுமுண்டு (எடுத்துக்காட்டு: தேஹ்ராதுன்-தேராதுன்). சொல்லொன்றின் இறுதியில் "ஹ்" வருமாயிருந்தால் அதனை நீக்கி விட வேண்டும் (எடுத்துக்காட்டு: அல்லாஹ்-அல்லா).


</doc>
<doc id="146509" url="https://ta.wikipedia.org/wiki?curid=146509" title="க்ஷ்">
க்ஷ்

க்ஷ் ("kṣ") என்பது கிரந்த எழுத்து முறையின் கூட்டெழுத்துகளில் ஒன்று. தமிழ் மொழியில் ஆரம்பத்தில் மணிப்பிரவாள நடையில் எழுதுவதற்கு இவ்வெழுத்துப் பயன்படுத்தப்பட்டு, இன்று பிறமொழிச் சொற்களை எழுதுவதற்குப் பயன்படுத்தப்படுகின்றது. தற்காலத்தில் இவ்வெழுத்தை "க்‌ஷ்" என்றே எழுதுவதுமுண்டு (எடுத்துக்காட்டு: லக்ஷ்மி-லக்‌ஷ்மி).

க்ஷகர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள வரிசைப் பட்டியல் காட்டுகின்றது.
மணிப்பிரவாள நடையில் எழுதும்போதும் பிற மொழிச் சொற்களை எழுதும்போதும் க்ஷகர உயிர்மெய்கள் பயன்படுத்தப்படுவதுண்டு. எடுத்துக்காட்டுகளாக, க்ஷவரம், ரிக்ஷா, க்ஷிதி, க்ஷீதிகர்பர், க்ஷுரிக, பிக்ஷூ, க்ஷேமம், பிக்ஷை, ரிக்ஷோ, லக்ஷ்மி முதலிய சொற்களைக் குறிப்பிடலாம்.
ஆனால், தற்கால வழக்கில் க்ஷகர மெய்யோ அதன் உயிர்மெய்களோ பயன்படுத்தப்படுவது குறைவாகும்.

க்ஷகர உயிர்மெய்கள் வரும் சொற்களைத் தனித்தமிழ் நடையில் எழுதும்போது க்ஷகரத்தை "ட்ச" என எழுதுவது பெருவழக்கு. மொழிக்கு முதலில் க்ஷகர உயிர்மெய் வரும்போது தனித்தமிழ் நடையில் அதனைச் சகரமாகவோ ககரமாகவோ எழுதுவதுண்டு (எடுத்துக்காட்டுகள்: க்ஷணம்-கணம், க்ஷவரம்-சவரம்).

சொல்லொன்றின் இடையில் அல்லது இறுதியில் க்ஷகர உயிர்மெய் வந்தால் "ட்" எழுத்தை எழுதிச் சகர உயர்மெய்யை எழுத வேண்டும் (எடுத்துக்காட்டு: பக்ஷணம்-பட்சணம்). சில வேளைகளில் "ச்" எழுத்தை எழுதிச் சகர உயிர்மெய்யை எழுதுவதுமுண்டு (எடுத்துக்காட்டு: அக்ஷரம்-அச்சரம்). "க்" எழுத்தை எழுதிக் ககர உயிர்மெய்யை எழுதுவதுமுண்டு (எடுத்துக்காட்டு: தீக்ஷா-தீக்கை).

மொழிக்கு முதலில் "க்ஷ்" வந்தால் அதனைக் ககரமாக எழுத வேண்டும் (எடுத்துக்காட்டு: க்ஷ்ணம்-கணம்). சொல்லின் இடையில் "க்ஷ்" வந்தால் அதனைச் "க்கு" என்பதால் குறிக்கலாம் (எடுத்துக்காட்டுகள்: லக்ஷ்மி-இலக்குமி, லக்ஷ்மணன்-இலக்குவன்). சில சந்தர்ப்பங்களில் "ட்சு" என்பதாலும் குறிப்பதுண்டு (எடுத்துக்காட்டு: லக்ஷ்மி-இலட்சுமி, லக்ஷ்மணன்-இலட்சுமணன்).

கிரந்தத்தில் "க்ஷ்" எழுத்தானது அருகிலுள்ள படத்தின்படி இருப்பதும் குறிப்பிடத்தக்கது. "க்ஷ்" எழுத்தானது கிரந்த எழுத்து முறையிலுள்ள "க்" எழுத்தும் "ஷ்" எழுத்தும் சேர்ந்து வருவதே. ஆனால், ஒருங்குறியிலும் பெரும்பாலான எழுத்துருகளிலும் "க்ஷ்" எழுத்தானது தமிழ் எழுத்து முறையிலுள்ள "க்" எழுத்தையும் கிரந்த எழுத்து முறையிலுள்ள "ஷ்" எழுத்தையும் சேர்த்துத் தவறாக எழுதப்படுகின்றது.


</doc>
<doc id="146510" url="https://ta.wikipedia.org/wiki?curid=146510" title="அல்ஃபா">
அல்ஃபா

அல்ஃபா ("Alpha", கிரேக்கம்: "άλφα") என்பது கிரேக்க நெடுங்கணக்கின் முதலாவது எழுத்து ஆகும். கிரேக்க எண்களில் இவ்வெழுத்தானது ஒன்று என்ற பெறுமானத்தை உடையது. பினீசிய எழுத்தான அல்விலிருந்தே () அல்ஃபா பெறப்பட்டது. அல்ஃபாவிலிருந்து பிறந்த எழுத்துகள் இலத்தீன் எழுத்து "A", சிரில்லிய எழுத்து "A" என்பனவாகும்.

ஆங்கிலத்தில் அல்ஃபா என்பது முதலாவது, தொடக்கம் என்பதற்கான ஒத்த சொல்லாகவும் பயன்படுத்தப்பட்டு வருகின்றது.

பண்டைய கிரேக்கத்தில் அல்ஃபா என்பது குறிலாக இருக்கும்போது "a" என்றும் நெடிலாக இருக்கும்போது "aː" என்றும் உச்சரிக்கப்பட்டது.

ஆனாலும் நவீன கிரேக்கத்தில் குறில் அல்ஃபா மாத்திரமே பாவனையில் உள்ளது.

அறிவியலில் அல்ஃபாச் சிதைவு, அல்ஃபாத் துணிக்கை முதலியவற்றைக் குறிக்க அல்ஃபா பயன்படுத்தப்படுகின்றது.

அல்ஃபா எனும் எழுத்து எருது என்பதைக் குறிக்கும் பினீசிய எழுத்தான அல்விலிருந்து உருவானது.


</doc>
<doc id="146512" url="https://ta.wikipedia.org/wiki?curid=146512" title="பிராம்ப்டன்">
பிராம்ப்டன்

பிராம்ப்டன் ("Brampton") கனடாவின் ஒண்டாரியோ மாநிலத்தில் "பெரும் டோரண்டோ பகுதி"யில் அமைந்துள்ள மூன்றாவது பெரிய நகரமும் "பீல்" வட்டார நகராட்சியின் தலைமையிடமும் ஆகும். 2011ஆம் ஆண்டு கணக்கெடுப்பின்படி பிராம்ப்டனின் மக்கள்தொகை 523,911 ஆக இருந்ததது. இதன்படி இது கனடாவின் பெரிய நகராட்சிகளில் ஒன்பதாவதாக உள்ளது. மேலும் சராசரி அகவை 33.7ஆக மதிப்பிடப்பட்டு பெரும் டொராண்டோ பகுதியிலேயே மிகவும் இளைய வயதினரைக் கொண்ட சமூகமாக விளங்குகிறது. பிராம்ப்டன் மக்கள்தொகையில் 36% நபர்கள் தெற்கு ஆசிய இனத்தவராவர்.

1853ஆம் ஆண்டில் இங்கிலாந்திலுள்ள இதே பெயர்கொண்ட ஊரின் பெயரைக் கொண்டு ஓர் சிற்றூராக நிறுவப்பட்டது. இந்த நகரில் விளங்கும் பசுமைக் குடில் தொழிலை முன்னிட்டு கனடாவின் மலர்கள் நகரம் என அழைக்கப்பட்டது. தனது உரோசாக்களுக்காக பல பன்னாட்டு விருதுகளை வாங்கியுள்ள "டேல்ஸ் பிளவர்ஸ்" இங்குள்ளது. இன்றைய நாளில் இந்நகரின் முதன்மை தொழில்களாக மேம்பட்ட தயாரிப்பு, நுகர்வு வணிக மேலாண்மை மற்றும் ஏற்பாடுகள் , தகவல் தொழில்நுட்பம், உணவு மற்றும் குடிநீர்மங்கள், உயிரி அறிவியல் மற்றும் வணிகச் சேவைகள் உள்ளன.



</doc>
<doc id="146521" url="https://ta.wikipedia.org/wiki?curid=146521" title="நிஜாமீனா">
நிஜாமீனா

நிஜாமீனா (, ), சாட் நாட்டின் தலைநகரமும் மிகப்பெரிய நகரமும் ஆகும். சாரி ஆற்றின் கரையில், லொகோன் ஆறு கலக்குமிடத்தில் அமைந்துள்ள துறைமுக நகரான இது கமரூன் நகரமான கூசேரியை நோக்கியுள்ளது. இது இப்பிரதேசத்தில் கால்நடை, உப்பு, பேரீச்சம்பழம் மற்றும் தானியங்களின் முக்கிய சந்தையாக விளங்குகின்றது.


</doc>
<doc id="146524" url="https://ta.wikipedia.org/wiki?curid=146524" title="வடமுனை ஆலா">
வடமுனை ஆலா

வடமுனை ஆலா ("Arctic Tern") என்பது "Sterna paradisaea" என்ற குடும்பத்தைச் சேர்ந்த கடற்பறவை ஆகும். உலகிலேயே அதிக தூரம் வலசை வரும் பறவையாகும். வட துருவ ஆர்க்டிக்கிலிருந்து ஐரோப்பா, ஆசியா, வட அமெரிக்கா ஆகிய கண்டங்களின் வழியே தென்துருவ அன்டார்க்டிக்கின் பனிப்பரப்புக்கு குளிர்காலத்தில் வலசை போகின்றன. வலசை போவதன் மூலம் ஆர்டிக் டெர்ன் சுமார் 35,000 கி. மீ. தொலைவு ஒவ்வொரு ஆண்டும் பயணிக்கிறது. கிட்டத்தட்ட உலகை சுற்றி வரும் தூரம் ஆகும்.

சுமார் ஒரு அடி நீளமுள்ள இப்பறவையானது, தன் வாழ்நாளின் பெரும்பகுதியை, பறப்பதிலேயே செலவிடுகிறது. வலசை வரும் நேரங்களில் இவை உணவும் உண்பதில்லை. அதே சமயம் அவை ஒரே சமயத்தில் நில்லாமல் சுமார் 4,000 கி. மீ தூரம் வரை பறந்து பயணிக்கிறது. இது ஒரு முறை வலசை சென்று திரும்பி வரும் வரை சுமார் 70,900 கி.மீ பயணித்து விடுகிறது. இது உலகில் அறியப்படும் நீண்ட தூரம் வலசை போகும் மற்ற விலங்கினங்களை விட அதிகமான வலசை போகும் தூரமாகும். இப்பறவை ஆர்க்டிக் வட்டமான துந்திராவில் இனப்பெருக்கம் செய்கிறது.


</doc>
<doc id="146528" url="https://ta.wikipedia.org/wiki?curid=146528" title="இன்ஸ்ட்டாகிராம்">
இன்ஸ்ட்டாகிராம்

இன்ஸ்ட்டாகிராம் ("Instagram" ) அக்டோபர் 2010இல் வெளியான ஓர் இலவச, ஒளிப்படங்கள் பகிர்ந்துகொள்ள உதவும் மென்பொருளாகும். பயனர்கள் ஒளிப்படம் எடுக்கவும் எண்ணிம ஒளிவடிகட்டியை செயல்படுத்தவும் இன்ஸ்ட்டாகிராமின் வலைத்தளம் உட்பட பல்வேறு சமூக வலைத்தளங்களில் பகிரவும் உதவுகிறது. நகர்பேசி ஒளிப்படக் கருவிகளில் வழக்கமாக இருக்கும் 4:3 உருவ விகிதம் போலன்றி இதில் சதுரமாக உள்ளது இதனை வேறுபடுத்தும் சிறப்பியல்பாகும் .

இன்ஸ்ட்டாகிராம் துவக்கத்தில் ஐ-போன், ஐ-பேடு, மற்றும் ஐ-பாடு டச்களில் மட்டுமே இருந்தது; ஏப்ரல் 2012 முதல் அண்ட்ராய்டு ஒளிப்படக்கருவி இணைந்த நகர்பேசிகளிலும் இயங்கவல்லதாக உள்ளது. இந்த மென்பொருள் ஆப்பிள் ஸ்டோர் மூலமாகவும் கூகுள் பிளே மூலமாகவும் தரவிறக்கம் செய்து கொள்ளலாம்.
ஏப்ரல் 12, 2012 அன்று ஃபேஸ்புக் நிறுவனம் இன்ஸ்ட்டாகிராம் நிறுவனத்தை, அதன் 13 பணியாளர்கள் உட்பட, ஏறத்தாழ $1 பில்லியன் பணம் கொடுத்து வாங்கியுள்ளது. 


</doc>
<doc id="146543" url="https://ta.wikipedia.org/wiki?curid=146543" title="பாறை எண்ணெய் ஏற்றுமதிசெய் அரபு நாடுகளின் அமைப்பு">
பாறை எண்ணெய் ஏற்றுமதிசெய் அரபு நாடுகளின் அமைப்பு

பாறை எண்ணெய் ஏற்றுமதிசெய் அரபு நாடுகளின் அமைப்பு ("Organization of Arab Petroleum Exporting Countries", சுருக்கமாக ஓயெப்பெக் , "OAPEC") குவைத்தைத் தலைநகராகக் கொண்டு இயங்கும் பன்னாட்டு அரசுகள் பங்கேற்கும் அமைப்பாகும். இது பாறை எண்ணெய் தயாரிக்கும் அரபு நாடுகளின் சக்தி கொள்கைகளை ஒருங்கிணைப்பதுடன் இத்துறையில் வளர்ச்சியையும் நோக்கமாகக் கொண்டுள்ளது. 

சனவரி 9, 1968 அன்று எண்ணெய்வள அரபு நாடுகளிலேயே மிகவும் பழமைவாத நாடுகளான குவைத், லிபியா, சவுதி அரேபியா ஆகியவை லெபனானின் பெய்ரூட் நகரில் நடந்த மாநாடு ஒன்றில் எண்ணெய் தயாரிப்பு மற்றும் விற்பனையை அரசியலில் இருந்து தனிப்படுத்த "பாறை எண்ணெய் பொறியியல் அரபு நாடுகளின் அமைப்பொன்றை" நிறுவ உடன்பட்டனர். 

ஆறு நாள் போரை அடுத்து அரைகுறையாக நிகழ்த்தப்பட்ட 1967 எண்ணெய் வணிகத்தடையொட்டி அரசியலில் பொருளாதாரத்தை கலப்பதை தவிர்க்க இந்த அமைப்பை இந்நாடுகள் நிறுவ விரும்பின. இதனால் எண்ணெய் ஏற்றுமதி முதன்மையாக இருந்த நாடுகளுக்கு மட்டுமே உறுப்பினர்களாக ஏற்றுக்கொண்டது; புரட்சிகர நாடுகளான எகிப்து, அல்ஜீரியா போன்றவற்றை விலக்கின. மேலும் மூன்று நிறுவனர் நாடுகளின் அனுமதி பெற்றாலே உறுப்பினர் ஆக இயலும் என்றும் விதிமுறைகள் ஏற்படுத்தினர். துவக்கத்தில் இந்த அமைப்பின் குறிக்கோளாக எண்ணெய் ஏற்றுமதித் தடையை ஓர் பொருளாதார ஆயுதமாக பயன்படுத்துவதை கட்டுப்படுத்தவும் பரவலான உணர்ச்சிகளால் முடிவுகள் எடுக்கபடுவதைத் தடுப்பதுமாகவே இருந்தது. 

ஓயெப்பெக்கின் பழமைவாத இயல்பால் ஈராக் இந்த அமைப்பில் சேர மறுத்து அரபு லீக் அமைப்பின் மூலமாக செயலாற்ற முடிவு செய்தது. அதேநேரம் மூன்று நிறுவன நாடுகளும் ஈராக் உறுப்பினராவதை விரும்பவில்லை. இருப்பினும் 1972இல் உறுப்பினராக விருக்கும் நாட்டின் முதன்மை வருமானம் என்றில்லாமல் எண்ணெய் ஏற்றுமதி குறிப்பிடத்தக்க அளவில் இருந்தால் போதுமானது என திருத்தப்பட்டு அல்ஜீரியா, ஈராக், சிரியா மற்றும் எகிப்து சேர்த்துக் கொள்ளப் பட்டன. இதன்பிறகு துவக்க குறிக்கோளிற்கு எதிராக மிகவும் துடிப்பான அமைப்பாக மாறியது.

1973ஆம் ஆண்டு இந்த அமைப்பிற்கு ஓர் திருப்புமுனையாக அமைந்தது. அந்த ஆண்டு அக்டோபரில் எகிப்தும் சிரியாவும் இசுரேல் நாட்டுடன் (யோம் கிப்பர் போர் என பின்னர் அழைக்கப்பட்டது) போர் தொடுத்தன. இந்தப் போர் தொடங்கிய பத்தாம் நாள், அக்டோபர் 16, குவைத் ஓயெப்பெக் மாநாட்டையும் பாரசீக வளைகுடாவில் இருந்த ஈரான் உள்ளிட்ட, ஓப்பெக் நாடுகளின் மாநாட்டையும் தனித்தனியே கூட்டியது. ஓயெப்பெக் OAPEC resolved to cut oil production 5% monthly "இசுரேல் சூன் 1967 போரில் ஆக்கிரமித்த அனைத்து அராபியப் பகுதிகளிலிருந்தும் தனது படைகளை முழுமையாக விலக்கிக் கொள்ளாதவரை..." மாதம் 5% எண்ணெய் உற்பத்தியை குறைத்துக் கொள்வதாக தீர்மானம் இயற்றியது. ஐந்து மாதங்கள் நீடித்த இந்த வணிகத்தடைக்கு மார்ச்சு 1974ஆம் ஆண்டில் நடந்த வாசிங்டனில் நடந்த உச்சி மாநாட்டில் தீர்வு காணப்பட்டது. இந்த வணிகத்தடையின் பின்விளைவுகள் அந்தப் பத்தாண்டின் முழுப்பகுதியிலும் பிரதிபலித்தது. எண்ணெய் உற்பதி செய்யும் நாடுகளுக்கு வணிகத்தடைகள் மூலம் அரசியல் இலாபம் காணலாம் என்பதை முதன்முதலாக உணர்த்தியது. இந்த உணர்வினால் பல உறுப்பினர் நாடுகள் தங்கள் நாட்டு எண்ணெய் வளங்களை கண்டறிந்து இயங்கிய வணிக நிறுவனங்களுடன் ஏற்கெனவே மேற்கொண்ட உடன்பாடுகளை தங்களுக்கு சாதகமாக மீளாய்வு செய்தன. ஆனால் இந்த கூடுதல் வருமானமே பழக்கமாகி பின்னர் ஓயெப்பெக்கினால் ஒற்றுமையாக வணிகத்தடையை செயலாக்க முடியவில்லை. 

கேம்ப் டேவிட் உடன்பாடுகளில் ஒப்பிட்டதற்காக 1979இல் எகிப்து வெளியேற்றப்பட்டு பத்தாண்டுகளுக்குப் பின்னர் சேர்த்துக்கொள்ளப்பட்டது.




</doc>
<doc id="146548" url="https://ta.wikipedia.org/wiki?curid=146548" title="ஹான்ஸ் சிம்மர்">
ஹான்ஸ் சிம்மர்

ஹான்ஸ் பிலோரியன் சிம்மர், ; (பிறப்பு 12 செப்டம்பர் 1957) ஓர் செர்மானிய இசையமைப்பாளர் ஆவார். இவர் நூற்றுக்கும் மேற்ப்பட்ட திரைப்படங்களுக்கு இசையமைத்துள்ளார். "தி லயன் கிங்" (1994), "கிரிம்சன் டைட்" (1995), "கிளாடியேட்டர்" (2000), "த டார்க் நைட்" (2008), மற்றும் "இன்செப்சன்" (2010) ஆகியத் திரைப்படங்களுக்கு இசையமைத்ததற்காக விருதுகள் பெற்றார்.

இவர் இசையமைத்த திரைப்படங்களில் சில:



</doc>
<doc id="146563" url="https://ta.wikipedia.org/wiki?curid=146563" title="காட்டுப்பூனை">
காட்டுப்பூனை

காட்டுப்பூனை ஆசியாவைத் தாயகமாகக் கொண்ட ஒரு நடுத்தர அளவுள்ள பூனை. இது ஆசியாவில் சீனாவில் இருந்து, தெற்காசியா, நடு ஆசியா, நைல் பகுதி வரை பரவியுள்ளது. மேலும் இது இந்தியாவில் பரவலாகக் காணப்படுகிறது. காட்டுப் பூனையை வெருகு என்று தமிழ் அகராதிகள் குறிப்பிடுகின்றன. வெருகு பற்றிப் பழந்தமிழ் இலக்கியங்களில் விரிவான குறிப்புகள் காணப்படுகின்றன. 

வீட்டுப்பூனைகளை விடச் சற்று பெரிதாக இருக்கும் இப்பூனைகள் 55 முதல் 94 செ.மீ நீளம் வரையும் 36 செ.மீ உயரம் வரையும் வளரும். மூன்றில் இருந்து 12 கிலோ எடை வரை இருக்கும். கடுவன் பூனைகள் பெட்டைகளை விடச் சற்று பெரியவை. அடர்ந்த காடுகளை விரும்பாத இப்பூனை சவான்னா புல்வெளி, வெளிப்பாங்கான காடுகள் முதலிய இடங்களில் வாழும். காட்டுப்பூனைகள் நன்றாக மரம் ஏற வல்லவை.

காட்டுப்பூனை கொறிணிகள், அணில், முயல், தவளை, பறவைகள் முதலியவற்றை வேட்டையாடி உண்ணும். ஊர்ப்புறங்களில் இவை வீட்டில் வளர்க்கப்படும் கோழி, வாத்து ஆகியவற்றையும் வேட்டையாடும்.


</doc>
<doc id="146564" url="https://ta.wikipedia.org/wiki?curid=146564" title="அக்னி-5">
அக்னி-5

அக்னி-5 ஆனது இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் உருவாக்கப்பட்ட கண்டம் விட்டு கண்டம் பாயும் திட எரிபொருள் ஏவுகணையாகும். இது இந்தியாவிற்கு 5,500 கிமீ தொலைவிற்கு அப்பாலுள்ள இலக்கினையும் தாக்கவல்ல வல்லமையை அளிக்கும். இந்த ஏவுகணை 19 ஏப்ரல் 2012 மற்றும் 15 செப்டம்பர் 2013 அன்றும் ஒடிசாவின் வீலர் தீவில் இருந்து விண்ணில் செலுத்தப்பட்டது..

இந்தியா நவீன ஏவுகணையை உருவாக்கிவிடாமல் தடுக்க வல்லரசு நாடுகள் கடந்தகாலத்தில் போட்ட முட்டுக்கட்டைகளை மீறி இந்தியா அக்னி-5 ஏவுகணையை உருவாக்கியுள்ளது என்பது குறிப்பிடத்தக்கது.


</doc>
<doc id="146576" url="https://ta.wikipedia.org/wiki?curid=146576" title="ஓரிகாமி">
ஓரிகாமி

ஓரிகாமி (origami)என்பது காகிதத்தை மடித்தும் வளைத்தும் உருவங்கள் செய்யும் ஓர் ஜப்பானியக் கலையாகும். 'ஓரி' என்பது தாளையும் 'காமி' என்பது தாளை மடித்தலையும் குறிக்கும். பதினேழாம் நூற்றாண்டில் ஜப்பானில் புகழ்பெற்ற இக்கலையானது 1900-களில் மற்ற நாடுகளுக்கும் பரவியது. தற்போது பாரம்பரிய மரபுப்படி மட்டுமன்றி நவீன வடிவிலும் இக்கலை புகழ்பெற்று வருகிறது. ஒரு சமபரப்புள்ள காகிதத்தை கருவியாகக் கொண்டு மடித்தல் மற்றும் வளைத்தல் மூலமாக மட்டுமே உருவங்கள் உடைய ஒரு கலைப் படைப்பாக மாற்றுவதே ஓரிகாமி ஆகும். இக்கலையில் வெட்டுதல், ஒட்டுதல் ஆகியவை பயன்படுத்தப்படுவதில்லை. அவ்வாறு வெட்டி ஒட்டுவது கிரிகாமி என்னும் கலையாகும்.

ஓரிகாமி கலையில் குறைந்த எண்ணிக்கையிலான தாள் மடிப்புகளே செய்யப்படுகின்றன. ஆனால் அவற்றில் சிற்சில வேறுபாடுகளுடைய மடிப்புகள் மூலமே பலவகையான உருவங்கள் படைக்கப்படுகின்றன. ஓரிகாமிக் கலையில் அறியப்படும் மிகப் புகழ்பெற்ற உருவம் ஜப்பானியக் கொக்கு ஆகும். பொதுவாக ஒரு சதுர வடிவிலான இரண்டு பக்கங்களிலும் மாறுபட்ட வண்ணங்கள் கொண்ட காகிதம் இக்கலைக்குப் பயன்படுத்தப்படுகிறது. பாரம்பரியமான ஓரிகாமி 1603-1867 வரை (இடோ சகாப்பதம்)பயிற்றுவிக்கப்பட்டு வந்துள்ளது. ஓரிகாமி கலையின் சில நுட்பங்கள் தற்போது சிப்பம் கட்டுதல் மற்றும் பொறியியலில் பயன்படுத்தப்படுகிறது.



</doc>
<doc id="146577" url="https://ta.wikipedia.org/wiki?curid=146577" title="வீலர் தீவு (இந்தியா)">
வீலர் தீவு (இந்தியா)

அப்துல்கலாம் தீவு அல்லது வீலர் தீவு ("Wheeler Island") இந்தியாவின் ஒடிசா மாநிலக் கடலோரம் அமைந்துள்ள ஓர் தீவாகும். மாநிலத் தலைநகரான புவனேசுவரிலிருந்து ஏறத்தாழ 150 கிமீ தொலைவில் பத்ரக் மாவட்டத்தில் சண்டிபாலி அருகே அமைந்துள்ளது. அருகிலுள்ள துறைமுகம் "தமரா துறைமுகம்" ஆகும். இங்கு இந்தியாவின் ஏவுகணை சோதனைத்தளம் அமைந்துள்ளது.

ஒடிசாவின் சண்டிப்பூரிலிருந்து 70 கிமீ தெற்கே கடலோரத்திலிருந்து 10 கிமீ தொலைவில் வங்காள விரிகுடாவில் அமைந்துள்ளது. இரண்டு கிமீ நீளமுள்ள இதன் பரப்பளவு ஏறதாழ உள்ளது. இங்கிருந்து இந்தியாவின் பல ஏவுகணைகள், தொலைதூர ஏவுகணைகள் உட்பட, சோதனையோட்டமாக ஏவப்படுகின்றன. எந்தவித சாலை மற்றும் வானூர்தி இணைப்பும் இல்லாத இந்தத் தீவிற்கு கப்பல்கள் மூலமே செல்ல முடியும். ஓர் சிறிய உலங்கு வானூர்தி இறங்குதளம் இருப்பினும் ஏவுகணை வான்சட்டங்கள், பிற தேவைப்பொருள்கள், கட்டிடப் பொருள்கள் மற்றும் கனரக இயந்திரங்கள் கப்பல் மூலமே எடுத்துச் செல்லக்கூடும்.

வீலர் தீவு மறைந்த இந்தியாவின் முன்னாள் குடியரசு தலைவர் அப்துல் கலாம் நினைவாக அப்துல்கலாம் தீவு என செப்டம்பர் 4, 2015 அன்று பெயர்மாற்றம் செய்யப்பட்டது. 
இங்கு, அக்னி-5 ஏவுகணை(5000 km) 19-ஏப்ரல்-2012 அன்று வெற்றிகரமாகப் பரிசோதிக்கப்பட்டது.



</doc>
<doc id="146583" url="https://ta.wikipedia.org/wiki?curid=146583" title="சகட">
சகட

சகட என்பது கிராமப்புரங்களில் கூறப்படும் பேய்க்கதைகளில் வரும் ஒரு பேயாகும். இதன் உடல் அமைப்பு மற்ற பேய்கள் போல் அல்லாமல் முகமும் கால்களும் உடம்பின் பின் பகுதி நோக்கி திரும்பியிருக்கும் எனக்கூறப்படுகிறது. இதன் ஓரமாக நடந்து சென்றால் இது நம்மைத் தாக்காது எனவும் நேராகவோ பின்பக்கமாகவோ சென்றால் மானிடர்களை தாக்கவும் கொல்லவும் கூட செய்யும் என்பது கிராமவாசிகளின் கருத்து.


</doc>
<doc id="146587" url="https://ta.wikipedia.org/wiki?curid=146587" title="பாரத் டைனமிக்ஸ் லிமிடெட்">
பாரத் டைனமிக்ஸ் லிமிடெட்

பாரத் டைனமிக்ஸ் லிமிடெட் (Bharat Dynamics Limited, BDL, இந்தி: भारत डायनामिक्स लिमिटेड ) இந்தியாவின் படைக்கலங்களையும் ஏவுகணைகளையும் தயாரிக்கும் நிறுவனம் ஆகும். 1970ஆம் ஆண்டு ஆந்திரத் தலைநகர் ஐதராபாத்தில் நிறுவப்பட்டது. 

இந்திய அரசின் பொதுத்துறை நிறுவனங்களில் சிறு நவரத்தின மதிப்பைப் பெற்ற நிறுவனம் ஆகும்.

இந்தியாவில் வடிவமைக்கப்பட்ட படைக்கலங்களை தயாரிப்பதற்காக இந்த நிறுவனம் நிறுவப்பட்டது. பாதுகாப்பு ஆராய்ச்சி மற்றும் வளர்ச்சி அமைப்புடன் இணைந்து இந்தியாவின் ஏவுகணைகளை தயாரித்து வருகிறது. பாரத் டைனமிக்சில் தயாரான முதல் ஏவுகணை பிரித்திவி ஆகும். 

1998ஆம் ஆண்டில் பிடிஎல் தயாரித்த அக்னி ஏவுகணைகள் இந்தியப் படைத்துறையில் ஏற்றுக்கொள்ளப்பட்டது. இந்தியப் படைத்துறைக்கு வேண்டிய பிற ஏவுகணைகளையும் அமைப்புகளையும் பிடிஎல் தயாரித்தளிக்கிறது. இவற்றில் பீரங்கிவண்டிகளுக்கு எதிரான கொங்கூர் ஏவுகணைகள் குறிப்பிடத்தக்கவை.



</doc>
<doc id="146589" url="https://ta.wikipedia.org/wiki?curid=146589" title="மோகினிப் பிசாசு">
மோகினிப் பிசாசு

மோகினிப் பிசாசு என்பது கிராமப்புரங்களில் கூறப்படும் பேய்க்கதைகளில் வரும் ஒரு பேயாகும். திருமணம் ஆகாத கன்னிப் பெண்கள் இறந்துவிட்டால் மோகினிப் பிசாசாக வருவர் எனக் கூறப்படுகிறது, இவர்கள் திருமணம் ஆகாத வாலிபர்களை உடலுறவு ஆசைகாட்டி தனியே அழைத்துச் சென்று கொன்று விடுவார்கள் என்று கூறுகின்றன்ர்.


</doc>
<doc id="146599" url="https://ta.wikipedia.org/wiki?curid=146599" title="அட்டாரி">
அட்டாரி

அட்டாரி பஞ்சாப் மாநிலத்தின் அம்ரித்சர் மாவட்டத்தை சேர்ந்த ஒரு கிராமம் ஆகும். இவ்வூர் இந்திய தலைநகரான புது தில்லியையும் பாகிஸ்தானின் லாகூர் நகரத்தையும் இணைக்கும் இரயில் வழித்தடத்தில் அமைந்துள்ளது. இந்திய எல்லையை தாண்டி செல்லும் சம்ஜௌதா விரைவு இரயில் அட்டாரியிலிருந்து துவங்கி 3 கி.மீ. தொலைவில் உள்ள பாகிஸ்தானின் வாகா வரை இயக்கப்படுகிறது. 

பாகிஸ்தானுடனான வர்த்தகத்தை மேம்படுத்தும் நோக்கில் 13 ஏப்ரல் 2012 அன்று ஒருங்கிணைக்கப்பட்ட தணிக்கை நிலையம் அட்டாரியில் நிறுவப்பட்டது.


</doc>
<doc id="146606" url="https://ta.wikipedia.org/wiki?curid=146606" title="திருக்கழுமல மும்மணிக்கோவை">
திருக்கழுமல மும்மணிக்கோவை

திருக்கழுமல மும்மணிக்கோவை என்னும் சைவ நூல் பதினோராம் திருமுறையில் இடம்பெற்றுள்ளது. மும்மணிக்கோவை என்பது ஒரு சிற்றிலக்கியம். 

இதன் ஆசிரியர் பட்டணத்துப் பிள்ளையார். சென்னையிலுள்ள திருவொற்றியூர் பகுதியில் வாழ்ந்தவர். காலம் பத்தாம் நூற்றாண்டு.

சீர்காழியின் பழம்பெயர் கழுமலம். இவ்வூரிலுள்ள சிவபெருமானை இந்த நூல் போற்றிப் பாடுகிறது.

இந்த நூலிலுள்ள ஆசிரியப்பாக்கள் இணைகுறள் ஆசிரியப்பாக்களாக உள்ளன. 



</doc>
<doc id="146607" url="https://ta.wikipedia.org/wiki?curid=146607" title="திருவிடைமருதூர் மும்மணிக்கோவை">
திருவிடைமருதூர் மும்மணிக்கோவை

திருவிடைமருதூர் மும்மணிக்கோவை என்னும் சைவ நூல் பதினோராம் திருமுறையில் இடம்பெற்றுள்ளது. 
மும்மணிக்கோவை என்பது ஒரு சிற்றிலக்கியம்
இதன் ஆசிரியர் பட்டணத்துப் பிள்ளையார். 
சென்னையிலுள்ள திருவொற்றியூர் பகுதியில் வாழ்ந்தவர்.
காலம் பத்தாம் நூற்றாண்டு.

திருவிடைமருதூர்க் கோயிலிலுள்ள சிவபெருமானை இந்த நூல் போற்றிப் பாடுகிறது.

இந்த ஆசிரியர் இயற்றிய திருக்கழுமல மும்மணிக்கோவையிலுள்ள ஆசிரியப்பாக்கள் இணைகுறள் ஆசியப்பாக்களாக உள்ளன. இந்த நூல் நேரிசை ஆசிரியப்பாக்களைக் கொண்டுள்ளது.


</doc>
<doc id="146608" url="https://ta.wikipedia.org/wiki?curid=146608" title="திருவேகம்பமுடையார் திருவந்தாதி">
திருவேகம்பமுடையார் திருவந்தாதி

திருவேகம்பமுடையார் திருவந்தாதி என்னும் சைவ நூல் பதினோராம் திருமுறையில் இடம்பெற்றுள்ளது. 
அந்தாதி என்பது ஒரு சிற்றிலக்கியம்
இதன் ஆசிரியர் பட்டணத்துப் பிள்ளையார். 
காவிரிப்பூம்பட்டினத்தில் வாழ்ந்தவர்.
காலம் பத்தாம் நூற்றாண்டு.
காஞ்சிபுரம் ஏகாம்பரநாதர் கோயிலிலுள்ள சிவபெருமானை இந்த நூல் போற்றிப் பாடுகிறது.

இந்த நூலில் கட்டளைக்கலித்துறைப் பாடல்கள் 100 அந்தாதியாகத் தொடுக்கப்பட்டுள்ளன.

நூல் ‘மெய்த்தொண்டர்’ என்று தொடங்கி ‘மெய்த்தொண்டரே’ என முடிகிறது. அந்தாதி நூல் அமையும் முறை இது.


</doc>
<doc id="146609" url="https://ta.wikipedia.org/wiki?curid=146609" title="இரசாட் மாஞ்சி">
இரசாட் மாஞ்சி

இரசாட் மாஞ்சி (ஆங்கிலம்: Irshad Manji; குசராத்தி: ઇરશાદ માનજી; பிறப்பு 1968) ஒரு அறியப்பட்ட கனடிய எழுத்தாளர், ஊடகவியலாளர், சீர்திருத்த முற்போக்கு இசுலாமுக்கான செயற்பாட்டாளர். இவர் தற்போது நியூ யோர் பல்கலைக்கழக பேராசிரியராக உள்ளார். மரபுவாத, மிதவாத இசுலாம் நோக்கி கடுமையான விமர்சனங்களை இவர் முன்வைத்துள்ளார். கனடாவின் பல்லினப் பண்பாட்டுக் கொள்கையையும் கடுமையாக விமர்சித்துள்ளார். 



</doc>
<doc id="146612" url="https://ta.wikipedia.org/wiki?curid=146612" title="திருவொற்றியூர் ஒருபா ஒருபது">
திருவொற்றியூர் ஒருபா ஒருபது

திருவொற்றியூர் ஒருபா ஒருபது என்னும் சைவ நூல் பதினோராம் திருமுறையில் இடம்பெற்றுள்ளது. 
பத்து, பதிகம் என்னும் பெயர் பூண்டு விளங்குவது ஒருவகைச் சிற்றிலக்கியம்
இதன் ஆசிரியர் பட்டணத்துப் பிள்ளையார். 
சென்னையிலுள்ள திருவொற்றியூர் பகுதியில் வாழ்ந்தவர்.
காலம் பத்தாம் நூற்றாண்டு.
காஞ்சிபுரம் ஏகாம்பரநாதர் கோயிலிலுள்ள சிவபெருமானை இந்த நூல் போற்றிப் பாடுகிறது.

இந்த நூலில் பத்து ஆசிரியப்பாக்கள் உள்ளன. பாடல்கள் நீளமானவை. அவை அந்தாதி முறையில் தொடுக்கப்பட்டுள்ளன. நூல் ‘இருநிலம்’ என்னும் தொடருடன் தொடங்கி ‘இருநிலத்தே’ என்று அதே தொடரில் துடிகிறது.


</doc>
<doc id="146615" url="https://ta.wikipedia.org/wiki?curid=146615" title="1973 எண்ணெய் நெருக்கடி">
1973 எண்ணெய் நெருக்கடி

1973 எண்ணெய் நெருக்கடி ("1973 oil crisis") பாறை எண்ணெய் ஏற்றுமதிசெய் அரபு நாடுகளின் அமைப்பு அல்லது ஓயெப்பெக் நாடுகள் அக்டோபர் 1973இல் எண்ணெய் ஏற்றுமதிக்கு வணிகத்தடை செயல்படுத்தியதால் ஏற்பட்டது. இது யோம் கிப்பூர் போரின்போது "ஐக்கிய அமெரிக்கா இசுரேலிய படைகளுக்கு திரும்பவும் ஆயுதங்களை வழங்கும் முடிவுக்கு எதிராக கொண்டுவரப்பட்டது. It lasted until March 1974. அமெரிக்க செயல்பாடுகளே வணிகத்தடையை தூண்டியதாகக் கருதப்பட்டதாலும் உயர்ந்த எண்ணெய் விலைகள் நெடுநாள் நீடிக்கக்கூடிய வாய்ப்பு, வழங்கலில் தடங்கல், பொருளாதாரத் தேக்கம் போன்றவற்றிற்கான வாய்ப்புகள் ஆகிய காரணங்களாலும் நேட்டோ அமைப்பில் பலத்த பிளவு ஏற்பட்டது. மேலும் சில ஐரோப்பிய நாடுகளும் சப்பானும் அமெரிக்காவின் மத்திய கிழக்கு கொள்கையிலிருந்து தங்களை விலக்கிக் கொண்டன. அரபு எண்ணெய் தயாரிப்பாளர்களும் அமெரிக்கா மத்திய கிழக்கில் அமைதியை மீட்கும் வரை தங்கள் வணிகத்தடை தொடரும் என உறுதியாக இருந்தது நிலைமையை சிக்கலாக்கியது. இவற்றை சமாளிப்பதற்காக நிக்சன் நிர்வாகம் அரபு எண்ணெய் தயாரிப்பாளர்களிடம் வணிகத்தடையை நீக்கக் கோரியும் எகிப்து, சிரியா,இசுரேல் நாடுகளுடன் சண்டையை நிறுத்தி இசுரேலை சினாய் மற்றும் கோலன் ஹைட்ஸ் பகுதிகளிலிருந்து பின்வாங்கச் செய்யவும் தனித்தனியே பேச்சு வார்த்தைகளில் ஈடுபட்டது. சனவரி 18, 1974 அன்று அமெரிக்க வெளியுறவுத்துறை அமைச்சர் ஹென்றி கிசிஞ்சர் சினாய்ப் பகுதிகளிலிருந்து இசுரேல் பின்வாங்க உடன்படச் செய்தார். இசுரேலுக்கும் சிரியாவிற்கும் உடன்பாடு காண வாய்ப்புள்ளது என்பதே அரபு எண்ணெய் நாடுகள் தங்கள் வணிகத்தடையை மார்ச்சு 1974இல் நீக்கிக்கொள்ள வழி வகுத்தது. மேயில் இசுரேல் கோலன் ஹைட்சின் சில பகுதிகளிலிருந்து பின்வாங்கியது.

தனியாக, ஓயெப்பெக் உறுப்பினர்கள் உலக பெட்ரோலிய விலைகளை தீர்மானிக்கும் முறைமையை தங்கள் கட்டுப்பாட்டில் கொண்டுவந்து உலக எண்ணெய் விலைகளை உயர்த்தினர். பல ஆண்டுகளாக தங்கள் எண்ணெய் வளங்களுக்காக குறைந்த வருமானமே பெற்று வந்த நாடுகள் இந்த வளங்களை கண்டறிந்து செயற்படுத்திய மேற்கத்திய நிறுவனங்களுடனான உடன்படிக்கைகளை மீளாய்வு செய்து தங்கள் வருமானத்தைப் பெருக்கிக் கொண்டன.
தொழில் முன்னேற்றமடைந்த நாடுகள் பாறை எண்ணெயை சார்ந்து இருந்தனர்; அவர்களது முதன்மை வழங்குனராக ஓயெப்பெக் இருந்தது. திடீரென உயர்ந்த விலையேற்றத்தால் இந்த நாடுகளில் பொருளாதார தேக்கம் ஏற்பட்டது. (சிலர் இந்தத் தொடர்பினை மறுத்துள்ளனர்.) எண்ணெயின் கடும் விலையேற்றத்திற்கு எதிர்வினையாக இந்த நாடுகள் தங்கள் எண்ணெய் சார்பைக் குறைக்க மாற்று எரிபொருள் வளங்களை ஆராயத் துவங்கினர். பெரும் பொருளியல் வீழ்ச்சிக்குப் பின்னதாக தொடர்ந்த பொருளியல் தாக்கத்தை இந்த 1973 "எண்ணெய் விலை அதிர்ச்சியும் ", 1973-1974 ஆண்டுகளில் ஏற்பட்ட பங்குச்சந்தை வீழ்ச்சியும் ஏற்படுத்தியதாகக் கருதப்படுகிறது.
இத்தடையின் மூலம் உடனடியாக பலவகையில் பொருளாதார தாக்கங்கள் இருந்தன.ஓபெக் (OPEC) அமைப்பின் நடவடிக்கைகள் மூலம் எண்ணெய் நிறுவனங்களை கடுமையான விலை ஏற்றத்தை அமல்படுத்த வேண்டிய கட்டாயத்திற்க்கு தள்ளப்பட்டது.இதனால் 1974 ஆம் ஆண்டு எண்ணெய் விலை பீப்பாய் ஒன்றுக்கு $12 அமெரிக்க டாலர் என்ற வகையில் அதன் முந்தய விலையை போல மூலம் நான்கு மடங்கு அதிகரித்தது.

எண்ணெய் ஏற்றுமதி செய்யும் நாடுகளில் எண்ணெய் ஏற்றுமதி செய்யும் நாடுகளில் பெரும் செல்வம் குவிந்தது மேலும் உலக பொருளாதாரமானது மறைமுகமாக மத்திய கிழக்கு நாடுகளின் வசம் வந்தது. இதனால் மேற்கத்திய நாடுகள் பெரும் பௌலாதார சரிவை சந்தித்தது..
இந்த காரணகள்களால் 1973 ஆம் ஆண்டு அக்டோபர் மாதம் நான்காவது அரேபிய-இஸ்ரேலிய போரில் போரை முடிவுக்கு கொண்டுவர அமெரிக்கா பிரிட்டன்,கனடா,ஜப்பான் மற்றும் நெதர்லாந்து ஆகிய மற்ற தொழில்துறை அரசுகள் இஸ்ரேலுக்கு அதிக அழுத்தம் கொடுத்தது.அரபு நாடுகள் எண்ணெய் உற்பத்தியை தடைசெய்ததன் மூலம் போரினை முடிவுக்கு கொண்டு வந்தததால் இது "எண்ணெய் ஆயுதம்" என்று அறியப்பட்டது. 

அதற்கு அடுத்து வரும் காலங்களில் அரபு எண்ணெய் ஏற்றுமதி துண்டிப்பு அச்சுறுத்தலை நீக்க இஸ்ரேல் பற்றிய தங்களது வெளிநாட்டு கொள்கைகளை அரப்பு நாடுகளுக்கு ஆதரவாய் மாற்றியமைத்தது.

இத நெருக்கடி களங்களில் இதனால் அதிகமாக பஹிக்கப்பட்டது அமெரிக்க நாடாகும் இது அங்கு பெரிய அளவில் பொருளாதார பிரச்சினைகளையும், பொருளாதார பணவீக்க தாக்கங்களையும் கொண்டிருந்தது.ந்த சூழலில் பல அமெரிக்க நிறுவங்கள் தங்கள் நாடுகளில் எண்ணெய் படுகைகளை கண்டரிந்து உற்பத்தி செய்யும் ஆய்வுகளில் இறங்கினர்.
நெருக்கடி காலங்களுக்கு பிறகு அரபு நாடுகளின் கூட்ட்டமைப்புக்கு அதிக அளவில் வருமானம் கிடைத்ததால் பல வளர்ச்சி திட்டங்களை இயற்றியது,இதன் காரணமாக பல புதிய வேலை வாய்ப்புகள் உருவாகின.
இதன் காரணமாக பல நாடுகளில் ஆற்றல் பற்றாக்குறை ஏற்பட்டது.இதனால் அமெரிக்காவில் அந்த வருடம் கிறிஸ்மஸ் விளக்குகளை எரிய விட வேண்டாம் என கேட்டுக்கொள்ளப்பட்டது.மேலும் வார இறுதி நட்டகளில் பெற்றோல் விநியூகத்திர்க்கு தடை விதிக்கப்பட்டது.
1973-74 ஆண்டுகளில் குளிர்காலத்தில் பிரிட்டனில் ஒரு பெரிய ஆற்றல் நெருக்கடியால் நிலக்கரி சுரங்க தொழிலாளர்கள் மற்றும் இரயில் தொழிலாளர்கள் அதிகாக பாதிக்கப்பட்டனர்.மேலும் இங்கிலாந்து , ஜெர்மனி , இத்தாலி , சுவிச்சர்லாந்து , நார்வே போன்ற நாடுகளில் ஞாயிறு அன்று பறத்தல்,ஓட்டுதல் மற்றும் படகு சவாரி ஆகியவை தடை செய்யப்பட்டது.செவிடன் நாடானது எண்ணெய் மற்றும் மின்சாரம் ஆகியவற்றில் போது விநியோக முறையை அறிமுகபடுத்தியது.நெதர்லாந்து நாட்டில் அவர்களுக்கு கொடுக்கப்பட்ட அளவை விட அதிகமாக எரிபோருட்ட்களை பயன்படுத்துவூர்க்கு சிறை தண்டை கூட விதிக்கப்பட்டது.
ஒரு சில மாதங்கள் கழித்து மார்ச் 1974 இல் வாஷிங்டன் எண்ணெய் கூட்ட பேச்சுவார்த்தையின் விளைவாக நெருக்கடி நிலை விலக்கிக்கொள்ளப்பட்டது.எனினும் இதன் விளைவுகள் 1970 களில் உலக சந்தையில் டாலரின் முக்கியதுவத்தை குறைத்தது.




</doc>
<doc id="146616" url="https://ta.wikipedia.org/wiki?curid=146616" title="திருநாரையூர் விநாயகர் திருஇரட்டை மணிமாலை">
திருநாரையூர் விநாயகர் திருஇரட்டை மணிமாலை

திருநாரையூர் திருஇரட்டை மணிமாலை என்னும் சைவ நூல் பதினோராம் திருமுறையில் இடம்பெற்றுள்ளது. 
இரட்டைமணிமாலை ஒருவகைச் சிற்றிலக்கியம்
திருநாரையூர் திருஇரட்டை மணிமாலை நூலின் ஆசிரியர் நம்பியாண்டார் நம்பி. 
காலம் பதினோராம் நூற்றாண்டின் முற்பாதி. இராசராச சோழன் காலம்.
கடலூர் மாவட்டம் திருநாரையூர் சிவபெருமானை இந்த நூல் போற்றிப் பாடுகிறது.

வெண்பா, கட்டளைக்கலித்துறை என்னும் இருவகைப் பாக்கள் மாறி மாறி அந்தாதித் தொடையோடு வர இந்த நூலிலுள்ள 20 பாடலிலுள்ள 20 பாடல்கள் அமைந்துள்ளன.


</doc>
<doc id="146620" url="https://ta.wikipedia.org/wiki?curid=146620" title="லூனா 2">
லூனா 2

லூனா-2 (Luna 2 அல்லது E-1A தொடர்) நிலாவை நோக்கி ஏவப்பட்ட சோவியத் ஒன்றியத்தின் லூனா திட்டத்தின் இரண்டாவது விண்கலமாகும். இதுவே நிலவில் தரையிறங்கிய முதலாவது விண்கலமாகும். செப்டம்பர் 13, 1959 அன்று நிலவின் மேற்பரப்பில் "மாரே இம்பிரியம்" எனப் பெயரிடப்பட்டுள்ள பகுதிக்கு கிழக்கே ஆர்க்கிமிடீஸ், ஆட்டோலைகஸ் பெருவாய்கள் அருகே மோதியது. 

லூனா 1 போன்றே வடிவமைக்கப்பட்ட லூனா 2 அலைவாங்கிகள் நீட்டிக்கொண்டிருக்கும் ஓர் கோள வடிவ விண்கலமாகும். இதன் அளவியல் கருவிகளும் லூனா 1ஐப் போன்றே ஒளிர் மின் எண்ணிகள், கைகர் துகள் அளவிகள், ஓர் காந்த ஆற்றல் மானி, செரன்கோவ் உணரிகள், மற்றும் நுண்விண்கற்கள் உணரிகளைக் கொண்டிருந்தன. லூனா 2 வில் உந்துகை அமைப்புகள் எதுவும் அமைக்கப்படவில்லை.
லூனா 3



</doc>
<doc id="146621" url="https://ta.wikipedia.org/wiki?curid=146621" title="கோரல்டிரா">
கோரல்டிரா

கணினி வரைகலையில் வெக்டார் வகைப் படங்களை உருவாக்குவதற்காகப் பயன்படுத்தப்படும் மென்பொருள்களுள் ஒன்று கோரல்டிரா என்பதாகும். 1989 முதல் கனடா நாட்டின் கோரல் காப்பரேஷன் என்ற நிறுவனம் இதனைத் தயாரித்து வழங்கி வருகிறது. கோரல்டிரா 1.0 என்று வெளியான இதன் 16 வது பதிப்பு தற்போது கோரல்டிரா எக்ஸ்6 என்ற பெயரில் கிடைக்கிறது.

கணினி வரைகலையில் இரண்டு வகையான படங்கள் பயன்படுத்தப்படுகின்றன. பிக்ஸல் எனப்படும் மிகச் சிறிய கட்டங்களின் அடிப்படையிலான படங்கள் ராஸ்டர் வகையைச் சார்ந்தவையாகும். அளவுகளின் அடிப்படையில் உருவாக்கப்படுபவையே வெக்டார் வகைப் படங்களாகும். இவற்றை எந்த அளவில் வேண்டுமானாலும் உருவாக்கி, அதனைத் தேவையான அளவிற்கு அளவில் மாற்றம் செய்து கொள்ளலாம். படத்தின் தரம் சேதமுறுவது கிடையாது.

இப்படிப்பட்ட வெக்டார் வகைப் படங்களை உருவாக்குவதற்கே கோரல்டிரா மென்பொருள் உதவுகிறது. படங்கள் மட்டுமல்லாது, பக்க வடிவைமப்பு, புத்தக வேலைகளுக்கும்கூட பயன்படுத்தப்படுகிறது.

கோடுகள் வரைவதிலிருந்து வண்ணங்கள் தீட்டுவது வரையிலும் பல்வேறு செயல்பாடுகளுக்கு உதவுகின்ற சுமார் 19 கருவிகள் நேரடியாக பயன்படும் விதமாகவும், அவற்றிற்குள் மேலும் பல துணைக்கருவிகள் மறைத்தும் வைக்கப்பட்டுள்ளன.

இந்தக் கருவிகளுள் ஷேப் டூல் என்பது பெரிய அளவிலான செயல்பாடுகளைத் தன்னுள் கொண்டுள்ளதாகும்.

கருவிகள் தவிர படங்கள் வரைவதற்கு உதவுகின்ற பல்வேறுவிதமான கட்டளைகள் 12 மெனுக்களுக்குள் பட்டியலாகத் தரப்படுகின்றன. ஃபைல் முதல் ஹெல்ப் வரையிலான இந்த மெனுக்களில் ஒவ்வொன்றும் தனித்தனியான செயல்பாடுகளைக் கொண்டுள்ளவையாக உருவாக்கப்பட்டுள்ளன.

எனினும் இந்தக் கட்டளைகளுள் டூல்ஸ் மெனுவிற்குள் தரப்பட்டுள்ள, ரன் ஸ்கிரிப்ட், மேக்ரோஸ் போன்றவற்றை பயன்படுத்த சிறிது கணினி தொழில்நுட்ப அறிவும் தேவையாக உள்ளது.

தொடர்ந்து மேற்கொள்ளப்பட்டுவரும் ஆராய்ச்சி மற்றும் அபிவிருத்தியின் காரணமாக ஒவ்வொரு இரண்டு ஆண்டுகளிலும் கோரல்டிராவின் புதிய பதிப்புகள் உருவாக்கப்பட்டுத் தரப்படுகின்றன. அவற்றில் புதிய கருவிகளும் கட்டளைகளும் கிடைக்கின்றன.

கோரல்டிரா பொதுவாக வெக்டார் வகைப் படங்களை உருவாக்குவதற்கே சிறப்பு வாய்ந்த மென்பொருளாகும். எனினும் சமீப காலமாக, ராஸ்டர் வகைப் படத்தை உருவாக்குவதற்காகத் தனியே கோரல் போட்டோ-பெயின்ட் என்ற மென்பொருளும் தரப்படுகிறது. 

கணினித் திரையில் தெரியும் காட்சியைப் படம் பிடிப்பதற்காக கோரல் கேப்சர் என்ற தனியான மென்பொருளும் இந்தத் தொகுப்பில் கிடைக்கிறது. இதனால் துல்லியமான, தரமான முறையில் கணினித் திரைக் காட்சியை பெற முடிகிறது.


</doc>
<doc id="146630" url="https://ta.wikipedia.org/wiki?curid=146630" title="ஆண்ட்ரியா ஜெரெமையா">
ஆண்ட்ரியா ஜெரெமையா

ஆண்ட்ரியா ஜெரெமையா (ஆங்கிலம்: Andrea Jeremiah) (தோற்றம்: டிசம்பர் 21, 1985) பின்னணிப் பாடகியும் பின்னணிக் குரல் கொடுப்பவரும் நடிகையும் ஆவார். இவர் ஆரம்ப காலகட்டங்களில் பாடகியாக அறிமுகமானார். பச்சைக்கிளி முத்துச்சரம், ஆயிரத்தில் ஒருவன் ஆகிய திரைப்படங்கள் இவரை நடிகையாக உயர்த்தின.

ஆண்ட்ரியா, சென்னையிலுள்ள, அரக்கோணத்தில், ஆங்கில-இந்தியக் குடும்பத்தில் பிறந்தவர். இவர், நுங்கம்பாக்கத்திலுள்ள பெண்கள் கிறித்தவக் கல்லூரியில் கல்வி பயின்றார். இவருடைய தந்தை, சென்னை உயர் நீதிமன்றத்தில் வழக்கறிஞராக உள்ளார். இவருடைய இளைய தங்கை, பெல்சியத்திலுள்ள இலெவன் நகரத்தில் துணை ஆய்வாளராக உள்ளார். ஆண்ட்ரியா தன்னுடைய பத்து வயது முதல், யங் இசுடார்சு என்னும் குழுவில் பாடி வருகிறார். இவர் கல்லூரியில் மேடை நாடகத்திலும் நடித்துள்ளார். இவர், வாழும் கலை மற்றும் கலைஞர்களுக்காகத் "த சோ மஸ்ட் கோ ஆன்" (The Show Must Go On-TSMGO Productions) என்ற அமைப்பையும் தொடங்கி நடத்தி வருகிறார்.

பின்னர், திரைப்படங்களில் பாடல்கள் பாடுவதைத் தொழிலாகச் செய்தார். கௌதம் மேனனின் வேட்டையாடு விளையாடு திரைப்படத்தில் பாடிய பிறகு, அவருடைய அடுத்த படமான பச்சைக்கிளி முத்துச்சரம் திரைப்படத்தில் சரத்குமாருடன் நடிக்கும் வாய்ப்புக் கிடைத்தது. "பச்சைக்கிளி முத்துச்சரம்" திரைப்படம் சேம்சு சீகலின் ஆங்கில நாவலான "தீரெயில்டுவின்" கதையைக் கொண்டது. ஆண்ட்ரியா கல்யாணி வெங்கடேசாகவும் தன்னுடைய கணவர் வேறொரு பெண்ணுடன் தொடர்பில் உள்ளதால், பிணையக் கைதியாக நடித்தார். சிம்ரன், சோபனா, தபு உள்ளிட்ட நடிகைகளின் நிராகரிப்புக்குப்பின் இக்கதாபாத்திரத்திற்கு ஆண்ட்ரியா தேர்ந்தெடுக்கப்பட்டார். அதன் பிறகு, செல்வராகவன் இயக்கத்தில் 2010ஆம் ஆண்டு வெளியான ஆயிரத்தில் ஒருவன் திரைப்படத்தில் நடித்தார். 2011-ம் ஆண்டு, இவர், வெங்கட் பிரபு இயக்கத்தில் ஆகத்து 2011இல் வெளியான மங்காத்தா திரைப்படத்திலும் நடித்தார். பிறகு, கமல்ஹாசனுடன், விஸ்வரூபம் திரைப்படத்திலும், வெற்றிமாறனின், வட சென்னை திரைப்படத்திலும் நடித்தார்.



</doc>
<doc id="146634" url="https://ta.wikipedia.org/wiki?curid=146634" title="தேவி ஸ்ரீ பிரசாத்">
தேவி ஸ்ரீ பிரசாத்

தேவி ஸ்ரீ பிரசாத் () (தோற்றம்: ஆகஸ்ட் 2, 1979) ஒரு, தெலுங்கு மற்றும் தமிழ் திரைப்படங்களுக்கு இசையமைக்கும் இசையமைப்பாளர். இவருடைய இசை பிறமொழிகளிலும் மொழிமாற்றம் செய்யப்பட்டுள்ளது.





</doc>
<doc id="146652" url="https://ta.wikipedia.org/wiki?curid=146652" title="தகவல் காலம்">
தகவல் காலம்

தகவல் காலம் (Information Age) அல்லது பொதுவாக கணினி காலம் அல்லது எண்ணிமக் காலம் , என்று நிகழ்கின்ற காலம் குறிப்பிடப்படுகின்றது. முந்தையக் காலங்களில் பெறுவதற்கு இயலாத அல்லது கடினமான தகவல்களை தனிநபர்கள் எளிதாகப் பெற முடிவதும் தங்களுக்குள் கட்டுக்கள் ஏதுமின்றி பரிமாறிக் கொள்ள முடிவதும் இந்தக் காலம் இவ்வாறாக அழைக்கப்படக் காரணமாக அமைந்தது. எண்ணிம காலம் அல்லது எண்ணிமப் புரட்சி என்றக் கருத்தாக்கமும் இதனையொட்டியே எழுந்தது. தொழிற்புரட்சி கொண்டுவந்த வழமையான பொருட் தயாரிப்பு நிறுவனங்களுக்கு மாறான தகவல் கையாளலை அடிப்படையாகக் கொண்ட புதிய பொருளியல் சமூகத்திற்கு, "தகவல் சமூகம்", மாறியதன் விளைவுகளை குறிப்பதாகவும் அமைந்துள்ளது.

1970களிலிருந்து தொடர்ந்த தனிக்கணினிகளின் நுண்மமாக்குதலும் 1990களில் உலகளாவிய இணையம் உய்நிலைப் பொருண்மைப் பெற்றதும் அதனைத் தொடர்ந்த இரு பத்தாண்டுகளில் பொதுமக்கள் இத்தொழில்நுட்பங்களை ஏற்றுக்கொண்டதும் தகவல் காலத்தின் அடித்தளங்களாக அமைந்தன. தினசரி வாழ்வில் விரைவான தொழில்நுட்ப படிவளர்ச்சியைக் கொணர்ந்த இந்தக் காலத்தில் கல்வி, கேளிக்கை மற்றும் தொழில்முறை வாழ்க்கை என அனைத்து வாழ்க்கைமுறைகளிலும் மாற்றங்கள் நிகழ்ந்துள்ளன.விரைவான உலக தகவல் தொடர்பும் உலகளாவிய சமூகப் பிணைப்பும் இக்காலத்தின் சிறப்புக் கூறுகளாகும்.



</doc>
<doc id="146656" url="https://ta.wikipedia.org/wiki?curid=146656" title="கோயில் திருப்பண்ணியர் விருத்தம்">
கோயில் திருப்பண்ணியர் விருத்தம்

கோயில் திருப்பண்ணியார் விருத்தம் என்னும் சைவ நூல் பதினோராம் திருமுறைத் தொகுப்பில் இடம்பெற்றுள்ளது.
விருத்தம் ஒருவகைச் சிற்றிலக்கியம்.நூலின் பெயர் 'விருத்தம்' என்று இருந்தாலும் இதில் உள்ள பாடல்கள் கட்டளைக்கலித்துறைப் பாடல்களாக உள்ளன. கட்டளைக்கலித்துறைப் பாடல்களையும் ஐந்து சீர் கொண்ட விருத்த வகையாகவே புலவர்கள் கருதியுள்ளனர்.

கோயில் திருப்பண்ணியார் விருத்தம் நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.
தில்லை சிவபெருமானை இந்த நூல் போற்றிப் பாடுகிறது.
இந்த நூல் 70 கட்டளைக்கலித்துறைப் பாடல்களைக் கொண்டது. 


</doc>
<doc id="146660" url="https://ta.wikipedia.org/wiki?curid=146660" title="திருத்தொண்டர் திருவந்தாதி">
திருத்தொண்டர் திருவந்தாதி

திருத்தொண்டர் திருவந்தாதி என்னும் சைவ நூல் பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

அந்தாதி என்பது ஒருவகைச் சிற்றிலக்கியம்

திருத்தொண்டர் திருவந்தாதி நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.

சேக்கிழார் இயற்றிய பெரியபுராணம் அறுபத்துமூன்று நாயன்மார்களின் சைவத்தொண்டைப் போற்றிப் பாடுகிறது. திருத்தொண்டர் திருவந்தாதி அவர்களின் வரலாற்றைச் சுருக்கமாகக் கூறுகிறது. 

இந்தச் சுருக்கமான வரலாற்றை வைத்துக்கொண்டே சேக்கிழார் பெரியபுராணம் செய்துள்ளார்.
இந்த நூலில் 63 நாயன்மாரைப் பற்றிய 90 (1 + 86 + 3) பாடல்கள் உள்ளன. 



</doc>
<doc id="146661" url="https://ta.wikipedia.org/wiki?curid=146661" title="நூரானியா ஹசன்">
நூரானியா ஹசன்

நூரானியா ஹசன் (இயற்பெயர்: பௌசுல் ஹசன், 1964 - ஏப்ரல் 19, 2012) இலங்கை வானொலியின் மூத்த அறிவிப்பாளரும் ஊடகவியலாளரும் ஆவார். இலங்கை வானொலி முஸ்லிம் சேவையில் பணிப்பாளராகப் பணியாற்றியவர்.

பெளசுல் ஹஸன் 1964 ஆம் ஆண்டு கேகாலை மாவட்டம், மாவனெல்லை, உயன்வத்தையில் பிறந்தார். அங்குள்ள நூராணிய்யா மகா வித்தியாலயம், மாவனல்லை சாகிரா கல்லூரி ஆகியவற்றில் கல்வி கற்றவர். பேராதனைப் பல்கலைக்கழகத்தின் வெளிவாரிப் கலைப்பட்டதாரி.

மாவனெல்லைக்கான தினகரன் பத்திரிகையின் நிருபராகப் பணியாற்றிய இவர், பின்னர் லேக்ஹவுஸ் நிறுவனத்தில் இணைந்து தினகரன் ஆசிரியர் பீட ஒப்புநோக்கு பிரிவில் பணியாற்றினார். தினகரன் பத்திரிகையில் விளையாட்டுத்துறை பகுதியில் கட்டுரைகளையும் எழுதி வந்துள்ளார். ‘நூரானியா ஹஸன்’ என்ற பெயரில் கட்டுரைகள் எழுதியுள்ளதுடன் வானொலியிலும் அறிமுகமானார். பின்னர் முகாமைத்துவ உதவியாளராக இலங்கை ஒலிபரப்புக் கூட்டுத்தாபனத்தின் நிதிப் பிரிவில் இணைந்து கொண்டார்.

இலங்கை ஒலிபரப்புக் கூட்டுத்தாபன முஸ்லிம் சேவை, இலங்கை வானொலி தென்றல், இலங்கை வானொலி மலையக சேவை ஆகியவற்றின் பணிப்பாளராக பணியாற்றிய இவர் இலங்கை ஒலிபரப்புக் கூட்டுத்தாபனத்தின் சந்தைப்படுத்தல் பணிப்பாளராக பதவி வகித்து வந்தார். வானொலியில் துடுப்பாட்ட வர்ணனையாளராகவும் இருந்தார்.

நூரானியா ஹசன் 2012 ஏப்ரல் 19 ஆம் நாள் யாழ்ப்பாணத்தில் இலங்கை வானொலி ஒழுங்கு செய்திருந்த புத்தாண்டுக் கொண்டாட்டத்தில் கலந்து கொள்ளச் சென்ற போது அநுராதபுரம் அருகில் வாகன விபத்து ஒன்றில் சிக்கி உயிரிழந்தார். இவர் மூன்று பிள்ளைகளின் தந்தையாவார்.



</doc>
<doc id="146662" url="https://ta.wikipedia.org/wiki?curid=146662" title="ஷா ஆலாம்">
ஷா ஆலாம்

ஷா ஆலாம் (Shah Alam) மலேசியாவில் நவீனமாக வடிவு அமைக்கப்பட்ட ஒரு புதிய நகரம். இந்த நகரம் சிலாங்கூர் மாநிலத்தின் தலைப் பட்டணம் ஆகும். மலேசியத் தலைநகர் கோலாலம்பூரில் இருந்து 25 கி.மீ அல்லது 16 மைல்கள் மேற்கே அமைந்து உள்ளது. 1974ஆம் ஆண்டு கூட்டரசு பிரதேசமாக கோலாலம்பூர் அறிவிக்கப்பட்டது. அதுவரை கோலாலம்பூர் நகரம், சிலாங்கூர் மாநிலத்தின் தலைநகரமாகவும், மலேசியாவின் தலைநகரமாகவும் விளங்கி வந்தது.

அதன் பின்னர், 1978இல் சிலாங்கூர் மாநிலத்தின் தலைநகரமாக ஷா ஆலாம் பிரகடனம் செய்யப்பட்டது. மலேசியாவில் திட்டமிடப்பட்டு உருவாக்கப்பட்ட நகரங்களில் ஷா ஆலாம் முதல் நகரமாகப் புகழ் பெறுகிறது. இந்த நகரத்தின் சாலைகள், கட்டிடங்கள், அரசாங்க அலுவலகங்கள், மக்கள் குடியிருப்பு அடுக்குமாடிக் கட்டிடங்கள், பள்ளிக்கூடங்கள், பூங்காக்கள், வணிகத் தளங்கள், மருத்துவ மையங்கள், பொழுது போக்கு மையங்கள் அனைத்துமே திட்டமிடப்பட்டு மிக நவீனமாக, உருவாக்கப்பட்டுள்ளன.

1957ஆம் ஆண்டு மலேசியா சுதந்திரம் அடைந்தது. மலேசியாவின் ’’நவீனமயத் தந்தை” என்று அழைக்கப்படும் துன் அப்துல் ரசாக் அவர்களின் தலைமைத்துவத்தின் கீழ் மலேசியா மிகத் துரிதமான வளர்ச்சியை அடைந்தது. துன் அப்துல் ரசாக் மலேசியாவின் இரண்டாவது பிரதமர் ஆவார்.

ஷா ஆலாமின் பழைய பெயர் சுங்கை ரெங்கம். 19ஆம் நுற்றாண்டில் அதன் சுற்றுப் பகுதிகளில் பல ரப்பர், செம்பனை தோட்டங்கள் இருந்தன. ஆயிரக்கணக்கான தமிழர்கள் அந்தத் தோட்டங்களில் வேலை செய்தனர். பின்னர் சுங்கை ரெங்கம் எனும் பெயரில் இருந்த அந்தப் பகுதி பத்து தீகா என்று மறுபெயர் பெற்றது.

1963ஆம் ஆண்டு பத்து தீகா பகுதியில் இருந்த சுங்கை ரெங்கம் ரப்பர் தோட்டத்தில் ஒரு புதிய நகரை உருவாக்குவது என சிலாங்கூர் மாநில அரசாங்கம் முடிவு செய்தது. ஐக்கிய நாட்டு சபையைச் சேர்ந்த நகரத் திட்ட அமைப்பாளர் வி. அந்தோலிக் என்பவர் புதிய நகருக்கு அந்த இடத்தைத் தேர்வு செய்யும்படி சிலாங்கூர் மாநில அரசாங்கத்திற்கு பரிந்துரை செய்தார். புதிய நகரப் பகுதி கோலாலம்பூருக்கும், கிள்ளான் துறைமுகத்திற்கும் நடுமையத்தில் இருந்தது.

முன்பு சிலாங்கூர் மாநிலத்திற்ன் சுல்தானாக இருந்த சுல்தான் ஹிஷாமுடின் ஆலாம் ஷா என்பவரின் பெயரில் புதிய நகருக்கு ஷா ஆலாம் என்று பெயர் சூட்டப்பட்டது. சிலாங்கூரில் பல நினைவுச் சின்னங்கள், கட்டிடங்கள், சாலைகளுக்கு சுல்தான் ஹிஷாமுடின் ஆலாம் ஷாவின் பெயர் சூட்டப்பட்டுள்ளது.

1974 பிப்ரவரி மாதம் முதல் தேதி கோலாலம்பூர் கூட்டரசு பிரதேசமாக அறிவிக்கப்பட்டதும், சிலாங்கூர் மாநிலத்தின் நிர்வாக மையமாக ஷா ஆலாம் மாற்றம் கண்டது. பின்னர் 1978 டிசம்பர் 7ஆம் தேதி ஷா ஆலாம் அதிகாரப்பூர்வமாக சிலாங்கூர் மாநிலத்தின் தலைநகரமாகப் பிரகடனம் செய்யப்பட்டது.


</doc>
<doc id="146664" url="https://ta.wikipedia.org/wiki?curid=146664" title="டெஸ்ஸி தாமஸ்">
டெஸ்ஸி தாமஸ்

முனைவர் டெஸ்ஸி தாமஸ் ("Tessy Thomas", பிறப்பு: 1964) அல்லது டெசி தாமசு ஐதராபாத்தில் உள்ள பாதுகாப்பு ஆராய்ச்சி மற்றும் வளர்ச்சி அமைப்பில் அக்னி-5 ஏவுகணைக்கான திட்டப்பணி இயக்குனர். இந்தியாவில் ஏவுகணை திட்டப்பணி ஒன்றிற்கு தலைமை தாங்கும் முதல் பெண் அறிவியலாளர் என்ற பெருமை கொண்டவர். 

டெசி கேரளாவின் ஆலப்புழையைச் சேர்ந்தவர். திருச்சூரில் உள்ள அரசுப் பொறியியல் கல்லூரியில் தனது பொறியியல் பட்டப்படிப்பை முடித்தார். பின்னர் புனேயில் உள்ள "படைக்கலன் தொழில்நுட்பக் கழகத்தில்" (தற்போது "மேம்பட்ட தொழில்நுட்பத்திற்கான பாதுகாப்பு கழகம்" எனப் பெயரிடப்பட்டுள்ளது) வழிப்படுத்திய ஏவுகணைக் கல்வியில் தொழில்நுட்ப முதுகலைப் பட்டம் பெற்றார். 

3000 கிமீ வீச்சுள்ள அக்னி-3 ஏவுகணைத் திட்டப்பணியில் டெசி இணை திட்டப்பணி இயக்குநராகப் பணியாற்றினார். தொடர்ந்து 2011இல் வெற்றிகரமாக சோதிக்கப்பட்ட அக்னி-4 ஏவுகணையின் திட்டப்பணியில் இயக்குநராகப் பணியாற்றினார். 5000 கிமீ வீச்சுள்ள அக்னி-5 திட்டப்பணிக்கு திட்ட இயக்குநராக 2009ஆம் ஆண்டு நியமிக்கப்பட்டார். ஐதராபாத்தில் உள்ள "மேம்பட்ட அமைப்புகள் ஆய்வகத்திலிருந்து" செயலாற்றினார்.. ஏப்ரல் 2012இல் இந்த ஏவுகணை வெற்றிகரமாகச் சோதிக்கப்பட்டது.

கடற்படையில் ஓர் உயர் இயக்குநரான சரோஜ் பட்டேலை மணந்துள்ள இவருக்கு தேஜஸ் என்ற மகன் உள்ளார்.

அக்னி ஏவுகணை



</doc>
<doc id="146668" url="https://ta.wikipedia.org/wiki?curid=146668" title="ஆளுடைய பிள்ளையார் திருவந்தாதி">
ஆளுடைய பிள்ளையார் திருவந்தாதி

ஆளுடைய பிள்ளையார் திருவந்தாதி என்னும் சைவ நூல் பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

அந்தாதி என்பது ஒருவகைச் சிற்றிலக்கியம்

ஆளுடைய பிள்ளையார் திருவந்தாதி நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.

ஆளுடைய பிள்ளையார் என்பவர் திருஞானசம்பந்தர். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. 

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.
இந்த நூலில் 100 கட்டளைக்கலித்துறைப் பாடல்களும், இறுதியில் ஒரு வெண்பாவும் உள்ளன. 
100ஆவது பாடல் சீர்காழியின் 12 பெயர்களை முதன்முதலாத் தொகுத்துக் கூறுகிறது.

இறுதியிலுள்ள வெண்பா இந்த நூலின் பெருமையாச் சொல்கிறது.



</doc>
<doc id="146669" url="https://ta.wikipedia.org/wiki?curid=146669" title="ஆளுடைய பிள்ளையார் திருச்சண்பை விருத்தம்">
ஆளுடைய பிள்ளையார் திருச்சண்பை விருத்தம்

ஆளுடைய பிள்ளையார் திருச்சண்பை விருத்தம் என்னும் சைவ நூல் பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

விருத்தம் என்பது ஒருவகைச் சிற்றிலக்கியம். இந்த நூலிலுள்ள விருத்தங்கள் கட்டளைக்கலித்துறை விருத்தங்கள்.

ஆளுடைய பிள்ளையார் திருச்சண்பை விருத்தம் என்னும் இந்த நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.

ஆளுடைய பிள்ளையார் என்பவர் திருஞானசம்பந்தர். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. அவற்றில் ஒன்று இந்த நூல். 

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.


</doc>
<doc id="146670" url="https://ta.wikipedia.org/wiki?curid=146670" title="ஈ">
ஈ

ஈ என்ற தலைப்பில் உள்ள கட்டுரைகள்:



</doc>
<doc id="146675" url="https://ta.wikipedia.org/wiki?curid=146675" title="அக்னி-6">
அக்னி-6

அக்னி-6 இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் இந்திய பாதுகாப்புப் படைகளின் பயன்பாட்டிற்காக உருவாக்கப்படவிருக்கும் கண்டம் விட்டுக் கண்டம் பாயும் ஏவுகணையாகும்.

அக்னி-6 ஆனது மிகவும் அடிப்படை நிலை வளர்ச்சியில் உள்ளாதாக கருதப்படும் இந்தியாவின் கண்டம் விட்டுக் கண்டம் பாயும் ஏவுகணையாகும். இதுவே அக்னி ஏவுகணை திட்டத்தில் மிகவும் சமீபத்திய மற்றும் மிகவும் மேம்பட்ட பதிப்பு ஆகும். இந்த ஏவுகணையை நீர்முழ்கிக் கப்பல்கள் மூலமாகவும், நிலத்திலிருந்தும் ஏவ இயலும். இந்த ஏவுகணை 6000–10000 km வரை தாக்கும் திறன் கொண்டது.


</doc>
<doc id="146680" url="https://ta.wikipedia.org/wiki?curid=146680" title="அக்னி-4">
அக்னி-4

அக்னி-4, இந்தியாவின் அக்னி ஏவுகணை இரக வரிசைகளில் நான்காவது ஏவுகணையாகும். இது முன்னர் "அக்னி 2 பிரைம்" என அழைக்கப்பட்டது. அக்னி-4 ஆனது நவம்பர் 15, 2011அன்று ஒரிசாவின் வீலர் தீவில் இருந்து வெற்றிகரமாக சோதனை செய்யப்பட்டது. இதன் தாக்குதல் வரம்பு 2,500-3,500 கிமீ ஆகும். அக்னி-4 ஆனது அக்னி-2 மற்றும் அக்னி-3 ஆகியவற்றிக்கு இடையேயான குறைபாடுகளை களைந்து உருவாக்கப்பட்டுள்ளது. அக்னி-4 ஆனது 1 டன் எடையுள்ள அணு ஆயுதத்தை எடுத்துச் செல்லக் கூடியது. இந்த இரு கட்ட ஏவுகணை திட எரிபொருளால் செயல்படுகிறது. மேலும் இதன் நீளம் 20மீ மற்றும் எடை 17 டன்கள். இந்த ஏவுகணையை சாலையில் வாகனம் மூலம் எடுத்துச் சென்று ஏவ இயலும். 


</doc>
<doc id="146685" url="https://ta.wikipedia.org/wiki?curid=146685" title="பீல் மாவட்டப் பாடசாலைச் சபை">
பீல் மாவட்டப் பாடசாலைச் சபை

பீல் மாவட்டப் பாடசாலைச் சபை ("Peel District School Board") என்பது பீல் மாவட்டத்தில் 230 பாடசாலைகளின் மூலம் ஏறத்தாழ 155000 மாணவர்களுக்குக் கற்பித்தலை மேற்கொள்ளும் சபையாகும். இந்தச் சபையில் 15000இற்கு மேற்பட்ட முழுநேர வேலையாட்கள் உள்ளனர். அத்துடன், பீல் பிரதேசத்தில் அதிக நபர்களுக்கு வேலைவாய்ப்பு வழங்கும் சபைகளில் இதுவுமொன்றாகும்.

1969இல் பத்து உள்ளூர்ச் சபைகள் இணைந்து பீல் மாவட்டக் கல்விச் சபையை ஆரம்பித்தன. பின்னர், 1973இல் பீல் கல்விச் சபை என இதனுடைய பெயர் மாற்றப்பட்டது. 1998இலிருந்து தற்போதைய பெயரான பீல் மாவட்டக் கல்விச் சபையானது பயன்படுத்தப்பட்டு வருகின்றது.



</doc>
<doc id="146686" url="https://ta.wikipedia.org/wiki?curid=146686" title="இடைப்பட்ட தூரம் பாயும் ஏவுகணை">
இடைப்பட்ட தூரம் பாயும் ஏவுகணை

இடைப்பட்ட தூரம் பாயும் ஏவுகணை (IRBM) ஆனது நடுத்தர தூரம் பாயும் ஏவுகணைக்கும் கண்டம் விட்டு கண்டம் பாயும ஏவுகணைக்கும் இடைப்பட்ட 3,000–5,500 km (1,865–3,420 miles), பாயக்கூடிய ஏவுகணையாகும். ஏவுகணைகளை அதன் வரம்பிற்கேற்ப வகைப்படுத்தல் வசதிக்காகவே எனினும் கொள்கையளவில் குறைந்த செயல்திறன் கொண்ட கண்டம் விட்டு கண்டம் பாயும் ஏவுகணைக்கும் அதிக செயல்திறன் கொண்ட இடப்பட்ட தூரம் பாயும் ஏவுகணைக்கும் மிகக் குறைந்த வேறுபாடே இருக்கும். இங்கு கூறப்படும் எல்லை வரையறை ஐக்கிய அமெரிக்காவின் ஏவுகணை பாதுகாப்பு மையத்தினால் வரையறுக்கப்பட்டுள்ளது. சில மூலங்கள் நீண்ட தூர ஏவுகணைகள் என்றொரு வகைப்பாட்டை இடைப்பட்ட தூரம் பாயும் ஏவுகணைக்கும், கண்டம் விட்டு கண்டம் பாயும் ஏவுகணைக்கும் இடைப்பட்ட ஏவுகணைகளை வரையறுக்க பயன்படுத்துகின்றன.

இடைப்பட்ட தூரம் பாயும் ஏவுகணைகளை தற்போது இந்தியா, பாகிஸ்தான், இஸ்ரேல் ஆகிய நாடுகளில் செயல்பாட்டில் உள்ளன. மற்ற சில நாடுகளான ஈரான், வட கொரியா ஆகியவை இவற்றை உருவாக்கிக் கொண்டிருப்பதாக கூறியுள்ளன. ஐக்கிய அமெரிக்கா, சோவியத் ஒன்றியம், மக்கள் சீனக் குடியரசு, ஐக்கிய இராச்சியம், பிரான்ஸ் ஆகியவை முன்னாள் உபயோகிப்பாளர்கள் ஆவார்.




</doc>
<doc id="146688" url="https://ta.wikipedia.org/wiki?curid=146688" title="நடுத்தர தூரம் பாயும் ஏவுகணை">
நடுத்தர தூரம் பாயும் ஏவுகணை

நடுத்தர தூரம் பாயும் ஏவுகணை (MRBM), எனபது நடுத்தர எல்லை வரம்பை கொண்ட ஏவுகணைகளாகும். இது சில நிறுவனங்களின் தர நிர்ணயத்தை பொறுத்து வகைப்படுத்தப்பட்டுள்ளது. ஐக்கிய அமெரிக்க பாதுகாப்புத் துறையின் வரையறைப்படி நடுத்தர தூரம் பாயும் ஏவுகணையின் தாக்குதல் எல்லையானது 1,000 and 3,000 km என வரையறுக்கப்பட்டுள்ளள்து. 




</doc>
<doc id="146689" url="https://ta.wikipedia.org/wiki?curid=146689" title="மூச்சுவிடல்">
மூச்சுவிடல்

மூச்சுவிடல் (Breathing) என்பது நிலத்தில் வாழுகின்ற முதுகெலும்பிகள் தமது நுரையீரலுக்குள் வளியை இழுத்து வெளியே விடுகின்ற செயல்முறையைக் குறிக்கும். மூச்சு விடுகின்ற இவ்வகையான உயிரினங்களான, ஊர்வன, பறவைகள், பாலூட்டிகள் போன்றவை மூச்சியக்கத்தினூடாக "குளுக்கோசு" போன்ற ஆற்றல் செறிந்த மூலக்கூறுகளை உருவாக்கி ஆற்றலை வெளிவிடுவதற்கு ஒட்சிசன் தேவை. இவ்வாறு உடற் கலங்களுக்குத் தேவையான ஒட்சிசனை வழங்கி, அங்கு உருவாகும் காபனீரொட்சைடை வெளியேற்றும் தொழிற்பாட்டில் மூச்சுவிடல் முக்கியமான ஒரு பகுதி. 

வெளியில் இருந்து ஆக்சிசன் செறிவு கூடிய வளியை மூக்குத் துவாரங்கள், மூச்சுக்குழாய் வழியாக நுரையீரலில் உள்ள காற்றுச் சிற்றறைகளுக்கு அல்லது நுண்ணறைகளுக்கு (alveoli) எடுத்துச் செல்லுதல் உள்மூச்சு அல்லது மூச்சிழுத்தல் (inhalation) என்றும், பின்னர் காற்றுச் சிற்றறைகளிலிருந்து காபனீரொட்சைட்டு செறிவு கூடிய வளியை வெளிக்கொண்டு வருதல் வெளிமூச்சு அல்லது மூச்செறிதல் (exhalation) என்றும் அழைக்கப்படும்.

மூச்சுவிடல் மூலம் காபனீரொட்சைடு வெளியேறுவது மட்டுமன்றி, உடலிலிருந்து நீர் இழப்பும் ஏற்படுகின்றது. ஈரப்பற்றுக்கொண்ட மூச்சுப் பாதைகளிலும், காற்றுச் சிற்றறைகளிலும் இருக்கும் நீராவி வெளியேறும் வளியில் கலப்பதால் மூச்சுவிடலில் வெளியேறும் வளியின் சாரீரப்பதன் 100%ஆக இருக்கும்.

இவ்வாறு ஒட்சிசனைக் கலங்களுக்கு வழங்கிக் காபனீரொக்சைட்டை வெளியேற்றும் தொழிற்பாட்டில் முக்கியமான இன்னொரு பகுதி குருதிச் சுற்றோட்டம் ஆகும். நுரையீரலின் காற்றுச் சிற்றறைகளில் உள்ள வளிமப் பொருள்களுக்கும், குருதிச் சுற்றோட்டத்தொகுதியின் குருதி மயிர்த்துளைக் குழாய்களில் (capillary) உள்ள குருதிக்கும் இடையிலான வளிமத்தின் தானூடு பரவல் மூலம் நுரையீரல் காற்றுச் சிற்றறைகளில்/நுண்ணறைகளில் வளிமப் பரிமாற்றம் இடம்பெறுகிறது. இவ்விடத்தில், குருதியில் கரையும் ஒட்சிசன் உள்ளிட்ட வளிமப் பொருட்கள், குருதியுடன் சேர்ந்து உடலின் பல பாகங்களுக்கும் இதயத்தின் இயக்கத்தினால் செலுத்தப்படுகின்றன. அதேவேளை, குருதியிலிருந்து காற்றுச் சிற்றறைகளினுள் பரவும் காபனீரொக்சைட்டு செறிவு கூடிய வளி, மூச்சுத் தொகுதியூடாக உடலின் வெளியே கொண்டு வரப்படுகின்றது.

பாலூட்டிகளில், வயிற்றறையையும் (abdominal cavity), நெஞ்சறையையும் (thoracic cavity) பிரிக்கும் பிரிமென்றகடு சுருங்கி மட்டமான நிலைக்கு வரும்போது உள்மூச்சு அல்லது மூச்சிழுத்தல் நடைபெறுகின்றது. தளர்நிலையில் மேல்வளைந்த நிலையிலிருக்கும் பிரிமென்றகடு சுருங்கி கீழ்நோக்கி வரும்போது, நெஞ்சறையின் கனவளவு கூடும். அதனால் நுரையீரல் விரிவடைய, அதிலுள்ள காற்றுச் சிற்றறைகளின் கனவளவு கூடும். கனவளவு அதிகரிப்பதனால், வெளிச் சூழலைவிட காற்றுச் சிற்றறைகளில் அழுத்தம் குறையும். எனவே வெளியிருந்து வளி உள்நோக்கி இழுக்கப்படும். வெளிச் சூழலிலும், காற்றுச் சிற்றறைகளிலும் அழுத்தம் சமநிலைக்கு வரும்போது உள்மூச்சு நிறுத்தப்படும். மீண்டும் பிரிமென்றகடு தன் இயல்பு நிலைக்குத் திரும்புகையில் மேல்நோக்கி வளையும். அப்போது நெஞ்சறையின் கனவளவு குறைய, பெருமளவு நுரையீரலின் மீள்தகவு ஆற்றலினால், நுரையீரல் சுருங்கும். இதனால் காற்றுச் சிற்றறைகளின் கனவளவு குறைய, அங்கே அழுத்தம் வெளிச் சூழலைவிட அதிகரிக்கும். எனவே உள்ளிருந்து வளி வெளியேற்றப்படும். அதுவே வெளிமூச்சு அல்லது மூச்செறிதல் எனப்படுகின்றது.. 

இச்செயற்பாட்டின்போது ஒலி எழும்புவதில்லை என்பதுடன் அதிக ஆற்றலும் தேவைப்படுவது இல்லை. கூடுதல் வளி தேவைப்படும்போது வயிற்றுத் தசைகள் விரிவடைவதில்லை. இதனால் ஏற்படும் கூடுதல் அழுத்தம் விலா எலும்புக் கூட்டை மேற்புறம் தள்ளிக் கனவளவைக் கூட்டுவதால் கூடுதலான வளி உள்ளிழுக்கப்படும். பிரிமென்றகடும், வயிற்றுத் தசைகளும் தளர்வடையும்போது மூச்செறிதல் நிகழும். விலாவெலும்புக் கூட்டில் உள்ள வயிற்றுத் தசைகளின் கீழ்நோக்கிய செயற்பாட்டின் மூலம் மூச்செறிதலைக் கூட்ட முடியும். இவ்வாறான வலிந்த மூச்செறிதல், வளிப்பாதைச் சுவர் வழியே அழுத்தத்தைக் கூட்டுவதால் வளிப்பாதை ஒடுங்குவதும், சில வேளைகளில் மூச்சிரைப்பும் ஏற்படக்கூடும். விலாவெலும்புத் தசைகள் இறுகி விலாவெலும்புக் கூட்டின் வடிவத்தை மாற்றுகின்றன. இங்கே ஏற்படும் விலா எலும்புகள், நெஞ்சறை, வயிற்றறை அசைவுகளுக்கு தசைகள் உதவுகின்றன. 

பேச்சு, மேற்சொன்ன இருவகை மூச்சுவிடுதலின் சமநிலையில் தங்கியுள்ளது. மனிதரில் தன்னியல்பாக ஏற்படக்கூடிய தேவை கருதிய எதிர் வினைகளை உணர்வு நிலையில் மாற்ற முடியும். மூச்சுவிடற் செயற்பாடு பயம், ஏக்கம் போன்றவை ஏற்படும் சூழ்நிலைகளில் வேறுபடக்கூடும். முதுமையினால் அல்லது நுரையீரல் நோய்களினால் நுரையீரலின் மீள்தகவு குறைதல், உடற் பருமனால் வயிறு பெருத்தல், செயற்பாட்டில் உதவும் தசைநார்களின் ஆற்றல் குறைதல் என்பவற்றாலும் மூச்சுவிடல் செயற்பாடு பாதிக்கப்படலாம். 

ஈரூடகவாழிகளில்களில் இச்செயல்முறை "நேர் அழுத்த மூச்சுவிடல்" எனப்படுகின்றது. தசைநார்கள், வாய்க்குழியின் அடிப்பகுதியைக் கீழ்நோக்கி இழுப்பதால் வாய்க்குழி பெரிதாகி வெளிக்காற்றை மூக்குத்துளைகள் ஊடாக உள்ளிழுக்கிறது. வாயையும் மூக்குத்துளைகளையும் மூடியபடி, வாய்க்குழியின் அடிப்பகுதியை மேல்நோக்கித் தள்ளும்போது உள்ளிழுக்கப்பட்ட வளி நுரையீரலுக்குள் செல்கிறது.

ஒரு குறிப்பிட்ட எல்லைக்குள், விரும்பியும், தன்னியல்பாகவும் கட்டுப்படுத்தக் கூடிய உடற் செயற்பாடுகளுள் மூச்சுவிடலும் ஒன்று. 

மூச்சை விரும்பிக் கட்டுப்படுத்தல் பல்வேறு வடிவங்களிலான தியான முறைகளில் காணப்படுகின்றது. யோகப் பயிற்சி முறைகளுள் ஒன்றான மூச்சுப் பயிற்சியில் (பிராணாயாமம்) கட்டுப்படுத்தி மூச்சுவிடுதல் இடம்பெறுகிறது. நீச்சல், பேச்சுப் பயிற்சி, குரற் பயிற்சி போன்றவற்றில் மூச்சை ஒழுங்குபடுத்துவது பற்றிப் பயிற்சி பெறுகின்றனர். மனிதப் பேச்சும் விரும்பி மூச்சைக் கட்டுப்படுத்துவதில் தங்கியுள்ளது.

உடல்நலத்தோடு கூடிய ஒருவர் மூச்சுவிடுவதை வேண்டுமென்று நீண்ட நேரம் நிறுத்திவைக்க முடியாது. ஒருவர் வளியை உள்ளெடுக்காவிட்டால், குருதியில் காபனீரொட்சைடு அதிகமாகி வளி வேட்கை ஏற்படும். மூச்சுவிடாவிட்டால், சில நிமிடங்களிலேயே உடலின் உள்ளக ஒட்சிசன் அளவு ஆபத்தான நிலைக்குக் குறைந்து மூளைச் சிதைவையும் தொடர்ந்து இறப்பையும் ஏற்படுத்தும் என்பதால், இவ்வாறான அடக்கமுடியாத மறிவினை ஆச்சரியத்துக்கு உரியது அல்ல. எனினும், இரண்டு மணி நேரம் வரை மனிதர் காற்றில்லாமல் உயிருடன் இருந்ததும் உண்டு. ஆனால் இது குளிர் நீரில் அமிழ்த்தி வைப்பதன் மூலம் பாலூட்டிகளுக்குரிய மூழ்குதல் தெறிவினை (mammalian diving reflex) தூண்டப்படுவதாலும், தற்காலிகமாக உடலியக்கங்களை நிறுத்தி வைப்பதன் மூலமுமே இயலக்கூடியது.

ஒருவர் குறிப்பிட்ட அளவு நேரத்துக்கு மேல் தானாகவே மூச்சுவிடுவதை நிறுத்தி வைத்திருப்பார் எனின் அவர் மயக்கம் அடைந்து விடுவார், பின்னர் மூச்சுவிடல் தானாகவே நிகழத் தொடங்கிவிடும். இதனால், தன்னியல்பாக மூச்சுவிடல் நிகழ முடியாதபடி, நீரில் அமிழ்தல் போன்ற வேறு நிலைமைகள் இருந்தாலன்றி, மூச்சைத் தானே நிறுத்தி வைப்பதன் மூலம் ஒருவர் தற்கொலை செய்துகொள்ள முடியாது.

அதிவிரைவாக மூச்சுவிடல் குருதியில் காபனீரொட்சைடின் அளவை வழமையான நிலையிலும் குறைந்த நிலைக்குக் கொண்டுவரும். இது, காபனீரொட்சைடினால் தூண்டப்படும் நாளச்சுருக்கத்தினாலும், போர் விளைவு (Bohr effect) அடக்கப்படுவதாலும், முக்கியமான உறுப்புக்களுக்கான குருதி வழங்கலும் ஒட்சிசன் வழங்கலும் குறைத்துவிடும். ஒருவர் தானாகவே விரைந்து மூச்சு விடுவாரானால், திசுக்களில் ஒட்சிசன் ஆபத்தான அளவுக்குக் குறைவதன் மூலம் மூளையில் ஒட்சிசன் பற்றாக்குறை ஏற்பட்டு மயக்கம் அடைவார்.

மூளைத்தண்டுப் பகுதியில் உள்ள சிறப்புப் பகுதிகள், மூச்சுவிடுவதைத் தன்னியல்பாகக் கட்டுப்படுத்துகின்றன. குறிப்பிட்ட நேரமொன்றில் உடலின் தேவையைப் பொறுத்து மூச்சுவிடும் வீதம், அதன் ஆழம் என்பவை இவ்வாறு கட்டுப்படுத்தப்படுகின்றன. குருதியில் காபனீரொட்சைடு கூடும்போது, அது குருதியில் உள்ள நீருடன் சேர்ந்து காபோனிக் அமிலத்தை உருவாக்குகிறது. உடற்பயிற்சிகளின்போது ஏற்படும் காற்றில்லா மூச்சியக்கம் இலக்டிக் அமிலத்தை உருவாக்குகிறது. இவை குருதியின் பி.எச் அளவைக் குறைக்கின்றன. இது கழுத்துத்தமனி முடிச்சு, பெருந்தமனி முடிச்சு ஆகியவற்றிலும், நீள்வளைய மையவிழையத்திலும் உள்ள வேதியுணரிகளைத் தூண்டுகிறது. வேதியுணரிகள், நீள்வளைய மையவிழையத்திலும் மூளைப்பாலத்திலும் உள்ள மூச்சியக்க மையத்துக்கு கூடுதலான நரம்புத் தூண்டல்களை அனுப்புகின்றன. அங்கிருந்து மென்றகட்டு நரம்பு, மார்பு நரம்பு ஆகியவற்றூடாக நரம்புத் தூண்டல்கள் செல்கின்றன.

எடுத்துக்காட்டாக, உடற்பயிற்சியின் போது தசைநார்களிலுள்ள கலங்களில் ஏற்படும் கூடுதலான மூச்சியக்கத்தினால், குருதியில் உள்ள காபனீரொட்சைடின் அளவும் கூடுகிறது. இது, கழுத்துத்தமனி முடிச்சு, பெருந்தமனி முடிச்சு, மூச்சியக்க மையம் ஆகியவற்றிலுள்ள வேதியுணரிகளைத் தூண்டுவதால் மூச்சுவிடல் வீதம் கூடுகிறது. ஓய்வாக இருக்கும்போது, குருதியில் காபனீரொட்சைடின் அளவு குறைவாக இருக்கும். அதனால் மூச்சுவிடும் வீதம் குறைவாக இருக்கும். இது சரியான அளவில் தசைநார்களுக்கும், பிற உறுப்புக்களுக்கும் ஒட்சிசன் செல்வதை உறுதி செய்கிறது.

ஒட்சிசனே எல்லா மூச்சுவிடல் வளிமங்களினதும் இன்றியமையாத கூறு. மனிதர் மூச்சுவிடும்போது உள்ளிழுக்கும் வளியில் கனவளவுப்படி 78% நைதரசனும், 21% ஒட்சிசனும், 0.96% ஆர்கனும், 0.04% காபனீரொட்சைடு, ஈலியம், நீர், பிற வளிமங்கள் என்பனவும் அடங்கியுள்ளன. நீரடி மூழ்காளர்கள் ஒட்சிசன் அல்லது ஈலியச் செறிவு கொண்ட வளிமக் கலவைகளைப் பயன்படுத்துவது உண்டு. மருத்துவக் கவனிப்பில் உள்ள நோயாளருக்கு ஒட்சிசனும், வலிநீக்கி வளிமங்களும் கலந்த கலவைகளைக் கொடுப்பது உண்டு. விண்வெளி உடைகளில் உள்ள சூழல் தூய ஒட்சிசன் ஆகும். பொதுவாகக் குறைந்த அளவு ஒட்சிசன் சூழலில் தங்கியிருக்கும் மனிதர், தூய ஒட்சிசனைக் கொண்ட அல்லது ஒட்சிசன் செறிவு மிக்க சூழல்களில் பதற்ற நிலைக்கு அல்லது மகிழுணர்வு நோய்க்கு ஆளாகக்கூடும்.

மூச்சுவிடலின்போது வெளியேறும் வளியில் உள்ளிழுக்கும் வளியில் இருப்பதிலும் 4-5% கூடுதலான காபனீரொட்சைடும், 4-5% குறைவான ஒட்சிசனும் இருக்கும். அத்துடன் ஆவிகளும், குறைந்த அளவிலான பிற வளிமங்களும் இருப்பதுண்டு. இவற்றுள் 5% நீராவி, மில்லியன்களில் பல பகுதிகள் ஐதரசனும் காபனோரொட்சைடும், மில்லியனில் ஒரு பகுதி அமோனியா, மில்லியனில் ஒரு பகுதிக்கும் குறைவான அசிட்டோன், மெந்தோல், எதனோல் என்பனவும், வேறுபல உறுதியற்ற கரிமச் சேர்வைகளும் அடங்கியிருக்கும். வெளிவிடும் வளியில் இருக்கக்கூடிய ஒட்சிசன், காபனீரொட்சைடு, பிற வளிமங்கள் என்பவற்றின் சரியான அளவு உணவு, உடற்பயிற்சி, உடற்தகைமை என்பவற்றில் தங்கியுள்ளது.

அவற்றுக்கு மேல் உள்ள வளியின் அளவு குறைவாக இருப்பதால், உயரமான இடங்களில் உள்ள வளியமுக்கம், கடல் மட்டத்தில் உள்ள வளியமுக்கத்திலும் குறைவாக இருக்கும். இந்த அமுக்கக்குறைவு உயர நோய் அல்லது ஒட்சிசன் பற்றாக்குறை நோயை ஏற்படுத்தக்கூடும். நீருக்கு அடியில் வளிமங்களின் அமுக்கம் கடல் கட்டத்தில் இருப்பதிலும் கூடுதலாக இருக்கும். இதனால் இதைக் கொண்டு மூச்சுவிடும்போது, நைதரசன் மயக்கம், ஒட்சிசன் நஞ்சாதல் போன்ற நிலைமைகளுக்கு இட்டுச் செல்லக்கூடும்.

பல்வேறு சமயத்தொடர்பான செயற்பாடுகளில் மூச்சுக் கட்டுப்பாடு சிறப்பிடம் வகிப்பதைக் காண முடியும். தியானம், யோகப் பயிற்சி போன்றவற்றில் மூச்சுக் கட்டுப்பாட்டுக்கு முக்கியத்துவம் உண்டு. இசையில், புல்லாங்குழல், நாதசுரம் போன்ற பல்வேறு மூச்சுக் கருவிகளை இசைப்பதில் மூச்சு பயன்படுகின்றது. பல பண்பாடுகளில் மூச்சுத் தொடர்பு கொண்ட இருமல், தும்மல், கொட்டாவி, விக்கல் போன்ற தோற்றப்பாடுகள் தொடர்பில் பல்வேறு விதமான நம்பிக்கைகளும் காணப்படுகின்றன. யாரோ நினைப்பதால் இருமல் வருவதாக நம்புவதும், தும்மும்போது ஒவ்வொரு தும்மலுக்கும் நூறு, இருநூறு என்று எண்ணுவதும் தமிழரிடையே வழக்கத்தில் உள்ளது. தும்முவதைச் சகுனப் பிழையாக எண்ணும் வழக்கமும் இந்துக்களிடையே உள்ளது.




</doc>
<doc id="146691" url="https://ta.wikipedia.org/wiki?curid=146691" title="குறுகிய தூர ஏவுகணை">
குறுகிய தூர ஏவுகணை

குறுகிய தூர ஏவுகணை (SRBM) ஆனது 1,000 கிமீ அல்லது அதற்கு குறைவான தாக்குதல் தூரம் கொண்ட ஏவுகணைகளாகும். இவை பொதுவாக அணு ஆயுதங்களை ஏந்திச் செல்ல வல்லன. சாத்தியமுள்ள பிராந்திய முரண்பாடுகளில் இவ்வகை ஏவுகணைகள் உபயோகப்படுத்துகின்றன. ஏனெனில் இவை குறைந்த செலவு மற்றும் எளிதான கட்டமைப்பை கொண்டுள்ளன.



</doc>
<doc id="146693" url="https://ta.wikipedia.org/wiki?curid=146693" title="அக்னி-1 (ஏவுகணை)">
அக்னி-1 (ஏவுகணை)

அக்னி-1 ஆனது இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பினால் உருவாக்கப்பட்ட நடுத்தர தூர ஏவுகணை திட எரிபொருள் ஏவுகணையாகும். 

ஒடிசா அருகிலுள்ள வீலர் தீவில் நடமாடும் ஏவுதளத்தில் இருந்து, 08.11.2013 அன்று 11 வது முறையாக சோதிக்கப்பட்டது. 


</doc>
<doc id="146717" url="https://ta.wikipedia.org/wiki?curid=146717" title="ஆதவன்">
ஆதவன்

ஆதவன் என்பது சூரியனைக் குறிக்கும் சொல். அத்துடன் இந்துக்களின் பொதுவான ஆண்களுக்கு உரிய பெயர்.


ஆதவன் என்பது இவர்களில் யாரையாவது குறிக்கலாம்,








</doc>
<doc id="146718" url="https://ta.wikipedia.org/wiki?curid=146718" title="எல்லைக்கோடு">
எல்லைக்கோடு

எல்லைக்கோடு என்பது சுதந்திர அரசுகளின் (sovereign states) நில எல்லைகளையோ அல்லது கடல் எல்லைகளையோ, ஒரு நாட்டின் உள்நாட்டு அரசியல், நீதித்துறை சார்ந்த பகுதிகளை பிரிக்கும் விதமாகவோ அல்லது பிற புவியியல் ரீதியிலான பகுதிகளை நிர்ணயம் செய்யும் விதமாகவோ அமையப்பெற்ற கற்பனை அல்லது நிஜக் கோடுகள் ஆகும்.


</doc>
<doc id="146719" url="https://ta.wikipedia.org/wiki?curid=146719" title="வடசொல் தமிழ் அகர வரிசைச் சுருக்கம்">
வடசொல் தமிழ் அகர வரிசைச் சுருக்கம்

வடசொல் தமிழ் அகர வரிசைச் சுருக்கம் ("vaṭacol tamiḻ akara varicaic curukkam") என்பது மறைமலை அடிகளின் மகளாகிய திருவரங்க நீலாம்பிகை அம்மையார் இயற்றிய ஒரு நூல். இந்நூல் 24 பக்கங்களைக் கொண்டமைந்துள்ளது. இந்நூல் வெளிவந்த காலத்தில் பேச்சுவழக்கில் மிகுதியாகக் கலந்திருந்த வடசொற்களுக்கான தமிழ்ச் சொற்கள் இதில் பட்டியலிடப்பட்டுள்ளன. வடசொற்கலப்பின்றிப் பேசவும் எழுதவும் கற்பிப்பதற்காக எழுதப்பட்ட இந்நூல் தமிழ்ப் பாதுகாப்புக் கழகத்தினால் 1952ஆம் ஆண்டு வெளியிடப்பட்டது.

நூலாசிரியரான திருவரங்க நீலாம்பிகை அம்மையார் (1903-1945) மறைமலை அடிகளின் மகளாவார். சிறந்த தமிழறிஞர்களில் ஒருவர். தமிழ், வடமொழி, ஆங்கிலம் ஆகிய மொழிகளை நன்கே அறிந்திருந்தவர். மறைமலை அடிகளிடம் கல்வி கற்ற இவர் ஏற்கனவே, "வடசொற் றமிழ் அகரவரிசை" என்னும் நூலை 242 பக்கங்களில் அச்சிட்டு வெளியிட்டுள்ளார். மேலும் "தனித்தமிழ்க் கட்டுரைகள்" என்னும் நூலையும் 104 பக்கங்களில் அச்சிட்டு வெளியிட்டுள்ளார்.

அகங்காரம் முதல் வைராக்கியம் வரையான ஏறத்தாழ 1465 வட சொற்களுக்கான தூய தமிழ்ச் சொற்கள் இந்நூலில் உள்ளடக்கப்பட்டுள்ளன. இந்நூலில் தமிழ் எண்களே பயன்படுத்தப்பட்டிருப்பதும் குறிப்பிடத்தக்கது.


</doc>
<doc id="146720" url="https://ta.wikipedia.org/wiki?curid=146720" title="ஆளுடைய பிள்ளையார் திருமும்மணிக்கோவை">
ஆளுடைய பிள்ளையார் திருமும்மணிக்கோவை

ஆளுடைய பிள்ளையார் திருமும்மணிக்கோவை என்பது ஒரு சைவ நூல். இது பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

மும்மணிக்கோவை என்பது ஒருவகைச் சிற்றிலக்கியம். ஆசிரியப்பா, வெண்பா, கட்டளைக்கலித்துறை என்னும் மூவகையான பாக்களால் தொடுக்கப்பட்டு அந்தாதி முறையில் அமைவது.

ஆளுடைய பிள்ளையார் திருமும்மணிக்கோவை நூலின் ஆசிரியர் நம்பியாண்டார் நம்பி. காலம் பதினோராம் நூற்றாண்டின் முற்பாதி. (இராசராச சோழன் காலம்)

ஆளுடைய பிள்ளையார் என்பவர் திருஞானசம்பந்தர். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. அவற்றில் ஒன்று இந்த நூல்.

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.
இந்த வெண்பாப்பாடல் அகத்திணைப் பாங்கில் அமைந்துள்ளது. 


</doc>
<doc id="146721" url="https://ta.wikipedia.org/wiki?curid=146721" title="ஆளுடைய பிள்ளையார் திருவுலாமாலை">
ஆளுடைய பிள்ளையார் திருவுலாமாலை

ஆளுடைய பிள்ளையார் திருவுலாமாலை என்பது ஒரு சைவ நூல். இது பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

உலா என்பது ஒருவகைச் சிற்றிலக்கியம். கலிவொண்பாப் பாடலால் அமைவது.

ஆளுடைய பிள்ளையார் திருவுலாமாலை நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.

ஆளுடைய பிள்ளையார் என்பவர் திருஞானசம்பந்தர். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. அவற்றில் ஒன்று இந்த நூல்.

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.


</doc>
<doc id="146724" url="https://ta.wikipedia.org/wiki?curid=146724" title="ஆளுடைய பிள்ளையார் திருத்தொகை">
ஆளுடைய பிள்ளையார் திருத்தொகை

ஆளுடைய பிள்ளையார் திருத்தொகை என்பது ஒரு சைவ நூல். இது பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

பாட்டுடைத் தலைவனின் புகழைத் தொகுத்துக் கூறுவது ‘திருத்தொகை’. 

ஆளுடைய பிள்ளையார் திருத்தொகை நூலின் ஆசிரியர் நம்பியாண்டார் நம்பி. 

காலம் பதினோராம் நூற்றாண்டின் முற்பாதி. இராசராச சோழன் காலம்.

ஆளுடைய பிள்ளையார் என்பவர் திருஞானசம்பந்தர். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. அவற்றில் ஒன்று இந்த நூல்.

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.
இந்நூலின் கலிவெண்பாக் கண்ணிகள் இவ்வாறு நடைபயில்கின்றன.


</doc>
<doc id="146725" url="https://ta.wikipedia.org/wiki?curid=146725" title="அக்னி-3">
அக்னி-3

அக்னி-3 ஆனது அக்னி-2ஐ அடுத்து இந்தியாவால் உருவாக்கப்பட்ட ஒரு இடைப்பட்ட தூரம் பாயும் ஏவுகணை ஆகும். இதன் தாக்குதல் எல்லை வரம்பு 3,500 km- 5,000 km, மேலும் இதன் மூலம் இந்தியாவின் அருகாமை நாடுகளின் உட்பகுதி வரை தாக்குதல் நடத்த இயலும்.. சூன் 2011 ல் அக்னி-3 ஆனது பாதுகாப்பு படைகளுடன் இணைக்கப்பட்டுள்ளது மேலும் இவை தற்போது உற்பத்தியில் உள்ளன. 


</doc>
<doc id="146730" url="https://ta.wikipedia.org/wiki?curid=146730" title="கந்தர்வன் (எழுத்தாளர்)">
கந்தர்வன் (எழுத்தாளர்)

கந்தர்வன் (பெப்ரவரி 3, 1944 - ஏப்ரல் 22, 2004) தமிழக எழுத்தாளரும், கவிஞரும், தொழிற்சங்கவாதியும் ஆவார்.

கந்தர்வனின் இயற்பெயர் நாகலிங்கம். இராமநாதபுரம் மாவட்டம், சிக்கல் என்னும் ஊரைச் சார்ந்தவர். கணேசன், கனகம்மாள் ஆகியோருக்குப் பிறந்தவர். 29 வயதில் அரசுப்பணிக்கு வந்த கந்தர்வன் தொழிற்சங்கவாதியாகத் தீவிரமாக இயங்கியவர். அவசரநிலை காலத்தில் 19 மாதங்கள் வேலையிழந்து பின்னர் மீண்டும் பணியேற்றவர்.

70-களின் தொடக்கத்தில் உருவான மக்கள் எழுத்தாளர் சங்கத்தைத் தோற்றுவித்தவர்களில் ஒருவர். பின்னர் தமிழ்நாடு முற்போக்கு எழுத்தாளர் சங்கத்தின் துணைத்தலைவராகித் தம் இறுதிக்காலம் வரை பங்களிப்புச் செய்தவர். எழுத்தாளர் ஜெயகாந்தனால் "இலக்கியச் சிந்தனை' விருதுக்குத் தேர்வு செய்யப்பட்ட இவரது "மைதானத்து மரங்கள்' கதை, 12-ஆம் வகுப்பு தமிழ்த் துணைப்பாட நூலில் பாடமாக இடம்பெற்றது. பல கல்லூரிகள், பல்கலைக்கழகங்களின் பாடத்திட்டத்தில் இடம்பெற்ற இவருடைய படைப்புகள் குறித்துப் பலரும் ஆய்வு நிகழ்த்தி வருகின்றனர். ஆண்டுதோறும் இவரது நினைவாகச் சிறுகதைப் போட்டி ஒன்று நடத்தப்பட்டு பரிசு வழங்கப்படுகிறது.




</doc>
<doc id="146737" url="https://ta.wikipedia.org/wiki?curid=146737" title="டக்கோலா">
டக்கோலா

மாரியானோ டி ஜகோபோ டெட்டோ இல் டக்கோலா ("Mariano di Jacopo detto il Taccola", 1382 – ஏறத்தாழ. 1453), சுருக்கமாக டக்கோலா ('காகம்'), இத்தாலியில் மறுமலர்ச்சி காலத்தில் வாழ்ந்த ஓர் அரசு நிர்வாகி, கலைஞர் மற்றும் பொறியியலாளர். பல்வேறு புதுமையான பொறிகளையும் கருவிகளையும் விளக்கங்களுடன் வரைபடங்களாக தொகுத்த "டெ இஞ்சினிஸ்" , "டெ மசினிஸ்" என்ற அவரது தொழில்நுட்பக் கட்டுரைத்தொகுப்புகளுக்காக அறியப்படுகிறார். பிரான்செஸ்கோ டி ஜியார்ஜியோ, லியொனார்டோ டா வின்சி போன்ற பிற்கால மறுமலர்ச்சி பொறியாளர்களும் கலைஞர்களும் இவரது படைப்புக்களை பரவலாக படித்து வந்ததுடன் தங்கள் படைப்புக்களில் பயன்படுத்தியுமுள்ளனர்.

மாரியானோ டக்கோலா இத்தாலியில் உள்ள சியான்னாவில் 1382இல் பிறந்தார். அவரது இளமைப் பருவம் குறித்து தகவல்கள் எதுவும் கிடைக்கப்பெறவில்லை. சியான்னாவில் ஆவண எழுத்துப் பதிவாளர், பல்கலைக்கழக செயலாளர், சிற்பி, சாலை மேற்பார்வையாளர், நீரியல் பொறியாளர் என பல்வேறு பணிகளைப் புரிந்துள்ளார். 1440களில் டக்கோலா தனது அலுவலகப் பணிகளிலிருந்து ஓய்வடைந்து அரசின் ஓய்வூதியம் பெற்று வந்தார். 1453ஆம் ஆண்டில் சான் ஜகோமோ சகோதர குழாமில் இணைந்ததாகவும் அதே ஆண்டில் மரணமடைந்ததாகவும் அறியப்படுகிறது.

டக்கோலா இரண்டு ஆய்வுக் கட்டுரைத் தொகுப்புகளை வெளியிட்டுள்ளார். முதலாவதான "டெ இஞ்சினிஸ்" (பொறிகளைக் குறித்தானது), 1419இல் நான்கு புத்தகங்களாக வெளியிட்டார். இந்தத் தொகுப்பை 1433,இலேயே முடித்து விட்டாலும் இதில் தொடர்ந்து திருத்தங்களை 1449 வரை செய்து வந்தார். அதே ஆண்டு இரண்டாவது கையெழுத்துப் பிரதியான "டெ மசினிஸ்" (இயந்திரங்களைக் குறித்தானது) வெளியானது.

இந்தத் தொகுப்புகள் தாளில் கருப்பு மையினால் வரையப்பட்டு தொடர்புடைய விளக்கங்களை கையால் எழுதப் பட்டிருந்தன. நீரியல் பொறியியல், தீட்டல்/துருவல் பொறிகள், கட்டுமான/போரியல் இயந்திரங்கள் குறித்த பல்வேறு 'புனைதிறம்வல்ல கருவிகள்' இடம் பெற்றிருந்தன. இவரது தலைப்புகள் பிந்தைய மறுமலர்ச்சி ஓவிய-பொறியாளர்களுக்கு உரியதாக இருப்பினும் இவரது வெளிப்பாட்டு முறை இடைக்காலத்துக்குரிய கையெழுத்து விளக்க முறையாகும். குறிப்பாக, இவரது வரைபடங்களில் இயலுறுத் தோற்றம் நிலைத்தில்லாமையால் அக்காலத்தில் நிகழ்ந்த இயலுறுத்தோற்ற ஓவியக்கலை புரட்சி குறித்து டக்கோலா அறிந்திருக்கவில்லை எனத் தோன்றுகிறது. 'நேர்வழி வடுவுருவத்தின் தந்தை' என அறியப்படும் பிலிப்போ புருனெல்ஸ்கியுடன் நேர்காணல் நிகழ்த்திய ஒரே மனிதராகிய டக்கோலாவிற்கு இயலுறுத்தோற்றம் குறித்த அறிவில்லை என்பது வியப்பாக உள்ளது. இத்தகைய குறைகள் இருப்பினும் டக்கோலாவின் பாணி அழுத்தமான, அதிகாரமிக்க, நம்பத்தகுந்த்தாக iவிவரிக்கப்படுகிறது.

நகல் பதிப்புகள்:

இரண்டாம்நிலை வளங்கள்:



</doc>
<doc id="146738" url="https://ta.wikipedia.org/wiki?curid=146738" title="முற்றொருமை (கணிதம்)">
முற்றொருமை (கணிதம்)

கணிதத்தில் முற்றொருமை ("identity") என்பது வெவ்வேறான பல கருத்துக்களைக் குறிக்கப் பயன்படுத்தப்படுகிறது. இது இயற்கணிதத்தில் சமன்பாடுகளின் சிறப்புவகைகளையும் கணங்களில் முற்றொருமை உறுப்புகளையும் சார்புகளில் முற்றொருமைச் சார்புகளையும் குறிக்கிறது.

ஒரு முற்றொருமை என்பது எப்பொழுதும் உண்மையாகக் கூடிய ஒரு உறவு.

இயற்கணிதத்திலுள்ள ஒரு சமன்பாடு, அதில் அமைந்துள்ள மாறிகளுக்கு தரப்படும் அனைத்து மதிப்புகளுக்கும் உண்மையாக இருக்குமானால் அச்சமன்பாடு ஒரு "முற்றொருமை" எனப்படும். ஒரு சமன்பாடு, முற்றொருமையாக இருக்கும்போது அச்சமன்பாட்டிலுள்ள சமன் குறிக்குப் பதிலாக மூன்று கிடைக்கோடுகள் குறியீடு ≡, பயன்படுத்தப்படுவது மரபு.

எடுத்துக்காட்டுகள்:

சைன் மற்றும் கோசைன் இரண்டின் ஆட்களமும் கலப்பெண் கணம் formula_3 -ஆக அமைவதால் இது formula_4 -ன் அனைத்து சிக்கலெண் மதிப்புகளுக்கும் உண்மையாகும்.)

formula_4 -ன் அனைத்து மதிப்புகளுக்கும் இது உண்மையாக இராது. formula_7 எனில் உண்மையாகவும் formula_8 எனில் உண்மையாக இல்லாமலும் இருக்கிறது. 

ஒரு கணம் "S" -ன் முற்றொருமை அல்லது முற்றொருமை உறுப்பு "e" என்பது "S" -லுள்ள எந்தவொரு உறுப்பு "a" -உடன் சேர்ந்து ஈருறுப்புச் செயலிக்குப் உட்படுத்தப்படும்போது கிடைக்கும் விடை "a" -ஆகவே இருக்குமாறுள்ள ஒரு உறுப்பாகும்.

formula_9. 

எடுத்துக்காட்டுகள்:


formula_10




"S" கணத்திலிருந்து "S" -க்கு வரையறுக்கப்பட்ட முற்றொருமைச் சார்பு பொதுவாக formula_20 அல்லது formula_21 எனக் குறிக்கப்படுகிறது. இச்சார்பின் கீழ், "S" -ன் அனைத்து உறுப்புகளின் பின்னுருக்கள் அந்தந்த உறுப்புகளாகவே அமையும்.

"S" -ன் அனைத்து உறுப்புகள் "x" -க்கும்:

முற்றொருமைச் சார்புக்கு ஒரு எடுத்துக்காட்டு "முற்றொருமை வரிசை மாற்றமாகும்". முற்றொருமை வரிசை மாற்றமானது, கணம் formula_24 அல்லது formula_25 உள்ள உறுப்புகள் ஒவ்வொன்றையும் அதே உறுப்பாக இயல்பான வரிசைப்படி மாற்றும்.

முற்றொருமை என்பதன் வெவ்வேறு பயன்பாடுகள் ஒன்றுக்கொன்று தொடர்புள்ளவையாக உள்ளன. எடுத்துக்காட்டாக முற்றொருமை வரிசை மாற்றமானது formula_24 கணத்தின் வரிசைமாற்றங்களின் குலத்தின் முற்றொருமை உறுப்பாக சார்புகளின் சேர்ப்புச் செயலியைப் பொறுத்து அமைகிறது.



</doc>
<doc id="146743" url="https://ta.wikipedia.org/wiki?curid=146743" title="வி-2 ஏவுகணை">
வி-2 ஏவுகணை

வி-2 ஏவுகணை இரண்டாம் உலக போரின் தொடக்கத்தில் ஜெர்மனியால் லண்டனை தாக்க உருவாக்கப்பட்டது. இது திரவ எரிபொருளால் இயங்கியது. வி-2 ஏவுகணை மனிதனால் உருவாக்கப்பட்டு வளி மண்டலத்தை தாண்டிய முதல் ஏவுகணையாகும். இது அனைத்து ஏவுகணைகளுக்கும் முன்னோடியாகும். இரண்டாம் உலகப் போருக்கு பின் ஜெர்மனியை கைப்பற்றிய இங்கிலாந்து, அமெரிக்கா மற்றும் இரஷ்யா ஆகிய நாடுகள் வி-2 ஏவுகணையின் தொழில் நுட்பம் மற்றும் அறிவியலாளர்களையும் கைப்ப்பற்றின. அதை அவர்களின் விண்வெளி மற்றும் ஏவுகணைகளுக்கு பயன்படுத்தினர்.

யுத்ததின் போது ஜெர்மனி 3000 ஏவுகணைகளை பயன்படுத்தியது. இதனால் 7250 ராணுவத்தினர் மற்றும் பொது மக்கள் பலியானார்கள்


</doc>
<doc id="146744" url="https://ta.wikipedia.org/wiki?curid=146744" title="லுங்மென் கற்குகை">
லுங்மென் கற்குகை

லுங்மன் கற்குகை ("Longmen Grottoes", ) என்பது மத்திய சீனாவின் ஹொனான் மாநிலத்தின் புராதன நகரான லொயாங் நகரின் தெற்கிலிருந்து 13 கிலோமீட்டர் தொலைவில் அமைந்துள்ள பண்பாட்டு முக்கியத்துவம் மிகுந்த இடமாகும். லுங்மன் பள்ளத்தாக்கின் கிழக்கு மற்றும் மேற்கு பகுதிகளுக்கிடையிலும் போக்குவரத்தின் முக்கிய இடமாக இது திகழ்கிறது. இவ்விடத்தில் கிழக்கு மற்றும் மேற்கு பகுதியில் நேரெதிர் நிலையில் மலைகள் உள்ளன. நடுவில் ஈஹொ ஆறு ஓடுகின்றது. எழில் மிகுந்த இயற்கைக் காட்சித் தலமான இவ்விடத்தின் காலநிலை மக்களுக்கு ஏற்றதாக இருப்பதனால் சுற்றுலாத் தலமாகவும் விளங்குகிறாது. லுங்மன் கற்குகை, கான்சு மாநிலத்தில் உள்ள தங்ஹுவாங் முகௌ கற்குகை, சாங்சிதாதொங் யுங்காங் கல்குகை ஆகிய சீனாவின் மூன்று குகைகளும் சீனாவின் கல் கலைக் களஞ்சியம் என அழைக்கப்படுகின்றன. மத்திய சீனாவின் ஹொனான் மாநிலத்தைச் சேர்ந்த லொயாங், சீனத் தேச நாகரீகத்தின் துவக்க இடங்களில் ஒன்றாகும். இந்நகரில் அமைந்துள்ள லுங்மன் கற்குகை சுமார் 1500 ஆண்டு கால வரலாறுடையது.

உலகின் முக்கிய மூன்று மதங்களில் ஒன்றான பௌத்த மதம் கி.பி. 206 முதல் 220ன் இறுதிவரை சீனாவில் நுறைந்தது. கி.பி.500ஆம் ஆண்டு காலப் பகுதியில், சீனாவின் பெய்வெய் வம்சக் காலத்து பேரரசர் புத்த மத நம்பிக்கையுடையவர். எவ்வளவு புத்தர் உருவச்சிலைகளைச் செதுக்கப்படுகிறதோ புத்தர்கள் அவ்வளவுக்கு புத்தர் பயன் தருவார் என்று அப்போது கூறப்பட்டது. இதனால், அதிகமான புத்தர் சிலைகளைச் செதுக்க வேண்டும் என்று பெய்வெய் வம்சக் காலப் பேரரசர் முடிவு செய்தார். எனவே லுங்மன் கற்குகை அமைந்துள்ள இவ்விடத்தின் கற்பாறை தரமானதாக இருந்ததால் பணடைக்காலத்தில் இங்கு கற்குகைகள் செதுக்கப் பட்டது. 400க்கும் அதிகமான ஆண்டுகள் கால உழைப்பு மூலம் லுங்மன் கற்குகை தற்போதைய அளவைக் கொண்டுள்ளது.

இன்று வரை பாதுகாக்கப்பட்டுவரும் இக்கற்குகையிலுள்ள 90 விழுக்காட்டுக்கு மேலான சிறிய குகைகள் கி.பி.400-ஆம் நூற்றாண்டு முதல் 600ஆம் நூற்றாண்டு வரையான பெய்வெய் வம்சக் காலத்திலும் கி.பி. 7ஆம் நூற்றாண்டு முதல் 10ஆம் நூற்றாண்டு வரையான தாங் வம்சக் காலத்திலும் செதுக்கப்பட்டன.

கி.பி. 471ஆம் ஆண்டில் இங்கு கற்குகை செதுக்கும் பணி தொடங்கப்பட்டது. இப்பணி 477ஆம் ஆண்டு வரை சுமார் 400 ஆண்டு காலம் நீடித்தது. இக்கல்குகை 1500 ஆண்டுகால வரலாறுடையது. கிழக்கு மற்றும் மேற்கு மலைகளின் சுமார் ஒரு கிலோமீட்டர் நீளமுடைய கற்பாறையில் 2300 க்கும் அதிகமான கற்குகைகள் செதுக்கப்பட்டுள்ளன.இக்குகைகளில் இதுவரை பாதுகாப்பாக பராமரிக்கப்படும் கற்குகைகளின் எண்ணிக்கை 1300 ஐத் தாண்டியுள்ளது. இக்குகைகளில் 3,600-க்கும் அதிகமான கல்லறை வாசகங்களும் 50-க்கும் அதிகமான பௌத்த கோபுரங்களும் 97,000 க்கும் மேற்பட்ட புத்தர் உருவச் சிலைகளும் உள்ளன. இவற்றில் "பிங்யாங் மத்திய குகை", "வுன்சியெ கோயில்", "குயாங் குகை" ஆகியவை குறிப்பிடத்தக்கவை.

கி.பி. 386-ஆம் ஆண்டு முதல் 512-ஆம் ஆண்டு வரையிலான காலகட்டத்தைப் பிரதிபலிப்பது பிங்யாங் மத்திய குகை. இதை செதுக்குவதற்கு 24 ஆண்டுகள் பிடித்தன. இக்குகையில் 11 புத்தரின் உருவச்சிலைகள் உள்ளன. இவற்றில் சாக்கியமுனியின் உருவச்சிலை குறிப்பிடத்தக்கது. இவ்வுருவச்சிலையின் முன் பக்கத்தில் இரண்டு கம்பீரமான கல்லால் ஆன சிங்கங்கள் உள்ளன. வலது பக்கத்திலும் இடது பக்கத்திலும் தலா ஒரு சீடரின் உருவச் சிலையும் ஒரு கடவுள் உருவச்சிலையும் காணப்படுகின்றன. குகையில் பல கடவுள் சிலைகளும் மதப்பாடம் கேட்கும் சீடரின் உருவச் சிலைகளும் உள்ளன.

லுங்மன் கல்குகைகளில் மிகப்பெரியது வுன்சியெ கோயில் ஆகும். தாங் வமிச காலத்தின் கல் செதுக்கல் கலையை விளக்கும் வண்ணம் இங்கு குகைகள் அமைக்கப்பட்டுள்ளன. இக்குகைகளின் நீளமும் 30 மீ. அகலமும் 30 மீ. ஆகும். வுன்சியெ கோயிலில், உருவச்சிலைகள் ஒரு முழுமையான கலைத் தொகுதியாக உள்ளன. இவற்றில் லோசனா எனும் புத்தர் உருவச்சிலை தலைசிறந்த கலைப்பொருளாகத் திகழ்கின்றது. சுமார் 17 மீட்டர் உயரமுடைய இவ்வுருவச்சிலை உயிர்ப்புடன் படைக்கப்பட்டுள்ளது.. கொஞ்சம் கீழே நோக்கிப்பார்க்கும் இத்தேவியின் கண்பார்வை, வழிபாடு செய்வோரின் கண் பார்வையுடன் ஒன்றிணைந்து உள்ளத்தில் ஊடுருவக் கூடிய வகையில் எல்லையற்ற கலை ஈர்ப்புத் தன்மை வாய்ந்தது.

லுங்மன் கற்குகையில் மிகவும் காலத்தால் முந்தையது குயாங் குகையாகும். வடக்கு 'வெய் வமிச' காலத்தைப் பிரதிபலிக்கும் மற்றொரு கற்குகை இதுவாகும். இக்குகையில் புத்தர் உருவச்சிலைகள் பல உள்ளன. புத்தர் உருவச்சிலைக்கு முன் இவற்றைச் செதுக்கியவர்களின் பெயர், செதுக்கிய நாள், காரணம் ஆகிய விளக்கங்கள் இதில் பதிவு செய்யப்பட்டுள்ளன. வடக்கு 'வெய் வமிச' காலத்தில் நேர்த்தியான கையெழுத்துக்கள் மற்றும் செதுக்கல் கலையை ஆராய்வதற்கு மதிப்புள்ள தகவல்கள் இவற்றில் பொறிக்கப்பட்டுள்ளன. சீன கையெழுத்து வரலாற்றில் மைல் கல்லாக விளங்கும் 20 பொருட்களில் பெரும்பாலானவை லுங்மென் குகைகளில் காணக்கிடைக்கின்றன.

லுங்மன் கற்குகையில் ஏராளமான மதம், நுண்கலை, ஓவியம், நேர்த்தியான கையெழுத்துக்கள், இசை, உடுப்பு, நகை, மருத்துவம், மருந்து, கட்டடம், சீன மற்றும் வெளிநாட்டுப் போக்குவரத்து ஆகியவை பற்றிய பொருட்களும் வரலாற்று தகவல்களும் உள்ளன. இதனால், இது, பெரிய வகையைச் சேர்ந்த கல் செதுக்குதல் கலை அருங்காட்சியகமாகத் திகழ்கிறது.

உலகப் பண்பாட்டு மரபுச் செல்வத்தைத் தேர்ந்தெடுக்கும் வரைமுறைப் படி லுங்மன் கற்குகை 2000 ஆம் ஆண்டு நவம்பர் 30-ஆம் நாள் உலக மரபுச் செல்வப் பட்டியலில் சேர்க்கப்பட்டது. லுங்மன் வட்டாரத்திலுள்ள கல்குகைகளும் புத்தர் உருவச்சிலைகளும் சீனாவின் வடக்குவெய் வமிச காலத்தின் மற்றும் பிற்காலத்தின் தாங் வமிச காலத்திலும் (கி.பி.493-907) சிறப்புற்றிருந்த மிக பெரிய அளவிலான கலை வடிவத்தைப் பிரதிபலிக்கின்றன. மதக் கருப்பொருளை வர்ணிக்கும் இந்த கலைப் படைப்புகள் சீனாவின் கல் செதுக்கல் கலையின் உயர்ந்த நிலையைச் சித்திரிக்கின்றன என்று உலக மரபுச்செல்வ ஆணையம் மதிப்பீடு செய்துள்ளது.



</doc>
<doc id="146748" url="https://ta.wikipedia.org/wiki?curid=146748" title="திருநாவுக்கரசுதேவர் திரு ஏகாதசமாலை">
திருநாவுக்கரசுதேவர் திரு ஏகாதசமாலை

திருநாவுக்கரசுதேவர் திருவேகாதசமாலை என்பது ஒரு சைவ நூல். இது பதினோராம் திருமுறைத் தொகுப்பில் இடம்பெற்றுள்ள நூல்களில் ஒன்று.

பட்டணத்துப் பிள்ளையார் திருவொற்றியூர் ஒருபா ஒருபது என்னும் நூலைப் பாடியுள்ளார். அந்த ‘ஒருபா ஒருபது’ என்னும் சிற்றிலக்கியமே இவரது நூலில் ‘ஏகதசமாலை’ என்னும் வடசொல் ஆக்கப்பெயர் பூண்டு வருகிறது. 

திருநாவுக்கரசுதேவர் திருவேகாதசமாலை நூலின் ஆசிரியர் நம்பியாண்டார் நம்பி. இவர் வடமொழியிலும் புலமை மிக்கவர் என்பதை இவரது நூல்களில் காணலாம்.

காலம் பதினோராம் நூற்றாண்டின் முற்பாதி. இராசராச சோழன் காலம்.

திருநாவுக்கரசுதேவர் என்பவர் திருநாவுக்கரசு நாயனார். நம்பியாண்டார் நம்பி இயற்றிய 10 நூல்களில் 6 நூல்கள் திருஞானசம்பந்தரின் புகழைப் பாடுபவை. இந்த நூல் அப்பர் புகழைப் பாடுகிறது. 

இந்த நூலிலுள்ள வரலாறு சேக்கிழார் பெரியபுராணம் செய்ய உதவியது.
இந்த நூலில் 10 விருத்தப் பாடல்கள் உள்ளன. 
11ஆம் பாடலாக உள்ள ஒரு விருத்தம் இணைப்பும் பாடல் போல உள்ளது. 
பத்துப் பாடல்கள் அந்தாதியாகத் தொடுக்கப்பட்டுள்ளன.
பத்தாம் பாடல் முடிவை முதல் பாடல் முதலோடு அந்தாதியாக முடியப்பட்டுள்ளதால் இதற்கு மாலை என்னும் பெயர் ஆகுபெயராகச் சூட்டப்பட்டுள்ளது. 
நாவரசு 700 பதிகம் பாடியவர். சமணர் செய்த வாதைகள் (வதக்கும் செயல்கள்) எல்லாவற்றையும் திருவதிகைச் சிவனருளால் தீர்த்துக்கொண்டவர். இவரது திருவடிகளை வணங்கியவர் நிதியர் ஆகுவர், சீர்மை-உடையர் ஆகுவர், வாய்மை-நெறியர் ஆகுவர், பாதவெறியர் ஆகுவர், சாலவும் மதியர் ஆகுவர், ஈசன் அடியர் ஆகுவர், வானம் உடையர் ஆகுவர், பாரின் மனிதராகுவர்



</doc>
<doc id="146752" url="https://ta.wikipedia.org/wiki?curid=146752" title="சிறுகாப்பியம்">
சிறுகாப்பியம்

பெருங்காப்பியம் என்பது பாட்டுடைத் தலைவனின் முழுமையான வாழ்க்கை வரலாற்றுத் தொகுப்பாக இருக்கும். சிறுகாப்பியம் பாட்டுடைத் தலைவனின் ஒருசில வாழ்க்கைக் கூறுகளை மட்டுமே கூறும்.ஐம்பெருங்காப்பியங்கள். ஐஞ்சிறு காப்பியங்கள் என இவற்றைத் தொகுத்து வகைப்படுத்தியுள்ளனர்.

பெருங்காப்பியம், காப்பியம் என்னும் வகைப்பாட்டிலுள்ள காப்பியம் என்னும் சொல்லை நாம் 'சிறுகாப்பியம்' என எடுத்துக்கொண்டுள்ளோம். (தொல்காப்பியர் எழுத்து, சார்பெழுத்து எனப் பாகுபடுத்திக் காட்டுவதில் 'எழுத்து' எனபதைத் தெளிவுக்காக நாம் 'முதலெழுத்து' எனக் குறிப்பிடுவது போன்றது இது. )

அறம், பொருள், இன்பம், வீடு என்பவை நாற்பொருள். இந்த நாற்பொருளும் விரவி வர இயல்வது பெருங்காப்பியம். இந்த நான்கில் ஒன்றோ, இரண்டோ, மூன்றோ மட்டும் விரவி வரப் பாடப்பட்ட நூல் சிறுகாப்பியம்.

சிறுகாப்பியம் ஒரே வகையான பாட்டாலும், பலவகையான பாட்டாலும் அமையும். அவற்றில் உரைநடையும் ஊடே வரும். வேற்றுமொழிச் சொற்களும் விரவும்.


</doc>
<doc id="146761" url="https://ta.wikipedia.org/wiki?curid=146761" title="சன் டைரக்ட்">
சன் டைரக்ட்

சன் டைரக்ட் (ஆங்கிலம்: "Sun Direct") இந்தியாவில் உள்ள டி. டீ. எச் மற்றும் செயற்கைக்கோள் தொலைக்காட்சி ஆகிய சேவைகளை வழங்கும் ஒரு நிறுவனம் ஆகும். இந்த செயற்கைக்கோள் சேவை 2005-ம் ஆண்டு தொடங்கப்பட்டது. சன் டைரக்ட் இந்தியத் தேசியச் செயற்கைக்கோள் அமைப்பு (INSAT) 4B மற்றும் (MEASAT) 3 செயற்கைக்கோள்கள் உதவியுடன் எம்பெக்-4 தொழில்நுட்பத்தின் அடிப்படையில் இயங்குகிறது. இது இந்தியாவின் முதல் எம்பெக் - 4 (MPEG-4) தொழில்நுட்பத்தை வழங்கும் டி. டீ. எச் சேவை வழங்குனர்.

கேபிள் தொலைக்காட்சி மற்றும் மற்ற டி. டீ. எச். சேவை வழங்கிகளான ஏர்டெல் டிஜிட்டல் டிவி, ரிலையன்ஸ் பிக் டிவி, டிடி டைரக்ட் +, டாட்டா ஸ்கை, டிஷ் டிவி மற்றும் வீடியோகான் டி2எச் போன்றவை அதன் முக்கிய போட்டி நிறுவனங்கள் ஆகும்.
சன் டைரக்ட் சன் குழுமமும், மலேசிய நிறுவனமான ஆஸ்ட்ரோ குழுமமும் இணைந்து தொடங்கப்பட்டது. ஜனவரி 27, 1997-ம் ஆண்டு, மலேசிய நிறுவனமான ஆஸ்ட்ரோவுடன் புரிந்துணர்வு ஒப்பந்தமிட்டது. திசம்பர் 2007-இல் டி. டீ. எச். நிறுவனங்களுக்கான இந்திய அரசாங்கத்தின் செயற்திட்டம் அறிவிக்கப்பட்ட பிறகு சுமார், 115 அமெரிக்க டாலர் மதிப்புள்ள சன் டைரக்டின் 20% பங்குகளை ஆஸ்ட்ரோ நிறுவனம் வாங்கியது.சன் டைரக்ட், பிப்ரவரி 16, 2005-இல் பதிவு செய்யப்பட்டது. இன்சாட் - 4சி செயற்கைக்கோள் தோல்வியைத் தழுவியதை தொடர்ந்து, சன் டைரக்டின் விரிவாக்கம் சற்று சரிந்தது. கடைசியாக, இந்த சேவை 18, ஜனவரி, 2008-க்குப் பிறகு இன்சாட் - 4பி மூலமாகவே சரி செய்யப்பட்டது.

சன் டைரக்ட் வாடிக்கையாளர்களுக்கு செட்டாப் பாக்ஸ் எனும் கிரகிக்கும் கருவி மற்றும் டிஷ் போன்றவற்றை இலவசமாக வழங்கி வாடிக்கையாளர்களை கவர்ந்தது. ஆரம்பத்தில் மாத கட்டணமாக வெறும் 75-ம், தற்போது சராசரியாக 165-ம் மாதக் கட்டணமாக வசூலிக்கப்படுகிறது.

திசம்பர் 2009-ம் ஆண்டில் மும்பையில் தன்னுடைய சேவையைத் தொடங்கிய சன் டைரக்ட், 2009-ம் ஆண்டில் மூன்று மில்லியன் சந்தாதாரர்களுடன், இந்தியாவின் இரண்டாவது பெரிய டி. டீ. எச். நிறுவனமாக உருவானது.

2010-ம் ஆண்டு சூலைத்திங்கள் 7-ஆம் நாள் ஏற்பட்ட இன்சாட் - 4பி செயற்கைக்கோள் தொழில்நுட்ப கோளாறு காரணமாக சன் டைரக்டின் ஒளிபரப்பு சேவை பாதிக்கப்பட்டது, அனைத்துச் சேவைகளும் மீண்டும் தொடங்கும் வரை அனைத்து வாடிக்கையாளர்களுக்கும் இலவச சேவை வழங்கப்பட்டது.
தற்போது, சன் டைரக்ட் இன்சாட் - 4 மற்றும் மீசாட் -3 செயற்கைக்கோள்கலை பயன்படுத்தி வருகின்றது. ரிலையன்ஸ் பிக் டிவியும், இதே மீசாட் -3 செயற்கைக்கோள்களை பயன்படுத்தி வருவது குறிப்பிடத்தக்கது. சன் டைரக்ட் நிறுவனம் இரண்டு செயற்கைக்கோளில் இயங்கும் இரண்டாவது டி. டீ. எச். நிறுவனமாகும்.

சன் டைரக்ட் இந்தியாவின் முதல் எச்டி (உயர் வரைவு) சேவையை 2 அலைவரிசைகளுடன் தொடங்கியது. பிறகு சன் உயர் வரைவுத் தொலைக்காட்சி, கே உயர் வரைவுத் தொலைக்காட்சி, சன் மியூசிக் உயர் வரைவுத் தொலைக்காட்சி, ஜெமினி உயர் வரைவுத் தொலைக்காட்சி என சேவையை ஆங்கில அலைவரிசகளுக்கு நிகராக உயர் வரைவுச் சேவையை வழங்கத் தொடங்கியது. ஐபிஎல் கிரிக்கெட் போட்டியை முதன் முறையாக உயர் வரைவுச் சேவை மூலம் வழங்கியது சன் டைரக்ட் நிறுவனமாகும், இதற்காக சோனி நிறுவனத்துடன் புரிந்துணர்வு ஒப்பந்தமிடப்பட்டுள்ளது. 

2012 மார்ச் மாத நிலவரத்தின்படி,சுமார் 7.5 மில்லியன் வாடிக்கையாளர்கள் சன் டைரக்டை பயன்படுத்தி வருகின்றனர். 2012, பிப்ரவரி வரையில், இந்தியாவில் சுமார் 30 மில்லியன் டி. டீ. எச். வாடிக்கையாளர்கள் உள்ளனர்.

இந்த அட்டவணை 2012 மார்ச், சன் டைரக்டால் வழங்கப்பட்டது ஆகும்.




</doc>
<doc id="146767" url="https://ta.wikipedia.org/wiki?curid=146767" title="யுன்காங் கற்குகை">
யுன்காங் கற்குகை

யுன்காங் கற்குகை ("Yungang Grottoes") வட சீனாவின் சாங்சி (Shanxi) மாநிலத்தில் அமைந்துள்ள கற்குகையாகும். கி.பி. 5-ஆம் நூற்றாண்டு முதல் 6-ஆம் நூற்றாண்டு வரையிலான சீனாவின் புத்தமதம் அடைந்த நிலையை விளக்கும் 'யுன்காங் கற்குகை' ஓர் கலைச் சின்னமாகும். சீனப் புத்தமதத்தின் முதலாவது கால கட்டத்தில குடையப்பட்ட இக்குகைகள் மிகச்சிறந்த குடவரை கலையின் முன் மாதிரியாகும் என்று உலக மரபுச்செல்வ ஆணையம் மதிப்பிட்டுள்ளது. ஆம் ஆண்டு டிசம்பர் திங்களில் உலக மரபுச்செல்வப் பட்டியலில் யுன்காங் கற்குகை சேர்க்கப்பட்டது. சீனாவின் மிகவும் புகழ் பெற்ற கற்குகைகளில் இதுவும் ஒன்று. மற்றவை லுங்மென் கற்குகை,முகௌக் கற்குகை ஆகியவையாகும். யுன்காங் கற்குகை, கி.பி. 5வது நூற்றாண்டில் சீனாவின் கல்செதுக்கல் கலை வேலைப்பாடுகளில் முதலிடம் பெற்றது என்றும், பண்டைய சீனாவின் பாரம்பரிய செதுக்கல் கலைக் களஞ்சியம் என்றும் போற்றப்படுகிறது. சீனாவின் மிகச் சிறந்த சுற்றுலாத் தலமாகவும் விளங்குகிறது

வட சீனாவின் சாங்சி (Shanxi) மாநிலத்த்தில் தாதுங் நகருக்கு மேற்கே 16 கிலோமீட்டர் தொலைவிலுள்ள வுசௌ ஷான் (Wuzhou Shan)மலையின் தென்பகுதி அடிவாரத்தில், ஷி லீ (Shi Li river )ஆறு பாயும் பள்ளத்தாக்குப் பகுதியில் அமைந்துள்ளது யுன்காங் கற்குகுகையாகும். மலையைச் சுற்றிச் செதுக்கப்பட்ட கற்குகையின் நீளம் கிழக்கிலிருந்து மேற்காக சுமார் ஒரு கி.மீ ஆகும். கம்பீரமாகக் காணப்படும் இக்குகைகளுள் இப்போது 45 கற்குகைகள் பாதுகாக்கப்பட்டுள்ளன. புத்தர் உருவச்சிலைகள் வைக்கப்படும் பெரிய மற்றும் சிறிய பீடங்களின் எண்ணிக்கை 252 ஆகும். இவற்றில் 51000 புத்தர் உருவச்சிலைகள் வைக்கப்பட்டுள்ளன. இங்கு 17 மீ உயரமுள்ள மிகப் பெரிய புத்தர் உருவச்சிலை முதல் சில செ.மீ மட்டுமே உயரமுள்ள மிகச் சிறிய புத்தர் உருவச்சிலை வரை காணப்படுகின்றன. இக்கற்குகையில் புத்தர் முதலிய தெய்வங்களின் உருவச்சிலைகள் உயிர்த்துடிப்புடன் விளங்கிகின்றன. கோபுரத்தின் தூண்களில் செதுக்கப்பட்ட புத்தர் உருவச்சிலைகள், கி.மு 221ஆம் ஆண்டு முதல் 220 ஆம் ஆண்டு வரையிலான கலையின் சிறந்த அம்சங்களைக் கொண்டுள்ளன.

யுன்காங் கற்குகைகள் வெவ்வேறு கால கட்டத்தில் செதுக்கப்பட்டவை. கற்குகை செதுக்கப்பட்ட காலம் முற்காலம், இடைக்காலம், பிற்காலம் என்று 3 கால கட்டங்களாகப் பிரிக்கப்பட்டுள்ளது. முற்காலம் மற்றும் இடைக்காலத்தில் செதுக்கப்பட்ட கற்குகையின் வடிவமும் பாணியும் பிற்காலச் செதுக்கல்களிலிருந்து வேறுபடுகின்றன.

யுன்காங் கற்குகை, கற்குகை கலையின் சீன மயமாக்கத்தின் துவக்கமாக அறியப்படுகிறது. மத்திய காலத்தில் செதுக்கப்பட்ட யுன்காங் கற்குகையில் இடம்பெற்றுள்ள சீன அரண்மனைக் கட்டடமும் அதன் அடிப்படையில் வளர்ச்சி பெற்ற சீன புத்தர் உருவச்சிலைப் பீடமும் அதற்குப் பிந்திய கற்குகைக் கோயில்களின் கட்டுமானத்தில் பரந்த அளவில் பயன்படுத்தப்பட்டுள்ளன. பிற்காலத்தில் செதுக்கப்பட்ட யுன்காங் கற்குகை அறைகளின் பரவலும் அலங்காரமும் சீனக் கட்டடப்பாணியை வெளிப்படுத்தி, புத்த மதக் கலை சீன மயமாவதை உணர்த்துவனவாகும். கி.பி 453ஆம் ஆண்டில் கற்குகையைச் செதுக்கும் பணி துவங்கியது. கி.பி 494ஆம் ஆண்டில் இதன் பெரும்பாலான பணி நிறைவடைந்தது. ஆனால், புத்தர் உருவச்சிலையைச் செதுக்கும் பணி கி.பி. 520 முதல் 525 வரை நீடித்தது.

இந்திய மற்றும் மத்திய ஆசியாவின் புத்தமதக் கலை, சீன புத்தமதக்கலையாக வளரும் வரலாற்றை யுன்காங் கற்குகை நிரூபித்துள்ளது. புத்தர் உருவச்சிலை சீனாவில் படிப்படியாகத் தேசிய மயமாவதை இது வெளிப்படுத்துகிறது. யுன்காங் கற்குகையில் புத்தர் உருவச்சிலை வெவ்வேறு பாணியில் செதுக்கப்பட்டு, முன்னெப்பொழுதும் கண்டிராதவாறு தனிச்சிறப்பு பெற்றுள்ளது. இதனால் யுன்காங் கற்குகை சீனப் புத்த மதக் கலையின் வளர்ச்சியில் திருப்பு முனையாக விளங்குகின்றது. லுங்மென் கற்குகை,துன்ஹுவாங் மொகௌக் கற்குகை ஆகியவற்றில் இடம்பெற்றுள்ள வடக்குவெய் வமிசக் கால அளவில் பெரிய புத்தர் உருவச்சிலைகளின் தாக்கம் யுன்காங் கற்குகையில் காணப்படுகிறது.

முற்காலத்தில் செதுக்கப்பட்ட 5 கற்குகைகள்(தென்யொ) சீனாவின் மேற்கு பகுதியின் தனிச்சிறப்பையும் பாரம்பரியத்தையும் பண்பாட்டையும் பிரதிபலிக்கின்றன. மத்திய காலத்தில் செதுக்கப்பட்ட கற்குகைகள், நுட்பம், அழகு ஆகியவற்றினால் பாராட்டப்படுகின்றன. பிற்காலத்தில் செதுக்கப்பட்ட கற்குகைகளில் அறையின் அளவு சிறியதாக இருந்தாலும் புத்தர் உருவச்சிலையில் காணப்படும் கடவுள் உருவம் மெல்லியதாகவும், உரிய விகிதத்தில் செதுக்கப்பட்டதாகவும் உள்ளது. மேலும் கற்குகையிலுள்ள இசை, நடனம், நாடகம் மற்றும் குட்டிக்கரண உருவச்சிலைகள், அப்போதைய புத்த மதச் சிந்தனையின் பரவலையும் அக்காலச் சமூக வாழ்வையும் பிரதிபலித்துள்ளன.
கி.பி. 5வது நூற்றாண்டு முதல் 6வது நூற்றாண்டு வரையிலான சீனாவின் தலை சிறந்த புத்த மதக் கலையின் சின்னமக விளங்கும் யுன்காங் கற்குகை, சீனப் புத்த மதக் கலையின் முதலாவது உச்சகட்டத்தின் முன் மாதிரியாகும் என்று உலக மரபுச்செல்வ ஆணையம் மதிப்பிடுகின்றது. 2001ஆம் ஆண்டு டிசம்பரில் உலக பாரம்பரியக் களங்கள் பட்டியலில் யுன்காங் கற்குகை சேர்க்கப்பட்டது.




</doc>
<doc id="146769" url="https://ta.wikipedia.org/wiki?curid=146769" title="போசா ஏர் பிளைட் 213">
போசா ஏர் பிளைட் 213

போசா ஏர் பிளைட் 213 ஆனது பாகிஸ்தானிய விமான நிறுவனம் போசா ஏர் நிறுவனத்தினால் இயக்கப்பட்ட ஒரு பயணிகள் விமானம். 20 ஏப்ரல் 2012, அன்று ஜின்னா பன்னாட்டு விமான நிலையம், கராச்சியிலிருந்து சென்ற போயிங் 737-236 விமானம் மோசமான வானிலை காரணாமாக பெனாசிர் பூட்டோ பன்னாட்டு விமான நிலையம், இசுலாமாபாத்தை நெருங்கும் போது விழுந்து நொறுங்கியது. இந்த விபத்தில் 121 பயணிகள் மற்றும் 6 விமான குழுவினர் உள்பட உயிரிழந்தனர்.


</doc>
<doc id="146773" url="https://ta.wikipedia.org/wiki?curid=146773" title="மொகாவோ கற்குகைகள்">
மொகாவோ கற்குகைகள்

மொகாவோ கற்குகைகள் ("Mogao Caves", "Mogao Grottoes") என்பது வட மேற்கு சீனாவின் கான்சு மாநிலத்தில், மிங்சா மலையின் கிழக்கு அடிவாரத்தில் சுமார் 2 கிலோமீட்டர் தொலைவில் செதுக்கப்பட்ட கற்குகைகள் ஆகும். இவை ஆயிரம் புத்தர் கற்குகைகள் ("Thousand Buddha Grottoes") எனவும் அழைக்கப்படுகின்றன. இதுவரை உலகளாவிய நிலையில் அளவில் மிகப் பெரிய, மிகவும் முழுமையாகப் பேணப்பட்டுள்ள புத்த மதக் கலைக்கருவூலமாக இவை திகழ்கின்றன. 1987ஆம் ஆண்டு, உலக பாரம்பரியக் களங்கள் மொகாவோ கற்குகைகள் சேர்க்கப்பட்டன. இங்குள்ள புத்தரின் உருவச்சிலைகள், சுவர் ஓவியங்கள் ஆகியவற்றினால், இக்குகை உலகப் புகழ்பெற்றுள்ளது. ஆயிரம் ஆண்டுகளுக்கு முந்தைய புத்த மதக் கலையை இது பிரதிபலித்துள்ளது என்று உலக மரபுச்செல்வ ஆணையம் மதிப்பீடு செய்துள்ளது.

வட மேற்கு சீனாவின் கான்சு மாநிலத்து துன்ஹுவாங் நகரின் புறநகரில் மிங்சா மலை ஒன்று உள்ளது. இம்மலையின் கிழக்கு அடிவாரத்தில் பிரிந்துவிட்ட மலைப் பகுதியில் தெற்கிலிருந்து வடக்காகச் செல்லும் பாதையில் சுமார் 2 கிலோமீட்டர் தொலைவில் ஏராளமான குகைகள் செதுக்கபட்டுள்ளன. இக்குகைகள், மேல் பகுதி முதல் கீழ் பகுதி வரை 5 தட்டுகளாகப் பிரிக்கப்பட்டுள்ளன. ஒழுங்கான முறையில் செதுக்கப்பட்ட மிகவும் கம்பீரமான, உலகில் புகழ்பெற்ற கற்குகை துன்ஹுவாங் முகௌக் கற்குகை ஆகும்.


</doc>
<doc id="146774" url="https://ta.wikipedia.org/wiki?curid=146774" title="சிற்றிலக்கிய வகை">
சிற்றிலக்கிய வகை

பிரபந்தத் திரட்டு பிரபந்த தீபம், பிரபந்த தீபிகை, பிரபந்த மரபியல் என்னும் இலக்கண நூல்களில் பலவகையான 200-க்கு மேற்பட்ட சிற்றிலக்கியங்களுக்கு இலக்கணம் கூறப்பட்டுள்ளது. இவற்றில் பல நூல்களுக்கு இலக்கியங்கள் இக்காலத்தில் காணப்படவில்லை. இலக்கண நூல்கள் காட்டும் சிற்றிலக்கியங்கள் தொகுக்கப்பட்டுப் பொருள்நோக்குப் பாகுபாடு செய்யப்பட்டு அகரவரிசைப்படுத்தி இங்குத் தரப்பட்டுள்ளன. விளக்கம் அவற்றைச் சொடுக்கிக் காணலாம்.
எண்கள் நூலிலுள்ள பாடல் எண்ணைக் குறிப்பன. 

10 பாடல்கள் கொண்ட நூலைப் பழங்காலத்தில் 'பத்து' என்றே பெயரிட்டு வழங்கினர். பிற்காலத்தில் 'பதிகம்' என்று இதனை வழங்கினர். பதிற்றுப்பத்து நூலிலுள்ள 10 பாடல்களுக்குத் 'தொகுப்புரை' அமைந்துள்ள பாடலைப் 'பதிகம்' என்கிறோம். இந்தச் சொல் வேறு. 10 பாடல்கள் கொண்ட 'பதிகம்' என்னும் நூலைக் குறிக்கும் சொல் வேறு.இன்னா நாற்பது போன்ற நூலகளையும் இங்கு நினைவுபடுத்திக் கொள்வது நல்லது.

ஐங்குறுநூறு, அகநானூறு ஆகிய நூல் பெயர்கள் 'நூறு' என்னும் சொல்லாலேயே வழங்கப்படுகின்றன. பிற்காலத்தில் 'சதகம்' என்னும் வடசொல் 100 பாடல்களைக் குறிக்கப் பயன்படுத்தினர்.
வெண்பா, விருத்தம் என்பவை பாடலைக் குறிக்கும் பெயர்கள். இவற்றில் ஒரு பெயரை இணைத்துக்கொண்டு பெயர் பெறும் நூல்கள் பல. கலம்பகம் நூலில் பலவகையான பாடல்கள் இடம் பெற்றிருக்கும்.
பொருள் கோட்பாட்டுத் திணைகளைத் தொல்காப்பியர் அகத்திணை 7, புறத்திணை 7 எனப் பாகுபடுத்திக் கண்டார். பிற்காலத்தவர் அகத்திணை 5 என்றும், புறத்திணை 12 என்றும் மாற்றி அமைத்துக்கொண்டனர். இவை அனைத்துமே இலக்கண நூலார் செய்துகொண்ட பாகுபாடுகள். இந்தத் திணைநிலைகளை மையமாகக் கொண்டு அமைந்த தனித்தனிச் சிற்றிலக்கியங்களே இவை.


</doc>
<doc id="146776" url="https://ta.wikipedia.org/wiki?curid=146776" title="மபூட்டோ">
மபூட்டோ

மபூட்டோ (), மொசாம்பிக் நாட்டின் தலைநகரமும் மிகப்பெரிய நகரமும் ஆகும். சுதந்திரத்திற்கு முன்னர் இந்நகரம் லோரென்சோ மார்க்ஸ் () என அறியப்பட்டது. இந்நகரத்தில் பரவலாகக் காணப்படும் "அக்காசியா" மரங்களின் காரணமாக இது "அக்காசியாக்களின் நகரம்" எனவும் அழைக்கப்படுகின்றது. இந்து சமுத்திரக் கரையில் ஒரு துறைமுக நகரமாக உள்ள இதன் பொருளாதாரம் துறைமுகத்தையே சார்ந்துள்ளது. 2007 மக்கட்டொகைக் கணக்கெடுப்பின் படி நகரின் மக்கட்டொகை 1,766,184. ஆகும். பருத்தி, சீனி, குரோமைட், சிசல், கொப்பரை போன்றவை பிரதான ஏற்றுமதிப் பொருட்களாகவுள்ள இந்நகரின் பிரதான உற்பத்திப் பொருட்கள் சிமெந்து, மட்பாண்டம், காலணி மற்றும் இறப்பர் என்பனவாகும்.


</doc>
<doc id="146780" url="https://ta.wikipedia.org/wiki?curid=146780" title="உதிரப்பட்டி">
உதிரப்பட்டி

உதிரப்பட்டி என்பது போரில் உயிர் இழந்த போர் வீரர்களின் குடும்பங்களுக்கு வீரர்களைப் போற்றும் வகையில் அவர்களது குடும்பத்தாருக்கு கொடையாக வழங்கப்பட்ட நிலப்பகுதியாகும். தமிழக வரலாற்றில் சேர, சோழ, பாண்டிய மன்னர்களின் ஆட்சி காலங்களில் நிலம் கொடையாக கொடுக்கும் இந்த வழக்கம் இருநதுவந்துள்ளது.

இவ்வாறு வழங்கப்பட்ட இடங்கள் இறையிலி, இரத்தகாணி, உதிரப்பட்டி, நெய்த்தோர் பட்டி, என்றும் அழைக்கப்பட்டன. 
பெருங்கதையில் நெய்த்தோர்பட்டிகை என்றும் குறிக்கப்படுகிறது. உதிரம் உன்ற சொல்லுக்கு இரத்தம் என்று பொருள். போரில் ரத்தம் சிந்தியவர் என்ற பொருளில் உதிரப்பட்டி என்று அழைக்கப்படுகிறது. 

திருமய்யம் அருகே தேவமலை என்ற ஊரில் உள்ள குடபோகக் கோவிலாருகில் உள்ள பாறையில் உள்ள கல்வெட்டு உதிரப்பட்டியாக வழங்கப் பட்ட நிலங்களைப் பற்றி குறிப்பிடுகிறது.


</doc>
<doc id="146783" url="https://ta.wikipedia.org/wiki?curid=146783" title="சீன வரலாறு">
சீன வரலாறு

சீனா ஆசியா கண்டத்தின் கிழக்கில் அமைந்துள்ளது. இதன் தலைநகர் பெய்ஜிங் ஆகும். சீன வரலாறு, சீனாவின் கலாச்சாரம், ,அறநெறி, ஆட்சி ஆகியவற்றைப் பிரதிபலிக்கிறது. 5000 ஆண்டுகளுக்கு மேலான பழைமையான வரலாறு கொண்ட சீனா சிறப்பான பண்பாடு மற்றும் நாகரிகம் கொண்டதாகும்.

சீன நாகரிகமனது கற்காலம் தொடங்கி மஞ்சள் ஆறு, யாங்சி பள்ளத்தாக்கைச் சார்ந்த பல்வேறு பிராந்திய மையங்களில் உருவாகியிருந்தாலும், 'மஞ்சள் ஆறு' சீன நாகரிகத்தின் தொட்டில் எனக் கூறப்படுகிறது. பல ஆயிரக்கணக்கான ஆண்டுகள் தொடர்ச்சியான வரலாறு கொண்ட சீன நாகரிகம், உலகின் மிக பழமையான நாகரிகங்களில் ஒன்றாகும். சீனாவில் பழமையான குடியுரிமை மற்றும் பழமையான முதல் வம்சம் சியா வம்சம் ஆகும். சீன நாகரிகத்தின் ஒற்றுமை மற்றும் வளர்ச்சிக்கு பல சீனத்தவர் பெரும் பங்களிப்புக்களை ஆற்றியுள்ளனர்.
அவர்களுள் சின் மரபு, ஆன் மரபு, டாங் மரபு, வெய் சின் தெற்கு வடக்கு வம்சங்கள், சொன் மரபு, 
யுவான் மரபு, மின் மரபு ஆகியன சீன வரலாற்றில் குறிப்பிடத்தக்க மாற்றங்களைச் செய்தவையாகும். 


</doc>
<doc id="146784" url="https://ta.wikipedia.org/wiki?curid=146784" title="பிரச் நாதாரா">
பிரச் நாதாரா

ப்ரச்ச நாதாரா என்பவர் சென் புத்தமதத்தின் 27ஆம் குரு ஆவார். இவர் இந்தியா முழுதும் புத்த மதத்தைப் பரப்ப முயன்றார். இவரே போதி தருமன் என்ற 28ஆம் சென் புத்த மதகுருவின் குரு. இந்த ப்ரச்ச நாதாரா தென்னிந்தியக் கருதுகோள்களின் படி ஒரு பெண்ணாவார்.. ஓஷோவின் கூற்றுப்படி போதிதருமன் ப்ரக்யதாரா என்னும் பெண் துறவியாலேயே ஞானம் பெற்றதாக அறிய முடிகிறது. இவரே போதிதருமனை சீனாவுக்கு செல்லுமாறு கூறியவர்.


</doc>
<doc id="146785" url="https://ta.wikipedia.org/wiki?curid=146785" title="ஜின்னா பன்னாட்டு வானூர்தி நிலையம்">
ஜின்னா பன்னாட்டு வானூர்தி நிலையம்

ஜின்னா பன்னாட்டு வானூர்தி நிலையம் () ("முன்பு கியைது-இ-அசாம் பன்னாட்டு வானூர்தி நிலையம் ) ஆனது பாகிஸ்தானின் மிகப்பெரிய பன்னாட்டு மற்றும் உள்நாட்டு வானூர்தி நிலையம் ஆகும். மேலும் இதன் பயணிகள் முனையம் جناح ٹرمینل ஜின்னா முனையம்"' என பொதுவாக அறியப்டுகிறது. பாகிஸ்தானின் நிறுவனரும், முதலாம் ஆளுனரும் (Governor-General) மற்றும் சட்ட வல்லுனருமான முகமது அலி ஜின்னாவின் பெயரால் இவ்விமான \நிலையம் ஜின்னா பன்னாட்டு வானூர்தி நிலையம் என அழைக்கப் படுகிறது.


</doc>
<doc id="146795" url="https://ta.wikipedia.org/wiki?curid=146795" title="சீனாவின் தேநீர்ப் பண்பாடு">
சீனாவின் தேநீர்ப் பண்பாடு

தேநீர் அருந்துதல் என்பது இன்று உலக மக்களின் வாழ்க்கையிலும் பண்பாட்டிலும் கலந்துவிட்ட ஓர் பழக்கம் ஆகும். பண்டையக்காலம் தொட்டே குறிப்பாக சீனர்களின் வாழ்க்கையிலும் பண்பாட்டிலும் தேநீர் அருந்துதல் என்பது மிகவும் பண்பாட்டு முதன்மைத்துவம் வாய்ந்த ஒரு முறையாகும். சீனாவின் தேசிய பானம் தேநீர். சீனர்களின் அன்றாட வாழ்கைக்குத் தேவைப்படுகின்ற ஏழு அடிப்படை பொருட்களில் தேநீரும் ஒன்று. சீன மொழியில் சாசுய்(cháshù) என்று அழைக்கப்படும் தேநீர், இந்தியில் சாய் என்றும் மலையாளத்தில் சாயா என்றும் அழைக்கப்படுகிறது. சாயி என்ற சொல் சீன மொழியில் தேநீர்க் கலை என்ற பொருளில் வழங்கப்படுகிறது. சீனாவின் தேநீர் தயாரிப்பு முறையானது இங்கிலாந்து, ஐரோப்பா மற்றும் ஜப்பானின் தேநீர்த் தயாரிப்பு முறைகளில் இருந்து வேறுபட்டதாகும்.

கி.மு 280-ஆம் ஆண்டுகளுக்கு முன்பு, தென்சீனாவில் வூ என்ற நாட்டின் மன்னர் தமது அமைச்சர்களுக்கு அளித்த விருந்தில் மது வழங்கப்பட்டது. இதில் வே சேள எனும் அமைச்சரால் மதுவுக்கு பதிலாக தேநீரைக் குடிப்பதற்கு மன்னர் ஒப்புதல் அளித்தார். அதன் பின்னரே, விருந்தினரை வரவேற்று தேநீர் கொடுக்கும் பழக்கம் துவங்கியது. டாங் வமிசக்காலத்தில், தேநீர் அருந்துதல் என்பது மக்களின் பழக்கமாக மாறி விட்டது. பின்னர் இப்பழக்கம் புத்த மதத்துடன் தொடர்புடையதாக அறிவிக்கப்பட்டது. 713ம் ஆண்டு முதல் 741ம் ஆண்டு வரை, கோயிலுள்ள மதகுருமார், மூளையை சுறுசுறுப்பாக்க தேநீர் அருந்தத் துவங்கினர். டாங் வமிச காலத்தில் செல்வந்தர்களின் வீடுகளில் "தேநீர் அறை" என்று சிறப்பாக கட்டப்பட்டது.
தேநீர் குறித்த ஆராய்ச்சிகள் சீனாவில் பண்டைய காலத்திலேயே நடைபெற்று வந்துள்ளது. கி.பி.780-ஆம் ஆண்டில் சீனாவின் தேநீர் சித்தர் என்று அழைக்கப்படுபவர் தேயிலையின் நிபுணர் லூ யியு (Lu Yu , 733-804) சாஜிங் என்ற தேயிலை பற்றிய சீனாவின் முதலாவது ஆய்வு நூலை எழுதினார். இந்நூல் ஆங்கிலத்தில் “The Classic of Tea’’ என்ற தலைப்பில் மொழிபெயர்க்கப்பட்டு மூன்று தொகுதிகளாக வெளியிடப்பட்டுள்ளது. இந்நூல் தேயிலையை விளைவித்தல், தேநீர் வகைகள், தயாரிக்கும் முறைகள், தேநீரின் மருத்துவக் குணங்கள் பற்றி விரிவாக எடுத்தியம்புகிறது.

சீன மக்கள் அதிகமாக தேநீர் குடிக்கும் பழக்கம் உள்ளவர்கள். சீனாவின் பல்வேறு இடங்களிலும் தேயிலைகள் வேறுபட்ட தேநீர்கள் தயாரிக்கப்படுகிறது. பெய்ஜிங்கில் மலர்த் தேநீரும், ஷாங்காங் பகுதியில் பச்சைத் தேநீரும் அருந்தப்படுகிறது புசியான் மாநிலத்தில் சிவப்புத் தேநீரும் சில இடங்களில், தேநீரில் பிற பொருட்களை சேர்த்தும் தேநீர் தயாரிப்பு நிகழ்கிறது. ஹுநான் மாநிலத்தில், இஞ்சி உப்பு கலந்த தேநீர் கொடுத்து விருந்தினரை வரவேற்கின்றனர். தேநீரில் தேயிலை மட்டுமல்லாது, உப்பு, இஞ்சி, எள்ளு ஆகியவை சேர்க்கப்படுகின்றன.

சீனர்களின் தேநீர் அருந்தும் பழக்கம் 4000 ஆண்டுக்கு மேலான வரலாறு கொண்டது. சீனர்களின் அன்றாட வாழ்க்கையில் இன்றியமையாத பானங்களில் தேநீர் முக்கிய இடம்பெறுகிறது. விருந்தினர்களுக்கு தேநீர் வழங்குவது, சீனர்களின் பழக்கமாகும். பல்வேறு பண்பாட்டு சூழல்களில் தேநீரைப் பயன்படுத்தும் வழக்கம் சீனர்களிடம் பண்டைய காலம் தொட்டே இருந்து வருகிறது. மரியாதையின் குறியீடாகவும், குடும்ப உறுப்பினர்கள் சந்தித்துக்கொள்ளும்போதும், மன்னிப்பு கோருவதற்காகவும், திருமண நாளில் பெரியவர்களுக்கு நன்றி செலுத்தும் விதமாகவும், பாரம்பரியத்தை அடுத்த தலைமுறையினருக்கு எடுத்துச் செல்வதற்காகவும் தேநீர் பரிமாறுவது வழக்கமாக இருந்து வருகிறது. சீனாவில், தேநீர் குடிப்பது என்பது, தனிச்சிறப்பு வாய்ந்த ஒரு பண்பாடாக மாறியுள்ளது. தேநீர் அருந்துதல் என்பது ஒரு வகை கலையாகக் கருதப்படுகிறது.

சீனச் சமுதாயத்தில் இளைய தலைமுறையினர் தங்கள் மரியாதையை வெளிப்படுத்தும் விதத்தில் மூத்த தலைமுறையினருக்கு தேநீர் வழங்குகின்றனர். பெரியவர்களை விடுமுறை நாட்களில் தேநீரகத்திற்கு அழைத்துச் சென்று தேநீர் கொடுத்து உபசரிப்பது பாரம்பரிய வழக்கமாக உள்ளது. இதுவே பண்டைய காலங்களில் கீழ்நிலையில் இருப்பவர்கள் உயர் பதவி வகிப்பவர்களுக்குக் மரியாதை நிமித்தமாக தேநீர் வழங்குவது இருந்து வந்தது. இன்று பண்பாட்டு மாற்றங்களின் விளைவாக கீழ் பதவியில் வகிப்பவர்களுக்கு உயர் பதவியில் வகிப்பவர்களும், சிறியவர்களுக்குப் பெரியவர்களும் தேநீர் ஊற்றிக் கொடுப்பதைக் காணமுடிகிறது. 

பெய்ஜிங்கில், வரவேற்பவர் தேநீரை வழங்கும் போது, விருந்தினர்கள் உடனடியாக இரு கைகளாலும் அதை ஏற்று நன்றி சொல்கின்றனர். தென் சீனாவின் குவான்துங் மற்றும் குவான்சி மாநிலங்களில், நன்றி தெரிவிக்கும் பொருட்டு, விருந்தினர் வலது கையால் மேசையை மூன்று முறை தட்ட வேண்டும்.

திருமணம் முடிந்த பிறகு திருமண நாளன்றே மணமகன் மற்றும் மணமகள் உறவினர்களை அறிமுகப்படுத்தும் விதமாக மீண்டும் தேநீர் சடங்கு நடைபெறுகிறது. சடங்கின்போது மணமகன், மணமகள் மற்றும் மணமகள் தோழி மூவரும் இணைந்து சிவப்பு பேரிச்சை மற்றும் தாமரை இதழ்களைச் சேர்த்து தேநீர் தயாரிப்பார்கள். சிவப்பு பேரிச்சை மற்றும் தாமரை இதழ்களை தேநீரில் சேர்ப்பதன் மூலம் மணமகள் கூடிய விரைவில் திடகாத்திரமான குழந்தைகளைப் பெறுவாள் என நம்பப்படுகிறது.

மணமக்கள் மண்டியிட்டு மணமகனின் பெற்றோர்களுக்குத் தேனீர் வழங்குவர். மணமகள் தன்னுடைய மாமனாரின் இடது புறமும் மணமகன் தன்னுடைய தாயின் வலதுபுறமும் மரபுகளின் படி மண்டியிட வேண்டும். தேநீர் சடங்கின்போது தோழி மங்கல வாழ்த்துப்பாடல்களைப் பாடிக்கொண்டு மணமக்களுக்கு உதவியாக இருப்பாள்; மணமகனின் பெற்றோருக்குத் தேநீர் வழங்கிய பிறகு, மணமகனின் உறவினர்களுக்குத் தேநீர் வழங்கப்படுகிறது. முதலில் தாத்தா பாட்டிக்கும் பிறகு அண்ணா, அக்கா, தங்கை என வயதின் அடிப்படையில் ஒவ்வொருவருக்காக வழங்கி அறிமுகப்படுத்தப்படுகிறது. அதன்பிறகு குடும்ப உறுப்பினர்களும் உறவினர்களும் மணமக்களுக்கு சிவப்பு வண்ணப் பொதியை பரிசாக அளிப்பார்கள். அப்பொதியில் பணமோ நகையோ இருக்கும்.

கால மாற்றங்களுக்கேற்ப தேநீர் வழங்கும் சடங்கிலும் சில மாற்றங்கள் ஏற்பட்டுள்ளது. இன்று மணமக்கள் இரு வீட்டாருக்கும் தேநீர் வழங்குகின்றனர். இச்சடங்கு பெரிய பெரிய மண்டபங்களிலும், ஐந்து நட்சத்திர விடுதிகளிலும், திறந்த வெளிகளிலும் பல ஆயிரம் பேர் அமர்ந்து பார்க்கும் வண்ணம் ஆடம்பரமாக நடைபெறுகிறது. ஆடம்பரங்கள் இருப்பினும், இச்சடங்கு இரண்டு குடும்பங்களின் ஒருங்கிணைப்பை சிறப்பிக்கும் விதமாகவே நடைபெறுகிறது.

பொருளின் நிமித்தமாக அல்லது திருமணம் ஆனபிறகு பிள்ளைகள் பெற்றோரை விட்டுப் பிரிந்து சென்ற குடும்ப உறுப்பினர்கள் மீண்டும் ஒன்று சேரும்போது தேநீரகத்திற்கு குடும்பத்துடன் சென்று தேநீர் அருந்தி மகிழ்வது சீனர்களின் வழக்கமாக உள்ளது.

பிள்ளைகள் ஏதாவது தவறுகள் செய்துவிட்டால் தேநீர் ஊற்றிக்கொடுத்து பெற்றோர்களிடம் மன்னிப்புக் கோருவது சீனர்கள் பண்பாட்டில் காணப்படுகிறது.
பாரம்பரியத்தை அடுத்த தலைமுறையினருக்கு எடுத்துச் செல்வதற்காகவும் தேநீர் அருந்துதல் நிகழ்கிறது. குடும்பந்தோறும் உறவினர்கள் கூடி தேநீர் அருந்தும்போது குடும்ப பாரம்பரியத்தையும் பண்பாட்டையும் பற்றிப் பேசிகொள்வது வழக்கம். இதன் மூலம் சீனர்களின் பண்பாடு அடுத்த தலைமுறைக்கு எடுத்துச் செல்லப்படுவதாக நம்பப்படுகிறது.

கலை நுட்பத்துடன் கூடிய கோப்பைகள் பத்தாம் நூற்றாண்டிலிருந்து சீனர்களின் பயன்பாட்டில் உள்ளது என்பது குறிப்பிடத்தக்கது. சீனர்கள் பயன்படுத்தும் தேநீர் கோப்பைகளும் குவளைகளும் சித்திர வேலைப்பாடுகளுடன் மிகுந்த கலை நுட்பத்தோடும் அழகியல் உணர்வோடும் இதற்கென தனி வகை களிமண் மற்றும் மணல் கொண்டு தயாரிக்கப்படுகிறது. ட்ராகான், பீனிக்ஸ், குதிரை, குரங்கு, புலி, பூனை, சேவல், மீன், பன்றி, ஆமை, ஆந்தை, பல்லி, தவளை, செர்ரிமலர், தாமரை, சூரியகாந்தி மலர், அண்ணாச்சி, பூசணி, மூங்கில், சிரிக்கும் புத்தர், குழந்தை புத்தர், ஆண், பெண் ஆகிய வடிவங்களில் தயாரிக்கப்பட்ட அல்லது உருவங்கள் பொறிக்கப்பட்ட குவளையில் தேநீர் ஊற்றிக் குடிப்பதன் மூலம் அதற்கேற்ற பலன் கிடைப்பதாக நம்பப்படுகிறது.

சீனாவில் பல்வேறு வடிவமான தேநீர் கடைகள் உள்ளன. பெய்ஜிங்கின் செழுமை மிக்க சியான்மான் சாலையின் பக்கத்தில், சிறந்த தேநீர்கடை இருக்கிறது. மக்கள் இங்கமர்ந்து தேநீர் அருந்தி, சிற்றுண்டி உண்பதோடு, கலை நிகழ்ச்சிகளையும் கண்டுகளிக்கின்றனர். தென்சீனாவில் அழகான இயற்கைக் காட்சிக்கு அருகில் தேநீர் கடைகள் உள்ளன. பயணிகள் தேநீர் குடிக்கும் போது இயற்கை காட்சியைக் கண்டு ரசிக்கலாம்.

சீனாவில் தேநீரகங்கள் சீனக் கட்டக்கலை நுட்பத்துடனும் இயற்கை எழிலோடும் சுமார் ஐம்பதுக்கும் மேற்பட்டோர் குழு குழுவாக அமர்ந்து தேநீர் அருந்தும் வகையில் கட்டமைக்கப்பட்டிருக்கும். தேநீரகத்தில் சீனக் கலைஞர்கள் மீட்டும் இசையை மணிக்கணக்கில் கேட்டு மகிழ்ந்தவாறே தேநீர் அருந்துவர். தேநீர் அருந்தும்போது கொறிப்பதற்காக வறுத்த பூசணி, தர்பூசணி விதைகள், வேர்க்கடலை ஆகியன கொடுக்கப்படுகின்றன.




</doc>
<doc id="146821" url="https://ta.wikipedia.org/wiki?curid=146821" title="முகமது அப்துல் கரீம் (முன்ஷி)">
முகமது அப்துல் கரீம் (முன்ஷி)

அப்துல் கரீம் (முன்ஷி)("Abdul Karim (the Munshi)") (1863–1909), இவர் ஒரு இந்திய முஸ்லிமாக இருந்தார். இவர் ஐக்கிய இராச்சியத்தின் விக்டோரியா இந்திய நாட்டில் ஆட்சி செய்துகொண்டு இருக்கும் போது அரசியிடம் உதவியாளராக 15 ஆண்டுகாலம் பணியாற்றி, அவரிடம் நன்மதிப்பையும், நற்பெயரையும் பெற்றிருந்தார்.


</doc>
<doc id="146833" url="https://ta.wikipedia.org/wiki?curid=146833" title="தசப்பிராதுற்பவம்">
தசப்பிராதுற்பவம்

தசப்பிராதுற்பவம் என்பது ஒரு வகை சிற்றிலக்கியம். 10 விருத்தப்பாடல்கள் இதில் இடம் பெற்றிருக்கும். திருமாலை வாழ்த்தித் தன் பிறவியை ஈடேற்றவேண்டும் என வேண்டுவது இதன் பாடற்பொருள். 

அரியின் 10 பிறப்பை 10 ஆசிரிய விருத்தத்தால் வாழ்த்துவது. 

தசம் என்பது பத்து. பிராது என்பது குறை சொல்லி வேண்டுதல். உற்பவம் என்பது பிறப்பு. 


</doc>
<doc id="146836" url="https://ta.wikipedia.org/wiki?curid=146836" title="தசாங்கத்தயல்">
தசாங்கத்தயல்

தசாங்கத்தயல் என்பது சிற்றிலக்கிய வகைகளில் ஒன்று. மன்னனுக்கு அயலுறுப்பாய் அமையும் பதினான்கை 14 ஆசிரிய விருத்தத்தால் போற்றி அவன் வெற்றி பெறவேண்டும் என வாழ்த்துவது இந்த நூல். 

தார்வேந்தன் அங்கங்களாக விளங்கும் பத்தினைப் 10 ஆசிரிய விருத்தத்தால் வாழ்த்துவது தசாங்கத்தயல்.

மலை, ஆறு, நாடு, ஊர், மாலை, யானைப்படை, குதிரைப்படை, கொடி, முரசு, செங்கோல் எனும் பத்தும் அரசனின் அங்கங்கள். படை, குடி, கூழ், அமைச்சு, நட்பு, அரண் என்னும் ஆறும், பிறவும் 10 என்றும், 14 என்றும் எண்ணப்படும் அயல் அங்கங்கள்.


</doc>
<doc id="146840" url="https://ta.wikipedia.org/wiki?curid=146840" title="வம்சமணி தீபிகை">
வம்சமணி தீபிகை

வம்சமணி தீபிகை எட்டயபுரம் சமஸ்தானத்தை ஆட்சி செய்த அரசர்களின் வரலாற்றைக் கூறும் நூல். சமஸ்தானத்தில் பணி புரிந்த சுவாமி தீட்சிதர் என்பவர் இந்நூலின் ஆசிரியர். கி.பி. 803 ஆம் ஆண்டு தொடங்கி எட்டயபுரத்தை ஆட்சி செய்த நாயக்க மன்னர்களின் வரலாறு இந்நூலில் தரப்பட்டுள்ளது. "Etaiyapuram past and present: Being a short history of the estate from the earliest times" என்ற கணபதி பிள்ளை என்பவரால் இயற்றப்பட்ட ஆங்கில நூல் இந்நூல் கூறும் தகவல்களை உறுதி செய்கிறது. 


</doc>
<doc id="146843" url="https://ta.wikipedia.org/wiki?curid=146843" title="டிஷ் தொலைக்காட்சி">
டிஷ் தொலைக்காட்சி

டிஷ் டிவி இந்தியா லிமிடட் (ஆங்கிலம்: "Dish TV") என்பது இந்தியாவில் டிடிஎச் மூலம் தொலைக்காட்சி சேவைகளை வழங்கும் ஒரு நிறுவனம் ஆகும். இது இந்தியத் தேசியச் செயற்கைக்கோள் அமைப்பு (INSAT) 4ஏ செயற்கைக்கோள் உதவியுடன் எம்பெக்-2 தொழினுட்பத்தின் அடிப்படையில் இயங்குகிறது. 2003ஆம் ஆண்டின் பிற்பகுதியில் ஜீ என்டர்டெய்ன்மென்டு நிறுவனத்தினால் டிஷ் டிவி ஆரம்பிக்கப்பட்டது.

தற்போது டிஷ் டிவி, வீடியோகான் டி2எச் ஆகிய இருபெரும் டிடிஎச் நிறுவனங்களும் இணைய ஒப்பந்தம் செய்துள்ளன. அவ்வாறு இணைந்த பிறகு டிஷ் டிவி வீடியோகான் நிறுவனம் என்ற பெயருடன் அழைக்கப்படும். அதில் 55.4 சதவீத பங்குகளை டிஷ் டிவியும் மீதமுள்ள பங்குகளை வீடியோகான் டிடிஎச்சும் நிர்வாகம் செய்வர். இந்த இணைப்பிற்கு போட்டி ஒழுங்குமுறை ஆணையம் ஒப்புதல் (சிசிஐ) வழங்கி இருக்கிறது. 2018 மார்ச் மாதத்தில் இரு நிறுவனங்களும் அதிகாரப்பூர்வமாக இணைய உள்ளதாக தகவல் வெளியாகியுள்ளது.


</doc>
<doc id="146846" url="https://ta.wikipedia.org/wiki?curid=146846" title="கே. பி. அறிவானந்தம்">
கே. பி. அறிவானந்தம்

கே. பி. அறிவானந்தம் என்பவர் தமிழ் நாடகத்துறைக் கலைஞர் மற்றும் எழுத்தாளர். 12 வயதிலேயே நாடகங்களில் நடிக்கத் தொடங்கிய இவர் எம். ஆர். ராதாவின் ரத்தக் கண்ணீர், தூக்கு மேடை ஆகிய நாடகங்களிலும் நடித்துள்ளார். உயிரின் விலை, இன்றைய உலகம், சிகரம், துறைமுகம், இதோ ஒரு மகாத்மா, சத்தியமே ஜெயம் தரும் என்பது போன்ற பல நாடகங்களை எழுதியிருக்கிறார். இவரின் “அவன் போட்ட முடிச்சு” என்ற நாடகம் 100 முறை நாடக மேடையில் வந்துள்ளது. இவரது நாடக இலக்கியப் பணியைப் பாராட்டி இவருக்கு 2012 ஆம் ஆண்டுக்கான கலைஞர் மு. கருணாநிதி பொற்கிழி விருது வழங்கப்பட உள்ளது.


</doc>
<doc id="146857" url="https://ta.wikipedia.org/wiki?curid=146857" title="எட்வின் ஜோசப் பிரான்சிஸ் டிசௌசா">
எட்வின் ஜோசப் பிரான்சிஸ் டிசௌசா

எட்வின் ஜோசப் பிரான்சிஸ் டிசௌசா (பிறப்பு: 1948) என்பவர் ஒரு கொங்கனி மொழி எழுத்தாளர். இவர் கொங்கனி மொழியில் 33 நாவல்கள், 2 சிறுகதைத் தொகுதிகள் போன்றவற்றை எழுதியுள்ளார். கொங்கனி மொழி இலக்கியத்தில் இவரது பணியைப் பாராட்டி இதுவரை 9 இலக்கிய விருதுகள் வழங்கப்பட்டிருக்கின்றன. தற்போது இவருக்கு 2012 ஆம் ஆண்டுக்கான பிற இந்திய மொழி இலக்கியத்துக்கான கலைஞர் மு. கருணாநிதி பொற்கிழி விருது வழங்கப்பட உள்ளது.


</doc>
<doc id="146866" url="https://ta.wikipedia.org/wiki?curid=146866" title="பிரேமா நந்தகுமார்">
பிரேமா நந்தகுமார்

பிரேமா நந்தகுமார் (பிறப்பு: 1939) என்பவர் தமிழ் மற்றும் ஆங்கில இலக்கியம், பண்பாடுகள் குறித்து எழுதி வரும் எழுத்தாளர். 1961 ஆம் ஆண்டில் முனைவர் பட்டம் பெற்றுள்ளார். இவர் எழுதிய இந்தியப் பண்பாட்டுக் கருவூலம் - உலக ஆன்மிகச் செல்வம், இந்தியத் தத்துவம், சரித்திரம் மற்றும் பண்பாடு போன்ற ஆய்வேடுகள் இவரது சிறப்பான பங்களிப்புகளாகும். இவரது இந்தியப் பண்பாடு, தத்துவம் மற்றும் இலக்கியம் போன்ற துறைகளில் ஆங்கில மொழி மூலம் இவர் ஆற்றிய பணியைப் பாராட்டி இவருக்கு 2012 ஆம் ஆண்டுக்கான கலைஞர் மு. கருணாநிதி பொற்கிழி விருது வழங்கப்பட உள்ளது.


</doc>
<doc id="146870" url="https://ta.wikipedia.org/wiki?curid=146870" title="உப்பிலிய நாயக்கர்">
உப்பிலிய நாயக்கர்

பழங்காலத்தில் கொங்க தேசத்தில் உப்பிலியர் என்னும் நாயக்கர் சமுக மக்கள் உப்பு மற்றும் வாணிபத்தில் ஈடுபட்டு வந்தார் . திப்பு சூல்தான் படைப்பிரிவில் வீரர்களாக பணிபுரிஅவர்களின் காவலர்களிடம் இருந்து இரவில் தப்பித்து தலமலை வழியாக வந்ததாகவும் வரும்போது தன் குலதெய்வமான ஆதிகருவண்ணராயர் பொம்மதேவியர் கொண்டு வந்து தெங்கு மரஹடா காட்டில் பிரதிஷ்டை செய்து வழிபட்டு வந்ததாகவும் ஓர் வரலாறு.இக்கோயில் உப்பிலிய நாயக்கர் சமுக மக்களின் குல தெய்வமாக இன்றும் வலிபட்டு வருகின்றனர்.உப்பிலிய நாயக்கர் சமுகத்தில் 6 பட்டம்,27 நாடு மற்றும் 7 குலம் உள்ளதாக கூறபடுகிறது.

மற்றொரு வரலாறும் பேசப்பட்டு வருகிறது,

கர்நாடகத்திட்கு வாணிபம் செய்ய இடம் பெயர்ந்த உப்பிலிய நாயக்கர் மக்கள் தமது குலதெய்வமான ஸ்ரீ கருவண்ணராயர் ,ஸ்ரீ பொம்மதேவியரை தமிழகத்திற்கு எடுத்து வர பூக்கூடையில் தலமலை வழியாக குறுகிய வழியில் கொண்டு வரும்போது தெங்குமரஹடா காட்டில் கெஜரெட்டி அருகில் வந்தபோது மாயாறு அருகில் பக்தர்கள் குளிக்க சென்றனர் அவ்ர்கள் திரும்ப நேரமானதால் பூக்கூடையினை வைத்திருந்த பக்தரும் குளிக்க ஆசைப்பட்டு பூப்பேழைய இறக்கி வைத்து விட்டு குளிக்க சென்றார்.

பின் அனைவரும் வந்து பூக்கூடையை தூக்க முற்படும் போது பூக்கூடையை தூக்க முடியவில்லை அப்போது அருள் வந்த பக்தர் உங்கள் குலதெய்வமான நான் இங்கேயே அடர்ந்தகாட்டில் இருக்க ஆசைப்படுகிறேன்.என்னை வருடம் ஒருமுறை தமிழ் மாசிமாதம் மகம் நட்சத்திரத்தில் வந்து வணங்கி செல்லுங்கள் கூற இறைகட்டளைக்கு இணங்க பக்தர்கள் இறைவனை அங்கேயே சிறிய கோவில் கட்டி பூஜை செய்து வந்தனர்.

கோயில் இருக்கும் இடம்:

தமிழகத்தில் வாழ்ந்து வரும் கற்பூர கோத்திரம் உப்பிலிநாயக்கர் குலதெய்வமாக ஈரோடு மாவட்டம் சத்தியமங்கலம் வட்டம் பவானி சாகர் தெங்குமரஹடா அடர்ந்த வனப்பகுதியில் கெஜலெட்டி கணவாயில் ஆதி கருவண்ணராயர் பொம்மாதேவியர் திருக்கோவில் அமைந்துள்ளது.வருடம் ஒரு முறை
மாசிமாதம் மகம் நட்சத்திர நாளில் மட்டும் திருவிழா நடைபெறுகிறது.இந்நாளில் மட்டும் உப்பிலிய நாயக்கர் மக்கள் வந்து வழிபடுகின்றனர்.மற்ற நாட்களில் வன கட்டுப்பாட்டு
இலாக அதிகாரியிடம் அனுமதி வாங்கிய பின் செல்லலாம்.


</doc>
<doc id="146872" url="https://ta.wikipedia.org/wiki?curid=146872" title="அம்பை மணிவண்ணன்">
அம்பை மணிவண்ணன்

அம்பை மணிவண்ணன் என்பவர் இந்து சமயக் கோயில்கள் சார்ந்த தமிழ் நூல்களை எழுதி வரும் எழுத்தாளர். தேனி மாவட்டம், அம்பாசமுத்திரம் எனும் ஊரில் பிறந்த இவர் தற்போது மதுரையில் வசித்து வருகிறார். இவர் தமிழ், வரலாறு பாடங்களில் முதுகலைப் பட்டங்களையும், தமிழில் முதுமுனைவர் பட்டத்தையும் பெற்றவர். மதுரை மாவட்டம், மேலூர் அரசினர் கலைக்கல்லூரியில் தமிழ்த்துறையில் துணைப் பேராசிரியராகப் பணியாற்றி வரும் இவர் கோயிற்கலை மற்றும் சமயம் தொடர்பான பல்வேறு ஆய்வுக்கட்டுரைகளை ஆய்வு இதழ்களில் வெளியிட்டுள்ளார். ஆய்வு நூல்களாகவும் சில நூல்களை வெளியிட்டுள்ளார். 


இவர் எழுதிய பொற்றாமரை எனும் நூல் தமிழ்நாடு அரசின் 2010 ஆம் ஆண்டுக்கான சிறந்த நூலாக தேர்வு செய்யப் பெற்று தமிழ்நாடு முதலமைச்சர் ஜெ. ஜெயலலிதா அவர்களால் இவருக்குப் பரிசு வழங்கப் பெற்றது.


</doc>
<doc id="146874" url="https://ta.wikipedia.org/wiki?curid=146874" title="ம. லெனின்">
ம. லெனின்

ம. லெனின் என்பவர் ஒரு தமிழக எழுத்தாளர். வணிகவியல், இதழியல் போன்ற துறைகளில் முதுகலைப் பட்டமும், முனைவர் பட்டமும் பெற்றவர். தமிழில் பல சுய முன்னேற்ற நூல்களை எழுதியிருக்கிறார். 

இவர் எழுதிய இவர் எழுதிய ஐந்து நூல்கள் தமிழ்நாடு அரசின் தமிழ் வளர்ச்சித் துறையின் சிறந்த நூலுக்கான பரிசுகளைப் பெற்றிருக்கின்றன.




</doc>
<doc id="146875" url="https://ta.wikipedia.org/wiki?curid=146875" title="சுனில் வர்மா">
சுனில் வர்மா

சுனில் வர்மா (), ஒரு தெலுங்கு நகைச்சுவை நடிகர். இவர் "அந்தால ராமுடு (2006)", திரைப்படத்தில் முதன்முறையாக கதையின் நாயகனாக நடித்தார், பிறகு 2010-ம் ஆண்டு இயக்குநர் எஸ். எஸ். ராஜமெளலியின் "மரியாத ராமன்னா (2010)" திரைப்படத்திலும் கதாநாயகனாக நடித்தார். இவர் தன்னுரைய நகைச்சுவை நடிப்பிற்காக பல விருதுகளை வென்றுள்ளார். இவர் இயக்குநர் வீரபத்திரன் திரைப்படமான "பூல ரங்கடு (2012)" படத்திற்காக சிக்ஸ் பேக் ஏற்றியிருக்கிறார்.

1974-ம் ஆண்டு பிப்ரவரி 28-ம் திகதி ஆந்திரப் பிரதேசத்தில் உள்ள பீமாவரத்தில் பிறந்தார், இவருடைய ஐந்தாவது அகவையில் தன்னுடைய தந்தையை பறிகொடுத்தார், தன்னுடைய தாயின் பராமரிப்பில் வளர்ந்தார்.

இவர் நடிகர், சிரஞ்சீவியின் தீவிர ரசிகர், தன்னுடைய பள்ளி பருவத்தில் சிறந்த நடனக்கலைஞராக வர வேண்டுமென்று எண்ணினார். இவர், வட்டார நடன் போட்டிகளில் கலந்துகொண்டு பரிசுகளும் பெற்றார். இவருடைய ஆசிரியரின் அறிவுரையின்படி, கலைத்துறையில் இளங்கலை பட்டமும் பெற்றார். அதன்பிறகு, மேடை நாடகத்தில் நடிக்கத்தொடங்கினார். இவருடைய தோற்றத்தின் காரணமாக, இவருக்கும் வரும் வாய்ப்புகள் குறையத்தொடங்கியது. 

1995-ம் ஆண்டு, இவர் திரைத்துறையில் நடனக்கலைஞராக நுழைந்தார். ஐதராபாத்தில் உள்ள ஒரு நடனப்பள்ளியிலும் இணைந்தார். இவருக்கு வில்லனாக நடிக்க அவா இருந்தபோதும், நகைச்சுவை நடிகராக நடிக்கவே வாய்ப்பு கிடைத்தது. இவர் இயக்குநர் திரிவிக்ரமின் நெருங்கிய நண்பராவார்.

சுனிலின் திரை வாழ்க்கை ஆரம்ப காலத்தில் மிகவும் சிக்கலாக அமைந்தது. இவர் நடித்த "செகன்ட் ஹேன்ட்" பாதியில் நிறுத்தப்பட்டது.

"ப்ரேம கதா" மற்றும் "சுயம்வரம்" ஆகியவையே இவருடைய திரை வாழ்க்கைக்கு பிள்ளையார் சுழியிட்டது. "சிறு நவ்வுட்டோ" மற்றும் "நுவ்வே காவாலி"ஆகிய படங்களில் முதலில் நடித்தார். இவற்றுல், "நுவ்வே காவாலி" திரைப்படம் முதலில் வெளியானது.

2006-ம் ஆண்டு, ஆர்த்தி அகர்வாலுடம் இணைந்து, "அந்தால ராமுடு" திரைப்படத்தில் முதன்முறையாக கதையின் நாயகனாக நடித்தார் பிறகு எஸ். எஸ். ராஜமெளலி இயக்கத்தில், சலோனியுடன் இணைந்து "மரியாத ராமன்னா" திரைப்படத்திலும் கதையின் நாயகனாக நடித்தார். மரியாத ராமன்னா திரைப்படத்தின் வெற்றிக்குப் பிறகு சுனில் தெலுங்கு திரைத்துறையில் ஒரு கதாநாயகனாக வலம் வரத் தொடங்கினார். இவர் ராம் கோபால் வர்மாவுடன், கதா ஸ்கிரீன்ப்ளே தர்ஷக்தவம் அப்பலராஜு திரைப்படத்தில் கதாநாயகனாக நடித்தார். இத்திரைப்படம் பிப்ரவரி 18, 2012-ம் ஆண்டு வெளியானது. 

சுனில் நடிப்பில் வெளியான "பூல ரங்கடு" திரைப்படம் உலகம் முழுவதிலும் 450 - திரையரங்கில் வெளியானது, நல்ல வரவேற்பையும் பெற்றது. தற்போது, "ராமு வெட்ஸ் சீதா" திரைப்பத்தில் ஒப்பந்தமாகியுள்ளார். பூல ரங்கடு திரைப்படத்திற்குப் பிறகு, பல இயக்குநர்களும், தயாரிப்பாளர்களும், சுனிலுடம் படம் செய்ய முன்வந்துள்ளனர். சுனில் நகைச்சுவையாளராக இருந்த போது, சுமார் 15 லட்சங்கள் சம்பளமாக பெற்றவர், தற்போது, 3 கோடி வரையிலும் உயர்த்தியுள்ளார்.





</doc>
<doc id="146887" url="https://ta.wikipedia.org/wiki?curid=146887" title="இரட்டைநாக பந்தம்">
இரட்டைநாக பந்தம்

இரட்டைநாக பந்தம் என்பது ஓவியப்பா வகைகளில் ஒன்று. இரண்டு நாகப்பாம்புகள் ஒன்றோடொன்று பின்னிக்கொண்டிருப்பது போலப் படம் வரையப்படும். இரண்டு அல்லது நான்கு அடிகள் கொண்ட விருத்தம் ஒன்று அந்தப் பிணைப்பினூடே நுழைந்து படிக்கும்போது பாடல் பொருந்தி வருமாறு ஓவியப்பா அமைந்திருக்கும். பாடலைப் பாம்பின் தலையில் தொடங்கி வால் வரையில் சென்று படித்துக்கொள்ள வேண்டும். சொல்வளம் மிக்கவர் இதனைப் பாடுவார். 



</doc>
<doc id="146888" url="https://ta.wikipedia.org/wiki?curid=146888" title="ஊர் வெண்பா">
ஊர் வெண்பா

ஊர் வெண்பா என்பது ஒரு சிற்றிலக்கியம். தலைவன் புகழை 90 அல்லது 70 அல்லது 50 நேரிசை வெண்பாவால் பாடுவது பெயர் நேரிசை. அவன் ஊர் வந்து சேர்ந்ததைப் பாடுவது ஊர் நேரிசை. அவன் வரவால் ஊர் சிறக்க வேண்டும் எனப் பாடுவது ஊர்வெண்பா 


</doc>
<doc id="146889" url="https://ta.wikipedia.org/wiki?curid=146889" title="கடிகை வெண்பா">
கடிகை வெண்பா

கடிகை வெண்பா என்பது ஒரு சிற்றிலக்கியம். கடிகை என்பது நல்லநேரம். அரசனுக்கு நல்லநேரம் இது எனக் கூறும் பாடல்களை இது கொண்டிருக்கும். 32 நேரிசை வெண்பாகள் இதில் அமைவது ஒருவகை மரபு. 



</doc>
<doc id="146892" url="https://ta.wikipedia.org/wiki?curid=146892" title="சனாதன தர்மம்">
சனாதன தர்மம்

சனாதன தர்மம் அல்லது "நிலையான தத்துவஞானம்/இசைவு/நம்பிக்கை" என்பதே பல ஆயிரம் ஆண்டுகளாக இந்து சமயத்தைக் குறித்துவந்த பெயராகும். இந்துக்களைப் பொறுத்தவரை, இது, மனிதனால் உருவாக்கப்பட்டவற்றைக் கடந்து, தனிமனித விருப்பு வெறுப்புக்களைக் குறியாது, தூய உணர்வுபூர்வமான அறிவியலைக் குறிக்கும் சில ஆன்மீகக் கொள்கைகள் என்றும் நிலையானவையாக இருக்கின்றன என்ற எண்ணத்தைப் பற்றிப் பேசுகின்றது.



</doc>
<doc id="146896" url="https://ta.wikipedia.org/wiki?curid=146896" title="திருக்குறுந்தொகை">
திருக்குறுந்தொகை

திருக்குறுந்தொகை என்பது ஒருவகைப் பண்ணிசைப் பாடல். திருநாவுக்கரசரின் பண்ணிசைப் பாடல்களில் ஒன்று சைவத் திருமுறைகள் தொகுப்பில் உள்ள நாலாம் திருமுறையில் இடம்பெற்றுள்ள 102 பதிகப் பாடல்ளும் திருக்குறுந்தொகைப் பண்ணில் அமைந்தவை.இதனைப் பா வகையில் நாலடிவிருத்தம் என்பர்.


</doc>
<doc id="146899" url="https://ta.wikipedia.org/wiki?curid=146899" title="திருநேரிசை">
திருநேரிசை

திருநேரிசை என்பது திருநாவுக்கரசர் பாடிய தேவாரப் பண்ணிசைப் பாடல் வகைகளில் ஒன்று. சைவத் திருமுறைகள் பட்டியலில் நான்காம் திருமுறையில் உள்ள பாடல்களில் பெரும்பாலானவை திருநேரிசைப் பாடல்களாக உள்ளன. 


</doc>
<doc id="146904" url="https://ta.wikipedia.org/wiki?curid=146904" title="நாழிகை வெண்பா">
நாழிகை வெண்பா

நாழிகை வெண்பா என்பது சிற்றிலக்கிய வகைகளில் ஒன்று. ஈசனுக்கும், மண்ணாளும் அரசனுக்கும் நல்லநேரம் எது என்று பார்த்துச் சொல்வது இந்த நூல். இது 64 வெண்பாவால் அமைவது வழக்கம். 

இது கடிகை வெண்பா போன்றது. கடிகை வெண்பா அரசனுக்கு நல்லநேரம் பார்ப்பது. நாழிகை வெண்பா ஈசன் உலா வருவதற்கும் பார்ப்பது என்கின்றனர் இலக்கண நூலார். 



</doc>
<doc id="146906" url="https://ta.wikipedia.org/wiki?curid=146906" title="மங்கல வெள்ளை">
மங்கல வெள்ளை

மங்கல வெள்ளை என்பது சிற்றிலக்கிய வகைகளில் ஒன்று.

உயர்குலப் பெண்ணின் உடல் அழகினை ஒன்பது பாகமாகப் பார்த்து, ஒன்பது வெண்பாக்களால் நூல் செய்வது மங்கல வெள்ளை என்னும் பெயரைப் பெறும். 


</doc>
<doc id="146916" url="https://ta.wikipedia.org/wiki?curid=146916" title="ஆர்த்தி (நடிகை)">
ஆர்த்தி (நடிகை)

ஆர்த்தி கணேஷ்கர், ஒரு தென்னிந்தியத் திரைப்பட தொலைக்காட்சி நடிகை. இவர் பல திரைப்படங்களில் நகைச்சுவையூட்டும் வேடத்தில் நடித்துள்ளார், சன் தொலைக்காட்சியில் ஒளிபரப்பாகும் "அசத்தப் போவது யாரு?" நிகழ்ச்சியின் நடுவராகவும் உள்ளார்.. கணேஷ்கர் என்ற நகைச்சுவை நடிகரைத் திருமணம் செய்துகொண்டார். இவர், கலைஞர் தொலைக்காட்சியில் ஒளிபரப்பான "மானாட மயிலாட" நடன நிகழ்ச்சியில் தன்னுடைய கணவருடன் கலந்துகொண்டு இரண்டாவது பரிசை வென்றார். இந்திய ஆட்சிப் பணியாளராக விரும்புவதாகத் தெரிவித்துள்ளார். 

1987ம் ஆண்டு வெளிவந்த வண்ணக் கனவுகள் திரைப்படத்தில் குழந்தை நட்சத்திரமாக அறிமுகமானார். இவர் தமிழ், தெலுங்கு, மலையாளம் மற்றும் இந்தி உள்பட சுமார் 65 திரைப்படங்களில் குழந்தை நட்சத்திரமாக நடித்துள்ளார். குழந்தைப்பருவத்தில் சககுழந்தை நட்சத்திரமும் தற்போது இவருடைய கணவருமான கணேஷ்கரின் சகோதரியாக, "என் தங்கை கல்யாணி" திரைப்படத்தில் நடித்துள்ளார். இவர் தமிழ்நாட்டின் கலைமாமணி விருதினைப் பெற்றுள்ளார்.




</doc>
<doc id="146938" url="https://ta.wikipedia.org/wiki?curid=146938" title="கிரத்திக்கா தீர்">
கிரத்திக்கா தீர்

கிரத்திக்கா தீர் அல்லது கிரத்திக்கா செங்கர் ("Kratika Dheer" or "Kratika Sengar", சூலை 3, 1986) இந்தியத் தொலைக்காட்சி நடிகை ஆவார். இவர் கசௌத்தி சிந்தகி கே என்ற இந்தியத் தொலைக்காட்சித் தொடரில் பிரேர்னாவாக (இரண்டு) என்ற கதாபத்திரத்தில் நடித்ததால் பிரபலமானார். இவர் கியுங்கி சாசு பி கபி பகூ தி என்ற தொலைக்காட்சித் தொடரில் சாஞ்சி எனும் கதாபாத்திரமாகச் சிறப்புத் தோற்றத்திலும் நடித்துள்ளார். 9எக்சில் ஒளிபரப்பப்பட்ட கியா தில் மே ஏ என்ற தொலைக்காட்சித் தொடரிலும் நைனா எனும் கதாபாத்திரமாக நடித்துள்ளார். இலக்சு கோன் சீத்தெக பாலிவுடு கா திக்கெட்டு எனும் நிகழ்ச்சியிலும் பங்குபற்றியுள்ளார். இவர் ஜான்சி ராணி... ஒரு வீரப்பெண்ணின் கதை எனும் தொடரில் இராணி இலட்சுமிபாயாக முதன்மைப் பாத்திரமேற்று, இராணி லட்சுமிபாயின் வாழ்க்கை வரலாற்றை நடித்துக் காட்டினார். இப்போது, மறுமணம் என்ற ஜீ தமிழ்த் தொலைக்காட்சித் தொடரில் ஆர்த்தி எனும் முதன்மைப் பாத்திரத்தில் நடித்து வருகிறார்.

கிரத்திக்கா செங்கர் சூலை 3, 1985இல் கான்பூரில் பிறந்து தில்லியில் பட்டம் பெற்றுக் கொண்டார். நடிகையாக வருவதற்கு முன்பு கிரத்திக்கா விளம்பர நிறுவனமொன்றிலும் அங்கமாத் தொலைக்காட்சியிலும் வேலை செய்தார்.

கசௌத்தி சிந்தகி கேயில் பிரேர்னாவாக (இரண்டு) நடித்ததிலிருந்து கிரத்திக்கா குறுகிய காலத்திலேயே பிரபலமானார்.

ஜான்சி ராணி... ஒரு வீரப்பெண்ணின் கதையில் இவர் முதன்மைப் பாத்திரமான இராணி இலட்சுமிபாயாக நடித்தார். இப்பாத்திரம், தொலைக்காட்சித் தொடர்த் துறையில் கிரத்திக்காவுக்குப் பெயர் தேடித் தந்தது. தற்போது மறுமணம் என்ற தொடரில் ஆர்த்தியாக நடித்து வருகிறார். தொடரின் பெயர் குறிப்பிடுவது போல இத்தொடர் மறுமணம் செய்யும் ஒரு கைம்பெண்ணைப் பற்றியது. இத்தொடரில் குர்மீத்து சௌத்ரியும் நடித்து வருகின்றார். பெப்ரவரி 20, 2012இலிருந்து இத்தொடர் ஜீ தமிழில் ஒளிபரப்பப்பட்டு வருகின்றது.

அபிசேக்கு சந்திராவினால் இயக்கப்பட்ட இரீடு மை சைலன்சு எனும் குறும்படத்திலும் கிரத்திக்கா நடித்துள்ளார்.




</doc>
<doc id="146944" url="https://ta.wikipedia.org/wiki?curid=146944" title="சிவகந்தவர்மன்">
சிவகந்தவர்மன்

சிவகந்தவர்மன் என்பவன் முற்காலப் பல்லவர் மன்னர்களுள் அறியப்படும் இரண்டாம் பல்லவ மன்னனாவான். முற்காலப்பல்லவர்களில் முதலாமானவனின் பெயர் தெரியவில்லை. அவனுடைய மகனே இந்த சிவகந்தவர்மன். இவனின் பெயர் முற்காலப் பல்லவர்கள் வெளியிட்ட பிராகிருத மொழியில் காணப்படுகிறது.

இவன் தன்னையும் தன் முன்னோரையும் பாரத்துவாசர் கோத்திரத்தைச் சேர்ந்தவர்கள் என்று கூறிக்கொண்டான். இவன் இளவரசனாக பதவியேற்று பத்தாம் வருடத்தில் விரிபரம் என்னும் சிற்றூரை இரண்டு பிராமணர்களுக்கு தானம் கொடுத்தவன். இதற்கான பட்டயச்சான்றும் உளது. அதன்படி இப்பட்டயத்தை காஞ்சியில் வெளியிட்டான். அதை ஆந்திர நாட்டின் பல்லவர் பகுதியை ஆண்ட சிற்றரசனுக்கு அனுப்பியுள்ளான்.

இவன் வெளியிட்ட மற்றொரு பட்டயம் ஒன்றில் இவன் மகாராசாதிராசன் எனவும் அசுவமேதம், அக்னிட்ட ஓமம், வாஜபேயம் போன்ற யாகங்களை செய்தவன் என்று குறிப்பிடப்படுகிறான். ஹிரதவல்லி என்ற தெலுங்கு நாட்டைச் சேர்ந்த ஊரில் வெளியிடப்பட்ட இப்பட்டயத்தில் தன் தந்தையான பப்பதேவன் எனக் குறிப்பிடப்படும் பெயர் தெரியாத பல்லவ அரசனன் சில்லரேகக் கொடுங்கா என்னும் ஊரை சிலருக்கு தானம் கொடுத்ததை உறுதிப்படுத்தக் கொடுத்ததாக உள்ளது. இது இவன் எட்டாம் ஆட்சிக்காலத்தில் வெளியிடப்பட்டது.


இவன் காலத்தில் சாதவாகணர் ஆண்ட பகுதிகளை இக்குவாகர் மற்றும் பிருகத்பலாயணர் என்னும் மன்னர்கள் அடுத்தடுத்து ஆண்டனர். அவர்களின் ஆட்சிக்காலத்தில் பல்லவர்கள் அந்நாட்டின் தெற்கு மாகாணத்தை ஆண்டனர். பல்லவர்கள் இவர்கள் இருவரையும் தோற்கடித்தனர். இவனது காலத்திலே இது நடந்ததைக் கொண்டும் இவன் தன் கீழடங்கிய ஆந்திர சிற்றரசனுக்கு ஆணைப் பட்டயம் வழங்கியதைக் கொண்டும் இவனே இக்குவாகரையும் பிருகத்பலாயணரையும் வெற்றி கொண்டான் என்பது தெளிவு.

மூலம் - சர்கார் என்பவர் வெளியிட்ட நூல்



</doc>
<doc id="146946" url="https://ta.wikipedia.org/wiki?curid=146946" title="பிரான்சுவா ஆலந்து">
பிரான்சுவா ஆலந்து

பிரான்சுவா கெரார்டு ஜியார்ஜ் நிக்கொலா ஆலந்து ("François Gérard Georges Nicolas Hollande", "பிரான்சுவாஸ் ஹாலண்ட்"; பிறப்பு 12 ஆகத்து 1954) பிரான்சின் முதன்மை அரசியல்வாதிகளில் ஒருவர். பிரெஞ்சு சோசலிசக் கட்சியின் முதன்மைச் செயலாளராக 1997ஆம் ஆண்டு முதல் 2008 வரை நெடுநாள் பதவி வகித்தவர். பிரான்சின் தேசிய சட்டப்பேரவையில் கொரிசாவின் மூன்று சட்டப்பேரவைத் தொகுதிகளில் முதல் சட்டப்பேரவைத் தொகுதியிலிருந்து 1997 முதல் உறுப்பினராக உள்ளவர். முன்னதாக இதே தொகுதியிலிருந்து 1988-1993இல் தேர்ந்தெடுக்கப்பட்டுள்ளார். கொரிசாத் தலைநகர் துல்லேயின் மேயராக 2001 முதல் 2008 வரை இருந்துள்ளார். கொரிசா மாநில பொதுமன்றத் தலைவராக 2008 முதல் பதவியில் உள்ளார். 

சோசலிசக் கட்சி மற்றும் இடது முழுமாற்றக் கட்சிகளின் பிரதிநிதியாக 2012 பிரான்சியக் குடியரசுத் தலைவர் தேர்தலில் போட்டியிட அக்டோபர் 16, 2011இல் தேர்ந்தெடுக்கப்பட்டார். தற்போதைய குடியரசுத் தலைவர் நிக்கொலா சார்கோசிக்கு முதன்மை போட்டியாளராக விளங்குகிறார்.

மே 6, 2012ல் நடந்த தேர்தலில் நிக்கொலா சார்கோசியை தோற்கடித்து அதிபராக தேர்ந்தெடுக்கப்பட்டார். இவர் 51,63% வாக்குகளும் சார்கோசி 48% வாக்குகளும் பெற்றனர். 

இவர் சிரியா நாட்டில் நடந்து வரும் தீவிரவாதாரசால் நாட்டை விட்டு ஓடிவந்து வாழ்வாதாரத்தை கேட்டு தவிக்கும் அகதிகளுக்கு உதவ முன்வந்துள்ளார். முதலில் 24,000 அகதிகளை தங்கள் நாட்டில் தங்கவைக்க முன்வந்துள்ளார். 




</doc>
<doc id="146948" url="https://ta.wikipedia.org/wiki?curid=146948" title="பப்பதேவன்">
பப்பதேவன்

பப்பதேவன் என்பது முற்காலப் பல்லவர் மன்னர்களில் முதல் மன்னனின் காரணப்பெயராகும். இவனுடைய உண்மையான பெயர் தெரியவில்லை. இவன் சிவகந்தவர்மன் என்ற பல்லவ மன்னன் வெளியிட்ட பட்டயம் ஒன்றில் சில்லரேகக் கொடுங்கா என்னும் ஊரை சிலருக்கு தானம் கொடுத்ததாக உள்ளது. இந்த ஊர் சாதவாகன ராட்டிரம் பகுதியில் உள்ளதால் இவனாட்சியில் பல்லவர்கள் தமிழகத்துக்கு வரவில்லை என்று அறியலாம். பல்லவ மன்னர்களுள் காஞ்சியை தலைநகராக முதலில் கொண்ட பேரரசன் பப்பதேவனின் மகனான சிவகந்தவர்மன் என்பவனே..இம்மன்னனின் காலம் தொண்டை நாட்டை இளந்திரையனை அடுத்து ஆண்ட ஆதொண்டை வீர கூர்ச்சன் காலத்தை ஒத்துள்ளது எனவே ஆதொண்டை வீர கூர்ச்சனே பப்பதேவன் என கருதுகின்றனர்.

மூலம் - சர்கார் என்பவர் வெளியிட்ட நூல்
இதனால் இந்த பப்பதேவன் ஆட்சிக்காலம் இவனுக்கு சற்று முந்திய ஆண்டுக்காலங்களே ஆகும்.



</doc>
<doc id="146949" url="https://ta.wikipedia.org/wiki?curid=146949" title="சோசலிசக் கட்சி (பிரான்சு)">
சோசலிசக் கட்சி (பிரான்சு)

சோசலிசக் கட்சி ("Socialist Party", , PS) பிரான்சின் சமத்துவ மக்களாட்சி அரசியல் கட்சி ஆகும். இது பிரான்சின் மிகப்பெரிய நடு-இடதுசாரிக் கட்சி ஆகும். பிரான்சிய நடப்பு அரசியலில் முதன்மை வகிக்கும் இரண்டு கட்சிகளில் ஒன்றாக உள்ளது. முன்னதாக பன்னாட்டு தொழிலாளர் கட்சியின் பிரான்சியக் கிளையிலிருந்து 1969இல் மாற்றம் பெற்றது. இதன் தற்போதைய தலைவியாக மார்ட்டன் ஓப்ரி உள்ளார். 

பிரான்சிய சோசலிசக் கட்சி "ஐரோப்பிய சோசலிச கட்சி" மற்றும் பன்னாட்டு சோசலிஸ்ட்கள் அமைப்புகளில் உறுப்பினராக உள்ளது.



</doc>
<doc id="146962" url="https://ta.wikipedia.org/wiki?curid=146962" title="அரசன் விருத்தம்">
அரசன் விருத்தம்

அரசன் விருத்தம் என்பது சிற்றிலக்கிய வகைகளில் ஒன்று. அரசனின் எழில், ஊர், மலை, கடல், வாள்மங்கலம், திண்தோள்-மங்கலம் முதலானவற்றின் வருணனைகளுடன் அது பாடப்படும். 

10 கலித்துறை, 30 விருத்தம், பல கலித்தாழிசை ஆகிய பாடல்கள் கொண்டு அது அமையும். 


</doc>
<doc id="146963" url="https://ta.wikipedia.org/wiki?curid=146963" title="மீஉயர் அதிர்வெண் வானூர்தி">
மீஉயர் அதிர்வெண் வானூர்தி

மீஉயர் அதிர்வெண் வானூர்தி ("Hypersonic flight") என்பது மாக் எண் 5.5 க்கு மேலான வேகத்தில் வளி மண்டலத்தில் பயணிக்கக் கூடியது. இந்த வேகமானது வளியின் தொடர்பற்ற நிலையிலிருந்து ஆரம்பித்து குறிப்பிடத்தக்களவு உயர் வெப்பம் வரை செல்லக்கூடியது.

மீஉயர் அதிர்வெண் வானூர்தி விண்ணோடத்தின் விண் சுற்றுக்கலனால் நிறைவேற்றப்பட்டது. அப்பல்லோ திட்டத்தின் சி.எஸ்.எம், மற்றும் வுரான், ஸ்கீம்ஜெட் என்பவை குறிப்பிடத்தக்கன.

இரண்டாம் உலக யுத்தத்தில் யெர்மனியினால் முதன்முதலாகப் பாவிக்கப்பட்டதும், பின்பு அமெரிக்காவினால் ஏவுகணைத் திட்டத்தில் பாவிக்கப்பட் வி-2 ஏவுகணையே மீஉயர் அதிர்வெண் வானூர்தி என்ற முயற்சியை அடைய உருவாக்கப்பட்ட முதலாவது சாதனமாகும்.

நவம்பர் 1961 இல், றொபட் வைட் செலுத்திய நோர்த் அமெரிக்கன் எக்ஸ்-15 ஆய்வு வானூர்தி மாக் 6 வேகத்திற்கும் அதிகமாகப் பறந்தது.






</doc>
<doc id="146964" url="https://ta.wikipedia.org/wiki?curid=146964" title="ஊர் விருத்தம்">
ஊர் விருத்தம்

ஊர் விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் ஊரைச் சிறப்பித்து 10 விருத்தப் பாடல்களால் இது பாடப்படும். 


</doc>
<doc id="146966" url="https://ta.wikipedia.org/wiki?curid=146966" title="குடை விருத்தம்">
குடை விருத்தம்

விருத்தம் என்னும் நூல் சிற்றிலக்கிய வகைகளில் ஒன்று ஆகும். 

அரசனின் வெண்கொற்றக் குடையைச் சிறப்பித்து 10 விருத்தப் பாடல்களால் இது பாடப்படும். 


</doc>
<doc id="146970" url="https://ta.wikipedia.org/wiki?curid=146970" title="கோல் விருத்தம்">
கோல் விருத்தம்

கோல் விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் செங்கோலைச் சிறப்பித்து 10 விருத்தப் பாடல்களால் இது பாடப்படும். 


</doc>
<doc id="146971" url="https://ta.wikipedia.org/wiki?curid=146971" title="சிலை விருத்தம்">
சிலை விருத்தம்

சிலை விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் வில்லாற்றலைச் சிறப்பித்து 10 விழுத்தப் பாடல்களால் இது பாடப்படும். 


</doc>
<doc id="146972" url="https://ta.wikipedia.org/wiki?curid=146972" title="நாடு விருத்தம்">
நாடு விருத்தம்

நாடு விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் ஆளும் நாட்டின் வளத்தைச் சிறப்பித்து 10 விழுத்தப் பாடல்களால் இது பாடப்படும்.


</doc>
<doc id="146973" url="https://ta.wikipedia.org/wiki?curid=146973" title="பரி விருத்தம்">
பரி விருத்தம்

பரி விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் குதிரைப்படை ஆற்றலைச் சிறப்பித்து 10 விழுத்தப் பாடல்களால் இது பாடப்படும். 


</doc>
<doc id="146974" url="https://ta.wikipedia.org/wiki?curid=146974" title="பிரான்சின் தேசிய சட்டப்பேரவை">
பிரான்சின் தேசிய சட்டப்பேரவை

பிரான்சின் தேசிய சட்டபேரவை ("National Assembly", ) பிரான்சின் ஐந்தாவது குடியரசு அரசியலைப்பின் கீழமைந்த ஈரவை நாடாளுமன்றத்தின் கீழவை ஆகும். மேலவை செனட் (""Sénat"") என அழைக்கப்படுகிறது.

தேசிய சட்டப்பேரவையின் உறுப்பினர்கள் "டெபுடிகள்" ( "députés") என அழைக்கப்படுகின்றனர். மொத்தம் உள்ள 577 சட்டப்பேரவைத் தொகுதிகளிலிருந்து ஒரு உறுப்பினர் இருசுற்று வாக்கெடுப்பு முறை மூலமாக தேர்ந்தெடுக்கப்படுகின்றனர். பெரும்பான்மை பெற 289 உறுப்பினர்கள் தேவை. சட்டப் பேரவைக்கு தலைமை தாங்குபவர் அவைத்தலைவர் ஆவார். இவர் மக்களவையில் மிகக் கூடுதலான இடங்களைப் பெற்ற கட்சியைச் சேர்ந்தவராக இருப்பார். பல்வேறு அரசியல் கட்சிகளிலிருந்து துணைத்தலைவர்கள் இவருக்குத் துணையாக பணியாற்றுவர். தற்போதைய அவைத்தலைவராக "பெர்னார்டு அக்கோயர்" உள்ளார். 

தேசிய சட்டப்பேரவையின் ஆட்சிக்காலம் ஐந்தாண்டுகளாகும். இருப்பினும் குடியரசுத் தலைவர் சட்டப்பேரவையைக் கலைத்து புதிய தேர்தல்களுக்கு உத்தரவிடலாம். 

தேசிய சட்டப்பேரவை பாரிசு நகரில் சீன் ஆற்றங்கரையில் உள்ள "பாலே பூர்போன்" கட்டிடத்தில் அமைந்துள்ளது. தவிர "ரூ டெ லெயூனிவெர்சிடி"யில் அண்மித்துள்ள கட்டிடங்களையும் பயன்படுத்துகிறது. இதனை குடியரசுக் காவலர்கள் பாதுகாக்கின்றனர். 

பிரெஞ்சுப் புரட்சிக்குப் பின்னர் அமைந்த முதல் தேசிய சட்டப்பேரவையில் பின்பற்றிய வழக்கமான "இடதுசாரி" கட்சியினர் அவைத்தலைவர் பார்வைக்கு இடது புறத்திலும் "வலதுசாரி" கட்சியினர் வலது புறத்திலும் அமரும் மரபு இ்ன்றும் பின்பற்றப்படுகிறது. பேரவையில் உள்ள கட்சி சார்பு இருக்கைகளிலிருந்தே அறிய முடிகிறது.



</doc>
<doc id="146975" url="https://ta.wikipedia.org/wiki?curid=146975" title="யானை விருத்தம்">
யானை விருத்தம்

யானை விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் யானைப்படை ஆற்றலைச் சிறப்பித்து 10 விருத்தப் பாடல்களால் இது பாடப்படும். 

கிளி விருத்தம், எலி விருத்தம், நரி விருத்தம் ஆகிய விலங்குகளின் பெயரிலான விருத்தப்பா நூல்களும் தமிழில் இருந்திருக்கின்றன.



</doc>
<doc id="146976" url="https://ta.wikipedia.org/wiki?curid=146976" title="வாள் விருத்தம்">
வாள் விருத்தம்

வாள் விருத்தம் என்னும் நூல் சிற்றிலக்கிய வகைகளில் ஒன்று. 

அரசனின் வாட்போர் ஆற்றலைச் சிறப்பித்து 10 விழுத்தப் பாடல்களால் இது பாடப்படும். 


</doc>
<doc id="146977" url="https://ta.wikipedia.org/wiki?curid=146977" title="வேல் விருத்தம்">
வேல் விருத்தம்

வேல் விருத்தம் என்னும் நூல் சிற்றிலக்கிய வகைகளில் ஒன்று. 

அரசன் வேல் வீசிப் போரிடும் ஆற்றலைச் சிறப்பித்து 10 விழுத்தப் பாடல்களால் இது பாடப்படும். 

15ஆம் நூற்றாண்டில் வாழ்ந்த புலவர் அருணகிரிநாதர் வேல் விருத்தம் என்னும் பெயரில் 10 சந்தப்பாடல்கள் கொண்ட நூல் ஒன்றைச் செய்துள்ளார். முருகப் பெருமானின் வேல் இதில் சிறப்பித்துப் பாடப்பட்டுள்ளது. 


</doc>
<doc id="146978" url="https://ta.wikipedia.org/wiki?curid=146978" title="ஆர்யபட்டியம்">
ஆர்யபட்டியம்

ஆர்யபட்டியம் அல்லது ஆர்யபட்டியா (Āryabhaṭīya) என்பது இந்தியக் கணிதவியலாளர், ஆரியபட்டர் எழுதிய இந்திய வானியல் ஆய்வு நூலாகும். தற்காலத்திற்கு கிடைக்கப்பெற்ற 5ம் நூற்றாண்டைச் சேர்ந்த ஒரே இந்தியக் கணிதவியல் நூல் இதுவாகும். செங்கிருத நூலான இது நான்கு பகுதிகளும், 121 பாடல்களும் கொண்டுள்ளது.

1. "கிடிகபதம்" (13 பாடல்கள்): "கல-கல்ப", "மன்வந்தர", "யுகா" போன்ற பெரிய பகுதிகள் இதற்கு முன் இருந்த லகாதாவின் "வேதாங்க ஜ்யோதிச"(கி.மு. 1 நூ) நூலைவிட வேறுபடுத்தி அண்டவியலைப் பற்றிக் கூறுகின்றன. மேலும் சைன் (முக்கோணவியல்) பற்றியும் ஒரு பாடல் உள்ளது. மற்றும் மகயுகத்தில் கோள்களின் சுழற்சிக் காலம் 4.32 மில்லியன் ஆண்டுகள் என்றும் கூறுகிறது.

2. "கணிதபதம் " (33 பாடல்கள்): அளவையியல்("க்ஷேத்திர வ்யவஹாரா"), கூட்டல் மற்றும் பெருக்கல் தொடரியல், சூரிய மணிக்காட்டியிலுள்ள கோல்/நிழல் முறை, ஒருபடி, இருபடி, ஒருங்கமை மற்றும் தேரப்பெறாத("குட்டக") சமன்பாடுகள் பற்றிக் கூறுகிறது.

3. "காலக்ரியப்பதம்" (25 பாடல்கள்): காலத்தின் வெவ்வேறு அளவுகோல்கள், குறிப்பிட்ட நாளில் கோள்களின் இருப்பிட நிலை, இடைச்சேர்வுகள் கொள்ளும் மிகை மாதங்களைக் கணிக்கும் முறைகள், க்ஷய-திதி மற்றும் வாரத்தின் ஏழு கிழமைகளின் பெயர்கள் பற்றி விவரிக்கிறது.

4. "கோலபதம்" (50 பாடல்கள் ): விண்வெளிக் கோள்களின் வடிவ/முக்கோணகணித இயல்புகள், நீள்வட்டப் பாதை, வானநடுவரை, கணு, புவியின் வடிவம், பகல் மற்றும் இரவின் காரணங்கள், கீழ்வானத்தில் தோன்றும் ராசி நட்சத்திரங்கள் போன்றவைகளை விவரிக்கிறது. மேலும் படைப்பின் மேற்கோள்கள் மேலும் வலு சேர்க்கும் விதமாகவுள்ளன.

கணிதவியல் மற்றும் வானியல் பற்றி கவிதை வடிவில் எழுதப்பட்ட ஆர்யபட்டியம் பல நூற்றாண்டுகளாக செல்வாக்குடன் இருந்துவருகிறது. மிக சுருக்கமாக இருக்கும் இதன் பாக்களுக்கு இவரது சீடரான பாஸ்கரா I தனது தொடர்விளக்க விளக்க உரையாடல்களிலும்,("பாஷயா", பா. 600) மேலும் நீலகந்த சோமையாஜி தனது உரையான "ஆர்யபட்டீய பாஷ்யாவிலும்," விவரமாக விளக்கம் உரைத்துள்ளனர்.(1465).

சில பாடல்கள் தர்க ரீதியான புரிதல் கொள்ளமுடிந்தாலும் சில பாடல்களில் முடிவதில்லை. சிறந்த ஆசிரியர் மூலமே இந்நூலை முழுவதும் படிக்கமுடியும். இந்தியக் கணிதவியலில் ஆர்யபட்டருக்கு முன்பே கணித எண்கள் பயன்படுத்தப்பட்டன ஆனால் கிடைக்கப்பட்டதிலேயே ஆர்யபட்டயமே கணிதக் குறியீடுகள் கொண்டுள்ள பழமையான நூலாகும். எண் மற்றும் பதின்பகுப்புகள் தகுந்த எழுத்துக்களால் குறிக்கப்பெற்றுள்ளது இதுவே பிற்காலத்தில் எண்ணியல் கணக்கீடுகள் வளர துணை செய்தது.

நவீனக் காலத்து கணிதம், அறிவியல் மற்றும் வணிகவியலின்றி பதின்ம இலக்கம் முறையைப் பற்றி கூறியதே இந்நூலுக்கு பெருமை சேர்ப்பதாகும். ஆரியபட்டருக்கு முன் பாபிலோனியர்கள் 60அடிப்படையாகக் கொண்ட கணித முறையை பயன்படுத்திவந்தனர் ஆனால் அது சிறப்பு பெறவில்லை. இவரது கணித முறையே அரபு வழியே ஐரோப்பியா சென்று தற்கால எண்கணிதமுறையாக வந்துள்ளது.

நூலின் ஆரம்பத்தில் உள்ள "தசகீதிகா" என்ற பத்து பாடல்களில் இந்து சமய பேரண்ட சக்தியான பிரம்மத்தை வணங்கிவிட்டு தொடங்குகிறது. அடுத்து தான் பயன்படுத்தியுள்ள எண் முறைகள், வானவியல் மாறிலிகள் மற்றும் சைன் அட்டவணை பற்றி குறிப்பிடுகிறது. பிறகு ஆர்யபட்டரின் வானவியல் கண்ணோட்டம் பற்றி எடுத்துரைக்கிறது. அதிகமான கணித விவரிப்புகள் எல்லாம் இரண்டாம் பகுதியான கணிதபதத்தில் உள்ளன. காலக்ர்யாப்பத்தில் காலங்கள் பற்றிக் குறிப்பிடும் போது அண்டப்பொருட்களின் நகர்வுகள் கொண்டு நாள்,மாதம்,ஆண்டு போன்ற காலக்கணிப்பை விளக்குகிறது. கோள்களின் வட்டவிலகல் மற்றும் நீள்வட்டம் கொண்டு அவற்றின் நீளங்களைக் கணிக்கும் முறையைக் குறிப்பிட்டுள்ளது.

சூரியமையக் கொள்கையை வழியுறுத்தும் ஆர்யபட்டியம், புவியின் தற்சுழற்சி மற்றும் சூரிய சுழற்சி, கோள்களின் சுழற்சி என பலவற்றிற்கும் பட்டியல்கள் கொண்டுள்ளது. சந்திரனின் ஒளிக்கு காரணமான சூரிய ஒளி பிரதிபளிப்பையும் விளக்கியுள்ளது. ஒரு ஆண்டின் கால அளவாக இந்நூல் குறிப்பிடும் 365 நாட்கள் 6 மணிகள் 12 நிமிடங்கள் 10 விநாடிகள் என்பது தற்கால கணிப்பின்படி 3 நிமிடங்கள் 29 விநாடிகள் மட்டுமே அதிகமாகவுள்ளது. மேலும் சில வானியல் மதிப்புகளில் குறைந்தளவு மாறுபாடுகளே உள்ளன.

மேலும் "பை"(π) மதிப்பையும் ஏறக்குறைய சரியாக கணிக்கிறது. "ஒரு நூறுடன் நான்கை கூட்டி, எட்டால் பெருக்கி பிறகு அறுபத்தியிரண்டாயிரத்தைக் கூட்டினால் இருபதாயிரம் விட்டம் கொண்ட ஒரு வட்டத்தின் சுற்றளவாகும்" என்கிற இதன்படி பையின் மதிப்பை கீழ் கண்டவாறு கண்டறியலாம்.

இரட்டோதனீஸிற்குப்(Eratosthenes) பிறகு புவியின் சுற்றளவை கணித்த முதல் வானியல் நூலும் இதுவே ஆகும். இந்நூலில் புவியின் சுற்றளவாக 24,835 மைல்கள் என்கிறது அது சரியான மதிப்பான 24,902 மைல்கள் சுற்றளவை விட 0.2%தான் குறைவானதாகும் என்பது மற்றொரு சிறப்பு.



</doc>
<doc id="146982" url="https://ta.wikipedia.org/wiki?curid=146982" title="குடிதழீஇய இயக்கச் சங்கம்">
குடிதழீஇய இயக்கச் சங்கம்

குடிதழீஇய இயக்கச் சங்கம் ("Union for a Popular Movement", , யூஎம்பி) பிரான்சு நாட்டின் இரு பெரும் அரசியல் கட்சிகளில் ஒன்றாகும். மைய-வலது கொள்கையுடைய இந்தக் கட்சி 2002ஆம் ஆண்டில் குடியரசுத் தலைவர் ஜாக் சிராக்கின் தலைமையில் பல மைய-வலது கட்சிகளின் சேர்க்கையால் உருவானது.

இக்கட்சியின் தற்போதையத் தலைவர் நிக்கொலா சார்கோசி 2007ஆம் ஆண்டில் பிரான்சின் குடியரசுத் தலைவராகத் தேர்ந்தெடுக்கப்பட்டார். தேசிய சட்டப் பேரவையில் தனிப்பெரும்பான்மை பெற்றுள்ள போதும் மேலவையான செனட்டில் எதிர்கட்சியான சோசலிசக் கட்சி (பிரான்சு)|சோசலிசக் கட்சியும் பிற கட்சிகளும் கூடுதல் இடங்களைப் பெற்றுள்ளன.

இதன் பொதுச்செயலாளராக "ஜீன்-பிரான்சுவா கோபே" உள்ளார். ஐரோப்பிய மக்கள் கட்சி, பன்னாட்டு மைய மக்களாட்சியினர் மற்றும் பன்னாட்டு மக்களாட்சி சங்கம் போன்ற பன்னாட்டு அமைப்புகளில் உறுப்பினராக உள்ளது.



</doc>
<doc id="146987" url="https://ta.wikipedia.org/wiki?curid=146987" title="புவியின் வரலாறு">
புவியின் வரலாறு

புவியின் வரலாறு என்பது புவி என்ற கோளின் அடிப்படை வளர்ச்சி நிலைகளைப் பற்றியும் ஆரம்பகாலத்திலிருந்து இன்றுவரை தோன்றிய விதம்பற்றியும் குறிப்பதாகும். இயற்கை விஞ்ஞானத்தின் எல்லா துறைகளும் புவியினைப் பற்றி படிப்பதற்கு உதவுகின்றன. இந்த அண்டத்தின் ஆயுளில் மூன்றில் ஒரு பங்கான, 4.54 பில்லியன் ஆண்டுகள் புவியின் ஆயுளாகும். புவியின் மாற்றத்திற்கேற்ப 
உயிரியல் மற்றும் நிலவியல் துறைகளிலும் மாற்றாங்கள் நிகழ்ந்துள்ளன.

4.54 பில்லியன் ஆண்டுகளுக்கு முன் சூரிய ஒண்மீன் படலத்திலிருந்து பிரிந்து அடர்வளர்ச்சியின் பயனாக உருவானது. தொடக்கத்தி எரிமலை வாயுவால் காற்றுமண்டலம் உருவானது, ஆனால் அதில் உயிர்வாழத்தேவையான பிராணவாயு இல்லாமல் நச்சு வாயுக்களைக் கொண்டதாகயிருந்தது. பெரும் எரிமலைச் சிதறலாலும், பிற அண்டவெளிப் பொருளில் மோதிக்கொண்டேயிருந்ததாலும் புவியின் பெரும்பகுதி உருகிய நிலையிலேயே உள்ளது. அத்தகைய மோதல்களின் விளைவால்தான் சந்திரன் உருவானதாகவும், புவி சற்று சாய்ந்த நிலையில் மாறியதாகவும் கருதப்படுகிறது. பல காலங்கள் புவி குளிர்ச்சியடைந்து திடநிலையானது. புவியில் மோதிய வால்வெள்ளிகள் மற்றும் சிறுகோள்கள் மூலமாக மேகங்கள் உருவாகி பெருங்கடல்கள் உருவாகின. அதன்பின்னரே உயிர்கள் வாழ தகுந்த சூழல் உருவானது அடுத்து பிராணவாயுவும் அதிகரிக்கத் தொடங்கியது. வெறும் நுண்ணுயிர்கள் மற்றும் மிகச்சிறிய உயிர்கள் மட்டும் ஒரு பில்லியன் ஆண்டுகள் வரை புவியில் இருந்துள்ளன. 580 மில்லியன் ஆண்டுகளுக்கு முன் பலசெல் உயிரினங்கள் தோன்றி கேம்பிரியக் காலத்தில் முக்கிய பெருந்தொகுதிகள் பரிணாமித்தன. 6 மில்லியன் ஆண்டுகளுக்கு முன்தான் மனிதயினத்தின் நெருங்கிய சிம்பன்சிகள் தோன்றின அதிலிருந்து மனிதக் கூர்ப்புகள் பிரிந்து தற்கால நவீன மனிதர்கள் உருவானார்கள்.

தோன்றிய காலம் தொட்டே நமது கோளில் உயிரியல் மற்றும் நிலவியல் மாற்றங்கள் நடந்தவண்ணமே உள்ளது. உயிரினங்கள் படிவளர்ச்சிக் கொள்கைப்படி புதிதுபுதிதாக உருவாகிக்கொண்டே மாற்றத்தை நிகழ்த்துகிறன. புவின் தற்போதைய கண்டங்கள் மற்றும் பெருங்கடல்களின் வடிவத்திற்கு முக்கிய காரணம் தட்டுப் புவிப்பொறைக் கட்டமைப்பு ஆகும். கமழிப் படலத் தோற்றமும், பிராணவாயு பெருக்கமும், மண் உருவாக்கமும் செய்து உயிரற்ற நிலையையும் காற்றுவெளியின் கணிசமான மாற்றத்தையும் கொண்டுவந்தது உயிர்க்கோளம் ஆகும்.

பாறை அடுக்கு வரைவியல் அடிப்படையில் பிரிக்கப்பட்டுள்ள புவியின் காலக்கோட்டு காலஅளவுகோல்.
புவி உட்பட மொத்த சூரிய மண்டலமும் வின்மீனிடை சுழலும் தூசி மற்றும் வாயுக்களால் உருவானதாகும், அது சூரிய ஒண்மீன் படலம் எனப்படுகிறது. 10 ஆண்டுகளுக்குமுன் நடந்த மீயொளிர் விண்மீன் பெரு வெடிப்புக்குப் பின் நீரியம் மற்றும் ஈலியம் புவியில் உருவானது. அருகே நடக்கும் மீயொளிர் விண்மீன் வெடிப்பு அதிர்வுகளால் 4.5 ஆண்டுகளுக்குமுன் இந்த சூரிய ஒண்மீன் படலம் சுருங்கத்தொடங்கியது. இத்தகைய அதிர்வுகளால் ஒண்மீன் படலம் சுழன்று வளைவுந்தம் எனப்படும் உந்துசக்தியைப் பெற்றது. சுழற்சி, புவியீர்ப்பு விசை மற்றும் நிலைமத்தால் முடுக்கப்பட்டு இத்தகைய ஒண்மீன் படலம், ஒண்மீன்படல பழங்கோள் வட்டுக்கு செங்குத்து சுழற்சி அச்சில் சுழலத்தொடங்கியது. பெரும்பாலான நிறை படலத்தின் மையத்திலுருந்தாலும், வளைவுந்தம் மற்றும் மோதலால் உருவான ஒழுங்கின்மையால் சில கிலோமீட்டர் நீளங்கொண்ட பழங்கோள்கள் மையத்தை நோக்கி சுழலலவும் செய்தன.

சுழல் வேக அதிகரிப்பும், பெருப்பொருட்கள் விழுதலும் மற்றும் பொருளீர்ப்பின் அழுத்தமும் படலத்தின் மைப்பகுதியில் இயக்க ஆற்றலை அதிகரிக்கத் தொடங்கியது. ஆற்றலை கடத்தும் வழியின்றி வட்டின் மையம் வெப்பமாகி, நீரியம் ஈலியம் அணுவாகமாறி அணுக்கரு இணைவு நடைபெற்று இறுதியில் டி டவுரி(T Tauri) நட்சத்திரம் தீப்பற்றி சூரியன் உருவாகியது. இதற்கிடையில் சூரியனைச் சுற்றிக்கொண்டிருந்த பொருட்கள் குளிர்ந்து மேலும் அந்த பொருளீர்ப்பு விசைக்கு அப்பாற்பட்ட தூசிகளும் கூளங்களும் ஒன்றிணைந்து கோள்களாக உருமாறின. இப்படித்தான் புவியும் 4.54 பில்லியன் ஆண்டுகளுக்கு முன் தோன்றி 10-20 மில்லியன் ஆண்டுகளுக்கு முன் அதிகளவு முழுமை பெற்றது. கோள்களாக ஒன்றிணையாத தூசிகளும் பொருட்களும் புதிய டி டவுரி நட்சத்திரமான சூரியனின் சூரியக் காற்றால் அடித்து வெளியேற்றப்பட்டன. சூரிய மண்டலத்திலுள்ள பாறைக் கோள்கள் பழங்கோள் வட்டு மூலம் தோன்றியதாக கணினி பாவனைகள் காட்டுகின்றன. சூரிய மண்டலத்தின் தோற்றம், கோள்கள், அமைவு பற்றி அனுமானிக்கப்பட்ட ஒண்மீன் படல கருதுகோளே ஏனைய அண்டம் மற்றும் புறக்கோள்களுக்கும் கருதுகோளாகிறது.
நவீன கணினி மாதிரி ஆய்வுகளின்படி உயிர் தோற்றத்திற்கு முதன்மையான கரிமச் சேர்வை புவி உருவாவதற்கு முன்பே பழங்கோள் வட்டிலுள்ள அண்டத்தூசியில் இருந்திருக்கலாம் என கருதப்படுகிறது. அதேபோல வேறு விண்மீன் கூட்டத்திலுள்ள கோள்களுக்கும் நடந்திருக்கலாம்.

ஹைடேன் பேரூழி என்பது தூசிகளிலிருந்து புவி தோன்றிய காலம் முதல் கல்தோன்றிப் பேரூழிவரை உள்ள காலமாகும்.
கல்தோன்றிக் காலத்தின் தொடக்கத்தில், புவி மிகுந்த குளிர்ச்சியுடன் இருந்துள்ளது. தற்கால உயிரினங்களின் அதிகமானவை இப்பேரூழியில் தான் தோன்றின.

பழைய புவிக்கோளின் வெப்பம் தன்னுளிருந்த உலோகங்களை உருக்கப் போதுமானதாகயிருந்தது, அதனால் உயர் அடர்த்தி கொண்ட உலோகங்கள், இரும்பை ஒத்த உலோகங்கள்(siderophile elements) எல்லாம் புவியின் மையத்தை நோக்கியும், அடர்த்தி குறைவான சிலிக்கான் புவியின் மேற்ப்புறத்திற்கும் வந்தன. இத்தகைய தொடர் பிரிவினையின் காரணமாக புவி தோன்றி 10மில்லியன் ஆண்டுகள் கழித்து மேற்ப்பரப்பில் பல அடுக்குகள் உருவாகின மற்றும் புவியின் காந்தப்புலம் உருவாகவும் வழிகோலியது. குளிர்ச்சியின் பயனாக சிலிக்கான வாயுக்கள் பாறைகளாக புவியின் மீது உருவாகியது. அப்போது வளிமண்டலத்தில் நீரியம் மற்றும் ஈலியம் போன்ற அடர்த்திக் குறைவான வாயுக்கள் அதிகமாகயிருந்தன. பின்னர் சூரியப்புயலாலும் புவியின் ஈர்ப்பாலும் இந்த நச்சு வாயுக்கள் விரட்டப்பட்டு, வெப்பத்தால் நீராவியும், எரிமலைகளால் நைட்ரசன் வாயுவும் படிப்படியாக உருவாகின.


</doc>
<doc id="147001" url="https://ta.wikipedia.org/wiki?curid=147001" title="பிரபுலிங்கலீலை">
பிரபுலிங்கலீலை

பிரபுலிங்கலீலை வீரசைவ சமயக் காப்பியம் ஆகும். இது கன்னடத்தில் இருந்து மொழிபெயர்க்கப்பட்ட ஒரு நூலகும். கற்பனைக்களஞ்சியம் என அழைக்கப்படும் துறைமங்கலம் சிவப்பிரகாச சுவாமிகள் இதை மொழி பெயர்த்தவர். 

பிரபுலிங்கலீலை கன்னடம், தமிழ், தெலுங்கு, சமஸ்கிருதம், மகாராஷ்டிரம் முதலான வேறு பல மொழிகளிலும் இயற்றப்பட்டுள்ளது எனினும் கன்னடத்தில் இயற்றப்பட்ட பிரபுலிங்கலீலை நூலே முதலாவதானதாகக் கூறப்படுகின்றது.

சிவப்பிரகாசரின் தமிழ் பிரபுலிங்கலீலை நூலுக்கும் பிறமொழி பிரபுலிங்கலீலை நூல்களுக்கும் இடையே சில வேறுபாடுகள் உள்ளன. சிவப்பிரகாசரின் பிரபுலிங்கலீலை 25 கதி மற்றும் 1159 பாடல் கொண்டது. 

19-ஆம் நூற்றாண்டு உரையாசிரியரான சரவணப் பெருமாள் ஐயர் இந்நூலுக்கு உரை இயற்றத் தொடங்கி முழுவதும் நிறைவு செய்யாமலேயே மறைந்தார்.

2013ஆம் ஆண்டு மயிலம் பொம்மபுர ஆதீனம் இந்நூலை உரையோடு வெளியிட்டது.


</doc>
<doc id="147004" url="https://ta.wikipedia.org/wiki?curid=147004" title="திருமயிலை சண்முகம் பிள்ளை">
திருமயிலை சண்முகம் பிள்ளை

திருமயிலை சண்முகம் பிள்ளை (1858-1905) தமிழ்ப் பதிப்பாசிரியரும் உரையாசிரியரும் ஆவார். இவர் மகாவித்துவான் திருமயிலை சண்முகம் பிள்ளை எனவும் அறியப்படுகிறார். ஐம்பெருங்காப்பியங்களுள் ஒன்றான மணிமேகலையை முதன்முதலில் அச்சிட்ட பெருமையை உடையவர் இவர். 1894 ஆம் ஆண்டு இப்புத்தகம் மதராசு ரிப்பன் அச்சியந்திரசாலையில் பதிக்கப்பட்டு, 12 -அணாவுக்கு விற்கப்பட்டது.




</doc>
<doc id="147006" url="https://ta.wikipedia.org/wiki?curid=147006" title="சரவணப் பெருமாள் ஐயர்">
சரவணப் பெருமாள் ஐயர்

சரவணப் பெருமாள் ஐயர் தமிழ் உரையாசிரியர்களுள் ஒருவர். பத்தொன்பதாம் நூற்றாண்டைச் சேர்ந்தவர். திருத்தணியில் பிறந்த இவர் சமயத்தால் வீரசைவர். 

இராமாநுச கவிராயரிடம் கல்வி கற்ற இவர் சென்னையில் பல காலம் தங்கியிருந்து நாலடியார், நன்னூல், வெங்கைக் கோவை, திருவள்ளுவமாலை, ஆத்திசூடி, கொன்றை வேந்தன், நன்னெறி, நறுந்தொகை, மூதுரை ஆகிய தமிழ் நூல்களுக்கு உரை எழுதினார். 1830 ஆம் ஆண்டில் திருக்குறள் பரிமேலழகர் உரைக்கு விளக்கம் எழுதிப் பதிப்பித்தார்.

நைடதம் மற்றும் பிரபுலிங்கலீலை ஆகிய இரு நூலுக்கும் உரை இயற்றத் தொடங்கி முடிக்காமல் மறைந்தார். அவற்றின் பிற் பகுதிகளுக்கு இவரது மகன் கந்தப்ப ஐயர் உரை எழுதி முடித்தார்.


</doc>
<doc id="147007" url="https://ta.wikipedia.org/wiki?curid=147007" title="மெர்க்கல் நரம்பிறுதி">
மெர்க்கல் நரம்பிறுதி

மெர்க்கல் நரம்பிறுதி "(Merkel nerve ending)" என்பவை முதுகெலும்பிகளில் தொடு உணர்வை மூளைக்கு அனுப்பும் உணரிகள் "(receptors)".

பொதுவாக 90 மெர்க்கல் நரம்பிறுதிகளில் இருந்து பெறப்படும் செய்தியை ஒரு நரம்பு மூளைக்குக் கொண்டு செல்லும். இவை நம் உடலில் தோல், மயிர்க்கால்கள், வாயின் கோழைப்படலம் ஆகிய இடங்களில் காணப்படுகின்றன.
 

</doc>
<doc id="147009" url="https://ta.wikipedia.org/wiki?curid=147009" title="உழிஞை மாலை">
உழிஞை மாலை

உழிஞை மாலை என்பது இலக்கண நூலார் குறிப்பிடும் சிற்றிலக்கியங்களில் ஒன்று. மாற்றரசன் மதிலை முற்றுகையிடல் உழிஞை.முற்றுகையிடலைக் 'கற்றல்' என்பர். ஆற்றின் குறுக்கே கற்களைப் போட்டுக் கலிங்கு செய்து தடுப்பது போலக் கோட்டைக்குள் இருக்கும் மக்களைத் தடுத்தலால் இதனை இச்சொல்லால் குறிப்பிடலாயினர். உழிஞைத்திணை 30 பாடல்களைக் கொண்டது உழிஞை மாலை.




</doc>
<doc id="147010" url="https://ta.wikipedia.org/wiki?curid=147010" title="கரந்தை மாலை">
கரந்தை மாலை

கரந்தை மாலை என்பது இலக்கண நூலார் குறிப்பிடும் சிற்றிலக்கியங்களில் ஒன்று. 
வெட்சி சூடி ஆனிரை கவர்வோரைத் தடுத்துப் போரிடுதல் கரந்தை. 
கரந்தைத்திணைப் பாடல்கள் 30 கொண்டது கரந்தை மாலை


</doc>
<doc id="147012" url="https://ta.wikipedia.org/wiki?curid=147012" title="காஞ்சி மாலை">
காஞ்சி மாலை

காஞ்சி மாலை என்பது இலக்கண நூலார் குறிப்பிடும் சிற்றிலக்கியங்களில் ஒன்று. 
காஞ்சி சூடி நாடு பிடிக்கும் நோக்கத்துடன் கோட்டையை வளைத்தல் காஞ்சித்திணை . 
காஞ்சித்திணைப் பாடல்கள் 30 கொண்டது காஞ்சி மாலை


</doc>
<doc id="147014" url="https://ta.wikipedia.org/wiki?curid=147014" title="பீற்றா">
பீற்றா

பீற்றா ("Beta", கிரேக்கம்: "βήτα") என்பது கிரேக்க நெடுங்கணக்கின் இரண்டாவது எழுத்து ஆகும். கிரேக்க எண்களில் இவ்வெழுத்தானது இரண்டு என்ற பெறுமானத்தை உடையது. பினீசிய எழுத்தான பெத்திலிருந்தே () பீற்றா பெறப்பட்டது. பீற்றாவிலிருந்து தோன்றிய எழுத்துகள் இலத்தீன் எழுத்து "B", சிரில்லிய எழுத்துகள் Б, B என்பனவாகும்.

அச்சுப் பதிப்பின்போது சில வேளைகளில் செருமானிய எழுத்தான "ß" பீற்றாவுக்குப் பதிலாகத் தவறாகப் பயன்படுத்தப்படுவதுண்டு.

அறிவியலில் பீற்றாத் துகள், பீற்றாச் சிதைவு முதலிய சொற்களில் பீற்றா பயன்படுத்தப்படுகின்றது.

பீற்றாப் புயல் எனும் பெயர் 2005 அத்திலாந்திக்குப் புயற்காலநிலையின்போது பயன்படுத்தப்பட்டது.


</doc>
<doc id="147015" url="https://ta.wikipedia.org/wiki?curid=147015" title="முதுகாஞ்சி">
முதுகாஞ்சி

முதுகாஞ்சி என்பது இலக்கண நூலார் குறிப்பிடும் சிற்றிலக்கியங்களில் ஒன்று. 
இளமையிலேயே துறந்த அறிஞர் இளமையைப் போற்றும் மக்களுக்கு அறிவுரை கூறுதல் முதுகாஞ்சி ஆகும். 
(தொல்காப்பியர் கூறும் காஞ்சித்திணை இது) 
இப்பொருள்பற்றி 30 பாடல்கள் கொண்ட நூல் முதுகாஞ்சி. 


</doc>
<doc id="147017" url="https://ta.wikipedia.org/wiki?curid=147017" title="காமா">
காமா

காமா ("Gamma", கிரேக்கம்: "γάμμα") என்பது கிரேக்க நெடுங்கணக்கின் மூன்றாவது எழுத்து ஆகும். கிரேக்க எண்களில் இவ்வெழுத்தானது மூன்று என்ற பெறுமானத்தை உடையது. பினீசிய எழுத்தான கிமெலிலிருந்தே () காமா பெறப்பட்டது. காமாவிலிருந்து தோன்றிய எழுத்துகள் உரோம எழுத்துகள் "C", "G", சிரில்லிய எழுத்துகள் "Г", "Ґ" என்பனவாகும்.

அணுக்கருவியலில் காமாக் கதிரைக் குறிப்பதற்குச் சிற்றெழுத்துக் காமா பயன்படுத்தப்படுகின்றது.

காமாப் புயல் எனும் பெயர் 2005 அத்திலாந்திக்குப் புயற்காலநிலையின்போது பயன்படுத்தப்பட்டது.

மீப்பாடக் குறிமொழியில் பேரெழுத்துக் காமா, சிற்றெழுத்துக் காமா என்பனவற்றை முறையே "codice_1", "codice_2" என்பன குறிக்கும்.


</doc>
<doc id="147018" url="https://ta.wikipedia.org/wiki?curid=147018" title="தெலுத்தா">
தெலுத்தா

தெலுத்தா ("Delta", கிரேக்கம்: "δέλτα") என்பது கிரேக்க நெடுங்கணக்கின் நான்காவது எழுத்து ஆகும். கிரேக்க எண்களில் இவ்வெழுத்தானது நான்கு என்ற பெறுமானத்தை உடையது. பினீசிய எழுத்தான தலேட்டிலிருந்தே () தெலுத்தா பெறப்பட்டது. தெலுத்தாவிலிருந்து தோன்றிய எழுத்துகள் இலத்தீன் எழுத்து "D", சிரில்லிய எழுத்து "Д" என்பனவாகும்.

தெலுத்தாவின் வடிவத்தில் (முக்கோண வடிவம்) கழிமுகம் இருப்பதனாலேயே (முக்கோண வடிவம்), அது ஆங்கிலத்தில் தெலுத்தா எனப் பெயர் பெற்றது.

பேரெழுத்துத் தெலுத்தா கணிதத்தில் தன்மைகாட்டியைக் குறிப்பதற்குப் பயன்படுத்தப்படுகின்றது.

தெலுத்தாப் புயல் எனும் பெயர் 1972 அத்திலாந்திக்குப் புயற்காலநிலையின்போதும் 2005அத்திலாந்திக்குப் புயற்காலநிலையின்போதும் பயன்படுத்தப்பட்டது.


</doc>
<doc id="147019" url="https://ta.wikipedia.org/wiki?curid=147019" title="எப்/ஏ-18">
எப்/ஏ-18

எப்/ஏ-18 அல்லது எப்/ஏ-18 ஓர்னட் ஒரு இரட்டைப் பொறி மிகை ஒலி வேக, எல்லாக் காலநிலைக்கும் ஏற்ற, வானூர்தி தாங்கிக்கு இசைவுடைய பல்வகைத் தாக்குதல் வானூர்தியாகும். இது நாய்ச்சண்டைக்காகவும் நிலத்திலுள்ள இலக்குகளைத் தாக்கவும் வடிவமைக்கப்பட்டது. 




</doc>
<doc id="147020" url="https://ta.wikipedia.org/wiki?curid=147020" title="எப்-22">
எப்-22

எப்-22 அல்லது எப்-22 ரப்டர் ஒரு தனி இருக்கை, இரட்டைப் பொறி, ஐந்தாம் தலைமுறை, மிகை திசையமைவு மாறுவீதம் மற்றும் மறைந்து தாக்கும் நுட்பம் கொண்ட தாக்குதல் வானூர்தியாகும். 


</doc>
<doc id="147024" url="https://ta.wikipedia.org/wiki?curid=147024" title="விசய கந்தவர்மன்">
விசய கந்தவர்மன்

விசய கந்தவர்மன் என்பவன் முற்காலப் பல்லவர் பட்டயங்களில் குறிப்பிடப்படும் பல்லவ மன்னர்களில் மூன்றாமானவன். இவனுக்கும் இவன் முன்னோனான சிவகந்தவர்மன் என்பவனுக்கும் என்ன உறவெனத் தெரியவில்லை. இவன் காலத்தில் இளவரசனாக இருந்தவன் புத்தவர்மன் என்பவனின் மனைவி கொடுத்த தானத்தை குறிப்பிடும் பட்டயம் ஒன்றில் இந்த விசயகந்தவர்மன் பெயர் காணப்படுகிறது.



</doc>
<doc id="147026" url="https://ta.wikipedia.org/wiki?curid=147026" title="எப்-35">
எப்-35

எப்-35 அல்லது லொக்கீட் மார்டீன் எப்-35 மின்னல் II ("Lockheed Martin F-35 Lightning II") என்பது ஒரு தனி இருக்கை, தனிப் பொறி, எல்லா காலநிலையிலும் மறைவான, பல்வகைத் தாக்குதல் வானூர்தியாகும். இந்த ஐந்தாந்தலைமுறைத் தாரைப் போர் விமானம் தரைத்தாக்குதல் மற்றம் வான் போர் செயற்பாடுகளுக்காக வடிவமைக்கப்பட்டது. இது மூன்று வகைகளைக் கொண்டுள்ளது. எப்-35ஏ மரபுமுறை புறப்படுத்தல் மற்றும் தரையிறக்கத்திற்காகவும், எப்-35பி குறுகிய புறப்படுத்தல் மற்றும் செங்குத்து தரையிறக்கத்திற்காகவும், எப்-35சி விமானந்தாங்கியின் கவண் எறிமுறை புறப்படுத்தல் மற்றும் தடுப்புப் பிடிப்பு திரும்பப்பெறல் முறைக்காகவும் வடிவமைக்கப்பட்டன. 31 சூலை 2015 அன்று, ஐக்கிய அமெரிக்க ஈரூடகப் படைப்பிரிவு எப்-35பி சோதனையின் பின்னர் முதலாவது படைப்பிரிவு தயாராக உள்ளது என அறிவித்தது. 2 ஆகத்து 2016 அன்று, ஐக்கிய அமெரிக்க வான்படை எப்-35ஏ விமாங்களைக் கொண்ட முதலாவது படைப்பிரிவு சண்டைக்குத் தயார் என அறிவித்தது. இது லொக்கீட் மார்ட்டின் மற்றும் அதன் துணை ஒப்பந்ததாரர்களான நார்த்ரோப் குரூமன், பிராட் & விட்னி மற்றும் பிஏஈ சிஸ்டம்ஸ் உள்ளிடவர்களால் கட்டப்பட்டுகிறது.

2018 செப்டம்பர் 28 இல், எஃப்-35பி ஜெட் போர் விமானம் தென் கரொலைனாவில் தரையில் வீழ்ந்து விபத்துக்குள்ளானது. விமானம் தரையில் மோதுவதற்கு முன்னால் விமானி விமானத்தில் இருந்து பாதுகாப்பாக வெளியேறினார். இதுவே எஃப்-35 ரக விமானம் ஒன்றின் முதலாவது விபத்தாகும்.


</doc>
<doc id="147028" url="https://ta.wikipedia.org/wiki?curid=147028" title="எச்சைலன்">
எச்சைலன்

எச்சைலன் ("Epsilon", கிரேக்கம்: "έψιλον") என்பது கிரேக்க நெடுங்கணக்கின் ஐந்தாவது எழுத்து ஆகும். கிரேக்க எண்களில் இவ்வெழுத்தானது ஐந்து என்ற பெறுமானத்தை உடையது. பினீசிய எழுத்தான ஈயிலிருந்தே () எச்சைலன் பெறப்பட்டது. எச்சைலனிலிருந்து தோன்றிய எழுத்துகள் உரோம எழுத்து "E", சிரில்லிய எழுத்து "E" என்பனவாகும். பேரெழுத்து எச்சைலன் இலத்தீன் "E"ஐ ஒத்ததாகக் காணப்படுகின்றது.

பினீசிய எழுத்தான ஈயிலிருந்தே எச்சைலன் பெறப்பட்டது. பண்டைய கிரேக்க எழுத்து முறையில் எச்சைலனும் ஈயும் ஒரே மாதிரியாகவே காணப்பட்டன. ஆனால், தற்போது ஈயின் கண்ணாடி விம்பத்தை ஒத்ததாகவே எச்சைலன் எழுதப்படுகின்றது.

பேரெழுத்து எச்சைலன் இலத்தீன் "E"ஐ ஒத்திருப்பதால் கிரேக்க மொழியைத் தவிர ஏனைய இடங்களில் பெரிதாகப் பயன்படுத்தப்படுவதில்லை.

கணிதத்தில் உலகத்தொடையைக் குறிப்பதற்குச் சிற்றெழுத்து எச்சைலன் பயன்படுத்தப்படுகின்றது. தொடையில் மூலகம், மூலகமன்று என்பனவற்றைக் காட்டுவதிலும் எச்சைலனின் மாறுபட்ட வடிவங்கள் பயன்படுத்தப்படுகின்றன.

உடுக்கூட்டமொன்றில் ஐந்தாவது துலக்கமான உடுவைக் குறிப்பதற்கு எச்சைலன் பயன்படுத்தப்படுகின்றது.


</doc>
<doc id="147029" url="https://ta.wikipedia.org/wiki?curid=147029" title="இளவரசன் புத்தவர்மன்">
இளவரசன் புத்தவர்மன்

இளவரசன் புத்தவர்மன் என்பவன் முற்காலப் பல்லவர் பட்டயங்களில் குறிப்பிடப்படும் பல்லவர்களில் நாலாமானவன். இவனுக்கும் இவன் காலத்தில் மன்னனாக இருந்த விசய கந்தவர்மன் என்பவனுக்கும் என்ன உறவெனத் தெரியவில்லை. இவனின் மனைவி சாருதேவி. மகன் புத்யங்குரன். சாருதேவி கொடுத்த தாலுரா நாராயணன் கோயில் தானத்தை குறிப்பிடும் பட்டயம் ஒன்றில் இந்த புத்தவர்மன் பெயர் காணப்படுகிறது.



</doc>
<doc id="147033" url="https://ta.wikipedia.org/wiki?curid=147033" title="இருசுற்று வாக்கெடுப்பு முறை">
இருசுற்று வாக்கெடுப்பு முறை

இருசுற்று வாக்கெடுப்பு முறை (அல்லது இரண்டாம் வாக்கு, வழிவு வாக்கெடுப்பு ) வாக்காளர்கள் தங்களால் தெரிந்தெடுக்கபட்ட வேட்பாளருக்கு ஒரு வாக்கு அளித்து ஒரே ஒரு வெற்றியாளரை தேர்ந்தெடுக்கும் வாக்களிப்பு முறையாகும். இருப்பினும், எந்தவொரு வேட்பாளருமே தேவைப்படும் வாக்கெண்ணிக்கையைப் பெறவில்லை எனில் குறிப்பிட்ட வீத வாக்குகளைப் பெற்ற வேட்பாளர்களிடையே அல்லது மிகக் கூடுதலான வாக்குகள் பெற்ற இரு வேட்பாளர்களிடையே ஒருவரைத் தெரிந்தெடுக்க இரண்டாம் சுற்று வாக்கெடுப்பு நடத்தப்படும். முதல் சுற்றிலேயே வெற்றி பெற தனிப்பெரும்பான்மை அல்லது 5-15% வேறுபாட்டுடன் 40-45% வாக்குகள் பெற்றிருக்க வேண்டும். 

உலகின் பல பகுதிகளில் சட்டப் பேரவைத் தேர்தல்களிலும் நேரடி அரசுத்தலைவர் தேர்தல்களிலும் இருசுற்று வாக்கெடுப்பு முறை பயன்படுத்தப்படுகிறது. பிரான்சின் குடியரசுத் தலைவர், சட்டமன்ற, உள்ளாட்சித் தேர்தல்களில் இந்த முறை கடைபிடிக்கப்படுகிறது. மேலும் ஆப்கானிஸ்தான், அர்ஜென்டினா, அவுஸ்திரியா, பிரேசில், பல்கேரியா, சிலி, கொலம்பியா, கோஸ்ட்டா ரிக்கா, குரோசியா, சைப்ரஸ், தொமினிக்கக் குடியரசு, ஈக்குவடோர், பின்லாந்து, கானா, குவாத்தமாலா, இந்தோனீசியா, லைபீரியா, பெரு, போலந்து, போர்த்துக்கல், ருமேனியா, செனகல், செர்பியா, சிலவாக்கியா, சுலோவீனியா, கிழக்குத் திமோர், உக்ரேன், உருகுவே, சிம்பாப்வே நாட்டு குடியரசுத் தலைவர் தேர்தல்களில் பயன்படுத்தப்படுகிறது. 1871-1918 ஆண்டுக்காலங்களில் இடாய்ச்சுப் பேரரசிலும் 1908 மற்றும் 1911 ஆண்டு நியூசிலாந்து நாட்டுத் தேர்தல்களிலும் இந்த முறை பயன்படுத்தப் பட்டுள்ளது. 



</doc>
<doc id="147038" url="https://ta.wikipedia.org/wiki?curid=147038" title="மீரா பென்">
மீரா பென்

மீரா பென் "(Mirabehn)" என்று அறியப்படும் மேடலின் ஸ்லேட் (22.11.1892 – 20.07.1982) காந்தியடிகளின் சீடர்களுள் ஒருவரான ஆங்கிலேயப் பெண்மணி. இவரது தந்தை சர் எட்மண்ட் ஸ்லேடு இங்கிலாந்து கடற்படையில் அட்மிரல் பதவியில் இருந்தவர்.

மீரா பென் தன் 33 ஆவது வயதில் காந்தியடிகளின் சபர்மதி ஆசிரமம் வந்து தங்கினார். ஆசிரம வாழ்க்கையில் முழுமூச்சுடன் ஈடுபட்டார். வார்தா ஆசிரமத்திலும் இவர் தங்கினார்.

காந்தியடிகள் மற்றும் மீராபென் குறித்து சுதிர் கக்கார் "Mira and the Mahatma" என்ற நூலை வெளியிட்டார். 


</doc>
<doc id="147041" url="https://ta.wikipedia.org/wiki?curid=147041" title="புளூம் ஆற்றல் வழங்கி">
புளூம் ஆற்றல் வழங்கி

புளூம் ஆற்றல் வழங்கி ("Bloom Energy Server") என்பது கலிஃபோர்னியாவைச் சேர்ந்த "புளூம் எனர்ஜி" எனும் நிறுவனத்தால் தயாரிக்கப்படும் திட ஆக்சைடு எரிபொருள் கலம் ஆகும். இது சுற்றுச் சூழலை மாசுபடுத்தாத வகையில் மின்னாற்றல் உற்பத்தி செய்யும் அமைப்பு. 
கூகுள், வால்மார்ட் போன்ற இடங்களில் இந்த ஆற்றல் வழங்கிகள் பலவற்றை நிறுவி உள்ளதாக இந் நிறுவனம் சொல்கிறது.

புளூம் எனர்ஜி நிறுவனத்தை நிறுவியவர் கே. ஆர். ஸ்ரீதர் என்பவர் ஆவார்.


</doc>
<doc id="147042" url="https://ta.wikipedia.org/wiki?curid=147042" title="பாம்பு நச்சு">
பாம்பு நச்சு

பாம்பு நச்சு"(Snake venom)" என்பது பெருமளவு மாற்றமடைந்த பாம்பின் உமிழ்நீர். இது பல்வேறு புரதங்கள், நொதிகள் மற்றும் சில அடங்கிய கலவை. பாம்புகளின் நச்சுச் சுரப்பிகள் என்பவை மாற்றமடைந்த பரோட்டிட் உமிழ்நீர்ச் சுரப்பிகளே. 

நச்சின் தன்மை ஒவ்வொரு வகைப் பாம்பையும் பொறுத்து மாறுபடும். நல்ல பாம்பின் நச்சு நரம்பு மண்டலத்தைப் பாதிக்கும். விரியன் பாம்பின் நச்சு குருதியைப் பாதிக்கும். கடற்பாம்பு நச்சோ நரம்பு மண்டலம், குருதி இரண்டையும் பாதிப்பதோடு தசைகளையும் பாதிக்கும். 


</doc>
<doc id="147045" url="https://ta.wikipedia.org/wiki?curid=147045" title="டேவிட் ஹண்ட்">
டேவிட் ஹண்ட்

டேவிட் பேசில் ஹண்ட் (1934 - 1985) பிரித்தானியப் பறவையியலாளர். இவர் 1985 ஆம் ஆண்டு இந்தியாவின் உத்தராகண்ட் மாநிலத்தின் நைனித்தால் மாவட்டத்தில் உள்ள ஜிம் கார்பெட் தேசியப் பூங்காவில் வங்காளப்புலி ஒன்றால் கொல்லப்பட்டார். இதன் காரணமாக இப் பூங்காவில் சான்றளிக்கப்பட்ட வழிகாட்டி இன்றி சுற்றுலாப் பயணிகள் தனியே செல்வது தடை செய்யப்பட்டுள்ளது. 


</doc>
<doc id="147046" url="https://ta.wikipedia.org/wiki?curid=147046" title="கிடியொன் சண்டுபெக்கு">
கிடியொன் சண்டுபெக்கு

கிடியொன் சண்டுபெக்கு (கிடியோன் சண்ட்பாக், "Gideon Sundbäck", ஏப்ரல் 24, 1880 – சூன் 21, 1954) சுவீடிய - அமெரிக்க மின்பொறியியலாளர். சுவீடனில் பிறந்த இவர் 1905 ஆம் ஆண்டு அமெரிக்காவில் குடியேறினார். நவீன இணை பல்பட்டிகைகளுக்கு (சிப் - zip) அடிப்படையாக அமைந்த சிப் பொறிமுறையை இவர் 1914 ஆம் ஆண்டு வடிவமைத்தார். 1917 ஆம் ஆண்டு அதற்கான காப்புரிமையைப் பெற்றார்.

2012 ஏப்ரல் 24 ஆம் திகதி செவ்வாய்க்கிழமை கூகிள் தனது கூகிள் டூடுலாக ஸிப் ஒன்றை வடிவமைத்துள்ளது.


</doc>
<doc id="147050" url="https://ta.wikipedia.org/wiki?curid=147050" title="ஏஎச்-64 அப்பாச்சி">
ஏஎச்-64 அப்பாச்சி

போயிங் ஏஎச்-64 அப்பாச்சி ("Boeing AH-64 Apache") என்பது ஒரு அமெரிக்க நான்கு தகடுகள், இரட்டைப் பொறி உடைய தாக்குதல் உலங்கு வானூர்தி ஆகும்.

இது இலக்கு அடையாளம் காணல் மற்றும் இரவுப் பார்வை அமைப்பு ஆகியவற்றுக்காக மூக்குப் போன்ற பகுதியில் உணரியைக் கொண்டுள்ளது. இது 30 மிமீ கனரக இயந்திரத்துப்பாக்கியை தரையிறக்க சக்ககரங்களுக்கிடையில் கொண்டும், பொதுவாக இறகுகளில் ஏ.ஜி.எம்-114 கெல்பயர் ஏவுகணை, கைட்ரா 70 ஊந்துகணைகளைகளையும் கொண்டிருக்கும். 



</doc>
<doc id="147052" url="https://ta.wikipedia.org/wiki?curid=147052" title="தட்டம்மை">
தட்டம்மை

தட்டம்மை அல்லது சின்னமுத்து, மணல்வாரி அம்மை, ("Measles","morbilli" ) என்றெல்லாம் அறியப்படும் இந்த நோய் பாராமைக்சோவைரசு குடும்பத்தைச் சேர்ந்த மோர்பில்லி தீநுண்மத்தால் ஏற்படும் ஓர் சுவாச நோய்த்தொற்றாகும். மோர்பி தீநுண்மங்கள் உறையுடைய, ஓரிழை எதிர்-உணர்வு ரைபோநியூக்ளிக் அமில தீநுண்மங்களாகும். நோய் அறிகுறிகளாக காய்ச்சல், இருமல், மூக்கொழுகல், சிவந்த கண்கள் ஏற்படுவதுடன் பொதுவான நீல-வெள்ளை நிற மையப்பகுதி கொண்ட சிறிய சிவப்பு நிற புள்ளிகள் போன்ற தோற்றம் வாயினுள் ஏற்படும். உடல் முழுவதும் தோலில் கொப்புளங்கள் இருக்கும்.

தட்டம்மை நோய்த்தொற்று உள்ளவரின் மூக்கில் அல்லது தொண்டையில் வடியும் நீருடன் நேரடியாகவோ மறைமுகமாகவோ தொற்றும்போது இந்நோய் பரவுகிறது. தொற்றிய இடத்தில் இரண்டுமணி நேரம் வரை வீரியத்துடன் காணப்படும். உடலில் கொப்புளங்கள் தோன்றுவதற்கு நான்கு நாட்கள் முன்பாகவும் நோய் வடிந்த பிறகு நான்கு நாட்கள் வரையும் நோயுற்றவரிடமிருந்த பிறருக்கு நோய் தொற்ற வாய்ப்புள்ளது. விரைவாகப் பரவக்கூடிய இந்த தீநுண்மம் நோயுற்றவருடன் வாழும் இடத்தை பகிரும் 90% நபர்களுக்கு தொற்றக்கூடிய வாய்ப்பு உள்ளது. 
தட்டம்மை தொற்றியவருக்கு முதல் தொடர்பிலிருந்து ஒன்பது முதல் பன்னிரெண்டு நாட்கள் வரை அறிகுறியில்லா அடைவுக்காலமாக இருக்கிறது.
செருமானியத் தட்டம்மை என்பது இதனையொட்டிய அறிகுறிகளைக் கொண்டிருந்தாலும் இரு நோய்களும் வெவ்வேறானவை.

சத்துக்குறைவு உள்ள இளம் குழந்தைகள் இந்த நோயால் இறக்க நேரிடலாம். இந்த நோய்க்கான தடுப்பூசிகள் கண்டறியப்பட்டுள்ளன. இவற்றை உரிய காலத்தில் போடுவதுடன் சுகாதார பழக்கவழக்கங்களை கையாளுதலால் சிசு மரணங்களை தவிர்க்கலாம். இந்தியாவில் இந்த நோயால் 47% சிறார்கள் மரணமடைவதாக ஆய்வுக்கட்டுரையொன்றில் தெரிவிக்கப்பட்டுள்ளது.



</doc>
<doc id="147053" url="https://ta.wikipedia.org/wiki?curid=147053" title="கைக்கிளை இலக்கியம்">
கைக்கிளை இலக்கியம்

கைக்கிளை என்பது இலக்கண நூல்கள் காட்டும் சிற்றிலக்கிய வகைகளில் ஒன்று. 

கைக்கிளை என்பது ஒருதலைக் காமம். 
இது தலைவனுக்குத் தலைவிமாட்டு நிகழும். 
தலைவிமாட்டு நிகழ்வதில்லை. என்றாலும் இறைவன்மீது காதல் கொள்வதாகப் பாடப்படும் 'நாயகன்-நாயகி பாவனை'யை இங்கு எண்ணிப்பார்க்க வேண்டியுள்ளது.உலா நூல்களும் இத்தகையனவே. 

கைக்கிளைச் சிற்றிலக்கியம் ஐந்து விருத்தத்தாலோ, வெண்பாவாலோ அமைவது வழக்கம். 


</doc>
<doc id="147055" url="https://ta.wikipedia.org/wiki?curid=147055" title="நொச்சி மாலை">
நொச்சி மாலை

நொச்சி மாலை என்பது இலக்கண நூல்கள் காட்டும் சிற்றிலக்கிய வகைகளில் ஒன்று. 

பகையரசன் முற்றுகையிட்டிருக்கும் தன் கோட்டையைப் பாதுகாப்பதற்காகப் போரிடுதல் நொச்சித்திணை. இந்தத் திணைபற்றிய செய்திகளைத் தொகுத்துப் பாடுவது நொச்சி மாலை என்னும் இலக்கியமாகும். 


</doc>
<doc id="147056" url="https://ta.wikipedia.org/wiki?curid=147056" title="விக்கிப்பீடியா அடையாளச் சின்னம்">
விக்கிப்பீடியா அடையாளச் சின்னம்

விக்கிப்பீடியா அடையாளச் சின்னம் ஓர் இணைய அடிப்படையிலான பல்மொழி கலைக்களஞ்சியத்தின், அறுபட்ட புதிர்த் துண்டுகளால் கட்டப்பட்ட முடிவுறாத உலகம். சில துண்டுகள் மேற்பகுதியில் காணப்படவில்லை. சில துண்டுகளில் பல வேறுபட்ட எழுத்து முறைகளின் எழுத்து அமைப்பு வடிவம் பொறிக்கப்பட்டுள்ளது. இணைப் பக்கத்தில் உள்ளவாறு காணப்படும் அடையாளச் சின்னத்தின் கீழ் விக்கிப்பீடியா என்ற பதமும் அதன் கீழ் “"கட்டற்ற கலைக்களஞ்சியம்"” என்பதும் காணப்படும்.

ஒவ்வொரு துண்டும் ஒரு எழுத்து வடிவமைப்பைக் கொண்டு விக்கிப்பீடியா ஒரு பல்மொழி கலைக்களஞ்சியம் என்பதைக் குறித்து நிற்கின்றது. இதில் சிரில்லிக் எழுத்து И, கிரேக்க எழுத்து Ω, அங்குல் எழுத்து 위, சீன எழுத்து 維, தேவநாகரி எழுத்து वि, வங்காள எழுத்து উ, கன்னட எழுத்து ವಿ, எபிரேய எழுத்து ו, ஆர்மேனிய எழுத்து Վ, கெமர் எழுத்து វិ, அரபு எழுத்து و, சியார்சிய எழுத்து ვ, தாய் எழுத்து วิ, திபெத்திய எழுத்து ཝི, கீஸ் எழுத்து ው, ஜப்பானிய எழுத்து ウィ, தமிழ் எழுத்து வி, மற்றும் இலத்தீன் எழுத்து W என்பன இடம் பெற்றுள்ளன.



</doc>
<doc id="147080" url="https://ta.wikipedia.org/wiki?curid=147080" title="ஜீ தொலைக்காட்சி">
ஜீ தொலைக்காட்சி

ஜீ தொலைக்காட்சி ("Zee TV", இந்தி: "ज़ी टीवी") என்பது ஜீ என்டர்டெய்ன்மென்டு நிறுவனத்தால் நடாத்தப்படும் மகாராட்டிரத்தின் மும்பையை அடிப்படையாகக் கொண்ட இந்தியச் செயற்கைக்கோட்டொலைக்காட்சி அலைவரிசையாகும். இவ்வலைவரிசையில் இந்தியிலும் ஏனைய இந்திய மொழிகளிலும் நிகழ்ச்சிகள் ஒளிபரப்பப்படுகின்றன. தென்னாசியா, ஐரோப்பா, மத்திய கிழக்கு, ஆபிரிக்கா, கிழக்காசியா, ஆத்திரலேசியா, வட அமெரிக்கா முதலிய பிரதேசங்களில் இவ்வலைவரிசை ஒளிபரப்பப்படுகின்றது.

சுபாசு சந்திரவால் அக்டோபர் 1, 1992இல் இந்தியாவின் முதல் இந்திச் செயற்கைக்கோட்டொலைக்காட்சி அலைவரிசையான ஜீ தொலைக்காட்சி ஆரம்பிக்கப்பட்டது.




</doc>
<doc id="147089" url="https://ta.wikipedia.org/wiki?curid=147089" title="சீற்றா">
சீற்றா

சீற்றா ("Zeta", கிரேக்கம்: "ζήτα") அல்லது சீட்டா (தமிழக வழக்கு) என்பது கிரேக்க நெடுங்கணக்கின் ஆறாவது எழுத்து ஆகும். கிரேக்க எண்களில் இவ்வெழுத்தானது ஏழு என்ற பெறுமானத்தை உடையது. பினீசிய எழுத்தான சயினிலிருந்தே () சீற்றா பெறப்பட்டது. சீற்றாவிலிருந்து தோன்றிய எழுத்துகள் உரோம எழுத்து "Z", சிரில்லிய எழுத்து З என்பனவாகும்.

ஏனைய கிரேக்க எழுத்துகளைப் போல் இவ்வெழுத்து பினீசிய எழுத்தின் பெயரிலிருந்து தனது பெயரை எடுக்கவில்லை. பீற்றா, ஈற்றா, தீற்றா என்பன போன்ற ஒலியுடன் சீற்றா என்ற பெயரைப் பெற்றுள்ளது.

சீற்றா என்பது உரோம எழுத்து "Z"ஐக் குறிக்கவும் பயன்படுத்தப்படுகின்றது.

கிரேக்க எண்களில், அல்ஃபா, பீற்றா, காமா, தெலுத்தா, எச்சைலன் முதலியவை முறையே ஒன்று, இரண்டு, மூன்று, நான்கு, ஐந்து ஆகிய பெறுமானங்களைக் குறி்த்தாலும் சீற்றா என்பது வேறுபட்டு ஏழு என்ற பெறுமானத்தையே குறிக்கிறது. திகம்மா என்ற எழுத்தே ஆறு என்ற பெறுமானத்தை உடையது.

கணிதத்தில் இரீமன் சீற்றாச் சார்பியத்தைக் குறிப்பதற்குச் சீற்றா பயன்படுத்தப்படுகின்றது.

சீற்றாப் புயல் எனும் பெயர் 2005 அத்திலாந்திக்குப் புயற்காலநிலையின்போது பயன்படுத்தப்பட்டது.


</doc>
<doc id="147097" url="https://ta.wikipedia.org/wiki?curid=147097" title="வஞ்சி மாலை">
வஞ்சி மாலை

வஞ்சி மாலை என்பது இலக்கண நூல்கள் காட்டும் சிற்றிலக்கிய வகைளுள் ஒன்று. பகையரசன் நாட்டின் மேல் படையெடுத்துச் செல்வது வஞ்சித்திணை. இந்தப் படையெழுச்சியைக் குறித்துப் பாடுவது வஞ்சி மாலை. 




</doc>
<doc id="147098" url="https://ta.wikipedia.org/wiki?curid=147098" title="செருக்கள வஞ்சி">
செருக்கள வஞ்சி

செருக்கள வஞ்சி என்பது இலக்கண நூல்கள் காட்டும் சிற்றிலக்கிய வகைகளில் ஒன்று. 

செருகளம் என்பது போர்க்களம். 

போரில் மாண்டவர்களின் உடல்களையும், மாண்ட குதிரை, யானை ஆகியவற்றின் உடல்களையும் காக்கை, கழுகு, நாய், நரி, பேய் பிடுங்கித் தின்பதாகப் பாடுவது செருக்கள வஞ்சி. 

கூளிப்பேய், கழுகு, சம்பநாய், காகம் முதலானவை எமது எமது என எக்களித்து இருக்கையில், பூதம் இசை பாடி ஆடுவதாகப் பாடுவது செருக்கள வஞ்சி. 

இவை ஆசிரியப்பாவாலும் வஞ்சிப்பாவாலும் பாடப்படும். 


</doc>
<doc id="147099" url="https://ta.wikipedia.org/wiki?curid=147099" title="போர்க்கெழு வஞ்சி">
போர்க்கெழு வஞ்சி

போர்க்கெழு வஞ்சி என்பது இலக்கண நூல்கள் காட்டும் சிற்றிலக்கிய வகைகளில் ஒன்று. 
வஞ்சிப்பூ மாலை அணிந்து போருக்குச் செல்லும் மன்னனின் படை எழுச்சியின் சிறப்பை ஆசிரியப்பாவால் பாடுதல் போர்க்கெழு வஞ்சியாகும். 


</doc>
<doc id="147103" url="https://ta.wikipedia.org/wiki?curid=147103" title="முரண்வஞ்சி">
முரண்வஞ்சி

முரண்வஞ்சி என்பது இலக்கண நூல்கள் காட்டும் சிற்றிலக்கிய வகைகளில் ஒன்று.

பகைவன் முரண்பட்டிருக்கும் செய்தியை மன்னன் கூறுவதாக வஞ்சிப்பாவால் பாடுவது முரண்வஞ்சி என்னும் நூல். 


</doc>
<doc id="147107" url="https://ta.wikipedia.org/wiki?curid=147107" title="அபிநயா (நடிகை)">
அபிநயா (நடிகை)

அபிநயா, ஒரு இந்திய நடிகை. இவரால் சரியாக பேச வராதிருந்த போதும், காது கேட்கும் திறன் குறைபாடு இருந்தபோதிலும், தன்னுடைய திறமையான நடிப்பால் அனைவரின் கவனத்தையும் ஈர்த்தவர். இவர் தன்னுடைய திரைவாழ்க்கையை நாடோடிகள் திரைப்படத்தில் தொடங்கினார். அதன்பிறகு, அத்திரைப்படத்தின் மொழிமாற்றங்களிலும் நடித்து, தெலுங்கு மற்றும் கன்னட மொழிகளிலும் அறிமுகமானார். 

அபிநயாவின் தந்தை இயக்குநர் ஏ. ஆர். முருகதாஸின் "ஸ்டாலின்" தெலுங்கு திரைப்படத்தில் பாதுகாப்பு காவலாளியாக நடித்துள்ளார். அப்படப்பிடிப்பின் போது அபிநயாவை கவனித்த முருகதாஸ், இயக்குநர் சசிக்குமாரிடம் அறிமுகப்படுத்தியுள்ளார். சமுத்திரக்கனி இயக்கத்தில், சசிக்குமார் தயாரிப்பில் வெளியான "நாடோடிகள்" திரைப்படத்தில் வாய்ப்புகிட்டியது. அத்திரைப்படத்தின் வெற்றியைத் தொடர்ந்து, அதனுடைய மொழிமாற்றமான "சம்போ சிவ சம்போ" திரைப்படத்திலும் நடித்தார், பிறகு கன்னடத்தில் உருவான மொழிமாற்றமான "ஹுத்துகாரு" திரைப்படத்திலும் நடித்தார். இவருக்கு இரண்டு பிலிம்பேர் விருதுகள் "நாடோடிகள்" மற்றும் "சம்போ சிவ சம்போ" திரைப்படங்களுக்காக வழங்கப்பட்டது. இவர் 2010-ம் ஆண்டு சசிக்குமார் இயக்கத்தில் வெளியான "ஈசன்" திரைப்படத்தில் முக்கிய கதாப்பாத்திரத்தில் நடித்தார். 2011-ம் ஆண்டு, ஏ. ஆர். முருகதாஸ் இயக்கத்தில் வெளிவந்த "ஏழாம் அறிவு" திரைப்படத்தில் சூர்யாவுடன் இணைந்து நடித்தார். இவர் தற்போது, "த ரிப்போர்ட்டர்" என்ற மலையாளத் திரைப்படத்திலும்,ஜுனியர் என். டி. ஆருடன், தெலுங்கு திரைப்படமான "தம்மு"-வில் நடித்து வருகிறார். இவர் ப்ரேம் சாய் இய்க்கத்தில் கவுதம் மேனனின் தயாரிக்கும் திரைப்படத்திலும், நடிக்க உள்ளார்.


</doc>
<doc id="147116" url="https://ta.wikipedia.org/wiki?curid=147116" title="இலக்கிய வரலாறு">
இலக்கிய வரலாறு

இலக்கிய வரலாறு என்பது, வாசிப்பவர்களுக்கோ, கேட்பவர்களுக்கோ அல்லது கவனிப்பவர்களுக்கோ பொழுதுபோக்காக, அறிவூட்டத்தக்கதாக அல்லது கல்விப் பெறுமானம் கொண்டதாக அமையும் எழுத்தின் வளர்ச்சியைக் குறிக்கிறது. இது உரை நடை வடிவிலோ கவிதை வடிவிலோ அமையலாம். அத்துடன், இவற்றுள் அடங்கியுள்ளவற்றைப் பயனாளர்களுக்குக் கொண்டு சேர்ப்பதில் பயன்படும் இலக்கிய நுட்பங்களின் வளர்ச்சியையும் இது குறிக்கும். எல்லா எழுத்துக்களுமே இலக்கியம் ஆவதில்லை. தரவுகளின் தொகுப்புக்கள் போன்ற எழுத்து வடிவங்கள் இலக்கியமாகக் கணிக்கப்படுவதில்லை. 

இலக்கியம், எழுத்து என்னும் இரண்டும் ஒன்றுடன் ஒன்று தொடர்புடையன எனினும் இரண்டும் ஒன்றல்ல. பண்டைச் சுமேரியர்களின் தொடக்ககால எழுத்துக்களோ, பண்டைக்கால எகிப்தியர் படவெழுத்து முறையில் எழுதியவையோ பழங்காலச் சீனர்களின் பதிவுகளோ இலக்கியம் என்ற வரையறைக்குள் அடங்கா. எழுத்து மூலமாகப் பதிவு செய்தல் எப்பொழுது இலக்கியமாக மாறியது என்பது குறித்து அறிஞர்களிடையே ஒருமித்த கருத்து இல்லை. இலக்கியம் என்பதற்கான வரைவிலக்கணமும் பெருமளவுக்குத் தற்சார்பு உடையதாகவே இருந்து வருகிறது.

பல்வேறு சமுதாயங்களிடையேயான தூரம் அவர்களின் பண்பாடுகள் தனித்தனியாக வளர்வதற்குக் காரணமாக இருந்தபடியால், இலக்கியமும் உலகின் வெவ்வேறு பகுதிகளில் ஒரே வேகத்தில் வளரவில்லை. வேண்டுமென்றே அழிக்கப்பட்டதனாலும், தற்செயல் நிகழ்வுகளால் அழிந்ததாலும், அவ்விலக்கியங்களை உருவாக்கிய பண்பாடுகள் முற்றாகவே இல்லாமல் போனதாலும், கடந்த பல ஆயிரம் ஆண்டுகளாக எழுந்த இலக்கியங்கள் பல இன்று கிடைப்பதில்லை. இது, முழுமையான உலக இலக்கிய வரலாற்றை உருவாக்குவதில் உள்ள முக்கியமான பிரச்சினையாக உள்ளது. எடுத்துக்காட்டாக, கிமு முதலாம் நூற்றாண்டில் அலெக்சாந்திரியா நூலகம் தீயினால் அழிந்தபோது, பல முக்கியமான நூல்கள் முற்றுமுழுதாகவே தீக்கு இரையாகிவிட்டதாக நம்பப்படுகிறது. இது தவிர பல்வேறு சமய சார்பான நிறுவனங்களும், உலகியல் சார்ந்த நிறுவனங்களும், சில நூல்களையும், நூலாசிரியர்களையும் ஒடுக்கி விடுவதாலும், பல இலக்கியங்கள் மறைக்கப்பட்டு இலக்கிய வரலாற்றில் தெளிவின்மை ஏற்படுகிறது. 

இலக்கியத்தின் முன்னோடிகள் என்ற அளவில் சில தொடக்ககால நூல்களை எடுத்துக்காட்டலாம். கிமு 2000 ஆண்டுக்காலத்தைச் சேர்ந்த கில்காமேசு காப்பியம், கிமு 1250 அளவில் எழுதப்பட்ட எகிப்தின் இறந்தோர் நூல் என்பன இவற்றுள் அடங்குகின்றன. "இறந்தோர் நூல்" கிமு 18 ஆம் நூற்றாண்டளவில் தோன்றி இருக்கக்கூடும் என்ற கருத்தும் உண்டு. வாசித்தறிய முடியாதிருந்த பண்டைய எகிப்து மொழியில் எழுதப்பட்டு இருந்ததால், தொடக்ககால ஆய்வுகளில் பண்டைக்கால எகிப்தின் இலக்கியங்கள் உள்ளடங்கவில்லை. 19 ஆம் நூற்றாண்டில் ரொசேத்தாக் கல்லைக் கண்டுபிடித்து பண்டை எகிப்து மொழியை வாசித்தறிந்து மேல்நாட்டு மொழிகளில் மொழிபெயர்த்த பின்னரே எகிப்திய இலக்கியங்களைப் பற்றி அறிய முடிந்தது. 

பண்டைக் காலத்தில் தோன்றிய இலக்கியங்கள் பல நீண்டகாலம் வாய்வழியாகவே பயிலப்பட்டு வந்துள்ளதும், அவை தோன்றிய காலத்தை அறிந்து கொள்வதில் சிக்கலை ஏற்படுத்துகிறது. ஒரு தலைமுறையில் இருந்து இன்னொரு தலைமுறைக்கு வாய்வழியாகவே கையளிக்கப்பட்டு வந்த, இந்து சமயத்தின் வேதங்களில் ஒன்றான ரிக் வேதம், பிற்காலத்திலேயே எழுதப்பட்டது. எனினும், இந்நூலின் முக்கிய பகுதிகள் கிமு இரண்டாம் ஆயிரவாண்டுக் காலப்பகுதியில் தோன்றியிருக்கலாம் என்று வரலாற்றாளர்கள் கருதுகின்றனர். ஓமர் எழுதிய இலியட், ஒடிசி ஆகிய இலக்கியங்கள் கிமு 8 ஆம் நூண்டாண்டைச் சேர்ந்தவை. எனினும் இவையும் வெண்கலக் காலத்தின் பிற்பகுதியில் இருந்தே வாய்வழியாகப் பயின்று வந்திருக்கலாம் என்றும் சிலர் கருதுகின்றனர். 

தமிழிலும் இன்று அறியவந்துள்ள மிகப் பழைய நூலான தொல்காப்பியம் இலக்கண நூல் ஆகும். இது கிறித்தவ ஆண்டுகளின் தொடக்கத்துக்குச் சில நூற்றாண்டுகள் முன்பின்னாக இருக்கலாம் என்று கருதுகின்றனர். இலக்கியங்கள் தோன்றி நிலை பெற்ற பின்பே இலக்கண நூல் தோன்றியிருக்கும் ஆதலால், தமிழிலும் கிறித்துவுக்கு முந்திய நூற்றாண்டுகளிலேயே இலக்கியங்கள் இருந்திருக்க வேண்டும். ஆனால், தற்காலத்தில் கிடைக்கும் தமிழ் இலக்கியங்கள் அனைத்தும் தொல்காப்பியத்துக்குப் பிற்பட்டவையே. 

அண்மைக்காலத்தில் தோன்றிய இலக்கிய வடிவங்களின் தோற்றம் குறித்தும் தெளிவின்மை நிலவுவதைக் காண முடியும். எடுத்துக்காட்டாக, உலகின் முதல் புதின இலக்கியம் எது என்பதிலும் சர்ச்சை நிலவுகின்றது.

இராணுவ உத்திகளைப் பற்றி கூறும் சுன் சூ எழுதிய ‘’போர் கலை’’ புத்தகமே இக்காலம் வரை அனைவராலும் பயன்படுத்தபடும் பழங்கால சீன இலக்கியம் ஆகும். மேலும் கன்பியூசியஸ் மற்றும் லா ஒசி ஆகியோர் நேரடியாகவும், புத்தகங்கள் மூலமும் மக்களுக்கு முதுமொழிகள் மற்றும் பழமொழிகளை வழங்கினர்.

பண்டைய கிரேக்க சமூகம் இலக்கியங்களில் சில குறிப்பிடதக்க வளர்ச்சியை ஏற்படுத்திய சமூகம் ஆகும். இன்று வரை காவிய கிரேக்க கவிதையான இலியட் மற்றும் ஒடிஸியே மேற்கத்திய இலக்கியங்கள் தோன்றியதற்கு முன்னோடியாக கருதப்படுகிறது. போர் மற்றும் சமாதானம், மரியாதை, இழிவு, காதல், வெறுப்பு ஆகிய அனைத்திற்கும் இவ்விலக்கியம் முன்னோடியாக கருதப்படுகிறது. பிளாட்டோ மற்றும் அரிஸ்டாட்டில் ஆகியோரின் கருதுக்களும் மிக முக்கிய கிரேக்க இலக்கியமாக கருதப்படுகின்றது.
கிரேக்கத்தைப் போன்றே லத்தினும் மிகப்பழமையான இலக்கிய வரலாற்றைக் கொண்டது ஆகும். ரோமானியப் பேரரசின் எழுத்தாளர்களே இவ்வகை இலக்கியங்களை எழுதியவர்கள். பிளாட்டஸ் எழுதிய இருபது நகைச்சுவை நாடகங்களும் இவற்றில் குறிப்பிடத்தக்கவை ஆகும்.
இந்தியர்கள் சுருதி மற்றும் சிமிதி ஆகிய வழிகளின் மூலம் தங்களின் பிள்ளைகளுக்கு தத்துவங்கள் மற்றும் இறையியல் இலக்கியங்களைக் கற்றுக்கொடுத்து வந்துள்ளனர். சுருதி என்பது வாய்வழிக் கல்வியாகவும், சிமிதி என்பது அனுபவ கல்வியாகவும் கருதப்படுகின்றது. வேதங்களும் இது போலவே கற்கப்பட்டுவந்துள்ளன. இந்தியாவின் புராணக்கதைகளே எழுதப்பட்ட தத்துவங்களாகக் கருதப்படுகின்றது. இவை அனைத்தும் பழங்கால சமஸ்கிருத மொழியில் எழுதப்பட்டுள்ளன. இது ஆயிரம் ஆண்டுகளுக்கு முன் வழக்கிலிருந்த மொழியாகும். மேலும் வழக்கொழிந்த மொழியான பாளியில் எழுதப்பட்ட புத்த மதம் சார்ந்த நூல்களும் இந்தியாவின் பழங்கால இலக்கியங்களாகும்.

இடைக்கால இலக்கியங்களில் முக்கிய இடங்கள் வகிப்பவை பெருசிய இலக்கியங்கள், ஒட்டமன் இலக்கியங்கள், அரேபிய இலக்கியங்கள், யூத இலக்கியங்கள் ஆகியன முக்கிய இடங்கள் வகிக்கின்றன. கிரேக்கம், லத்தின் போல் அல்லாமல் இந்தியா, சீனா ஆகிய பழம் இலக்கியங்கள் உருவாகிய நாடுகளிலும் இலக்கியங்கள் குறிப்பிட்தக்க வளர்ச்சியை எட்டியது. 

நவீன கால இலக்கியங்கள் என்பது பதினெட்டாம் நூற்றாண்டிலிருந்து வரும் இலக்கியங்கள் ஆகும். நவீன இலக்கியங்களுக்கு சில விருதுகளும் தரப்படுகின்றன. அவை சிறந்த நவீனகால இலக்கியங்களாகவும் கருதப்படுகின்றன. 1965 ல் இருந்து வழங்கப்படும் நெபுலா விருது, 1971 ல் இருந்து வழங்கப்படும் பிரிட்டிஷ் பேண்டஸி விருது மற்றும் 1971 ல் இருந்து வழங்கப்படும் மைதோபோயிக் விருதுகள் சிறந்த நவீனகால இலக்கியங்களுக்கு உண்டான விருதுகளாகக் கருதப்படுகின்றன. 



</doc>
<doc id="147121" url="https://ta.wikipedia.org/wiki?curid=147121" title="இந்தி மண்டலம்">
இந்தி மண்டலம்

இந்தி மண்டலம் ("Hindi Belt" அல்லது "Hindi Heartland") என்பது கூடுதலானோர் முதல் மொழியாகவோ இரண்டாம் மொழியாகவோ இந்தி மொழியைப் பேசும் நடுவார்ந்த மற்றும் வடக்கு இந்தியப் பகுதிகளாகும். எனவே, இந்தி மண்டலம் என்பது இந்தி அலுவல் மொழியாக உள்ள இந்திய இம்மாநிலங்கள் என்றும் கூறலாம்.

இந்தி மண்டலம் கீழ்கண்ட மாநிலங்களைக் கொண்டுள்ளது.: 

ஒன்றியப் பகுதிகளான சண்டிகர், தில்லி ஆகியவையும் இந்தி மண்டலத்தைச் சேர்ந்தவையாகும்.

இந்திய-ஆரிய மொழிகள் கொண்ட மாநிலங்களான பஞ்சாப் (இந்தியா), குசராத், மகாராட்டிரம், ஒடிசா, மேற்கு வங்காளம், சம்மு காசுமீர் போன்றவைகளில் இந்தி பரவலாகப் பேசப்பட்டாலும் அவற்றின் அலுவல் மொழியாக இந்தி இல்லை.


</doc>
<doc id="147122" url="https://ta.wikipedia.org/wiki?curid=147122" title="தமிழீழத் தேசியத் தொலைக்காட்சி">
தமிழீழத் தேசியத் தொலைக்காட்சி

தமிழீழத் தேசியத் தொலைக்காட்சி தமிழீழ விடுதலைப் புலிகளின் அதிகாரபூர்வத் தொலைக்காட்சி சேவையாகும். இது கிளிநொச்சி நகரிலிருந்து ஒளிபரப்புச் செய்யப்பட்டது. இதன் நிர்வாகியாக போராளி கே. வீரா செயற்பட்டு வந்தார். தஇந்தத் தனது ஒளிபரப்பினை ஆகஸ்ட் 1 ம், 2005 இல் தென்கிழக்கு ஆசியாவில் தொடங்கியது.

இத் தொலைக்காட்சி ஈழ விடுதலையின் அவசியத்தை உலகளாவிய தமிழ் மக்களுக்கு எடுத்துச் செல்லும் பணியை செய்து வந்தது. இலங்கை இராணுவத்தின் படை முன்னெடுப்பு நடவடிக்கைகளை உடனுக்குடன் செய்தியாக வெளியிட்டு ஈழ மக்களின் பாதுகாப்பையும் உறுதி செய்து வந்தது. இத் தொலைக்காட்சியில். விடுதலைப் புலிகளின் நிதர்சனம், ஒளிவீச்சு போன்ற பிரிவுகளால் தயாரிக்கப்படும் குறும்படங்கள், ஆவணப்படங்கள், மாவீரர் காணொளிகள், படைத் தளபதிகளின் செவ்விகள் போன்றவை ஒளிபரப்பப்பட்டு வந்தன.

ஒளிவீச்சு என்ற பிரிவு பல நேரடி சமர்களை படம் பிடித்து வெளியிட்டு வந்தது. உண்மையான காட்சிப் பதிவின் மூலம் பல ஆவணத் திரைப்படங்களை வெளியிட்டு வந்தது. இப்பிரிவில் இருந்த போராளிகள் சண்டை நடக்கும் பொழுது சக போராளிகளுடன் இணைந்து படப்பிடிப்பு செய்து வந்தவர்கள். இவர்களுள் இசைப்பிரியாவும் ஒருவர்.



</doc>
<doc id="147123" url="https://ta.wikipedia.org/wiki?curid=147123" title="நுபீடியா">
நுபீடியா

நுபீடியா என்பது ஆங்கில மொழியில் உருவான இணையதளம் சார்ந்த கலைக்களஞ்சியம், இது துறை சார்ந்த நிபுணர்களால், உருவாக்கப்பட்டு, கட்டற்ற திறந்த மூலமாக வெளியிடப்பட்டது. ஜிம்மி வேல்ஸ் என்பவரால் உருவாக்கப்பட்ட இத்தளம், போமிஸ் என்பவருக்கு சொந்தமானது. இதில் லாரி சாங்கர் என்பவர் முதன்மைத் தொகுப்பாளராக விளங்கினார். நுபீடியா மார்ச் 2000 முதல் செப்டம்பர் 2003 வரை பயன்பாட்டில் இருந்தது. இது விக்கிப்பீடியா திட்டங்களின் முன்னோடியாகத் திகழ்கிறது.

விக்கிப்பீடியாவைப் போல, நுபீடியா ஒரு விக்கி அல்ல; அதற்கு பதிலாக பியர் ரிவியூ என்னும் பல்முனை தொகுத்தல் மூலமாக கட்டுரைகள் எழுதப்பட்டது. நுபீடியா தரத்தில் கலைக்களஞ்சியத்தை ஒத்திருந்தது, அறிஞர்களின் பங்களிப்பை கொண்டிருந்தது. இத்தளத்தினை பயன்பாட்டிலிருந்து நீக்கும் வரையில் 25 கட்டுரைகளை கொண்டிருந்தது (அனைத்து அடுக்குகளையும் நிறைவு செய்து), (3 கட்டுரைகள் 2 பதிப்புகளிலும் வேறு வேறு அளவுகளிலும் இருந்தது) மேலும் 74 கட்டுரைகள் வளர்ச்சியில் இருந்தது.

ஜூன் 2008-இல், சினெட் இணையதளம் வெளியிட்ட தகவலின்படி, நுபீடியா சிறந்த குறுகிய காலத்தில் பயன்பாட்டில் இருந்து நிறுத்தப்பட்ட இணையதளம் என்று குறிப்பிட்டிருந்தது.

1999-ம் ஆண்டு இறுதியில் வேல்ஸ், இணையதளத்தில் கலைக்களஞ்சியம் உருவாக்க எண்ணம் கொண்டு, 2000-ம் ஆண்டு சனவரியில் சாங்கர் என்பவரை இப்பணிக்காக தேர்வு செய்தார். இத்திட்டம் மார்ச் 9, 2000-ம் திகதி பயன்பாட்டுக்கு வந்தது.
அதே ஆண்டில் நவம்பர் மாதம் வரையிலும், வெறும் இரண்டே முழுமையான கட்டுரைகள் பதிவேற்றப்பட்டிருந்தது. 

ஆரம்ப காலத்திலிருந்து, நுபீடியா ஒரு இலவச கலைக்களஞ்சியமாகவே இருந்தது, போமிஸ் நுபீடியாவில் விளம்பரங்கள் சேர்ப்பதில் ஆர்வம் இருந்தது. ஆரம்பத்தில் ஹோம்க்ரவும் உரிமையுடனும் (நுபீடியாவின் திறந்த உள்ளடக்க உரிமை), ரிச்சர்ட் ஸ்டால்மன் மற்றும் திறந்த மூல மென்பொருட்கள் கூட்டமைப்பின் வலியுறுத்தலின் காரணமாகவும் சனவரி 2001 முதல், க்னூ உரிமைக்கு மாற்றப்பட்டது.

மேலும், 2001-ம் ஆண்டு சனவரியில் நுபீடியா, விக்கிப்பீடியா என்னும் புதிய திட்டத்தினை பல்முனை கண்காணிப்பு இன்றி தொடங்கியது. இத்திட்டம் ஜி. என். இ. கலைக்களஞ்கசியத்தினை விட வேறு வகையில் இருந்தது. அதனால், விக்கிப்பீடியாவை அந்நிறுவனம் தன்னுடைய போட்டியாக கருதவில்லை. விக்கிப்பீடியா வளர வளர அதிகமான பங்களிப்பாளர்களை கொண்டது, மேலும் இது தனித்துவத்துடன் விளங்கிய காரணத்தால், நுபீடியாவில் இருந்து பிரிந்து தன்னிச்சையாக செயல்படத் துவங்கியது.

விக்கிப்பீடியாவின் அபரிவிதமான வளர்ச்சி, ஜி. என். இ. திட்டத்தினை நிறுத்தியதோடு இல்லாமல், நுபீடியாவையும் முடிவுக்கு கொண்டு வந்தது. இணைய பொருளாதாரத்தில் ஏற்பட்ட மாற்றம் காரணமாக, ஜிம்மி வேல்ஸ் தனது முதன்மை தொகுப்பாளருக்கு திசம்பர் 2001 முதல் ஊதியத்தை நிறுத்தினார் அதன்பிறகு, சாங்கர் இருதிட்டங்களிலிருந்தும் வெளியேரினார். சாங்கர் வெளியேரிய பிறகும் நுபீடியா மதிப்பு குறையத் தொடங்கியது, விக்கிப்பீடியா உயரத் தொடங்கியது. நுபீடியாவில் 2001-ம் ஆண்டு வரை, இரண்டே இரண்டு கட்டுரைகள் மட்டும் அனைத்து அடுக்குகளையும் தாண்டியிருந்தது. நுபீடியாவின் செயலின்மை காரணமாக, விக்கிப்பீடியாவை ஒரு குறிப்பிட்ட அளவிற்கு பிறகு நிலைப்பெற்ற பதிப்பாக மாற்றும் திட்டம் கைவிடப்பட்டது. 2003-ம் ஆண்டு, செப்டம்பர் 26-ம் திகதி நுபீடியாவின் இணையதளமான nupedia.com நிறுத்தப்பட்டது.

நுபீடியா ஏழு அடுக்குகளாக அதன் தொகுத்தல் பணியை பிரித்திருந்தது. 


நுபீடியாவில் எழுதுவதற்கு அந்த துறை சார்ந்த நிபுணர்களாக இருக்க வேண்டும், (பட்டம் பெற்றவர்களை விட கட்டுரைகளை ஒரு நல்ல எழுத்தாளர் எழுதிட முடியும் என்று ஒப்பு இருந்தது) ஒவ்வொரு துறைகளில் உண்மையான நிபுணர்கள் மற்றும் (சில விதி விலக்குகளை தவிர) முனைவர் பெற்றிருக்க வேண்டும் என்ற கொள்கையையும் வைத்திருக்கிறார்கள்.

நுபீடியா, நூப்கோட்(NupeCode) என்னும் ஒருங்கிணைப்பு மென்பொருளால் உருவாக்கப்பட்டது. நூப்கோட், ஒரு , க்னூ உரிமத்தின் கீழ் வெளிவந்த பல்முனை தொகுக்கும் மென்பொருளாகும். இதனுடைய நிரல், நுபீடியா வாயிலாக உபயோகப்படுத்த போதிலும், போதுமான மென்பொருள் வசதியின்மை காரணமாகவும், நுபீடியாவில் இல்லாத இணைப்புகளும், மற்ற பக்கங்களை இணைக்கும் பக்கங்களை இணைக்கும் இணைப்பும் ஒரே மாதிரியாக இருந்ததாலும், இத்திட்டம் தோல்வியைத் தழுவியது.

இத்திட்டத்தின் அடுத்த கட்டமாக, நநுபீடியா, சோர்ஸ்போர்ஜ் தளத்தில் ஆய்வில் உள்ளது, ஆயினும், பழைய குறைகள் அனைத்தும் இதிலும் நிவர்த்தி செய்யப்படவில்லை.




</doc>
<doc id="147130" url="https://ta.wikipedia.org/wiki?curid=147130" title="கம்மாவென்பட்டி">
கம்மாவென்பட்டி

19 ஆம் நூற்றாண்டில் பிரித்தானியரால் உருவாக்கப்பட்ட வட ஆற்காடு மாவட்டத்தின் ஒருபகுதியாகவே இது இருந்தது. 1989 இல் அந்த மாவட்டம் திருவண்ணாமலை சம்புவரையர் மாவட்டம் (இன்றைய திருவண்ணாமலை), வட ஆற்காடு அம்பேத்கர் மாவட்டம் ஆகிய பகுதிகளாகப் பிரிக்கப்பட்டது. வட ஆற்காடு அம்பேத்கர் மாவட்டம் 1996 இல் வேலூர் மாவட்டம் எனப் பெயரிடப்பட்டது.

வேலூர் வட்டம் (பகுதி) ஆற்காடு சட்டமன்றத் தொகுதி, இந்தியாவின், தமிழ்நாடு மாநிலத்தில் வேலூர் மாவட்டத்தில் உள்ள ஒரு கிராமம் ஆகும் .கம்மவான்பேட்டை என்ற பெயரில் அழைத்தாலும் செல்லமாக ராணுவபேட்டை அழைப்பார்கள் .மேலும் இக் கிராமத்தில் இரண்டு ஆயிரம்திற்கும் மேலான ராணுவ வீரர் கள் ராணுவத்திற்காக பனி புரிகிறார்கள் .

</doc>
<doc id="147131" url="https://ta.wikipedia.org/wiki?curid=147131" title="ஒளியியற் கண்மாயம்">
ஒளியியற் கண்மாயம்

பொருளின் உண்மைத் தோற்றத்திலிருந்து காட்சிப் புலனுணர்வு மூலம் பெற்ற படிமம் வேறுபடுதல் ஒளியியற் கண்மாயம் ("Optical Illusion") எனப்படும்.

அதிக ஒளியைப் பார்த்த பின் தோன்றும் பின்தோற்றங்களை உடலியல் ஒளியியற் கண்மாயத்துக்கு எடுத்துக்காட்டாகக் கூறலாம். படிமமொன்றின் ஒளிர்வு, நிறம், அமைவு, அளவு, நகர்வு முதலியவை உடலியல் ஒளியியற் கண்மாயத்தை ஏற்படுத்துவதற்குப் பங்களிக்கின்றன.

எர்மன் நெய்யரி மாய உணர்ச்சியில் வெள்ளைப் புள்ளிகள் கறுப்புப் புள்ளிகளாகத் தோன்றுவதும் உடலியல் ஒளியியற் கண்மாயமே ஆகும்.

எம். சி. எசுசர், பிரிட்செட்டு இரிலே, சால்வடார் இடாலி, கிசெப்பி அர்சிம்போல்டோ, மார்செல் துச்சாம்பு, விக்டர் வசரேலி, சார்லசு ஆலன் கில்பர்டு முதலியோர் ஒளியியற் கண்மாயங்களை உருவாக்கிய கலைஞர்கள் ஆவர்.



</doc>
<doc id="147134" url="https://ta.wikipedia.org/wiki?curid=147134" title="மொழிபு">
மொழிபு

மொழிபு ("Narrative") என்பது புனைவு வகை உரைநடை இலக்கியமாகும். பெரும்பாலும் ஒரு மையக் கருவினை அல்லது நிகழ்ச்சியின் அனுபவத்தை விவரிக்கும் இலக்கிய வகையாகும். திரைப்படவியலிலும் கதை, திரைக்கதை என கதை இரு வகைப்படுத்தப்பட்டுள்ளது.

தூங்க வைப்பதற்காக சிறிய குழந்தைகளுக்கு, "பாட்டிக் கதை", "நீதிக் கதை" போன்றவற்றை சொல்வது தமிழகத்தில் இன்றும் வழக்கத்தில் உள்ளது. இக்கதை பெரும்பாலும் உண்மைச் சம்பவங்களை அடிப்படையாகக் கொண்டும், நகைச்சுவை, பண்பாடு, கலாச்சாரம் போன்றவற்றையும், பண்டைய கால பழக்க வழக்கம், பழமொழி, தத்துவங்கள், போன்றவற்றையும் உள்ளடக்கியவனவாக இருக்கும். எ. கா. சூபிக் கதை, அரிச்சந்திரன் கதை உள்ளிட்டவை.

சிறுகதை, தொடர்கதை என்பவை கதையின் வடிவங்களாகும்.


</doc>
<doc id="147139" url="https://ta.wikipedia.org/wiki?curid=147139" title="விஜயலட்சுமி பண்டித்">
விஜயலட்சுமி பண்டித்

விஜயலட்சுமி பண்டிட் "(Vijaya Lakshmi Pandit)", (ஆகஸ்ட் 18, 1900 - டிசம்பர் 1, 1990), இவர் நேரு குடும்பத்தைச் சேர்ந்த ஓர் இந்திய அரசியல்வாதி. இவரது இயற்பெயர் ஸ்வரூப் குமாரி("Swarup Kumari") என்பது.மோதிலால் நேருவின் மகளான இவர் ஜவஹர்லால் நேருவின் சகோதரி. சோவியத் கூட்டமைப்பு, அமெரிக்கா உள்ளிட்ட பல நாடுகளுக்கு இந்தியத் தூதராகப் பணியாற்றினார். ஐக்கிய நாடுகள் அவையின் முதல் பெண் தலைவர் என்ற பெருமையும் இவருக்கு உண்டு. 
இவர் மோதிலால் நேரு குடும்பத்தில் அவரது தாக்கம் அதிகம் கொண்ட நபராகக் கருதப்பட்டார்.

1962 முதல் 1964 வரை மகாராஷ்டிர மாநில ஆளுநராக இருந்த இவர் 1967 முதல் 1971 வரை மக்களவை உறுப்பினராக இருந்தார்.

இந்திரா காந்தியைக் கடுமையாக இவர் விமர்சனம் செய்தவர். இந்திராகாந்தி பதவிக்கு வந்த சில ஆண்டுகளில் இவர் முழுநேர அரசியலில் இருந்து விலகி டேராடூன் சென்று வாழ்ந்து வந்தார். 

1979 ஆம் ஆண்டு இவர் ஐ.நா. மனித உரிமை ஆணையத்தில் இந்தியாவின் பிரதிநிதியாக நியமிக்கப்பட்டார். The Evolution of India (1958) மற்றும் The Scope of Happiness: A Personal Memoir (1979) ஆகிய இரண்டும் இவர் எழுதிய ஆங்கில நூல்கள். 

இவரது மகள் நயந்தரா சாகல் நன்கறியப்பட்ட நாவலாசிரியர்.


</doc>
<doc id="147143" url="https://ta.wikipedia.org/wiki?curid=147143" title="இலக்கிய முகவர்">
இலக்கிய முகவர்

இலக்கிய முகவர் "(literary agent)" என்பவர் எழுத்தாளர்களின் படைப்பினைப் பதிப்பாளர், திரைப்படத்துறையினர் மற்றும் நாடகக் குழுவினரிடம் கொண்டு செல்பவர். அது மட்டுமின்றி தன் அனுபவத்தின் மூலம் எழுத்தாளர்களுக்கு முகவர்கள் பல ஆலோசனைகளையும் வழங்குவர். இதன் மூலம் எழுத்தாளரின் வருமானத்தை அதிகரிக்கச் செய்பவர். எழுத்தாளர்கள் தங்கள் படைப்புகளில் கிடைக்கும் வருமானத்தில் குறிப்பிட்ட விழுக்காட்டினை இவர்களுக்கு ஊதியமாகத் தருவர்.


</doc>
<doc id="147150" url="https://ta.wikipedia.org/wiki?curid=147150" title="கோவை (கணிதம்)">
கோவை (கணிதம்)

கணிதத்தில் கோவை ("expression") என்பது மாறிகள், மாறிலிகள், கணிதச் செயல்கள், சார்புகள், கணிதக் குறியீடுகள், குழுக் குறியீடுகள் ஆகியவற்றைக் கொண்டு முறையாக இணைக்கப்பட்ட ஒரு முடிவுறு சேர்வாகும். 

எளிமையான கோவை formula_1 -லிருந்து

சிக்கலான கோவை: 

எண்கோவையின் சில எளிய எடுத்துக்காட்டுகள்:


இயற்கணிதக் கோவைகளை எண்கணிதக் கோவைகளின் பொதுமைப்படுத்தலாகக் கொள்ளலாம். 

இயற்கணிதக் கோவை என்பது எண்கள், மாறிகள் மற்றும் கணிதச் செயல்களைக் கொண்டு இணைக்கப்பட்ட சேர்வாகும். 

பொதுவான எடுத்துக்காட்டுகள்:




முறையாக வரையறுக்கப்பட்ட விதிகளுக்குப்படாமல், இணைக்கப்பட்டவை கோவைகளாகாது. எடுத்துக்காட்டாக,

பெரும்பாலான கோவைகள் மாறிகள் என அழைக்கப்படும் எழுத்துக்களைக் கொண்டுள்ளன. ஒரு கோவையிலுள்ள மாறிகளை "சாரா மாறிகள்" அல்லது "கட்டுக்குட்பட்ட மாறிகள்" என இருவகையாகப் பிரிக்கலாம். ஒரு கோவையில் அமைந்துள்ள சாரா மாறிகளின் குறிப்பிட்ட மதிப்புகளைக் கொண்டு அக்கோவையின் மதிப்பைக் கணக்கிட முடியும். எனினும் சாரா மாறிகளின் சில மதிப்புகளுக்குக் கோவையின் மதிப்பு வரையறுக்கப்படாமலும் இருக்கலாம். எடுத்துக்காட்டாக,

கோவை: formula_12

"x" = 10, "y" = 5, எனில் இக்கோவையின் மதிப்பு 2; ஆனால் "y" = 0 எனில் இக்கோவையின் மதிப்பு வரையறுக்கப்படவில்லை.

கோவையை ஒரு சார்பாகக் கருதலாம். சாரா மாறிகளுக்குத் தரப்படும் மதிப்புகள் சார்பின் உள்ளீடுகளாகவும் அவற்றுக்குரிய கோவையின் மதிப்பு சார்பின் வெளியீடாகவும் அமையும்.

தோற்றத்திலும் அமைப்பிலும் வேறுபடும் இரு கோவைகளின் மதிப்பு ஒரே மாதிரியான சாரா மாறிகளின் மதிப்புகளுக்குச் சமமாக இருக்குமானால் அக்கோவைகள் இரண்டும் "சமானமான கோவைகள்" எனப்படும். அதாவது அவை இரண்டும் ஒரே சார்பினைக் குறிக்கும்.

எடுத்துக்காட்டு:
இக்கோவையின் சாரா மாறி "x", கட்டுக்குட்பட்ட மாறி "n", மாறிலிகள் 1, 2, மற்றும் 3.

இக்கோவைக்குச் சமானனமான மற்றொரு கோவை: formula_14. 

"x" = 3 எனும்போது இவ்விரண்டு கோவைகளின் மதிப்பும் 36.

கோவைகளில்: 



இவை அனைத்துமே பெருக்கலைக் குறித்தாலும் முதலாவது, எழுத்து x -ஐயும் இரண்டாவது தசமப் புள்ளியையும் போன்று அமைவதால், குழப்பத்தைத் தவிர்ப்பதற்காக மூன்றாவது அல்லது நான்காவது முறையைப் பயன்படுத்துவதே நன்று. 

ஒரு கோவையிலுள்ள கணிதச் செயல்களுக்குத் தேவையான அளவிலான உள்ளீடுகள் சரியான இடங்களில் தரப்படல் வேண்டும்.

கூட்டல் செயலுக்கு "2 + 3" என்பது சரியானது. ஆனால் "* 2 +" என்பது எண்கணித முறைப்படித் தவறு.



</doc>
<doc id="147161" url="https://ta.wikipedia.org/wiki?curid=147161" title="பாப் சோதனை">
பாப் சோதனை

பேபேசு-பாபனிகொலாவு சோதனை ("Babeș–Papanicolaou test") அல்லது சுருக்கி பாப் சோதனை, பாப் பூச்சு, கருப்பை வாய் பூச்சு, பூச்சு சோதனை என்று அழைக்கப்படும் மருத்துவச் சோதனை பெண் இனப்பெருக்கத் தொகுதியின் கருப்பை வாயின் உள்புறத்தில் உள்ள நிலைமாற்ற வழியில் புற்றுநோய் மற்றும் புற்றுநோய்க்கு வித்திட வாய்ப்புள்ள செயல்பாடுகளை முன்ன்றிவதற்காக நடத்தப்படுவதாகும். ஏற்படுகின்ற மாற்றங்களுக்கு மருத்துவச் சிகிட்சை அளிப்பதன் மூலம் கருப்பை வாய்ப் புற்றுநோய் தவிர்க்கப்படுகிறது. இம்முறையைக் கண்டறிந்த கிரேக்க மருத்துவர் ஜியார்ஜியோ பாபனிகொலாவு நினைவாக இந்தச் சோதனை பெயரிடப்பட்டுள்ளது.

கருப்பை வாய் மற்றும் உட்புற கருப்பை வாயின் வெளிப்புற துளைகளிலிருந்து உயிரணுக்களை பாப் பூச்சிற்காக எடுக்க வாகாக யோனியின் வழி உடற்கூறு உட்காட்டி ஒன்றின் உதவியால் விரிவுபடுத்தப்படுகிறது. இவ்வாறு எடுக்கப்பட்ட உயிரணுக்களில் ஏதேனும் இயல்பு மாற்றம் உள்ளதா என நுண்ணோக்கி மூலம் ஆராயப்படுகிறது. புற்றுநோய் வர வாய்ப்பு நல்கும் மாற்றங்களை கண்டறிவதே இந்த சோதனையின் நோக்கமாகும். பால்வினையால் தொற்றிய மனித சடைப்புத்துத் தீ நுண்மங்களால் வழமையாக ஏற்படும் இந்த மாற்றங்கள் கருப்பைவாய் புறவணியிழையிடை புதுப்பெருக்கு (CIN) அல்லது "கருப்பைவாய் இயல்பிறழ் வளர்ச்சி" என அழைக்கப்படுகிறது. வரவிருக்கும் புற்றுநோய் மற்றும் கருப்பைவாய் புற்றுநோயைக் கண்டறிவதற்காக பரவலாக பயன்படுத்தப்படும் திறனான சோதனையாக பாப் சோதனை உள்ளது. இந்தச் சோதனை மூலம் உட்புற கருப்பைவாய் மற்றும் கருப்பை உட்சளி படலத்தில் உள்ள இயல்பு மாற்றங்களையும் தொற்றுக்களையும் கண்டறிய முடியும்.

பொதுவாக, பாப் பூச்சு வடிகட்டலை வழமையாக நிகழ்த்தும் நாடுகளில், பாலுறவு கொண்ட மகளிர் முறையாக பாப் சோதனையை நாட பரிந்துரைக்கப்படுகிறார்கள். கால இடைவெளியாக மூன்று முதல் ஐந்தாண்டுகளுக்கு ஒருமுறை என பரியப்பட்டுள்ளது. சோதனை முடிவுகள் இயல்பாக இல்லாதிருந்தால், இயல்பு பிறழ்வின் தன்மையைப் பொறுத்து, இந்தச் சோதனை ஆறிலிருந்து பன்னிரெண்டு மாதங்களுக்குள் திரும்பவும் செய்து கொள்ள வேண்டும். இயல்புப் பிறழ்வு குறித்து ஆழ்ந்த ஆய்வு தேவைப்பட்டால் கருப்பைவாயை விவரமாகப் பார்வையிட அல்குல் அக நோக்கல் செயல்பாட்டிற்கு அனுப்பப் படுகிறார்கள். மேலும் நோயாளி எச்பிவி டிஎன்ஏ சோதனைக்கு உட்படுத்தப்படலாம். பாப் சோதனைக்குத் துணையாக பயன்படுத்தக்கூடிய கூடுதல் உயிரியல் அறிகுறிகள் குறித்த ஆய்வுகள் மேம்பட்டு வருகின்றன.


தேவையைப் பொறுத்து கூடுதலாக எச்பிவி சோதனையும் நடத்தப்படலாம்.



</doc>
<doc id="147169" url="https://ta.wikipedia.org/wiki?curid=147169" title="மெய்க்கீர்த்தி வஞ்சி">
மெய்க்கீர்த்தி வஞ்சி

மெய்க்கீர்த்தி வஞ்சி என்பது இலக்கண நூல்கள் காட்டும் சிற்றிலக்கிய வகைகளில் ஒன்று. 

வேந்தன் வெற்றிகளைப் பறைசாற்றும் பாடல் மெய்க்கீர்த்தி. 
இந்தச் செய்திகளை வஞ்சிப்பாவால் தொகுத்துக் கூறுவது மெய்க்கீர்த்தி வஞ்சி. 


</doc>
<doc id="147171" url="https://ta.wikipedia.org/wiki?curid=147171" title="வாகை மாலை">
வாகை மாலை

வாகை மாலை என்பது இலக்கண நூலார் குறிப்பிடும் சிற்றிலக்கியங்களில் ஒன்று. அரசனின் போர் வெற்றியைக் கூறுவது வாகைத்திணை. ஏதாவது ஒரு பா வகையில் 30 பாடல்களால் அரசனின் வெற்றியை வாழ்த்துவது வாகை மாலை. 



</doc>
<doc id="147172" url="https://ta.wikipedia.org/wiki?curid=147172" title="வெட்சி மாலை">
வெட்சி மாலை

வெட்சி மாலை என்பது இலக்கண நூலார் குறிப்பிடும் சிற்றிலக்கியங்களில் ஒன்று. 

அரசன் வெட்சிப்பூ சூடிக்கொண்டு மாற்றாரின் ஆனிரைகளைக் கவர்ந்துவரச் செல்வதைக் கூறுவது வெட்சித்திணை. 

ஏதாவது ஒரு பா வகையில் 30 பாடல்களால் இந்தச் செயலை வாழ்த்துவது வாகை மாலை. 


</doc>
<doc id="147176" url="https://ta.wikipedia.org/wiki?curid=147176" title="இந்தியாவின் மிகப்பெரிய வர்த்தகக் கூட்டாளிகளின் பட்டியல்">
இந்தியாவின் மிகப்பெரிய வர்த்தகக் கூட்டாளிகளின் பட்டியல்

இந்திய வர்த்தக மற்றும் தொழிற்துறை அமைச்சகத்தின் படி இந்திய ஏற்றுமதியில் 58.1%, இந்திய இறக்குமதியில் 62.1% பங்குவகிக்கும் பதினைந்து மிகப்பெரிய வர்த்தகக் கூட்டாளிகளின் பட்டியல் இதுவாகும். நேரடி அந்நிய முதலீடுகளை கணக்கில் கொள்ளாமல் வர்த்தகத்தின் மூலம் டிசம்பர் 2010படி கணிக்கப்பட்ட மதிப்புகளாகும்.

அமீரகமும் சவுதி அரேபியாவும் தனித் தனி நாடுகளாக கணக்கிடப்பட்டு, அவை அடங்கிய வளைகுடா கூட்டுறவுச் சபையைப்(GCC) பட்டியலில் சேர்க்கவில்லை. இதனை ஒரு பொருளாதார நிறுவனமாகக் கொண்டால், ஆண்டுக்கு $100 பில்லியன் வர்த்தகம் செய்யும் வளைகுடா கூட்டுறவுச் சபை தான் இந்தியாவின் மிகப்பெரிய கூட்டாளியாகும்.

அதேப்போல ஒரு வணிக நிறுவனமாகக் கொண்டால், €52.9 பில்லியன் வர்த்தகம் புரியும் ஐரோப்பிய ஒன்றியம் தான் இரண்டாவது பெரிய கூட்டாளியாகும். மேற்கண்ட பட்டியலிலுள்ள ஜெர்மனி, பெல்ஜியம், ஐக்கிய இராச்சியம் இவ்வொன்றியத்திற்குள் அடங்கும்.



</doc>
<doc id="147179" url="https://ta.wikipedia.org/wiki?curid=147179" title="மோயாறு">
மோயாறு

மோயாறு (Moyar) தமிழகத்தின் நீலகிரி மாவட்டத்தில் உற்பத்தியாகி பவானி ஆற்றுடன் இணையும் ஒரு கிளை ஆறாகும். ஈரோடு மாவட்டம் சத்தியமங்கலம் அருகே பவானிசாகர் அணையில் மோயாறு பவானி ஆற்றுடன் இணைகிறது. மேலும் பிரிந்து செல்லும் இந்த ஆற்றின் தண்ணீரானது கர்நாடக்காவில் உள்ள கபினி அணையிலும், நூகு அணையிலும் கலந்து டி.நரசிபுரா என்ற இடத்தில் ஒன்றாக இணைந்து ஒகேனகல் வழியாக தமிழகத்திற்கு வருகிறது. மேற்குத் தொடர்ச்சியில் உற்பத்தியாகி முதுமலை வழியாக கிழக்கு நோக்கி 50 கி.மீ பாய்கிறது


</doc>
<doc id="147182" url="https://ta.wikipedia.org/wiki?curid=147182" title="தோரா">
தோரா

தோரா (ஆங்கில உச்சரிப்பு: /ˈtɔːrə/; எபிரேயம்: תּוֹרָה‎‎, "அறிவுறுத்தல்", "படிப்பிணை") என்பது யூத விவிலியத்தின் முதல் ஐந்து நூல்களைக் குறிக்கும். எபிரேயத்திலுள்ள முதல் ஐந்து நூல்களும் அவற்றின் முதல் சொற்றொடர்கள் மூலம் அழைக்கப்படுகின்றன. அவையாவன: பெரசிட் ("ஆரம்பத்தில்", தொடக்க நூல்), சேமோட் ("பெயர்கள்", விடுதலைப் பயணம்), வயீக்ரா, ("அவர் அழைத்தார்", லேவியர்)), பமிட்பார், ("பாலைவனத்தில்", எண்ணிக்கை, மற்றும் டெவரிம், ("வார்த்தைகள்", இணைச் சட்டம்). யூத போதக இலக்கியத்தில் தோரா எனும் பதம் முதல் ஐந்து நூல்களைக் குறிக்கின்றது. தோராவானது எழுதப்பட்ட தோரா, பேசப்பட்ட தோரா என நோக்கப்படுகின்றது. பேசப்பட்ட தோரா பாரம்பரிய பொருள் விளக்கத்தையும், தலைமுறையிலிருந்து தலைமுறைக்கு வாய்வழி பேச்சாக கடத்தப்பட்டு, விரிவாக்கப்பட்டு எழுதப்பட்டவையாகும். இது தல்மூத்(תַּלְמוּד), மிட்ராஸ்(מדרש‎) என இப்போது நூல் வடிவில் காணப்படுகின்றது.

யூத பாரம்பரியத்தின்படி, தோராவில் காணப்படும் எழுதப்பட்ட, வாய்வழி மொழியிலான எல்லா சட்டங்களும், கடவுளால் மோசேக்கு, சில சீனாய் மலையில் வைத்தும், சில பாலைவன கூடாரத்தில் வைத்தும் கொடுக்கப்பட்டன. இந்த படிப்பிணைகள் எல்லாம் பின்னர் தொகுக்கப்பட்டு மோசேயினால் எழுதப்பட்டன. அதுவே இன்றுள்ள தோரா. மத்தியகால யூத தியானவியலின்படி, உலக உருவாக்கத்திற்கு முன்பே தோரா உருவாக்கப்பட்டது என்றும், படைத்தலுக்கான நீல அச்சுப்படியாக அது பாவிக்கப்பட்டது என்றும் கூறுகின்றது. பாபிலோனிய நாடுகடத்தல் காலத்தில் (கி.மு. 600) அந்நூல்கள் எழுதப்பட்டு, பாரசீக காலத்தில் (கி.மு. 400) நிறைவுற்றன என இன்றுள்ள பல வேதாகம ஆய்வாளர்கள் நம்புகின்றனர்.


</doc>
<doc id="147183" url="https://ta.wikipedia.org/wiki?curid=147183" title="கருப்பையகம்">
கருப்பையகம்

கருப்பையகம் ("endometrium") அல்லது கருப்பை உட்சளிப் படலம் பாலூட்டிகளின் கருப்பையின் உட்புறச்சவ்வு ஆகும். கருத்தரிப்பின் போது கருப்பையகத்தில் பல சுரப்பிகளும் குருதிக் கலன்களும் உருவாகின்றன. கருவுற்ற சூல்முட்டை யொன்று கருப்பையை பற்றும்போது இவை ஒன்றுடன் ஒன்று பிணைந்து சூல் வித்தகமாக மாறுகின்றன.


</doc>
<doc id="147185" url="https://ta.wikipedia.org/wiki?curid=147185" title="பைக்காரா ஆறு">
பைக்காரா ஆறு

பைக்காரா ஆறு உதகமண்டலம் அருகேயுள்ள பைக்காரா என்ற ஊரில் உற்பத்தியாகும் ஒரு ஆறாகும் இந்த ஆற்றின் பைக்காரா அருவி 55மீ மற்றும் 61மீ உயரத்திலிருந்து கொட்டும் தொடரருவியாக சுற்றுலாபயணிகளை கவர்கிறது. பைக்காரா ஆற்றின் குறுக்கே ஊட்டி-கூடலூர் சாலையின் அருகே பைக்காரா அணை கட்டப்பட்டுள்ளது. பைக்காரா நீர்பிடிப்பு பகுதிகளும், சுற்றுலா படகு நிலையங்களும், தோடர் இன பழங்குடியினரின் குடியிருப்புகளும் பைக்காரா அணையைச் சுற்றியுள்ளன.

பிரித்தானியர் ஆட்சியின் போது சர் சி.பி. ராமசாமி ஐயர் முயற்சியால் 1920கள் மற்றும் 1930களில் பைக்காரா திட்டம் போடப்பட்டு 1932 அக்டோபரில் 6.65மெகாவாட் மின்சாரம் உற்பத்தியுடன் செயல்படத் தொடங்கி இன்று வரை உற்பத்தி செய்துகொண்டுயிருக்கிறது. தென்னிந்தியாவில் உள்ள பழமையான மின் நிலையங்களில் இதுவும் ஒன்றாகும். ஹெச்.ஜி.ஹாவர்ட் என்ற பொறியாளரின் தலைமையில் மின்சாரத்துறை செயல்படத் தொடங்கியது.


</doc>
<doc id="147186" url="https://ta.wikipedia.org/wiki?curid=147186" title="உடற்கூற்று உட்காட்டி">
உடற்கூற்று உட்காட்டி

உடற்கூற்று உட்காட்டி ("speculum", "பெக்குலம்" "கண்ணாடி" என்ற பொருள்படும் இலத்தீனிய சொல்) உடற்குழிகளை ஆராய்வதற்குப் பயன்படுத்தப்படும் ஒரு மருத்துவக் கருவியாகும். சோதிக்கப்படும் உடற்குழிக்கு ஏற்றவாறு இதன் வடிவம் அமைக்கப்பட்டிருக்கும். சில பழைமையான மருத்துவ நூல்களில் "டயாப்டர்" அல்லது "டயாப்ட்ரா" எனவும் குறிப்பிடப்படுகிறது. உள் நோக்கி போலவே உடற்குழிக்குட் செல்ல பெக்குலம் உதவுகிறது. உள்நோக்கிகளில் ஒளிக்கருவிகள் பொருத்தப்பட்டிருக்கும்; உட்காட்டிகள் நேரடியாகக் காண்பதற்காக வடிவமைக்கப்பட்டுள்ளன.



</doc>
<doc id="147187" url="https://ta.wikipedia.org/wiki?curid=147187" title="ஜியார்ஜியோ பாபனிகொலாவு">
ஜியார்ஜியோ பாபனிகொலாவு

ஜியார்ஜியோ நிகொலசு பாபனிகொலாவு ("Georgios Nicholas Papanikolaou" அல்லது ஜியார்ஜ் பாபனிகொலாவு; ; கைமி, யுபோஇயா தீவு, கிரீசு, மே 13, 1883 – பெப்ரவரி 19, 1962) ஓர் கிரேக்க நோயியலாளர். உயிரணு உயிரியல் துறையிலும் புற்றுநோய் முன்னறிதலிலும் முன்னோடியாகத் திகழ்ந்தவர். "பாப் சோதனை"யைக் கண்டறிந்தவர்.



</doc>
<doc id="147188" url="https://ta.wikipedia.org/wiki?curid=147188" title="குந்தா ஆறு">
குந்தா ஆறு

குந்தா ஆறு நீலகிரி மாவட்டத்திலுள்ள மலைகள் வழியே ஓடும் ஆறாகும். தேவபெட்டா, கரைக்கடா, கௌலின் பெட்டா, போர்த்திமந்து என்ற 8000அடி உயரமலைகளினிடையே ஓடும் அவலாஞ்சி மற்றும் எமரால்டு காட்டாறுகள் சேர்ந்து குந்தா ஆறு உற்பத்தியாகிறது. 6000 அடி உயரத்தில் சில்ல அள்ளா என்ற ஆறும், அதன்கீழே கனர அள்ளா, கௌளி முளி அள்ளா, பெகும்ப அள்ளா என்ற சிற்றாறுகளும், குந்தாவுடன் இணைகின்றன. குந்தா ஆறு இறுதியல், பவானியில் கலக்கிறது. இங்கு, தமிழக மின் துறைக்குச் சொந்தமான, இரண்டு அணைகள், மேலும், கீழும் உள்ளன. இதனால் குந்தா நீர்மின்னாக்கத் திட்டம் மூலம் மின்சாரமும் தயாரிக்கப்படுகிறது.


</doc>
<doc id="147189" url="https://ta.wikipedia.org/wiki?curid=147189" title="திருமணிமுத்தாறு (காவிரியின் துணை ஆறு)">
திருமணிமுத்தாறு (காவிரியின் துணை ஆறு)

திருமணிமுத்தாறு சேர்வராயன் மலைத்தொடர் மஞ்சவாடி கணவாய் அருகே உற்பத்தியாகி சேலம் மாநகர், நாமக்கல் மாவட்டத்தின் ஊடாக செல்லும் ஓர் ஆறாகும்.. போதமலையின் தெற்கு சரிவில் உற்பத்தியாகும் "ஏளூர் நதி"யும், கஞ்சமலையின் சிற்றோடையான "பவுனாறு" அல்லது "தங்கநதி"யும் திருமணிமுத்தாற்றின் துணை ஆறுகளாகும். பல ஏரிகளை நிரம்பச் செய்து தடுப்பணைகளை எல்லாம் கடந்து சுமார் 120 கிலோ மீட்டர் பயணத்திற்கு பிறகு நாமக்கல் மாவட்டத்தில் நன்செய் இடையார் என்னும் இடத்தில் காவிரியில் கலக்கிறது


</doc>
<doc id="147193" url="https://ta.wikipedia.org/wiki?curid=147193" title="ஏ. கணேசமூர்த்தி">
ஏ. கணேசமூர்த்தி

ஏ. கணேசமூர்த்தி, ஒரு தமிழக அரசியல்வாதி மற்றும் நாடாளுமன்ற உறுப்பினர். இந்தியாவின் 2009 மே மாதம் நடைபெற்ற பொதுத்தேர்தலில் ஈரோடு மக்களவைத் தொகுதியில் ம.தி.மு.க சார்பில் போட்டியிட்டு வெற்றி பெற்றதின் விளைவாக 15 வது மக்களவையில் இடம் பெற்றார். 2009 பொதுத் தேர்தலில் மதிமுக சார்பாக வென்ற ஒரே வேட்பாளரும் இவரே.

மொத்தம் 25 பேர் தேர்தலில் போட்டியிட்ட 15வதுஈரோடு மக்களவைத் தொகுதிக்கான தேர்தலில், காங்கிரசு கட்சியை சார்ந்த ஈ.வே.கி.ச. இளங்கோவனை 49,336 வாக்குகள் வேறுபாட்டில் தோற்கடித்து ஈரோடு மக்களவைத் தொகுதியின் முதல் உறுப்பினராக தேர்வுபெற்றார்.


</doc>
<doc id="147196" url="https://ta.wikipedia.org/wiki?curid=147196" title="திருவிருத்தம் (நம்மாழ்வார்)">
திருவிருத்தம் (நம்மாழ்வார்)

பன்னிரண்டு ஆழ்வார்களில் ஒருவரான நம்மாழ்வார் திருவிருத்தம், திருவாசிரியம், பெரிய திருவந்தாதி, திருவாய்மொழி ஆகிய நூல்களைப் பாடியுள்ளார்.

இவர் 10ஆம் நூற்றாண்டில் வாழ்ந்தவர்.

நம்மாழ்வாரின் பாட்டுடைத் தலைவர் திருமால்.

இவர் திருமாலைத் தெய்வமாகக் கொண்டு பாடல்களைப் பாடினாலும் பிற சமயக் கோட்பாடுகளையும் மதித்துப் போற்றியவர்.

நம்மாழ்வாரின் திருவிருத்தம் கட்டளைக்கலித்துறைப் பாடல்களால் ஆனது. நூற்பயன் கூறும் இறுதிப்பாடலையும் சேர்த்து இதில் 100 பாடல்கள் உள்ளன. இவை அந்தாதி முறையில் கொடுக்கப்பட்டுள்ளன. அகத்திணையில் வரும் துறையைச் சேர்ந்த பாடல்களாகவே நூல் முழுவதும் அமைந்துள்ளது ஒரு குறிப்பிடத்தக்க செய்தி.


இப்படி வளர்ந்துகொண்டே செல்லும் இந்த அக-இலக்கியம் வெறிவிலக்கு (20), தலைவி அன்னத்தை(சோற்றை) வெறுத்தல் (29), தலைவி மேகத்தைத் தூது விடுதல் (31), தலைவனுடன் தன் மகள் சென்ற சுரத்து அருமையை எண்ணி நற்றாய் கவலைப்படுதல் (37), கட்டுவிச்சி குறி சொல்லுதல் (53), தலைவி அன்றில் குரல் கேட்டுப் புலம்புதல் (87) போன்ற செய்திகளுடன் நூல் வளர்கிறது.
<poem>
ஈனச்சொல் ஆயினும் ஆகுக எறிதிரை வையம்முற்றும்
ஏனத் துருவாய் இடந்த பிரான்இருங் கற்பகம்சேர்
வானத் தவர்க்கும் அல்லா தவர்க்கும் (மற்றெல்லாம்) ஆயவர்க்கும்
ஞானப் பிரானையல் லாலில்லை நான் கண்ட நல்லதுவே.
</poem>
இப்படித் தலைவி சொல்லும் செய்தியோடு நூல் நிறைவு பெறுகின்றது.


</doc>
<doc id="147200" url="https://ta.wikipedia.org/wiki?curid=147200" title="தமிழர் வரலாற்றுக் காலக்கோடு">
தமிழர் வரலாற்றுக் காலக்கோடு

தமிழர் வரலாற்றுக் காலக்கோடு என்பது கிமு 2000 -ல் தொடங்கி இன்று வரையுள்ள தமிழர்களின் முக்கிய வரலாற்று நிகழ்வுகளைச் சுட்டிக் காட்டுகின்றது. வரலாற்றுக்கு முந்திய காலம், சங்க காலம் முதல் இன்றைய இருபத்தோராம் நூற்றாண்டு வரை தமிழர்களின் ஆட்சி, அரசியல், மொழி, தமிழர்களை ஆண்டோர், இன்னல்கள் என முக்கிய நிகழ்வுகளைச் சுட்டி, தமிழகம், ஈழம், மலேசியா, சிங்கப்பூர், தென் ஆப்பிரிக்கா மற்றும் புலம் பெயர் தமிழர்கள் என விரிவடைந்து முக்கிய நிகழ்வுகளைக் கோடிட்டுக் காட்டுகின்றது இக் காலக்கோடு. கல்லாயுதங்களைப் பயன்படுத்திய தமிழர்கள் முதல் கணினியைப் பயன்படுத்தும் இக்காலத் தமிழர்கள் வரை அவர்களின் இன்பங்களையும் துன்பங்களையும், வெற்றிகளையும் தோல்விகளையும், ஏற்றங்களையும் இறக்கங்களையும் அறிய தமிழர் வரலாற்றுக் காலக்கோடு பயன்படுகிறது.
















</doc>
<doc id="147202" url="https://ta.wikipedia.org/wiki?curid=147202" title="இறந்தோர் நூல்">
இறந்தோர் நூல்

இறந்தோர் நூல் ("Book of the Dead") என்பது, இறப்புச் சடங்குகள் தொடர்பான பண்டைய எகிப்திய நூலுக்குத் தற்காலத்தில் வழங்கப்பட்டுள்ள பெயர். இது பண்டைய எகிப்தின் புதிய இராச்சியக் காலத்தின் தொடக்கமான கிமு 1550 காலப் பகுதியில் இருந்து ஏறத்தாழ கிமு 50 வரை புழக்கத்தில் இருந்தது. The original Egyptian name for the text, transliterated "rw nw prt m hrw" பண்டை எகிப்தியர் இந்நூலுக்கு வழங்கிய பெயரின் ஒலிபெயர்ப்பு "rw nw prt m hrw" என்பதாகும். இங்கே "prt m hrw" என்பது "நாள் கடந்து செல்லல்" என்னும் பொருள் தரக்கூடியது. "rw nw" என்பதை "உரிய மந்திரங்கள்" அல்லது "உரிய நூல்" என்று மொழிபெயர்த்துள்ளனர். எனவே இது "காலம் செல்லலுக்கு உரிய மந்திரங்கள்" அல்லது "காலம் செல்லலுக்கு உரிய நூல்" எனப் பொருள் படும். இந்த நூலில், பண்டை எகிப்தியர்களின் நம்பிக்கைப்படி, இறந்துபோகும் ஒருவர் "டுவட்" எனப்படும் கீழுலகத்தினூடாக அடுத்த பிறவிக்குள் பயணம் செய்வதற்கு உதவியாக அமையும் மந்திரங்கள் உள்ளன. இந்த நூல், இதற்கு முந்தியவையும், பப்பிரசில் அல்லாமல் பல்வேறு பொருட்களில் வரையப்பட்டுள்ள பிரமிடு உரைகள், சவப்பெட்டி உரைகள் போன்றவற்றையும் உள்ளடக்கியது. இறந்தோர் நூலில் காணப்படும் மந்திரங்களில் சில கிமு 3 ஆவது ஆயிரவாண்டுக் காலப்பகுதியைச் சேர்ந்த மேற்படி ஆக்கங்களில் இருந்து எடுக்கப்பட்டது. ஏனையவை மூன்றாவது இடைக் காலம் எனப்படும் கிமு 11 - 7 ஆம் நூற்றாண்டுகள் வரையிலான காலத்தில் சேர்க்கப்பட்டவை. இந்த நூலை இறந்தவர்களின் உடல்களுடன் சவப்பெட்டிகளுள் அல்லது புதைக்கும் அறைகளுள் வைப்பது அக்கால எகிப்தில் வழக்கமாக இருந்தது. 
"இறந்தோர் நூல்" என்பது ஒரு ஒற்றை நூலோ அல்லது ஒரே ஒழுங்கு முறைப்பட்ட ஒரு நூலோ அல்ல. இதுவரை கிடைத்துள்ள இதன் படிகள் வெவ்வேறு விதமாகத் தெரிவு செய்யப்பட்ட உள்ளடக்கங்களையும், வேறுபாடான படங்களையும் கொண்டவையாகக் காணப்படுகின்றன. சிலர், தமது அடுத்த பிறவிக்கு முக்கியமானவை எனத் தாம் கருதும் மந்திரங்களை மட்டும் உள்ளடக்கிப் படியெடுப்பிப்பது வழக்கமாக இருந்திருக்கக்கூடும் எனத் தெரிகிறது. இவ்வாறான "இறந்தோர் நூல்கள்" பொதுவாகப் பப்பிரசுச் சுருளில் எழுதப்பட்டதுடன், யாருக்காக எழுதப்பட்டதோ அவருடைய மறுபிறவிக்கான பயணத்தைக் குறிப்பதாகப் படங்களையும் வரைந்தனர்.

"இறந்தோர் நூல்", எகிப்தின் பழைய இராச்சியக் காலத்தைச் சேர்ந்த இறப்புச் சடங்குகள் தொடர்பான ஆக்கங்களில் இருந்து வளர்ச்சியடைந்தது. இவற்றுள் முதல் இறப்புச் சடங்கு நூல் பிரமிடு உரைகள் ஆகும். இது, கிமு 2400 காலப்பகுதியைச் சேர்ந்த 5 ஆம் வம்சத்து அரசன் உனாசு என்பவனின் பிரமிடில் முதன் முதலாகப் பயன்பட்டது. இந்த நூல் பிரமிடின் அடக்க அறையின் சுவர்களில் எழுதப்பட்டது. தொடக்கத்தில் பாரோக்களின் பயன்பாட்டுக்காக மட்டுமே எழுதப்பட்ட இது, 6 ஆவது வம்சத்துக்குப் பின்னர் அரசியின் பயன்பாட்டுக்காகவும் எழுதப்பட்டது. பிரமிடுகளில் இருக்கும் எழுத்துக்கள் வழக்கத்துக்குப் புறம்பான படவெழுத்துப் பாணியில் உள்ளன. மனிதர்கள், விலங்குகள் என்பவற்றைக் குறிக்கும் படவெழுத்துக்கள் பல முற்றுப்பெறாமலோ அல்லது சிதைக்கப்பட்டோ உள்ளன. இது, அவற்றால் இறந்த பாரோவுக்குத் தீங்கு ஏற்படாமல் காப்பதற்காக இருக்கலாம் எனக் கருதுகின்றனர் பிரமிடு உரைகளின் நோக்கம், இறந்த அரசன் கடவுளருக்குள் தனது இடத்தைப் பெற்றுக்கொள்வதற்கு, குறிப்பாக அரசனது கடவுட் தந்தையான "ரா" என்னும் கடவுளுடன் இணைந்து கொள்ள உதவுவதாகும். பிரமிடு உரைகளின் காலத்தில், மறு பிறப்பு வானத்தில் உள்ளதாகக் கருதப்பட்டது. இது, மறு பிறப்பு கீழ் உலகத்தில் உள்ளது என "இறந்தோர் நூல்" கூறுவதற்கு மாறானது. பழைய இராச்சியக் காலத்துக்குப் பின்னர், பிரமிடு உரைகள் அரச குடும்பத்தினருக்கு மட்டுமே என்று இருந்த நிலை மாறி, பகுதி ஆட்சியாளர்களும், உயர் அலுவலர்களும் கூட இவ்வுரைகளைப் பயன்படுத்தலாயினர்.



</doc>
<doc id="147203" url="https://ta.wikipedia.org/wiki?curid=147203" title="த புரபெட்">
த புரபெட்

த புரபெட் ("The Prophet") என்பது 26 உரைநடைக் கவிதை, கட்டுரைகளை கொண்ட லெபனானின் ஓவியர், தத்துவஞானி, எழுத்தாளர், காலில் சிப்ரான் எழுதிய ஆங்கில புத்தகம். இப்புத்தகத்தை 1923-ம் ஆண்டு ஆல்ப்ரெட் ஏ. க்நோப் என்பவர் பதிப்பித்தார். காலில் சிப்ரானின் மிக சிறந்த படைப்பாகக் கருதப்படும இப்புத்தகம் நாற்பதுக்கும் மேற்பட்ட மொழிகளில் மொழிபெயர்க்கப்பட்டது.

இறைவாக்கினர், அல்முஸ்தபா, தன்னுடைய ஊரை விடுத்து வேறு இடத்தில் 12 ஆண்டுகள் தங்கிவிட்டு, தன்னுடைய ஊருக்குத் திரும்ப கப்பலில் பயனிக்கிறார். அச் சமயத்தில், ஒரு குழுவினால் அவருடைய தடுக்கப்பட்டு, அவர்களுடன் வாழ்க்கையைப் பற்றியும் மனித சமூகம் பற்றிய விவாதமும் நடப்பதே இப்புத்தகத்தின் மையக்கதை. இப்புத்தகம் காதல், திருமணம், குழந்தைகள், பிறருக்கு கொடுத்தல், சாப்பிடுதலும் பானம் குடித்தல், பணி, மகிழ்ச்சியும் சோகமும், வீடுகள், ஆடைகள், வாங்குதலும் விற்பனை செய்தலும், குற்றமும் தண்டனையும், சட்டங்கள், விடுதலை, வலி, சுய-அறிவு, கற்பித்தல், நட்பு, பேசுதல், நேரம், நல்லதும் கெட்டதும், வழிபாடு, அழகு, ஆன்மீகம் மற்றும் இறப்பு என பல்வேறு வகையான பகுப்புகளை உள்ளடக்கியது.

விற்பனையின் அடிப்படையில் கணிப்பது கடினமானதாயினும், சேக்ஸ்பியர் மற்றும் லாவோசீவிற்கு பிறகு உலகில் அதிகப்படியான மக்களால் படிக்கப்பெற்றது காலில் சிப்ரான் எழுதி நாற்பது மேற்பட்ட மொழிகளில் மொழிபெயர்க்கப்பட்ட நூலாகும். "தி ப்ரோபட்" நூல் தன்னுடைய 163-வது பதிப்பில், சுமார் 100 மில்லியன் பதிப்புககளுக்கு மேல் விற்பனையானது, இதனுடைய முதல் பதிப்பு 1923-ம் ஆண்டு வெளியானது என்பது குறிப்பிடத்தகுந்தது. "தி ப்ரோபட்" அமெசான் இணையத்தில் அதிகமான விற்பனையான நூலாகும்.

க்னோப் 1923-ம் ஆண்டு தான் அச்சடித்த முதல் 2,000 பிரதிகளில் 1,159 பிரதிகளை விற்றுத்தீர்த்தார், அப்புத்தகத்திற்கு கிடைத்த பலத்த ஆதரவினால், அடுத்த ஆண்டு இரண்டு மடங்கு புத்தகங்களை அச்சடித்தார், அதற்கு அடுத்த வருடமும் மேலும் இரண்டு மடங்கு புத்தகங்களை அச்சடித்தார். அதன்பிறகு இப்புத்தகம் அபரிவிதமான வளர்ச்சியை எட்டியது, 1935-ம் ஆண்டு 12,000 பிரதிகளும், 1961-ம் ஆண்டு 1,11,000 பிரதிகளும், 195-ம் ஆண்டு 2,40,000 பிரதிகள் விற்பனையானது. உலகம் முழுவதும் சேர்த்து, வாரமொன்றிற்கு சுமார் 5000 புத்தகங்கள் விற்பனையாகின்றது.

காலில் சிப்ரான் தன்னுடைய இறப்பிற்கு பிறகு, தன்னுடைய புத்தக உரிமைகளை தன்னுடைய சொந்த ஊரான லெபனானில் உள்ள ப்சாரி , என்ற ஊருக்கு எழுதி வைத்திருந்தார். ப்சாரியில் உள்ள கிப்ரான் தேசிய கூட்டமைப்பு (The Gibran National Committee - ஜி. என். சி), கிப்ரான் அருங்காட்சியத்தை மேலாண்மை செய்து வருகிறது. 1935-ம் ஆண்டு அமைக்கப்பெற்ற இந்த இலாப நோக்கற்ற நிறுவனம் காலில் சிப்ரானின் ஓவியங்கள் மற்றும் புத்தகங்களுக்கான உரிமையை கவனித்துக்கொள்கிறது. 2009-ம் ஆண்டு, ஜி. என். சி., "த ப்ரோபெட்" திரைப்படம் தயாரிக்க ஐக்கிய அமெரிக்க நாட்டில் உள்ள த ப்ரொபட் எல். எல். சி. என்ற குழுவிற்கு அனுமதி வழங்கியது.

"தி ப்ரோபட்" நூலைத் தொடர்ந்து, காலில் சிப்ரான் எழுதிய "தி கார்டன் ஆப் தி ப்ரோபட்" நூல், அவர் இறந்த பிறகு 1933-ம் ஆண்டு வெளியானது. "தி கார்டன் ஆப் தி ப்ரோபட்" என்ற நூலில் அல்முஸ்தபா திரும்பியதை தொடர்ந்து அவருடைய ஒன்பது சீடர்களுடன் நடந்த விவாதங்களை அல்முஸ்தபா கூறுவதாக அமையப்பெற்றுள்ளது.

இந்நூலை "பேரறிவாளன்" என்ற தலைப்பில் தமிழில் ப. யூ. அய்யூப் மொழிபெயர்த்து வெளியிட்டுள்ளார். பல்வேறு காலகட்டங்களில் ஒலிக்கோப்புகளும், இசை வடிவமாகவும், திரைப்படமாகவும் இந்நூல் வெளிவந்துள்ளது.



</doc>
<doc id="147207" url="https://ta.wikipedia.org/wiki?curid=147207" title="பாட்டுடைத் தலைவன்">
பாட்டுடைத் தலைவன்

பாட்டு நூலில் போற்றப்படும் தலைவனைப் பாட்டுடைத்தலைவன் எனக் குறிப்பிடுவது வழக்கம். 

தமிழ்ப்புலவர்கள் பாடிய பாடல்கள் ஏதாவது ஒரு தலைவனையோ, பொருளையோ மையமாகக் கொண்டு பாடப்பட்டிருக்கும். 

கி.பி. முதலாம் நூற்றாண்டுக்கு முற்பட்ட சங்ககாலப் புலவர்கள் தாம் பாடிய பாடல்களிலும், பாட்டுகளிலும் அரசர்களையும், வள்ளல்களையும் பாட்டுடைத் தலைவராகக் கொண்டனர்.

அதற்குப் பின்னர் சமயம் தலைதூக்கி நின்ற காலத்தில் இறைவனை மட்டுமே பாட்டுடைத் தலைவராகக் கொண்டனர். 

பத்தாம் நூற்றாண்டில் தலைதூக்கிய பிற்காலச் சோழர் காலத்துக்குப் பின்னர் இறைவன், அரசன் ஆகிய இருவருமே பாட்டுடைத் தலைவராக மாறினர்.


</doc>
<doc id="147218" url="https://ta.wikipedia.org/wiki?curid=147218" title="ராம் மனோகர் லோகியா">
ராம் மனோகர் லோகியா

ராம் மனோகர் லோகியா (Rammanohar Lohia:மார்ச்சு 23,1910- அக்டோபர் 12, 1967) அரசியல் தத்துவங்களில் ஒன்றான பொதுவுடைமைத் தத்துவத்தை இந்தியருக்கேற்ற வகையில் மாற்றி அமைத்தவர்; வெள்ளையனே வெளியேறு உள்ளிட்ட இந்திய விடுதலைப் போராட்டங்களில் பங்கேற்றவர். இந்திய பொதுவுடைமை அரசியல்வாதிகளின் ஆசானாக மதிக்கப்படுபவர். புரட்சிகரமான சிந்தனையாளர்.' பிரஜா சோஷலிஸ்ட் கட்சி'யின் பொதுச்செயலாளராகப் பணியாற்றியவர்; "உலக அரசு" குறித்த சிந்தனைகளை வெளிப்படுத்தியவர். பெர்லின் பல்கலைக்கழகத்தில் டாக்டர் பட்டம் பெற்ற லோகியா பொது வாழ்க்கைக்காகத் திருமணமே செய்து கொள்ளாமல் கடைசிவரை மக்கள் பணிக்காகத் தன்னை ஒப்படைத்துக்கொண்டவர் 

ராம் மனோகர் லோகியா உத்தரபிரதேசத்தின் அம்பேத்கர் மாவட்டத்தில் உள்ள அக்பர்பூரில், 1910, மார்ச், 23 ல் மார்வாரிக் குடும்பத்தில் பிறந்தார். தந்தை ஹீராலால் காங்கிரஸ் தலைவர். தாய்சாந்தா ஓர் ஆசிரியர். சிறுவயதிலேயே தாயை இழந்த ராம், தந்தையால் வளர்க்கப்பட்டார். தந்தையின் தேசியப் பணிகளை இளம் வயது முதலே கண்ணுற்ற ராம், இயல்பாகவே தேசியவாதியாக வளர்ந்தார். 
மகாத்மா காந்தியின் தீவிர விசுவாசியாக இருந்த ஹீராலால், அவரை அடிக்கடி சந்திக்கச் சென்ற போதெல்லாம், தனது மகன் ராமுடன் செல்வார். அப்போதே காந்தியடிகள் மீது ராமுக்கு பிடிப்பு ஏற்பட்டது. காந்தியின் சுய கட்டுப்பாடு, ஆன்மிக வலிமை, தேசிய சிந்தனை ஆகியவை ராமுக்கு வழிகாட்டின. தனது பத்தாவது வயதிலேயே தந்தையுடன் சேர்ந்து சத்தியாகிரகத்தில் ஈடுபட்டார் ராம்மனோகர் லோகியா.

இவருக்கு 10 வயதாய் இருந்த போது 1920-ல் பால கங்காதர திலகர் மறைவை அடுத்து சிறு கடையடைப்பு நடத்தினார். இதுவே ராமின் முதல் விடுதலைப் போராட்டம் ஆகும். காந்தியை சந்திக்கும் வாய்ப்பு பெற்றிருந்த ராம், 1921 ல் ஜவஹர்லால் நேருவைச் சந்தித்தார். அவரது முற்போக்கு சிந்தனைகள் ராமை வசீகரித்தாலும், சில கருத்துக்களில் முரண்பட்டார். நேருவுடனான கொள்கை மாறுபாடுகளை வாழ்வின் இறுதிவரை ராம் மனோகர் லோஹியா வெளிப்படுத்தி இருக்கிறார். இருப்பினும் இருவரும் ஒத்த சிந்தனைகளுடன் இயங்கினர்.

அதற்கு நாடு முழுவதும் பலத்த எதிர்ப்பு கிளம்பியது. இந்தியாவுக்கு 'டொமினியன் அந்தஸ்து வழங்க அதாவது இங்கிலாந்தின் ஆளுகைக்கு உட்பட்ட நாடுகளில் இந்தியாவுக்கு சுயாட்சியுடன் பிரித்தானியாவின் மேலாதிக்கத்தை உறுதிப்படுத்த 1928 ல் சைமன் கமிஷன் இந்தியா வந்தபோது மாணவராக இருந்த ராம், 'சைமனே திரும்பிப் போ' போராட்டத்தைத் தனது பகுதியில் நடத்தினார்.

1929-ல் காசி இந்து பல்கலைக்கழகத்தில் இடைநிலைப் படிப்பை முடித்த ராம், தனது பி.ஏ. (ஹானர்ஸ்) படிப்பை கொல்கத்தா பல்கலைக்கழகத்தில் (வித்யாசாகர் கல்லூரி) முடித்தார். பிறகு, ஜெர்மனியில் உள்ள பெர்லின் பலகலைக்கழகத்தில் படிக்க விரும்பி, ஜெர்மன் மொழியைக் கற்றார். கல்வியில் சிறந்து விளங்கியதால், தனது மேற்படிப்புக்காகக் கல்வி உதவித்தொகையும் பெற்றார். 'உப்புச் சத்யாகிரகம்' என்ற தலைப்பில் காந்தியின் சமூக- பொருளாதாரக் கோட்பாடுகளை ஆய்வு செய்தார். அதற்காக முனைவர் பட்டம் பெற்றார். 1932-ல் இந்தியா திரும்பினார் ராம்.

1933-இல் நாடு திரும்பிய ராம், இந்திய தேசிய காங்கிரஸ் இயக்கத்தில் இணைந்தார். ஆயினும், காங்கிரசின் பொருளாதாரக் கொள்கைளில் அவருக்கு மாறுபட்ட கருத்து இருந்தது. பெரும்பாலும் நில உடைமையாளர்களும் பெரும் செல்வந்தர்களுமே காங்கிரஸ் தலைவர்களாக இருந்த நிலையில், நாட்டின் ஏழை மக்கள்குறித்து சிந்தித்தார். 
வெளிநாட்டுக் கல்வியால் பொதுவுடைமை குறித்த கனவுகளுடன் நாடு திரும்பிய ராம் தனது கொள்கைகளுக்கு வடிவம் கொடுக்கும் வகையில், 1934- ல் காங்கிரஸ் கட்சிக்குள்ளாகவே, 'காங்கிரஸ் சோஷலிஸ்ட் கட்சி' என்ற கட்சியைத் தொடங்கினார். அதன் வெளியீடான 'காங்கிரஸ் சோஷலிஸ்ட்' இதழில் தொடர்ந்து பல அரசியல் கட்டுரைகளை எழுதினார். 

1936 ல் அனைத்திந்திய காங்கிரஸ் கமிட்டிக்கு தேர்ந்தெடுக்கப்பட்ட ராம், கட்சிக்குள் வெளிவிவகாரத் துறையை உருவாக்கினார். ஜவஹர்லால் நேரு, வெளிவிவகாரத் துறையின் முதல் தலைவராக ராம் மனோகர் லோகியாவை நியமித்தார். பதவி வகித்த அந்த இரண்டு ஆண்டுகளில் சுதந்திர இந்தியாவின் எதிர்கால வெளியுறவுக் கொள்கை எவ்வாறு இருக்க வேண்டும் என்ற கருதுகோள்களை வரைந்தார்.

1939-ல் இரண்டாம் உலகப் போர் துவங்கியபோது இந்தியா பிரித்தானியாவுக்கு ஆதரவு அளிப்பதில் இருவேறு காங்கிரசில் மாறுபாடுகள் எழுந்தன. அதில், ஆதரவு அளிக்கக்கூடாது என்ற அணியில் ராம் இருந்தார். போரைப் பயன்படுத்தி, இந்தியாவில் உள்ள பிரித்தானியரின் நிர்வாகத்திற்குச் சிக்கல் ஏற்படுத்தி அவர்களை நாட்டைவிட்டு விரட்ட வேண்டும் என்பது ராமின் கருத்தாக இருந்தது. அரசு நிறுவனங்களை எதிர்த்துப் பிரசாரம் செய்த காரணத்தால் 1939 -ல் கைது செய்யப்பட ராம், மாணவர்களின் எதிர்ப்பால் மறுநாளே விடுவிக்கப்பட்டார்.

விடுதலையடைந்த ராம் மனோகர் லோகியா, காந்தியின் 'ஹரிஜன்' இதழில் 01.06.1940-ல் 'இன்றைய சத்யாகிரகம்' என்ற கட்டுரையை எழுதினார். அக்கட்டுரையில் அரசுக்கு எதிரான கருத்துகள் இருப்பதாகக் கூறி அவரைக் கைது செய்த ஆங்கில அரசு, இரண்டு ஆண்டு சிறைத் தண்டனை விதித்தது. ராம் மனோகர் லோகியாவுக்கு விதிக்கப்பட்ட சிறைத்தண்டனை மகாத்மா காந்திக்கு கோபத்தை ஏற்படுத்தியது. காங்கிரஸ் காரியக் கமிட்டி கூட்டத்தில் பேசிய காந்தி, "டாக்டர் ராம் மனோகர் லோகியா சிறைக்குள் இருக்கும்போது என்னால் அமைதியாக இருக்க முடியாது. அவரைப் போன்ற துணிவும் எளிமையும் கொண்ட மனிதர் வேறு யாரையும் நான் கண்டதில்லை.அவர் வன்முறையைப் பிரசாரம் செய்யவில்லை. அவர் என்ன செய்தாரோ, அது அவரது மேன்மைக்கு மேலும் மெருகூட்டுவதாகவே அமைந்திருந்தது" என்றார்.

சிறையில் ஆங்கில அதிகாரிகளால் மனரீதியான கொடும் சித்ரவதைக்கு ராம் ஆளானார். இந்நிலையில் 1941-ல் உலகப்போரில் காங்கிரசின் ஆதரவைப் பெற போராட்ட வீரர்கள் பலரும் ஆங்கிலேய அரசால் விடுவிக்கப்பட்டனர். அப்போது ராம் மனோகர் லோகியாவும் விடுதலை ஆனார்.

1941-ல் 'வெள்ளையனே வெளியேறு' போராட்டம் நாடு முழுவதும் துவங்கியது. காந்தி, நேரு, படேல், ஆசாத் உள்ளிட்ட முன்னணி காங்கிரஸ் தலைவர்கள் பலரும் சிறையில் தள்ளப்பட்டனர். ராம் மனோகர் லோகியா கட்சியின் தலைமைப் பொறுப்பேற்றார். வெளிப்படையாக இயங்க முடியாத நிலையில் தலைமறைவுப் போராட்டத்தில் ராம் ஈடுபட்டார். ரகசிய இடங்களிலிருந்து பிரசாரத் துண்டுப் பிரசுரங்களை அச்சிட்டு நாடு முழுவதும் விநியோகித்த குழுவில் ராமும் இருந்தார். உஷா மேத்தாவுடன் இணைந்து மும்பையில் ராம் நடத்திய ரகசிய வானொலியான 'காங்கிரஸ் ரேடியோ' மூன்று மாதங்கள் வெற்றிகரமாக இயங்கியது. சுதந்திரப் போரில் ரகசிய வானொலி பயன்படுத்திய நிகழ்வு ஆங்கிலேய அரசை அதிர்ச்சிக்கு உள்ளாக்கியது. முன்னணித் தலைவர்கள் இல்லாதபோதும் காங்கிரசின் மாதாந்திரப் பத்திரிகையான 'இன்குலாப்' இதழை அருணா ஆசப் அலியுடன் இணைந்து தயாரித்து வெளியிட்டார்.

அரசு ராமின் நடவடிக்கைகளை அறிந்தது. போலீசார் சுற்றி வளைத்த நிலையில், கொல்கத்தாவுக்கு தப்பிய ராம், அங்கு வெவ்வேறு பெயரில் மாறுவேடத்தில் வாழ்ந்தார். அங்கிருந்து நேபாளத்திற்கு தப்பினார். நேபாள புரட்சியாளர்களுடன் தொடர்பு ஏற்பட்டது. அங்கு கொய்ராலா சகோதரர்களுடன் ராமுக்கு ஏற்பட்ட நட்பு, அவரது வாழ்வின் இறுதிவரை நீடித்தது.

அங்கிருந்து நாடு திரும்பி மீண்டும் தலைமறைவு இயக்கத்தில் ஈடுபட்ட போது 1944-ல் மும்பையில் கைதானார். லாகூர் சிறைக்கு அனுப்பப்பட ராம், அங்கு கடுமையான சித்ரவதைக்கு ஆளானார். அதனால் ராமின் உடல்நலம் பாதிக்கப்பட்டது. காந்தியின் தலையீட்டால் ராம் மனோகர் லோகியாவும் அவரது சீடர் ஜெயபிரகாஷ் நாராயணனும் விடுதலை ஆயினர்.

விடுதலைக்குப் பின், ஓய்வுக்காகத் தனது பொதுவுடைமை நண்பரான ஜூலியா மெனசெஸ் (Juliao Menezes) என்பவரின் அழைப்பின் பேரில் கோவா சென்றார். அங்கு கோவாவை ஆண்ட போர்ச்சுக்கீசிய அரசு மக்கள் மீது கொடும் அடக்குமுறைகளையும் கட்டுப்பாடுகளையும் விதித்ததைக் கண்டித்துப் போராடினார்.
அதன் விளைவாகக் கைது செய்யப்பட்டார். ஆயினும், மக்கள் பொது இடங்களில் கூடுவதற்கு விதிக்கப்பட்ட தடையை கோவா அரசு நீக்கிக்கொள்ள வேண்டியதாயிற்று. 

அந்தக் காலகட்டத்தில் நாட்டில் கிளர்ந்த இந்து- முஸ்லிம் வேற்றுமை ராமுக்கு வேதனையை ஏற்படுத்தியது. நாட்டை மதரீதியில் பிளவுபடுத்துவதற்கு ராம் கடும் எதிர்ப்பினைத் தெரிவித்தார். மதரீதியில் பிளவுபட்ட பகுதிகளில் வன்முறைக்கு எதிராக மகாத்மா காந்தியின் அகிம்சை நெறியை முன்னெடுத்து, மக்களை ஒன்றுபடுத்த முயன்றார்.

1947-ல் நாடு விடுதலை பெற்று, மக்கள் கொண்டாட்டங்களில் மூழ்கி இருந்த வேலையில், மகாத்மாவின் அடியொற்றி, மதக்கலவரங்களில் பிரிவினையால் பாதிக்கப்பட்ட மயான பூமிகளில் அமைதி திரும்பப் பாடுபட்டுக் கொண்டிருந்தார் ராம் மனோகர் லோகியா.






நாட்டின் பொதுமொழியாக ஆங்கிலத்துக்குப் பதிலாக இந்தி இருக்க வேண்டும் என்று ராம் விரும்பினார். "நம்மிடையே உள்ள ஆங்கிலப் பயன்பாடு நமது அசலான சிந்தனைகளை மழுங்கச் செய்கிறது; நம்மிடையே தாழ்வு மனப்பான்மையை ஏற்படுத்துகிறது; தவிர, படித்தவர்களுக்கும் பிறருக்கும் இடையே பெருத்த இடைவெளியை உருவாக்குகிறது. எனவே இந்தி மொழியை அதன் புராதனப் பெருமையுடன் புதுப்பிக்க வேண்டும்" என்பது லோகியாவின் கருத்தாகும்.

சுதந்திர இந்தியாவில் 1963 வரை மூன்று பொது தேர்தல்களில் காங்கிரஸ் தலைமையிலான ஒருகட்சி ஆட்சியே நிலை நிறுத்தப்பட்டிருந்தது. அதனை ராம் எதிர்த்தார். "பிரதமர் நேருவுக்கு ஒருநாள் செலவிடப்படும் தொகை ரூ. 25 ஆயிரம்; அதே சமயம் நாட்டின் ஏழைக் குடிமகனுக்கு 3 அணா வருமானத்திற்கும் கூட வழியில்லை" என்ற ராம், அரசின் திட்டமிடலைக் கடுமையாக விமர்சித்தார். அதற்குப் பதிலளித்த பிரதமர் நேரு, "ஏழ்மையை ஒழிக்க திட்டக் குழு செயல்படுகிறது. அதன் புள்ளிவிபரப்படி, நாட்டின் சாமானியக் குடிமகனின் சராசரி நாள் வருமானம் 15 அணா ஆகும்" என்றார் (அந்நாளில் இதன் மதிப்பு ஒரு உரூபாயை (16 அணா) விடச் சற்றே குறைவு).

இந்தப் புள்ளிவிபரத்தைச் சாடிய லோகியா, சிறப்பு விவாதம் நடத்த அழைப்பு விடுத்தார். விவாதத்தில் பேசிய லோகியா, தனது புகழ்பெற்ற நாடாளுமன்றப் பேச்சான 'தீன் (3) அணா - பந்த்ரா (15) அணா' என்ற விவாதத்தில் நாட்டின் திட்டக்குழு நடத்தும் நாடகங்களை விலாவாரியாக விளக்கி அதன் முகத்திரையைக் கிழித்தார். அதன்மூலமாக, திட்டக் குழு முன்வைக்கும் புள்ளிவிபரங்கள் மாயையானவை என்று நிரூபித்தார். இறுதியில் ராம் மனோகர் லோகியா கூறுவதே உண்மை என்பதை நாடு உணர்ந்தது. இந்த விவாதம் திட்டக்குழுவின் பணிகளைச் செம்மைப்படுத்த உதவியது.

சாதிகளுக்கு இடையிலான வேற்றுமையே நாட்டின் முன்னேற்றத்திற்கு தடையாக இருப்பதாக ராம் கூறினார். "சாதியே வாய்ப்புகளை மறுக்கிறது மறுக்கப்பட்ட வாய்ப்புக்கள், திறமையைக் குறுக்குகின்றன; குறுக்கப்பட்ட திறமை மேலும் வாய்ப்புகளைக் குறுக்குகிறது; சாதி வேற்றுமைகள் உள்ளவரை மக்களின் வாய்ப்புகளும் திறமைகளும் குறுக்கப்படும்" என்றார் ராம் மனோகர் லோகியா. மேல்தட்டில் உள்ள சாதிகளைச் சேர்ந்தவர்கள் கீழ்த்தட்டில் உள்ள சாதிகளைச் சேர்ந்தவர்களை மேம்படுத்த முயன்றால் இந்தப் பிரச்னை தீரும் என்று கருதினார். உணவில் மட்டுமலாது திருமணத்திலும் கலப்பு (ரொட்டி அவுர் பேட்டி) இருப்பதே சாதியை ஒழிக்கும் என்றும் ராம் அறிவுறுத்தினார்.

பொதுவுடைமையாளரான லோகியா கம்யூனிசத்தை ஏற்கவில்லை. பாட்டாளிகளின் சர்வாதிகாரமும் முதலாளிகளின் ஏகாதிபத்தியமும் உலகின் பிரச்னைகளைத் தீர்க்காது என்று அவர் தீர்க்கமாக உரைத்தார். இரண்டுமே இயந்திரமயமானவை என்ற அவர், பெரும் தொழிற்சாலைகளை அமைப்பது மூன்றாம் உலகத்தை அமைக்க உதவாது என்று எச்சரித்தார். 'மார்க்சிசம், ஐரோப்பாவின் ஆசியா மீதான கடைசி ஆயுதம்' என்றே லோகியா வர்ணித்தார். மூன்றாம் உலக நாடுகளுக்கு முதலாளித்துவமும் கம்யூனிசமும் அல்லாத மாற்று அரசியல் தத்துவங்கள் தேவை என்று கருதினார்.

1962-ல் சீனா, இந்தியா மீது போர் தொடுத்தபோது, "இந்தியா, பிற நாடுகளின் ஆக்கிரமிப்பைத் தடுக்க வேண்டுமானால், தோல்வியைத் தவிர்க்க வேண்டுமானால், அணு ஆயுதம் தயாரிக்க வேண்டும்" என்று கூறி நாட்டில் அதிர்ச்சி அலைகளை உருவாக்கினார். 

அரசின் அதிகாரங்களைக் குறைத்து மக்களிடம் அதிகாரத்தைப் பரவலாக்க வேண்டும் என்ற ராம், 'ஹிந்த் கிசான் பஞ்சாயத்' அமைப்பை நிறுவி, விவசாயிகளின் பிரச்னைகளை அவர்களே தீர்த்துக் கொள்ள உதவினார். உலக அளவில் உள்ள அனைத்து பொதுவுடைமை அமைப்புகளையும் ஒருங்கிணைத்து, ஓர் அமைப்பாக்க வேண்டும் என்று லோகியா கருதினார். 'பிரஜா சோஷலிஸ்ட்' கட்சியின் பொதுச்செயலாளராகப் பணியாற்றிய லோகியா, உலக அரசுகுறித்த சிந்தனைகளையும் வெளிப்படுத்தி வந்தார்.

1954ஆம் ஆண்டு திருவிதாங்கூரில் மொழிவாரியாக மாநிலம் அமைக்கக்கோரி நிகழ்ந்த ஆர்ப்பாட்டத்தில் போலீசாரின் துப்பாக்கிச்சூட்டில் நான்கு பேர் உயிரிழந்தனர். அன்று பட்டம் தாணுப்பிள்ளையின் தலைமையிலான பிரஜா சோசலிச கட்சியின் அரசு ஆட்சியில் இருந்தது. லோகியா அப்பொழுது அலகாபாத் சிறையில் இருந்தார். செய்தியைக் கேட்டவுடனேயே, இதற்குத் தார்மீகப் பொறுப்பேற்று பட்டம் தாணுப்பிள்ளையின் அரசு கலைக்கப்பட வேண்டும் என்று ஒரு அறிக்கை வெளியிட்டார். இந்தியாவில் பொதுவுடைமைக் கட்சி தேர்தலில் வெற்று பெற்று ஆட்சியில் அமர்வது அதுவே முதன்முறை. இப்போது நாம் பதவி விலகவில்லை என்றால் அரசின் வன்முறைக்கு எதிராகப் பேசும் தார்மீக உரிமையை நாம் இழந்துவிடுவோமென, பதவி விலக வேண்டும் என்பதற்கு லோகியா காரணம் கூறினார். பதவி விலகக்கூடாது என்று கட்சித்தலைமை முடிவெடுத்தபோது, லோகியா பிரஜா சொஷலிஸ்ட் கட்சியிலிருந்து விலகினார்.

தனது வாழ்வின் இறுதி ஆண்டுகளில் ஆயிரக்கணக்கான கலைஞர்கள், இலக்கியவாதிகள், அரசியல்வாதிகள் எனப் புதிய இளம் தலைமுறையுடன் விவாதித்து காலம் கழித்தார். ஒரு உண்மையான பொதுவுடைமையாளராக வாழ்ந்த ராம் மனோகர் லோகியா, புதுதில்லியில் 1967, அக்டோபர் 12-ல் மறைந்தார். அப்போது அவருக்கென்று சொந்தமான வங்கிக் கணக்கோ, சொத்தோ ஏதும் இருக்கவில்லை.
















</doc>
<doc id="147220" url="https://ta.wikipedia.org/wiki?curid=147220" title="திருவாய்மொழி">
திருவாய்மொழி

திருவாய்மொழி திராவிட(தமிழ்) வேதம் எனப் போற்றப்படும் நூல். 

பன்னிரண்டு ஆழ்வார்களில் ஒருவரான நம்மாழ்வார் இதனைப் பாடியுள்ளார். 
திருவிருத்தம், திருவாசிரியம், பெரிய திருவந்தாதி, ஆகிய வேறு மூன்று நூல்களையும் இவர் பாடியுள்ளார். 
இவர் 10ஆம் நூற்றாண்டில் வாழ்ந்தவர். 

நம்மாழ்வாரின் பாட்டுடைத் தலைவர் திருமால்.
இவர் திருமாலைத் தெய்வமாகக் கொண்டு பாடல்களைப் பாடினாலும் பிற சமயக் கோட்பாடுகளையும் மதித்துப் போற்றியவர். 

நம்மாழ்வாரின் திருமொழி 1102 பாசுரங்களைக் (பாடல்களைக்) கொண்டது. 
இதில் பல்வேறு வகையான விருத்தப் பாடல்கள் அந்தாதியாக அமைந்துள்ளன. 
இவற்றிற்கு ஈடு உரை என்று போற்றப்படும் ஐந்து உரைகள் உள்ளன. 
இது பாடலின் பொருளாழத்தை நுட்பமாக விளக்குகிறது.

இந்நூலின் பாடல்களில் பல அகத்திணைத் துறைகளாக உள்ளன.
<poem>
உயர்வு அற உயர் நலம் உடையவன் எவன்? அவன் 
மயர்வு அற மதி நலம் அருளினன் எவன்? அவன் 
அயர்வு அறும் அமரர்கள் அதிபதி எவன்? அவன் 
துயர் அறு சுடர் அடி தொழுது எழு என் மனனே 

</poem>
<poem>
அவரவர் தமதமது அறிவு அறி வகைவகை 
அவரவர் இறையவர் என அடி அடைவர்கள் 
அவரவர் இறையவர் குறைவு இலர் இறையவர் 
அவரவர் விதிவழி அடைய நின்றனரே (1-1-5)
</poem>
<poem>
உளன் எனில் உளன் அவன் உருவம் இவ் உருவுகள் 
உளன் அலன் எனில் அவன் அருவம் இவ் அருவுகள் 
உளன் என இலன் என இவை குணம் உடைமையில் 
உளன் இரு தகைமையொடு ஒழிவு இலன் பரந்தே. (1-1-9)
</poem>
<poem>
இல்லதும் உள்ளதும் 
அல்லது அவன் உரு 
எல்லை இல் அந் நலம் 
புல்கு பற்று அற்றே (1-2-4)
</poem>

<poem>
என் நீர்மை கண்டு இரங்கி இது தகாது என்னாத 
என் நீல முகில் வண்ணற்கு என் சொல்லி யான் சொல்லுகேனோ? 
நன் நீர்மை இனி அவர்கண் தங்காது என்று ஒரு வாய்ச்சொல் 
நன் நீல மகன்றில்காள் நல்குதிரோ? நல்கீரோ? (1-4-6)
</poem>
<poem>
சூழ்ந்து அகன்று ஆழ்ந்து உயர்ந்த முடிவில் பெரும் பாழே ஓ 
சூழ்ந்து அதனில் பெரிய பர நல் மலர்ச் சோதீ ஓ 
சூழ்ந்து அதனில் பெரிய சுடர் ஞான இன்பமே ஓ 
சூழ்ந்து அதனில் பெரிய என் அவா அறச் சூழ்ந்தாயே (10-10-10)
</poem>அவன் பாழோ, சோதியோ, இனபமோ தெரியவில்லை. என் ஆசையெல்லாம் அவனாகவே சூழ்ந்து கிடக்கிறான் – என்று கூறும் பாடலோடு.

அவாவறச் சூழ் அரியை அயனை அரனை அலற்றி

அவாவற்று வீடுபெற்ற குருகூர்ச் சடகோபன் சொன்ன

அவாவிலந் தந்தாதிகளால் இவையாயிரமும் முடிந்த

அவாவிலந் தாதி பத்தறிந்தார் பிறந்தார் உயர்ந்தே. (10-10-11)

அவா நீங்கும் படி சூந்து வரும் திருமாலை, நான்முகனை, சிவபெருமானைப் போற்றிப் பாடி, அவா நீங்கி வீடு பெற்ற குருகூரின் சடகோபனாகிய நான் சொன்ன அவா நீக்கும் அந்தாதித் தொடையால் அமைந்த இந்த ஆயிரம் பாடல்களை நிறைவு செய்த அவா நீக்கும் அந்தாதியான இந்தப் பத்துப் பாடல்களையும் பாடியவர்கள் வீடு பேறு பெற்று உயர்ந்தார்கள் என்று கூறும் பாடலோடு நூல் நிறைவு பெறுகிறது.


</doc>
<doc id="147222" url="https://ta.wikipedia.org/wiki?curid=147222" title="ராம்நாத் கோயங்கா">
ராம்நாத் கோயங்கா

ராம்நாத் கோயங்கா(Ramnath Goenka; ஏப்ரல் 3, 1904- அக்டோபர் 5, 1991) இந்தியன் எக்சுபிரசு பத்திரிகைக் குழுமத்தின் நிறுவனர் மற்றும் தலைவர். நாட்டின் சுதந்திரப் போராட்டத்தில் ஆங்கிலேயருக்கு எதிராகப் போரிட்டவர். இந்திரா காந்தியின் ஆட்சிக்காலத்தில் கொண்டுவரப்பட்ட நெருக்கடி நிலையின்போது (26 சூன், 1975 - 21 மார்ச்சு, 1977) நாடு முழுவதும் குடிமை உரிமைகள் நசுக்கப்பட்டன; எதிர்க்கட்சிகளின் தலைவர்கள் கைதுசெய்யப்பட்டு, விசாரணை இன்றிச் சிறையில் அடைக்கப்பட்டனர். குறிப்பாக, பத்திரிகைச் சுதந்திரம் கடுமையாகக் கட்டுப்படுத்தப்பட்டது.

நெருக்கடி நிலையைக் கடுமையாக எதிர்த்து, துணிச்சலுடன் குரல்கொடுத்தவர்களுள் ஒருவர் கோயங்கா ஆவார். இவ்வாறு குடிமக்களின் உரிமைகளைப் பாதுகாக்க நிகழ்ந்த "உரிமைப் போரில்" பத்திரிகைத் துறைக்கே ஒரு வழிகாட்டியாகவும், மூத்த தளபதியாகவும் கோயங்கா திகழ்ந்தார். இந்தியா டுடேயின் 60 மகத்தான இந்தியர்கள் வரிசையில் இடம்பெற்றவர்.

ராம்நாத் கோயங்கா பிகார் மாநிலத்தின் வட பகுதியில் உள்ள தர்பங்காவில் தில்தர் நகர் என்ற கிராமத்தில் 18-04-1904-ல் பிறந்தார். இவர் ஆறு மாத குழந்தையாய் இருக்கும் போதே இவரது தாயார் இறந்துவிட்டதால் இவருடைய அத்தை வசந்தாலால் கோயங்கா என்பவரால் தத்து எடுக்கப்பட்டு அவரின் பராமரிப்பில் வளர்க்கப்பட்டார். இவருடைய அத்தை பெரும் நிலக்கிழாராக இருந்தார். வாரணாசியில் தனது தொடக்கக் கல்வியை முடித்ததும் எவர் கையையும் எதிர்பாராமல் வியாபாரத்தில் ஈடுபடத் தீர்மானித்தார். மூங்கிபாய் என்பவரை திருமணம் செய்துகொண்டார்.

தனது மாமா பாபு பிரஹ்லாத ராய் டால்மியா மற்றும் சாகர்மால் டால்மியா ஆகியோருடன் இணைந்து யார்ன் மற்றும் சணல் வியாபாரத்தின் அடிப்படைகளையும் நெளிவு சுளிவுகளையும் தெரிந்துகொள்ள தனது 15-ஆவது வயதில் கொல்கத்தா நகருக்குச் சென்றார். அங்கு சிறிது காலம் பயிற்சி எடுத்த பிறகு மிகப்பெரிய நிறுவனமான சுகதேவ்தாஸ் ராம் பிரசாத் என்பவரின் வர்த்தகப் பிரதிநிதியாகச் சென்னை வந்தார். 1925 -ல் ஐதராபாத்தைச் சேர்ந்த முரளி பிரசாத் மோகன்பிரசாத் என்பவருடன் தொழில் கூட்டு சேர்ந்தார் அதன் பிறகு இவர்கள் இணைந்து சென்னையின் கிடங்குத் தெருவில் 1926 -ல் ஒரு வியாபார நிறுவனத்தைத் தொடங்கினர். இது 1932-33 வரை தொடர்ந்தது. 
சென்னைக்கு வந்தபின் சுதந்திரப் போராட்டங்களில் ஈடுபாடு காட்டினார். சென்னை மாநகரின் மேல்தட்டு மக்களிலிருந்து எளியோர் வரை அனைவரிடமும் நன்றாகக் கலந்து பழகினார். அதன் விளைவாக, சமூகத்தின் கட்டமைப்பையும் அதன் பிரச்னைகளையும் தேவைகளையும் நன்கு தெரிந்துகொண்டார். இவரின் செயல்களால் கவரப்பட்ட சென்னை நிர்வாகம் 1926-l ராம்நாத் கோயங்காவைச் தமிழ்நாடு சட்டமன்ற மேலவை உறுப்பினராக நியமித்தது. அரசாங்கம் நியமித்த பதவியை ஏற்றுக்கொண்டாலும் அதை மக்களுடைய நன்மைக்காகவே முழுக்க முழுக்கப் பயன்படுத்தினார் கோயங்கா. அரசின் தவறுகளையும் குறைகளையும் தயங்காமல் சுட்டிக்காட்டினார். இதனால் அரசு மட்டுமல்லாமல் மேல்தட்டு மக்களும் அவரைக் கூர்ந்து நோக்க ஆரம்பித்தனர்.

மேலவை உறுப்பினர்கள் சிலர் சேர்ந்து தொடங்கிய 'இன்டிபென்டன்ட் பார்ட்டி' என்ற குழுவுக்கு ராம்நாத் கோயங்காவைச் செயலாளராக நியமித்தனர். தன்னுடைய வியாபாரத் தொடர்புகளைப் பயன்படுத்தி நிதி உதவியும் இதர ஆலோசனைகளும் தேவைப்பட்ட நிறுவனங்கள் மற்றும் அமைப்புகளுக்குத் உதவினார்.

தேசிய எழுச்சி கொண்ட பத்திரிகைகளுக்கு உதவுவதைத் தன்னுடைய கடமையாகவே கருதினார். 1932-ல் சதானந்தம் அவர்களின் தி பிரீ பிரஸ் ஜோனல் (சென்னை பதிப்பு) என்ற இதழ் சரிவடைந்ததை ஒட்டி, தனது சொந்த ஊர்தி மூலம் தானே அவ்விதழை ஒவ்வொரு இடங்களுக்கும் சேர்ப்பித்தார். மேலும் டி. பிரகாசத்தின் 'ஸ்வராஜ்யா'வுக்கும் எஸ். சதானந்தத்தின் 'இந்தியன் எக்ஸ்பிரஸ்' நாளிதழுக்கும் உதவிகளைச் செய்துவந்தார். 1936-ம் ஆண்டு அக். 26-ம் தேதி 'இந்தியன் எக்ஸ்பிரஸ்', 'தினமணி' ஆகிய நாளேடுகளின் பெரும்பான்மைப் பங்குதாரராகவும் உரிமையாளராகவும் ஆனார். 1941-ல் தேசிய இதழாசிரியர் மாநாட்டின் தலைவராகத் தேர்ந்தெடுக்கப்பட்டர். இது பிரித்தானிய அரசிற்கு ஒரு பெரும் சிக்கலாக இருந்தது.

1942-ஆம் ஆண்டு நடைபெற்ற இரண்டாவது உலகப் போர் நடந்து கொண்டிருந்த போது, இந்தியாவில் பேச்சுச் சுதந்திரம், எழுத்துச் சுதந்திரம், மற்றும் இதழ் சுதந்திரம் ஆகியவை மறுக்கப்பட்டன. இந்தியப் இதழாசிரியர்கள் கூடி, பிரித்தானியரின் நடவடிக்கைகளைக் கண்டிக்கும் முகமாக நாட்டிலுள்ள எல்லா இதழ்களையும் கால வரையின்றி மூடிவிடத் தீர்மானித்தனர். காந்தியடிகள். தமது "ஹரிஜன்" முதலிய இதழ்களையும் நிறுத்தினார் மற்ற இதழ்கள் ஒரு நாள் அடையாள நிறுத்தம் செய்தால் போதுமென தீர்மானித்தன. ராம்நாத் கோயங்கா காந்தியடிகளின் விருப்பப்படி நடப்பதே சிறந்ததென தமது பத்திரிகைகள் அனைத்தையும் காலவரையின்றி நிறுத்திவிட்டார்.

ஆனாலும், நாடெங்கும் நடக்கும் அராஜக பிரிட்டிஷ் கெடுபிடிகள் உலகறியச் செய்ய வேண்டும் என்று கோயங்கா துடித்தார். நாட்டில் எங்கு பார்த்தாலும் நடக்கும் அக்கிரமங்களைப் பற்றிய செய்திகளைச் சேகரித்தார். அவைகளை எல்லாம் திரட்டிக் கணிசமான ஒரு நூலாக உருவாக்கினார். தனது அச்சகத்தில் ரகசியமாக ஆயிரக்கணக்கான பிரதிகள் அச்சான அந்த ஆங்கில நூலுக்கு "இந்தியாவில் படுகொலை" (India Ravaged) என்று தலைப்புத் தந்தார். நூலின் பிரதிகளை, ரகசியமாக பிரித்தானிய நாடாளுமன்ற அங்கத்தினர்கள் ஒருவர் விடாமல் எல்லோருக்கும், பிரிட்டிஷ் மந்திரிகளுக்கும் அனுப்பி வைத்தார். அது மட்டுமல்லாமல், அமெரிக்கா, பிரான்ஸ், ஸ்வீடன், கனடா, ஆஸ்திரேலியா முதலிய வேறு பல நாடுகளின் முக்கியத் தலைவர்களுக்கும் பிரிட்டிஷார் அறியா வண்ணம் நூலை அனுப்பிச் சாதனை புரிந்தார்.

சுதந்திரத்துக்காகப் போரிடுகிறோம் என்று சொல்லிக் கொண்டே இந்தியாவில் லட்சக்கணக்கான மக்களை சிறையில் தள்ளி கெடுபடி ஆட்சி நடத்தி வந்த ஆங்கிலேய அதிகாரிகளின் போலித்தனம் உலகறியத் தெரியலாயிற்று. பிரித்தானிய பாராளுமன்றத்தின் கேள்விகளுக்கு இந்தியாவின் பிரித்தானியப் பிரதிநிதிகள் பதில் சொல்ல முடியாமல் திகைத்தனர். உலக அரங்கில் பிரிட்டனின் புகழுக்குப் பெரிய அடி கிடைத்தது. ராம்நாத் கோயங்காவின் இந்தச்ச் சாதனையால் உண்மையை உலகம் உணர்ந்தது. பிற்காலத்தில் இந்தியாவுக்குச் சுதந்திரம் தரலாம் என பிரிட்டிஷ் தொழிற் கட்சி அரசு முடிவு செய்ய இந்த மாற்றம் உதவியது என்று சொல்லலாம்.

அரசியல் கட்சிகள், அதிகார மையங்கள், வியாபாரக் குழுமங்கள், நண்பர்கள் வட்டம் என்று எதன் பிடியிலும் சிக்காமல் சுதந்திரமாகப் பத்திரிகை வெளிவர வேண்டும் என்பதில் அவர் உறுதியாக இருந்தார். இந்தியாவின் நலன்தான் தனது பத்திரிகையின் லட்சியம் என்பது அவரது தீர்மானமாகும். அரசியல் தலைவர்கள், வர்த்தகப் பிரமுகர்கள், தொழில் அதிபர்கள், அறச் சிந்தனையாளர்கள், சமூக சேவகர்கள், மதத் தலைவர்கள், ஆன்மிகவாதிகள் என்று அனைத்துத் தரப்பினருடனும் தொடர்பில் இருந்த போதும் தனது இதழில் இடம்பெறும் செய்திகள் குறித்து அவர் சுதந்திரமாகச் செயல்பட்டார். அதில் தலையிடும் உரிமையையோ, சலுகையையோ யாருக்கும் அளிக்கவில்லை. இதழ்களுக்கு சிறந்த ஆசிரியர்களை நியமித்தார். அவர்களைச் சுதந்திரமாகச் செயல்பட அனுமதித்தார். அரசின் விளம்பரங்களுக்காக மட்டுமே இதழ்கள் என்ற நிலையை மாற்றிக் காட்டினார். அரசு விளம்பரம் தராவிட்டாலும் மக்களின் பிரச்சனைகளை எழுதி, ஓர் இதழுக்கு வாசகர்களின் ஆதரவும், விளம்பரதாரர்களின் ஆதரவும் இருந்தால் போதும் என்பதைச் செயலில் நிரூபித்தார்.

இந்திரா காந்தி பிரதமராக இருந்த போது கொண்டு வந்த அவசர நிலைப் பிரகடனத்தின் அம்சமாக அரசாங்கத்திற்கு எதிரான சிறு அசைவுகள் கூட கவனித்து ஒடுக்கப்பட்ட காலகட்டத்தில், அவசர நிலைப் பிரகடனத்தை எதிர்த்தும் ஜெயப்பிரகாஷ் நாராயணனுக்கு ஆதரவாகவும் செய்திகளை இந்தியன் எக்ஸ்பிரஸில் வெளியிட்டார்.
அதனால் அரசு, இந்தக்குழுமப் பத்திரிக்கைகளின் நிர்வாகத்தைத் தன் கைவசம் கொண்டுவந்தது. அப்போது உடல்நிலை சரியில்லாத கோயங்காவும், அவரது மகன் மற்றும் மருமகள் ஆகியோர் மிசாவில் கைது செய்யப்படலாம் என்று அச்சுறுத்தப்பட்டனர். 
உடல்நிலை தேறிய கோயங்கா சட்ட வல்லுநர்களுடன் கலந்தாலோசித்து அரசாங்கம் நியமித்த நிர்வாகக் குழுவைக் கலைத்தார்.
அரசாங்கத்தால் சிவில், கிரிமினல் மற்றும் தனிப்பட்ட முறையில் என இந்தியன் எக்ஸ்பிரஸ் மற்றும் கோயங்காவின் மீது கிட்டத்தட்ட 250 வழக்குகள் தொடுக்கப்பட்டன.
தமிழில் 'தினமணி'க்கு இருந்த வரவேற்பைப் பார்த்து வியந்த கோயங்கா, பிற இந்திய மொழிகளிலும் இதழ் தொடங்க விருப்பம் கொண்டு தெலுங்கு, கன்னடம், மராத்தி, ஹிந்தி ஆகிய மொழிகளிலும் இதழ்களைத் தொடங்கி நடத்தினார். அனைத்திலும் அவரது இதழ் குழுமம் வெற்றிநடை இட்டது. அரசியலில் ஊழலுக்கு எதிரான போர்க்குரல் எழுப்புவதில் எக்ஸ்பிரஸ் குழுமம் முன்னின்றது.

தி நியூ இந்தியன் எக்ஸ்பிரஸ், தி நியூ சன்டே எக்ஸ்பிரஸ், தி சன்டே ஸ்டாண்டர்டு, தினமணி, கன்னட பிரபா, மலையாள வாரிகா, சினிமா எக்ஸ்பிரஸ், சகி, ஆல்தர் கிளிட்டர்ஸ் ஆகியன எக்ஸ்பிரஸ் குழுமத்தைச் சேர்ந்த இதழ்களாகும். 1991-ல் ராம்நாத் கோயங்காவின் மறைவுக்குப் பின்னர் இக்குழுமத்தின் பங்குகள் அவரது குடும்பத்தாரால் பிரித்துக்கொள்ளப்பட்டது

இதழ் உலகின் சுதந்திரத்திற்கும் நடுநிலைத்தன்மைக்கும் சான்றாக வாழ்ந்த ராம்நாத் கோயங்கா 1991, அக். 5-இல் மறைந்தார். இவரது வாழ்க்கை வரலாற்றை வி. ஜி. வர்கீஸ் என்பவர் எழுதியுள்ளார். இது பெங்குவின் நிறுவனத்தாரால் வெளியிடப்பட்டது. "ராம்நாத் கோயங்கா": கறுப்பு வெள்ளை வாழ்க்கை என்ற நூல் இவரது மருமகள் அனன்யா கோயங்கா என்பவரால் 2005-ல் சொந்தமாக வெளியிடப்பட்டது.



</doc>
<doc id="147223" url="https://ta.wikipedia.org/wiki?curid=147223" title="இயற்கணிதச் சமன்பாடு">
இயற்கணிதச் சமன்பாடு

கணிதத்தில் இயற்கணிதச் சமன்பாடு ("algebraic equation") என்பது 
formula_1 வடிவில் அமைந்ததொரு சமன்பாடு. இயற்கணிதச் சமன்பாடுகள் ஒரு களத்தில் வரையறுக்கப்படுகின்றன. இச்சமன்பாட்டிலுள்ள "P" மற்றும் "Q" இரண்டும் அதே களத்தில் அமைந்த பல்லுறுப்புக் கோவைகள். இப்பல்லுறுப்புக்கோவைகள் பல மாறிகளைக் கொண்டிருக்கலாம். எடுத்துக்காட்டாக,

இரு இயற்கணிதச் சமன்பாடுகளின் தீர்வுகள் சமமாக இருந்தால் அவ்விரு சமன்பாடுகளும் "சமானமானவை". formula_3 மற்றும் formula_4 இரண்டும் சமானமான சமன்பாடுகள். இயற்கணிதச் சமன்பாடுகள் "பல்லுறுப்புக்கோவைச் சமன்பாடுகள்" எனவும் அழைக்கப்படுகின்றன. 

விகிதமுறு எண்களில் அமைந்த ஒரு இயற்கணிதச் சமன்பாட்டை, முழு எண்களைக் கெழுக்களாகக் கொண்ட சமானமான சமன்பாடாக மாற்றலாம். மேலே தரப்பட்டுள்ள சமன்பாட்டினை முழுமையாக 42 (= 2·3·7) -ஆல் பெருக்கித் தொகுத்தெழுதக் கிடைக்கும் சமான சமன்பாடு:

எந்தவொரு சமன்பாட்டிற்கும் அச்சமன்பாட்டினையும் நிறைவு செய்யும் அதிலமைந்த மாறிகளின் மதிப்புகள் அச்சமன்பாட்டின் தீர்வுகள் என அழைக்கப்படுகின்றன. இயற்கணிதச் சமன்பாடுகளுக்கு அவை மூலங்கள் எனவும் அழைக்கப்படுகின்றன. முறையாகச் சொல்வதென்றால் " "P"=0 " சமன்பாட்டின் தீர்வுகள் பல்லுறுப்புக்கோவை " "P" -ன் மூலங்களாகும்.

ஒரு சமன்பாட்டைத் தீர்க்கும்போது அதன் தீர்வுகள் எந்த கணத்தில் அமையும் என்பதைக் கவனத்தில் கொள்வது அவசியம். விகிதமுறு எண்கள் கணத்தில் அமைந்த ஒரு சமன்பாட்டின் தீர்வுகள் அனைத்தும் முழு எண்களாக அமையலாம். அத்தகைய சமன்பாடுகள் டயஃபண்டைன் சமன்பாடுகள் என அழைக்கப்படும். இதேபோல் தீர்வுகள் மெய்யண்களாகவோ அல்லது கலப்பெண்களாகவோ அமையலாம்.


</doc>
<doc id="147226" url="https://ta.wikipedia.org/wiki?curid=147226" title="பெண் இனப்பெருக்கத் தொகுதி">
பெண் இனப்பெருக்கத் தொகுதி

மனிதப் பெண்ணின் இனப்பெருக்கத் தொகுதி ("human female reproductive system" அல்லது பெண் பிறப்புறுப்பு அமைப்பு) இரண்டு முதன்மை பகுதிகளாகப் பிரிக்கப்படுகிறது: வளரும் கருவுருவை தாங்கும், யோனி மற்றும் கருப்பை சுரப்பு நீர்களை சுரக்கும், ஆணின் விந்தணுவை உடற்கூற்றளவில் பாலோப்பியன் குழாய்களுக்கு செல்லவிடும் கருப்பை ஒன்றாகும்; மற்றொன்று உடற்கூற்றளவில் பெண்ணின் சூல்முட்டைகளை உற்பத்தியாக்கும் சூலகம் ஆகும். இவை உடலின் உள்ளே இருக்கும் உறுப்புக்களாகும். யோனி வெளி உறுப்புக்களான இதழ்கள், யோனிலிங்கம் மற்றும் சிறுநீர் வடிகுழாய் ஆகியவற்றை உள்ளடக்கிய அல்குலைச் சந்திக்கிறது. யோனியை கருப்பையுடன் கருப்பை வாய் இணைக்கிறது; கருப்பையும் சூலகமும் பாலோப்பியன் குழாய்களால் இணைக்கப்பட்டுள்ளன. குறிப்பிட்ட இடைவெளியில் சூலகம் வெளிப்படுத்தும் சூல்முட்டை பாலோப்பியன் குழாய்கள் வழியாக கருப்பையை அடைகிறது.

இவ்வாறு செல்கையில் சூல்முட்டை விந்தணுவை சந்திக்க நேர்ந்தால் விந்தணு உள்புகுந்து முட்டையுடன் கலப்பதால் கருக்கட்டல் நிகழ்கிறது. பொதுவாக கருக்கட்டல் கருக்குழல்களில் நிகழுமெனினும் கருப்பையிலும் நிகழ வாய்ப்புள்ளது. கருக்கட்டலால் உருவான கருவணு கருப்பையின் சுவர்களில் ஒட்டிக் கொள்கிறது. இங்கு கருவணு முளைய விருத்தி மற்றும் உருவத் தோற்றத்திற்கான செயல்பாடுகளை துவக்குகிறது. வெளியுலகில் பிழைக்குமளவு வளர்ச்சியடைந்த பின்னர் கருப்பை வாய் விரிந்தும் கருப்பை சுருங்கியும் முதிர்கரு யோனி வழியாக வெளியேற்றப்படுகிறது.

உடற்கூற்றளவில் பெண்ணாகப் பிறக்கும்போதே உருவாக்கப்படும் சூல்முட்டைகள் விந்தணுக்களை விட பெரியதாக உள்ளன. சூலகம் ஏறத்தாழ ஒவ்வொரு மாதமும் ஒரு சூல் முட்டையை முதிர வைத்து தன்னுடன் இணைந்துள்ள பாலோப்பியன் குழாய் மூலமாக கருப்பைக்கு அனுப்புகிறது. அங்கு கருக்கட்டவில்லை என்றால் அந்த முட்டை மாதவிடாய் காலத்தில் வெளியேற்றப்படுகிறது.



</doc>
<doc id="147227" url="https://ta.wikipedia.org/wiki?curid=147227" title="ஐடன் பிளிசார்டு">
ஐடன் பிளிசார்டு

ஐடன் கிரேகு பிளிசார்டு ("Aiden Craig Blizzard", சூன் 27, 1984) என்பவர் தென் இரெட்பேக்சு அணியின் உறுப்பினராகவுள்ள ஆத்திரேலியத் துடுப்பாட்டவீரர் ஆவார். இவர் இந்தியப் பிரீமியர் இலீகில் மும்பை இந்தியன்சு அணியில் விளையாடி வருகின்றார்.<ref>[http://www.espncricinfo.com/ci/content/squad/556282.html மும்பை இந்தியன்சு அணி 


</doc>
<doc id="147228" url="https://ta.wikipedia.org/wiki?curid=147228" title="இந்தியாவின் மாநிலங்கள் வாரியாகத் தமிழ் பேசும் மக்கள்">
இந்தியாவின் மாநிலங்கள் வாரியாகத் தமிழ் பேசும் மக்கள்

இது 2001 இல் இந்தியாவின் மாநிலங்கள் மற்றும் நடுவண் ஆட்சிப்பகுதிகள் சார்ந்த தமிழர் மக்கள்தொகை பற்றிய புள்ளிவிவரங்களாகும். மக்கள்தொகை மதிப்பீடு 2001. மொத்த மக்கள்தொகை புள்ளிவிவரங்கள் இணையத்தில் உள்ளன.


</doc>
<doc id="147229" url="https://ta.wikipedia.org/wiki?curid=147229" title="பிரான்சிய மேற்கோட்குறி">
பிரான்சிய மேற்கோட்குறி

பிரான்சிய மேற்கோட்குறி அல்லது கில்லெமெட்டு ("Guillemet") என்பது நிறுத்தக்குறிகளில் ஒன்றாகும்.

«, », ‹, › ஆகிய குறியீடுகள் பிரான்சிய மேற்கோட்குறிகள் என அழைக்கப்படும். சில மொழிகளில் உரையைக் குறிப்பதற்குப் பிரான்சிய மேற்கோட்குறிகள் பயன்படுத்தப்படுகின்றன. பிரான்சிய மேற்கோட்குறிகள் பார்ப்பதற்கு <, > போன்ற கணிதக் குறியீடுகளைப் போலிருந்தாலும் அவை இவற்றிலிருந்து வேறுபட்டவை.

பிரான்சிய நாட்டவரான குயள்ளுமே லெ பே என்பவரின் பெயரில் குயள்ளுமே என்ற பகுதியிலிருந்து கில்லெமெட்டு என்ற பெயர் பெறப்பட்டது.

«உரை» என்ற வடிவத்தில் உரையைக் காட்டுவதற்குப் பின்வரும் மொழிகளில் பிரான்சிய மேற்கோட்குறிகள் பயன்படுத்தப்படுகின்றன.

»உரை« என்ற வடிவத்தில் உரையைக் காட்டுவதற்குப் பின்வரும் மொழிகளில் பிரான்சிய மேற்கோட்குறிகள் பயன்படுத்தப்படுகின்றன.

»உரை» என்ற வடிவத்தில் உரையைக் காட்டுவதற்கு பின்னிய மொழியில் பிரான்சிய மேற்கோட்குறிகள் பயன்படுத்தப்படுகின்றன.

தொலைக் கட்டுப்படுத்திகளில் வேகமாய் முன்நகர்த்தல், வேகமாய் மீள்சுற்றல் ஆகியவற்றுக்கான விசைகளில் பிரான்சிய மேற்கோட்குறிகள் பயன்படுத்தப்படுகின்றன.

பெர்ல் 6 கணினி மொழியில் பிரான்சிய மேற்கோட்குறிகள் பயன்படுத்தப்படுகின்றன.

ஒருங்குறியில் "U+00AB, U+00BB" என்பன பிரான்சிய மேற்கோட்குறிகளை உள்ளிடப் பயன்படுத்தப்படுகின்றன.


</doc>
<doc id="147231" url="https://ta.wikipedia.org/wiki?curid=147231" title="திருவாய்மொழி விரிவுரைகள்">
திருவாய்மொழி விரிவுரைகள்

பன்னிரண்டு ஆழ்வார்களில் ஒருவரான நம்மாழ்வார் இயற்றிய திருவாய்மொழி நூலிலுள்ள பாடல்களுக்குப் ஐந்து பேர் எழுதிய பழமையான உரைகள் உள்ளன. அவை மணிப்பிரவாள நடையில் அமைந்துள்ளன. திருவாய்மொழி வேதத்தின் சாரமாகவும், தத்துவக் களஞ்சியமாகவும் விளங்குகிறது. இவற்றை வெளிப்படுத்தும் வகையில் இதன் உரைகள் உள்ளன. 
இவற்றில் 'ஈடு' என்னும் சொல் செய்யுளுக்கு ஈடாக எழுதப்பட்டுள்ள உரை என்பதனைக் குறிக்கும்.
இவற்றில் ‘படி’ என்னும் சொல் ஓலையில் எழுதப்பட்டுள்ள எழுத்தெண்ணிக்கைப் படிவத்தைக் குறிக்கும்.
ஈடு உரை கண்ட நம்பிள்ளை பெரிய திருமொழி, திருப்பள்ளியெழுச்சி, திருவிருத்தம் ஆகிய பிரபந்தங்களுக்கும் உரை அருளினார்.

திருவாய்மொழிக்கு முதல் உரையாசிரியர் ஆளவந்தார் என்பதை ஈடு உரை வழி அறியலாம். 
நாலாயிர திவ்வியப் பிரபந்தங்களின் பொருளை, பக்தி உலகில் பரவச் செய்த பெருமைக்குரியவர் நாதமுனிகள். அவரை முதல் உரையாசிரியராகக் கொள்ளலாம். 

நாதமுனிகள் முதல் எம்பெருமானார் காலம் வரை 
போன்றோர் கேள்வி வாயிலாக (நினைவாற்றல்) உரைகளைப் பாதுகாத்தனர். 
எம்பெருமானார் காலத்தில் வியாக்கியானம் என்னும் பெயரில் உரைகள் வரி வடிவம் பெறத் தொடங்கின.




</doc>
<doc id="147232" url="https://ta.wikipedia.org/wiki?curid=147232" title="மூக்குப்பொடி">
மூக்குப்பொடி

மூக்குப்பொடி "(snuff)" என்பது போதை தரும் புகையிலை கலந்த பொடி. இது சுண்ணாம்பு, புகையிலை, நெய் மற்றும் சில வாசனைப் பொருட்கள் சேர்க்கப்பட்ட கலவை. இதை உபயோகிப்போர் இப்பொடியைத் தங்கள் விரல்களுக்கிடையில் வைத்து மூக்கின் வழியாக மூச்சுப்பாதையில் இதை நன்கு உள்ளிழுப்பர்.

இப் பழக்கத்தைப் பொடி போடுதல் என்பர். பொடியைத் தயாரிப்போர் வாழை மட்டையிலோ (பொடிமட்டை) சிறிய தகர டப்பாவிலோ (பொடி டப்பா) இதை அடைத்து விற்பர்.

இந்தியாவில் மூக்குப்பொடி தயாரிக்கும் பல நிறுவனங்கள் உள்ளன.

புகையிலை உள்ள பொருளான மூக்குப் பொடி உடல் நலத்திற்குத் தீங்கு விளைவிக்கக் கூடியது. வாய்ப் புற்றுநோய், குரல்வளைப் புற்று நோய் மற்றும் நுரையீரல் புற்று நோய் உள்ளிட்ட நோய்களை உண்டாக்க வல்லது.

ஓசி பொடிதனை நாசியில் இட்டால் காசிக்கு போனாலும் கருமம் தீராது

மாம்பழக்கவிச்சிங்க நாவலர்


</doc>
<doc id="147234" url="https://ta.wikipedia.org/wiki?curid=147234" title="கருப்பைவாய் புறவணியிழையிடை புதுப்பெருக்கு">
கருப்பைவாய் புறவணியிழையிடை புதுப்பெருக்கு

கருப்பைவாய் புறவணியிழையிடைப் புதுப்பெருக்கு (Cervical intraepithelial neoplasia, CIN), அல்லது கருப்பைவாய் இயல்பிறழ் வளர்ச்சி , கருப்பைவாய் இடைநார்த்திசு இயல்பிறழ் வளர்ச்சி என்று கருப்பைவாயின் மேற்புறத்திலுள்ள செதிள் உயிரணுக்களின் இயல்பிற்கு மாறான பெருக்கமும் புற்றுநோய் வர வாய்ப்புள்ள மாறுதல்களும் குறிப்பிடப்படுகின்றன. இந்த நிலை புற்றுநோய் அல்ல; மேலும் பொதுவாக குணமாக்கக் கூடியவை. மிகப் பெரும்பாலான பேருக்கு நிலையாக இருக்கிறது அல்லது நோயாளியின் நோய் எதிர்ப்பாற்றலால் எந்தவொரு சிகிட்சையுமின்றி சரியாகி விடுகிறது. இருப்பினும் மிகக் குறைந்த பேருக்கு கருப்பை வாய்ப் புற்றுநோயாக உருவெடுக்கிறது.பால்வினை மூலம் உட்புகுந்த மனித சடைப்புத்துத் தீ நுண்மங்களால் (HPV) (குறிப்பாக உயர் நேரிடர் எச்பிவி வகைகள் 16 அல்லது 18), கருப்பைவாய் நெடுநாட்களான நோய்த்தொற்று இந்த நோய்க்கான முதன்மையான காரணியாக அறியப்படுகிறது.


</doc>
<doc id="147239" url="https://ta.wikipedia.org/wiki?curid=147239" title="முடிகொண்டான் ஆறு">
முடிகொண்டான் ஆறு

முடிகொண்டான் ஆறு திருவாரூர் மாவட்டம் முடிகொண்டான் ஊரில் ஓடும் காவிரி ஆற்றின் ஒரு கிளையாறு ஆகும். பாபநாசம் அருகே காவிரியிலிருந்து பிரிந்து சுமார் 50 கி.மீ தூரம் ஓடி திருமலைராயன் ஆற்றுடன் இணைகிறது. இந்த ஆறு முற்காலத்தில் "பழையாறு" என்று அழைக்கப்பட்டதாக தேவாரப்பாடல்கள் தெரிவிக்கின்றன.


</doc>
<doc id="147240" url="https://ta.wikipedia.org/wiki?curid=147240" title="திருமலைராயன் ஆறு">
திருமலைராயன் ஆறு

திருமலைராயன் ஆறு நாகப்பட்டினம், திருவாரூர் போன்ற பகுதிகளில் ஓடும் ஒரு ஆறாகும். 15ஆம் நூற்றாண்டில் விஜய நகர அரசின் பிரதிநிதியாக இருந்து ஆட்சி செய்தவர் சாளுவத் திருமலை ராயன். தனது தலைநகரமான திருமலைராயன் பட்டினம் என்ற ஊரில் இம்மன்னர் வெட்டிய ஆறு திருமலைராயன் ஆறு எனப்படுகிறது. திருமலைராயன்பட்டினத்தில் காவிரியின் கிளையாறான முடிகொண்டான் ஆறு இதனுடன் சேர்கிறது.


</doc>
<doc id="147241" url="https://ta.wikipedia.org/wiki?curid=147241" title="குடமுருட்டி ஆறு">
குடமுருட்டி ஆறு

குடமுருட்டி ஆறு திருச்சி, தஞ்சாவூர் போன்ற பகுதிகளில் ஓடும் காவிரியின் கிளையாறு ஆகும். இது தஞ்சாவூர் மாவட்டம், திருக்காட்டுப்பள்ளி என்னும் இடத்திலிருந்து காவிரியிலிருந்து பிரிந்து ஓடுகிறது. பண்டாரவாடை அருகே இதிலிருந்து திருமலைராஜனாறு பிரிகிறது. திருவையாற்றில் உள்ள ஐந்து புனித ஆறுகளில் இதுவும் ஒன்றாகும். தேவாரப்பாடல்களில் குறிப்பிடப்படும் இந்த ஆற்றின் பழைய பெயர் "கடுவாய்" ஆகும். திரு ஆலம்பொழில் கோயிலின் தீர்த்தமாகவும் உள்ளது

திருச்சிக்கு சிறிது காவிரியுடன் கலக்கும் ஒரு பாசன வாய்க்காலையும் குடமுருட்டி என்பர். 


</doc>
<doc id="147245" url="https://ta.wikipedia.org/wiki?curid=147245" title="நிறக்கோலம்">
நிறக்கோலம்

நிறக்கோலம் அல்லது வண்ணக்கோலம்"(Rangoli)" என்பது இந்தியத் துணைக்கண்டத்தின் பல பகுதிகளிலும் பயிலப்பட்டு வரும் மரபுவழிக் கலைகளுள் ஒன்று ஆகும். தரையில் கோட்டுருக்கள் அல்லது கோலங்களை வரைந்து அதற்குப் பல்வேறு நிறப் பொடிகள் அல்லது பிற பொருட்களைக் கொண்டு நிறமூட்டி அழகுபடுத்துவர். நிறக்கோலத்தின் ஒரு பகுதியாகத் சிறு விளக்குகளையும் ஏற்றி வைப்பதும் உண்டு. தமிழ்நாட்டில் கோலம் என்று வழங்கப்படும் மரபுவழிக் கலை இதற்கு நெருங்கியதாயினும், தமிழ்நாட்டுக் கோலங்களுக்கு நிறமூட்டுவது இல்லை. இவை கோட்டுருக்களாகவே வரையப்பட்டு வருவதுடன் கோலமிடும் நுட்பங்களிலும் சில வேறுபாடுகள் உண்டு

தமிழரிடையே "கோலம்" என வழங்கப்படும் கலையுடன் உள்ள தொடர்பு காரணமாகவும், முக்கிய வேறுபாடாக நிறம் இருப்பதாலும், இதை "நிறக்கோலம்" அல்லது "வண்ணக்கோலம்" எனலாம். இந்தி மொழியில் இதனை "ரங்கோலி" என்பர். இது "ரங்", "ஆவலி" என்னும் இரு சமசுக்கிருதச் சொற்களின் இணைப்பால் உருவானது. இங்கே "ரங்" என்பது "நிறம்" என்னும் பொருளையும், "ஆவலி" என்பது "வரிசை" அல்லது "கொடி" என்னும் பொருளையும் தருவன. தமிழ்நாட்டுக் கோலத்தையும் "ரங்கோலி" என்பதற்குள் அடக்கும் வழக்கமும் உண்டு. இது சரியானது அல்ல. இந்த நிறக்கோலத்தை இந்தியாவின் பல்வேறு பகுதிகளிலும் வெவ்வேறு பெயரிட்டு அழைக்கின்றனர். இராசத்தானில் இதை "மதானே" என்பர். வட இந்தியாவின் சில பகுதிகளில் "சவுக்பூர்ணா" என்றும், வங்காளத்தில் "அல்பனா" என்றும், பீகாரில் "அரிப்பனா" என்றும், உத்தரப் பிரதேசத்தில் "சவுக் பூஜன்" உத்தராகண்டம்|உத்தராகண்டத்தில்]] "எய்பபன்" என்றும் இதற்குப் பெயர்கள் உண்டு.

தற்காலத்தில் நிறக்கோலங்கள் அழகுக்காகவும், மரபுகளைப் பேணுவதற்காகவுமே வரையப்பட்டு வந்தாலும், பழைய காலத்தில் இதன் பின்னணியில் பல்வேறு நம்பிக்கைகளும், சமய, பண்பாட்டு முக்கியத்துவங்களும் இருந்தன. பொதுவாக வாசலில் வரையப்படும் நிறக்கோலங்கள் வீட்டுக்கு வருபவர்களை வரவேற்பதற்கான அடையாளமாகவும், வீட்டில் வசிப்பவர்களுக்கு அதிட்டத்தைக் கொண்டுவரும் ஒன்றாகவும் கருதப்படுகின்றது. இந்தியாவின் சில பகுதிகளில் செல்வத்துக்கு அதிபதியாக இந்து மக்கள் நம்பும் "இலட்சுமி"யை வரவேற்பதற்காக வாசலில் "நிறக்கோலம்" இடுவர். இந்நிறக்கோலத்தை இலட்சுமியின் பாதங்களின் வடிவில் வரைவதும் உண்டு. பண்டிகைகள், சமய நிகழ்வுகள், திருமணம் போன்ற விழாக்கள், பண்பாட்டு நிகழ்வுகள் போன்றவற்றில் நிறக்கோலங்கள் வரையப்படுகின்றன. அத்துடன் இவ்வாறான பண்டிகைகளை அண்டியும் அவற்றுக்குப் புறம்பாகவும் நிறக்கோலப் போட்டிகளை நடத்திப் பரிசுகள் வழங்குவதும் உண்டு. முற்காலத்தில் பெண்களே நிறக்கோலங்களை வரைந்தனர். ஆனால் தற்காலத்தில் ஆண்களும் இக் கலையில் ஈடுபட்டு வருகின்றனர்.தமிழ்நாட்டில் பொதுவாக மார்கழி மாதத்தில் வீட்டு வாசலில் பெரிய கோலங்கள் போடும் மரபு இன்றும் இருக்கிறது. விடியற்காலையில் எழுந்து கோலம் போடுவதால் உடலுக்கு நல்ல புத்துணர்ச்சி மற்றும் மன ஆரோக்கியம் மேம்படுகிறது.

வடிவங்கள்
நிறக்கோலத்துக்கான வடிவங்கள் எளிமையானவை ஆகவோ அல்லது சிக்கலானவையாகவோ இருக்கலாம். கடவுளர், பூக்கள், இலைகள், விலங்குகள் போன்றவற்றைக் குறிக்கும் எளிமையான வடிவங்களும், பண்பியல் தன்மை கொண்ட எளிமையான வடிவவியல் வடிவங்களும் உள்ளன. இக்கலையில் குறிப்பிடத்தக்க அனுபவமும், திறமையும் கொண்டவர்கள் சிக்கலான வடிவங்களுடன் கூடிய வடிவங்களைப் பயன்படுத்துவர். அளவும் வசதிக்கு ஏற்ப மாறுபடும். நிறக்கோலங்களுக்கான வடிவங்களின் எண்ணிக்கைக்கு எல்லை கிடையாது. திறமை உள்ளவர்கள் சில அடிப்படைகளை முன்வைத்துப் புதிது புதிதாக வடிவங்களை உருவாக்கிக் கொள்வர். தற்காலத்தில், நிறக்கோலம் இடுபவர்களுக்கு உதவுவதற்காகப் புதிய வடிவங்களை உள்ளடக்கிய நிறக்கோலப் புத்தகங்கள் பல வெளியாகின்றன. அதோடு, பொதுவான, இதழ்களிலும் நிறக்கோலங்களுக்கான சிறப்புப் பகுதிகள் இடம்பெறுவது உண்டு.

முற்காலத்தில், இயற்கையில் கிடைக்கும் பொருட்களிலிருந்து பெறப்படும் நிறப்பொடிகள் நிறக்கோலம் இடுவதற்குப் பயன்பட்டன. மஞ்சள் தூள், பல நிறங்களிலான மண், செங்கற் பொடி, அரிசி மாவு, சுண்ணாம்புக்கற் பொடி போன்றவை பயன்பட்டன. தற்காலத்தில் செயற்கைச் சாயங்களைக்கொண்டு நிறமூட்டிய பொடிகள் பயன்படுகின்றன. பல்வேறு நிறங்களில் கிடைக்கும் தானியங்கள், பருப்பு வகைகள் போன்றவையும் நிறக்கோலம் வரைவதற்குப் பயன்படுவதுண்டு. பயறு, மசூர்ப் பருப்பு, உழுந்து, அரிசி போன்றவை இத்தகையவை. அரிசி, ரவை, மரத்தூள், பயன்படுத்திய தேங்காய்த் துருவல் போன்றவற்றுக்கு விரும்பிய நிறமூட்டியும் பயன்படுத்துவர். பல்வேறு நிறங்களிலான பூக்களின் இதழ்களையும், இலைகளையும் பயன்படுத்தியும் அழகிய நிறக்கோலங்களை இடுவதுண்டு. இவ்வாறானவை "பூக்கோலங்கள்" என அழைக்கப்படுகின்றன.


</doc>
<doc id="147247" url="https://ta.wikipedia.org/wiki?curid=147247" title="திரிவேணி சங்கமம்">
திரிவேணி சங்கமம்

திரிவேணி சங்கமம் எனும் வடமொழிச் சொல்லுக்கு மூன்று ஆறுகள் கூடுமிடம் என்று பொருள். 

அலகாபாத்தில் உள்ள திரிவேணி சங்கமம் எனுமிடத்தில் கங்கை, யமுனை ஆறுகளுடன் கட்புலனாகாத சரசுவதி ஆறும் வந்து கலப்பதாக நம்பப்படுகிறது. 12 ஆண்டுகளுக்கு ஒரு முறை இந்த இடத்தில் கும்பமேளா நிகழ்த்தப்படுகிறது. மகாத்மா காந்தி உட்படப் பல இந்தியத் தலைவர்களின் அஸ்தி இங்கு கரைக்கப்பட்டுள்ளது.

கரையிலிருந்து படகில் பக்தர்களை அழைத்துச் செல்கின்றார்கள். கங்கையும், யமுனையும் கூடுமிடத்தில் ஆங்காங்கு படகுகளை நிற்கவைத்து பக்தர்களை இறங்கி புனித நீராடும்படி கூறுகிறார்கள். நின்று நீராடும் அளவு நீர் குறைவாக சில இடங்களில் உள்ளது. சில ப்டகுக்காரர்கள் படகுகளுக்கிடையில் கயிற்றினைக் கட்டி அதனைப் பிடித்துக்கொண்டு பக்தர்களை சங்கமிக்கும் இடம் எனப்படும இடத்தில் இறங்கச்சொல்லி புனித நீராட வைக்கிறார்கள். அவரவர் விருப்பத்திற்கேற்ப புனிதக்குளியலில் ஈடுபடுகிறார்கள். படகுகளில் பக்தர்கள் ஒவ்வொரு குழுவாக ஏறிச்சென்று சங்கமிக்கும் இடத்திற்குச் சென்றுவருகின்றனர். படகுகளில் பக்தர்கள் ஏறிச்செல்லும்போதும் பின்னர் புனித நீராடிவிட்டுத் திரும்பி வரும்போதும் காணும் காட்சிகள் மனதிற்கு ரம்மியமாக உள்ளன.


</doc>
<doc id="147248" url="https://ta.wikipedia.org/wiki?curid=147248" title="சரசுவதி ஆறு (வங்காளம்)">
சரசுவதி ஆறு (வங்காளம்)

சரசுவதி ஆறு பாகீரதி ஆற்றின் கிளைநதியாக இருந்த ஓர் ஆறு. கி.பி. 16 ஆம் நூற்றாண்டுக்குப் பின் பாகீரதி ஆற்றின் பாதையில் மாற்றம் ஏற்பட்டது. சரசுவதி ஆற்றுக்கு வந்த பாகீரதியின் நீர் ஹீக்ளி வழியாகச் சென்றது. எனவே இந்த ஆற்றின் மேல்பாகம் முழுதும் வறண்டு விட்டது. ஹௌரா மாவட்டத்தில் உள்ள சங்க்ரெயில் எனும் இடத்திற்குக் கீழ் உள்ள சரசுவதி ஆற்றின் கீழ்ப்புறம் வழியாக பாகீரதி பாய்கிறது. 


</doc>
<doc id="147250" url="https://ta.wikipedia.org/wiki?curid=147250" title="திருவாசிரியம்">
திருவாசிரியம்

திருவாசிரியம் நம்மாழ்வாரின் நூல்களில் ஒன்று. 

இதில் ஏழு ஆசிரியப்பாக்கள் உள்ளன. 
இவை அந்தாதித்தொடையில் அமைந்துள்ளன. 
இந்த நூலை யஜுர்-வேத சாரம் என்பர். 
இதன் முகப்பில் அருளாளப் பெருமான் எம்பெருமானார் இயற்றிய கலிவிருத்தத்தாலான தனியன் பாடல் ஒன்று உண்டு.


</doc>
<doc id="147258" url="https://ta.wikipedia.org/wiki?curid=147258" title="வெண்நுணா">
வெண்நுணா

வெண் நுணா அல்லது நோனி அல்லது இந்திய மல்பெரி என்று அழைக்கப்படும் ஒரு வகை மூலிகைத் தாவரமாகும். தென்கிழக்கு நாடுகளான ஹவாய், ஜாவா, பிலிப்பீன்சு மற்றும் ஆஸ்திரலேசியா போன்ற நாடுகளில் அதிகம் விளைந்து ஏற்றுமதியாகிறது. அடர் பச்சை இலைகளுடன் 30 அடி உயரம் வளரும் இது பூக்கும் தாவரமாகும். இதன் பூக்களை மார்ச்-மே மாதங்களில் தோன்றுபவை, மேலும் இப்பூக்களில் தேன் நிறைந்து காணப்படுகிறது. ரூபியேசி குடும்பத்தைச் சேர்ந்த இத்தாவரம் கடலோரங்கள், எரிமலைத் திட்டுகள், சுண்ணாம்பு பாறைகள் போன்ற கடல்சார்ந்த இடங்களில் நன்கு வளர்கிறது. பசிபிக் தீவு நாடுகளில் மக்கள் இதனை உணவாகவும் உண்கிறார்கள். புற்று நோய்க்கு பெருமருந்தாகவும் பயன்படுகிறது. இந்த மரம் தமிழ் நாட்டின் பூர்வீக மரமான மஞ்சனத்தி மரத்தின் வகையைச்சேர்ந்தது ஆகும்.

வெண் நுணாவை தென்கிழக்காசிய மொழிகள் சிலவற்றில், குறிப்பாக ஓசியானிய மொழிகள் சிலவற்றில் நோனி என அழைக்கின்றனர். வெண் நுணாப் பழத்தின் சாறெடுத்து அதற்கு வேறு சுவையூட்டி, சில நோய்களுக்கான மருந்தாகப் பயன்படுத்தப்படுகிறது. அது இந்தோனேசியாவில் சில வணிகப் பெயர்களில் காணப்படுகிறது. ஆயினும் அவர்கள் கூறும் மருத்துவ குணங்கள் வெண் நுணாவுக்கு மட்டும் சிறப்பானவையென நிறுவப்படவில்லை.




 5.பசுமை விகடன் 2017-02-10


</doc>
<doc id="147261" url="https://ta.wikipedia.org/wiki?curid=147261" title="தியாகராசர் கல்லூரி">
தியாகராசர் கல்லூரி

தியாகராசர் கல்லூரி என்ற தலைப்பில் உள்ள கட்டுரைகள்:



</doc>
<doc id="147262" url="https://ta.wikipedia.org/wiki?curid=147262" title="நாகர் (தமிழகம் மற்றும் இலங்கை)">
நாகர் (தமிழகம் மற்றும் இலங்கை)

நாகர் என்பவர்கள் தமிழ் இலக்கியங்களிலும் இலங்கை இலக்கியங்களிலும் குறிப்பிடப்படும் பழங்குடி மக்களாவர். மற்ற பகுதிகளில் வாழும் நாகர்கள் போல் இவர்களும் பாம்பு வணக்கத்தையும் தாங்கள் வாழ்ந்த இடங்களுக்கு நாகம் என்று பொருள்படும் பெயரையும் வைத்துள்ளதாகவே தெரிகிறது.

இலங்கையை மகாவம்சம் குறிப்பிடும் விசயன் (பொ.மு. 543 – 504) என்ற மன்னனுக்கு முன்பே முடிநாகர் என்னும் தமிழ் நாகர் இனத்தவர்கள் ஆண்டனர் என்பது ஆராய்ச்சியாளர்கள் கருத்து. இதற்கு ஆதாரமாக முரஞ்சியூர் முடிநாகராயர் என்னும் முடிநாகர் இனத்தைச் சேர்ந்தவர் சேர மன்னனான உதியஞ்சேரலை பாடியதை குறிப்பிடுகின்றனர். இவர்கள் நாகவுருவை தலையில் அணிந்ததால் இவர்கள் முடிநாகர் என்றும் சூட்டுநாகர் என்றும் அழைக்கப்பட்டனர்.

சரித்திர காலத்திற்கு முற்பட்ட, பெரும்பாலும் தமிழர்களாகவே இருந்திருக்கக்கூடிய, தென்னிந்தியாவிலும், இலங்கையிலும் பரந்து வாழ்ந்த இனத்தவரின் ஒரு கிளையினரே நாகர் என சேர் பொன். அருணாசலம் அவர்கள், ‘Sketches of Ceylon History' என்ற தமது நூலில் கூறுகின்றார். பன்மொழிப் புலவர் திரு.கா.அப்பாத்துரையாரோ மேலும் ஒருபடி சென்று, “நாகர்கள் தமிழராகவே தமிழகத்தில் வாழ்ந்தனர். எங்கும் வேறு இன மொழிக்கு உரியரென்ற பேச்சும் ஏற்படவில்லை. தனி இனமாகவே வாழ்ந்தனர். ஆகவே, அவர்கள் கடல்கொண்ட தமிழகத்திலோ, தமிழகம் சூழ்ந்த நிலத்திலோ இருந்த தமிழினப் பிரிவினர் என்றும், கடல்கோளின் பயனாகவோ, வேறு காரணங்களாலோ எங்கும் பரந்தவர் என்றும் கருத இடமுண்டு.” என்று குறிப்பிட்டுள்ளார். தென்னிந்தியத் தமிழகத்தின் திருநெல்வேலி நகரில் இருந்து 24 கிலோ மீற்றர் தொலைவில் உள்ள ஆதிச்சநல்லூர் (ஆதித்த நல்லூர்) என்னும் இடத்தில் குறைந்தது மூவாயிரம் ஆண்டுகளுக்கும் முன்னர் புதைக்கப்பட்ட நூற்றுக்கணக்கான “முதுமக்கள் தாழி”கள் (இறந்தோரின் உடலை இட்டுப் புதைக்கும் மண்சாடிகள்) அகழ்வாராய்ச்சியாளரால் சமீபத்தில் அகழ்ந்தெடுக்கப்பட்டுள்ளன. புதை குழிகளிலிருந்து சிலநூறு மீற்றர் தூரத்தில் மக்கள் குடியிருப்புப் பகுதியும் தொழிலகங்கள் பகுதியும் அகழ்ந்து எடுக்கப்பட்டுள்ளன. சிவப்பு, கறுப்பு நிற மண்பாண்டங்களின் உடைந்த துண்டுகளும், எலும்பில் செய்த ஆயுதங்களும், இரும்பு, செம்பு, பொன் முதலிய உலோகங்களில் செய்த பொருட்களும் கண்டெடுக்கப்பட்டுள்ளன.

புதைகுழிகள் மூன்று அடுக்குகளாக ஒன்றின்மேல் ஒன்றாக அமைந்து இருந்தன. இவற்றுள் காணப்பட்ட மட்பாண்டம் ஒன்றின் உட்புறத்தில் தமிழ்-பிராமி எழுத்துக்களில் வரையப்பட்ட ஒருவருடைய பெயர் என்று கருதப்படும் ஏழு எழுத்துக்களைக் கொண்ட சொல் காணப்பட்டுள்ளது. மணிமேகலை, நற்றிணை, பதிற்றுப்பத்து, புறநானூறு முதலிய சங்கத் தமிழ் இலக்கியங்கள் விவரிக்கும் இறந்தோர் உடலைப் புதைக்கும் அல்லது இறந்தோர் எலும்புகளைப் புதைக்கும் முறை, ஆதிச்சநல்லூரில் ஒழுங்கு பிசகாமல் பின்பற்றப்பட்டுள்ளது. சரித்திர காலத்துக்கு முற்பட்ட இந்தியர் (திராவிடர்) குள்ளமான தோற்றம் உடையவர்கள் என்று இதுவரை நம்பப்பட்டதைப் பொய்யாக்கும் வகையில் இங்கு புதைக்கப்பட்டவர்கள் உயரமானவர்களாகவும் மொங்கோலிய உருவ அமைப்பின் அம்சங்களைக் கொண்டவர்களாகவும் இருந்தனர் என்று அகழ்வாராய்ச்சி மேற்கொண்ட ஆய்வாளர்கள் தெரிவித்துள்ளனர். இத்தகவல்களை ஒருங்கு சேரப் பார்க்கையில் புதைக்கப்பட்ட மக்கள் ‘தமிழ் நாகர்’ என்று சுட்டுவனவாக உள்ளன.

“நாகர்களின் தசைக் கட்டமைப்பு, மஞ்சள் நிறம், சப்பை மூக்கு, சிறிய கண்கள், உயர்ந்த கன்ன எலும்புகள், அற்பதாடி முதலியவை, அவர்கள் முன்னொரு காலத்தே மொங்கோலிய இனக் குழுமத்தைச் சேர்ந்தவர்களாக இருந்தனர் என்பதைக் காட்டும்” என்று ‘இந்து வரலாறு’ (Hindu History) எனும் நூலின் ஆசிரியர் திரு.ஏ.கே.மஜும்தார் என்பார் கூறுகின்றமையும் இங்கு நோக்கத் தக்கது. “தாமிரவருணி” ஆற்றங்கரையில் உள்ள ஆதிச்சநல்லூரில் அகழ்ந்து எடுக்கப்பட்ட தாழிகள் போன்ற அதே வகைத் தாழிகள் பல ஆண்டுகளுக்கு முன் இலங்கையின் மேற்குப் பகுதியில் “பொம்பரிப்பு” என்று தவறாக உச்சரிக்கப்படும் ‘பொன்பரப்பி’ (தாமிரவருணி) என்ற ஊரிலும் அகழ்ந்து எடுக்கப்பட்டுள்ளன. இவை முறையான ஆய்வுக்குட்படுத்தப்பட்டால் புத்தர் பிறப்பதற்கு குறைந்தது 500 வருடங்களுக்கு முன்னரே இலங்கையில் தமிழ் நாகர்கள் வாழ்ந்த உண்மை நிரூபணமாகும். இவ்வாறான தாழிகள் திருநெல்வேலி மாவட்டத்தில் சங்கரன் கோவிலையடுத்த குவளக்கரைக் கிராமத்திலும், திருநெல்வேலிக்கு மேற்கே சேரநாடாகிய கேரள எல்லைக்குள் கொல்லம் நகரையடுத்த அட்டமுடி ஏரிக் கரையில் மாங்காடு எனுமிடத்திலும் அகழ்ந்தெடுக்கப்பட்டுள்ளன. (ஆதாரம்: திரு.டி.எஸ்.சுப்பிரமணியன் The Hindu இதழில் 14. மார்ச் 2004 இலும், 3. ஏப்ரல் 2005 இலும் வரைந்த கட்டுரைகளும், The Telegraph இதழில் 20. சூன் 2005 இல் திரு.எம்.ஆர்.வெங்கடேசு வரைந்த கட்டுரையும்) நாக வழிபாட்டில் திளைத்த தமிழ்த் தொல்குடியினரான நாகர்கள், நயினாதீவு மற்றும் தீவுகளிலும், யாழ். குடாநாட்டிலும் ஒரு காலத்தில் சிறப்புற வாழ்ந்தனர். பிற்காலத்தில் இந்து சமயம், பௌத்தம், கிறீத்தவம், இஸ்லாம் என்ற பிறமதப் பாதிப்புகளால் தமது நாக வழிபாட்டு அடையாளத்தை இழந்தும், சாதியக் கொடுமைகளால் ஒடுக்கப்பட்டும் நாகர்கள் இன்று சிறப்பொழிந்து போயினர். எனினும், நாகர்களின் வழிவந்த மக்கள் நயினாதீவில் நம்மத்தியில் இன்றும் உளர். கி.பி. 1620 அளவில், நயினாதீவில் அமைந்திருந்த "நயினார் கோவில்" போர்த்துக்கீசரால் தாக்கி அழிக்கப்பட்ட வேளையில், இங்கு வாழ்ந்த நாகர்வழிவந்த மக்களில் பெரும்பாலோர் தமது நயினார் கோவிலைப் பாதுகாக்கும் முயற்சியில் உயிர் இழந்தார்கள். நயினையில் இன்று வாழும் தொல் தமிழராகிய வள்ளுவ சமுதாயத்தவர்கள் எஞ்சிய நாகர்களின் நேரடிப் பிற்சந்ததியார் ஆவர். இவர்களே நயினையின் முதற் குடிகள் ஆவர்.


இலங்கை வரலாற்று நூலான தீபவம்சம், மகாவம்சம் மற்றும் தமிழ் ஐம்பெரும் காப்பியங்களில் ஒன்றான மணிமேகலை போன்ற நூல்கள் நாக மன்னர்களுக்கு இடையே நடந்த போர் பற்றி விளக்குகிறது. அவையாவன,


தமிழ் சங்கங்களில் நாகர் இனத்தைச் சேர்ந்த பல புலவர்கள் தன் இலக்கியங்களை அறங்கேற்றியுள்ளனர். அவர்கள்,

இலங்கையை ஆண்ட இலம்பகர்ணர் என்னும் வம்சத்தில் நாகன் என்ற பெயர் தாங்கிய பலர் உள்ளனர். இவர்கள் நாகர் பழங்குடிகளாக இருக்கலாம் என்பது ஆராய்ச்சியாளர்களின் கருத்து.

யாழ்ப்பாணத்தில் நாகர்கள் இருந்தது போலவே தமிழகத்திலும் நாகர்கள் இருந்தார்கள் என்பதற்கு நாகர் எனப்பெயருடன் தொடங்கும் ஊர்களே சாட்சி. அவர்கள் பரதவர்களாக இருக்கலாம் என்பது ஆராய்ச்சியாளர்களின் கருத்து. அதற்கு வலுச்சேர்ப்பது போல் வருணன் என்ற கடற்கடவுளின் வழிபாடு இரு மக்களுக்கும் பொதுவாக உள்ளதைக் கூறலாம்.



</doc>
<doc id="147266" url="https://ta.wikipedia.org/wiki?curid=147266" title="ஓணம்பாக்கம்">
ஓணம்பாக்கம்

ஓணம்பாக்கம், காஞ்சிபுரம் மாவட்டம், மதுராந்தகம் வட்டத்தில், மதுராந்தகம் ஊராட்சி ஒன்றியத்தில் உள்ள ஓணம்பாக்கம் ஊராட்சியில் அமைந்திருக்கும் ஒரு கிராமம். 2011 வருட கணக்கெடுப்பின்படி, இங்கு 4000 மக்கள் வசிக்கின்றனர்.

ஓணம்பாக்கம், வரலாற்றுச் சிறப்புகளை உடைய ஊர். 1200 ஆண்டுகளுக்கு முற்பட்ட வரலாறை உடையது. ஊருக்கு கிழக்கே குறத்திமலை, கூசாமலை, பட்டிமலை, வெண்மணிமலை என நான்கு மலைக்குன்றுகள் காணப்படுகின்றன. இவற்றில் குறத்திமலையும், கூசமலையும் சமண முனிவர்களால் ஆயிரம் வருடங்களுக்கு முன்னரே பயன்படுத்தப்பட்டுள்ளன. தற்போது மலைகளைக் குடைந்து கற்கள் எடுக்கும் தொழில்களால், இம்மலைகளில் உள்ள சமணச் சின்னங்கள் சேதமாக அதிக வாய்ப்பு இருப்பதாக இவ்வூர் மக்கள் கருதுகின்றனர்.

ஓணம்பாக்கம் கிராமத்தில் மாரியம்மன் கோயில் உள்ளது.

ஓணம்பாக்கம் செய்யூருக்கு கிழக்கே 6 கி மீ தொலைவில், செய்யூர்-மேல்மருவத்தூர் சாலையில் அமைந்திருக்கிறது. மதுராந்தகத்தில் இருந்து தென்கிழக்காக 18 கி மீ தொலைவில் அமைந்திருக்கிறது.

செய்யூரில் இருந்து மேல்மருவத்தூர், மதுராந்தகம் செல்லும் பேருந்துகள் அனைத்தும் ஒணம்பாக்கம் வழி செல்கின்றன. சமணகுன்றுகளை அடைவதற்கு அய்யனார் கோயில் பேருந்து நிறுத்தத்தில் இறங்கி வடக்கே 1 கி மீ தூரம் செல்ல வேண்டும்.

குறத்திமலை, ஓணம்பாக்கம் L. N புரம் கிராமத்திற்கு அருகில் உள்ளது. இந்த மலையில் கோட்டம் போன்ற அமைப்பில், ஒரு பாறையில் பார்சுவநாதர் சிற்பம் காணப்படுகிறது. பார்சுவநாதர் தலைக்கு பின்புறம் ஐந்து தலை நாகம் விரிந்த நிலையில் வடிக்கப்பட்டுள்ளது. இருபுறமும் யக்ஷன், யக்ஷி சாமரம் வீசியபடி சிற்பம் அமைக்கப்பட்டுள்ளது. பாறையின் மேற்பகுதியில் கோபுரம் போன்ற அமைப்பு காணப்படுகிறது. வலப்புறம், கி.பி. எட்டாம் நூற்றாண்டை சேர்ந்த கிரந்த கல்வெட்டு காணப்படுகிறது. இதில், "இருபத்து இரண்டு" என்ற சமணப்பிரிவை நிர்வகிக்கும் வாசுதேவ சித்தாந்த படாரர் என்ற சமண முனிவர், இக்கோயிலை செய்வித்த செய்தி வடிக்கப்பட்டுள்ளது.

சற்று தள்ளி உள்ள பாறையில் ஆதிநாதர் புடைப்பு சிற்பமும், மகாவீரர் புடைப்பு சிற்பமும் காணப்படுகின்றன. மலைக்கு கிழக்கே, ஐந்து சமண கற்படுக்கைகள், வடக்கு நோக்கி காணப்படுகின்றன. மலை உச்சியில் உள்ள ஒரு பாறையில், கிழக்கு நோக்கி ஐந்து சமண கற்படுக்கைகள் காணப்படுகின்றன. மழை நீர் உட்புகாமல் இருக்க, படுக்கை இருக்கும் பாறையின் மேல் உள்ள பாறையில் விளிம்பு வெட்டப்பட்டுள்ளது. வறண்ட நிலையில் ஒரு சுனையும் காணப்படுகிறது.

கூசாமலை, குறத்திமலைக்கு மேற்கில் அமைந்திருக்கிறது. இங்கு "பந்தக்கல்" என்னும் இடத்தில், மேற்கு நோக்கி ஐந்து சமணப்படுக்கைகள் காணப்படுகின்றன. இவ்விடத்திற்கு அருகில் இரண்டு சுனைகள் காணப்படுகின்றன. இவற்றில் ஒன்று வறண்டு விட்டது. இம்மலையின் தெற்குப் பகுதியில் குறுகலான குகை ஒன்று காணப்படுகிறது. இக்குகையின் நுழைவாயிலில், கங்கை அம்மன் என்று ஊர் மக்களால் வணங்கப்படும் தெய்வம் அமைந்திருக்கிறது. இவ்விடத்திற்கு சற்று மேலே ஒரு வறண்ட சுனை உள்ளது.

ஓணம்பாக்கத்திற்கு வடகிழக்கே அமைந்துள்ள நாகமலைக்கு அருகில் கல்வட்டங்கள் காணப்படுகிறது. இதன் மூலம் ஓணம்பாக்கத்தின் வரலாறு ஆயிரத்திற்கு மேற்பட்ட ஆண்டுகள் பின்னோக்கி செல்கிறது.



</doc>
<doc id="147267" url="https://ta.wikipedia.org/wiki?curid=147267" title="வைணவ குழூஉக்குறி">
வைணவ குழூஉக்குறி

வைணவ குழூஉக்குறி, அல்லது வைணவ பரிபாசை என்பது வைணவத் தமிழர்களுக்கிடையே வழங்கி வரும் தமிழ் வழக்கு. சில உதாரணங்கள் கீழே தரப்பட்டுள்ளன:



</doc>
<doc id="147269" url="https://ta.wikipedia.org/wiki?curid=147269" title="பெரிய திருவந்தாதி">
பெரிய திருவந்தாதி

பெரிய திருவந்தாதி என்பது நம்மாழ்வார் இயற்றிய சிற்றிலக்கியங்களில் ஒன்று. திருவிருத்தம், திருவாசிரியம், திருவாய்மொழி என்பன இவரது பிற சிற்றிலக்கியங்கள். இந்த நூல்களின் பாட்டுடைத் தலைவர் திருமால். 

நம்மாழ்வார் 10ஆம் நூற்றாண்டில் வாழ்ந்த தமிழ்ப்புலவர். இவர் திருமாலைத் தெய்வமாகக் கொண்டு பாடல்களைப் பாடினாலும் பிற சமயக் கோட்பாடுகளையும் மதித்துப் போற்றியவர். 

பெரிய திருவந்தாதி வெண்பாச் செய்யுளால் ஆனது. இந்த நூலில் 87 வெண்பாக்கள் அந்தாதியாகத் தொடுக்கப்பட்டுள்ளன. முதலும் இறுதியும் கூட மாலை போல் தொடுக்கப்பட்டுள்ளன.


</doc>
<doc id="147276" url="https://ta.wikipedia.org/wiki?curid=147276" title="ஞானபோதினி (1897-1904)">
ஞானபோதினி (1897-1904)

ஞானபோதினி எனும் இதழை எம்.எஸ்.பூரணலிங்கம் பிள்ளையும் அவரது நண்பரான பரிதிமாற்கலைஞரும் இணைந்து 1897 ஆம் ஆண்டு துவங்கினர். இது சென்னை இலிங்கி செட்டித் தெருவிலிருந்து வெளிவந்தது. 1904 வரை இந்த இதழ் வெளிவந்தது.


</doc>
<doc id="147277" url="https://ta.wikipedia.org/wiki?curid=147277" title="ஐகேட்">
ஐகேட்

ஐகேட் (முன்னாளில் ஐகேட் பட்னி, ஐகேட் க்ளோபல் சொலியூசன்ஸ் மற்றும் பட்னி கம்ப்யூட்டர் சிஸ்டம்சு) (, , ) என்பது தகவல் தொழில்நுட்ப சேவை வழங்கும் நிறுவனமாகும். இந்நிறுவனத்தில் சுமார் 18,000 நபர்கள் பணிபுரிகின்றனர். ஐகேட் பட்னி அமெரிக்கா, ஐரோப்பா, ஆசிய - பசிப்பிக் பகுதிகள் உட்பட 23 நாடுகளில் தன்னுடைய பணிமனையை நிறுவியுள்ளது மட்டுமில்லாமல், இந்தியாவில் முக்கியமான எட்டு நகரங்களில் தன்னுடைய கிளைகளை கொண்டுள்ளது. இந்நிறுவனத்திற்கு பார்ட்டியூன் 1000 நிறுவனங்களில் உள்ள சுமார் 360 நிறுவனங்கள் வாடிக்கையாளராக உள்ளனர் என்பது குறிப்பிடத்தக்கது.

நரேந்திர பட்னி என்பவரால் தொடங்கப்பெற்ற பட்னி கம்ப்யூட்டர் சிஸ்டம்சு என்னும் இந்நிறுவனம், இந்தியாவின் முதல் கணினி சார்ந்த சேவை வழங்கும் நிறுவனமாகும். நரேந்திர பட்னியின் தாரக மந்திரம், 
அதாவது, 

1972-ம் ஆண்டு இந்நிறுவனம் "டேட்டா கன்வர்ஷன் இன்க்"("Data Conversion Inc") என்ற பெயரில் தொடங்கப்பட்டது. நரேந்திர பட்னி தன் மனைவி பூனத்துடன் இணைந்து, தங்களுடைய வீட்டிலிருந்து ஆரம்பித்தனர்.

ஐகேட் நிறுவனமானது, பட்னி கம்ப்யூட்டர் சிஸ்டம்ஸ் நிறுவனத்தை 2011-ம் ஆண்டு ஜனவரி 10-ம் நாள் கைப்பற்றியது. அதன்பிறகு சுமார் 25,000 ஊழியர்களுடைய பெரிய நிறுவனமாக ஐகேட் உருவானது.



</doc>
<doc id="147279" url="https://ta.wikipedia.org/wiki?curid=147279" title="கா. சூரன்">
கா. சூரன்

சைவப்பெரியார் கா. சூரன் (ஆகத்து 1, 1881 - 1956) இலங்கையின் வடக்கே வடமராட்சியில் அமைந்துள்ள தேவரையாளி சைவ வித்தியாசாலையின் நிறுவனராகவும் முதல்வராகவும் இருந்தவர். இவர் ஒரு சமூக முன்னோடியுமாவார். பதிகங்கள் பாடுவதிலும் கவியாற்றுவதிலும் வல்லவர். முற்போக்கு எண்ணம் கொண்டவர்.

1881 ஆம் ஆண்டு ஆவணி மாதம் கரவெட்டியில் பிறந்தார். தந்தையார் வே. காத்தார், தாயார் வள்ளி ஆகியோருக்கு மூத்த புதல்வனாகப் பிறந்தார். கரவெட்டியில் இருந்த உவெசுலியன் மிசன் கிறித்தவப் பாடசாலையில் 5 ஆம் வகுப்புவரை கல்வி கற்றார். 1917 இல் வதிரியில் மாணிக்கம் என்பவரை மணஞ் செய்தார். பிள்ளைகள் மகள் சிவபாக்கியம், மகன் ஏகாம்பரம்.







</doc>
<doc id="147289" url="https://ta.wikipedia.org/wiki?curid=147289" title="சிறுநீர்வழி">
சிறுநீர்வழி

சிறுநீர்வழி ("urethra") அல்லது சிறுநீர்க் கால்வாய் அல்லது சிறுநீர்ப்பைக் குழாய் என்பது உடற்கூற்றியலில் உடலின் நீர்மக் கழிவுகளை வெளியேற்றுவதற்காக சிறுநீர்ப்பையை பிறப்புறுப்புடன் இணைக்கும் குழாயைக் குறிப்பதாகும். ஆண்களுக்கு சிறுநீர்வழியானது ஆண்குறியின் உள்ளாகச் செல்கிறது. அத்துடன் ஆண்களில் இருக்கும் சிறுநீர்வழியானது, பெண்களில் உள்ளதை விடவும் நீளமானது.

ஆண்களில் சிறுநீர்வழியானது சிறுநீரை மட்டுமன்றி விந்துப் பாய்மத்தையும் வெளியேற்ற உதவுகின்றது. பெண்களுக்கு குறைந்த நீளமே உள்ள சிறுநீர்வழி யோனிக்கு மேலாக வெளியே திறக்கின்றது. பெண்கள் சிறுநீர்வழியை சிறுநீர் கழிக்க மட்டுமே பயன்படுத்துகின்றனர். வரிவரியான வெளி சிறுநீர்வழி சுருக்குதசையானது, கட்டுப்படுத்தக் கூடிய அசைவைக் கொண்டிருப்பதனால், சிறுநீர் கழிப்பதை இச்சைக்கேற்ப கட்டுப்படுத்த உதவுகிறது.


</doc>
<doc id="147296" url="https://ta.wikipedia.org/wiki?curid=147296" title="பெண்குறி">
பெண்குறி

பெண்குறி ("vulva") பெண் பாலூட்டியின் வெளிப்புறமுள்ள இனப் பெருக்க உறுப்புகளில் ஒன்றாகும். பிற பாலூட்டிகளுக்கும் இதே போன்ற வடிவமைப்பு இருப்பினும் இங்கு குறிப்பாக மனித இன பெண்குறி பற்றி விவரிக்கப்பட்டுள்ளது.

பெண்குறியில் பல பெரிய மற்றும் சிறிய உடற்கூற்று அமைப்புகள் அடங்கி உள்ளன; மேல்/கீழ் இதழ்கள், பூப்பு வெளி, பெண்குறிக் காம்பு, இடைகழிகள், இடைகழி நாளங்கள் மற்றும் புணர்புழையின் துளை ஆகியன சிலவாகும். இதன் வளர்ச்சி பல நிலைகளாக நிகழ்கிறது; முதன்மையாக முதிர்கரு காலத்திலும் பூப்படையும் பருவத்திலும் நிகழ்கின்றன. கருப்பையின் வெளிவாசலாக இருப்பதால் இதனை "இரட்டைக் கதவு"களால் காக்கிறது: பெரிய மேல் இதழ் மற்றும் சிறிய உள் இதழ். தன்னைத் தானே சுத்தப்படுத்திக்கொள்ளும் புணர்புழை உடல்நலத்திற்கு உதவ நுண்ணுயிர்களை உள்ளிருந்து வெளியேற்றுகிறது. எனவே பெண்குறியை வெளிப்புறமாக சுத்தம் செய்தாலே பிறப்புறுப்புப் பகுதி சுகாதாரம் பேணப்படும்.

பெண்குறி பாலுறவின்போது பங்காற்றுகிறது; இப்பகுதி உறுப்புகள் அனைத்துமே நெருக்கமான நரம்புப் பிணைப்புக்களைக் கொண்டு சரியான முறையில் தூண்டப்பட்டால் சிற்றின்ப சுகம் தருகின்றன. கலையின் பல வடிவங்களிலும் பெண்குறி உயிர் தரும் சக்தியாகவும் பாலின்பம் வழங்கும் சக்தியாகவும் விவரிக்கப்பட்டுள்ளன.

பெண்குறி பெண்ணின் சிறுநீர்க்குழாயின் துளையையும் கொண்டிருப்பதால் சிறுநீர் கழிக்கும் உயிர்வாழ் செயல்பாட்டையும் கொண்டுள்ளது.



</doc>
<doc id="147301" url="https://ta.wikipedia.org/wiki?curid=147301" title="டி. வி. சாம்பசிவம் பிள்ளை">
டி. வி. சாம்பசிவம் பிள்ளை

டி. வி. சாம்பசிவம் பிள்ளை தமிழின் முதல் மருத்துவ அகராதியை வெளியிட்டவர். டி. வி. என்ற ஆங்கில முதலெழுத்துக்கள் தஞ்சாவூர் வில்வையா மன்னையார் என்ற அவரது தந்தை பெயரைக் குறிக்கின்றன. சாம்பசிவத்தின் மருத்துவப் பின்னணி குறித்து முழுதும் தெரிந்திலது. இவர் காவல்துறையில் எழுத்தராய்ப் பணி தொடங்கி காவல்துறை ஓய்வாளராய்ப் பணி ஓய்வு பெற்றவர். இவர் எழுதிய "Tamil English Dictionary of Medicine, Chemistry and Allied Sciences Based on Indian Medical Science" என்ற அகராதி இவர் இறப்புக்குப் பின்னர் 4000 பக்கங்கள் உடைய தொகுதியாய் வெளியானது. இதில் 80,000 சொற்கள் இடம்பெற்றுள்ளன.


</doc>
<doc id="147308" url="https://ta.wikipedia.org/wiki?curid=147308" title="வண்ணம் (பாநடை வகை)">
வண்ணம் (பாநடை வகை)

வண்ணம் என்னும் சொல் பாடலில் வரும் நடைநலத்தைக் குறிக்கும். இந்த நடைநலத்தைத் தொல்காப்பியம் 20 வகையாகப் பகுத்துக் காட்டுகிறது. பொருள்-நோக்கில் வரிசைப்படுத்தி அடுக்கப்பட்டுள்ள அவை இங்கு அகரவரிசைப் படுத்தப்பட்டுள்ளன. 

ஆகியவற்றை ஒன்றோடொன்று உறழ (5 பெருக்கல் 4 பெருக்கல் 5) வண்ணம் 100 என அமையும் 

என்பது போலத் தாளச்சந்தம் கொண்டு வரும் பாடல்கள் சந்தவண்ணப் பாடல்கள். 

அருணகிரி நாதரின் திருப்புகழ், திருவகுப்பு முதலான பாடல்கள் வண்ணம் என வழங்கப்படாத வண்ணப் பாடல்கள். கவிராச பிள்ளை பாடிய திருவண்ணாமலையார் வண்ணம் இவ் வகையில் தோன்றிய முதல் வண்ணப் பாடல்கள். 



</doc>
<doc id="147310" url="https://ta.wikipedia.org/wiki?curid=147310" title="வனப்பு">
வனப்பு

வனப்பு என்பது ஒருவரின் உடலுருவம் முழுவதிலும் தோன்றும் அழகு. அதுபோல ஒரு நூல்-முழுமையில் காணப்படும் அழகைத் தொல்காப்பியம் வனப்பியல் எனக் குறிப்பிட்டு அதனை எட்டு வகையாகப் பகுத்துக் காட்டுகிறது. அந்த வனப்புகள் இங்கு அகர-வரிசையில் தரப்பட்டு விளக்கப்படுகின்றன. 



</doc>
<doc id="147312" url="https://ta.wikipedia.org/wiki?curid=147312" title="அம்மை (நூல்வனப்பு)">
அம்மை (நூல்வனப்பு)

அம்மை என்பது நூலின் வனப்பு இயல்புகள் எட்டில் ஒன்று. அம்மை வனப்பியல் நூலானது சில மெல்லிய செற்களைக் கொண்டிருக்கும். அம்மை என்பது குணப்பெயர். அது அமைதிப்பாட்டு நின்றமையின் 'அம்மை' என்று ஆயிற்று என்பது பேராசிரியர் இதற்குத் தரும் விளக்கம். திருக்குறள் அம்மை-வனப்பு கொண்ட நூல் எனத் தொல்காப்பிய உரையாசிரியர்கள் காட்டுகின்றனர்.



</doc>
<doc id="147313" url="https://ta.wikipedia.org/wiki?curid=147313" title="அழகு (நூல்வனப்பு)">
அழகு (நூல்வனப்பு)

அழகு என்பது நூலின் வனப்பு இயல்புகள் எட்டில் ஒன்று.

நூலுக்கு அழகாக அமைவது செய்யுள் யாப்பு. இது செய்யுளுக்கு உரிய சொற்களைக்கொண்டு சீர்கள் அமைத்துச் செய்யப்படும். செய்யுளில் நடையழகும், அணியழகும் மிக்கும் செறிந்தும் காணப்படுவதால் செய்யுள் நடையையே நூலுக்கு அழகு எனக் கருதினர்.

செய்யுள் மொழி என்பது திரிசொல் பயிலாது வருவது என்றும், நூலின் அழகுக்கு நெடுந்தொகை போன்றவற்றை எடுத்துக்காட்டாகக் கொள்ளலாம் என்றும் வேராசிரியர் விளக்குகிறார்.


</doc>
<doc id="147325" url="https://ta.wikipedia.org/wiki?curid=147325" title="பாண்டியன் பராந்தக வீரநாராயணின் தளவாய்ப்புரச் செப்பேடுகள்">
பாண்டியன் பராந்தக வீரநாராயணின் தளவாய்ப்புரச் செப்பேடுகள்

பாண்டியன் பராந்தக வீரநாராயணின் தளவாய்ப்புரச் செப்பேடுகள் எனப்படுபவை பராந்தக வீரநாராயணன் (கிபி 887) என்னும் பாண்டிய அரசனால் வெளியிடப்பட்ட செப்பேடுகள் ஆகும்

"இச் செப்பேடு, முனைகள் தட்டிச் சமன்படுத்திப் பிணைக்கப்பெற்ற வளையத்தில் கோக்கப்பெற்றுள்ள ஏழு இதழ்களைக் கொண்டுள்ளது. இதழ்கள் 18 அங்குல நீளமும் 5 1/2 அங்குல அகலமும் உடையவை. முத்திரை. செப்பேடுகளுடன் சேர்க்கப்பட்டிருக்கிறது. முத்திரையில் மீனிரட்டை, புலி ஆகிய இரண்டு சின்ங்கள் கீழே ஒரு உருவில் பொறிக்கப்பட்டுள்ளது."

இச் செப்பேட்டின் 238 வரிகளை உடையது. முதல் 65 வரிகள் வடமொழில் உள்ளன. கிரந்த எழுத்துக்களால் எழுதப்பட்டுள்ளன. 173 வரிகள் தமிழில் உள்ளன. இவை தமிழ் வட்டெழுத்தில் எழுதப்பட்டுள்ளன. 

பல்வேறு இந்துப் புராணக் கதைகளும் வரலாற்றுச் செய்திகளும் இந்தச் செய்ப்பேடுகளில் குறிக்கப்பட்டுள்ளன.



</doc>
<doc id="147326" url="https://ta.wikipedia.org/wiki?curid=147326" title="சுக்மா மாவட்டம்">
சுக்மா மாவட்டம்

சுக்மா மாவட்டம் (Sukma district) மத்திய இந்தியாவின் சத்தீஸ்கர் மாநிலத்தின் இருபத்து ஏழு மாவட்டங்களில் ஒன்றாகும். மாநிலத்தின் தெற்கு முனையில், பஸ்தர் கோட்டத்தில் உள்ள ஏழு மாவட்டங்களில் இம்மாவட்டமும் ஒன்றாகும். 
அடர்ந்த காடுகளால் சூழ்ந்த இம்மாவட்டத்தின் நிர்வாகத் தலைமையிடம் சுக்மா நகரமாகும். 

சிவப்பு தாழ்வாரப் பகுதிகளில் அமைந்த 78 இந்திய மாவட்டங்களில் சுக்மா மாவட்டமும் ஒன்றாகும். 

நிர்வாக வசதிக்காக பஸ்தர் மாவட்டத்தின் தெற்குப் பகுதிகளைப் பிரித்து சுக்மா மாவட்டம் 16 சனவரி 2012 அன்று நிறுவப்பட்டது.

இதன் அமைவிடம் ஆகும்; கடல்மட்டத்திலிருந்து சராசரியாக 197 மீ உயரத்தில் உள்ளது.

5635.79 சதுர கிலோ மீட்டர் பரப்பளவு கொண்ட சுக்மா மாவட்டம், வடக்கில் பஸ்தர் மாவட்டம், வடகிழக்கில் தந்தேவாடா மாவட்டம், மேற்கில் பிஜப்பூர் மாவட்டம் தென்கிழக்கில் ஆந்திர பிரதேசம், தெற்கில் தெலங்கானா மற்றும் கிழக்கில் ஒரிசாவை எல்லைகளாக கொண்டது. 
பழங்குடியின மக்கள் அதிகம் வாழும் இந்திய மாவட்டங்களில் சுக்மா மாவட்டமும் ஒன்று. மாவோயிஸ்டு போராளிகளால் அதிகம் பாதிக்கப்பட்ட எண்பத்து மூன்று இந்திய மாவட்டங்களில் சுக்மா மாவட்டமும் ஒன்றாகும். 

சுக்மா மாவட்டம் பஸ்தர் மக்களவை தொகுதியிலும், கோண்டா சட்டமன்ற தொகுதியில் அடங்கியுள்ளது.

5635.79 சதுர கிலோ மீட்டர் பரப்பளவு கொண்ட சுக்மா மாவட்டம் பஸ்தர் கோட்டத்தில் அமைந்துள்ளது. இம்மாவட்டம் கோண்டா, சுக்மா மற்றும் சிந்துகர் என மூன்று வருவாய் வட்டங்கள் கொண்டது. சுக்மா மாவட்டம் 379 கிராமங்களும், 132 கிராமப் பஞ்சாயத்து மன்றங்களையும், மூன்று வட்டார வளர்ச்சி அலுவலகங்களும், மூன்று நகரப் பஞ்சாயத்துகளும், சுக்மா வன உட்கோட்டமும் கொண்டுள்ளது. 


இம்மாவட்டத்தின் மொத்த மக்கள் தொகை 2,49,841 ஆக உள்ளது. அதில் ஆண்கள் 1,22,448 மற்றும் பெண்கள் 1,27,393 ஆகவும் உள்ளனர். பாலின விகிதம் ஆயிரம் ஆண்களுக்கு பெண்கள் 1016 வீதம் உள்ளனர். பழங்குடி இன மக்கள்தொகை 1,73,714 ஆக உள்ளது. பட்டியல் சமூக மக்கள்தொகை 10,859 ஆக உள்ளது. மக்கள் தொகை அடர்த்தி ஒரு சதுர கிலோ மீட்டரில் 45 பேர் வீதம் வாழ்கின்றனர். இம்மாவட்டத்தின் சராசரி படிப்பறிவு 36.29% ஆகவும், ஆண்களின் படிப்பறிவு 49.69% ஆகவும், பெண்களின் படிப்பறிவு 23.33% ஆகவும் உள்ளது.

சுக்மா நகரம் தேசிய நெடுஞ்சாலை எண் 221 மூலம் நாட்டின் பல பகுதிகளை இணைக்கிறது.

மிகவும் பிற்பட்ட பகுதியாக இருப்பினும் கல்வி மற்றும் படிப்பறிவு வீதங்கள் சிறப்பாக உள்ளன. நாட்டிலேயே மிகக் கூடுதலான காட்டுப்பகுதி நிறைந்த மாவட்டமாக (4000+ ச.கிமீ) விளங்குகிறது. இங்குள்ள சபரி ஆற்றில் கிடைக்கும் தூயநீர் இறால்கள் (ஜிங்கா) மிகவும் பிரபலமானவை. வனப்பொருட்களான தென்டுப்பட்டா, சிரோஞ்சி, புளி, மகுவா, அர்ரா மற்றும் பிசின் ஆகியவற்றிற்காகவும் புகழ் பெற்றது.

நக்சலைட் - மாவோயிஸ்ட் போராளிகளால் பாதிக்கப்பட்ட இந்தியாவின் எழுபத்தி எட்டு இந்திய மாவட்டங்களில் சுக்மா மாவட்டமும் ஒன்றாகும். மேலும் பஸ்தர் கோட்டத்தில் பழங்குடி மக்கள் அதிகம் வாழும் ஏழு மாவட்டங்களில் சுக்மா மாவட்டமும் ஒன்றாகும். இம்மாவட்டத்தில் நக்சல்-மாவோயிஸ்ட் போராளிகளுக்கும் காவல்துறையினருக்கும் அடிக்கடி மோதல்கள் நடைபெறுகிறது. 

தடை செய்யப்பட்டுள்ள இயக்கமான நக்சலைட்-மாவோயிச பொதுவுடமைக் கட்சித் தோழர்கள் ஏப்ரல் 21, 2012 அன்று ஓர் சிற்றூர் கூட்டத்திலிருந்து திரும்பிக் கொண்டிருந்த சுக்மா மாவட்டத்தின் ஆட்சியர் அலெக்சு பால் மேனனை மாலை நேரத்தில் கடத்திச் சென்று பிணைக்கைதியாக சிறை வைத்தனர். அவருடன் உடனிருந்த இரு தனிப் பாதுகாப்புக் காவலர்களை சுட்டுக் கொன்றனர். பாளையங்கோட்டையில் பயின்ற அலெக்சை விடுவிக்க இரண்டு பெண்கள் உட்பட 17 தோழர்களை சிறைகளிலிருந்து விடுவிக்க வேண்டும், தங்களுக்கு எதிரான "பசுமைத் தேடல் நடவடிக்கையை" நிறுத்திக் கொள்ள வேண்டும் மற்றும் பஸ்தரில் உள்ள பாதுகாப்புப் படையினரை திரும்பப் பெற வேண்டும் என்பன அவர்களது கோரிக்கையாக உள்ளது.

சிவப்பு தாழ்வாரப் பகுதிகளில் ஒன்றான சுக்மா மாவட்டத்தில் நக்சலைட்டுகளின் தாக்குதல்களால் 24 ஏப்ரல் 2017 அன்று 25 மத்திய சேமக் காவல் படை வீரர்கள் கொல்லபப்பட்டனர். 




</doc>
<doc id="147337" url="https://ta.wikipedia.org/wiki?curid=147337" title="இயைபு (நூல்வனப்பு)">
இயைபு (நூல்வனப்பு)

இயைபு என்பது நூலின் வனப்பு இயல்புகள் எட்டில் ஒன்று.

நூல் ஆசிரியப்பாவால் அமைந்து, ஞ், ண், ந், ம், ன் மெய்யெழுத்தோடு முடியும் பாடல்களைக் கொண்ட நூல் இயைபு என்னும் வனப்பினைக் கொண்டதாக எடுத்துக்கொள்ளப்படும். 

மணிமேகலை நூலிலுள்ள 30 காதைப் பாடல்களும் 'ன்' என்னும் எழுத்தில் முடிகின்றன. கொங்குவேளிர் இயற்றிய பெருங்கதை என்னும் நூலிலுள்ள பாடல்களும் இவ்வாறு முடிகின்றன. எனவே இவை இயைபு-வனப்பு நூல்கள். 


</doc>
<doc id="147339" url="https://ta.wikipedia.org/wiki?curid=147339" title="சாம்பிராணி">
சாம்பிராணி

சாம்பிராணி என்பது பிரங்கின்சென்ஸ் "(Frankincense)" எனப்படும் மரத்திலிருந்து வடியும் பால் அல்லது பிசின் ஆகும். பாஸ்வெல்லியா செர்ராட்டா "(Boswellia serrata)" என்ற தாவரக் குடும்பத்தைச் சேர்ந்தது. இது மிக மெதுவாக இறுகி, ஒளிபுகும் தன்மையும் எளிதில் எரியும் தன்மையுமுடைய சாம்பிராணியாக மாறுகிறது.

சாம்பிராணி, குமஞ்சம், குங்கிலியம் மரத்துவெள்ளை, பறங்கிச்சாம்பிராணி, வெள்ளைக்கீரை என்று பல பெயர்களால் அழைக்கப்படுகிறது. இச்சாம்பிராணியை எரித்தால் மிகுந்த மணத்தைப் பரப்பும். சாம்பிராணி மரங்கள் மேற்கத்திய நாடுகள் மற்றும் இந்தியாவில் குஜராத், அஸ்ஸாம், ராஜஸ்தான், பீகார், ஒரிஸா, மற்றும் தமிழ்நாட்டில் அதிமாக காணப்படுகின்றன. தமிழ்நாட்டில் குறிப்பாக கல்வராயன், சேர்வராயன் மலைச்சரிவுகளில் 500 மீ – 700 மீ உயரத்தில் காணப்படுகிறது. சாம்பிராணி மரம் உறுதியானது. எனினும் எளிதில் அறுக்கவும், இழைக்கவும் முடியும். இவ்வகை மரங்கள் தீக்குச்சிகள் தயாரிக்கப் பெரிதும் பயன்படுகின்றன. நவம்பர் மாதம் முதல் ஜூலை வரையிலான காலங்களில் இம்மரங்களிலிருந்து பால் அதிகமாக வடியும். ஆண்டு ஒன்றிற்கு 1 கி.கி வரையில் ஒரு மரத்திலிருந்து சாம்பிராணி பெற முடியும்.

பண்டைய காலம் முதல் மதவழிபாட்டிற்கும் மருத்துவத்திற்கும் சாம்பிராணி பயன்பட்டு வருகிறது

சாம்பிராணியில் காணப்படும் சில வேதியியல் கூறுகள்:



</doc>
<doc id="147340" url="https://ta.wikipedia.org/wiki?curid=147340" title="ஜோசப் வில்சன் ஸ்வான்">
ஜோசப் வில்சன் ஸ்வான்

ஜோசப் வில்சன் ஸ்வான் இங்கிலாந்தைச் சேர்ந்த இயற்பியலாளர் மற்றும் வேதியியலாளர். மின்சார விளக்குக்கான வெற்றிடத்தைக் கொண்ட மின் குமிழொன்றை முதலில் உருவாக்கியவர். மின் ஒளி விளக்கைப் பற்றிய தனது கண்டுபிடிப்புகள் பற்றி ஸ்வான் 18 டிசம்பர் 1878 அன்று டைனேயில் உள்ள நியூகேஸில் என்ற இடத்தில் விரிவுரை ஆற்றினார். ஆனால் 1880 வரை தான் கண்டறிந்த மின் விளக்கிற்காக காப்புரிமை பெறவில்லை. அதன் பின்னரே 1880 அன்று தாமசு ஆல்வா எடிசனால் காப்புரிமை பெறப்பட்டது. 1881 ல், லண்டனில் உள்ள வெஸ்ட்மின்ஸ்டர் நகரத்தில் சேவாய் திரையரங்கில், ஸ்வான் மின்சாரம் மூலம் தனது மின்விளக்கை எரியவிட்டார். உலகில் நாடகம் மற்றும் பொது அரங்குகளில் மின் விளக்கு எரிந்தது இதுவே முதல் முறையாகும் 

1904 ஆம் ஆண்டில், இங்கிலாந்து மன்னர் ஏழாம் எட்வர்ட் என்பவரால் ஜோசப் ஸ்வானுக்கு 'சர்' என்னும் வீரப்பட்டம் வழங்கப்பட்டது. இங்கிலாந்தின் ராயல் சொசைட்டி 'ஹுக்த்ஸ் பதக்கம்' வழங்கியது. மற்றும் பாராசெயூட்டிகல் சொசைட்டி ஜோசப் ஸ்வானை கெளரவ உறுப்பினராக ஏற்றுக் கொண்டது. பிரான்சு அரசாங்கம் "லீஜன் டி ஹானர்" (Légion d'honneur) எனப்படும் சிறப்பை வழங்கியது குறிப்பிடத்தக்கது.
1881 ல் பாரிஸ் ஒரு சர்வதேசக் கண்காட்சியில் ஜோசப் ஸ்வானின் கண்டுபிடிப்புகள் அதில் இடம்பெற்றிருந்தன. மேலும் ஸ்வான் இந்த கண்டுபிடிப்புக்கு நன்றி தெரிவிக்கும் வகையில் பாரீஸ் நகரம் முழுதும் மின்சார விளக்குகளால் ஒளிர்ந்தது.
ஜோசப் ஸ்வான் 1828 ஆம் ஆண்டு இங்கிலாந்து நாட்டில் பிசப்வேர்மௌத் எனுமிடத்தில் உள்ள பாலியன் ஹாலில் (தற்போது இது சுந்தர்லேண்ட் எனுமிடத்தில் ஒரு பகுதி) ஒரு எளிய குடும்பத்தில் பிறந்தார். தந்தை ஜான் ஸ்வான், தாயார் இசெபெல்லா கேமரூன் ஆவர். ஜோசப் ஸ்வான் தனது குடும்ப வறுமை நிலையிலும் இயற்பியல், வேதியல் ஆகிய இரண்டு துறைகளிலும் மிகச்சிறந்த புலமை பெற்றார். டைனேவில் உள்ள ஒரு மருந்து நிறுவனத்தில் பயிற்சியாளராகச் சேர்ந்தார். பின்னர் மாவ்சன் என்ற வேதிப்பொருட்கள் தயாரிப்பு நிறுவனத்தில் பங்குதாரராக உயர்ந்தார்.


</doc>
<doc id="147341" url="https://ta.wikipedia.org/wiki?curid=147341" title="இழைபு (நூல்வனப்பு)">
இழைபு (நூல்வனப்பு)

இழைபு என்பது நூலின் வனப்பு இயல்புகள் எட்டில் ஒன்று. 

ஒற்றொடு புணர்ந்த வல்லெழுத்து இயைந்து வராமல் பாடி நூல் இயற்றுவது இழைபு என்னும் நூல்-வனப்பு ஆகும். 
அதாவது க்க, ச்ச, ட்ட, த்த, ப்ப, ற்ற – என வரும் சொற்கள் பாடலில் வராமல் நூல் செய்வது இந்த நூல்-வனப்பு. 
இது இருசீர்-அடி, முச்சீர்-அடி, நாற்சீர்-அடி, ஐஞ்சீர்-அடி, அறுசீர்-அடி, எழுசீர்-அடி கொண்ட பாடல்களால் அமைந்திருக்கும். 
இழைபு-நூல் பாடல் இவ்வாறு இருக்கும். 


</doc>
<doc id="147347" url="https://ta.wikipedia.org/wiki?curid=147347" title="தொன்மை (நூல்வனப்பு)">
தொன்மை (நூல்வனப்பு)

தொன்மை என்பது நூலின் வனப்பு இயல்புகள் எட்டில் ஒன்று. 

கதை உரை இயைந்து வருவது தொன்மை வனப்பியல் என்பது இளம்பூரணர் கருத்து. இந்தத் தொன்மை இராம-சரிதம், பாண்டவ-சரிதம் முதலானவற்றின்மேல் வரும் செய்யுள் என்று இவர் குறிப்பிடுகிறார்.

பெருந்தேவனாரால் பாடப்பட்ட பாரதமும், தகடூர் யாத்திரையும் போல்வன தொன்மை என்பது பேராசிரியர் கருத்து.

உரையிடையிட்ட பாட்டுடைச் செய்யுளாக வரும் சிலப்பதிகாரம் தொன்மை-வனப்பு கொண்ட நூல் என்பது நச்சினார்க்கினியர் கருத்து. 


</doc>
<doc id="147364" url="https://ta.wikipedia.org/wiki?curid=147364" title="செங்கற்படை">
செங்கற்படை

செங்கற்படை என்பது தமிழ் நாட்டில் உள்ள இராமநாதபுரம் மாவட்டத்தின், முதுகுளத்தூர் வட்டத்தில் வளநாடு ஊராட்சியில் சத்திரக்குடி-சிக்கல், மட்டியாரேந்தல்-புஷ்பவனம் செல்லும் சாலையில் வளநாடு கண்மாய் கரையில் யாதவர்கள் [கோனார்] மட்டுமே வசிக்கும் இயற்கை சூழல் நிறைந்த கிராமம் ஆகும். 

இந்த ஊரின் மக்கள்தொகை சுமார் 1500 பேர். விவசாயம், ஆடுவளர்த்தல், வெளிநாட்டு வேலை இந்த ஊர் மக்களின் முக்கியத் தொழிலாக உள்ளது.

ஊரின் மையப்பகுதியில் ஸ்ரீ கிருஷ்ணர் ஆலயமும் வரசித்தி விநாயகர் ஆலயமும் ஊரின் கிழக்கில் செங்காருடைய அய்யநாரும், மேற்கில் வாழவந்தாள் அம்மனும், 

ஊரின் முக்கிய திருவிழாவாக #சித்திரையில் ஏர்உழுதல், கள்ளழகர் எதிர்சேவை, #வைகாசியில் விசாகம் #ஆடியில் முளைப்பாரி #ஆவணியில் கிருஷ்ணர் ஜெயந்தி #மார்கழியில் பஜனை பொங்கலும் சிறப்பாக கொண்டாடப்படுகிறது

ஊரின் எல்லைகளாக வடக்கில் வளநாடும், தெற்கில் கடம்போடையும், அமைந்துள்ளது 


</doc>
<doc id="147365" url="https://ta.wikipedia.org/wiki?curid=147365" title="சுறா (திரைப்படம்)">
சுறா (திரைப்படம்)

சுறா ("Sura") என்பது 2010ஆம் ஆண்டு வெளிவந்த தமிழ்த் திரைப்படம் ஆகும். இந்தத் திரைப்படம் எசு. பி. இராச்குமாரின் இயக்கத்திலும் திரைக்கதையிலும் விசயை முதன்மைக் கதைமாந்தராகக் கொண்டு வெளிவந்துள்ளது. சுறா விசயின் 50ஆவது திரைப்படமாகும். சங்கிலி முருகனால் தயாரிக்கப்பட்ட இத்திரைப்படம் சன் படங்களால் வழங்கப்பட்டு, பார்வையாளர்களிடத்திலிருந்து எதிர்மறையான திறனாய்வுகளைப் பெற்றுக் கொண்டது.. இத்திரைப்படம் இணையத் திரைப்படத் தரவுத்தளத்தின் பயனர் கருத்துக்கணிப்பின் படி கடைசி நூறு இடங்களுள் 36ஆவது இடத்தைப் பெற்றுக் கொண்டது. இந்தத் திரைப்படம் சோட்டா மும்பை என்ற மலையாளப் படத்தைத் தழுவியே வெளிவந்துள்ளது. இப்படம் விநியோகஸ்தர்களுக்கும் திரையரங்கு உரிமையாளர்களுக்கும் 80 முதல் 100 சதவிகிதம் வரை நஷ்டத்தை உருவாக்கி மாபெரும் பிரம்மாண்ட தோல்வியை சந்தித்தது.

சுறா திரைப்படத்தின் கதை தமிழ்நாட்டின் கரையோரப் பகுதியில் உள்ள ஊரான யாழ் நகரில் இடம்பெறுகிறது. சுறாவும் (விசய்) அம்பர்லாவும் (வடிவேலு) யாழ் நகரிலேயே பிறந்து வளர்கின்றனர். வளர்ப்பு நாய் இறந்ததாக நினைத்துக் கொண்டு, கவலையில் தற்கொலை செய்ய முயலும் பூர்ணிமாவைக் (தமன்னா) காப்பாற்றுகிறார் சுறா.

சுறாவும் பூர்ணிமாவும் ஒருவரையொருவர் காதலிக்கத் தொடங்குகிறார்கள். கதை நகர்ந்து கொண்டிருக்கும்போது, அமைச்சர் சமுத்திர இராசா (தேவு கில்) மீனவர்கள் வாழும் நிலத்தைக் கைப்பற்ற நினைக்கிறார். ஆனால், அதனைத் தடுத்து நிறுத்துகிறார் சுறா. தனது பலத்தைப் பயன்படுத்திச் சுறாவை அழிக்க நினைக்கிறார் சமுத்திர இராசா. ஆனாலும் தன்னந்தனியாகவே சமுத்திர இராசாவையும் அவரது குழுவினரையும் எதிர்த்து வெற்றி கொள்கிறார் சுறா.


</doc>
<doc id="147366" url="https://ta.wikipedia.org/wiki?curid=147366" title="போக்குவரத்து அமைச்சகம் (சிங்கப்பூர்)">
போக்குவரத்து அமைச்சகம் (சிங்கப்பூர்)

போக்குவரத்து அமைச்சகம் (Ministry of Transport, சுருக்கம்: MOT; சீனம்: 交通部, பின்யின்: "Jiāotōngbù", ) சிங்கப்பூரின் தரை, கடல், வான்வழிப் போக்குவரத்தை குடியரசின் எல்லைக்குள் கட்டுப்படுத்தும் சிங்கப்பூர் அரசின் அமைச்சகமாகும். இதன் தலைமையகம் பிஎசுஏ கட்டிடத்தில் இயங்குகிறது.
தறபோது இந்த அமைச்சகத்தின் கீழ் நான்கு தன்னாட்சி பெற்ற அரசுக் கட்டுப்பாட்டு வாரியங்கள் இயங்குகின்றன: 
இவை அமைச்சகத்தின் கொள்கைகளையும் நுண்ணறிவுமிக்க வழிகாட்டுதல்களையும் நடைமுறைப்படுத்துகின்றன. 
அமைச்சகத்தில் 100 பணியாளர்கள் ஏழு பிரிவுகளில் பணியாற்றுகின்றனர். இவை வான்வழி போக்குவரத்து பிரிவு, தரைவழி போக்குவரத்து பிரிவு, கடல் போக்குவரத்து பிரிவு, பன்னாட்டு தொடர்பு மற்றும் பாதுகாப்பு பிரிவு, கூட்டாண்மை நிறுவனத் தொடர்பு பிரிவு, கூட்டாண்மை நிறுவன மேம்பாட்டு பிரிவு மற்றும் வான்வெளி விபத்து விசாரணை செயலகம், சிங்கப்பூர் (AAIB) ஆகும்.

சூன் 19, 2000ஆம் ஆண்டில் நிறுவன சீர்மைக்காக எம்ஓடி ஐஎசுஓ 9002 தரச்சான்றிதழ் பெற்றது. அக்டோபர் 2001இல் மக்கள் மேம்பாட்டாளர் விருதும் அக்டோபர் 2003இல் சிங்கப்பூர் தரநிலை வகுப்பு நிலையையும் பெற்றது.



</doc>
<doc id="147374" url="https://ta.wikipedia.org/wiki?curid=147374" title="அழிப்பு இயக்கி">
அழிப்பு இயக்கி

அழிப்பு இயக்கி அல்லது அழிதற் செயலி ("annihilation operator") என்பது ஒரு துளிம இயந்திரவியல் இயக்கி/செயலி ஆகும். துளிமச் சீரிசை அலைவிகளை ஆராய இது பயன்படுகிறது. மேலும் முழுச்சுழலிகள் (போசான்கள்) அழிந்துபடும் செயல்முறையை விளக்கவும் இச்செயலி பயன்படுகிறது. 

Ψ என்று குறிக்கப்படும் n துகள்களை உடைய ஒரு அலைச்சார்பின் மீது a என்ற அழிப்பு இயக்கி ஒரு முறை செயல்படும்போது அதிலிருந்து ஒரு துகள் நீக்கப்பட்டு Ψ என்ற அலைச்சார்பினால் குறிக்கப்படும் (n-1) துகள்களை உடைய ஒரு நிலையை அடைகிறது.

அதாவது : formula_1 

அழிப்பு இயக்கி n துகள்கள் உள்ள நிலையின்மீது n முறை தொடர்ந்து செயல்படும்போது அனைத்துத் துகள்களும் அழிக்கப்பட்டு அது வெற்றிடமாக மாறுகிறது. வெற்றிடத்தின்மீது அழிப்பு இயக்கி செயற்படும்போது அந்த நிலையே அழிக்கப்பட்டு சுழியாக மாறுகிறது. 

அதாவது : formula_2 (இச்சமன்பாடு ஒரு துளிம இயந்திரவியல் அலைவியின் அடிநிலையைக் கண்டறிய உதவுகிறது).


இயல்பியல் களஞ்சியம் - "ப.க. பொன்னுசாமி" - பக். 72 - முதற் பதிப்பு 1997


</doc>
<doc id="147377" url="https://ta.wikipedia.org/wiki?curid=147377" title="மைய பல்தொழில் நுட்பப் பயிலகம்">
மைய பல்தொழில் நுட்பப் பயிலகம்

மைய பல்தொழில் நுட்பப் பயிலகம் ("Central Polytechnic") சென்னை தரமணியில் அமைந்திருக்கும் பல்தொழில் நுட்பக் கல்லூரியாகும்.

1914 ஆம் ஆண்டு மைய பல்தொழில் நுட்பப் பயிலகம் ஆரம்பிக்கப்பட்டது. முதலில் இது வாடகை கட்டிடத்தில் மதராஸ் டிரேடு பள்ளி என்ற பெயரில் மண்ணடியில் இயங்கியது. பின் 1924 ஆம் ஆண்டு அதன் சொந்த கட்டிடத்துக்கு மாறியது. 1946 ஆம் வருடம் பயிலகத்தின் பெயர் மைய பல்தொழில் நுட்பப் பயிலகம் என்று மாற்றப்பட்டது. அப்பொழுது 1. இயந்திரவியல் 2. கட்டிடவியல் 3. மின்னியல் 4. மீனியல் 5. அச்சி தொழில் நுட்பம் 6. சனிடரி 7. ஒளிப்பதிவு மற்றும் ஒலி தொழில் நுட்பம் போன்ற 7 பட்டயப் படிப்புகளை வழங்கியது. 1958-59 ஆம் ஆண்டு இரண்டாம் 5 ஆண்டு திட்டத்தின் படி கிண்டியில் 15 ஏக்கர் பரப்பில் 14 லட்சம் செலவில் கட்டப்பட்ட கட்டிடத்துக்கு மாறியது. அவ்வாண்டு பயிலகத்தில் இருந்து அச்சு தொழில் நுட்பவியல் பிரிக்கப்பட்டு பிராந்திய அச்சு பள்ளி என்ற பெயரில் தனி பயிலகம் ஆரம்பிக்கப்பட்டது. 1960-61 ஆம் ஆண்டு ஒளிப்பதிவு மற்றும் ஒலி தொழில் நுட்பம் பயிலகத்தில் இருந்து பிரிக்கப்பட்டு திரைப்பட தொழில்நுட்ப நிலையம் ஆரம்பிக்கப்பட்டது.

மூன்றாம் 5 ஆண்டு திட்டப்படி பயிலக விரிவாக்க பணிக்காக கிண்டியில அமைந்த மையத்தில் இடவசதி இல்லாததால் அடையாரில் 40 எக்டர் நிலம் கையகப்படுத்தப்பட்டு 72 லட்சம் செலவில் புது கட்டிடங்கள் கட்டப்பட்டது. பின் இந்த மையத்துக்காக 3221 எக்டர் நிலம் பிற பயிலகத்துக்காக கையகப்படுத்தப்பட்டது.




</doc>
<doc id="147383" url="https://ta.wikipedia.org/wiki?curid=147383" title="தோல் (நூல்வனப்பு)">
தோல் (நூல்வனப்பு)

நூலின் வனப்பு-இயல்புகள் எட்டு எனத் தொல்காப்பியர் பகுத்துக் காட்டுகிறார். அவற்றில் தோல் என்பது ஒன்று. 

ஆற்றொழுக்கான நடையை ‘இழுமென் மொழி’ என்பர். 


</doc>
