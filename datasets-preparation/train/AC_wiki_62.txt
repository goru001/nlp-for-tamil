<doc id="212134" url="https://ta.wikipedia.org/wiki?curid=212134" title="கலோஸ்">
கலோஸ்

கலோஸ் என்பது ஒரு தாவர பல்சக்கரைட் ஆகும். β-1,3 பிணைப்புகளால் பிணைக்கப்பட்ட குளுக்கோசு ஒருபகுதியங்களாலானது. கலோஸ் ஒரு கட்டமைப்புப் பலத்தை வழங்கும் பல்சக்கரைட்டாகும். இது தாவரங்களின் கலச்சுவரில் கலோஸ் தொகுப்பி எனும் நொதியத்தால் தொகுக்கப்படுகின்றது. β-1,3 குளுக்கானேசு எனும் நொதியத்தைப் பயன்படுத்தி குளுக்கோசு ஒருபகுதியங்களாகப் பிரித்தெடுக்கலாம். மகரந்தங்களின் விருத்தியின் போது மகரந்தக்கூடுகளின் சுவர்களில் இப்பல்சக்கரைட்டு சேமிக்கப்படுகின்றது. தாவர வளர்ச்சிக் காலத்தின் இறுதியில் கலோஸ் படிவுகள் தாவர உரியத்தின் நெய்யரித்தட்டுகளில் படிவுகளாகப் படிகின்றது. தாவரக் கலங்கள் காயப்படும்போதும் அமிலங்களால் தாக்கப்பட்டாலும் கலோஸ் படிவுகள் அவ்விடங்களில் தோன்றுகின்றன.


</doc>
<doc id="212136" url="https://ta.wikipedia.org/wiki?curid=212136" title="வெளி கூனங்குறிச்சி">
வெளி கூனங்குறிச்சி

வெளி கூனங்குறிச்சி (veli kunankurichi) கிராமம் கடலூர் மாவட்டம் விருத்தாச்சலம் வட்டத்தில் கம்மாபுரம் ஒன்றியத்தில் உள்ள ஒரு சிற்றூராகும். விருத்தாச்சலம்-நெய்வேலிக்கு இடையே இந்த ஊர் அமைந்துள்ளது.

இவ்வூரின் பிரதான தொழில் விவசாயம் மற்றும் அருகில் இருக்கும் நெய்வேலி நிலக்கரி நிறுவனம்(NLC) வழங்கும் வேலை வாய்ப்பை பொறுத்து உள்ளது.
இவ்வூரின் மக்கள் அனைவரும் ரோமன் கத்தோலிக்க மதத்தை பின்பற்றுபவர்கள்.வன்னியர் சமூகத்தினர் மட்டுமே வாழும் கிராமம் இது.
இவ்வூரில் புனித பெரியநாயகி அன்னை ஆலயம் என்ற தேவாலயம் உள்ளது. ஆண்டுதோறும் மே மாதம் இவ்வூர் தேவாலயத்தில் தேர் திருவிழா நடைபெறும்.அதன் பின்பு ஒவ்வொரு ஆகஸ்ட் மாதமும் 16ம் தேதி புனித ஆரோக்கிய நாதர் தேர் திருவிழா நடைபெறும். இந்த ஊரில் புனித அந்தோணியாருக்கு ஒரு குருசடியும்,தேவமாதா,புனித ஆரோக்கியநாதர்,புனித குழந்தை இயேசு மூவருக்கும் சேர்த்து ஒரு குருசடியும் உள்ளது.


</doc>
<doc id="212141" url="https://ta.wikipedia.org/wiki?curid=212141" title="இராணுவ ஐவண்ணக்கிளி">
இராணுவ ஐவண்ணக்கிளி

இராணுவ ஐவண்ணக்கிளி ("Military Macaw", "Ara militaris") என்பது பெரிய கிளியும் பஞ்ச வண்ணக்கிளி இனத்தில் நடுத்தர அளவான ஐவண்ணக்கிளியும் ஆகும். இது காட்டுயிர்களில் அழிவிற்குள்ளான இனமாக கருதப்படுவதுடன், வளர்ப்புப் பிராணி வர்த்தகத்திலும் காணப்படுகின்றது. பச்சை வண்ணத்தை அதிகம் கொண்டிருக்கும். இது மெக்சிக்கோ, தென் அமெரிக்க காடுகளில் காணப்படுகின்றது.

இது மூன்று துணையினங்களைக் கொண்டுள்ளது. அவையாவன ஏ. எம். மிலிட்டரிஸ் ("A. m. militaris"), ஏ. எம். மெக்சிகானா ("A. m. mexicana") மற்றும் ஏ. எம். பொலிவியானா ("A. m. boliviana"). இவற்றுக்கிடையேயான வேறுபாடு நிறத்திலும், அளவிலும் காணப்படுகின்றன. பொதுவாக அளவுடைய இவற்றில் "மிலிட்டரிஸ்" சிறியதாகவும் "மெக்சிகானா " பெரியதாகவும் காணப்படும்.



</doc>
<doc id="212145" url="https://ta.wikipedia.org/wiki?curid=212145" title="செந்நீல ஐவண்ணக்கிளி">
செந்நீல ஐவண்ணக்கிளி

செந்நீல ஐவண்ணக்கிளி ("Hyacinth Macaw", "Anodorhynchus hyacinthinus") என்பது தென் அமெரிக்காவின் மத்திய, கிழக்கு பகுதிகளைத் தாயகமாகக் கொண்ட கிளியாகும். இது (தலையிலிருந்து வால் வரை) கிட்டத்தட்ட 100 செமீ (3.3 அடி) நீளங் கொண்டு, ஏனைய கிளி இனங்களில் நீளமுள்ளதாகவுள்ளது. இது பெரிய ஐவண்ணக்கிளியும், பறக்கும் பெரிய கிளியுமாகும். பொதுவாக அடையாளங் காணக்கூடிய இது, இதைவிட அளவில் சிறிய கருநீல ஐவண்ணக்கிளியுடன் ஒன்றாக கருதப்பட வாய்ப்புள்ளது. வாழ்விட இழப்பு, வளர்ப்புப் பறவையாக பிடிக்கப்படல் ஆகிய காரணங்கள் பெரியளவில் இவற்றின் எண்ணிக்கையில் தாக்கம் செலுத்தி, பன்னாட்டு இயற்கைப் பாதுகாப்புச் சங்கத்தின் செம்பட்டியலில் இடம்பெற்று அருகிய இனமாக, கருதப்படுகிறது.



</doc>
<doc id="212152" url="https://ta.wikipedia.org/wiki?curid=212152" title="வீட்ஸ்டன் சமனச்சுற்று">
வீட்ஸ்டன் சமனச்சுற்று

வீட்சுடன் சமனச்சுற்று, வீட்ஸ்டன் சமனி அல்லது வீட்ஸ்டன் பாலம் ("Wheatstone Bridge") என்பது மின்தடையினை அளவிடப் பயன்படும் மின்கடத்திகளாலான ஓர் எளிய மின்சுற்றாகும். இது என்பவரால் 1833ம் ஆண்டு கண்டுபிடிக்கப்பட்டது. பின் 1843ல் இதனை மேம்படுத்திப் பரவலாகச் செய்தவர் ஆவார். முதலில் கண்டுபிடிக்கப்பட்ட பொழுது மண்ணை ஆராய்வதற்கும் ஒப்பிடுவதற்குமே இது மிகவும் பயன்பட்டது.

இச்சமனசுற்றில் நான்கு மின்தடையங்கள் formula_1, formula_2, formula_3 மற்றும் formula_4 ஒரு மூடிய சுற்றை உருவாக்கும்படிப் படத்தில் காட்டியவாறு இணைக்கப்பட்டுள்ளன. இங்கு formula_1 என்னும் மின்தடையத்தின் மின்தடை அளவு தெரியாததாகும். மற்ற மின்தடையங்களின் அளவுகள் தெரிந்ததே. இவற்றுள் formula_3 என்பது, தக்கவாறு மாற்றிக் கொள்ளக் கூடிய மின்தடை ஆகும்.

இச்சுற்றில் ஒரே கிளையில் உள்ள மின்தடைகளின் தகவுகள் formula_7 மற்றும் formula_8 சரிசமமாக இருக்கும்போது B மற்றும் D புள்ளிகளுக்கு இடையிலான மின்னழுத்த வேறுபாடு சுழியமாக இருக்கும். அச்சமயத்தில் கால்வனோமானியின் வழியே மின்னோட்டம் பாயாது. மின்காட்டியில் முள் விலக்கமுறாமல் இருக்கும். இதுவே சுற்றின் சமநிலை எனப்படும்.

மின்தடையம் formula_3வின் மின்தடை அளவினைத் தகுந்தவாறு மாற்றியமைப்பதின் மூலம் இத்தகைய சமநிலையினை அடைய இயலும். 

சுற்று சமநிலையில் உள்ளபோது

இச்சமன்பாட்டின் துணையுடன் தெரியாத மின்தடை ஒன்றின் அளவை(formula_1) மிக எளிதாகக் கணக்கிட முடியும். 

மின்கலத்திலிருந்து வெளிப்படும் மின்னோட்டம் formula_12, formula_13, formula_14, formula_15 என நான்கு பகுதிகளாகப் பிரிகிறது. கால்வனோமானியின் வழியே பாயும் மின்னோட்டம் formula_16 ஆகும்.

கிர்க்காஃப் மின்னோட்ட விதியை B மற்றும் D சந்திகளுக்குப் பயன்படுத்துவதன் மூலம் கீழ்க்காணும் சமன்பாடுகள் பெறப்படுகின்றன.

கிர்க்காஃப் மின்னழுத்த விதியை மூடப்பட்ட பாதைகளான ABD மற்றும் BCD ஆகியவற்றிற்குப் பயன்படுத்துவதன் மூலம் கீழ்க்காணும் சமன்பாடுகள் பெறப்படுகின்றன.

சுற்று சமநிலையில் உள்ளபோது formula_16 = 0 ஆகும். எனவே மின்னழுத்த விதி மூலம் மேலே பெறப்பட்ட சமன்பாடுகளைக் கீழ்க்காணும் முறையில் மாற்றியமைக்கலாம்.

மேற்கண்ட சமன்பாடுகளைப் பிரித்து மாற்றி அமைக்கும் போது இச்சமன்பாடு பெறப்படுகிறது.

மின்னோட்ட விதியின்படி formula_22 , formula_23 என்பதால், formula_1 இவ்வாறு பெறப்படுகிறது.

வீட்ஸ்டன் சமனச்சுற்றுகள் அளவுக்கருவியியிலில்(instrumentation) இன்றியமையாததாகத் திகழ்கின்றன. விகாரமானிகள் (strain gauges), மின்தடை வெப்பமானி (resistance thermometer) மற்றும் பிற உணரிகள் (sensors), பண்புப்பெயர்ப்பிகள் (transducers) ஆகியவற்றுடன் ஓர் அங்கமாக இவை விளங்குகின்றன. 

புவித்தொடுப்பு (earthing) சார்ந்த சோதனைகளிலும்() வீட்ஸ்டன் சமனச்சுற்றுகள் பயன்படுகின்றன. 

மீட்டர் சமனச்சுற்று, மின்னழுத்த வேறுபாட்டை அளவிடப் பயன்படும் மின்னழுத்தமானி() ஆகியவை வீட்ஸ்டன் சுற்றின் மற்றொரு வடிவமே ஆகும்.

வீட்ஸ்டன் சுற்றில் சில மாற்றங்களைச் செய்வதன் மூலம் மின்தூண்டம், மின்தேக்கம், மின்னெதிர்ப்பு, அலைவெண் ஆகியவற்றை அளவீடு செய்யும் சுற்றுகளையும் உருவாக்க முடியும். எரியத்தக்க வாயுக்களின் அளவைக் கணக்கெடுக்கும் எக்ஸ்புளோசிமீட்டர் கருவியையும் உருவாக்க முடியும். 

1865ல் ஜேம்ஸ் கிளார்க் மக்ஸ்வெல், வீட்ஸ்டன் சுற்றை அடிப்படையாகக் கொண்டு மாறுதிசை மின்சாரம் சார்ந்த அளவீட்டுச்சுற்றுகளை உருவாக்கினார். அவற்றை 1926ல் ஆலன் புளூம்லெய்ன் மேலும் மேம்படுத்தினார். 

மிகச்சிறிய அளவிலான மின்தடைகளை அளவீடு செய்யக்கூடிய சுற்றுகள் கெல்வின்(Kelvin) சமனச்சுற்று, கேரீ ஃபோஸ்டர்(Carey Foster) சமனச்சுற்று போன்றவை ஆகும்.

மின்தூண்டத்தை அளக்கக்கூடிய சமனச்சுற்று மேக்ஸ்வெல்(Maxwell) சமனச்சுற்று ஆகும். மின்தேக்கத்தை அளக்கக்கூடிய சமனச்சுற்று செர்ரிங்(Schering) சமனச்சுற்று ஆகும். அலைவெண்ணை அளக்கப் பயன்படுவது வியன்(Wien) சமனச்சுற்று ஆகும்.



</doc>
<doc id="212153" url="https://ta.wikipedia.org/wiki?curid=212153" title="ஆஷிஷ் வித்யார்த்தி">
ஆஷிஷ் வித்யார்த்தி

ஆசிஷ் வித்யார்த்தி (ஆங்கிலம்:Ashish Vidyarthi) இவர் ஒரு இந்திய திரைப்பட நடிகர் ஆவார். இவர் அதிகப் படங்களில் எதிர்மறை நாயகனாகவும், குணச்சித்திர வேடங்களிலும் நடித்துள்ளார். மேலும் 1995 ஆம் ஆண்டு துணை நடிகருக்கான தேசிய திரைப்பட விருது வென்றுள்ளார்.










</doc>
<doc id="212155" url="https://ta.wikipedia.org/wiki?curid=212155" title="வம்சம் (திரைப்படம்)">
வம்சம் (திரைப்படம்)

வம்சம் 2010ல் வெளிவந்த தமிழ் திரைப்படமாகும். இதனை பாண்டிராஜ் இயக்கியிருந்தார். இதில் அருள்நிதி, சுனைனா, கஞ்சா கருப்பு, ஜெய்பிரகாஸ் ஆகியோர் நடித்திருந்தனர். இத்திரைப்படத்தினை மு. கருணாநிதியின் மகனும் அருள்நிதியின் தந்தையுமான தமிழரசு தயாரித்திருந்தார்.


</doc>
<doc id="212157" url="https://ta.wikipedia.org/wiki?curid=212157" title="மெரினா (2012 திரைப்படம்)">
மெரினா (2012 திரைப்படம்)

மெரினா, 2012 இல் வெளிவந்த தமிழ் நகைச்சுவை திரைப்படமாகும். பாண்டி ராஜ் இத்திரைப்படத்தை இயக்கியிருந்தார். இத்திரைப்படத்தின் முக்கிய கதாபாத்திரத்தில் சிவகார்த்திகேயனும் அவருடன் இணைந்து ஓவியாவும் நடித்திருந்தனர். இத்திரைப்படம் 2012 /பிப்ரவரி/ 3ம் திகதி வெளியானது. இத்திரைப்படம் பல கலப்பு விமர்சனங்களைப் பெற்றிருந்தமை குறிப்பிடத்தக்கது.

தனது கொடுமைக்கார மாமாவிடம் இருந்து தப்பி வரும் அம்பிகாபதி (பக்கோடா பாண்டியன்) இறுதியில் சென்னை மெரினா கடற்கரையை வந்தடைகிறான். அங்கு தனது வயிற்றுப் பிழைப்புக்காக தண்ணீர் பைகள் விற்கும் தொழிலை மேற்கொள்கிறான். பின்னர் சுண்டல் விற்கும் தொழிலையும் மேற்கொள்கிறான். இவ்வாறு வாழும் அம்பிகாபதிக்கு மெரினா கடற்கரை பல நட்பு வட்டாரங்களையும் அளிக்கிறது. அம்பிகாபதியின் கனவு படிக்க வேண்டும் என்பதாகும். தனது ஓய்வு நேரங்களில் படிக்கவும் செய்தான். அவனது ஆசை மெரினா கடற்கரையில் உள்ள தனது நண்பர்களுடன் பாடசாலையில் சேர்ந்து படிக்க வேண்டும் என்பதாகும்.

மெரினா கடற்கரை பல காதல் ஜோடிகளுக்கும் அடைக்கலம் கொடுத்தது. அவ்வாறான ஒரு காதல் ஜோடியே செந்தில் நாதன் (சிவகார்த்திகேயன்) மற்றும் சொப்பன சுந்தரி (ஓவியா) ஆகியோர்.



இத்திரைப்படத்தின் செயற்கை கோள் வெளியீட்டு உரிமையை ஸ்டார் விஜய் தொலைக்காட்சி பெற்றமை குறிப்பிடத்தக்கது. அத்தோடு இத்திரைப்படத்திற்கு இந்தியத் திரைப்படத் தணிக்கை குழு யூ சான்றிதழ் வழங்கியிருந்தது.


</doc>
<doc id="212160" url="https://ta.wikipedia.org/wiki?curid=212160" title="ஓவியா">
ஓவியா

ஓவியா (பிறப்பு: ஏப்ரல் 29, 1991, "ஹெலன் நெல்சன்") இந்திய வடிவழகியும், நடிகையுமாவார். இவர் 2010ல் ஓவியா என்ற பெயர் மாற்றத்துடன் களவாணி திரைப்படத்தின் மூலம் தமிழ்த் திரையுலகி்ல் அறிமுகமானார். இவர் 2017ல் விஜய் தொலைக்காட்சியின் பிக் பாஸ் தமிழ் 1 எனும் மெய்நிலை நிகழ்ச்சியில் கலந்து கொண்டார்.

1991 ஆம் ஆண்டு ஏப்ரல் மாதம் 29 ஆம் தேதி கேரளாவில் உள்ள திரிச்சூரில் பிறந்தார், தற்போது சென்னையில் வசித்துவருகிறார். நடுத்தர குடும்பத்தில் பிறந்து செல்லமாக வளர்க்கப்பட்ட ஓவியா, அரசு பள்ளியில் தனது பள்ளி பருவத்தை முடித்த இவர் பின்பு,  திரிசூர் விமலா கல்லூரியில் தனது பட்டபடிப்பினை முடித்தார். 

இந்திய வடிவழகியும் நடிகையுமான இவர் தமிழில் களவானி படத்தின் மூலம் அறிமுகம் ஆனாலும் கங்காரு (2007) என்ற மலையாள படம் தான் ஓவியாவின் முதல் படம். வெற்றி படமான களவானியில் நடித்த ஓவியா பின்பு நல்ல கதைகளை தேர்வு செய்து, மெரினா, மூடர் கூடம், யாமிருக்க பயமே போன்ற படங்களில் நடித்தார்.



</doc>
<doc id="212173" url="https://ta.wikipedia.org/wiki?curid=212173" title="கமரூன் தேசிய காற்பந்து அணி">
கமரூன் தேசிய காற்பந்து அணி

கமரூன் தேசிய கால்பந்து அணி (Cameroon national football team), பன்னாட்டுக் கால்பந்தாட்டப் போட்டிகளில் கமரூன் நாட்டின் சார்பில் விளையாடும் கால்பந்து அணியாகும். இவர்களின் அடைபெயர்: "வெல்லமுடியாத சிங்கங்கள்" (பிரெஞ்சு: Les Lions Indomptables). இந்த அணியினை, கமரூன் கால்பந்துக் கூட்டமைப்பு நிர்வகிக்கிறது. மற்ற எந்த ஆப்பிரிக்க நாடுகளையும் விட அதிகமுறை (7 தடவைகள் - 1982, 1990, 1994, 1998, 2002, 2010 மற்றும் 2014) உலகக்கோப்பை கால்பந்துப் போட்டிகளுக்குத் தகுதிபெற்றிருக்கின்றனர். ஆயினும், ஒருதடவை மட்டுமே குழுநிலைக்கு அடுத்தநிலைக்கு முன்னேறியுள்ளனர். இவர்களே, உலகக்கோப்பை கால்பந்துப் போட்டியில் காலிறுதிச் சுற்றை எட்டிய முதல் ஆப்பிரிக்க அணியினர்; 1990-ஆம் ஆண்டின் காலிறுதியில் இங்கிலாந்திடம் கூடுதல் ஆட்ட நேரத்தில் தோற்றனர். கமரூன் அணியினர் நான்கு முறை ஆப்பிரிக்க நாடுகளின் கோப்பையை வென்றிருக்கின்றனர்.



</doc>
<doc id="212174" url="https://ta.wikipedia.org/wiki?curid=212174" title="சென்றாயன்">
சென்றாயன்

சென்றாயன் தமிழ் திரைப்பட நடிகராவார். திரைப்படங்களில் எதிர்மறை நாயகன், துணை நடிகன், குணச்சித்திர மற்றும் நகைச்சுவை வேடங்களில் நடித்துள்ளார். குறும்படங்களிலும் நாயகனாக நடித்துள்ளார்.

சென்றாயப் பெருமாள் என்ற இறைவனின் திருப்பெயரினை இவரின் தாய் சூட்டியுள்ளார். 


சென்றாயன்


</doc>
<doc id="212182" url="https://ta.wikipedia.org/wiki?curid=212182" title="கானா தேசிய காற்பந்து அணி">
கானா தேசிய காற்பந்து அணி

கானா தேசிய கால்பந்து அணி (Ghana national football team, ), பன்னாட்டுக் கால்பந்துப் போட்டிகளில் கானா நாட்டின் சார்பில் பங்குபெறும் கால்பந்து அணியாகும். இவ்வணியினர் "கறுப்பு விண்மீன்கள்" ("Black stars",) என்ற அடைமொழியிட்டு அழைக்கப்படுகின்றனர். கானா நாட்டில் கால்பந்துக்கான மேலாண்மை அமைப்பான கானா கால்பந்துச் சங்கம் இவ்வணியை நிர்வகிக்கிறது; இது, ஆப்பிரிக்க நிலப்பகுதியின் பழமையான கால்பந்துக் கூட்டமைப்பாகும்.

2006-ஆம் ஆண்டுவரை உலகக்கோப்பை கால்பந்துப் போட்டிகளுக்கு இவ்வணி தகுதிபெறவில்லை. ஆயினும், ஒலிம்பிக் போட்டிகளில் நடத்தப்பெறும் கால்பந்துப் போட்டிகளுக்கு ஐந்துமுறை தொடர்ச்சியாகத் தகுதிபெற்றது. ஆப்பிரிக்க நாடுகளின் கோப்பையை நான்குமுறை ( 1963, 1965, 1978 மற்றும் 1982 ) வென்றுள்ளனர்; மேலும், நான்குமுறை (1968, 1970, 1992 மற்றும் 2010) இரண்டாம் இடத்தைப் பிடித்திருக்கின்றனர்.

2005-ஆம் ஆண்டில் ஒரு கால்பந்துப் போட்டியிலும் தோற்காமல் இருந்ததால், ஃபிஃபாவின் சிறந்த முன்னேற்றம் காண்பித்த அணி என்ற விருதை வென்றனர். 2006-ஆம் ஆண்டின் உலகக்கோப்பைக் கால்பந்துப் போட்டிகளில் குழுநிலைக்கு அடுத்த சுற்றுக்கு முன்னேறினர். 2010 உலகக்கோப்பை கால்பந்துப் போட்டியில் காலிறுதியை எட்டியபோது, அந்நிலையை அடைந்த மூன்றாவது ஆப்பிரிக்க அணி என்ற பெருமையைப் பெற்றனர். கடந்த இரு உலகக்கோப்பைப் போட்டிகளைக் கணக்கில்கொண்டு அணிகளை வரிசைப்படுத்தும்போது, உலக அளவில் சிறந்த 10 அணிகளுக்குள் ஒரு அணியினராக "கறுப்பு விண்மீன்கள்" திகழ்கின்றனர். இத்தகைய கால இடைவெளியில், ஐரோப்பா அல்லது தென்னமெரிக்க நாடுகளைத் தவிர்த்து சிறந்த 10 அணிகளில் இடம்பிடிக்கும் முதல் அணி இதுவாகும்.

2013-ஆம் ஆண்டில், ஆப்பிரிக்க நாடுகளின் கோப்பைப் போட்டியின் அரையிறுதிக்கு நான்குமுறை தொடர்ச்சியாகத் தகுதிபெறுவதை இரண்டு தடவைகள் செய்து சாதனை படைத்த அணியானது; 1963-லிருந்து 1970 வரை மற்றும் 2008-லிருந்து 2013 வரை.



</doc>
<doc id="212184" url="https://ta.wikipedia.org/wiki?curid=212184" title="ஐவரி கோஸ்ட் தேசிய காற்பந்து அணி">
ஐவரி கோஸ்ட் தேசிய காற்பந்து அணி

ஐவரி கோஸ்ட் தேசிய காற்பந்து அணி (Ivory Coast national football team, ), பன்னாட்டுக் காற்பந்துப் போட்டிகளில் ஐவரி கோஸ்ட் நாட்டின் சார்பில் பங்கு பெறும் காற்பந்து அணியாகும். இவ்வணி "யானைகள்" (The elephants, "Les Éléphants") என்று அடைமொழியிட்டு அழைக்கப்படுகிறது. ஐவரி கோஸ்ட் நாட்டின் காற்பந்துக் கட்டுப்பாட்டு அமைப்பான ஐவரி கோஸ்ட் காற்பந்துக் கூட்டமைப்பு இத்தேசிய அணியை நிர்வகிக்கிறது. 2005 ஆண்டு வரை இவ்வணியினரின் உச்சபட்ச சாதனை, 1992 ஆப்பிரிக்க நாடுகளின் கோப்பைப் போட்டியை, கானாவை வென்று கைப்பற்றியதாகும்.

ஐவரி கோஸ்ட் தேசிய காற்பந்து அணியானது, தொடர்ச்சியாக மூன்று உலகக்கோப்பை காற்பந்துப் போட்டிகளுக்கு (2006, உலகக்கோப்பை, 2014) தகுதி பெற்றுள்ளது. 2006 ஆம் 2010 ஆம் ஆண்டுகளில் குழு நிலையைத் தாண்டவில்லை. தற்போதைய பிஃபா உலகத் தரவரிசையின்படி ஆப்பிரிக்காவின் சிறந்த அணி இதுவேயாகும்.



</doc>
<doc id="212185" url="https://ta.wikipedia.org/wiki?curid=212185" title="நைஜீரிய தேசிய காற்பந்து அணி">
நைஜீரிய தேசிய காற்பந்து அணி

நைஜீரிய தேசிய கால்பந்து அணி (Nigeria national football team), பன்னாட்டுக் கால்பந்தாட்டப் போட்டிகளில் நைஜீரியா நாட்டின் சார்பில் பங்கேற்கும் தேசிய கால்பந்து அணியாகும். இவ்வணி, "உன்னதப் பருந்துகள்" என்றும், முன்னதாக "பச்சைப் பருந்துகள்" என்றும் அடைமொழியிட்டு அழைக்கப்பட்டது. நைஜீரிய நாட்டின் கால்பந்துக் கட்டுப்பாட்டு அமைப்பான நைஜீரிய கால்பந்துச் சங்கம் இவ்வணியை நிர்வகிக்கிறது. ஏப்ரல் 1994 பிஃபா உலகத் தரவரிசையில் உலக அளவில் 5-வது தர எண் கொடுக்கப்பட்டிருந்தது; பிபா உலகத் தரவரிசையில் ஓர் ஆப்பிரிக்க அணியினால் பெறப்பட்ட அதிகபட்ச தரவரிசை இடம் இதுவேயாகும்.

ஆப்பிரிக்க நாடுகளின் கோப்பையின் தற்போதைய வாகையர், நைஜீரிய அணியினரே ஆவர். இக்கோப்பையை இவர்கள் 3 முறை வென்றிருக்கின்றனர். உலகக்கோப்பை கால்பந்துப் போட்டியில் இரண்டுமுறை 16-அணிகள் சுற்றுக்கு முன்னேறியுள்ளனர். கடந்த ஆறு உலகக்கோப்பை கால்பந்துப் போட்டிகளில், ஐந்துக்கு இவர்கள் தகுதி பெற்றிருக்கின்றனர்; முதல்முறையாக உலகக்கோப்பைக் கால்பந்துப் போட்டியில் பங்கேற்றது 1994-ஆம் ஆண்டு அமெரிக்காவில் நடைபெற்ற உலகக்கோப்பை. மேலும், 1996 அட்லாண்டா ஒலிம்பிக் போட்டியில் தங்கப்பதக்கம் வென்றனர்; ஒலிம்பிக் கால்பந்துப் போட்டியில் தங்கப் பதக்கம் வென்ற முதல் ஆப்பிரிக்க அணி இதுவேயாகும்.



</doc>
<doc id="212188" url="https://ta.wikipedia.org/wiki?curid=212188" title="நிபந்தனை எச்சம்">
நிபந்தனை எச்சம்

நிபந்தனை எச்சம் என்பது முற்றுப்பெறாத வினையெச்சங்களில் ஒன்று. 

மழை பெய்தால் குளம் நிறையும் என்னும் வாக்கியத்தில் "பெய்தால்" என்பது நிபந்தனை எச்சம். ஆல் இடைச்சொல் உருபை இணைத்து இது உருவாக்கப்படுகிறது. மூன்றாம் வேற்றுமை உருபாக வரும் கருவிப்பொருள் வேறு. 'கோலால் எழுதினான்' என்னும்போது கோலால் என்பதிலுள்ள 'ஆல்' வேறு. இது பெயர்ச்சொல்லோடு இணைந்து வரும் வேற்றுமை உருபு.

நிபந்தனை எச்சத்தில் வரும் ஆல்-உருபு வினைச்சொல்லோடு இணைந்து வருகிறது. எடுத்துக்காட்டு


</doc>
<doc id="212191" url="https://ta.wikipedia.org/wiki?curid=212191" title="ஈரானியப் புரட்சி">
ஈரானியப் புரட்சி

ஈரானிய புரட்சி (பாரசீகம்: انقلاب اسلامی, Enghelābe Eslāmi or انقلاب بیست و دو بهمن) என்பது ஈரானின் இசுலாமிய புரட்சி என்றும் 1979 புரட்சி என்றும் அழைக்கப்படுகிறது. அமெரிக்க ஆதரவு பலவீ அரசமரபின் அரசர் முகமது ரிசா சா பலவீ ஆட்சியில் இருந்து அகற்றப்பட்டு இசுலாமிய குடியரசு அயத்தோலா கோமெய்னி தலைமையில் அமைந்ததை இந்நிகழ்வு குறிக்கிறது. இப்புரட்சிக்கு இடதுசாரி அமைப்புகளும் இசுலாமிய அமைப்புகளும் ஈரானிய மாணவர் இயக்கமும் துணைபுரிந்தன. புரட்சியின் தொடக்கத்தில் சா அரசைக் காப்பாற்ற சோவியத் ஒன்றியம் முயன்றாலும் இசுலாமிய குடியரசைச் சோவியத் ஒன்றியம் உடனடியாக ஏற்றுக்கொண்டது.

சா அரசுக்கு எதிரான போராட்டங்கள் அக்டோபர் 1977ல் ஆரம்பித்தன, அது பின்னர் சமயம் சார்ந்த போராட்டமாக மாறியது. சனவரி 1978ல் இப்போராட்டம் தீவிரமடைந்தது. 1978 ஆகசுட்டு மற்றும் திசம்பருக்குள் இப்போராட்டத்தால் நாடு முடங்கியது. 1979 சனவரி 16 அன்று தன் கடமைகளைப் பிரதமரிடம் ஒப்படைத்து விட்டு மன்னர் சா வெளிநாட்டுக்கு தப்பிச்சென்றார். அயத்தோலா கோமெய்னி அரசு அமைக்க அழைக்கப்பட்டார். அவர் தெக்ரான் திரும்பியபோது அவரைப் பல மில்லியன் ஈரானியர்கள் வரவேற்றனர். பிப்ரவரி 11 அன்று மன்னரின் படைகளைப் புரட்சிப்படைகள் முழுவதுமாகத் தோற்கடிக்கப்பட்டதும் மன்னர் ஆட்சி முழுவதுமாகக் குலைந்தது. கோமெய்னி அதிகாரபூர்வமாக ஆட்சிப்பொறுப்பை ஏற்றார். தேசிய வாக்கெடுப்பு மூலம் ஈரானியர்கள் ஈரானை இசுலாமிய குடியரசாக ஏற்றனர். ஏப்பிரல் 1, 1979 அன்று அது அதிகாரபூர்வமாக அறிவிக்கப்பட்டது. 1979 திசம்பரில் புதிய அரசிலமைப்பு சட்டமும் ஏற்கப்பட்டது இதில் அயத்தோலா கோமெய்னி நாட்டின் உயரிய தலைவராக அறிவிக்கப்பட்டார்.

இப்புரட்சி உலகுக்கு பெரும் வியப்பை தந்தது. புரட்சிக்குத் தேவையானவையெனக் கருதப்படும் பொருளாதார நெருக்கடி, அடித்தட்டு மக்களின் புரட்சி, போரில் தோல்வி, கட்டுப்படாத இராணுவம் போன்ற காரணங்கள் இப்புரட்சிக்கு தேவைப்படாததே இதற்கு காரணம் புரட்சி நடந்த சமயம் இங்கு ஒப்பீட்டளவில் மக்களின் வாழ்க்கைத்தரம் உயர்வாக இருந்ததும் மக்கள் விரும்புவது விரைவாகக் கிடைத்ததும் பல ஈரானியர்கள் புரட்சிக்குப் பின் வெளிநாடுகளில் அடைக்கலம் புகுந்ததற்கு காரணம். இப்புரட்சி மேற்குலக சார்பு மன்னராட்சியை நீக்கிவிட்டு மேற்குலக எதிர்ப்பு கொண்ட இசுலாமிய ஆதிக்க கொள்கை உடையதாக மாறியது . இப்புரட்சி ஒப்பீட்டளவில் வன்முறையற்றதாக இருந்தது இது தற்கால புரட்சிகளுக்குப் புதிய வரையறையை அளித்தது (இப்புரட்சி நடந்த பின் வன்முறை இருந்தது.)

புரட்சி வேகமாகப் பரவியதற்கு தேசியவாதம், பெரும் திரள்வாதம் ஆகியவையும் கலாச்சாரம் மேற்கத்தியமாவதற்கும் மதசார்பற்ற முயற்சிகளும் எதிரான பழமைவாத சியா இசுலாமியர்களின் கிளர்ச்சியும் சமூக அநீதிக்கு எதிரான இடது சாரிகளின் போராட்டமும் 1973 எண்ணெய் வளத்தில் கிடைத்த பெரும்பணத்தால் நிறைவேற்றமுடியாத பொருளாதார திட்டங்களைத் தீட்டியதும் 1977-78ல் ஏற்பட்ட தற்காலிக கடும் பொருளாதார சிக்கலும் காரணமாகும்.

சாவின் ஆட்சி ஊழலும் அடக்குமுறையும் மிகுந்ததாக இருந்தது . சா முசுலிம் அல்லாத மேற்கு நாடுகளின் குறிப்பாக ஐக்கிய அமெரிக்காவின் கையாளாகப் பார்க்கப்பட்டார். அதே சமயத்தில் சா வுக்கு மேற்குலக அரசியல்வாதிகளிடமும் ஊடகங்களிடமும் செல்வாக்கு குறைந்தது. குறிப்பாக ஜிம்மி கார்டரின் நிருவாகத்தில் இவருக்கு ஆதரவு குறைந்தது. இதற்கு முதன்மையான காரணம் 1973 எண்ணெய் நெருக்கடி 
காலத்தில் அமெரிக்காவுக்கு பாறை எண்ணெய் ஏற்றுமதிசெய் அரபு நாடுகளின் அமைப்பு எண்ணெய் அனுப்ப பிறப்பித்த தடைக்குச் சா ஆதரவு கொடுத்தது. ஜிம்மி கார்டரின் நிருவாகம் மனித உரிமை மீறிய நாடுகளுக்கு ஆயத பொருளாதார உதவிகளை நிறுத்துவது என்று எடுத்த முடிவால் உந்தப்பட்டு அரசின் அடக்கமுறை குறையும் என்றெண்ணி சில ஈரானியர்கள் சா ஆட்சியின் அவலங்களைப் பற்றி நிறைய அமெரிக்க அரசுக்கு எழுதினர் .

மேற்கத்திய பாணியை எதிர்க்கும் பழைமையை விரும்பும் ஈரானியர்களிடம் சியா மதகுருமார்களின் செல்வாக்கு குறிப்பிடத் தக்க அளவில் இருந்தது. 1891ல் இங்கிலாந்துக்கு புகையிலை விற்க முழு உரிமையைத் தந்ததை எதிர்த்து மதகுருமார்கள் புகையிலையை புறக்கணிக்கச்சொல்லி போராடியபோது அரசு அவர்கள் கோரிக்கைக்கு இணங்கியது.

பல ஆண்டுகளுக்குப் பின் அரசும் மதகுருமார்களும் மோதியபோது அரசின் கை ஓங்கியது. முகமது ரிசா சா பலவீயின் தந்தை ரிசா சா பலவீ இசுலாமிய சட்டங்களை மாற்றி மேற்கத்திய பாணியிலான சட்டங்களைக் கொணர்ந்தார். பொது வெளியில் பெண்கள் முக்காடு அணிய தடைவிதித்தார். இதை மீறிய பெண்களின் முக்காடு வலுக்கட்டாயமாக நீக்கப்பட்டது. ஆண்களும் பெண்களும் தனித்தனியாக இருக்க வேண்டும் என்பதை நீக்கினார். 1935ல் சியாக்களின் புனித பள்ளிவாசலில் புனித பயணம் வந்த பல சியாக்கள் பலியானதற்கு இவரின் ஆணையே காரணமெனக் கருதப்படுகிறது.

இரண்டாம் உலகப்போரில் ஈரானை ஆக்ரமித்த பிரித்தானிய மற்றும் சோவியத் படைகளின் துணையுடன் முகமது ரிசா சா பலவீயால் 1941ல் ரிசா சா பதவி நீக்கம் செய்யப்பட்டு முகமது ரிசா சா பலவீ பதவிக்கு வந்தார். ரிசா சா வெளிநாட்டுக்கு புகலிடம் தேடி சென்றுவிட்டார். 1953ல் முகமது ரிசா சா பலவீக்கு துணைபுரிந்த தேசியவாதியும் மக்களால் தேர்ந்தெடுக்கப்பட்ட பிரதமருமான முகமது அவர்களை இராணுவ புரட்சிமூலம் தோற்கடிக்க பிரித்தானிய அமெரிக்க உளவு அமைப்புகள் துணைபுரிந்தன .

முகமது ரிசா சா பலவீ அமெரிக்க அரசாங்கத்துடன் நெருங்கிய உறவைக் கொண்டிருந்தார். அமெரிக்காவுடன் இணைந்து இவரும் சோவியத் ஒன்றியத்தின் அதிகாரம் பரவலாகாமல் இருக்க துணைபுரிந்தார். இவர் சர்வாதிகாரியாக ஆட்சி புரிந்தார். இசுலாமிய மற்றும் மக்களாட்சி அரசிலமைப்பை புறக்கணித்து மேற்கத்திய முறையை ஈரானில் நடைமுறைப்படுத்துவதில் முனைப்பு காட்டினார். தேசியவாத, இடது சாரி, இசுலாமிய அமைப்புகள் வெளிநாட்டிலிருந்து கொண்டு இவருடைய ஆட்சியின் ஊழல், அரசிலமைப்பு மீறல், உளவு அமைப்பு கொண்டு எதிர்ப்பவர்களை அடக்குதல் ஆகியவற்றை கடுமையாக எதிர்த்தன.

புரட்சிக்கு முன்பு சியா மதகுருமாரான அயத்தோலா ருகோல்லா கோமெய்னி 1963ல் சா அரசுக்கு எதிராக நடந்த நில உடைமையில் சீர்திருத்தம் வேண்டுமென்ற வெள்ளைப்புரட்சியின்போது அரசியல் உலகில் பெரும்பங்காற்றினார்.

சா 'வேதனையான புரிந்துகொள்ள முடியாத மனிதர்' அவரின் நடத்தைகள் ஈரானின் இசுலாமியத்தை அழிவு பாதைக்குக் கொண்டு செல்பவை என்று சொன்னதற்காக 1963ல் கோமெய்னி கைதுசெய்யப்பட்டார் . இதைத்தொடர்ந்து மூன்று நாட்களுக்குப் பெரும் கலவரம் நடந்தது. அச்சமயத்தில் காவல்துறையின் துப்பாக்கிச்சூட்டில் 15,000 மக்கள் இறந்ததாகக் கோமெய்னியின் ஆதரவாளர்களால் சொல்லப்பட்டது . ஆனால் புரட்சிக்குப் பின் இறந்தவர்கள் எண்ணிக்கை 32 என்று தெரியவந்தது . எட்டு மாத வீட்டுக்காவலுக்கு பின் அவர் விடுவிக்கப்பட்டார். அதன் பிறகும் அவர் அரசை எதிர்த்தார். குறிப்பாக இசுரேலுடனான நெருங்கிய உறவு, அமெரிக்க அரசாங்க ஊழியர்களுக்கு வழங்கப்பட்டுள்ள தூதரக பாதுகாப்பு ஆகியவற்றை எதிர்த்தார். 1964 நவம்பர் மாதம் மீண்டும் கைது செய்யப்பட்டு வெளிநாட்டுக்கு நாடு கடத்தப்பட்டார். புரட்சி நடக்கும் வரை 15 ஆண்டுகள் வெளிநாட்டிலேயே இவர் இருந்தார்.

புரட்சிக்கு நடுவில் சிறிது காலம் நிலவிய அமைதியில் சா ஆட்சியின் மதசார்பின்மைக்கு அடையாளமான மேற்குலகமயமாக்களுக்கு எதிராக ஈரானியர்களிடையே எதிர்ப்பு அரும்புவிட்டது. இதுவே 1979 புரட்சிக்கான கொள்கையாக மாறியது. சலால் அல்-இ-அகமதின் எண்ணமான மேற்குலக பண்பாடு தொற்றுநோய் போன்றது அல்லது அழிக்கப்படவேண்டிய நச்சு என்பதும் , அலி சரியட்டியின் இசுலாமிய பார்வையே மூன்றாம் உலக நாடுகளைக் குடியேற்றவாதத்திலிருந்தும் அடக்குமுறையிலிருந்தும் புதிய குடியேற்றவாதத்திலிருந்தும் முதலாளித்துவத்திலிருந்தும் காப்பாற்றக்கூடியது என்பதும் , மோர்டிசா மோடாகரயின் பரப்பியவாத சியா நம்பிக்கைகளைத் திரும்பத் திரும்பச் சொன்னதும் பெருமளவில் பரவியது. இவர்கள் சொல்லுவதை கேட்பதற்கும் படிப்பதற்கும் ஆதரிப்பதற்கும் நிறைய மக்கள் கிடைத்தார்கள்.

குறிப்பாகக் கொமெய்னி புரட்சியையும் உயிர்துறவையும் சியா இசுலாமிற்கு எதிராக நடக்கும் அநீதியையும் குறித்து அதிகம் பரப்புரை செய்தார் . முசுலிம்கள் முதலாளித்துவத்தையும் பொதுவுடமைவாதத்தையும் எதிர்க்க வேண்டும் என்றும் கிழக்கும் வேண்டாம் மேற்கும் வேண்டாம் இசுலாமிய குடியரசே வேண்டும் என்ற சூளுரையை பரப்பினார்.

ஈரானிய மக்களிடம் நேரடித் தொடர்பு இல்லாததால் கோமெய்னி தம் கொள்கைகளை, இசுலாமிய அரசாங்கம் என்ற புத்தகத்தை எழுதி வெளியிட்டார் , இதில் சட்டத்தின் வழி அரசு நடக்க வேண்டும் என்றும் அனைத்து மக்களுக்கும் இசுலாமிய நீதிபதிகள் அரணாக இருந்து அரசு தம் கடமையிலிருந்து வலுவாமல் மேற்பார்வையிடுவார்கள் என்று தெரிவித்தார். இசுலாமிய கடமைகளான நோன்பு, வழிபாட்டை விட இச்சட்டம் அவசியமெனக் கூறினார் . இசுலாமிய சரியா சட்டத்தினாலயே இசுலாமை வலுவாமல் காக்க முடியும் என்றும் அநீதி, ஏழ்மை, முசுலிம்களின் நிலத்தை முசுலிம்கள் அல்லாத வெளிநாட்டவர் கைப்பற்றுவதை தடுக்க முடியுமெனக் கூறினார்.

இவருடைய இசுலாமிய நீதிபதிகள்குறித்த எண்ணம் இவரின் புத்தகம், பள்ளிவாசல்களில் ஓதப்படும் பாங்கு, கடத்திவரப்பட்ட இவருடைய பேச்சுக்கள் அடங்கிய ஒலிநாடாக்கள், பழைய மாணவர்கள், மரபுவழி வணிகர்கள்மூலம் பொதுமக்களிடம் பரப்பப்பட்டது.

முற்போக்கான அரசிலமைப்பு வேண்டுவோர், மக்களாட்சிக்கு ஆதரவான சீர்திருத்த ஈரானின் இசுலாமிய விடுதலை இயக்கம், தேசிய முன்னனி போன்ற மதசார்பற்ற அமைப்புகள் நாட்டின் நகர நடுத்தர மக்களிடம் செல்வாக்கு பெற்றிருந்தன. அவைகள் 1906 அரசலமைப்பு சட்டத்தை மாற்றக் கூடாது எனப் போராடின. ஆனால் அவர்களுக்கு, கோமெய்னிக்கு இருந்த பெரும் அமைப்பு பலம் இல்லை .

மார்க்சிய குழுக்கள் அரசால் பெரிதும் பலவீனப்படுத்தப்பட்டிருந்தாலும் புரட்சியில் இவர்கள் பங்கு குறிப்பிடத்தக்கதாகும். அவர்களும் முற்போக்கு இசுலாமியர்களும் மதகுருமார்களின் செல்வாக்கு அதிகரிப்பதை எதிர்த்தார்கள். சில மதகுருமார்கள் கோமெய்னியின் தலைமையை ஏற்க மறுத்தார்கள். மக்களிடம் செல்வாக்கு பெற்றிருந்த அயத்தோலா முகமது தெலெகானி இடது சாரிகளை ஆதரித்தார். மூத்தவரும் பெரிதும் செல்வாக்குடையவருமான அயத்தோலா முகமது காசிம் சரியட்மாடரி முதலில் அரசியல் நிகழ்வுகளிலிருந்து ஒதுங்கியிருந்தாலும் பின் புரட்சியை ஆதரித்தார்.

கோமெய்னி மார்க்சிய குழுக்களைத் தவிர்த்து மற்ற எதிர்ப்பு குழுக்களைத் தன் கீழ் ஒன்றிணைக்க முயன்றார். இதற்காகச் சா ஆட்சியின் சமூக பொருளாதாரச் சிக்கல்களைக் கையிலெடுத்தார். குழுக்களிடையே பிளவு ஏற்படுத்தும் விடயதை தவிர்த்தார் . குறிப்பாக மதகுருமார்களை நீதிபதிகளாகக் கொள்வதை மேற்குலக ஆதரவாளர்களால் நடத்தப்பட்ட பரப்புரையால் பெரும்பான்மையான ஈரானியர்கள் தம்கருத்தை ஓரவஞ்சனையுடனே பார்ப்பார்கள் என்று கருதினார்.

புரட்சிக்குப் பின் இவரின் கொள்கையை எதிர்த்தவர்கள் இவரின் இயக்கத்தால் வஞ்சகர்கள் எனப்பட்டு அடக்கப்பட்டார்கள். அதேசமயத்தில் இவர் சா விற்கு எதிரான ஒற்றுமையைக் கட்டிக்காத்தார்.

1971ம் ஆண்டு அரசு பெரும் பாரசீக பேரரசு தோன்றியதன் 2500 ஆண்டு விழாவைப் பெர்சிபோலிசு நகரில் கொண்டாடியது. இதில் செய்யப்பட்ட ஆடம்பர செலவுக்காக அரசைக் கடுமையாக மக்கள் குறைகூறினார்கள். இசுலாமால் தடைசெய்யப்பட்ட மது வகைகளைச் சில வெளிநாட்டவர் வெளித்தெரியும் படி குடித்தனர். இதில் கலந்து கொள்ள ஈரானிய பொது மக்களுக்கு அனுமதி மறுக்கப்பட்டதுடன் சிலர் பட்டினியால் வாடினார்கள். ஐந்து ஆண்டு கழித்து சா, இஜ்ரியின் படியிருந்த ஈரானிய சூரிய நாட்காட்டியின் முதல் ஆண்டை மாற்றிக் கிரேக்க சைப்ரசு முடியேறியதை தொடக்கமாகக் கொள்ள வேண்டும் என்றார். இதனால் முசுலிம்களின் ஆண்டு 1355 என்பது மன்னர்களின் ஆண்டு 2535 ஆக ஒரே இரவில் மாறியது.

1970ல் கிடைத்த பெரும் எண்ணெய் வள செல்வத்தால் அஞ்சத் தக்க வகையில் பணவீக்கம் அதிகரித்தது. ஏழைகளுக்கும் பணக்காரர்களுக்குமான இடைவெளி அதிகமாகியது. ஈரானியர்களுக்கு அங்கிருந்த ஏராளமான திறமிகு வெளிநாட்டவர்கள்மீது வெறுப்பு கூடியது. எண்ணெய் வருமானத்தில் பெரும்பகுதி சா குடும்ப உறுப்பினர்களை அடைந்தது பல ஈரானியர்களை கொதிப்படைய வைத்தது. அரசுக்கு வந்த வருமானம் அதிகரித்தது ஆனால் ஈரானியர்களின் குடும்ப வருமானம் குறைந்தது. 1976ல் ஒரு பில்லியன் டாலருக்கு மேல் சா வுக்கு எண்ணெய் வருமானம் இருந்தது. அவர் குடும்ப அறக்கட்டளைக்குத் தோராயமாக மூன்று பில்லியன் டாலர் இருந்தது. 1977ன் நடுப்பகுதியில் பணவீக்கத்தை கட்டுப்படுத்த கொணர்ந்த பொருளாதார சிக்கன நடவடிக்கையால் ஆயிரக்கணக்கான ஏழைகளும் நகர கட்டுமானத்துறையில் வேலை செய்த தொழிலாளர்களும் கடுமையாகப் பாதிக்கப்பட்டனர். பண்பாடு, மத முறையில் பழமைவாதிக்களான பலர் புரட்சியின் முதன்மை போராளிகளாக விளங்கினர்.

அனைத்து அரசியல் கட்சிகளும் தடைசெய்யப்பட்டு இராச்டக்கிச்சு கட்சி மட்டும் செயல்பட அனுமதிக்கப்பட்டது. இக்கட்சியில் அனைவரும் சேரவும் உறுப்பினர் கட்டணம் செலுத்தவும் கட்டாயப்படுத்தப்பட்டனர். பணவீக்கத்தை கட்டுப்படுத்த பெரும் லாபமீட்டுவதற்கு எதிரான பரப்புரை மேற்கொள்ளப்பட்டது. அதிக விலைக்குப் பொருட்களை விற்கும் வணிகர்கள் சிறையிலடைக்கப்பட்டனர் அபராதம் விதிக்கப்பட்டனர், இது வணிகர்களைக் கோபமடையச் செய்து அவர்களை அரசியலுக்கு இழுத்தது மேலும் கள்ளச்சந்தைக்கு வளர இந்நடவடிக்கை வித்திட்டது.

1977ல் அதிபர் ஜிம்மி கார்ட்டருக்கு அரசியலில் சரியானது எது என்பதை நினைவூட்டும் விதமாகச் சா பல கைதிகளுக்கு மன்னிப்பு வழங்கிச் செஞ்சிலுவை அமைப்பு சிறைச்சாலைக்குச் செல்ல அனுமதி வழங்கினார். அவ்வாண்டு பழமைவாதி அல்லாத இசுலாமிய தலைவர் அல் சரியடி இறந்தார். இது அவரது ஆதரவாளர்களைக் கோபமடையச்செய்தது. கோமெய்னிக்கு போட்டியாகக் கருதப்பட்ட இவர் ஈரானின் உளவுப்படையால் சாகடிக்கப்பட்டிருக்கலாம் என்று கருதப்பட்டது. அக்டோபர் மாதம் கோமெய்னியின் மகன் முசுதபா நெஞ்சு வலியால் இறந்தார். அவரது இறப்புக்கு ஈரானின் உளவுப்படை மீது பழிசுமத்தப்பட்டது. தெக்ரானில் நடந்த அவரது இறுதி ஊர்வலத்தின்போது கோமெய்னி மீண்டும் வெளிச்சத்துக்கு வந்தார்.

1977ல் சா அரசு அரசியலில் கெடுபிடிகளைத் தளர்த்தியதால் உளவுத்துறையின் கண்காணிப்பு குறைந்திருந்தது. பத்தாண்டுகளில் முதல்முறையாக எதிர்க்கட்சிகள் எந்தக் கட்டுப்பாடும் இல்லாமல் கூட முடிந்தது. இடது சாரி அறிஞர் சையது சுல்டான்புர் (பின்னாளில் இசுலாமிய குடியரசால் மரண தண்டனை விதிக்கப்பட்டார்) தலைமையில் ஈரானிய எழுத்தாளர்கள் தெக்ரானில் பத்து நாட்கள் கூடி சா அரசுக்கு எதிராகக் கவிதைகள் படித்து எதிர்ப்பு தெரிவித்தனர். இக்கூட்டத்துக்கு 2,000 பேருக்கு மட்டும் அழைப்பு விடுத்தும் 10,000 பேர் அரங்கில் நுழைய முயன்றனர் அவர்களில் பலரை கலவர தடுப்பு காவல்துறையினர் கைது செய்தனர் .

அலி சரியடி இங்கிலாந்தில் மரணமடைந்தது அறிந்ததும் 10,000க்கும் மேற்பட்டோர் கூடி சா ஆட்சியே இவரின் மரணத்துக்குக் காரணமெனப் பழிசுமத்தினர். 1977ன் இறுதியில் அயத்தோலா கோமெய்னியின் மகன் முசுதபா ஈராக்கில் மகிழுந்து விபத்தில் இறந்தார். அவரைக் கோமெய்னி தியாகியென அறிவித்தார். இவரின் இறுதி ஊர்வலம் இறுதியில் அரசியல் ஊர்வலமாக மாறியது. இதன்போதே பல ஈரானியர்கள் கோமெய்னியை நன்கு 
அறிந்தனர்.

அரசுக்கு எதிரான உறுதியான நடவடிக்கைகள்மூலம் கோமெய்னியின் புகழ் பெரிதும் பரவியது. இவரது செயல்களால் கோபமுற்ற சா 1978 சனவரி அன்று ஈரானிய செய்தித்தாளில் கோமெய்னி பிரித்தானியாவின் தரகர் என்றும் ஓரினச்சேர்க்கையாளர் என்றும் நாட்டை வெளிநாடுகளிடம் கையளித்துவிடுவார் என்றும் வேறு பெயரில் குற்றம் சுமத்தி எழுதினார். கோமெய்னியின் ஆதரவாளர்கள் குவோம் நகரில் அவருக்கு இழுக்கு ஏற்படுத்தியதை கண்டித்து ஊர்வலம் நடத்தினர். சில ஆதரவாளர்கள் நகரில் இசுலாமில் தடைசெய்யப்பட்ட அனைத்து பொருட்களையும் கடைகளையும் தீயிட்டு அழித்தனர் . கலவர தடுப்பு காவல் துறையினருக்கும் கலகக்காரர்களுக்கும் ஏற்பட்ட மோதலில் இரண்டு காவல்துறையினரும் ஆறு போராட்டக்காரர்களும் இறந்தனர். கோமெய்னி 70 போராட்டக்காரர்கள் தியாகி ஆனதாக அறிவித்தார்.

அரசால் சியா மதகுருமார்கள் மோசமாக நடத்தப்படுகிறார்கள் என்று அயத்தோலா சரியட்மடரி அரசுக்கு எதிராகப் போராட்டம் நடத்த அழைப்பு விடுத்தார். அதனால் அவரின் வீட்டை அரசு படையினர் தாக்கினர் அதில் அவரின் மாணவர் ஒருவர் உயிரிழந்தார். இதன் காரணமாக அயத்தோலா அரசு எதிர்பாளர்களுடன் இணைந்து போராட்டத்தில் முனைப்பாகப் பங்காற்றினார். எனினும் இவருக்கு எதிர்கால ஈரான் பற்றிய கோமெய்னியின் பார்வை குறித்து அச்சம் இருந்தது.

குவோம் நகர போராட்டத்தில் இறந்தவர்களுக்காக 40ம் நாள் நடந்த நினைவில் பெரும் ஊர்வலம் நடந்தது. பள்ளிவாசல்களில் இறந்தவர்களை ஆதரிக்கும்படியும் சா வை எதிர்க்கும்படியும் கூறப்பட்டது. பிப்ரவரி 18ல் பல நகரங்களில் போராட்டக்காரர்கள் சா வை எதிர்த்தும் கோமெய்னியை ஆதரித்தும் போராடினர். தபிரிச்சு என்ற நகரில் நடந்த கலவரத்தில் ஒரு போராட்டக்காரர் காவல்துறையினரால் சுட்டுக்கொல்லப்பட்டார். 2 நாட்கள் கலவரம் தொடர்ந்தது. அதைத்தொடர்ந்து நடந்த துப்பாக்சூட்டில் 16 போராட்டக்காரர்கள் காவல்துறையினரால் சுட்டுக்கொல்லப்பட்டார்கள். கோமெய்னி நூறு பேர் தியாகிகள் ஆனதாக அறிவித்தார்.

போராட்டம் சா வுக்கு ஆச்சரியத்தை அளித்தாலும் அவரின் உறுதியற்ற நடவடிக்கைகள் சிக்கலை அதிகப்படுத்தியது. மதவாதிகள், முற்போக்காளர்கள், மதசார்பற்றவர்கள் இணைந்து போராடினாலும் போராட்டம் இன்னும் விளிம்பு நிலையில் இருப்பதாகக் கருதப்பட்டது அரசுக்குத் தெம்பை அளித்தது. பெரும்பாலான ஈரானியர்கள் அரசியல் சார்பற்றவர்கள் என்றும் சா அரசை ஆதரிப்பவர்கள் என்றும் நம்பப்பட்டது. தபிரிச்சு நகரில் நடந்த கலவரத்தால் சா வுக்கு ஆதரவு கூடியது. தபிரிச்சு நகரில் சில ஈரானியர்கள் சா அரசுக்கு ஆதரவாகப் போராட்டம் நடத்தினர்.

அரசு ஆசை காட்டி மோசம் செய்வது என்ற உத்தியைப் போராட்டக்காரர்களிடம் கடைபிடித்தது. தெரு போராட்டங்கள் தடை செய்யப்பட்டிருந்தபோதிலும் சா போராட்டக்காரர்களின் கோரிக்கைகள்மீது நடவடிக்கை எடுப்பதாகக் கூறினார். போராட்டக்காரர்கள்மீது காவல்துறை உயிரைப் பறிக்கும் எந்தக் கடும் நடவடிக்கையும் எடுக்கக் கூடாது என்று ஆணை பிறப்பித்தார். முற்போக்குத்தனம் உடைய மத தலைவர்களைத் தன்னை ஆதரிக்குமாறு கோரினார். சரியட்மடரி இல்லத்தில் நடந்த தாக்குதலுக்கு மன்னிப்பு கோரினார். கைது செய்யப்படவேண்டியவர்கள் என்று 2,000 பேர் அடங்கிய பட்டியலை ஈரானிய உளவுத்துறை அளித்ததில் சிலரை மட்டும் கைது செய்யச்சொல்லி அவர்களை இராணுவ நீதிமன்றத்தில் விசாரிக்காமல் குடிசார் நீதிமன்றத்தில் விசாரிக்க உத்தரவிட்டார் . தபிரிச்சு நகரில் கவனக்குறைவாக இருந்த அனைத்து உளவு & பாதுகாப்பு துறையினரை பணியிடை நீக்கம் செய்தார்.

முற்போக்கு கொள்கை உடைய மதவாதிகள் கோமெய்னியின் இயக்கத்தால் அச்சமுற்றார்கள். அவர்களை அரவணைக்கச் சா மேற்கொண்ட முயற்சிகள் பலனளிக்கவில்லை. போராட்டக்காரர்களுடன் இணக்கம் காண முற்பட்ட அரசின் செயல்களால் அரசின் ஆதரவாளர்கள் அரசின் மீது நம்பிக்கை இழந்தார்கள் போராட்டக்காரர்கள் மேலும் நம்பிக்கை பெற்றார்கள். சா தன் ஆதரவாளர்களை ஒன்றுபடுத்தத் தவறினார்.

மே 10 அன்று யாட்சு நகரில் இறந்தவர்களின் 40ம் நினைவு நாள் கொண்டாடப்பட்டது. அப்போது போராட்டக்காரர்களும் கலவர தடுப்பு காவல் துறையினரும் மோதியதில் 27 பேர் இறந்ததாகப் போராட்டக்காரர்கள் கூறினர். எனினும் அரசு, காவல் துறையினர் துப்பாக்கியைப் பயன்படுத்தத் தடை உள்ளதாகவும் மகிழுந்து விபத்தில் இறந்து பிணவறையில் உள்ளவர்களைக் காவல்துறையால் சுடப்பட்டு இறந்ததாகப் போராட்டக்காரர்கள் நம்புவதாகக் கூறியது. பெரும்பாலான ஈரானியர்கள் அரசியல் சார்பு அற்றவர்களாகவோ தனது ஆதரவாளர்களாவோ இருப்பதாகச் சா கூறினார்.

போராட்டத்தில் இறப்பைக் குறைக்கும் வகையிலும் கோமெய்னியின் கடும் போக்கை மட்டுபடுத்தும் விதமாகவும் சரியட்மடரி சூன் 17 அன்று மட்டும் அனைவரும் போராட அழைப்பு விடுத்தார். நிதான கொள்கையுடைய போராட்டக்காரர்களின் கோரிக்கைக்காகச் சா ஈரானினின் உளவு பாதுகாப்பு துறையின் தலைவரை நீக்கி அதற்குப் புதிய தலைவரை நியமித்தார். பிரதமர் ஜாம்சிட் அமுசிகரை சீர்திருத்தை கொண்டு வரப் பணித்ததோடு விலை கட்டுப்பாட்டு முறையை நீக்கினார். சா எவ்வித இடையூரும் இல்லாமல் தேர்தல் நடைபெறும் என்றும் அடுத்த சூனில் முழுமையான மக்களாட்சி ஈரானில் உண்டாகுமென்றார். தணிக்கை முறையை நீக்கி உத்தரவிட்டார் . போராட்டக்காரர்களுக்கும் அரசுக்கும் இடையே இறுக்கமான நிலை இருந்தாலும் சா வின் உத்தி பலித்தது. மக்கள் கோமெய்னிக்கு பதிலாகச் சரியட்மடரி அவர்களின் பேச்சைக் கேட்டனர். அமெரிக்க உளவு அமைப்பான சிஐஏ புரட்சி நடக்காது என்றும் புரட்சிக்கு முந்தைய நிலை கூட இல்லை என்றும் கணித்தது .

இச்சமயத்தில் போராட்டத்தலைவர்களில் குறிப்பிடத்தக்கவர்களான தேசிய முன்னனியைச் சேர்ந்த கரிம் சாசபி, சாப்பூர் பக்த்டியர், தாரியுச்சு ஃபோரோகர் ஆகியோர் சா ஈரானின் அரசமைப்புப்படி ஆட்சி புரிய வேண்டும் என்றும் அவரின் அதிகார மீறல்களைக் கண்டித்தும் அவருக்குக் கடிதம் எழுதினர். இவர்களில் இருவர் புரட்சியால் உருவான இசுலாமிய குடியரசால் கொல்லப்பட்டனர்.

ஆகத்து 19 அன்று அபடன் நகரில் ரெக்சு திரையரங்கிற்கு வேதிப்பொருட்களைக் கொண்டு தீ வைக்கப்பட்டது . இதில் 422 பேர் இறந்தனர். கோமெய்னி இது சா வும் ஈரானின் உளவு & பாதுகாப்பு படைகளும் எதிர்கட்சிகள்மீது பழி சுமத்த செய்த சதி என்று குற்றம் சாட்டினார். அரசு தான் தீ வைப்புக்கு காரணமில்லை என்று மறுத்த போதும் பொதுமக்கள் இது அரசின் சதி என்று நம்பினர். தீ விபத்து போராட்டத்தைத் தீவிரமாக்கியது. திரையரங்க தீ விபத்து எதிர்கட்சிகளை ஒற்றுமைபடுத்தியது.

புரட்சிக்குப் பின் திரையரங்க தீ விபத்திற்கு இசுலாமிய அடிப்படைவாதிகள் காரணம் என்று அறியப்பட்டது . இந்தத் தீ விபத்திற்கு காரணம் என்று காவல்துறை அதிகாரி ஒருவருக்கு இசுலாமிய குடியரசு மரண தண்டனை அளித்தது. அதை கேள்வியுற்ற உண்மையான குற்றவாளிகளில் உயிரோடு இருந்தவர் தாம் தான் தீ விபத்துக்குக் காரணமெனக் கூறினார். இந்த வழக்கை விசாரித்த நீதிபதிகள் அனைவரும் கட்டாயப்படுத்தப்பட்டதால் பதவி விலகினர். உசைன் தலக்சாடே சா வின் உத்திரவுக்கிணங்க தீ வைத்ததாகக் கூறி மரண தண்டனை விதிக்கப்பட்டார். அவர் புரட்சிக்காகவே இதை செய்ததாகச் சொன்னார். கோமெய்னியே உத்தரவுப்படியே தீ வைக்கப்பட்டதாகக் கூறிய ஈரானிய நாளிதழ் மூடப்பட்டது.

போராட்டம் பெரிதாகியதற்கு ரெக்சு திரையரங்க தீ விபத்தும் அரசின் புதிய பொருளாதார கொள்கையும் காரணங்களாகும். பிரதமர் அமுசகார் அதிகரித்த பணவீக்கத்தை குறைக்க அரசு செலவிடும் தொகையை வெகுவாகக் குறைத்தார். இதனால் வேலையிழப்பு ஏற்பட்டது. இவ்வேலையிழப்பினால் நாட்டுப்புறத்திலிருந்து நகருக்கு வலசைவந்த சா வின் ஆதரவாளர்களான திறன் குறைந்த தொழிலாளர்கள் பாதிக்கப்பட்டனர். அவர்கள் ஏற்கனவே இருந்த போராட்டக்கார்களுடன் இணைந்து போராடியதால் போராட்டத்தை சா-வால் கட்டுப்படுத்தமுடியாத நிலை ஏற்பட்டது.

போராட்டத்தை நிறுத்த முடியாததாலும் தன் மற்ற தவறுகளுக்காகவும் பிரதமர் அமுசகார் பதவி விலகினார். சா முன்பு பிரதமராகப் பதவி வகித்திருந்த மதகுருமார்களோடு தொடர்புடைய ஜாபர் செரிப்-எமாமியை மீண்டும் பிரதமர் ஆக்கினார். இவர் எத்திட்டத்திற்கும் கையூட்டு பெறுபவர் என்ற பெயர் முன்பு பிரதமராகப் பதவி வகித்த காலத்தில் இருந்தது . சா வழிகாட்டுதலில் எமாமி எதிர்க்கட்சியினரை சமாதானப்படுத்த பல நடவடிக்கைகள் எடுத்தார். இராச்டக்கிச்சு கட்சி கலைக்கப்பட்டது, ஈரானின் உளவு & பாதுகாப்பு படைகளின் அதிகாரம் குறைக்கப்பட்டது, பல கைதிகள் விடுதலை செய்யப்பட்டனர், சூதாட்ட விடுதிகள் மூடப்பட்டன, மன்னர்களின் ஆண்டு முறை நீக்கப்பட்டது.

போராட்டம் தீவிரமடைவதை ஒடுக்கச் செப்டம்பர் 8 அன்று சா படைத்துறை சட்டத்தை நடைமுறைப்படுத்தினார். இதனால் தெரு போராட்டங்கள் தடைசெய்யப்பட்டன, போராட்டக்காரர்களின் குறிப்பிட்ட சில தலைவர்களைக் கைது செய்யப் படியாணை பிறப்பிக்கப்பட்டது. படைகளைக் கொண்டு போராட்டத்தை ஒடுக்கிவிட முடியும் என்று சா நம்பினார். படைத்துறை சட்டம் நடைமுறைக்கு வந்த அறிவிப்பு மக்களைச் சென்றடையும் முன் 
போராட்டக்காரர்கள் தெருக்களில் தடையை அறியாமல் போராட ஆரம்பித்திருந்தனர்.

தெக்ரானின் நடுவில் இருந்த சலாஹ் சதுக்கத்தை நோக்கிச் சென்ற போராட்டக்காரர்களைப் பீரங்கிகளுடன் இருந்த இராணுவத்தினர் தடுத்து நிறுத்தினர். இராணுவத்தினரின் கலைந்து செல்லுமாறு கூறியதை போராட்டக்காரர்கள் கேட்கவில்லை. போராட்ட கூட்டத்திலிருந்து சில ஆயுததாரிகள் இராணுவத்தினரை சுட்டனர். இராணுவத்தினர் போராட்டக்காரர்களை நோக்கிச் சுட்டதில் 67 பேர் மரணமடைந்தனர். இருதரப்பும் மற்றவரே முதலில் சுட்டனர் என குற்றம்சாட்டினர். நாட்டின் மற்ற பகுதிகளில் போராட்டக்காரர்களுக்கும் இராணுவத்தினருக்கும் இடையே நடந்த மோதலில் பலர் இறந்ததை அடுத்து இறந்த போராட்டக்காரர்களின் எண்ணிக்கை 89 ஆகியது. இந்த நாள் கறுப்பு வெள்ளி என நினைவு கூறப்படுகிறது .

இது நாடு முழுவதும் அதிர்ச்சியை ஏற்படுத்தியது. கோமெய்னி சீயோனிசியர்களால் 4000 பேர் கொல்லப்பட்டதாக அறிவித்தார். இந்த இறப்புகள் சா அரசுக்கு எதிராக அனைத்து மக்களையும் திருப்பியது. படைத்துறை சட்டத்தை நடைமுறையில் இருந்த போதும் அரசு போராட்டத்தைத் தடைசெய்ய சிறு முயற்சியே செய்தது. இராணுவத்தையும், உளவு & பாதுகாப்பு படைகளையும் போராட்டக்காரர்களை எதிர்த்துப் போராட தடை விதித்ததால் போராட்டம் மேலும் வலுப்பட்டது. இச்செயலால் சா வுக்கு ஆதரவாளர்களின் மனவுறுதி குழைந்தது .

பன்னாட்டு அளவில் சா அவர்களுக்கு அழுத்தம் கொடுப்பதற்காகக் கோமெய்னி போராட்டக்காரர்களை ஒன்றுபடுத்த முயற்சியில் ஈடுபட்டார். அமெரிக்காவையும் மேற்குலகையும் போராட்டக்காரர்களின் பக்கம் கவர பல நடவடிக்கைகள் எடுத்தார். மேற்குலகின் மீதான தனது வெறுப்பை தற்காலிகமாக ஒதுக்கியது இதில் ஒரு பகுதியாகும்.

கோமெய்னி ஈரான் மக்களாட்சி வேண்டும் என்றார் ஆனால் அது இசுலாமிய மதத்தின் படி நடக்க வேண்டும் என்றார். கோமெய்னி மதகுருமார்களுக்கு ஆட்சி அதிகாரத்தின் மீது ஆர்வமில்லை என்று பலமுறை கூறினார். அவர்களுக்கு சா அவர்களின் கொடுங்கோல் ஆட்சியிலிருந்து ஈரானிய மக்களுக்கு விடுதலை பெற்றுத்தருவதே நோக்கம் என்றார். கோமெய்னியின் புத்தகங்களை ஈரான் அரசு தடை செய்திருந்ததால் பொது மக்களுக்கு அவரின் கொள்கைகளை முழுவதும் அறிய வாய்ப்பில்லாமல் போனது.

1978ன் இறுதியில் இடது சாரிகளின் ஆதரவை கோமெய்னி முழுவதுவதுமாகப் பெற்றார். ஈரானிய உளவு பாதுகாப்பு படையால் பெருமளவிலான ஆதரவாளர்களை இழந்திருந்த இடது சாரிகள் கோமெய்னியின் புகழைக்கொண்டு சா அவர்களை ஆட்சியிலிருந்து நீக்கலாம் என்று எண்ணினர். சிறையிலிருந்து விடுதலையானதும் தேசிய முன்னனி தலைவர் கரிம் சன்சபி பாரிசுக்கு சென்று கோமெய்னியுடன் இணைந்து கொண்டார். அங்கிருந்து அவர்கள் இருவரும் சா அவர்களை ஆட்சியில் இருந்து நீக்க தீர்மானம் நிறைவேற்றினர்.

சா-வின் மேற்குலக ஆதரவளார்ளின் ஆதரவை கோமெய்னி கோரினார். ஐக்கிய அமெரிக்காவுக்கும் சா-வுக்குமான உறவில் விரிசல் ஏற்பட்டிருந்தது. 1973 எண்ணெய் நெருக்கடியில் ஈரான் பங்கு வகித்ததால் இந்த விரிசல். கோமெய்னியும் அவரது ஆதரவாளர்களும் பிரான்சில் இருந்ததால் மேற்குலக ஊடகங்களை அணுகவது சுலபமாக இருந்தது. அவர் தனக்கு ஆட்சி அதிகாரத்தின் மீது ஆசை இல்லையெனவும் சா-வின் கொடுங்கோல் ஆட்சியை நீக்குவதே குறிக்கோள் என்றும் கூறினார். தன்னை முற்போக்குவாதி என்றும் கூறிக்கொண்டார். இதனால் மேற்குலக ஊடகங்கள் இவருக்கு ஆதரவாக மாறின. மேற்குலக ஊடகங்கள் சா ஆட்சியின் மனித உரிமை மீறல்களை அடிக்கடி சொன்னதால் சா-ஆட்சிக்கு ஆதரவாக இருந்த ஜிம்மி கார்ட்டர் அரசுக்கு நெருக்கடி அதிகரித்தது. ஈரானிய புரட்சியே ஊடகங்களை ஆட்சிமாற்றத்துக்கு கருவியாகப் பயன்படுத்திய முதல் புரட்சியாகும் . 
கோமெய்னி மேற்குலக ஊடகங்களை நன்கு பயன்படுத்திக்கொண்டார். அவரது பெரும்பாலான செய்திகள் மொழிபெயர்ப்புடன் பிபிசி உள்ளிட்ட மேற்குலக ஊடகங்களால் ஈரானில் ஒலிபரப்பட்டன. ஊடகங்கள் கோமெய்னியின் போராட்டம் பலரை சென்றடைய காரணமாக இருந்தது.

அக்டோபர் 1978 லிருந்து சனவரி 1979 வரையான கால கட்டம் போராட்டத்தில் குறிப்பிடத்தக்கதாகும். இக்காலத்தில் போராட்டக்காரர்களிடையே பெருமளவிலான ஒற்றுமை நிலவியது இது போராட்டம் வேலைநிறுத்தம் போன்றவற்றில் எதிரொலித்தது. செப்டம்பர் 9 அன்று 700 தொழிலாளர்கள் தெக்ரானின் முதன்மையான எண்ணெய் சுத்தகரிப்பு நிலையத்தில் வேலை நிறுத்தம் செய்தனர். செப்டம்பர் 11 அன்று நாட்டின் மற்ற நகரங்களில் உள்ள ஐந்து எண்ணெய் சுத்தகரிப்பு நிலையங்களில் வேலை நிறுத்தம் பரவியது. செப்டம்பர் 13 அன்று தெக்ரானில் உள்ள நடுவண் அரசின் ஊழியர்கள் வேலைநிறுத்தத்தில் ஈடுபட்டனர்.

அக்டோபர் மாதத்தில் பெரும்பாலான தொழில்துறையினர் வேலைநிறுத்தத்தில் கலந்துகொண்டனர். கறுப்பு வெள்ளியில் பலியானவர்களின் 40ம் நாள் நினைவுதினத்தில் பெரும்பாலான கடை உரிமையாளர்கள் ஒரு நாள் வேலை நிறுத்தம் செய்தனர். அக்டோபர் கடைசியில் பொது வேலைநிறுத்தம் அறிவிக்கப்பட்டது, இதனால் எண்ணெய் சுத்தகரிப்பு பணி பெரிதும் பாதிக்கப்பட்டது. இதனால் ஈரானின் பொருளாதாரம் கடுமையாகப் பாதிக்கப்பட்டது. தொழிலாளர்களைச் சமாதானப்படுத்த சா மேற்கொண்ட முயற்சிகள் பலனளிக்கவில்லை.

நிலைமை மிகவும் மோசமடைந்ததுடன் இராணுவ புரட்சி ஏற்படலாம் என்றும் அச்சம் நிலவியது. எனவே சா அவர்கள் ஜாபர் செரிப்-இமாமியை பிரதமர் பதவியிலிருந்து நீக்கிவிட்டு இராணுவம் நாட்டை ஆளும் என்று அறிவித்தார். தொலைக்காட்சியில் தோன்றி தன் அரசின் குற்றங்களை மன்னிக்குமாறும் இனி அவ்வாறு நடக்காது என்றும் சா கூறினார். இராணுவ அரசு பொறுப்பேற்றவுடன் தெருப்போராட்டங்கள் நின்றன, வேலைநிறுத்தமும் முடிவுக்கு வந்தது . இராணுவ தலைமை போராட்டக்காரர்களை கைது செய்வதற்கு பதிலாக அவர்களை சமாதானம் செய்யமுயன்றது . பல அரசு அதிகாரிகள் கையூட்டு பெற்றதாக கைது செய்யப்பட்டனர். இராணுவ அரசுக்கு போராட்டத்தை முறியடிக்கும் எண்ணம் இல்லை என்று தெரிந்தவுடன் கோமெய்னி வேலைநிறுத்தத்துக்கு அழைப்பு விடுத்தார்.

இசுலாமிய மாதமான முகரத்தின் இறுதியில் அசுராவை கொண்டாட இரண்டு மில்லியனுக்கும் அதிகமான மக்கள் தெக்ரானின் சுதந்திர சதுக்கத்தில் கூடினர். அங்கு சா அவர்களின் ஆட்சியை நீக்கிவிட்டு, கோமெய்னியை ஈரானுக்கு தலைமையேற்க செய்ய ஈரானியர்கள் போராட வேண்டுமென்று போராட்டக்காரர்களால் கூறப்பட்டது. சில வாரங்கள் கழித்து ஈரானில் பெரும் போராட்டம் நடைபெற்றது. இதுவே ஈரானில் அதிக மக்கள் கலந்து கொண்ட போராட்டமாகும். 1978ன் இறுதியில் சா பழமைவாதிகள் அல்லாத பல்வேறு எதிர்கட்சித் தலைவர்களைப் பிரதமராகும் படி கேட்டார். சாப்பர் பக்டியர் அவர்கள் பிரதமராக ஒப்புக்கொண்டார். ஒப்புக்கொண்டதால் அவர் எதிர்கட்சிகளின் இயக்கத்திலிருந்து நீக்கப்பட்டார்.

1979 சனவரி 16 அன்று சா அவர்களும் இராணியும் ஈரானை விட்டு வெளியேறினார்கள். அவர்கள் வெளியேறியதும் பல்வீ அரசமரபை நினைவுபடுத்தும் சின்னங்கள் அனைத்தும் அழிக்கப்பட்டன . பக்டியர் ஈரானின் உளவு பாதுகாப்பு படையைக் கலைக்கவும், அரசியல் கைதிகள் அனைவரும் விடுவிக்கவும் உத்தரவிட்டார். இராணுவம் போராட்டங்களையும் ஊர்வலத்தையும் அனுமதிக்க உத்தரவிடப்பட்டது. புதிய தேர்தல் நடைபெறுமென உறுதியளிக்கப்பட்டது, கோமெய்னியும் மற்ற புரட்சியாளர்களும் தேசிய ஒற்றுமை அரசு அமைக்கக் கோரப்பட்டது. ஈரானுக்கு 1979 பிப்ரவரி 1-ல் ஏர் பிரான்சின் போயிங் வானூர்தியில் தெக்ரானுக்கு வந்த கோமெய்னியிடம் குவோம் நகரில் வாட்டிகன் போல் அரசை உருவாக்கக் கேட்கப்பட்டது. புரட்சியாளர்களிடம் அரசியலமைப்பை பாதுகாக்க உதவ கோரிக்கைவிடப்பட்டது.

கோமெய்னி பக்டியர் அவர்களின் அரசைக் கடுமையாக விமர்சித்தார். மக்களாட்சியையும் மனித உரிமையையும் ஆதரிக்கும் மெகதி பகர்சன் புதிய பிரதமராகப் பிப்ரவரி 4 அன்று கோமெய்னியால் அறிவிக்கப்பட்டார் . ஈரான் கோமெய்னியின் முழு ஆளுகைக்கு வந்ததை அறிந்த படைவீரர்கள் சிலர் அவர் அணியில் இணைந்தனர். மன்னரின் ஆதரவு படைகளுக்கும் கோமெய்னி ஆதரவு வீரர்களுக்கும் சண்டை நடந்தது. பிப்ரவரி 11 அன்று தலைமை இராணுவ ஆணையகம் இந்த அரசியல் சண்டையில் தலையிடாமல் நடுநிலை வகிப்பது என்ற எடுத்த முடிவால் சா ஆட்சி முடிவுக்கு வந்தது.





</doc>
<doc id="212220" url="https://ta.wikipedia.org/wiki?curid=212220" title="த. சரவணத் தமிழன்">
த. சரவணத் தமிழன்

த. சரவணத் தமிழன் (இறப்பு: ஆகத்து 26, 2012) தனித்தமிழ் அறிஞரும் தமிழ் இலக்கண நூலாசிரியரும் சிறந்த மேடைப் பேச்சாளரும் ஆவார். இருபதாம் நூற்றாண்டில் தனித்தமிழ் இயக்கத்தை முன்னெடுத்துச் சென்றோருள் ஒருவர். 

தஞ்சைக்கு அருகில் அமைந்திருக்கும் காந்தாவனம் (பூண்டி) என்னும் சிற்றூரில் செல்வவளம் மிகுந்த குடும்பத்தில் பிறந்தவர். கரந்தைத் தமிழ்ச் சங்கத்தில் புலவர் பட்டம் பெற்றார். பழந்தமிழ் இலக்கியங்களிலும் இலக்கணத்திலும் ஆழ்ந்த பயிற்சி பெற்றவர். திருவாரூர் உயர்நிலைப் பள்ளியில் தமிழாசிரியராகப் பணியாற்றியவர். இயற்றமிழ்ப் பயிலகம் என்ற அமைப்பை ஏற்படுத்திப் இளையோருக்குத் தமிழ்ப்பயிற்சி வழங்கியவர். திரு. வி. க அவர்களைத் தனது ஆசானாய் ஏற்றிருந்தார்.

1981 ஆம் ஆண்டில் “யாப்பு நூல்” என்ற இலக்கண நூலை வெளியிட்டார். எழுபதுகளில் திருவாரூரில் இயற்றமிழ் பயிற்றகம் என்னும் அமைப்பை நிறுவி பல்வேறு புலவர்களையும், படைப்பாளிகளையும் உருவாக்கியவர்.

டாக்டர் (PhD) என்ற சொல்லுக்குப் பாவாணர் முன்மொழிந்த பண்டாரகர் என்ற சொல் வழக்கொழிந்தாலும் சரவணத்தமிழனார் உருவாக்கிய முனைவர் எனும் சொல் நிலைபெற்றுள்ளது.

25 ஆண்டுகளுக்கு மேலாக சென்னையில் வாழ்ந்து வந்த இவர் 2012 ஆகத்து 26 அன்று இரவு 8 மணியளவில் சென்னை இராமச்சந்திரா மருத்துவமனையில் உடல்நலக் குறைவால் காலமானார். இவருக்குக் குறளேந்தி என்ற மகனும் தமிழரசி, மெய்யறிவு, மணவழகு என்ற மூன்று மகளிரும் உள்ளனர்.




</doc>
<doc id="212227" url="https://ta.wikipedia.org/wiki?curid=212227" title="ஹாம்லெட் (புரதப் பொருள்)">
ஹாம்லெட் (புரதப் பொருள்)

ஹாம்லெட் (HAMLET- Human Alpha lactaalbumin Made LEthal to Tumour) என்பது தாய்ப்பாலில் காணப்படும் ஒரு வேதிப்பொருள். இது நாற்பது வகையான புற்று அணுக்களை அழிக்கின்றது. ஹாம்லெட் என்கிற இந்த வேதிப்பொருள் சிறுநீர்ப்பை புற்றுநோயால் பாதிக்கப்பட்ட நோயாளிக்குக் கொடுக்கப்பட்டபோது இறந்த புற்றுநோய் உயிரணுக்கள் சிறுநீரில் காணப்பட்டன. இந்த வேதிப்பொருள் புற்றுநோய் உயிரணுக்களில் மட்டுமே செயற்படுவதும் தெரியவந்துள்ளது. சிறுநீர்ப்பை புற்றுநோயே அன்றி மேலும் 40 வகையான புற்றுநோயிலும் இது நல்ல பயனைக் கொடுப்பதாக ஆய்வாளர்கள் கண்டுள்ளனர்.



</doc>
<doc id="212240" url="https://ta.wikipedia.org/wiki?curid=212240" title="நாக சல்பைடு">
நாக சல்பைடு

ZnS என்ற மூலக்கூற்றுச் சூத்திரத்தைக் கொண்ட அசேதனச் சேர்மமே நாக சல்பைடு ஆகும். இது ஸ்பேலரைட் எனும் தாதுப் பொருளில் காணப்படும். இத்தாதுப் பொருள் பல்வேறு மாசுகளின் கலவையால் கறுப்பு நிறமாகக் காணப்பட்டாலும், தூய நாக சல்பைடு வெள்ளை நிறமானது. இதன் வெண்ணிறம் காரணமாக நாக சல்பைடு பரவலாக நிறத்துணிக்கைகளை உருவாக்கப் பயன்படுத்தப்படுகின்றது. செயற்கையாக உருவாக்கப்படும் அடர்த்தி கூடிய நாக சல்பைடு ஒளி ஊடுபுகவிடுவதாகவும் இருக்கலாம். கதிரியக்கத்தோடு தொடர்புபட்ட பல்வேறு ஆராய்ச்சிகளில் நாக சல்பைடு கதிர்கள் சென்ற பாதையைக் காட்டும் காட்டியாகப் பயன்படுத்தப்படுகின்றது. 

நாக சல்பைடு இரண்டு பிரதான கட்டமைப்புக்களைக் கொண்டுள்ளது. இரண்டு கட்டமைப்புகளும் சிறு வித்தியாசங்களுடன் நான்முக வடிவில் அணுக்கள் காணப்படும். இவற்றில் நிலைப்புத் தன்மையுடைய வடிவம் ஸின்க்-பிளென்ட் அல்லது ஸ்பேலரைட் எனப்படும். இதனை 1020 °C வெப்பநிலைக்கு சூடாக்குவதால் மற்றைய நிலைக்கு மாற்றியமைக்கலாம்.

நாக சல்பைடுடன் செம்பு, வெள்ளி, மங்கனீசு போன்றவற்றில் ஏதாவதொன்றின் சிறிதளவு கலக்கப்பட்டால் அது கதிரியக்கப் பாதையைக் காட்டப் பயன்படுத்தப்படலாம். கதிரியக்கம் இவ்வாறு உருவாக்கப்பட்ட நாக சல்பைடில் படும் போது நாக சல்பைடுடன் கலக்கப்பட்ட மாசுக்கு ஏற்ற படி வெவ்வேறு நிறங்களைக் காட்டும். செம்புடன் நீண்ட நேரத்துக்குப் பச்சை நிற ஒளிர்வையும், வெள்ளியுடன் நீல நிற (அலைநீளம்- 450 nm)ஒளிர்வையும், மங்கனீசுடன் சிவப்பு நிற (அலை நீளம்- 590 nm) ஒளிர்வையும் காட்டும். இத்தொழிற்பாட்டை இருளான இடத்திலேயே நன்றாக அவதானிக்கலாம். கத்தோட்டுக் கதிர்க் குழாய்களிலும், x-கதிர் திரைகளிலும், அல்பா கதிர்களின் திரையாகவும் பயன்படுத்தப்படுகின்றது.

நாக சல்பைடு பரவலாகப் பயன்படுத்தப்படும் ஒரு நிறத்துணிக்கையாகும். இது பேரியம் சல்பேட்டுடன் கலக்கப்பட்டு லித்தோபோன் எனப்படும் வெண்ணிறத் துணிக்கைகளை ஆக்கப் பயன்படுத்தப்படுகின்றது.

இது கலியம் ஆர்சனைடு போன்ற ஒரு குறை கடத்தியாகும். இது மாசாக்கப்பட்டு n/p என இரு வகையான குறை கடத்திகளாகவும் பயன்படுத்தப்படலாம். 

பல்வேறு கைத்தொழிகளின் பக்க விளைவுகளைத் தாக்கமடையச் செய்வதனால் நாக சல்பைடை உற்பத்தி செய்யலாம். மெத்தேனிலிருந்து (இயற்கை வாயுவின் பிரதான கூறு) அமோனியாவைத் தயாரிக்கும் செயன்முறையின் போது இயற்கை வாயுவின் பிரதான மாசு பொருளான ஐதரசன் சல்பைடு அகற்றப்படுகின்றது. இவ்வாறு அகற்றப்படும் HS ஐ நாக ஒக்சைட்டுடன் தாக்கமடையச் செய்து நாக சல்பைடை உருவாக்கலாம்.

ஆய்வு கூடத்தில் நாக-கந்தகக் கலவையை நெருப்புச் சுவாலையால் நேரடியாகச் சூடாக்குவதால் நாக சல்பைடை உருவாக்கலாம். நாகத்தின் உப்புக்களைக் கொண்ட நீர்க்கரைசலின் மீது சல்பைடு அயன்களை உருவாக்கக்கூடிய ஐதரசன் சல்பைடு போன்ற வாயுவைப் பாய்ச்சுவதால் நாக சல்பைடை வீழ்படிவாகப் பெற்றுக்கொள்ளலாம் (ஏனெனில் நாக சல்பைடு நீரில் அவ்வளவாகக் கரையாது).


</doc>
<doc id="212255" url="https://ta.wikipedia.org/wiki?curid=212255" title="டேனியல் பாலாஜி">
டேனியல் பாலாஜி

டேனியல் பாலாஜி இந்திய திரைப்பட நடிகராவார். 


</doc>
<doc id="212262" url="https://ta.wikipedia.org/wiki?curid=212262" title="தமன் மாவட்டம்">
தமன் மாவட்டம்

தமன் மாவட்டம், இந்தியாவின் ஒன்றியப் பகுதியான தமன் மற்றும் தியூவில் உள்ளது. இது தவறுதலாக டாமன் மாவட்டம் என்றும் அழைக்கப்படும். இது 72 சதுர கி.மீ பரப்பளவைக் கொண்டது. . இங்கு இரண்டு லட்சம் பேர் வசிக்கின்றனர்.
மும்பையில் இருந்து 169 கி.மீ தொலைவில் உள்ளது. இங்கு தமன் கங்கை ஆறு பாய்கிறது.

இந்த மாவட்டம் தமன் தியூ மக்களவைத் தொகுதிக்கு உட்பட்டது.

இந்த மாவட்டம் தமன் வட்டம் என்ற ஒரே உட்பிரிவைக் கொண்டுள்ளது.
இந்த மாவட்டத்தில் கீழ்க்காணும் ஊர்கள் உள்ளன.



</doc>
<doc id="212264" url="https://ta.wikipedia.org/wiki?curid=212264" title="சாது மிரண்டா">
சாது மிரண்டா

சாது மிரண்டா 2008ல் வெளிவந்த தமிழ் நகைச்சுவைத் திரைப்படமாகும். இதனை சித்திக் இயக்கியிருந்தார், பிரசன்னா, காவ்யா மாதவன், அப்பாஸ் ஆகியோர் முக்கிய கதாப்பாத்திரத்தில் நடித்திருந்தனர். 

இத்திரைப்படம் 1995ல் வெளிவந்த மலையாளத் திரைப்படமான மன்னார் மாதாய் ஸ்பீக்கிங் என்ற படத்தின் மறு ஆக்கமாகும். இத்திரைப்படத்தில் உதவி ஆசிரியராக சித்திக் பணியாற்றினார்




</doc>
<doc id="212265" url="https://ta.wikipedia.org/wiki?curid=212265" title="சச்சு">
சச்சு

சச்சு (பிறப்பு 1943) தமிழ் திரைப்பட நடிகையாவார். இவர் பல்வேறு மொழிகளில் 500க்கும் மேற்பட்ட திரைப்படங்களில் நடித்துள்ளார். குணச்சித்திரம், நகைச்சுவை, நாயகி என பல்வேறு கதாப்பாத்திரங்களில் நடித்துள்ளார். 

இவர் 1953ல் ராணி என்ற படத்தில் நான்கு வயதாக இருக்கும் பொழுது அறிமுகமானார். 

1991ல் தமிழக முதல்வராக இருந்த ஜெ. ஜெயலலிதாவிடம் கலைமாமணி விருது பெற்றார். தியாக பிரம்மா கானா சபா விருதினை எம். எஸ். சுப்புலட்சுமியிடம் பெற்றார். மற்றும் 2012ல் சென்னை ஸ்ரீ கிருஷ்ணா கானா சபா நாடக சூடாமணி விருது கொடுத்தது.


நந்தினி


</doc>
<doc id="212270" url="https://ta.wikipedia.org/wiki?curid=212270" title="கந்தசாமி கோயில், காளிப்பட்டி">
கந்தசாமி கோயில், காளிப்பட்டி

காளிப்பட்டி கந்தசாமி கோயில், தமிழ்நாட்டில் நாமக்கல் மாவட்டம் திருச்செங்கோடு வட்டம் காளிப்பட்டியில் உள்ளது. இக்கோயிலில் ஆண்டுதோறும் தைப்பூச நாளில் தேர்த் திருவிழா நடத்தப்படுகிறது. தேர்த்திருவிழாவின் போது இக்கோயிலின் அருகே மிகப்பெரிய மாட்டுச்சந்தை கூடுகிறது. திருவிழாவின் போது தேர்மிட்டாய் விற்பனை தனித்தன்மை வாய்ந்தது.

</doc>
<doc id="212273" url="https://ta.wikipedia.org/wiki?curid=212273" title="தேவதையைக் கண்டேன்">
தேவதையைக் கண்டேன்

தேவதையைக் கண்டேன் 2005ல் வெளிவந்த தமிழ் திரைப்படமாகும். இதனை பூபதி பாண்டியன் இயக்கியிருந்தார். தனுஷ் (நடிகர்), சிறீதேவி விஜயகுமார், குணால், கருணாஸ், சத்யன் சிவக்குமார், மயில்சாமி, நாசர் (நடிகர்), தலைவாசல் விஜய் ஆகியோர் முக்கிய கதாப்பாத்திரத்தில் நடித்திருந்தனர்.


</doc>
<doc id="212274" url="https://ta.wikipedia.org/wiki?curid=212274" title="அகுவாடா கோட்டை">
அகுவாடா கோட்டை

அகுவாடா கோட்டை இந்தியாவின் கோவாவில் உள்ள 17 ஆம் நூற்றாண்டைச் சேர்ந்த ஒரு போர்த்துக்கேயக் கோட்டை ஆகும். சிங்குவெரிம் கடற்கரையில் கட்டப்பட்டுள்ள இது அரபிக் கடலை நோக்கியபடி அமைந்துள்ளது. இக்கோட்டைஉம் அதன் கலங்கரை விளக்கமும் நல்ல நிலையில் பேணப்பட்டுள்ள ஒரு வரலாற்றுச் சின்னமாக விளங்குகின்றன.

ஒல்லாந்தரிடமிருந்தும், மராட்டாக்களிடமிருந்தும் இப்பகுதியைப் பாதுகாப்பதற்காக 1613 ஆம் ஆண்டில் இக்கோட்டை கட்டப்பட்டது. அக்காலத்தில் ஐரோப்பாவில் இருந்து வரும் கப்பல்களுக்கான ஒரு அடையாளப் புள்ளியாக இவ்விடம் விளங்கியது. இந்தக் கோட்டை கடற்கரையோரமாக காண்டோலிமுக்குத் தெற்கே மண்டோவி ஆற்றங்கரையில் அமைந்துள்ளது. தொடக்கத்தில் கப்பல் போக்குவரத்துக்குப் பாதுகாப்பாக இருப்பதும், அருகில் உள்ள பார்தேசு துணை மாவட்டத்தைப் பாதுகாப்பதுமே இதன் பணியாக இருந்தது.

இக்கோட்டைக்குள் இருக்கும் ஒரு நன்னீர் ஊற்றின் மூலம் அப்பகுதிக்கு வரும் கப்பல்களுக்கு நீர் வழங்கினர். இதனாலேயே இதற்கு அகுவாடா என்னும் பெயர் ஏற்பட்டது. அகுவாடா என்பது "நீர்" என்னும் பொருள் தரும் ஒரு சொல். இங்கே நான்கு மாடிகளைக்கொண்ட போர்த்துக்கேயக் கலங்கரை விளக்கம் உள்ளது. 1864 ஆம் ஆண்டில் கட்டப்பட்ட இது இவ்வகையில் ஆசியாவிலேயே மிகப் பழமையானது. இக்கோட்டை ஒருகாலத்தில் 79 பீரங்கிகளைக் கொண்டதாக இருந்தது. 2,376,000 கலன்கள் நீரைச் சேமித்து வைக்கக்கூடிய வசதிகள் இங்கே இருந்தன. ஆசியாவின் மிகப் பெரிய நீர் சேமிப்பிடங்களில் ஒன்றாகவும் இது விளங்கியது.

இக்கோட்டை இரண்டு பகுதிகளாகப் பிரிக்கப்பட்டு உள்ளது. மேற்பகுதி கோட்டையாகவும், நீர் வழங்கும் நிலையமாகவும் தொழிற்பட்ட அதே வேளை, கீழ்ப்பகுதி போர்த்துக்கேயக் கப்பல்களுக்குப் பாதுகாப்பான நிறுத்தும் இடமாக இருந்தது. மேற்பகுதியில், அகழி, நிலக்கீழ் நீர்த்தாங்கி, வெடிமருந்து அறை, கலங்கரை விளக்கம், கொத்தளங்கள் என்பன இருந்தன. போர்க் காலங்களிலும், அவசர தேவைகளுக்கும் பயன்படுத்துவதற்காக இரகசியத் தப்பும் வழி ஒன்றும் இருந்தது. தொடக்கத்தில் கலங்கரை விளக்கம் ஏழு நிமிடங்களுக்கு ஒரு தடவை ஒளியைப் பாய்ச்சுமாறு அமைக்கப்பட்டு இருந்தது. 1834 ஆம் ஆண்டில் இது 30 செக்கன்களுக்கு ஒரு தடவை ஒளி பாய்ச்சும் வகையில் மாற்றி அமைக்கப்பட்டது. 1976ல் இது கைவிடப்பட்டது.


</doc>
<doc id="212275" url="https://ta.wikipedia.org/wiki?curid=212275" title="பூபதி பாண்டியன்">
பூபதி பாண்டியன்

பூபதி பாண்டியன் தமிழகத் திரைப்படத்துறை இயக்குனராவார்..

பூபதி பாண்டியன் இயக்குனர் சுந்தர். சியிடம் உதவி இயக்குனராக பணியாற்றிவர். வின்னர், கிரி ஆகிய படங்களுக்கு வசனகர்த்தாக பணியாற்றியுள்ளார்.



</doc>
<doc id="212277" url="https://ta.wikipedia.org/wiki?curid=212277" title="பல்லடம் சஞ்சீவ ராவ்">
பல்லடம் சஞ்சீவ ராவ்

பல்லடம் சஞ்சீவ ராவ் (Palladam Sanjeeva Rao பி: அக்டோபர் 18, 1882 - இ: சூலை 11, 1962) தமிழகத்தைச் சேர்ந்த ஒரு கருநாடக இசை புல்லாங்குழல் வாத்தியக் கலைஞர் ஆவார்.

கோயம்புத்தூர் மாவட்டம் பல்லடம் என்ற ஊரில் கல்வியாளர்களான ஒரு குடும்பத்தில் பிறந்தார். அவரது தந்தை வெங்கோபாச்சார் ஒரு சமஸ்கிருத பண்டிதர். அத்துடன் 'நோய்களைக் குணப்படுத்தக் கூடியவர்' எனப் பெயர் பெற்றவர்.
ஜமீந்தார் சத்கல சேலம் நரசையா இசை நுட்பங்கள் தெரிந்தவர். அவர் நோய்வாய்ப் பட்டபோது வெங்கோபாச்சார் அவரைக் குணப்படுத்தினார். இதற்குப் பதிலாக வெங்கோபாச்சாரின் பிள்ளைகளில் ஒருவருக்கு இசை நுட்பங்களை கற்றுக் கொடுக்க ஜமீந்தார் முன்வந்தார். பிள்ளைகளில் மூத்தவரும் பார்வை பாதிக்கப் பட்டவருமான பிரணநாதாச்சார் தெரிவு செய்யப்பட்டு பயிலத் தொடங்கினார். ஆனால் இளையவரான சஞ்சீவ ராவ் இந்தப் பயிற்சியினால் அதிகம் பயனடைந்தார்.
இரண்டு வருடங்களின் பின் நரசையா காலமாகவே, குடும்பம் சென்னைக்குக் குடி பெயர்ந்தது. அங்கு சஞ்சீவ ராவ் முதலில் கரூர் தேவுடு ஐயரிடமும் பின்னர் சீர்காழி நாராயணசுவாமி பிள்ளையிடமும் வயலின் கற்றுக் கொண்டார். தனது 12ஆவது வயதில் வயலின் கச்சேரிகள் செய்யத் தொடங்கினார். 
ஒரு சமயம் பார்வை இழந்தவரான சரப சாஸ்திரி (1872-1904) என்பவரின் புல்லாங்குழல் கச்சேரியை சஞ்சீவ ராவ் கேட்க நேர்ந்தது. அதிலிருந்து தான் ஒரு புல்லாங்குழல் வித்துவானாக வரவேண்டும் என்ற எண்ணம் தலைதூக்கவே, சஞ்சீவ ராவ் தனது சகோதரருடன் சாஸ்திரியின் ஊரான [[கும்பகோணம்|கும்பகோணத்துக்குச்]] சென்று அவரிடம் புல்லாங்குழல் கற்றுக் கொள்ளத் தொடங்கினார். பயிற்சி ஏழு வருடங்கள் தொடர்ந்தது. அவ்வளவு காலமும் உஞ்சவிருத்தி மூலம் தமது வாழ்க்கையை கொண்டு நடத்தினர்.
சரப சாஸ்திரி தனது 32ஆவது வயதில் காலமானபோது அவர் தனது சொந்த புல்லாங்குழலை சஞ்சீவ ராவிடம் கொடுத்தார்.
கருநாடக இசையில் புல்லாங்குழல் ஒரு வாத்தியமாக ஏற்றுக் கொள்ளப்படாமல் இருந்துவந்தது. சரப சாஸ்திரி தனது சொற்ப வாழ்நாளில் புல்லாங்குழல் வாசிப்பில் ஒரு லாகவத்தையும் பாணியையும் ஏற்படுத்தி அதனை ஒரு மதிப்பிற்குரிய இசைக்கச்சேரி வாத்தியமாக மாற்றினார். அவர் இளவயதில் காலமாகிவிடவே அவருக்குப் பின் அவரது பணியை அவரின் முன்னணி மாணாக்கரான பல்லடம் சஞ்சீவ ராவ் தொடர்ந்தார்.

பல்லடம் சஞ்சீவ ராவ் புல்லாங்குழல் வாசிப்பில் பல முன்னேற்றங்களை செய்தார். துளைகளில் விரல்களை வைத்து இசை எழுப்புவதில் ஒரு முறையை உருவாக்கினார். இதன் மூலம் கருநாடக இசையை புல்லாங்குழல் மூலம் வாசிக்க ஒரு முறைமையை நிறைவு செய்து மக்கள் மத்தியில் புல்லாங்குழலிசையை பிரபலப்படுத்தினார்.
மாலி என அழைக்கப்பட்ட டி. ஆர். மகாலிங்கம் தோன்றும்வரை பல்லடம் சஞ்சீவ ராவ் புல்லாங்குழல் இசை மன்னராக விளங்கினார்.
இவரது புல்லாங்குழல் இசை பல கிராமபோன் இசைத்தட்டுகளாக வெளியானது. மேலும் அக்காலத்தில் திருவையாற்றில் தியாகராஜர் ஆராதனை விழா இரண்டு குழுக்களால் தனித்தனியாக நடத்தப்பட்டது. அதில் "சின்னக் கட்சி" என அழைக்கப்பட்ட குழுவில் இவர் முக்கிய பங்காற்றினார்.
இவரால் பிரபலப்படுத்தப்பட்ட "சேதுலரா" என்ற கீர்த்தனை அவருக்கு மரியாதை செய்யுமுகமாக இற்றைவரை தியாகராஜர் ஆராதனை விழாவில் எல்லா புல்லாங்குழல் இசைக்கலைஞர்களாலும் இசைக்கப்பட்டு வருகிறது.

ஆற்றும் கலைகளுக்கான ஜனாதிபதி விருது என்ற பெயரில் வழங்கப்பட்டு வந்த விருது 1954 ஆம் ஆண்டு தொடக்கம் [[சங்கீத நாடக அகாதமி விருது]] என பெயரிடப்பட்டது. புதிய பெயரில் இந்த விருதினைப் பெற்ற முதல் கருநாடக இசைக் கலைஞர்கள் [[மைசூர் வாசுதேவாச்சாரியார்|மைசூர் வாசுதேவாச்சாரும்]] புல்லாங்குழல் வித்துவான் பல்லடம் சஞ்சீவ ராவ் ஆகியோராவர். வயதில் முதுமையுற்ற மைசூர் வாசுதேவாச்சார் விருதை வாங்க [[தில்லி]]க்கு நேரில் போகமுடியவில்லை. ஆனால் பல்லடம் சஞ்சீவ ராவ் [[மார்ச் 31]]ஆம் திகதி நேரில் விருதினைப் பெற்றுக் கொண்டார். 
[[ஏப்ரல் 16]]ல் [[கோயம்புத்தூர்]] அகில பாரத மாத்வா மகா மண்டல் ஒரு பொது வரவேற்பு ஊர்வலம் நடத்தி கோபாலசுவாமி கோயிலில் வைத்து கன்னட மொழியில் வாழ்த்துப் பத்திரம் வழங்கினர்.
அடுத்து 21 திகதி தொடக்கம் 23 வரை கும்பகோணத்தில் மூன்று பாராட்டு விழாக்கள் நடந்தன. 21 ஆம் திகதி பஜனை மடத்தில் விழா நடந்தது. விழாவில் வயலின் வித்துவான் இராஜமாணிக்கம் பிள்ளை, வாக்கேயக்காரர் பாபநாசம் சிவன், ஹரிகதை வித்துவான் வதிராஜ பாகவதர் ஆகியோர் பாராட்டிப் பேசினார்கள். 
பின்னர் வாணி விலாச சபாவிலும், 23 ஆம் திகதி சத்குரு தியாகப்பிரம்ம சமாஜத்திலும் பாராட்டு விழாக்கள் நடந்தன.
[[ஏப்ரல் 25]] ஆம் திகதி சென்னை ஸ்ரீ கிருஷ்ண கான சபாவில் அப்போதைய தமிழ் நாடு நிதி அமைச்சர் சி. சுப்பிரமணியம் முன்னிலையில் சபாவின் செயலாளர் மகாராஜபுரம் சந்தானம் ஒரு பாராட்டுப் பத்திரம் படித்தளித்தார்.
பின்னர் சூன் 27 ஆம் திகதி பெங்களூரில் காயன சமாஜ் அவரை கௌரவித்தது. 
நவம்பர் 22 ஆம் திகதி திருச்சி மாத்வ மகாஜன சபா பாராட்டுவிழா நடத்தியது.
ஒரு சமயம் திருச்சி ஸ்ரீரங்கத்தில் இந்திய சுதந்திரப் போராட்ட வீரரும் வங்காளத்தைச் சேர்ந்தவருமான சித்தரஞ்சன் தாஸ் (சி. ஆர். தாஸ்) பல்லடம் சஞ்சீவ ராவின் புல்லாங்குழல் இசையைக் கேட்டு "இந்த சங்கீதத்துக்கு ஈடு இணை கிடையாது என்பதை மனப்பூர்வமாக ஒத்துக் கொள்கிறேன்" என்று பாராட்டினார்.
[[1943]] ஆம் ஆண்டு [[மியூசிக் அகாதெமி (சென்னை)|சென்னை மியூசிக் அகாதமி]] [[சங்கீத கலாநிதி விருது]] வழங்கி கௌரவித்தது.

1943 ஆம் ஆண்டு தி இந்தியன் ஃபைன் ஆர்ட்ஸ் சொசைட்டி [[சங்கீத கலாசிகாமணி விருது]] வழங்கியது.

இவர் புல்லாங்குழலில் வாசித்த "இங்கிலிஷ் நோட்" என்ற இசையைக் கொண்டுள்ள கொலம்பியா இசைத்தட்டில் "வேணுகான சிகாமணி" பல்லடம் சஞ்சீவ ராவ் என பெயர் அச்சிடப்பட்டுள்ளது.

பல்லடம் நாகராஜ ராவ், திருச்சி இராமச்சந்திர சாஸ்திரி ஆகியோர் இவரது மாணாக்கர்கள்.
'[[தவமாய் தவமிருந்து]]' என்ற திரைப்படத்தில் வரும் "நானே தொலைந்த கதை" என்ற பாடலைப் பாடி பிரபலமடைந்த பின்னணிப் பாடகர் வி. வி. பிரசன்னா இவரது கொள்ளுப் பேரனாவார்.

Giripainale- Sahana
நானே தொலைந்த கதை பாடல்

[[பகுப்பு:புல்லாங்குழல் கலைஞர்கள்]]
[[பகுப்பு:சங்கீத நாடக அகாதமி விருது பெற்றவர்கள்]]
[[பகுப்பு:சங்கீத கலாநிதி விருது பெற்றவர்கள்]]
[[பகுப்பு:சங்கீத கலாசிகாமணி விருது பெற்றவர்கள்]]
[[பகுப்பு:1882 பிறப்புகள்]]
[[பகுப்பு:1962 இறப்புகள்]]
[[பகுப்பு:20 ஆம் நூற்றாண்டுக் கருநாடக இசைக் கலைஞர்கள்]]

</doc>
<doc id="212279" url="https://ta.wikipedia.org/wiki?curid=212279" title="போண்டா மணி">
போண்டா மணி

போண்டாமணி தமிழ்த் திரைப்பட நகைச்சுவை நடிகராவார். நூற்றி எழுபத்தியைந்து திரைப்படங்களுக்கும் மேல் நடித்துள்ளார். 

இவருடைய இயற்பெயர் கேதீஸ்வரன் என்பதாகும். இவருடன் உடன் பிறந்த 16 நபர்களில் 8 நபர்கள் இலங்கை இனக்கலவரத்தில் இறந்து விட்டார்கள். 

எம்.மாரிமுத்து செட்டியார் - மகேஷ்வரி தம்பதியரின் மகனாக போண்டாமணி 15 செப்டம்பர் 1963ல் பிறந்தார். இவருடைய தாயகம் இலங்கையில் உள்ள மன்னார் பகுதியாகும். அங்கு மறுமலர்ச்சி விநாயகர் கலா மன்றம் என்ற பெயரில் மன்றமொன்றை தொடங்கி நண்பர்களோடு கலைநிகழ்ச்சிகளை நடத்தியுள்ளார். தமிழ்நாட்டில் நடிகனாகும் வாய்ப்பு உள்ளதென இலங்கையிலிருந்து அகதியாக இராமேஷ்வரம் வந்து நடிகனார். 



</doc>
<doc id="212286" url="https://ta.wikipedia.org/wiki?curid=212286" title="வே. வசந்தி தேவி">
வே. வசந்தி தேவி

வே. வசந்தி தேவி (பிறப்பு நவம்பர் 8, 1938) ஒரு தமிழ்நாட்டுக் கல்வியாளர், சமூக ஆர்வலர். மனோன்மணியம் சுந்தரனார் பல்கலைக்கழகத் துணைவேந்தராகப் பணி செய்து ஒய்வு பெற்றவர். பின் தமிழ்நாடு மாநில மகளிர் ஆணையத் தலைவராக 2002முதல் 2005 வரை பதவி வகித்தார்.

தமிழ்நாட்டில் திண்டுக்கல்லில் பிறந்தார். தொழிற்சங்கவாதியும் கிறித்தவ அறவாணரும்
சிந்தனையாளருமான சக்கரைச்செட்டியாரின் மகள் வழி பெயர்த்தி. இவருடைய தந்தை வழக்கறிஞராகவும் திண்டுக்கல் நகராட்சித் தலைவராகவும் இருந்தார். இவருடைய தாத்தா காலத்திலிருந்து மதம் சாதி கடந்து இவருடைய குடும்பத்தில் திருமணங்கள் நிகழ்ந்துள்ளன. வசந்தி தேவி திண்டுக்கல்லில் உள்ள பள்ளியில் படித்தார். சென்னைப் பல்கலைக்கழகத்தில் வரலாறு பாடத்தில் முதுகலைப் பட்டம் பெற்றார். பிலிப்பின்சு பல்கலைக் கழகத்தில் முனைவர் பட்டம் பெற்றார் 




பொதுப் பள்ளி முறையைச் செயல்படுத்தக் கோரி பரப்புரை ஆற்றினார். தமிழிலும் ஆங்கிலத்திலும் சிறப்பாக எழுதும் ஆற்றல் பெற்ற வசந்தி தேவி மக்களின் கல்வி உரிமை, மனித உரிமை,தலித்துகளின் நலன்,பெண்கள் விடுதலை, சூழல் பாதுகாப்பு ஆகியவற்றுக்கான இயக்கங்களில் முனைப்பாகச் செயல்படுகிறார்.



</doc>
<doc id="212287" url="https://ta.wikipedia.org/wiki?curid=212287" title="ஐக்கிய அமெரிக்க ஆடவர் தேசிய காற்பந்து அணி">
ஐக்கிய அமெரிக்க ஆடவர் தேசிய காற்பந்து அணி

ஐக்கிய அமெரிக்க ஆடவர் தேசிய சங்கக் காற்பந்து அணி, பன்னாட்டு சங்கக் காற்பந்தாட்டங்களில் (சாக்கர்) அமெரிக்க ஐக்கிய நாடு சார்பாக விளையாடும் தேசிய அணியாகும். இதனை ஐக்கிய அமெரிக்க சங்கக் காற்பந்துக் கூட்டமைப்பு மேலாண்மை செய்கிறது. வட, மத்திய அமெரிக்க மற்றும் கரீபியன் கால்பந்துக் கூட்டமைப்புப் போட்டிகளில் பங்கேற்கிறது. பிஃபா உலகத் தரவரிசையில் 13வதாகவும் , உலகக் காற்பந்து எலோத் தரவரிசையில் 12வதாகவும் விளங்குகிறது. கடைசி ஆறு உலகக்கோப்பை காற்பந்துகளில் பங்கேற்றுள்ள அமெரிக்கா 1994ஆம் ஆண்டு போட்டிகளை ஏற்று நடத்தியுள்ளது.


</doc>
<doc id="212290" url="https://ta.wikipedia.org/wiki?curid=212290" title="விண்மீன் கொத்துகள்">
விண்மீன் கொத்துகள்

விண்மீன் கொத்துகள் (Star clusters) என்பது விண்மீன் தொகுதியைக் குறிக்கின்றது. இவற்றை விண்மீன் மேகங்கள் (star clouds) என்றும் அழைப்பர். பரிமாற்று ஈர்ப்பு விசையின் காரணமாக, விண்மீன் திரளிலுள்ள விண்மீன்கள் ஒன்றிணைந்து கூட்டமாக உள்ளதை "விண்மீன் கொத்துகள்" எனலாம். விண்மீன் கொத்தானது விண்மீன் திரளின் ஒன்றிணைந்த அமைப்பாகவே இயங்குகிறது. 100 முதல் 1000 விண்மீன்கள் இருக்கும் கூட்டத்தைத் "திரளியல் விண்மீன் கொத்து" (Galactic Cluster) எனலாம். 10,000 விண்மீன்கள் இருக்கும் கூட்டம் "சிறுகோள் விண்மீன் கொத்து" (Globular cluster) எனப்படும்.


</doc>
<doc id="212292" url="https://ta.wikipedia.org/wiki?curid=212292" title="தீ முக்கோணம்">
தீ முக்கோணம்

தீ முக்கோணம் அல்லது எரிதல் முக்கோணம் (Fire triangle) என்பது பெரும்பான்மையாக தீ வளர அவசியமான உட்பொருள்களை புரிந்துகொள்ள உதவும் எளிய முன்மாதிரி வடிவம்.
தீ முக்கோணம் என்பது தீ எரிவதற்கு தேவையான வெப்பம், எரிபொருள், ஆக்சிசன் ஆகிய முக்கிய மூன்று மூலகங்கள் பற்றி விளக்குகிறது. இந்த மூலகங்கள் மூன்றும் சரியான விகிதத்தில் கலக்கும்போது தீ உண்டாகிறது. இந்த மூன்றில் ஒன்றை அதிலிருந்து விலக்கும்போது தீ பரவுவதை தடுக்க முடியும். உதாரணமாக தீ பாதுகாப்புப் போர்வை மூலம் ஆக்சிசன் உள் செல்வதைத் தடுத்து தீ பரவுவதைத் தடுக்க முடியும்.

தீ நான்முகத்திண்மத்தில், தீ முக்கோணத்தில் ஏற்கனவே உள்ள மூன்று மூலகங்களுடன் இரசாயன சங்கிலி வேதிவினை என்ற மற்றொரு கூறும் கூடுதலாக சேர்க்கப்படுகிறது. தீ பற்ற ஆரம்பித்த உடன் வெப்பம் உமிழ் வேதிவினை தீயை பரப்ப உதவுகிறது. நுரை தீக்கு தேவையான ஆக்சிசனை தடுத்து சங்கிலி வேதிவினை நடைபெறாமல் செய்யும். தண்ணீர் தீக்கு தேவையான எரிபொருளை தடைசெய்யும். ஹேலோன் நேரடியாக மூலக்கூறுகளுக்கு இடையே செயல்பட்டு சங்கிலி வேதிவினையைத் தடுக்கும்.
எரிதலின்போது, இரசாயன சங்கிலி வேதிவினை, தீக்கு மேலும் வெப்ப ஆற்றலைக் கூட்டுக்கிறது . முக்கியமாக இலித்தியம், மக்னீசியம், தைட்டானியம், போன்ற உலோகங்களில் (டி வகுப்பு தீ என அழைக்கப்படும்) தீ எரியும் போது, அது இன்னும் முக்கியமான ஆற்றலை வெளியிடும் என்பதைக் கருத்தில் கொள்ள வேண்டும்.
இந்த உலோகங்கள், தண்ணீர் மற்றும் ஆக்சிஜனுடன் வேகமாக வினைப்பட்டு அதிக ஆற்றலை வெளியிடும். அதனால் இந்தவகை தீயில் தண்ணீரை ஊற்றுவதால் தீ மேலும் வலுப்பெறம், சில நேரங்களில் வெடிக்கவும் வாய்ப்புள்ளது. தைட்டானியம் போன்ற சில உலோகங்களில் கார்பன் டை ஆக்சைடு தீயணைப்பானைப் பயன்படுத்துவது பயனற்றது. எனவே உலர் மணலை இவ்வகைத் தீயில் பயன்படுத்துவதால் இரசாயன சங்கிலி வேதிவினையைத் தடுக்க முடியும்.
கூடிய விரைவில் நான்முகத்திண்மத்திலுள்ள ஏதாவது ஒரு மூலத்தை தீயிலிருந்து நீக்கும் போது தீயை அணைப்பது எளிதாகிறது.
ஆக்சிகரணி(oxidizer) , வேதிவினையில் மற்றொரு வினைபொருள் ஆகும். பொதுவாக வளிமண்டல காற்று குறிப்பாக ஆக்சிசன் வினைபொருளாக தீயில் செயல்படுகிறது. ஆக்சிசன் தீ உட்கொள்வதை தடுக்கும் போது தீ அணைக்கப்படும்.
எடுத்துக்காட்டாக, தீ பற்ற வைக்கும் போது துருத்தி (குழாய் போன்ற அமைப்பு) மூலம் காற்றை ஊதும் போது தீ அந்த காற்றிலுந்து ஆக்சிசனை எடுத்து வேகமாக வளரும். ஆனால் ஒரு மெழுகுவர்த்தி எரிந்து கொண்டிருக்கும் போது அதன் மீது ஒரு கண்ணாடிக் குவளைக் கொண்டு மூடும் போது அந்த தீ அணைக்கப்படும்.
தீ பெரும்பாலான சந்தர்ப்பங்களில் நெருப்பைத் தூண்டுவதன் மூலம் உருவாகிறது.அதற்கு பல உதாரணங்கள் உண்டு அவை உராய்வு, தீக்குச்சி, சூடான மின் கம்பி, ஒரு தீப்பொறி போன்றவை ஆகும். மேலும் மின்சாரம், கதிர்வீச்சு மற்றும் அதிக அழுத்தம், வெப்பம் அதிகரித்தலுக்கு காரணமாக அமையும். வெப்பம் அதிகரிக்கும் போது தீப்பிடிக்க வாய்ப்பு அதிகம். ஒரு தீப்பொறி மிகப் பெரிய தீயாக மாற வேதிவினை உதவுகிறது.
எந்த வெப்ப நிலையில் ஒரு திரவம், தீப்பிடிப்பதற்கான ஆவியை தன்னில் உருவாக்குகிறதோ அந்த நிலை அந்த திரவத்தின் பளிச்சீட்டுநிலை(flash point) எனப்படும்.
போதுமான வெப்பம் இல்லாமல் ஒரு தீ உருவாக மற்றும் தொடர்ந்து எரியத் தொடங்காது. எனவே அதிக வெப்பம் உருவாவதைத் தடுக்கும்போது தீ உருவாவதைத் தடுக்கலாம். பெரும்பான்மையாக தண்ணீர் வெப்பத்தைக் குறைக்க உதவுகிறது. வாயு மற்றும் சில பொடிகளின் மூலம் வெப்பத்தைக் குறைப்பதை அறிமுகம் செய்துள்ளனர்.
மின்சாரத்தை அனைத்து வைப்பதன் மூலமும் மின்சாரத்தால் உருவாகும் வெப்பம் மற்றும் தீயைத் தடுக்க முடியும்.
எரிபொருள் மேலும் தீயுடன் சேர்வதை தடுப்பதன் மூலம் தீ பரவுவதைத் தடுக்கலாம். .பொதுவாக காட்டில் ஏற்படும் தீக்கு எரிபொருள் முக்கியமான ஒன்று.
போதுமான அளவு ஆக்சிசன் இல்லாமல் தீ உருவாகவே முடியாது. எனவே ஆக்சிசன் தீயில் சேருவதைத் தடுக்க தீ பாதுகாப்புப் போர்வை அல்லது கார்பன்-டை-ஆக்சைடு தீயணைப்பான் பயன்படுத்தப்படுகிறது.
நீர், தீ அணைப்பில் இரண்டு முக்கிய பணிகளை செய்கிறது. முதலாவது தீயினால் உருவாகும் வெப்ப மற்றும் இதர கதிர்வீச்சுக்களை தடுக்கும், இரண்டாவது நீர் தீயுடன் எரிபொருள் சேர்வதைத் தடுத்து தீயை குறைக்கும்.
வாயுக்களில் தீ எரியும் போது எரிவதற்குத் தேவையான வாயுவை, நீராவி துளிகளை அதிலிடுவதன் மூலம் தீ தடுக்கப்படும். தீ அணைப்பில் இது வாயு குளிரூட்டல் என அழைக்கப்படுகிறது.
சில நேரங்களில் தீயை அணைக்க பயன்படுத்தும் பொருள், தீக்கு மேலும் ஆற்றலை தந்து தீயை வலுவாக்கவும். தீப்பிடித்த பொருளை வெடிக்கவைக்கவும் மற்றும் தீயுடன் சேர்ந்து மேலும் தீயா விளைவுகளைத் தர வாய்ப்புள்ளது.எனவே தண்ணீரை அணைத்து தீக்கும் பயன்படுத்தக் கூடாது.
தீயை அணைக்க தண்ணீரை பயன்படுத்த கூடாத இடங்கள் பின்வருமாறு
மேலே குறிப்பிட்ட இடங்களில் தீயை அணைக்க நீருடன் சில சர்ப்பிகளை (additives) சேர்த்து பயன்படுத்தலாம் அவை பின்வருமாரு:


</doc>
<doc id="212295" url="https://ta.wikipedia.org/wiki?curid=212295" title="சேர் கோணம்">
சேர் கோணம்

சேர் கோணம் (Contact angle) என்பது நீர்மத்தின் பரப்பு ஒரு பொருளுடன் தொடர்பு கொண்டால் தொடு புள்ளியில் பரப்பு சற்று வளைந்திருக்கும். நீர்மத்தின் தொடு கோட்டிற்கும் நீர்மத்திலுள்ள திண்மப் பொருளின் பரப்பிற்கும் இடைப்பட்ட கோணம் "சேர் கோணம்" எனப்படும்.


</doc>
<doc id="212296" url="https://ta.wikipedia.org/wiki?curid=212296" title="ஈர்ப்புப் புலம்">
ஈர்ப்புப் புலம்

ஈர்ப்புப் புலம் (Gravitational field) என்பது இரு திணிவுகள் ஒரு குறிப்பிட்ட தொலைவினால் பிரிக்கப்பட்டுள்ளபோது, ஒன்று மற்றொன்றின் மீது ஈர்ப்பியல் விசையைச் செயல்படுத்துகின்றது. இதனைத் தொலைவியல் செயல் (action at a distance) என்கிறோம். அவை, ஒன்றையொன்று தொடாமல் இருப்பினும், இந்த இடைவினையாது (ஒரு விசை தொமிற்படும்) நிகழும். இந்த இடைவினையைப் புலம் எனலாம். ஒரு புள்ளியில் வைக்கப்பட்ட துகள் அல்லது பொருள் அதனைச் சுற்றி ஈர்ப்பை ஏற்படுத்திக் கொள்ளும் இடத்தை "ஈர்ப்புப் புலம்" என்கிறோம். வேறொரு துகளை இப்புலத்தினுள் கொண்டு வந்தால், அதில் ஈர்ப்பியல் கவர்ச்சி விசையை ஏற்படுத்தப்படும்.

இவ் ஈர்ப்பு விசையை பின்வரும் தொடர்பு மூலம் கணிக்கலாம்

இங்கு G — ஈர்ப்பியல் மாறிலி, அண்ணளவாக 6.67×10 N·(m/kg), R — புள்ளிகளுக்கிடையேயான தூரம்.


</doc>
<doc id="212299" url="https://ta.wikipedia.org/wiki?curid=212299" title="ஈர்ப்பு அழுத்தம்">
ஈர்ப்பு அழுத்தம்

ஈர்ப்பு அழுத்தம் (Gravitational potential) என்பது ஈர்ப்புப் புலத்திற்கு எதிராக, ஒரு புள்ளியிலிருந்து தொலைவிற்கு ஓர் அலகு நிறையுள்ள பொருளை நகர்த்தும் போது செய்யப்படும் வேலையின் அளவு, அப்புள்ளியில் "ஈர்ப்பு அழுத்தம்" என வரையறுக்கப்படுகிறது. இது ஒரு எண்மதிப்பும் திசையும் கொண்ட அளவு ஆகும். இதனுடைய அலகு நியூட்டன் மீட்டர் கிலோகிராம் (Nmkg) ஆகும்.


</doc>
<doc id="212312" url="https://ta.wikipedia.org/wiki?curid=212312" title="திண்மப் பொருள்">
திண்மப் பொருள்

திண்மப் பொருள் (Rigid body) என்பது புறவிசைகள் செயல்படும்போது பொருள் ஒன்று, தனது வடிவத்தில் அல்லது பருமனில் மாற்றமடையாமல் இருக்கும் பொருள் ஆகும். விசையின் மதிப்பு அதிகமாக இருந்தாலும் அந்த விசை செயல்படும் பொருளின் வடிவத்திலோ அதாவது அப்பொருளிலுள்ள இரு துகள்களின் இடையே உள்ள தொலைவு மாறாமல் இருக்கும். 
நடைமுறையில் எந்தப் பொருள்களும் முழுமையான திண்மப் பொருட்கள் அல்ல. புறவிசைகள் செயல்படும்போது, எல்லாப் பொருள்களும் மிகச் சிறிய அளவாவது உருவமாற்றம் அடையும். அம்மாற்றமானது புறக்கணிக்கத்தக்க அளவில் மிகச் சிறியதாக இருக்கும் பொருட்கள் "திண்மப் பொருட்கள்" என அழைக்கப்படுகின்றன.


</doc>
<doc id="212321" url="https://ta.wikipedia.org/wiki?curid=212321" title="அகரமுதலி">
அகரமுதலி

அகரமுதலி அல்லது அகராதி () ("Dictionary") என்பது ஒரு மொழியில் உள்ள சொற்களை அகர வரிசைப்படி தொகுத்து, அவற்றுக்கான பொருளைத் தரும் நூல். சில சமயங்களில் அச்சொற்கள் தொடர்பான வேறுபல விவரங்களையும் இது உள்ளடக்கி இருக்கும். அகராதி என்ற சொல் அகரம், ஆதி என்ற இரண்டு சொற்களின் சேர்க்கையாலானது (அகரம் + ஆதி = அகராதி). இந்த நூலிலே சொற்கள் அகர வரிசையில் அமைக்கப்பட்டிருக்கும். ஒரே சொல்லில் தொடங்கும் சொற்கள், அவற்றில் இரண்டாவது எழுத்தைக் கொண்டு அகர வரிசைப்படுத்தப்படும். இவ்வாறே சொல்லின் இறுதி எழுத்து வரை அகரவரிசை பின்பற்றப்படும்.


</doc>
<doc id="212323" url="https://ta.wikipedia.org/wiki?curid=212323" title="சிங்கிஸ் ஐத்மாத்தவ்">
சிங்கிஸ் ஐத்மாத்தவ்

சிங்கிஸ் அயித்மாத்தொவ் () (12 திசம்பர் 1928 – 10 சூன் 2008) ரஷ்ய மற்றும் கிர்கிஸ் ஆகிய இரண்டு‍ மொழிகளிலும் சிறந்த எழுத்தாளர். கிர்கிஸ்தான் இலக்கியத்தில் நன்கறியப்பட்ட நபர் ஆவார். இவரின் குறிப்பிடத்தக்க புதினங்கள் முதல் ஆசிரியர், குல்சாரி, ஜமீலா, சிகப்பு துண்டு அணிந்த என் சிறிய லின்டன் மரம், வெள்ளைக் கப்பல், அன்னை வயல் ஆகும் இவரின் பல புதினங்கள் உலகின் ஐம்பதுக்கும் மிகுதியான மொழிகளில் மொழிபெயற்கப்பட்டுள்ளன. பல புதினங்கள் திரைப்படமாகவும் எடுக்கப்பட்டுள்ளது. இவரின் அன்னை வயல் என்ற குறுநாவல் தமிழில் பூ. சோமசுந்தரத்தால் மொழிபெயர்கப்பட்டு 1966 இல் முதல் பதிப்பாகவும், 1985 இரண்டாம் பதிப்பாகவும் ராதுகா பதிப்பகத்தால் வெளியிடப்பட்டுள்ளது.


</doc>
<doc id="212329" url="https://ta.wikipedia.org/wiki?curid=212329" title="கௌதமி">
கௌதமி

கௌதமி (பிறப்பு 2 ஜூலை 1965) இந்தியத் திரைப்பட நடிகையாவார். இவர் தமிழ், தெலுங்கு, மலையாளம், இந்தி மற்றும்கன்னடம் உள்ளிட்ட பல்வேறு மொழித் திரைப்படங்களில் நடித்துள்ளார். தொலைக்காட்சி தொகுப்பாளர், ஆடை வடிவமைப்பாளர், தொலைக்காட்சி நாடக நடிகை, தொலைக்காட்சி நிகழ்ச்சி நடுவர் என பல்வேறு துறைகளில் வேலை செய்துள்ளார்.

ஆந்திராவின் மேற்கு கோதாவரி மாவட்டத்தில் பிறந்தவர் கௌதமி.





</doc>
<doc id="212330" url="https://ta.wikipedia.org/wiki?curid=212330" title="மரபணு மாற்றப்பட்ட உணவு பற்றிய சர்ச்சைகள்">
மரபணு மாற்றப்பட்ட உணவு பற்றிய சர்ச்சைகள்

தற்காலத்தில் வழமையான பயிர்களும் மரபணு மாற்றுப் பயிர்களும் பயிரிடப்படுகின்றன. இவற்றில் மரபணு மாற்றப்பட்ட பயிர்களுடனும் அவற்றிலிருந்து பெறப்படும் உணவு மற்றும் பிற உற்பத்திகளுடனும் தொடர்புபட்ட பல்வேறு சர்ச்சைக்குரிய விடயங்கள் மரபணு மாற்றப்பட்ட உணவு பற்றிய சர்ச்சைகள் என்ற இக்கட்டுரை மூலம் ஆராயப்படுகின்றன. நுகர்வோர், அரசாங்க உத்தியோகத்தர்கள், அரச சார்பற்ற நிறுவனங்கள் மற்றும் விஞ்ஞானிகளால் இச்சர்ச்சைகள் எழுப்பப்பட்டுள்ளன. இவர்கள் மரபணு மாற்றப்பட்ட பயிர்களிலிருந்து பெறப்படும் உணவின் பாவனை, பயிர்களை மீள்விதைத்தல் போன்ற பல்வேறு விடயங்கள் பற்றிய சர்ச்சைகள் வெளிப்படுத்தப்பட்டுள்ளன. உணவுப்பயிர்களின் DNAஐ மாற்றம் செய்வதனால் மரபணு மாற்றப்பட்ட பயிர்கள் உருவாக்கப்பட்டு அவற்றிலிருந்து மரபணு மாற்றப்பட்ட உணவுகள் விளைச்சலாகப் பெறப்படுகின்றன. எனினும் செயற்கைத் தேர்வு மூலம் (உதாரணமாக மகரந்தமணிகளை இடம் மாற்றி வெவ்வேறு பயிர் வகைகளைக் கலந்து உருவாக்கும் பழமையான விவசாய முறை) மரபணு மாற்றல் தொழில்நுட்பம் அல்ல. அதியுயர் தொழில்நுட்பம் மூலம் சம்பந்தமல்லாத உயிரினங்களின் மரபணுக்களை மாற்றி உருவாக்கலே மரபணு மாற்றல் தொழில்நுட்பமாகும். இத்தொழில்நுட்பம் பற்றிய பல சர்ச்சைகள் உள்ளன. எனினும் இவ்வுணவுகள் நேரடியாக மனிதனில் நோயேற்படுத்துவதில்லை என அறியப்பட்டுள்ளது. எனினும் பொருளாதார ரீதியாகப் பெரும் பாதிப்பை ஏற்படுத்தலாம் எனக் கருதப்படுகின்றது.


ஏனைய வழமையான பயிர்கள் போலவே மரபணு மாற்றப்பட்ட பயிர்களும் பயிரிடப்படுகின்றன; ஏனைய தாவரங்கள் போலவே இவையும் மகரந்தங்களைப் பரப்புகின்றன. இவ்வாறான மரபணு மாற்றப்பட்ட பயிர்கள் வேறாகப் வழமையான பயிர்களிலிருந்து பிரிக்கப்பட்டு பயிரிடப்படுவாதில்லை. பொதுவாக மரபணு மாற்றப்பட்ட பயிர்களின் விதைகளை உருவாக்கும் பல்நாட்டுக் கம்பனிகள் இவ்விதைகளின் இரண்டாந் தரம் சாதாரணமாக இனப்பெருக்கும் ஆற்றலை அழித்து விடுகின்றன. அவ்வாறு முளைத்தாலும் இரண்டாந்தரம் இவை நல்ல விளைச்சலைக் கொடுப்பதில்லை. எனவே இவற்றின் மகரந்தங்கள் சாதாரண பயிர்களைக் கருக்கட்டி உருவாகும் வித்துக்களும் நல்ல விளைச்சலைத் தருவதில்லை. எனவே சாதாரண வித்துக்கள் என நம்பி விதைக்கும் மற்றைய விவசாயிகள் பெரும் நட்டத்துக்கு ஆளாகலாம்.

"Bacillus thuringiensis" (Bt) போன்ற மண் வாழ் பக்டீரியாக்களின் விஷம் சுரக்கும் (மனிதருக்குக் கேடில்லை) மரபணுக்கள் சில மரபணு மாற்றப்பட்ட தாவரங்களில் உட்புகுத்தப்பட்டுள்ளன. இவ்விஷம் இப்பயிர்களைப் பாதிக்கும் பூச்சிகளுக்கு இறப்பை ஏற்படுத்தும். எனினும் பயிருக்கு ஆபத்தை ஏற்படுத்தாத அல்லது நன்மை விளைவிக்கும் சில உயிரினங்களுக்கும் Bt மரபணு புகுத்தப்பட்டுள்ள பயிர்களால் சுரக்கப்படும் விஷம் ஆபத்தாகலாம் எனக் கண்டறியப்பட்டுள்ளது. உதாரணமாக சில வண்ணத்துப் பூச்சிகள் இவ்விஷத்தால் அழிகின்றன எனக் கண்டறியப்பட்டுள்ளது. தீமை பயக்கும் பூச்சிகளை உண்டு விளைச்சலை அதிகரிக்க உதவும் ஊனுண்ணிகளும் இவ்விஷத்தால் பாதிக்கப்படுகின்றது.

நேரடியாகவோ மறைமுகமாகவோ மரபணு மாற்றுப்பயிகள் உயிர்ப் பல்வகைமையைப் பாதிக்கலாம் எனக் கருதப்படுகின்றது. மரபணு மாற்றுப் பயிர்கள் பூச்சிநாசினி, களைநாசினிகளைத் தாங்கும் வகையில் உருவாக்கப்பட்டுள்ளன. எனினும் இதனால் பூச்சிநாசினி மற்றும் களைநாசினிகளின் பாவனை அதிகரித்து உயிர்ப்பல்வகைமை பாதிக்கப்படலாம் எனக் கருதப்படுகின்றது. ஐக்கிய அமெரிக்காவிலும் இந்தியாவிலும் இது தொடர்பாக மரபணு மாற்றப்பட்ட பருத்தியில் நடத்தப்பட்ட ஆராய்ச்சியில், ஐக்கிய அமெரிக்காவை விட இந்தியாவில் உயிர்ப்பல்வைமை அதிகளவாகப் பாதிக்கப்பட்டுள்ளமை கண்டறியப்பட்டுள்ளது. 

Bt பயிர்களுக்கு எதிர்ப்புத்தன்மையுடைய பல்வேறு புதிய பீடைகள் உருவாகியுள்ளன. உதாரணமாக சீனாவில் பயிரிடப்பட்ட Bt பருத்திக்கு எதிர்ப்புத்தன்மையுடைய மைரிட் எனும் பூச்சியினம் விருத்தியடைந்துள்ளது. இந்த மரபணு மாற்றப்பட்ட பருத்தி பயிரிடப்பட்டு சில வருடங்களுக்குள் இது நடைபெற்றது. Bt பருத்தியால் பெறப்பட்ட நன்மைகள் இதனால் சீர்குலைந்தன.


</doc>
<doc id="212332" url="https://ta.wikipedia.org/wiki?curid=212332" title="சிட்னி கிரிக்கெட் மைதானம்">
சிட்னி கிரிக்கெட் மைதானம்

சிட்னி கிரிக்கெட் மைதானம் ஆஸ்திரேலியாவின் சிட்னி நகரில் உள்ள உலகின் மிக பெரிய துடுப்பாட்ட மைதானம் ஆகும். இதில் பல சர்வதேச போட்டிகள் நடைபெற்றுள்ளன. இம் மைதானத்தில் ரக்பி, ஆஸ்திரேலிய கால்பந்து போட்டி மற்றும் பல போட்டிகளும் நடைபெறுகின்றன. இது நியூ சவுத் வேல்ஸ் அணிக்கு சொந்தமான மைதானமாகும். இது எஸ்சிஜி டிரஸ்ட் இனால் கவனிக்கப்படும் மைதானமாகும்.

1811 ஆம் ஆண்டு நியூ சவுத் வேல்சின் ஆளுநர் லாச்லன் மச்கோரி இரண்டாம் சிட்னி என்ற ஒரு இடத்தை உருவாக்கினர். அது ஒன்று அரை மைல் அகலமும் ஆக்ஸ்போட் தெருவை தெற்கிலும் ரண்ட்விக் ரேஸ் கோர்ஸை வடக்கிலும் கொண்டிருந்தது. இது 1850  முதலில் குப்பை போடும் இடமாக தான் இருந்தது. இதை விளையாட்டிற்குப் பயன்படுத்தவில்லை. பின்பு இரண்டாம் சிட்னியின் தெற்கு பகுதியான விக்டோரியா பரக்க்ஸ் ஆங்கிலேய ராணுவத்திற்குப் பரிசாகக் கொடுத்தார்கள். அதை ஆங்கிலேயர்கள் புல்வெளி தோட்டம் போல் பயன்படுத்தினர். மற்றும் அதை ராணுவ வீரர்கள் விளையாடும் கிரிக்கெட் மைதானமாக வைத்தனர். இரு வருடத்தின் பின்பு, விக்டோரியா பரக்க்ஸ் ஒரு அணியை உருவாக்கினார். அதற்கு கேரிசன் அணி என்று பெயர் வைத்தார். அதன் பின் மைதானத்தை கேரிசன் மைதானம் என்று அழைத்தனர். அம்மைதானத்தை பெப்ருவரி 1854 இல் திறந்தனர்.



</doc>
<doc id="212338" url="https://ta.wikipedia.org/wiki?curid=212338" title="முனி 3: கங்கா">
முனி 3: கங்கா

முனி 3 : கங்கா 2014ம் ஆண்டு திரைக்கு வந்த தமிழ் நகைச்சுவை திகில் திரைப்படம். ராகவா லாரன்ஸ் இந்த திரைப்படத்தை எழுதி இயக்கயுள்ளார் மற்றும் கதாநாயகனாகவும் நடித்துள்ளார். இந்த திரைப்படத்தில் தெலுங்கு திரைப்பட தயாரிப்பாளர் பெல்லம்கொண்ட சுரேஷ் தயாரித்துள்ளார். இந்த திரைப்படம் முனி திரைப்பட வரிசையில் மூன்றாம் பாகம் ஆகும். இந்த திரைப்படத்தில் ராகவா லாரன்ஸ், டாப்சி பன்னு, கோவை சரளா, தேவதர்சினி மற்றும் பல நடிகர்கள் நடிக்கின்றனர்.


http://www.cinewoodz.com/2015/04/17/movie-review-kanchana-2-tamil-review | காஞ்சனா 2 – திரை விமர்சனம் - CineWoodz-- 19:05, 25 ஏப்ரல் 2015 (UTC)

</doc>
<doc id="212339" url="https://ta.wikipedia.org/wiki?curid=212339" title="இமான் அண்ணாச்சி">
இமான் அண்ணாச்சி

இமான் அண்ணாச்சி தமிழ் நகைச்சுவை நடிகரும், தொலைக்காட்சி நிகழ்ச்சி தொகுப்பாளரும் ஆவார். இவர் சொல்லுங்கண்ணே சொல்லுங்க, குட்டிஸ் சுட்டிஸ் போன்ற சன் தொலைக்காட்சி நிகழ்ச்சிகளில் பங்களித்துவருகிறார்.

மக்கள் தொலைக்காட்சியில் "சொல்லுங்கண்ணே சொல்லுங்க" என்ற நிகழ்ச்சியின் தொகுப்பாளராக பணியாற்றினார். அதே பெயரில் சன் தொலைக்காட்சியில் நிகழ்ச்சியைத் தொடர்ந்தார். உடன் குட்டீஸ் சுட்டிஸ் என்ற குழந்தைகளுக்கான நிகழ்ச்சியிலும் பணியாற்றினார். 

2006ல் சென்னை காதல் திரைப்படத்தின் மூலம் தமிழ் திரையுலகில் நடிகரானார். மரியான், நையாண்டி (திரைப்படம்) போன்ற தனுஷின் திரைப்படங்களில் நகைச்சுவை நடிகராக நடித்திருந்தார். 



</doc>
<doc id="212350" url="https://ta.wikipedia.org/wiki?curid=212350" title="கால்நடைகளின் வயதைக் கண்டறிதல்">
கால்நடைகளின் வயதைக் கண்டறிதல்

கால்நடைகளின் வயதிற்கேற்ப பற்களின் எண்ணிக்கை மற்றும் தரம் மாறுபடும். கால்நடைகளுக்கு தற்காலிகப் பற்கள் மற்றும் நிரந்தரப் பற்கள் என இரண்டு வகையான பற்கள் உண்டு. தற்காலிகப் பற்கள் கால்நடைகள் பிறக்கும் போதே காணப்படும். கால்நடைகளின் வயதைக் கணிக்க அவற்றின் கீழ்த்தாடையின் வெட்டுப் பற்களை ஆய்வு செய்ய வேண்டும்.

இரண்டரை வயது= ஒரு ஜோடி வெட்டுப் பற்கள்

மூன்றரை வயது= இரண்டு ஜோடி வெட்டுப் பற்கள்

நான்கு வயது= மூன்றாவது ஜோடி வெட்டுப் பற்கள்

ஐந்து வயது= நான்காவது ஜோடி வெட்டுப் பற்கள்

அதன் பின்னர் பற்களின் தேய்மானத்தை வைத்து கால்நடைகளின் வயது கணக்கிடப்படுகிறது.


</doc>
<doc id="212362" url="https://ta.wikipedia.org/wiki?curid=212362" title="ஆண்டோனி">
ஆண்டோனி

ஆண்டோனி தமிழ்த் திரைப்படத்துறை படத்தொகுப்பாளராவார் இவர் இருபதுக்கும் மேற்பட்ட தமிழ், மலையாளம், மற்றும் தெலுங்கு திரைப்படங்களில் பணியாற்றியுள்ளார்.


</doc>
<doc id="212365" url="https://ta.wikipedia.org/wiki?curid=212365" title="மழை (திரைப்படம்)">
மழை (திரைப்படம்)

மழை 2005ல் வெளிவந்த தமிழ் திரைப்படமாகும். இதனை ராஜ்குமார் இயக்கியிருந்தார். ஜெயம் ரவி, சிரேயா சரன், ராகுல் தேவ், வடிவேலு (நடிகர்), கலாபவன் மணி, Ambika, சார்லி, வெங்கட் பிரபு ஆகியோர் முக்கிய கதாப்பாத்திரத்தில் நடித்திருந்தனர். தேவி ஸ்ரீ பிரசாத் இசையமைத்திருந்தார்.


</doc>
<doc id="212366" url="https://ta.wikipedia.org/wiki?curid=212366" title="இரியோ டி செனீரோ (மாநிலம்)">
இரியோ டி செனீரோ (மாநிலம்)

இரியோ டி செனீரோ (Rio de Janeiro) பிரேசிலின் 26 மாநிலங்களில் ஒன்றாகும். இதன் தலைநகரம் இரியோ டி செனீரோ ஆகும்.

இரியோ டி செனீரோ மாநிலம் பிரேசிலின் தென்கிழக்கு மண்டலத்தில் அமைந்துள்ளது.இதன் எல்லைகளாக மினாசு செராய்சு, எசுபிரிட்தோ சான்தோ மற்றும் சாவோ பாவுலோ போன்ற மாநிலங்களும் அத்திலாந்திக்குப் பெருங்கடலும் அமைந்துள்ளன. இந்த மாநிலத்தின் பரப்பளவு ஆகும்.
இந்த மாநிலத்தின் மிகப்பெரும் நகரங்களாக இரியோ டி செனீரோ, சாவோ கோன்சலோ, டுக்கெ டி காக்சியசு, நோவா இக்வாசோ, பெல்போர்டு ரோக்சோ, நித்தேராய், சாவோ ஜோவோ டி மெரிட்டி, கேம்போசு டோசு கோய்டகசெசு, பெட்ரோபோலிசு, வோல்ட்டா ரெடொன்டா, மாஜ்ஜெ, இட்டாபோராய், மெக்காய், மெசுகுயிட்டா, காபோ பிரியோ, நோவா பிரிபுர்கொ, அங்க்ரா தோசு ரெயிசு மற்றும் பர்ரா மன்சா ஆகிய நகரங்கள் உள்ளன.

இந்த மாநிலம் பிரேசிலின் மிகச்சிறிய மாநிலங்களில் ஒன்றாகவும் தென்கிழக்கு மண்டலத்தில் மிகச்சிறிய மாநிலமாகவும் உள்ளது. இருப்பினும் பிரேசிலின் மிகப் பெரும் மக்கள்தொகை கொண்ட மாநிலங்களில் மூன்றாவதாக உள்ளது. 2011 கணக்கெடுப்பின்படி 16 மில்லியன் மக்கள் இங்கு வாழ்கின்றனர். நாட்டில் மிகவும் நீளமான கடற்கரை உள்ள மூன்றாவது மாநிலமாக அமைந்துள்ளது.



</doc>
<doc id="212367" url="https://ta.wikipedia.org/wiki?curid=212367" title="மேக்னா நாயுடு">
மேக்னா நாயுடு

மேக்னா நாயுடு இந்தியத் திரைப்படத்துறை நடிகராவார். தமிழ், தெலுங்கு, மலையாளம், பெங்காலி, கன்னடம் மற்றும் இந்தி ஆகிய மொழித்திரைப்படங்களில் நடித்துள்ளார்.

ஆந்திராவில், விஜயவாடா நகரில் செப்டம்பர் 19ல் மேக்னா நாயுடு பிறந்தார். இவரின் தந்தை எத்திராஜ் ஏர் இந்தியாவில் பணியாற்றினார். தாய் டென்னிசு பயிற்சியாளராக பணியாற்றினார். இவருக்கு சோனா என்னும் தங்கையும் உள்ளார்.



</doc>
<doc id="212383" url="https://ta.wikipedia.org/wiki?curid=212383" title="ஜாம்பவான் (திரைப்படம்)">
ஜாம்பவான் (திரைப்படம்)

ஜாம்பவான் எனும் திரைப்படம் 2006ல் வெளிவந்த தமிழ் திரைப்படமாகும். இத்திரைப்படத்தினை நந்தகுமார் இயக்கியிருந்தார். இதில் பிரசாந்த், மீரா சோப்ரா, மேக்னா நாயுடு, விவேக், பெப்சி விஜயன் மற்றும் விஜயகுமார் ஆகியோர் நடித்திருந்தனர். 




</doc>
<doc id="212404" url="https://ta.wikipedia.org/wiki?curid=212404" title="விக்ரமகுடு">
விக்ரமகுடு

விக்ரமகுடு 2006ல் வெளிவந்த ஆந்திர திரைப்படமாகும். இத்திரைப்படத்தினை இராஜமௌலி. இயக்கியிருந்தார். இத்திரைப்படத்தில் ரவி தேஜா, அனுசுக்கா செட்டி (நடிகை) ஆகியோர் நடித்திருந்தனர். அத்தோடு இத்திரைப்படத்திற்கு கீரவாணி எனும் இசையமைப்பாளர் இசையமைத்திருந்தார்.

இத்திரைப்படம் தமிழில் "சிறுத்தை (திரைப்படம்)' என வெளிவந்தது.



</doc>
<doc id="212407" url="https://ta.wikipedia.org/wiki?curid=212407" title="போர்த்தலேசா">
போர்த்தலேசா

ஃபோர்த்தலேசா (Fortaleza, , "கோட்டை") பிரேசிலின் வட கிழக்கு மண்டலத்தில் அமைந்துள்ள சியாரா மாநிலத்தின் தலைநகரமாகும். இதன் மக்கள்தொகை ஏறத்தாழ 2.55 மில்லியனாக (பெருநகரப் பகுதியில் 3.6 மில்லியனுக்கும் கூடியதாக) கணக்கெடுக்கப்பட்டுள்ளது. பிரேசிலின் மிகப்பெரிய நகரங்களில் ஐந்தாவதாக விளங்குகிறது. பரப்பளவில் அமைந்துள்ள இந்த நகரம் நாட்டின் மிக உயர்ந்த மக்களடர்த்தியைக் (ச. கிமீக்கு 8,001) கொண்டுள்ளது. நகரத்தின் வடக்கே அத்திலாந்திக்குப் பெருங்கடல் அமைந்துள்ளது. இந்த நகரத்தின் குடிகள் "போர்த்தெலேசியர்கள்" (Fortalezenses) என அழைக்கப்படுகின்றனர். சியாரா கூட்டரசுப் பல்கலைகழகத்திலிருந்து பட்டம் பெற்ற மருத்துவர் இராபெர்ட்டோ கிளாடியோ தற்போதைய மேயராக உள்ளார். 2014 உலகக்கோப்பை காற்பந்து போட்டிகள் நடக்கும் நகரங்களில் ஒன்றாக போர்த்தலேசா விளங்குகிறது.


</doc>
<doc id="212421" url="https://ta.wikipedia.org/wiki?curid=212421" title="ரெயிசு மாகோசுக் கோட்டை">
ரெயிசு மாகோசுக் கோட்டை

ரெயிசு மாகோசுக் கோட்டை மாண்டோவி ஆற்றின் வடக்குக்கரையில், தலைநகரமான பஞ்சிம்முக்கு எதிர்ப்பக்கத்தில் இவ்வூர் உள்ளது. மாண்டோவி ஆற்றின் கழிமுகத்தின் மிக ஒடுக்கமான பகுதியில் நீட்டிக்கொண்டிருக்கும் நிலத்துMடில் அமைந்துள்ள ரெயிசு மாகோசுக் கோட்டை 1551 ஆம் ஆண்டில் கட்டப்பட்டது. உறுதியான செம்புரைக் கல்லால் கட்டப்பட்ட இக்கோட்டையின் சுற்றுமதில் ஆங்காங்கே சிறு போர்த்துக்கேயப் பாணிக் கோபுர அமைப்புக்கள் காணப்படுகின்றன. இதன் பின்னர் பல தடவைகள் விரிவாக்கப்பட்ட இக்கோட்டை 1707ல் மீளமைக்கப்பட்டது.

முன்னர் இக்கோட்டை, வைசுராய்களுக்கும், புதிதாக வரும் அல்லது லிசுபனுக்குச் செல்லும் வழியில் இங்கு தங்கும் முக்கிய அலுவலர்களுக்கும் இது தங்கும் இடமாக இருந்துள்ளது. 18 ஆம் நூற்றாண்டின் தொடக்கத்தில், இந்து மராட்டாக்களுக்கு எதிரான போர்களில் இது முக்கியமான பங்கு வகித்தது. மராட்டாக்களால் இக்கோட்டையை ஒருபோதும் கைப்பற்ற முடிந்ததில்லை. பின்னர் இது ஒரு சிறைச்சாலையாகவும் பயன்பட்டது.

 


</doc>
<doc id="212433" url="https://ta.wikipedia.org/wiki?curid=212433" title="ருக்மணி விஜயகுமார்">
ருக்மணி விஜயகுமார்

ருக்மணி விஜயகுமார் இந்திய பரதநாட்டிய நடனமாடுபவரும், நடிகையும் ஆவார். இந்தியாவின் கருநாடக மாநிலத்தில் உள்ள பெங்களூருவில் பிறந்தவர்,

பாரதிராஜாவின் பொம்மலாட்டம் திரைப்படத்தில் நடித்தார். ஆனந்த தாண்டவம், கோச்சடையான் ஆகிய தமிழ்த் திரைப்படங்களில் நடித்துள்ளார். இவர் நடித்த பஜரங்கி என்ற கன்னடத் திரைப்படம் தயாரிப்பு நிலையில் உள்ளது.



</doc>
<doc id="212482" url="https://ta.wikipedia.org/wiki?curid=212482" title="மார்டி கிறாஸ்">
மார்டி கிறாஸ்

மார்டி கிறாஸ் ("Mardi Gras") எனப்படுவது திருநீற்றுப் புதனுக்கு முந்திய நாள் ஒரு கேளிக்கைப் பண்டிகை ஆகும். இந்த பிரான்சியச் சொல்லை ஆங்கிலத்தில் மொழி பெயர்த்தால் "பட் டியூஸ்டே" ("Fat Tuesday") என ஆகும். அதாவது "பருத்த செவ்வாய்". இத்திருவிழா "மூன்று அரசர்கள் தினம்" அன்று ஆரம்பித்து திருநீற்றுப் புதனுக்கு முந்தைய தினம் முடிவடையும். இத்திருவிழாவை உண்ணா நோன்பு ஆரம்பிப்பதற்கு முன் அறுசுவை உணவு அருந்தி கொண்டாடுகின்றனர். இத்திருவிழாவில் தாங்கள் செய்த பாவங்கள் குறித்து பாவ மன்னிப்பு கேட்டும் பிரார்த்தனை செய்கின்றனர். இத்திருவிழாவில் கொண்டாட்டங்களைத் தவிர முக்கியமானவையாக கருதப்படுபவை; உண்ணா நோன்பு, மதம் சார்ந்த பழக்கவழக்கங்கள் மற்றும் செய்த தவறுகள் குறித்து வருந்துதல் என்பனவாகும்.

இத்திருவிழாவின் முக்கிய மரபுகளாக முகமூடி அணிதல், வேடமிடுதல், சமுதாய மரபுகளை மாற்றி அமைத்தல், ஆடுதல், விளையாட்டுப் போட்டிகள், ஊர்வலங்கள் போன்றவையாகும். உண்மையில், கிறித்தவ மரபான பாவ மன்னிப்பு நாள் போல வெறும் ஒரு நாள் பண்டிகையாக இருந்த இவ்விழாவை ஐரோப்பிய மக்கள் அது இடம் பெறும் எல்லா நாட்களையும் மார்டி கிறாஸ் பண்டிகையை கொண்டாட ஆரம்பித்துவிட்டனர். சில அமெரிக்க நாடுகளில், இதை "மார்டி கிறாஸ் தினம்" என்று அழைக்கின்றனர். இது ஒவ்வொரு இடத்திலும் ஒவ்வொரு விதமாகக் கொண்டாடப்படுகின்றது. சிலர் மூன்று அரசர்கள் தினத்தில் ஆரம்பித்து 'பன்னிரண்டாவது இரவு' வரை கொண்டாடுகின்றனர். சிலர் திருநீற்றுப் புதனுக்கு முந்தைய மூன்று நாட்களில் மட்டும் கொண்டாடுகின்றனர்.

பெல்ஜியத்திலிள்ள "பின்ச்செ" எனும் ஊரில் 'மார்டி கிறாஸ்' பண்டிகை ஆண்டின் மிக முக்கிய நாளாகும். இந்நாளை 'பின்ச்செ திருவிழாவின்' சிகரம் என்றும் கூறலாம். சுமார் 1000 ஜில்லர்கள் (வேடமணிந்த ஆண்கள்) காலை 4 மணி முதல் சூரிய மறைவு வரையில் நடனம் ஆடிக்கொண்டிருப்பார்கள். நாள் முழுவதும் பாரம்பரிய பாடல்கள் ஒலித்துக் கொண்டிருக்கும். 2003 இல் பின்ச்செ திருவிழா யுனெஸ்கோ "மனித நேயம் ஓரல் மற்றும் அருவ பாரம்பரியத்தை பற்றிய மிக அருமையான படைப்பு" என்று அழைக்கப் பெற்றது.

பிரேசிலிய விடுமுறைகளில் நடைபெறும் திருவிழாகளில் இத்திருவிழாவே மிகவும் முக்கியமானதாகும். இந்தத் திருவிழா பிரேசிலின் 70% சுற்றுப் பயணிகளைக் கவர்ந்து ஈர்க்கின்றது. ஒவ்வொரு பிரேசிலிய நகரத்திலும் ஒவ்வொரு முறையைக் கடைப்பிடித்தாலும், எல்லா நகரங்களிலும் பாரம்பரிய சாம்பா நடனம் ஆடப்படுகின்றது. பிரேசிலிலும் உலகத்திலும் மிகப் பெரிய பண்டிகையாகக் கொண்டாடப்படுவது ரியோ டி ஜெனேரியோவில் கொண்டாடப்படும் மார்டி கிறாஸ் பண்டிகையாகும். சுமார் 2 மில்லியன் மக்கள் கூட்டம் கூட்டமாக வந்து இப்பண்டிகையில் கலந்து கொள்வர். சல்வடோர் நகரத்திலும் மிகப் பெரிய திருவிழா கொண்டாட்டம் நடைபெறும்.

ஜெர்மனியில் நடக்கும் 'மார்டி கிறாஸ்' பண்டிகையை "கார்னெவல்", "பாஸ்ட் நாச்ட்" என்று இடத்திற்கு தகுந்தாற் போன்று பலவாறு அழைக்கின்றனர். ஆனால் அப் பெயர்கள் எல்லாம் ஒரே பண்டிகையைத் தான் குறிக்கின்றன. இது திருநீற்றுப் புதனுக்கு முன்னால் வரும் திங்கட்கிழமையன்று இடம் பெறுகின்றது.

இத்தாலியில் இப்பண்டிகையை "மார்டேடி கிறாஸ்ஸோ" (பருத்த செவ்வாய்) என்று கொண்டாடுகின்றனர். இதுதான் இங்கு முக்கியத் திருவிழா. இதற்கு முன்பு வரும் வியாழன் அன்று இப்பண்டிகை இங்கு தொடங்குகின்றது. அதை "ஜியோவேதி கிறாஸ்ஸோ" (பருத்த வியாழன்) என்று அழைக்கின்றனர். வெனிஸ், வியாரெஜ்ஜியோ, மற்றும் இவ்ரியா போன்ற இடங்களில் இப்பண்டிகை மிக விமரிசையாகக் கொண்டாடப்படுகின்றது.


</doc>
<doc id="212495" url="https://ta.wikipedia.org/wiki?curid=212495" title="ஒளிசார் வானியல்">
ஒளிசார் வானியல்

ஒளிசார் வானியல் கண்ணுக்குப் புலப்படுகின்றவையும் (அண்ணளவாக 400 - 800 nm)அவற்றுக்குச் சற்று வெளியே உள்ளவையுமான அலைநீளங்களுடன் கூடிய ஒளியைக் கண்டறியவும், பகுப்பாய்வு செய்யவும் பயன்படும் நுட்பங்களோடு தொடர்பானது. இது மிகவும் பழமை வாய்ந்த வானியல் முறைமை ஆகும்.
மின்னணுப் படமாக்கிகள், நிறமாலை வரைவிகள் போன்றவற்றுடன் கூடிய தொலைநோக்கியே இதற்குப் பயன்படும் பொதுவான கருவிகள் ஆகும். 

மிகப் பழைய வானியல் முறை இதுவே. முற்காலத்தில், கண்ணால் பார்ப்பவற்றைக் கையால் வரைந்து பதிவு செய்தனர். 19 ஆம் நூற்றாண்டின் பிற்பகுதியிலும், 20 ஆம் நூற்றாண்டின் பெரும்பாலான காலம் முழுவதும் விம்பங்களைப் பதிவு செய்வதற்கு ஒளிப்படக் கருவிகளைப் பயன்படுத்தினர்.


</doc>
<doc id="212497" url="https://ta.wikipedia.org/wiki?curid=212497" title="புறவூதா வானியல்">
புறவூதா வானியல்

புறஊதா வானியல் அண்ணளவாக 100 - 3200 Å (10 - 320 nm) அலைநீளம் கொண்ட கதிர்களை கண்டறிந்து கூர்ந்தாய்வது பற்றியது . இத்தகைய அலைநீளங்களில் அமைந்த கதிர்களை வளிமண்டலம் உறிஞ்சி விடுவதனால் இவற்றுக்கான நோக்கங்கள் மேல் வளிமண்டலத்தில் அல்லது விண்வெளியிலேயே இருக்கவேண்டும். புறஊதா வானியல், வெப்பக் கதிர்வீச்சுக்களை ஆய்வு செய்வதற்கும், இந்த அலைநீளத்தில் பிரகாசமாகத் தெரியும் சூடான நீல விண்மீன்களில் இருந்து வரும் கதிர்வீச்சுக்களை ஆராய்வதற்கும் மிகவும் உகந்தது. இது, பல புறஊதாக் கதிர் ஆய்வுகளுக்கு உட்படுகின்ற பிற விண்மீன் பேரடைகளில் இருக்கும் நீல விண் மீன்களையும் உள்ளடக்கும்.


</doc>
<doc id="212500" url="https://ta.wikipedia.org/wiki?curid=212500" title="சூரிய வானியல்">
சூரிய வானியல்

சூரிய வானியல் என்பது சூரியனைப்பற்றி கற்பதாகும். இது நாம் வாழும் புவிக்கு மிக அருகில் உள்ள விண்மீன் ஆகும். சூரிய வானியலைக் கற்பதன் மூலம் சூரியனைப் போன்ற மற்றைய விண்மீன்களின் தொழிற்பாடு உருவாக்கம் போன்ற பல்வேறு விடயங்களை அறிந்து கொள்ளலாம். அத்தோடு மக்கள் சூரிய வானியலைக் கற்பதால் அணுக்கரு இணைவு எவ்வாறு செயற்படுகின்றது என்பதை தெளிவாக அறிந்து கொள்ளலாம்.


</doc>
<doc id="212502" url="https://ta.wikipedia.org/wiki?curid=212502" title="அகச்சிவப்பு வானியல்">
அகச்சிவப்பு வானியல்

அகச்சிவப்பு வானியல் சிவப்பு ஒளியிலும் கூடிய அலைநீளம் கொண்ட அகச் சிவப்புக் கதிர்களைக் கண்டறிவது தொடர்பானது. கண்ணுக்குப் புலனாகக் கூடிய அலைநீளங்களுக்கு அண்மையாக உள்ள அலைநீளங்களோடு கூடிய கதிர்களைத் தவிர, பெரும்பான்மையான அகச் சிவப்புக் கதிர்கள் வளிமண்டலத்தினால் உறிஞ்சப்படுகின்றன. வளிமண்டலமும் குறிப்பிடத்தக்க அளவில் அகச்சிவப்புக் கதிர்வீச்சை வெளிவிடுகின்றது. இதனால், அகச்சிவப்புக் நோக்கிகள் உயரமானதும் உலர்வானதுமான இடத்தில் அல்லது வளிமண்டலத்துக்கு வெளியே விண்வெளியில் இருத்தல் வேண்டும். அகச்சிவப்புக் கதிர்கள் கண்ணுக்குப் புலனாகும் ஒளியை வெளிவிட முடியாத அளவுக்குக் குளிர்ச்சியான பொருள்களை ஆராய்வதற்கு உதவுகின்றன. அகச்சிவப்புக் கதிர்களின் கூடிய அலைநீளம், அவை காணக்கூடிய ஒளியைத் தடுத்துவிடக் கூடிய முகில்களையும், தூசிப் படலங்களையும் ஊடுருவக் கூடியன ஆதலால், மூலக்கூற்று முகில்களுக்குள் இருக்கும் இளம் விண்மீன்கள் அல்லது கலக்சிகளின் மையப்பகுதிகளில் இருக்கும் விண்மீன்களை ஆய்வு செய்ய உதவுகிறது. 

அகச் சிவப்புக் கதிர்களைப் பெற்றுக்கொள்வதற்கு ஏற்றதாக்கப்பட்ட தொலைநோக்கிகளே இதற்குப் பயன்படும் முக்கிய கருவிகளாகும். வளிமண்டலத்தில் ஏற்படும் மின்காந்த இடையீடுகளைத் தவிர்ப்பதற்காக விண்வெளித் தொலை நோக்கிகளும் இதற்குப் பயன்படுத்தப்படுகின்றன.


</doc>
<doc id="212506" url="https://ta.wikipedia.org/wiki?curid=212506" title="பைரேட்ஸ் ஆஃப் தி கரிபியன் (திரைப்படத் தொடர்)">
பைரேட்ஸ் ஆஃப் தி கரிபியன் (திரைப்படத் தொடர்)

பைரேட்ஸ் ஆஃப் தி கரிபியன் (Pirates of the Caribbean (film series))ஒரு கனவுருப் புனைவான சாகசத் திரைப்படத் தொடர். இத் தொடரில், இன்று வரை நான்கு திரைப்படங்கள் வெளியாகி உள்ளன. திரைப்படங்கள் மட்டுமல்லாமல், கேளிக்கைப் பூங்கா ஈர்ப்புகள், நாவல்கள், நிகழ்பட விளையாட்டுகள் என பல அம்சங்களில் வெளியாகி உள்ளது இக் கடற் கொள்ளையர்களின் கதை. 1967இல் வால்ட் டிஸ்னியின் மேற்பார்வையில் கடைசியாக அமைக்கப்பட்ட கேளிக்கை அரங்கு நிகழ்ச்சி தான் பைரேட்ஸ் ஆஃப் தி கரிபியன் படத்தின் அடிப்படை. நாட்டுப்புற கதைகளின் அடிப்படையில் தோன்றிய கடற்கொள்ளையர்கள் கதைகளே "பைரேட்ஸ் ஆஃப் தி கரிபியனை"த் தோற்றுவித்தது.


</doc>
<doc id="212507" url="https://ta.wikipedia.org/wiki?curid=212507" title="மரியாத ராமண்ணா">
மரியாத ராமண்ணா

மரியாத ராமண்ணா 2010ல் வெளிவந்த தெலுங்குத் திரைப்படமாகும். இதினை எஸ். எஸ். ராஜமௌலி இயக்கியிருந்தார். சுனில் மற்றும் சலோனி அஸ்வினி முக்கிய கதாப்பாத்திரத்தில் நடித்திருந்தனர். ரவிதேஜா மிதிவண்டிக்கு குரல் கொடுத்திருந்தார்.



</doc>
<doc id="212508" url="https://ta.wikipedia.org/wiki?curid=212508" title="கலச்சுவர்">
கலச்சுவர்

கலச்சுவர் ("cell wall") என்பது சில வகைக் கலங்களைச் சூழக் காணப்படும் நெகிழ்வான, ஓரளவு கடினமான (சாதாரண கருங்கல் போன்றவற்றுடன் ஒப்பிடக் கூடாது) படை ஆகும். இது கலங்களைச் சூழ இருக்கும் கலமென்சவ்வுக்கு வெளியே காணப்படுகின்றது. இது காணப்படும் கலங்களில் அமுக்கத் தடுப்பியாகத் தொழிற்படுகின்றது. கலம் அதிக நீரினை உறிஞ்சி வீங்கி வெடித்தலை கலச்சுவர் தடுக்கின்றது. தாவரங்கள், பக்டீரியாக்கள், அல்காக்கள், பூஞ்சைகள் மற்றும் சில வகை ஆர்க்கியாக்களின் கலங்களைச் சூழ கலச்சுவர் காணப்படுகின்றது. விலங்கு மற்றும் புரட்டோசோவா கலங்களைச் சூழ கலச்சுவர் காணப்படுவதில்லை. கலச்சுவர் கலத்தின் உயிரற்ற பகுதியென்றாலும், அது காணப்படும் கலத்தின் நிலவுகையில் முக்கிய பங்கை வகிக்கின்றது. கலச்சுவரை ஆக்கும் பதார்த்தம் இனத்துக்கு இனமும் கலத்துக்குக் கல்மும் வேறுபடும். பொதுவாக தாவரங்களில் கலச்சுவரின் பிரதான கூறு செல்லுலோசு ஆகும். பூஞ்சைகளின் கலச்சுவர் கைட்டினால் ஆக்கப்படிருக்கும். பக்டீரியாக்களின் கலச்சுவர் பெப்டிடோகிளைக்கன் மூலம் ஆக்கப்பட்டிருக்கும்.



</doc>
<doc id="212509" url="https://ta.wikipedia.org/wiki?curid=212509" title="சலோனி அஸ்வினி">
சலோனி அஸ்வினி

சலோனி அஸ்வினி (பிறப்பு ஜூன் 1, 1977 ) இந்திய திரைப்படத்துறை நடிகையும், வடிவழகியும் ஆவார். இவருடைய இயற்பெயர் வந்தனா அஸ்வினி என்பதாகும். கல்லூரி படிப்பிற்கு பிறகு பல்வேறு தொலைக்காட்சி விளம்பரங்களில் வடிவழகியாக நடித்திருந்தார். இந்தியில் "தில் பர்தேசி ஹோ காயா" என்ற படத்தில் 2003ல் நடித்தார். இவருக்கு எஸ்.எஸ் ராஜமௌலி இயக்கிய "மரியாத ராமண்ணா" திரைப்படம் புகழ்பெற்றுத் தந்தது.


</doc>
<doc id="212511" url="https://ta.wikipedia.org/wiki?curid=212511" title="47 ரோனின்">
47 ரோனின்

47 ரோனின் 2013ம் ஆண்டு திரைக்கு வந்த ஆங்கிலம், ஜப்பானிய மொழிகளில் எடுக்கப்பட்ட கற்பனை அதிரடி திரைப்படம். ஜப்பானில் நடந்த உண்மை சம்பவத்தோடு கற்பனையையும் கலந்து பதினெட்டாம் நூற்றாண்டு காலகட்டத்தில் நிகழும்படியாக இந்த திரைப்படத்தை கார்ல் ரின்ஸ்ச் என்ற புது இயக்குனர் இயக்கியுள்ளார். இலன் கேரி இசையில் ஜோன் மேதிசன் ஒளிப்பதிவில் 200 மில்லியன் டாலர் செலவில் உருவான பிரமாண்டமான அதிரடி திரைப்படம் ஆகும்.


47 ரோனின் திரைப்படம் தமிழில் 47 சாகச வீரர்கள் என்ற பெயரில் மொழி மாற்றம் செய்யப்பட்டு வெளியானது.




</doc>
<doc id="212515" url="https://ta.wikipedia.org/wiki?curid=212515" title="கே. விஸ்வநாத்">
கே. விஸ்வநாத்

கே. விஸ்வநாத் இந்திய திரைத்துறை நடிகரும், இயக்குனரும் ஆவார். இவர் தெலுங்கு திரைப்படத்துறையில் எண்ணற்ற படங்களில் இயக்கியும் நடித்தும் உள்ளார். அத்துடன் தமிழ், இந்தி, மலையாளம் ஆகிய மொழித் திரைப்படங்களிலும் நடித்துள்ளார். இவர் இயக்கிய படமான சங்கராபரணம்(1979), சாகர சங்கமம் (1983), சிப்பிக்குள் முத்து (1985) போன்ற 100 சிறந்த திரைப்படங்கள் பட்டியலில் இடம் பெற்றுள்ளது. 

தமிழ், தெலுங்கு மற்றும் இந்தித் திரைப்படத் துறையில் கே. விஸ்வநாத் ஆற்றிய பணிகளைப் பாராட்டி தாதாசாகெப் பால்கே விருது (2016) வழங்கப்பட்டது. 



</doc>
<doc id="212516" url="https://ta.wikipedia.org/wiki?curid=212516" title="சரண்யா மோகன்">
சரண்யா மோகன்

சரண்யா மோகன் (பிறப்பு பிப்ரவரி19, 1989) இந்தியத் திரைப்பட நடிகையாவார். இவர் அதிகமாக மலையாள மற்றும் தமிழ்த் திரைப்படங்களில் நடித்துள்ளார். "யாரடி நீ மோகினி" மற்றும் "வெண்ணிலா கபடிகுழு" ஆகிய திரைப்படங்களின் மூலம் நன்கு அறியப்படும் நபரானார்.

சரண்யா கேரள மாநிலத்தில் ஆலப்புழா எனும் இடத்தில் பிறந்தவர். பாலக்காட்டு மோகனின் முதல் மகளாவார் இவரின் இளைய சகோதரியின் பெயர் சுகன்யா.



</doc>
<doc id="212517" url="https://ta.wikipedia.org/wiki?curid=212517" title="பாவ மன்னிப்பு (தொலைக்காட்சி தொடர்)">
பாவ மன்னிப்பு (தொலைக்காட்சி தொடர்)

பாவ மன்னிப்பு ஜீ தமிழ் தொலைகாட்சியில் பிப்ரவரி 10ம் திகதி முதல் திங்கள் முதல் வெள்ளி வரை இரவு 7:30 மணிக்கு ஒளிபரப்பான மெகாதொடர் பாவ மன்னிப்பு. நீண்ட இடைவெளிக்கு பிறகு சிவாஜி புரொடக்ஷன்ஸ் சார்பில் தயாரிக்கப்படுகிறது.

இந்த தொடரில் அரசி, இளவரசி போன்ற பல வெற்றி தொடர்களில் நடித்த நடிகை சந்தோஷி அன்பான அம்மா ஆணவம் பிடித்த மகள் என இரண்டு வேடத்தில் நடிகின்றார். தந்தை-மகள் பாசத்தை பின்னணியாக கொண்டது பாவமன்னிப்பு தொடர்.





</doc>
<doc id="212526" url="https://ta.wikipedia.org/wiki?curid=212526" title="ஜித்தன் ரமேஷ்">
ஜித்தன் ரமேஷ்

ரமேஷ் சௌத்ரி (பிறப்பு: அக்டோபர் 23, 1982) என்றும் ஜித்தன் ரமேஷ் என்றும் அறியப்படுபவர் தமிழ் மற்றும் தெலுங்கு திரைப்படங்களில் நடித்துள்ள ஓர் நடிகராவார். இவர் தயாரிப்பாளரான ஆர். பி. சௌத்ரியின் மகனும், நடிகர் ஜீவாவின் அண்ணனும் ஆவார். இவர் 2006 ஆம் ஆண்டு வெளியான ஜித்தன் என்ற படத்தில் நாயகனாக நடித்தார். பின்னர் 2011 ஆம் ஆண்டு வெளியான வானம் திரைப்படத்தின் மூலம் தயாரிப்பாளரானார்.


</doc>
<doc id="212527" url="https://ta.wikipedia.org/wiki?curid=212527" title="பிள்ளையார் தெரு கடைசி வீடு">
பிள்ளையார் தெரு கடைசி வீடு

பிள்ளையார் தெரு கடைசி வீடு 2011ல் வெளிவந்த காதல் நகைச்சுவைத் திரைப்படமாகும். இதனை திருமலை கிசோர் இயக்கியிருந்தார். ஜித்தன் ரமேஷ், சஞ்சிதா படுகோனே முக்கிய கதாப்பாத்திரத்தில் நடித்திருந்தனர்.



</doc>
<doc id="212528" url="https://ta.wikipedia.org/wiki?curid=212528" title="ஜெயப்பிரகாசு">
ஜெயப்பிரகாசு

ஜெயப்பிரகாசு இந்திய நடிகரும், தயாரிப்பாளரும் ஆவார்.


</doc>
<doc id="212529" url="https://ta.wikipedia.org/wiki?curid=212529" title="சத்ய நாடெல்லா">
சத்ய நாடெல்லா

சத்ய நாதெல்லா மைக்ரோசாப்ட் நிறுவனத்தின் முதன்மை செயல் அதிகாரி ஆவார். ஸ்டீவ் பால்மரை தொடர்ந்து அவரது நியமனம் பெப்ரவரி 4, 2014 அன்று, மைக்ரோசாப்டால் அறிவிக்கப்பட்டது. முன்னதாக இவர் மைக்ரோசாப்ட் நிறுவனத்தின் கணிமை இயக்குதளங்களையும், உருவாக்குநருக்கான கருவிகளையும், மேகக் கணிமை போன்றவற்றை உருவாக்கி நடத்தியுள்ளார்.

ஐதராபாத்தில் பிறந்த சத்ய நாடெல்லா, மணிப்பால் பல்கலைக்கழகத்தில் மின்னணுவியல் மற்றும் தொலைத்தொடர்புப் பொறியியலில் இளங்கலை பட்டம் பெற்றார். முன்னதாக ஐதராபாத்தின் பேகம்பட் பகுதியில் உள்ள ஐதராபாத்து பொதுப் பள்ளியில் பயின்றார். விஸ்கான்சின் பல்கலைகழகத்தின் மில்வாக்கி வளாகத்தில், கணினி அறிவியல் துறையில் பட்டமேற்படிப்பு முடித்தார். பின்னர் அவர் சிக்காகோ பல்கலைக்கழகத்தில் உள்ள பூத் வணிக மேலாண்மைப் பள்ளியில் முதுகலை பட்டம் பெற்றுள்ளார். இவருக்கு திருமணமாகி 3 குழந்தைகள் உள்ளனர். முன்னதாக நாடெல்லா தற்போது ஆரக்கிள் நிறுவனத்தின் அங்கமாக உள்ள சன் மைக்ரோசிஸ்டம்சில் வேலை பார்த்துள்ளார். இவர் 1992ஆம் ஆண்டு மைக்ரோசாப்ட் நிறுவனத்தில் சேர்ந்தார்.

மைக்ரோசாப்ட் நிறுவனத்தில் நீண்ட காலம் பணியாற்றியுள்ள அவர் 'பிங்' தேடுபொறி (Bing) திட்டத்தில் ஒரு முக்கிய பொறுப்பு வகித்து அது வளர உதவியுள்ளார். தகவல்தளம், விண்டோஸ் சர்வர் மற்றும் உருவாக்குனர் கருவிகள் போன்ற மைக்ரோசாப்ட்டின் மிக பிரபலமான தொழில்நுட்பங்களில் சிலவற்றை மேகக்கணிமையின் பயன்பாட்டுக்கு கொண்டுவந்துள்ளார். மேகக்கணிமை வெளியிடான மைக்ரோசாப்ட் ஆபிஸ் 365ல் பங்காற்றியுள்ளார்.

=மேற்கோள்கள்=


</doc>
<doc id="212530" url="https://ta.wikipedia.org/wiki?curid=212530" title="சாவோ பாவுலோ (மாநிலம்)">
சாவோ பாவுலோ (மாநிலம்)

சாவோ பாவுலோ (São Paulo, ) பிரேசிலின் மாநிலங்களில் ஒன்றாகும்.பிரேசிலிய பொருளியலில் முதன்மையானதொரு தொழில் மற்றும் வணிக மையமாக விளங்குகிறது. திருத்தூதர் பவுலின் நினைவாக பெயரிடப்பட்டுள்ள இந்த மாநிலம் நாட்டின் மிகக்கூடிய மக்கள்தொகையைக் கொண்டுள்ளது. பிரேசிலின் மிகவும் செல்வமிக்க மாநிலமாகவும் உள்ளது. மாநிலத்தின் பெயரிலேயே அமைந்துள்ள இதன் தலைநகரமான சாவோ பாவுலோ தென் அமெரிக்காவிலேயே (தென் கோளத்திலேயே கூட) மிகப் பெரும் நகரமாக விளங்குகிறது.

பிரேசிலின் மொத்த உள்நாட்டு உற்பத்தியில் 33.9% இந்த மாநிலத்தின் பங்களிப்பு உள்ளது. மேலும் பிரேசிலின் மாநிலங்களிடையே மனித வளர்ச்சிச் சுட்டெண்ணில் மூன்றாமிடத்திலும் மொத்த உள்நாட்டு உற்பத்தியில் இரண்டாமிடத்திலும் குழந்தை இறப்பு வீதத்தில் இரண்டாமிடத்திலும் எழுத்தறிவில் நான்காமிடத்திலும் உள்ளது.

40 மில்லியன் மக்கள்தொகையுடைய இந்த மாநிலம் பிரேசிலின் மிகுந்த மக்கள்தொகையுடைய மாநிலமாகவும் தென் அமெரிக்காவிலேயே மூன்றாவது மிகுந்த மக்கள்தொகையுடைய அரசியல் நிலப்பிரிவாகவும் உள்ளது. மாநிலத் தலைநகரம் சாவோ பாவுலோ உலகின் மிகப் பெரும் நகராட்சிகளில் ஏழாமிடத்தில் உள்ளது.


</doc>
<doc id="212533" url="https://ta.wikipedia.org/wiki?curid=212533" title="மெக்சிக்கோ தேசிய காற்பந்து அணி">
மெக்சிக்கோ தேசிய காற்பந்து அணி

மெக்சிக்கோ தேசிய காற்பந்து அணி பன்னாட்டு காற்பந்தாட்டங்களில் மெக்சிக்கோவின் சார்பாக விளையாடும் தேசிய அணியாகும். இதனை மெக்சிக்கோவில் காற்பந்தாட்டங்களை ஒழுங்குபடுத்தும் மெக்சிக்கோ காற்பந்துக் கூட்டமைப்பு (FMF) நிர்வகிக்கிறது. மெக்சிக்கோ அணியின் தாயக விளையாட்டரங்கமாக எசுடேடியோ அசுடெக்கா உள்ளது. தலைமைப் பயிற்றுனராக மிகுயில் எர்ரெரா பணியாற்றுகிறார். பிஃபா உலகத் தரவரிசையில் தற்போது 20வது இடத்தில் உள்ளது. உலக காற்பந்து எலோ தரவரிசையில் 22வதாக உள்ளது.

மெக்சிக்கோ பதினான்கு உலகக்கோப்பைகளில் தகுதிபெற்றுள்ளது; 1994ஆம் ஆண்டிலிருந்து தொடர்ந்து தகுதிபெற்று வந்துள்ளது. மெக்சிக்கோ முதல் உலகக்கோப்பையின் சூலை 13, 1930 அன்று ஆடப்பட்ட முதல் ஆட்டத்திலேயே பிரான்சுடன் விளையாடியுள்ளது. இந்த அணியின் சிறந்த வெளிப்பாடாக மெக்சிக்கோவில் நடத்தப்பட்ட இரு உலகக்கோப்பைகளிலும், 1970, 1980, காலிறுதிக்கு முன்னேறியுள்ளது.

வட, மத்திய அமெரிக்க மற்றும் கரீபியன் கால்பந்துக் கூட்டமைப்பு மண்டலத்தின் வரலாற்றில் மிகவும் சிறந்த தேசிய அணியாக விளங்குகிறது. இந்த மண்டலத்திலிருந்து ஃபிஃபா அங்கீகரித்த கோப்பை ஒன்றை வென்ற ஒரே அணியாக மெக்சிக்கோ விளங்குகிறது. பிபா கூட்டமைப்புக்களின் கோப்பைப் போட்டியில் ஒருமுறையும் வட, மத்திய அமெரிக்க மற்றும் கரீபியன் கால்பந்துக் கூட்டமைப்பு போட்டிகளில் ஒன்பது முறையும் வென்றுள்ளது.

மெக்சிக்கோ வட, மத்திய அமெரிக்க மற்றும் கரீபியன் கால்பந்துக் கூட்டமைப்பில் இருந்தாலும் கோபா அமெரிக்காவில் விளையாட அழைக்கப்படுகிறது. இந்தப் போட்டிகளில் இருமுறை இரண்டாமிடத்திற்கும் மூன்று முறை மூன்றாமிடத்திற்கும் பதக்கம் வென்றுள்ளது.


</doc>
<doc id="212545" url="https://ta.wikipedia.org/wiki?curid=212545" title="வடமொழி">
வடமொழி

வடமொழி என்பது பிராகிருதம் (Prakrits), சமசுகிருதம் (Sanskrit) போன்ற மொழிகளுக்கு கொடுக்கப்பட்ட பொதுப்பெயர். தமிழகத்திற்கு வடக்கில் இவை பேசப்பட்டதால் இவற்றை வடமொழி என்று தமிழில் பொதுவாகக் குறித்தனர். தொல்காப்பிய உரை ஆசிரியர்களுள் ஒருவரான தெய்வச்சிலையார் தொல்காப்பியத்தில் குறிக்கப்படும் வடசொல்லுக்கு உரை எழுதுகையில் பாகத மொழிகளை வடசொல்லுக்குரிய மொழிகள் என வலியுறுத்துகிறார். இன்னும் சில ஆய்வாளர்கள் தொல்காப்பியம் கூறும் வடசொல் என்பது பாகத மொழிகளையே குறிக்கும் எனவும் கூறியுள்ளனர்.

தொல்காப்பிய உரையாசிரியர்களில் மற்றொருவரான இளம்பூரணரும், நன்னூல் உரையாசிரியர்களும் தமிழ் பேசப்பட்ட நிலத்தை அடிப்படையாக அமைத்துப் பாகுபடுத்தப்பட்டுள்ள நான்கு வகைப்பட்ட சொற்களில் ஒன்றான "வடசொல்லுக்கு" இலக்கணம் கூறும்போது "ஆரிய மொழி" என்றும், அதனைக் குறிக்கும் மற்றொரு சொல்லாக "வடமொழி" என்றும் குறிப்பிட்டு விளக்கம் கண்டுள்ளனர். 
ஆரியர் பேசிய மொழி "ஆரியம்". அதன் சொல் தமிழில் கலக்கும்போது அந்தச் சொல் தமிழருக்கு வடமொழி. ஆரியம் பேசும் மக்களுக்கு அவர்கள் குறியீட்டின்படி "சமஸ்கிருதம்". ஆரியம் என்றாலோ, வடமொழி என்றாலோ அது பாணினி இலக்கணம் எழுதிய சமற்கிருதத்தைக் குறிக்காது. அவருக்கு முன்பு ஆரியர்களால் பேசப்பட்டதும், 'ஐந்திரம்' முதலான இலக்கண நூல்களைக் கொண்டிருந்ததுமான வேத கால மொழியை உணர்த்தும்.



</doc>
<doc id="212548" url="https://ta.wikipedia.org/wiki?curid=212548" title="ஒப்பிலாமணிப் புலவர்">
ஒப்பிலாமணிப் புலவர்

ஒப்பிலாமணிப் புலவர் என்னும் புலவர் பாடியனவாக 27 பாடல்கள் புறத்திரட்டு நூலில் உள்ளன. அவற்றில் ஒன்று ஆசிரியப்பா. மற்றொன்று விருத்தம். ஏனையவை வெண்பாக்கள். இப் புலவர் ஊர் ஊராகச் சென்று அவ்வூரில் குடிகொண்டுள்ள இறைவனைப் போற்றிச் சுவை ததும்பும் பாடல்களைப் பாடியுள்ளார். இவரது பாடல்களின் நடை இவரைப் 18 ஆம் நூற்றாண்டுப் புலவர் எனக் கொள்ள வைக்கிறது. 

ஒப்பிலாமணிப் புலவர் குமணனைப் பாடியதாக இரண்டு பாடல்கள் காட்டப்படுகின்றன. 

1
2

இந்தப் பாடல்கள் புறநானூற்றுப் பாடல்களைத் தழுவி எழுதப்பட்டவை. 

இந்தப் புலவர் பாடியராக அகப்பொருள் பாடல் ஒன்றும் உள்ளது.

இவரால் பாடப்பட்ட நூல் சிவரகசியம் எனவும் தெரியவருகிறது. 


</doc>
<doc id="212549" url="https://ta.wikipedia.org/wiki?curid=212549" title="1930 உலகக்கோப்பை காற்பந்து">
1930 உலகக்கோப்பை காற்பந்து

1930 உலகக்கோப்பை காற்பந்து ( "1930 FIFA World Cup") பன்னாட்டு ஆடவர் தேசிய காற்பந்தாட்ட அணிகளுக்கிடையேயான முதல் உலகக்கோப்பை காற்பந்துப் போட்டி ஆகும். இது உருகுவை நாட்டில் 13 சூலை முதல் 30 சூலை 1930 வரை நடைபெற்றது. உருகுவை தனது முதல் அரசியலமைப்புச் சட்டத்தின் நூறாவது ஆண்டை அந்த ஆண்டில் கொண்டாடியதாலும் 1928 ஒலிம்பிக் விளையாட்டுக்களில் உருகுவை தேசிய காற்பந்து அணி காற்பந்து தங்கத்தை வென்றிருந்ததாலும் காற்பந்தாட்டங்களுக்கான பன்னாட்டு கட்டுப்பாட்டு அமைப்பான பன்னாட்டுக் கால்பந்து சங்கங்களின் கூட்டமைப்பு இப்போட்டியை நடத்த உருகுவை நாட்டை தேர்ந்தெடுத்தது. அனைது ஆட்டங்களும் உருகுவையின் தலைநகரமான மான்ட்டிவிடியோவில் நடந்தது. பெரும்பாலான ஆட்டங்கள் இப்போட்டிக்காக கட்டப்பட்ட "எசுடேடியோ சென்டெனரியோ"வில் நடந்தது.

பதின்மூன்று அணிகள் (தென் அமெரிக்காவிலிருந்து ஏழு அணிகளும் ஐரோப்பாவிலிருந்து நான்கு அணிகளும் வட அமெரிக்காவிலிருந்து இரண்டு அணிகளும்) இறுதியாட்டங்களில் பங்கேற்றன. தென் அமெரிக்காவிற்கு பயணிப்பது கடினமாக இருந்ததால் ஒருசில ஐரோப்பிய அணிகளே பங்கேற்றன. அணிகள் நான்கு குழுக்களாகப் பிரிக்கப்பட்டு, ஒவ்வொரு குழுவின் வெற்றியாளரும் அரையிறுதிக்கு முன்னேறின. முதல் இரண்டு ஆட்டங்களும் ஒரே நேரத்தில் விளையாடப்பட்டன; பிரான்சு மெக்சிக்கோவை 4–1 கோல்கணக்கிலும் ஐக்கிய அமெரிக்கா பெல்ஜியத்தை 3–0 கோல்கணக்கிலும் வென்றன. பிரான்சின் "லூசியன் லொரென்ட்"டுக்கு உலகக்கோப்பையின் வரலாற்றில் முதல் கோலை அடித்தப் பெருமை கிட்டியது. போட்டியில் அலுவல்முறையாக "எந்த கோலும் வழங்காத" முதல் கோல்காவலராக அமெரிக்க "ஜிம்மி டக்ளசு" விளங்கினார்.

தங்கள் குழுக்களில் முறையே வெற்றி பெற்ற அர்கெந்தீனா, உருகுவை, ஐக்கிய அமெரிக்கா, யூகோஸ்லாவியா அரையிறுதிக்கு முன்னேறின. 93,000 பேர்கள் கண்டுகளித்த இறுதி ஆட்டத்தில், போட்டி நடத்திய உருகுவை அர்கெந்தீனாவை 4–2 என்ற கோல்கணக்கில் வென்று உலகக்கோப்பையை வென்ற முதல் நாடு என்ற பெருமையைப் பெற்றது.
1914இல் ஒலிம்பிக் காற்பந்தாட்டப் போட்டியை ஃபிஃபா "தொழில்முறையல்லாதோருக்கான உலக காற்பந்துப் போட்டியாக" அங்கீகரித்து அடுத்த மூன்று ஒலிம்பிக் போட்டிகளில் (1920 முதல் 1928 வரை) இந்த போட்டிகளை நடத்தும் பொறுப்பை ஏற்றுக்கொண்டது. 1908ஆம் ஆண்டு ஒலிம்பிக் போட்டிகளில் இங்கிலாந்தின் கால்பந்துச் சங்கமும் 1912ஆம் ஆண்டு ஒலிம்பிக் போட்டிகளில் சுவீடிய காற்பந்துச் சங்கமும் இந்தப் பொறுப்பை ஏற்றிருந்தன.

லாசு ஏஞ்சலசில் நடந்த 1932ஆம் ஆண்டுக்கான ஒலிம்பிக் விளையாட்டுப் போட்டிகளின் வரைவு நிகழ்ச்சிநிரலில் காற்பந்து இடம் பெறவில்லை. ஃபிஃபாவிற்கும் பன்னாட்டு ஒலிம்பிக் குழுவிற்கும் தொழில்முறையல்லா விளையாட்டு வீரர்களின் நிலை குறித்து பிணக்கு ஏற்பட்டது. ஒலிம்பிக் விளையாட்டுகள் துவங்கிய அதே 26 மே 1928இல் ஆம்சுடர்டாமில் நடந்த ஃபிஃபாவின் மாநாட்டில் ஃபிஃபா தலைவராக இருந்த "ஜூல்சு ரிமெட்", தொழில்முறை விளையாட்டளர்கள் அனுமதிக்கப்பட்ட, அனைத்து ஃபிஃபா உறுப்பினர்களும் பங்கேற்கக்கூடிய, உலக காற்பந்துப் போட்டியொன்றை நடத்தும் திட்டத்தை வெளியிட்டார். இந்த முன்மொழிவை 25–5 என்ற வாக்கு எண்ணிக்கையில் உறுப்பினர்கள் ஏற்றுக்கொண்டனர்.


</doc>
<doc id="212553" url="https://ta.wikipedia.org/wiki?curid=212553" title="செட்டிநாட்டுத் தமிழ்">
செட்டிநாட்டுத் தமிழ்

செட்டிநாட்டுத் தமிழ் என்பது தமிழ் மொழியின் வட்டார வழக்காகும். தமிழகத்தின் தென்பகுதிகள் சிவகங்கை, காரைக்குடியைச் சுற்றி 96 ஊர்களை உள்ளடக்கியது செட்டிநாட்டுப் பகுதியாகும். இங்கு பெரும்பாலும் நாட்டுக்கோட்டை நகரத்தார் சமூகத்தினர் வசிக்கின்றனர். நாட்டுக்கோட்டை நகரத்தார்களின் வழக்கு மொழியின் சிறப்பு, இன்றும் புழக்கத்தில் இருக்கும் பழம்பெரும் வார்த்தைகள் எனலாம். உதாரணம்: சீசா (Bottle), சவுக்காரம் (Soap) போன்றவை.


</doc>
<doc id="212556" url="https://ta.wikipedia.org/wiki?curid=212556" title="திராவிட-கொரியன் மொழிக்குடும்பம்">
திராவிட-கொரியன் மொழிக்குடும்பம்

திராவிட-கொரியன் மொழிக்குடும்பம் அல்லது மொழிகள் என்பது திராவிட மொழிகளையும் குறிப்பாகத் தமிழ் மொழியையும், கொரியன் மொழியையும் இணைத்து சில ஆய்வாளர்களால் முன்மொழியப்படும் ஒரு மூதை மொழிக் குடும்பம் ஆகும். இந்த முன்மொழிவை மொர்கன் ஈ. கிளிப்பின்கர் (Morgan E. Clippinger) "Korean and Dravidian: lexical evidence for an old theory" என்ற ஆய்வுக்கட்டுரையில் தரவுகளுடன் விரிவாக முன்வைத்தார். 

தமிழுகும் கொரியனும் ஒட்டுநிலை மொழிகள் ஆகும். இரண்டின் வசன அமைப்பும் எழுவாய் -பயன்நிலை -வினை (SOV) முறையில் அமைகிறன. இரண்டிலும் உரிசொற்கள் ஒரே தொடரியலைக் கொண்டுள்ளன. தமிழிகுக்கும் கொரியனுக்கும் பல அடிப்படைச் சொற்கள் ஒன்றாக அல்லது ஒத்த உச்சரிப்பைக் கொண்டுள்ளன என்று வாதிடப்படுகிறது.


</doc>
<doc id="212558" url="https://ta.wikipedia.org/wiki?curid=212558" title="திராவிட-சப்பானிய மொழிக்குடும்ப கருதுகோள்">
திராவிட-சப்பானிய மொழிக்குடும்ப கருதுகோள்

திராவிட-சப்பானிய மொழிக்குடும்ப கருதுகோள் என்பது சப்பானிய மொழி திராவிட மொழிகளோடு, குறிப்பாக தமிழோடு உறவு கொண்டது என்று கூறும் கருதுகோள் ஆகும். இக்கருத்துகள் ஆரம்பத்தில் 1970 இல் "சுசுமு ஷீபா" (Susumu Shiba) என்பவராலும் பின்னர் "அகீரா ஃபூஜிவாரா" (Akira Fujiwara) (1981), சுசுமு ஓனோ உட்பட்ட சில ஆய்வாளர்களாலும் முன்வைக்கப்பட்டது. . இந்தக் கருதுகோள் பெரும்பாலும் ஏற்றுக்கொள்ளப்பட்ட ஒன்று அல்ல. குறிப்பாக இந்தக் கருதுகோளை முன்வைத்த சுசுமு ஓனோவின் முறையியலில் தவறுகள் இருந்தாக விமர்சிக்கப்பட்டுள்ளது.


</doc>
<doc id="212559" url="https://ta.wikipedia.org/wiki?curid=212559" title="ஒண்டுராசு தேசிய காற்பந்து அணி">
ஒண்டுராசு தேசிய காற்பந்து அணி

ஹொண்டுராஸ் தேசியக் காற்பந்து அணி, ஹொண்டுராசின் தேசியக் காற்பந்து அணியாகும். இதனை ஹொண்டுராஸ் காற்பந்து தேசியத் தன்னாட்சிக் கூட்டமைப்பு ஒழுங்குபடுத்துகிறது. வட, மத்திய அமெரிக்க மற்றும் கரீபியன் கால்பந்துக் கூட்டமைப்பில் முன்னேறிவரும் ஓர் தேசிய அணியாக விளங்குகிறது. 2001ஆம் ஆண்டு கோபா அமெரிக்காவில் போட்டிகள் துவங்க ஒருநாள் இருக்கையில் அர்கெந்தீனா விலகிக் கொண்டமையால் கடைசிநேரத்தில் நுழைந்து மூன்றாமிடத்தை எட்டியதிலிருந்து இந்த அணியின் வளர்ச்சி நிலையாக உள்ளது. இதுவரை 1982, 2010,2014 என மூன்றுமுறை உலகக்கோப்பை காற்பந்து இறுதிப்போட்டிகளில் பங்கேற்க தகுதி பெற்றுள்ளது. 


</doc>
<doc id="212561" url="https://ta.wikipedia.org/wiki?curid=212561" title="காட்டுப்பாக்கம் ஊராட்சி">
காட்டுப்பாக்கம் ஊராட்சி

காட்டுப்பாக்கம் ஊராட்சி ("Kattupakkam Gram Panchayat"), தமிழ்நாட்டின் வேலூர் மாவட்டத்தில் உள்ள நெமிலி வட்டாரத்தில் அமைந்துள்ளது. இந்த ஊராட்சி, சோளிங்கர் சட்டமன்றத் தொகுதிக்கும் அரக்கோணம் மக்களவைத் தொகுதிக்கும் உட்பட்டதாகும். இந்த ஊராட்சி, மொத்தம் 7 ஊராட்சி மன்றத் தொகுதிகளைக் கொண்டுள்ளது. இவற்றில் இருந்து 7 ஊராட்சி மன்ற உறுப்பினர்களைத் தேர்ந்தெடுக்கின்றனர். 2011ஆம் ஆண்டு இந்திய மக்கள் தொகை கணக்கெடுப்பின்படி, மொத்த மக்கள் தொகை 5197 ஆகும். இவர்களில் பெண்கள் 2628 பேரும் ஆண்கள் 2569 பேரும் உள்ளனர்.

இது மாவட்டத்தலைநகரான வேலூரிலிருந்து கிழக்கு நோக்கி 54 கி.மீ. தொலைவிலும், நெமிலியிலிருந்து 11 கி.மீ தொலைவிலும், மாநில தலைநகர் சென்னையில் இருந்து 89 கிமீ தொலைவிலும் அமைந்துள்ளது. மகேந்திரவாடி (2 கிமீ), மேலேரி (3 கிமி), கோடம்பாக்கம் (4 கி.மீ.), மேல்பாக்கம்(4 கி.மீ.), குன்னத்தூர் (5 கிமீ)போன்ற கிராமங்கள் காட்டுப்பாக்கம் அருகில் உள்ளன. காட்டுப்பாக்கம் வட கிழக்கு நோக்கி, தெற்கு நோக்கி காவேரிபாக்கம் தாலுகா, மேற்கு நோக்கி சோளிங்கர் தாலுகா, ஆர்.கே பேட்டை தாலுகா நோக்கி அரக்கோணம் தாலுகா சூழப்பட்டுள்ளது. அரக்கோணம், சோளிங்கர், திருத்தணி, ஆற்காடு போன்ற நகரங்கள் காட்டுப்பாக்கம் அருகில் இருக்கின்றன.இந்த இடம் வேலூர் மாவட்டம் மற்றும் காஞ்சிபுரம் மாவட்ட எல்லையில் உள்ளது. தமிழ் இங்கே உள்ளூர் மொழி ஆகும். காட்டுப்பாக்கம் தபால் குறியீடு 632502 மற்றும் தபால் தலைமை அலுவலகம் அன்வர்திகான்பேட்டை உள்ளது.

அருந்ததியர் காலனி, எம்.ஜி. ஆர் நகர், கவரப்பேட்டை, கன்னிகாபுரம், அட் காலனி இவை துணை கிராமங்கள் ஆகும்.

கிராம மக்கள் வருவாய் விவசாயம் மற்றும் கல் உடைத்தல் சார்ந்து இருக்கிறது.விவசாயத்திற்கு "காட்டுப்பாக்கம் ஏரி" மற்றும் மோட்டார் (பம்புசெட்) போன்றவை நீர்ப்பாசனம் வழங்குகிறது. காட்டுப்பாக்கமத்தில் நெல், கோதுமை, பயிறு வகைகள், எள், நிலக்கடலை, பழங்கள், மிளகாய் மற்றும் கரும்பு பயிரிடப்படுகிறது. நெல் மூன்று பருவங்களில் பயிரிடப்படுகிறது அதாவது குறுவை, சம்பா மற்றும் தாளடி. உளுந்து, பச்சைப்பயிறு மற்றும் எள் போன்ற பண பயிர்கள் பயிரிடப்படுகிறது.சில மாதங்களுக்கு தரிசு விடப்படுகின்றது.
நெல் (அரிசி), கொள்ளு, தானியம், கரும்பு, கோதுமை, எள், காய்கறிகள், பழங்கள், மிளகாய், எள், வேர்க்கடலை, பருப்பு வகைகள் போன்றவை பெரும்பாலும் அறுவடை செய்யப்படுகின்றன.

தமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.
இந்த ஊராட்சியில் அமைந்துள்ள சிற்றூர்களின் பட்டியல்:


மகேந்திரவாடி ரயில் நிலையம் மிக அருகிலுள்ள ரயில் நிலையம் ஆகும். எனினும், அரக்கோணம் ரயில் நிலையம் காட்டுப்பாக்கம் அருகிலுள்ள பெரிய ரயில் நிலையம் 25 கி.மீ. தொலைவில் உள்ளது. முதன்மை பேருந்து நிலையம் அரக்கோணத்தில் உள்ளது. பேருந்துகள் ஒவ்வொரு மணி நேரமும் கிடைக்கிறது.

பேருந்து எண் T6, T12, பாரதி சாலைகள் பேருந்து, பாரதி பேருந்து சேவை பேருந்துகள் ஒவ்வொரு மணி நேரமும் கிடைக்கிறது.

பாரதி சாலைகள் பேருந்து ஒவ்வொரு மணி நேரமும் கிடைக்கிறது.


கோட்டாளி அம்மன் கிராமம் காவல் தெய்வமாக உள்ளது. ஒவ்வொரு ஆண்டும் கோவில் திருவிழா பொங்கல் முதல் மூன்று நாட்கள் கொண்டாடப்படுகிறது. திரெளபதி அம்மன் கோவில் திருவிழா பதினெட்டு நாட்கள் கொண்டாடப்படுகிறது. ஒவ்வொரு ஆண்டும் எல்லா கோயில்களிலூம் திருவிழா கொண்டாடப்படுகிறது.


</doc>
<doc id="212564" url="https://ta.wikipedia.org/wiki?curid=212564" title="லாடம் (திரைப்படம்)">
லாடம் (திரைப்படம்)

லாடம் 2009ல் வெளிவந்த தமிழ் திரைப்படமாகும். இதனை பிரபு சாலமன் இயக்கியிருந்தார். சார்மி கவுர் (நடிகை), அரவிந்தன், கோட்டா சீனிவாச ராவ், தீரஜ் கஹர், பாபு ஆன்டனி ஆகியோர் முக்கிய கதாப்பாத்திரத்தில் நடி்திருந்தனர். இப்படம் 16 டேஸ் என தெலுங்கில் மொழிமாற்றம் செய்து வெளியிடப்பட்டது.



</doc>
<doc id="212566" url="https://ta.wikipedia.org/wiki?curid=212566" title="அய்யனார் (திரைப்படம்)">
அய்யனார் (திரைப்படம்)

அய்யனார் 2010ல் வெளிவந்த தமிழ்த் திரைப்படமாகும். இதனை ராஜமித்ரன் இயக்கியிருந்தார். ஆதி, மீரா நந்தன், விஷ்ணுப் பிரியன், ராஜசிறீ, சந்தானம், அனுபமா குமார், ஜெயப்பிரகாசு ஆகியோர் இத்திரைப்படத்தில் நடித்திருந்தனர்.


</doc>
<doc id="212567" url="https://ta.wikipedia.org/wiki?curid=212567" title="மீரா நந்தன்">
மீரா நந்தன்

மீரா நந்தன் இந்திய திரைப்பட நடிகையாவார். இவர் தென்னிந்திய மொழிகளில் அதிகம் நடித்துள்ளார். நந்தக்குமார் - மாயா தம்பதிகளின் மகளாக 26 நவம்பர் 1990ல் பிறந்தவர். இவருடைய இளைய சகோதரன் அர்ஜூன் நந்தக்குமார். 


</doc>
<doc id="212574" url="https://ta.wikipedia.org/wiki?curid=212574" title="காளிப்பட்டி கந்தசாமி கோயில்">
காளிப்பட்டி கந்தசாமி கோயில்

காளிப்பட்டி கந்தசாமி கோயில் தமிழ்நாட்டில் நாமக்கல் மாவட்டம், காளிப்பட்டி என்னும் ஊரில் அமைந்துள்ள முருகன் கோயிலாகும்.

இக்கோயில் பத்தொன்பதாம் நூற்றாண்டைச் சேர்ந்தது. இக்கோயிலுக்குத் தலவரலாறு உண்டு.

இக்கோயிலில் கந்தசாமி சன்னதியும், இராஜகணபதி, உடும்பன், சனீஸ்வரர், வேலாயுதசாமி உபசன்னதிகளும் உள்ளன. இங்குக் கோயில் தேர் உள்ளது. இக்கோயிலில் ஐந்து நிலை கொண்ட ராஜகோபுரம் உள்ளது. இக்கோயில் முதன்மைத் திருக்கோயில் என்ற வகைப்பாட்டில் இந்து அறநிலையத்துறையின் கட்டுப்பாட்டில் உள்ளது. பரம்பரை அறங்காவலர்களால் நிர்வகிக்கப்படுகிறது.

இக்கோயிலில் காரணாகம முறைப்படி இரண்டு காலப் பூசைகள் நடக்கின்றன. தை மாதம் முக்கிய திருவிழா நடைபெறுகிறது. ஐப்பசி மாதம் திருவிழா நடைபெறுகிறது. தை மாதம் தேரோட்டம் நடைபெறுகிறது.


</doc>
<doc id="212577" url="https://ta.wikipedia.org/wiki?curid=212577" title="கந்தசாமி கோயில் (பக்க நெறிப்படுத்தல்)">
கந்தசாமி கோயில் (பக்க நெறிப்படுத்தல்)

கந்தசாமி கோயில் என்கிற தலைப்புடன் பின்வரும் கட்டுரைகள் உள்ளன.


</doc>
<doc id="212579" url="https://ta.wikipedia.org/wiki?curid=212579" title="போர்ட்டோ அலெக்ரி">
போர்ட்டோ அலெக்ரி

போர்ட்டோ அலெக்ரி ("Porto Alegre", ; பொருள்:"மகிழ்ச்சியான துறைமுகம்") பிரேசில்|பிரேசிலின் இரியோ கிராண்டு டொ சுல் மாநிலத்தின் தலைநகரமும் மிகப்பெரிய நகரமும் ஆகும். 1,509,939 மக்கள்தொகை (2010) கொண்ட இந்த நகரம் பிரேசிலின் பத்தாவது மக்கள்தொகை மிகுந்த நகரமாக விளங்குகிறது. 4,405,760 மக்கள் வாழும் (2010) பெருநகரப்பகுதி நாட்டின் நான்காவது பெரும் பெருநகரப் பகுதியாக உள்ளது. நாட்டின் தென்கோடியில் அமைந்துள்ள மாநிலத் தலைநகரமாகவும் உள்ளது. இந்த நகரம் பிரேசிலின் முதன்மையான அரசியல், பண்பாட்டு, பொருளியல் மையங்களில் ஒன்றாக விளங்குகிறது.

போர்ட்டோ அலெக்ரி 1772இல் போர்த்துகல்லின் அசோர் பகுதியிலிருந்து குடிபுகுந்தவர்களால் நிறுவப்பட்டது. 19வது நூற்றாண்டின் இறுதியில் உலகின் பல்வேறு பகுதிகளிலிருந்தும், குறிப்பாக செருமனி, இத்தாலி,போலந்து நாடுகளிலிருந்து மக்கள் குடிபெயர்ந்தனர். இங்குள்ள மக்கள்தொகையில் பெரும்பாலோர் ஐரோப்பிய இனத்தைச் சேர்ந்தவர்களாவர். 

"இரியோ குயைபா" எனப்படும் குயைபா ஏரியின் கிழக்குக் கரையில் இந்நகரம் அமைந்துள்ளது. இங்கு ஐந்து ஆறுகள் சேர்ந்து உருவாகியுள்ள "லகோவா தோசு பதோசு" (வாத்துக்களின் கடற்காயல்) என்ற மிகப்பெரும் தூயநீர் கடற்காயலில் பெரும் கப்பல்கள் கூட செல்ல முடியும். 

உள்ளூர் பொருட்கள் போக்குவரத்திற்கு இந்த நகரத்தின் துறைமுகம் முக்கியமானதாக உள்ளது. பொருளியலில் தொழில்துறை மற்றும் வேளாண்மை முதலிடம் பெறுகின்றன. பிளம் பழங்கள், பீச் பழங்கள், நெல் மற்றும் மரவள்ளி ஊரகப் பகுதிகளில் விளைவிக்கப்படுகின்றன. காலணி மற்றும் தோல்சரக்கு நுட்பியல் தொழிலகங்கள் முதன்மையாக உள்ளன. 

குயைபா ஏரியின் நீண்ட கடற்கரையும் அதனை அடுத்துள்ள 40 குன்றுகளும் போர்ட்டோ அலெக்ரி நகரத்திற்கு அழகு சேர்க்கின்றன. பரந்த நீர்ப்பரப்புடைய ஏரியில் உள்ள பல தீவுகள் காட்டுயிர் உய்வகமாக தனிப்பட்ட சூழலை உருவாக்கியுள்ளன. நகரப் பகுதியில் 28% பரப்பளவில் 9,288 இனங்கள் உள்ள இரியோ கிராண்டு டொ சுல் மாநிலத்தின் அத்திலாந்திக்கு காடுகள் அமைந்துள்ளன. தீவுகளிலும் குன்றுகளிலும் பல்வேறு விலங்கு வளங்களையும் காணலாம். இந்நகர அமைப்பில் பல பூங்காக்கள், சதுக்கங்கள், நிழற்சாலைகள் அடங்கியுள்ளன. 

அண்மைக் காலத்தில் போர்ட்டோ அலெக்ரி பல அரசு-சார்பற்ற அமைப்புகளின் முனைப்பான "உலக சமூக மன்றத்தை" நடத்தி உள்ளது. மக்களே வரவுசெலவுத் திட்ட ஒதுக்கீடுகளை தீர்மானிக்கும் "பங்கேற்பு வரவுச்செலவுத் திட்டம்" என்ற முறைமையை முதலில் செயலாக்கியதற்காக புகழ் பெற்றது. 2006இல் இங்கு உலகத் தேவலாயங்களின் சபையின் (World Council of Churches) 9வது அமர்வு நடந்துள்ளது. 2000ஆம் ஆண்டிலிருந்து, போர்ட்டோ அலெக்ரி "பன்னாட்டு கட்டற்ற மென்பொருள் மன்றம்" என்ற உலகின் பெரும் கட்டற்ற மென்பொருள் நிகழ்வை நடத்தி வருகிறது.

2014 உலகக்கோப்பை காற்பந்து விளையாடப்படும் நகரங்களில் ஒன்றாக போர்ட்டோ அலெக்ரி உள்ளது.



</doc>
<doc id="212583" url="https://ta.wikipedia.org/wiki?curid=212583" title="மணிப்பால் தொழிற்நுட்பக் கழகம்">
மணிப்பால் தொழிற்நுட்பக் கழகம்

மணிப்பால் தொழிற்நுட்பக் கழகம் ("Manipal Institute of Technology" அல்லது மணிப்பால்டெக்) மணிப்பால் பல்கலைக்கழகத்தின் பொறியியல் மற்றும் தொழினுட்பத் துறைகளுக்கான சிறப்பு நிறுவனமாக விளங்குகிறது. இக்கழகத்தில் 16 கல்வித்துறைகள் உள்ளன; பட்டப்படிப்பு, பட்டமேற்படிப்பு மற்றும் முனைவர் பட்டங்களுக்கான கல்வித்திட்டங்கள் வழங்கப்படுகின்றன. கருநாடகத்தின் மணிப்பாலில் 1957இல் நிறுவப்பட்ட இந்நிறுவனம் இந்தியாவின் முதல் சுயநிதிக் கல்லூரிகளில் ஒன்றாகும்.


</doc>
<doc id="212591" url="https://ta.wikipedia.org/wiki?curid=212591" title="கழுகு (2012 திரைப்படம்)">
கழுகு (2012 திரைப்படம்)

கழுகு 2012ல் வெளிவந்த தமிழ்த் திரைப்படமாகும். இத்திரைப்படத்தினை சத்யசிவா இயக்கியிருந்தார். கிருஷ்ணா குலசேகரன், பிந்து மாதவி, கருணாஸ், தம்பி ராமையா ஆகியோர் முக்கிய கதாப்பாத்தரத்தில் நடித்திருந்தனர்.



[[பகுப்பு:இந்தியத் தமிழ் திரைப்படங்கள்]]
[[பகுப்பு:2012 தமிழ்த் திரைப்படங்கள்]]
[[பகுப்பு:யுவன் சங்கர் ராஜா இசையமைத்துள்ள திரைப்படங்கள்]]
[[பகுப்பு:அறிமுக இயக்குநர் திரைப்படங்கள்]]

</doc>
<doc id="212592" url="https://ta.wikipedia.org/wiki?curid=212592" title="உயர்திரு 420">
உயர்திரு 420

உயர்திரு 420 2011ல் வெளிவந்த திரைப்படமாகும். இதனை எஸ். பிரேம்நாத் இயக்கியிருந்தார். இத்திரைப்படத்தில் சினேகன், மேகனா ராஜ், வசீகரன், அக்சரா கௌடா ஆகியோர் முக்கிய கதாப்பாத்திரங்களில் நடித்திருந்தனர்.



</doc>
<doc id="212594" url="https://ta.wikipedia.org/wiki?curid=212594" title="வான் டெர் வால்ஸ் விசை">
வான் டெர் வால்ஸ் விசை

பங்கீட்டு வலுப் பிணைப்பு, ஐதரசன் பிணைப்பு மற்றும் அயன்களிக்கிடையேயான கவர்ச்சி, தள்ளுகை ஆகியவற்றைத் தவிர மூலக்கூறுகளிக்கிடையே காணப்படும் அனைத்துத் தள்ளுகை மற்றும் கவர்ச்சி விசைகளின் கூட்டற்பேறே வான் டெர் வால்ஸ் விசை எனப்படும். இவ்விசையானது நெதர்லாந்தைச் சேர்ந்த விஞ்ஞானியான ஜொஹான்னஸ் டிடெரிக் வான் டெர் வால்ஸ் என்பவரை நினைவுகூரும் முகமாக இவ்வாறு பெயரிடப்பட்டுள்ளது. இவ்விசை மூன்று பிரதான விசைகளின் கூட்டு விளைவாகும்:


இவ்விசையானது பங்கீட்டு வலுப் பிணைப்பு, அயன் பிணைப்பு, ஐதரசன் பிணைப்பு ஆகிய பிணைப்பு விசைகளை விட மிகவும் வலிமை குறைவானது. எனினும் இவ்விசை இயற்கையிலும், மனிதப் பயன்பாட்டிலும் முக்கியத்துவமானது. உயிரியல் கட்டமைப்பு, வேதியியல், நனோ தொழிநுட்பம் போன்ற துறைகளில் இதன் பயன்பாடு முக்கியமானது. இவ்விசையின் தாக்கம் குறைந்த தூரத்துக்கே காணப்படும். அதிக தூரத்தில் இவ்விசை புறக்கணிக்கத்தக்களவில் குறைவடையும். 

அணுக்கள், மூலக்கூறுகள், மேற்பரப்புகள் ஆகியவற்றுக்கிடையே காணப்படும் கவர்ச்சி மற்றும் விலக்கல் விசைகள் வான் டெர் வால்ஸ் விசையினுள் அடங்கும். மாறுபடும் முனைவாக்கமுடைய மூலக்கூறுகளிக்கிடையே இவ்விசை தொழிற்படுகின்றது. ஐதரசன் பிணைப்பும் இது போன்ற விசையானாலும், இதன் விசையின் அளவு ஒப்பீட்டளவில் அதிகமாகும். பவுலி தவிர்ப்புத் தத்துவத்தின் அடிப்படையில் மூலக்கூறுகளின் அழிவைத் தடுக்கும் விசை வான் டெர் வால்ஸ் விசையின் தள்ளுகைக் கூறுகளில் பிரதானமானதாகும். 

சடத்துவ வாயு அணுக்களிக்கிடையே உள்ள விசையைத் தவிர அனைத்து வான் டெர் வால்ஸ் விசைகளும் திசை வேற்றுமை உடையனவாகும். மூலக்கூறுகள் அடுக்கப்பட்டுள்ள விதத்தைப் பொறுத்து வான் டெர் வால்ஸ் விசை வேறுபடும். லண்டன் விசையும், டிபாய் விசையும் எப்போதும் கவர்ச்சியை ஏற்படுத்தும் விசைகளாகும். எனினும் கீசோம் விசை மூலக்கூறுகள் உள்ள விதத்தின் அடிப்படையில் வேறுபடுகின்றது.

ஒற்றை கரிம மூலக்கூறு மற்றும் ஒரு உலோக பரப்பிற்கிடையேயான வான் டெர் வால்ஸ் விசையின் வலிமையை அணுவிசை நுண்ணோக்கி மூலம் 2012ல் முதல் முறையாக நேரிடையான அளவீடப்பட்டது.

வான் டெர் வால்ஸ் விசையை ஆக்கும் விசைகளினைக் கூட்டுவதன் மூலம் இவ்விசையைக் கணிக்கலாம். வான் டெர் வால்ஸ் விசை பொருட்களின் கனவளவுக்கும், வடிவத்துக்கும் ஏற்றவாறு வேறுபடக்கூடியது. R மற்றும் R ஆகிய ஆரைகளையுடைய இரு கோளங்களிக்கிடையேயான வான் டெர் வால்ஸ் விசையைக் கணிக்கும் முறையை ஹாமாக்கர் என்பவர் 1937ஆம் ஆண்டு அறிமுகப்படுத்தினார்:

இன்கே A ஹாமாக்கர் குணகத்தைக் குறிக்கின்றது. இதன் பெறுமானம் பதார்த்தங்களின் இயல்புகளைப் பொறுத்து ~10 − 10 J ஆகியவற்றுக்கிடையில் வேறுபடும். இங்கே z என்பது கோளங்களின் மையங்களுக்கிடையேயான தூரத்தைக் குறிக்கும். 

இரு கோளங்களும் மிக அருகே காணப்படுமாயின் அவற்றின் ஆரைகளின் கூட்டுத்தொகையே zக்குச் சமனாகும். எனவே இதனைக் கொண்டு வான் டெர் வால்ஸ் விசையால் ஏற்படுத்தப்படும் அழுத்த சக்தியை இவ்வாறு கணிக்கலாம்:

அழுத்த சக்தியைக் கொண்டு சமன்பாடை மேலும் சுருக்கி மாறிலியான ஆரையுடைய கோளங்களுக்கான வான் டெர் வால்ஸ் விசையைக் கணிக்கலாம்:

மேலுள்ள சமன்பாடின் படி துணிக்கைகளின் பருமன் குறைவடைய வான் டெர் வால்ஸ் விசையும் குறைவடைகின்றது. எனினும் சிறிய துணிக்கைகளில் ஏனைய விசைகளின் ஆதிக்கம் குறைவாக இருப்பதால், அங்கே வான் டெர் வால்ஸ் விசையே ஆதிக்கமான விசையாகக் காணப்படும். எனவே பெரிய துணிக்கைகளின் கலவையை விட தூளாக உள்ள சிறிய துணிக்கைகளிக்கிடையே வான் டெர் வால்ஸ் விசையின் ஆதிக்கம் அதிகமாகும். இப்பண்பு சிறிய துணிக்கைகளிக்கிடையே உள்ள பிணைவு விசைக்குக் காரணமாகும். 


</doc>
<doc id="212596" url="https://ta.wikipedia.org/wiki?curid=212596" title="வர்ணஜாலம்">
வர்ணஜாலம்

வர்ணஜாலம் 2004ல் வெளிவந்த தமிழ் திரைப்படமாகும். ஸ்ரீகாந்த், சதா, ஜெயபிரகாஷ், நாசர் ஆகியோர் நடித்திருந்தனர். இந்தியில் இப்படம் மொழிமாற்றம் செய்யப்பட்டது.



</doc>
<doc id="212599" url="https://ta.wikipedia.org/wiki?curid=212599" title="நெறஞ்ச மனசு">
நெறஞ்ச மனசு

நிறைஞ்ச மனசு 20004ல் வெளிவந்த தமிழ்த் திரைப்படமாகும். இப்படத்தினை எழுதி இயக்கியவர் சமுத்திரக்கனி. இதில் விஜயகாந்த், சூசன், சம்பத் ராஜ், மனோரம்மா, வினு சக்ரவர்த்தி, மன்சூர் அலி கான் ஆகியோர் முக்கிய கதாப்பாத்திரத்தில் நடித்திருந்தனர்




</doc>
<doc id="212611" url="https://ta.wikipedia.org/wiki?curid=212611" title="தவசி">
தவசி

தவசி 2001ல் வெளிவந்த தமிழ்த் திரைப்படமாகும். இத்திரைப்படத்தினை உதய சங்கர் இயக்கியிருந்தார். விஜயகாந்த், சௌந்தர்யா, ஜெயசுதா,நாசர் ஆகியோர் முக்கிய கதாப்பாத்திரத்தில் நடித்திருந்தனர்.




</doc>
<doc id="212612" url="https://ta.wikipedia.org/wiki?curid=212612" title="எம். என். ராய்">
எம். என். ராய்

மனபேந்திர நாத் ராய் அல்லது எம். என். ராய் ("M. N. Roy", 21 மார்ச்சு 1887 - 26 ஜனவரி 1954) இந்தியா விடுதலை அடைய புரட்சிச் செயல்களில் ஈடுபட்டவர். ஒரு கம்யூனிஸ்ட்டு, போராளி, சிந்தனையாளர், நாத்திகர் என்று இவர் போற்றப்படுகிறார்.

இவரது இயற்பெயர் நரேந்திர நாத் பட்டாச்சாரியா. தந்தை ஒரு புரோகிதர். ராய் மேற்கு வங்கத்தில் ஆர்பிலியா என்னும் ஊரில் பிறந்தார். அவருடைய பள்ளிப்படிப்பு ஆர்பிலியாவில் தொடங்கியது. வங்கத்தொழில் கழகத்தில் பொறியியலும் வேதியலும் கற்றார். சொந்தமுயற்சியில் தொடர்ந்து படித்து தம் அறிவைப் பெருக்கிக்கொண்டார்.

19ஆம் நூற்றாண்டின் இறுதியில் இந்தியத்தேசிய உணர்ச்சி எங்கும் பரவத் தொடங்கியது. பக்கிம் சந்திர சாட்டர்சி, விவேகானந்தர் ஆகியோரின் எழுத்துகளைப் படித்து ராய் உணர்வு பெற்றார். பிரித்தானிய அரசுக்கு எதிராகப் போராடி இந்தியா விடுதலை பெறவேண்டும் என்று விரும்பினார். ஆயுதப்புரட்சி மூலம் மாற்றம் காணலாம் என்று நம்பினார்.

மெக்சிக்கோவிலும் இந்தியாவிலும் பொதுவுடைமைக் கட்சியைத் தொடங்கினார். தொழிலாளர் பற்றிய சட்டங்களைப் படித்து அவற்றில் ஆழ்ந்த அறிவு பெற்றார். மெக்சிக்கோவிலிருந்து உருசியாவுக்குச் சென்றார். அங்கு லெனின், டிராட்ச்கி, ஸ்டாலின் ஆகியோரின் நட்பைப் பெற்றார். 1923இல் கம்யூனிஸ்டுக் கொள்கைத் திட்டம் வகுக்கப்பட்டது. இக்கொள்கைத் திட்டத்தில் எம். என். ராயின் கருத்துக்களும் விவாதிக்கப்பட்டன. பின்னர் உஸ்பெகிஸ்தான், சீனா ஆகிய நாடுகளுக்கும் சென்று பொதுவுடைமைக் கருத்துகளைப் பரப்பினார்.

1930 திசம்பரில் இந்தியாவுக்குத் திரும்பினார். ஜவகர்லால் நேரு, சுபாஸ் சந்திர போஸ் ஆகியோரைச் சந்தித்துப் பேசினார். இந்தியாவில் காங்கிரசுக் கட்சியில் சேர விரும்பினார். இருப்பினும் காந்தியடிகளின் தலைமையை அவர் விரும்பவில்லை. பம்பாயில் கைதாகிச் சிறைக்குச் சென்றார். இண்டிபெண்டெண்ட் இந்தியா என்னும் இதழை நடத்தினார். ஏஐடியூசி என்னும் தொழிற்சங்கத்திற்குப் புத்துயிர் கொடுத்துத் தொடங்கி வைத்தார்.

ஆனால் பிற்காலத்தில் முதலாளிய சனநாயகத்தையும் கம்யூனீசத்தையும் வெறுத்து ஒதுங்கினார். புரட்சிகர மனிதநேயம் என்ற கொள்கைக்காக தம் இறுதிக் காலத்தில் பாடுபட்டார். 1954இல் டேராடூனில் இறந்தார்.



</doc>
<doc id="212614" url="https://ta.wikipedia.org/wiki?curid=212614" title="திராக்கோல் கோட்டை">
திராக்கோல் கோட்டை

திராக்கோல் கோட்டை என்றும் சில சமயங்களில் தெரெக்கோல் கோட்டை என்றும் அழைக்கப்படும் கோட்டை இந்தியாவின் கோவாவில் அமைந்துள்ளது. கோவாவின் வட முனையில், திராக்கோல் ஆற்றின் கழிமுகத்துக்கு அருகில் கட்டப்பட்டுள்ள இது பனாசியில் இருந்து 42கிமீ தொலைவில் உள்ளது.மராட்டிய மொழியில் "திர் கோல்" என்பது "சரிவுடன் அமைந்த ஆற்றங்கரை" எனப் பொருள்படும்.

இது 17 ஆம் நூற்றாண்டில் சாவந்த்வாடியின் மன்னரான மகாராசா கென் சாவந்த் போன்சுலேயால் கட்டப்பட்டது. அரபிக் கடலைத் தெளிவாகப் பார்க்கக்கூடிய வகையில், ஆற்றின் வடகரையில் ஒரு குன்றின்மீது இதற்கு அமைவிடம் தெரிவுசெய்யப்பட்டது. சாவந்த்வாடியின் போன்சுலேக்கள் பல உள்ளூர்க் கடற்படைக் கப்பல்களை திராக்கோல் ஆற்றில் பாதுகாப்பாக வைத்திருந்தனர். 

1746ல் போர்த்துக்கேயர், கோவாவின் 44ஆவது வைசுராயான பெட்ரோ மிகுவேல் டி அல்மெய்தாவின் தலைமையில் சாவந்த்வாடி அரசருக்கு எதிராகப் போர் தொடுத்தனர். 1746 நவம்பர் 16 ஆம் தேதி அல்மெய்தா தனது போர்க் கப்பல்களைக் கைசுவா ஆறு வரை கொண்டுவந்து சாவந்த்வாடி அரசரின் கடற்படைக்கு எதிராகக் கடற்போரில் ஈடுபட்டான். இப்போரில் போர்த்துக்கேயர் சாவந்த்வாடியின் கப்பற்படையைத் தோற்கடித்தனர். தொடர்ந்து தரையில் இடம்பெற்ற போர்களின் பின்னர் 1746 நவம்பர் 23 ஆம் தேதி திராக்கோல் கோட்டை போர்த்துக்கேயரிடம் சரணடைந்தது. இதன் பின்னர் இக்கோட்டை போர்த்துக்கேயரின் கடற் பாதுகாப்பின் ஒரு முக்கிய பகுதியாக விளங்கியது. 1764ல் இது பெரிய அளவில் திருத்தி அமைக்கப்பட்டது. இந்தியாவில் போர்த்துக்கேயரின் கட்டுப்பாட்டில் இருந்த பிரதேசங்கள் 1961 ஆம் ஆண்டில் இந்தியாவுடன் இணைக்கப்படும் வரை இக்கோட்டை போர்த்துக்கேயரின் கட்டுப்பாட்டிலேயே இருந்தது. 

1819 பெப்ரவரி 17 அன்று மராட்டாக்களின் தோல்வியைத் தொடர்ந்து, கையெழுத்திடப்பட்ட ஒப்பந்தத்தின்படி, சாவந்த்வாடி அரசர் போன்சுலே கைமா சாவந்த் பிரித்தானியரின் மேலாண்மையை ஏற்றுக்கொண்டார். இந்த ஒப்பந்தத்தின் பின்னர் திராக்கோல் கோட்டைப் பகுதி பிரித்தானிய நட்புப் பகுதிகளிடையே ஒரு தீவுபோல் அமைந்தமையால், இக்கோட்டை அதன் உத்திசார் முக்கியத்துவத்தை இழந்தது.

கோவாவில் பிறந்த முதலாவது கோவாவின் வைசுராயான முனைவர் பர்னார்டோ பெரெசு டா சில்வாவின் தலைமையில் போர்த்துக்கேயருக்கு எதிராக 1825ல் இடம்பெற்ற கிளர்ச்சியின்போது, கிளர்ச்சியாளர்களின் தளமாக இக்கோட்டை விளங்கியது. ஒரு இரக்கமற்ற போர்த்துக்கேயக் கட்டளை அதிகாரியான டா சுன்கா என்பவன் கோட்டைக்குள் புகுந்து அங்கிருந்த படையினர் அனைவரினதும் தலைகளைக் கொய்து கம்பங்களில் ஏற்றிவைக்குமாறு பணித்தான். இக்கிளர்ச்சியின் போது கோட்டை பெரும் சேதத்துக்கு உள்ளாகியது எனினும், கோட்டையும், அங்கிருந்த சிற்றாலயமும் பின்னர் மீளமைக்கப்பட்டன.

கோவாவைச் சேர்ந்த விடுதலைப் போராட்டக்காரர்கள் அடிக்கடி இங்கே ஆர்ப்பாட்டங்களை நடத்தியதால் இது ஒரு அடையாளச் சின்னமாக விளங்குகிறது. 1954 ஆகத்து 15 ஆம் தேதி, போர்த்துக்கேய ஆட்சியை எதிர்த்து வன்முறைசாராப் போராட்டம் நடத்தியவர்கள் இக் கோட்டையுள் புகுந்து இந்தியக் கொடியை ஏற்றினர். எனினும் அடுத்த நாளே அவர்கள் அனைவரும் கைதுசெய்யப்பட்டுச் சிறையில் அடைக்கப்பட்டனர்.

தற்போது அழிந்த நிலையில் உள்ள இக்கோட்டை திராக்கோல் கோட்டை மரபுரிமை () என்னும் பெயரில் ஒரு சுற்றுலா விடுதியாக மாற்றப்பட்டுள்ளது. இங்குள்ள தேவாலயம் வழமையாகப் பொதுமக்களின் பயன்பாட்டுக்காகத் திறக்கப்படுவதில்லை எனினும், ஆண்டுத் திருவிழா போன்ற சிறப்புக் காலங்களில் மட்டும் திறந்துவிடப்படுகிறது.

 


</doc>
<doc id="212615" url="https://ta.wikipedia.org/wiki?curid=212615" title="வித்தியாசாகர்">
வித்தியாசாகர்

வித்தியாசாகர் இந்தியத்திரைப்பட இசையமைப்பாளராவார். இவர், தமிழ், மலையாளம், தெலுங்கு, இந்தி ஆகிய மொழிகளுக்கு இசையமைத்துள்ளார். தென்னக பிலிம்பேர் விருது, கேரள மாநில திரைப்பட விருது, சிறந்த இசையமைப்பாளருக்கான தேசிய விருது ஆகிய விருதுகளைப் பெற்றுள்ளார்.



</doc>
<doc id="212623" url="https://ta.wikipedia.org/wiki?curid=212623" title="மூங்கில் கோட்டை">
மூங்கில் கோட்டை

மூங்கில் கோட்டை சாண்டில்யன் இயற்றிய புகழ் பெற்ற புதினமாகும். இது மலேசிய நாட்டு தமிழ் இதழான 'தமிழ் நேசன்' இல் தொடர்கதையாக வெளிவந்தது. பின்னர் வானதி பதிப்பகத்தினர் புத்தக வடிவில் இதை வெளியிட்டனர். இப்புதினம் கி.பி 3ஆம் நூற்றாண்டு நடந்த தலையானங்கானப் போருக்குப் பின்னர் நடந்தேறிய நிகழ்வுகளை அடிப்படையாகக் கொண்டு இயற்றப்பட்டுள்ளது.


</doc>
<doc id="212628" url="https://ta.wikipedia.org/wiki?curid=212628" title="ம. சா. அறிவுடைநம்பி">
ம. சா. அறிவுடைநம்பி

ம. சா. அறிவுடைநம்பி (மார்ச் 6, 1954 - சனவரி 3, 2014) தமிழறிஞரும், தமிழ்ப் பேராசிரியரும் ஆவார். புதுவைப் பல்கலைக்கழகத்தின் தமிழ்த்துறைப் பேராசிரியராகவும், தமிழ்ப் பல்கலைக்கழகத்தின் ஓலைச்சுவடிகள், அரிய கையெழுத்துச்சுவடிகள் துறையின் மேனாள் தலைவராகவும் பணியாற்றியவர்.

முனைவர் ச. சாம்பசிவனார், சா. மனோன்மணி ஆகியோருக்குப் பிறந்த அறிவுடைநம்பி இளம் அறிவியல் பயின்றவர் தமிழ் முதுகலை, முனைவர், முதுமுனைவர் பட்டங்களைப் பெற்றவர். "திருநாவுக்கரசர் தேவாரத்தில் காணப்படும் இலக்கியக்கொள்கைகள்" என்னும் தலைப்பில் முனைவர் பட்டமும், தஞ்சை மராட்டிய மன்னர்கள் வளர்த்த நுண்கலைகள் என்னும் தலைப்பில் முதுமுனைவர் பட்டமும் ஆய்வுசெய்து பெற்றவர். ஆய்வுப்பணிகளில் முப்பதாண்டுகள் பட்டறிவுடைய இவர் பதினெட்டு ஆண்டுகள் கல்விப்பணியில் பட்டறிவு உடையவர். இவர் மேற்பார்வையில் பதினான்கு பேர் முனைவர் பட்டம் பெற்றுள்ளனர். 65 பேர் இளம் முனைவர் பட்டங்கள் பெற்றுள்ளனர்.




</doc>
<doc id="212633" url="https://ta.wikipedia.org/wiki?curid=212633" title="சதுரங்கத்தின் வரலாறு">
சதுரங்கத்தின் வரலாறு

சதுரங்கம் (Chess) 1500 ஆண்டுகள் வரலாற்றைக் கொண்ட விளையாட்டு ஆகும். இவ்விளையாட்டு ஆறாம் நூற்றாண்டிற்கு முன்னரே இந்தியாவில் விளையாடப்பட்டு வந்த சதுரங்கம் என்னும் விளையாட்டிலிருந்தே வளர்ச்சியடைந்தது என்பது பொதுவாக ஏற்றுக் கொள்ளப்பட்ட கருத்து. இங்கிருந்து மேற்கே ஐரோப்பாவுக்கும், கிழக்கே கொரியா வரையும் பல வேறுபாடுகளுடன் பரவியது. இது மங்கோலியா வழியாக ரஷ்யாவுக்குப் பரவியது. அங்கே ஏழாம் நூற்றாண்டின் தொடக்கத்தில் விளையாடப்பட்டதாகத் தெரிகிறது. இந்தியாவிலிருந்து பாரசீகத்துக்குப் பரவிய இவ்விளையாட்டு, பாரசீகத்தை இஸ்லாமியர்கள் கைப்பற்றிய பின்னர் இஸ்லாமிய நாடுகள் பலவற்றிலும் பரவியது. முஸ்லிம்களால் பத்தாம் நூற்றாண்டு அளவில் இது ஸ்பெயினில் அறிமுகப்படுத்தப்பட்டது. 13 ஆம் நூற்றாண்டில் காஸ்ட்டில்லின் அல்போன்சோ X, இன் ஆதரவில், செஸ், பாக்கம்மொன், டைஸ் என்னும் விளையாட்டுக்கள் தொடர்பான நூலொன்று எழுதப்பட்டுள்ளது. 11 ஆம் நூற்றாண்டில் செஸ் இங்கிலாந்தை எட்டியது. அங்கே அது கூரியர் முதலிய வேறுபட்ட வடிவங்களாக உருவெடுத்தது.
இந்த விளையாட்டை இருவர் ஆடலாம்.ஒவ்வொருவருக்கும் பதினாறு காய்கள் உண்டு.(ராஜா
(King) ,ராணி(Queen) , யானை(அல்லது) கோட்டை(Rook) , மந்திரி(Bishop) ,குதிரை(Knight) , மற்றும் சிப்பாய்(pawn) என்பவை) ஒருவர் கறுப்பு நிறக் காய்களையும் மற்றொருவர் வெள்ளை நிறக்காய்களையும் வைத்துக்கொள்ளலாம்.

ஒவ்வொருவருக்கும் பதினாறு காய்கள் உண்டு:

15 ஆம் நூற்றாண்டின் இறுதியில் செஸ் காய்களின் நகர்த்தல்களுக்கான வரைமுறைகள் இத்தாலியில் பயன்பாட்டுக்கு வந்தன. "போன்"கள் (வீரர்) முதல் நகர்த்தலின்போது இரண்டு கட்டங்கள் முன் நகரலாம் என்ற விதி ஏற்பட்டது, "பிஷப்" திறந்த கட்டங்களின் மூலைவிட்டம் வழியாக எவ்வளவு தூரமும் செல்லலாம் என்ற விதியும் புழக்கத்துக்கு வந்தது. முன்னர் இவை மூலைவிட்டம் வழியாக இரண்டு கட்டங்கள் மட்டுமே நகர அனுமதிக்கப்பட்டது. ஆனால் கட்டங்களைப் பாய்ந்து செல்ல இவற்றுக்கிருந்த அனுமதி நீக்கப்பட்டது. மூலை விட்டம் வழியாக ஒருகட்டம் மட்டுமே நகரலாம் என "இராணி"க்கிருந்த சக்தி கூட்டப்பட்டு திறந்த கட்டங்களினூடாக எத்திசையிலும், எவ்வளவு தூரமும் நகரலாம் என அனுமதிக்கப்பட்டு "இராணி" ஒரு மிகச் சக்திவாய்ந்த காயாக ஆக்கப்பட்டது. 

மேற்படி மாற்றங்கள் செஸ்ஸை கூடுதலாகப் பகுப்பாய்வு செய்வதற்கு வழிவகுத்ததின் மூலம், பல ஈடுபாடுள்ள செஸ் ஆர்வலர்களை உருவாக்கியது. அக்காலம் தொட்டு ஐரோப்பாவில் செஸ் அதிகம் மாற்றமில்லாது இன்று விளையாடப்படுவது போலவே இருந்துவருகிறது. சமநிலைக்கான நிபந்தனைகள் தவிர்ந்த ஏனைய, தற்போது புழக்கத்திலுள்ள வரைமுறைகள் யாவும் 19 ஆம் நூற்றாண்டு ஆரம்பத்தில் முடிவு செய்யப்பட்டன.



</doc>
<doc id="212634" url="https://ta.wikipedia.org/wiki?curid=212634" title="சதுரங்கத் திறப்பு">
சதுரங்கத் திறப்பு

சதுரங்கத் திறப்பு ("chess opening") என்பது சதுரங்க விளையாட்டின் தொடக்கத்தில் செய்யப்படும் நகர்த்தல்களைக் குறிப்பதாகும். நகர்த்தப்படும் காய்களைப் பொறுத்து நகர்ததல்கள் வகைப்படுத்தப்பட்டுள்ளன. பல்வேறு வகையான நகர்த்தல்கள் வகைப்படுத்தப்பட்டு அவற்றிற்கு பெயரும் சூட்டப்பட்டுள்ளது. "த ஆக்ஸ்போர்ட் சாம்பியன்ஸ் டு செஸ்" (The Oxford Companion to Chess ) 1,327 சதுரங்கத் திறப்புகளை வகைப்படுத்தியுள்ளது.


</doc>
<doc id="212635" url="https://ta.wikipedia.org/wiki?curid=212635" title="த பிளாக் ஹோல்">
த பிளாக் ஹோல்

த பிளாக் ஹோல் ("The Black Hole") எனும் ஆங்கில மொழித் திரைப்படம் 1979 ஆம் ஆண்டு வெளியானது. இது ஒரு அறிவியல் புனைவுத் திரைப்படமாகும். விண்வெளி ஆராய்ச்சிக்கு சென்று விட்டு பூமிக்குத் திரும்பும் விண்வெளி ஓடம் ஒன்று கருந்துளை ஒன்றின் கவர்ச்சி விசையினால் பாதிக்கப்படுவதை இத்திரைப்படம் காட்டுகிறது. 20 மில்லியன் அமெரிக்க டாலர்கள் செலவில் எடுக்கப்பட்ட இத்திரைப்படம் 35,841,901 டாலர்கள் சம்பாதித்தது.


</doc>
<doc id="212636" url="https://ta.wikipedia.org/wiki?curid=212636" title="பார்ப்பனப் பக்கம்">
பார்ப்பனப் பக்கம்

'பார்ப்பனப் பக்கம் என்பது பார்ப்பனர் புரியும் தொழில் பாங்குப் பகுதி. இதனைத் தொல்காப்பியம் "அறுவகைப்பட்ட பார்ப்பனப் பக்கம்" என்று குறிப்பிடுகிறது. இதனைத் தொல்காப்பியர் வாகைத்திணையின் ஏழு பகுதிகளில் ஒன்றாகக் குறிப்பிடுகிறார். 

இதற்கு உரை எழுதும் தொல்காப்பிய உரையாசிரியர் இளம்பூரணர் "ஓதல், ஓதுவித்தல், வேட்டல், வேட்பித்தல், ஈதல், ஏற்றல் என்பன" என்று குறிப்பிடுகிறார். மேலும் 
"ஒழுக்கத்தான் மிகுதல் வாகையாம்" 
எனவும் குறிப்பிடுகிறார். இந்த ஆறுக்கும் இவர் மேற்கோள் பாடல்களையும் தருகிறார். அவற்றுள் 
சோணாட்டுப் பூஞ்சாற்றூர்ப் பார்ப்பான் கௌணியன் விண்ணந்தாயன் வாழ்ந்தான் எனக் காட்டும் ஆவூர் மூலங்கிழார் பாடல் குறிப்பிடத் தக்கது. மற்றும் 
வேட்பித்தல் பணிக்கு எடுத்துக்காட்டு ஆகும்.

புறப்பொருளுக்கு இலக்கணம் கூறும் புறப்பொருள் வெண்பாமாலை என்னும் நூலும் இதனை வாகைத்திணையில் வரும் இரண்டு துறைகளில் குறிப்பிடுகிறது. 

ஒன்று, பார்ப்பன முல்லை - இரு பெரு வேந்தர்களுக்கிடையே போர் மூளும்போது, நான்மறை ஓதும் பார்ப்பான் இருவரும் சினத்தைப் பொறுத்துக்கொண்டு இணைந்திருக்க வேண்டும் என்று எடுத்துக் கூறி இருவரையும் ஒன்றுசேர்த்து வைப்பது பார்ப்பன முல்லை என்று குறிப்பிடுகிறது. இந்தக் கருத்தினை விளக்கும் எடுத்துக்காட்டுப் பாடல் ஒன்றினை இவர் தாமே பாடி உரையாகக் காட்டியுள்ளார். 

மற்றொன்று பார்ப்பன வாகை - வேள்வி செய்து சிறப்புப் பெற்ற பார்ப்பான் ஒருவன் வீடுபேற்று வெற்றியினைப் பெற மற்றவர்கள் அவனுக்காக வேள்வி செய்து அவனுக்குச் சிறப்பினை உண்டாக்குவது இது. இதற்கு எடுத்துக்காட்டாக இந்த ஆசிரியர் தாமே பாடிய பாடல் ஒன்றினை உரையில் இணத்துள்ளார். இந்தச் செயலுக்கு எடுத்துக்காட்டாகத் திகழ்வது பாலைக் கௌதமனார் பல்யானைச் செல்கெழு குட்டுவனைப் பாடிப் பெற்ற பரிசலைக் குறிப்பிடலாம். 

பாலைக் கௌதமனார் என்னும் புலவர் களங்காய்க்கண்ணி நார்முடிச் சேரல் என்னும் சேர மன்னனுக்கு அறிவுரை வழங்கும்போது "ஓதும்போதும், பிறரை ஓதச் செய்யும்போதும், வேள்வி செய்யும்போதும், பிறரை வேள்விப் பணியில் ஈடுபடுத்தும்போதும், பிறருக்கு வழங்கும்போதும், பிறரிடமிருந்து ஏற்கும்போதும் அந்தணரைப் பின்பற்றவேண்டும்" என்று அறிவுரை கூறுகிறார். 

திருக்குறளில் "அறுதொழிலோர்" என்னும் தொடர் வருகிறது. இதற்கு உரை எழுதும் பரிமேலழகரும் அவருக்கு முந்தைய உரையாசிரியர்களும் அறுதொழிலோரை அந்தணர் எனவே குறிப்பிடுகின்றனர். அறுதொழில் என்பதற்குப் பரிமேலழகர் தொல்காப்பிய உரையாசிரியர் இளம்பூரணர் குறிப்பிடும் ஆறு தொழில்களை அப்படியே வழிமொழிகிறார்.


</doc>
<doc id="212649" url="https://ta.wikipedia.org/wiki?curid=212649" title="கலச மஹால்">
கலச மஹால்

கலச மஹால் (Khalsa Mahal) என்பது இந்தோ-சரசெனிக் கட்டிடப்பாணியில் "பால் பென்பீல்டு" என்ற ஆங்கில பொறியாளரால் வடிவமைக்கப்பட்டு 1801ம் 
ஆண்டு கட்டப்பட்ட பழமையான கட்டிடம் ஆகும்.18ம் நூற்றாண்டைச் சேர்ந்த இக்கட்டிடத்தை ஆங்கிலேய அரசு 1859ம் ஆண்டு எடுத்துக்கொண்டது.
இந்திய நாட்டில் தமிழ்நாடு மாநிலத்தில் சென்னையில் வால்டாக்ஸ் சாலை, சேப்பாக்கத்தில் அமைந்துள்ளது. 1960ம் ஆண்டு கட்டப்பட்ட அரசு அலுவலகங்கள் நிறைந்த எழிலகம் கட்டிடத்தின் பின் பகுதியில் அமைந்துள்ளது. இதன் அருகே சேப்பாக்கம் துடுப்பாட்ட அரங்கம், சேப்பாக்கம் பறக்கும் மின்சார தொடர் வண்டி நிலையம் அமைந்துள்ளன.

இந்திய-அரேபிய கட்டிடக்கலையின் துணைகொண்டு கட்டப்பட்ட கட்டிடங்கள் பல இந்தியாவில் உள்ளன. இவற்றில் சென்னை மாநகரில் மட்டும் 450க்கும் மேல் அமைந்துள்ளன. இவற்றில் 1798ல் கட்டப்பட்ட வால்டாக்ஸ் சாலையில் அமைந்துள்ள கலச மஹாலும், மெரீனா வாலாஜா சாலையில் அமைந்துள்ள ஹுமாயுன் மஹாலும் முக்கியமானவையாகும்.

இக்கட்டிடம் ஜனவரி 16, 2012 அன்று அதிகாலை 12:50 மணிக்கு தீப்பற்றி எரிந்து சிதிலமானது.



</doc>
<doc id="212650" url="https://ta.wikipedia.org/wiki?curid=212650" title="மணிப்பால்">
மணிப்பால்

மணிப்பால் ("maṇipāl") இந்தியாவின் கருநாடக மாநிலத்தில் அமைந்துள்ள ஓர் பல்கலைக்கழக நகரம். உடுப்பி நகரத்தின் புறநகராக அமைந்துள்ள மணிப்பால் உடுப்பி நகராட்சியின் ஆளுமையில் உள்ளது. தென்மேற்கு இந்தியாவில் அரபிக்கடலிலிருந்து கிழக்கில் தொலைவில் மலபார் கடற்கரையின் மலைப்பாங்கான நிலப்பரப்பில் அமைந்துள்ளது. உயரமான மேட்டுநிலத்திலிருந்து மேற்கே அரபிக்கடலையும் கிழக்கே மேற்குத் தொடர்ச்சி மலைத்தொடரையும் காணுமாறு அழகான சூழலில் அமைந்துள்ளது.


</doc>
<doc id="212658" url="https://ta.wikipedia.org/wiki?curid=212658" title="நெக்டாரியன்">
நெக்டாரியன்

நிலவின் காலஅளவுகோலின் படி 3920 முதல் 3850 மில்லியன் ஆண்டுகளுக்கு முற்பட்ட காலம் நெக்டாரியன் காலம் ("Nectarian Period") ஆகும். இந்த காலகட்டத்தில் தான் பெரிய மோதல்களின் விளைவாக நெக்டேரிஸ் பள்ளங்கள் மற்றும் பெரும்பான்மையான பள்ளங்கள் நிலவில் உருவாகி இருக்கலாம் என கருதப்படுகிறது. இந்த மோதலின் விளைவாக வெளியேறிய பொருளினால் நிலவின் உயர்ந்த பகுதிகளில் டெந்ஸ்லீ க்ரேடர்ட் நிலப்பரப்பு உருவாகிருக்கலாம் என கருதப்படுகிறது.


</doc>
<doc id="212664" url="https://ta.wikipedia.org/wiki?curid=212664" title="மைக்ரோசாப்ட் ஆபிஸ் 365">
மைக்ரோசாப்ட் ஆபிஸ் 365

ஆபிஸ் 365 என்பது ஆண்டு அல்லது மாத சந்தா செலுத்திப் பெறும் இணையவழி மைக்ரோசாப்ட் ஆபிஸ் பொதிகளையும் கூடுதல் மென்பொருள் சேவைகளையும் உள்ளடக்கிய தொகுப்பாகும். இது மைக்ரோசாப்ட் ஆபிஸ் தளத்தைத் தழுவிய மென்பொருட்களையும் சேவைகளையும் இணையம் வழியாக வழங்குகிறது.

மைக்ரோசாப்ட்டின் வணிக உற்பத்தித்திறன் இணையப் பொதிக்கு வாரிசாக உருவாக்கப்பட்ட இது துவக்கத்தில் மின்னஞ்சல் சேவை வழங்கி, சமூக வலையமைப்பு மற்றும் கூட்டாண்மை, மற்றும் மேகக்கணி சேமிப்பு ஆகிய சேவைகளை மட்டுமே தருவதாயிருந்தது. எனவே முதலில் எக்ஸ்சேஞ்சு, லிங்க், ஷேர்பாயிண்ட், ஆபிஸ் இணைய பயன்பாட்டுச் செயலிகளை உள்ளடக்கி இருந்தது. இவற்றை மேசைக்கணினியின் மைக்ரோசாப்ட் ஆபிஸ் 2010 பயன்பாடுகளுடன் ஒருங்கிணைத்து பெருவணிக நிறுவனங்களுக்கு வழங்கியது. ஆபிஸ் 2013 வெளியீட்டிற்குப் பிறகு ஆபிஸ் 365 விரிவாக்கப்பட்டு பலவகைப்பட்ட நிறுவனங்களுக்கும் பொதுப் பயனர்களுக்கும் பயன்படும் வகையில் புதிய திட்டங்கள் இணைக்கப்பட்டன. மேசைக்கணினி ஆபிஸ் பொதியை ஒரேயடியாக வாங்கவியலாத மாதச்சந்தா கட்டி பயன்படுத்த விரும்பிய பொது நுகர்வாளர்களுக்கு ஏற்ற வகையில் திட்டம் மாற்றி வடிவமைக்கப்பட்டது.

அக்டோபர் 2010இல் தொடங்கிய பீட்டா சோதனை முடிவுற்றவுடன் ஆபிஸ் 365 சூன் 28, 2011இல் முறையாக வெளியிடப்பட்டது.


</doc>
<doc id="212670" url="https://ta.wikipedia.org/wiki?curid=212670" title="இந்தியாவில் கால்பந்து">
இந்தியாவில் கால்பந்து

இந்தியாவில் காற்பந்தாட்டம் துடுப்பாட்டத்திற்கு அடுத்து இரண்டாவது பிரபலமான விளையாட்டாக உள்ளது.. பாரம்பரியமாக, இது மேற்கு வங்காளம், கோவா, கேரளா, புனே மற்றும் முழு வட கிழக்கு இந்தியாவில், குறிப்பாக மணிப்பூர், மேகாலயா, மிசோரம், சிக்கிம் போன்ற தனிமைப்படுத்தப்பட்ட பகுதிகளில் பிரபலமடைந்து வருகிறது
இந்தியாவில் தற்போதுள்ள உள்நாட்டுத் தொடர்களில் மிகப்பெரிய தொடராக ஐ-லீக் தொடர் உள்ளது. ஐ-லீக் கால்பந்துத் தொடர் 2007 ஆம் ஆண்டு மிகுந்த முயற்சியால் உள்நாட்டுத் தொடராக்கப்பட்டது. அதுமட்டுமல்லாது, சந்தோஷ் கோப்பை என்னும் தொடரும் நாக்-அவுட் சுற்று முறையில் இந்தியாவில் உள்ள மாநிலங்களுக்கிடையே மற்றும் அரசு நிறுவனங்களுக்கு இடையே நடத்தப்படுகிறது. மேலும், இந்திய தேசிய அணியின் தற்போதய கேப்டனாக சுனில் சேத்ரி உள்ளார். இந்திய தேசிய அணியின் பயிற்சியாளராக வின் கொவெர்மன்ஸ் உள்ளார். இந்திய அணி தற்போது பிபா உலக தரவரிசையில் 146வது இடத்தில் உள்ளது.

2017ஆம் ஆண்டு 17 வயதுக்கு உட்பட்டோர் பிரிவு பிபா உலகக் கோப்பை போட்டிகள் இந்தியாவில் நடத்த திட்டமிடப்பட்டுள்ளது. இதனால் இந்திய அணி இந்தத் தொடரில் கலந்துகொள்ளும் வாய்ப்பை பெறலாம்.











</doc>
<doc id="212681" url="https://ta.wikipedia.org/wiki?curid=212681" title="ஜோர்ஷ் கோரி">
ஜோர்ஷ் கோரி

ஜோர்ஷ் கோரி (Jorge Cori) (பிறப்பு: ஜூலை 30, 1995) பெரு நாட்டைச் சார்ந்தவர். இவர் ஒரு சதுரங்க விளையாட்டு வீரர் ஆவார். இவர் அமெரிக்காவின் 18 வயதுக்கு உட்பட்டோருக்கான சதுரங்க வீரர்களில் முதலாமவராகவும், பெரு நாட்டில் மூன்றாமவராகவும், உலக அளவில் 8 வது இடத்திலும் இருந்தார். இவர் 2004 ஆம் ஆண்டு தனது 9 வது வயதில் "பைட் மாஸ்டர்" (Fide Master) பட்டத்தை வென்றார். 2009 ஆம் ஆண்டு அக்டோபர் மாதம் தனது 14 வது வயதில் "கிராண்ட் மாஸ்டர்" பட்டத்தை வென்றார். இவரது சகோதரி டெய்சி எஸ்டெலா கோரி டெலோ பெண்களுக்கான "உலக கிராண்ட் மாஸ்டர்" பட்டத்தை வென்றவர்.


</doc>
<doc id="212683" url="https://ta.wikipedia.org/wiki?curid=212683" title="டெய்சி எஸ்டெலா கோரி டெலோ">
டெய்சி எஸ்டெலா கோரி டெலோ

டெய்சி எஸ்டெலா கோரி டெலோ (Deysi Estela Cori Tello, பிறப்பு: ஜூலை 2, 1993) பெரு நாட்டைச் சார்ந்த சதுரங்க விளையாட்டு வீரர் ஆவார். இவர் பெண்களுக்கான " கிராண்ட் மாஸ்டர்" பதக்கத்தை வென்றவர் ஆவார். இவர் பெரு நாட்டின் சதுரங்க வீரர்கள் வரிசையில் 10 வது இடத்தில் உள்ளார். 2011 ஆம் ஆண்டு ஆகஸ்டு மாதம் பெண்களுக்கான 20 வயதிற்கு கீழ்ப்பட்டோருக்கான போட்டியில் பதக்கம் வென்றார். இவரது சகோதரரான ஜோர்ஷ் கோரியும் சதுரங்க விளையாட்டு வீரராவார்.


</doc>
<doc id="212684" url="https://ta.wikipedia.org/wiki?curid=212684" title="வம்சி கிருஷ்ணா">
வம்சி கிருஷ்ணா

வம்சி கிருஷ்ணா இந்தியத் திரைப்பட நடிகராவார். இவர் தமிழ் மற்றும் தெலுங்கு மொழித் திரைப்படங்களில் நடித்துள்ளார். "தடையறத் தாக்க","இவன் வேற மாதிரி" மற்றும் "நய்யாண்டி (திரைப்படம்)".ஆகிய படங்களில் எதிர்மறை நாயகனாக நடித்துள்ளார்.


</doc>
<doc id="212685" url="https://ta.wikipedia.org/wiki?curid=212685" title="சிறீமன்">
சிறீமன்

சிறீமன் இந்தியத் திரைப்படத்துறை நடிகராவார். இவர் தமிழ், தெலுங்கு ஆகிய மொழி திரைப்படங்களில் நடித்துள்ளார். பிரபல தயாரிப்பாளரான பிரகாசு ரெட்டியின் மகன் இவர். 

சிறீமன் ஆந்திராவில் உள்ள ராஜமுந்திரியில் பிறந்தவர். இவருடைய தந்தை பிரகாசு ரெட்டி பிரபல துணை நடன இயக்குனரும், தயாரிப்பாளரும் ஆவார். 


</doc>
<doc id="212690" url="https://ta.wikipedia.org/wiki?curid=212690" title="பிரமீட் நடராஜன்">
பிரமீட் நடராஜன்

பிரமீட் நடராஜன் (பிறப்பு வி, நடராஜன்) தமிழ் நடிகராவார். இவர் தமிழ் மற்றும் தெலுங்கு திரைப்படங்களில் நடித்துள்ளார். மணிரத்தினத்தின் அலைபாயுதே திரைப்படத்தில் மாதவனின் தந்தையாக திரைப்படத்தில் முதன்முதலாக நடித்தார்.

தமிழ்நாடில் தஞ்சாவூர் பகுதியில் பிறந்தவர் நடராஜன். பின்பு சென்னையை இருப்பிடமாக மாற்றிக் கொண்டார். 


</doc>
<doc id="212691" url="https://ta.wikipedia.org/wiki?curid=212691" title="சதீஸ்">
சதீஸ்

சதீஸ் இந்தியத் திரைப்படத் துறை நடிகராவார். இவர் தமிழ்த் திரைப்படங்களில் நடித்துள்ளார். சிவகார்த்திக்கேயனுடன் எதிர்நீச்சல் படத்தில் நடித்துப் புகழ்பெற்றார்.

சதீஸ் தனது நாடகக் குழுவில் எட்டு ஆண்டுகளாக கிரேசி மோகனுடன் பணிபுரிந்தார், அதே சமயத்தில் அவரது தயாரிப்புகளுக்கான உரையாடல்களை எழுதுவதற்கும் அவர்களின் மேடை நாடகங்களில் "சாக்லேட் கிருஷ்ணா" நடிப்பதற்கும் உதவினார்.


</doc>
<doc id="212692" url="https://ta.wikipedia.org/wiki?curid=212692" title="சிங்கம்புலி">
சிங்கம்புலி

சிங்கம்புலி தமிழ் நடிகரும், இயக்குனரும், வசனகர்த்தாவும் ஆவார். ரெட் மற்றும் மாயாவி ஆகிய படங்களுக்குப் பிறகு திரைப்படங்களில் சிறுசிறு வேடங்களை ஏற்று நடித்துவருகிறார்.



</doc>
<doc id="212694" url="https://ta.wikipedia.org/wiki?curid=212694" title="கோஸ்ட்டா ரிக்கா தேசிய காற்பந்து அணி">
கோஸ்ட்டா ரிக்கா தேசிய காற்பந்து அணி

கோஸ்ட்டா ரிக்கா தேசிய காற்பந்து அணி ("Costa Rica national football team"), இரசிகர்களால் "லா செலெ" அல்லது "லாசு டைக்கோசு" என்றழைக்கப்படும் தேசிய அணி கோஸ்ட்டா ரிக்காவின் சார்பாக பன்னாட்டு காற்பந்தாட்டப் போட்டிகளில் விளையாடுகிறது. இதனை கோஸ்ட்டா ரிக்கா காற்பந்துக் கூட்டமைப்பு (Federación Costarricense de Fútbol) மேலாண்மை செய்கிறது. வட, மத்திய அமெரிக்க மற்றும் கரீபியன் கால்பந்துக் கூட்டமைப்பில் மெக்சிக்கோ, ஐக்கிய அமெரிக்காவை அடுத்து மூன்றாவது மிகவும் வெற்றிகரமான அணியாக விளங்குகிறது. நடு அமெரிக்காவில் மிகவும் வெற்றிகரமான அணியாக நான்கு உலகக்கோப்பைகளில் இறுதிப் போட்டிகளில் விளையாடத் தகுதிப் பெற்றுள்ளது. இத்தாலியில் நடந்த 1990 உலகக்கோப்பையில் கடைசி பதினாறுவர் சுற்றினை எட்டியுள்ளது. 2006இல் செருமனியில் நடந்த உலகக்கோப்பையில் மிகவும் மோசமாக விளையாடி 32 அணிகளில் 31வது இடத்தை பிடித்தது. 

வட, மத்திய அமெரிக்க மற்றும் கரீபியன் கால்பந்துக் கூட்டமைப்பின் தங்கக்கோப்பைப் போட்டிகளில் மூன்றுமுறை ("1963", "1969", "1989") வெற்றி பெற்றுள்ளது. நடு அமெரிக்க நாடுகளின் கோப்பையை ஏழு முறை வென்றுள்ளது. நான்கு முறை பங்கேற்ற கோபா அமெரிக்கா போட்டிகளில் 2001இலும் 2004இலும் காலிறுதிக்கு முன்னேறியுள்ளது.


</doc>
<doc id="212697" url="https://ta.wikipedia.org/wiki?curid=212697" title="தூங்கா நகரம் (திரைப்படம்)">
தூங்கா நகரம் (திரைப்படம்)

தூங்கா நகரம் 2011 இல் வெளிவந்த தமிழ்த் திரைப்படமாகும். இத்திரைப்படத்தில் விமல், பரணி, நிதாந்த், அஞ்சலி ஆகியோர் முக்கிய கதாப்பாத்திரத்தில் நடித்திருந்தனர்.

கிளவுட் நைன் மூவீஸ் நிறுவனத்தினால் தயாநிதி அழகிரி இப்படத்தினை தயாரித்தார்.



</doc>
<doc id="212698" url="https://ta.wikipedia.org/wiki?curid=212698" title="தட் அவக்வர்ட் மொமென்ட்">
தட் அவக்வர்ட் மொமென்ட்

தட் அவக்வர்ட் மொமென்ட் ( இது ஒரு 2014ம் ஆண்டு வெளியான அமெரிக்கா நாட்டு நகைச்சுவை காதல் திரைப்படம், இந்த திரைப்படத்தை டோம் கோர்மிக்கன் எழுதி இயக்கயுள்ளார். சாக் எபிரோன், மைல்ஸ் டெல்லர், மைக்கேல் பி ஜோர்டான், இடோஜென் பூட்ஸ், மெக்கன்சி டேவிஸ் மற்றும் ஜெசிகா லூகாஸ் நடித்துள்ளார்கள்.

ஜனவரி மாதம் 21ம் திகதி லாஸ் ஏஞ்சல்ஸ் நகரில் மட்டும் தட் அவக்வர்ட் மொமென்ட் திரைப்படம் வெளியானது. ஜனவரி மாதம் 31ம் திகதி அமெரிக்கா முழுவதும் வெளியானது.

இந்த திரைப்படம் மூன்று நண்பர்களைப் பற்றிய கதையாகும். 





</doc>
<doc id="212699" url="https://ta.wikipedia.org/wiki?curid=212699" title="எத்தன்">
எத்தன்

எத்தன் 2011ல் வெளிவந்த இந்தியத் திரைப்படமாகும். விமல், சனுசா, ஜெயப்பிரகாசு, மயில்சாமி, மனோபாலா ஆகியோர் நடித்திருந்தனர். 


</doc>
<doc id="212700" url="https://ta.wikipedia.org/wiki?curid=212700" title="நீயெல்லாம் நல்லா வருவடா">
நீயெல்லாம் நல்லா வருவடா

நீயெல்லாம் நல்லா வருவடா தமிழில் வரவிருக்கின்ற திரைப்படமாகும். இதனை நாகேந்திரன் இயக்கியிருக்கிறார். இவர் சுசி கணேசனிடம் இணை இயக்குனராக பணியாற்றியவர். இத்திரைப்படத்தில் விமல், சமுத்திரக்கனி, கீதா ஆகியோர் நடித்துள்ளனர்



</doc>
<doc id="212702" url="https://ta.wikipedia.org/wiki?curid=212702" title="நெய்பர்ஸ் (திரைப்படம்)">
நெய்பர்ஸ் (திரைப்படம்)

நெய்பர்ஸ் 2014ம் ஆண்டு வெளியாகவுள்ள அமெரிக்கா நாட்டு நகைச்சுவை திரைப்படமாகும். இந்த திரைபடத்தை நிக்கோலஸ் ச்டோல்லேர் இயக்கயுள்ளார் மற்றும் ஆண்ட்ரூ ஜே கோஹன், பிரெண்டன் ஓ'பிரையன் கதை எழுதியுள்ளார். இந்த திரைப்படத்தில் சாக் எபிரோன் மற்றும் சேத் ரோகன் கதாநாயகர்களாக நடித்துள்ளார்கள்.

இந்த திரைப்படத்தின் முன்னோட்டக்காட்சி செப்டம்பர் 3ம் திகதி வெளியனது. இந்த திரைப்படம் மே 9ம் திகதி வெளியாகவுள்ளது. 




</doc>
<doc id="212706" url="https://ta.wikipedia.org/wiki?curid=212706" title="பள்ளிப்புறம் கோட்டை">
பள்ளிப்புறம் கோட்டை

பள்ளிப்புறம் கோட்டை அல்லது பள்ளிபுரம் கோட்டை இந்தியாவின் கேரளத்தில் வைப்பின் தீவின் வடக்கே, எறணாகுளம் மாவட்டத்தில் பள்ளிப்புறம் நகரில் உள்ளது. இந்த கோட்டையை 1503-ஆம் ஆண்டில் போர்த்துக்கீசர் கட்டினர். . இக் கோட்டையே இந்தியாவில் எஞ்சியுள்ள போர்த்துக்கேயக் கோட்டைகளுள் மிகப்பழைய கோட்டை ஆகும். 1661 ஆம் ஆண்டில் இக்கோட்டையைப் போர்த்துக்கேயரிடம் இருந்து கைப்பற்றிய ஒல்லாந்தர் (நெதர்லாந்துக்காரர்கள்) இதை 1789 ஆம் ஆண்டு திருவிதாங்கூர் அரசுக்கு விற்றனர். இக்கோட்டை வைப்பீன் தீவின் வடக்கு அந்தலையில் அமைந்துள்ளது. அறுகோண வடிவம் கொண்ட இக்கோட்டை பொதுவாக "அயிக்கோட்ட" அல்லது "அலிக்கோட்ட" என்று உள்ளூர் மக்களால் அழைக்கப்படுகின்றது. 

இக்கோட்டை அறுகோணத் தள வடிவம் கொண்டது. தரைத் தளம் நிலத்தில் இருந்து ஐந்து அடிகள் உயரத்தில் அமைந்துள்ளது. இதன் கீழுள்ள அறை வெடிமருந்து களஞ்சியப்படுத்துவதற்குப் பயன்பட்டது. இதன் வளைவு வடிவ வாயில்களின் கதவு நிலைகளும், மேற்பகுதியும் நுணுக்கமாக அழகூட்டப்பட்டிருந்தன. அங்கே 3'3" அளவுகளைக் கொண்ட சதுர வடிவான கிணறு ஒன்றும் காணப்படுகிறது. இக்கோட்டை பயன்பாட்டில் இருந்த காலத்தில் இங்கிருந்தே நல்ல தண்ணீர் பெறப்பட்டது. 

வடக்குப் புறத்தில் உள்ள ஒரு நுழைவழி நிலவறைக்கு இட்டுச் செல்கிறது. அங்கு காணப்படும் வட்ட வடிவமான ஒரு கற்பலகை காணப்படுகிறது. மேலுள்ள இரண்டு தளங்களையும் தாங்கிய தூண் இதன்மேலேயே தாங்கப்பட்டிருந்தது. கோட்டையின் ஆறு முகங்களில் ஒவ்வொன்றும் 32 அடி நீளமும், 34 அடி உயரமும் கொண்டது. சுவர்களின் தடிப்பு ஆறு அடி. ஒவ்வொரு பக்கத்திலும் ஒன்றன்மேல் ஒன்றாக மூன்று சாளரத் துளைகள் உள்ளன. நடுத்துளை 2’ x 2’ அளவு கொண்டது. இக்கோட்டை அதன் எல்லாப் பக்கங்களையும் பாதுகாப்பதற்குப் பல பீரங்கிகளைக் கொண்டு இருந்திருக்கக்கூடும். உட்புறம் இருந்து நிலவறைக்குச் செல்வதற்கும் ஒரு வழி உள்ளது. 

இக்கோட்டை, செம்புரைக்கல், சுண்ணாம்பு, மரம் ஆகியவற்றைப் பயன்படுத்திக் கட்டப்பட்டது. சுவர்களில் தடிப்பான சாந்து பூசப்பட்டுள்ளது.


நீர்வழியிலும், தரை வழியிலும் சென்று சேர்வதற்கு போக்குவரத்து வசதி உள்ளது.


 


</doc>
<doc id="212708" url="https://ta.wikipedia.org/wiki?curid=212708" title="உண்டியல் பணம் அனுப்பும் முறை">
உண்டியல் பணம் அனுப்பும் முறை

உண்டியல் பணம் அனுப்பும் முறை என்பது ஒரு இடத்தில் இருந்து இன்னுமொரு இடத்துக்கு பணத்தை அனுப்ப தெற்காசியர்கள் பயன்படுத்தும் ஒரு முறை ஆகும். குறிப்பாக புகலிட நாடுகளில் இருந்து தாயகப் பகுதிகளுக்கு சட்டத்திற்குப் புறம்பான வழியில் (ஹவாலா) பணம் அனுப்புவதை குறிக்கிறது.

பணம் அனுப்ப விரும்பும் ஒருவர் அவருக்கு அருகாமையில் இருக்கும் பணம் அனுப்பும் நிறுவனம் அல்லது முகவரிடம் செல்வார். பெரும்பாலும் அவர்கள் சமூகத்தில் அறியப்பட்டவர்களாக, நம்பிக்கை வாய்ந்தவர்களாக இருப்பர். அவர் தான் அனுப்ப விரும்பும் தொகையையும், அனுப்ப விரும்பும் நபரின் தொடர்புகளையும் வழங்குவார். அன்றைய பண மாற்று விகிதத்துக்கு ஏற்ப எவ்வளவு பணம் கொடுக்கப்படும் என்று பற்றுச்சீட்டு அல்லது உறுதி வழங்கப்படும். இந்தச் சேவைக்கு ஒரு கட்டணம் வசூலிக்கபடும். இந்த நிறுவனத்தின் கிளை அல்லது முகவர் அனுப்பப்பட வேண்டியவருக்கு அருகாமையில் இருப்பார். அவர்கள் சென்று பணத்தை உரியவருக்கு வழங்குவர்.





</doc>
<doc id="212713" url="https://ta.wikipedia.org/wiki?curid=212713" title="பரவற்படி">
பரவற்படி

புள்ளியியல் மற்றும் நிகழ்தகவுக் கோட்பாட்டில் பரவற்படி அல்லது மாறுபாட்டெண் என்பது ("variance"), ஒரு எண்தரவு எந்தளவு பரந்து கிடக்கிறது என்பதை அளவிடுகிறது. ஒரு எண்தரவின் பரவற்படி சுழி எனில் அத்தரவின் உறுப்பெண்கள் எல்லாம் சமமானவை ஆகும். 

சுழியல்லா பரவற்படியின் மதிப்பு எப்போதும் நேர் எண்ணாகவே அமையும். பரவற்படியின் மதிப்பு சிறியதாக இருந்தால் அத் தரவின் உறுப்புகள் தரவின் சராசரிக்கும் (எதிர்பார்ப்பு மதிப்பு), தமக்குள்ளாகவும் நெருக்கமாக அமைந்திருக்கும்; பரவற்படியின் மதிப்பு பெரியதாக இருந்தால், தரவின் உறுப்புகள் சராசரியிலிருந்தும் தமக்குள்ளாகவும் கூடுதலாக விலகி அமைந்திருக்கும். பரவற்படியின் வர்க்கமூலம் திட்டவிலக்கம் அல்லது நியமவிலகல் என அழைக்கப்படுகிறது.

ஒரு நிகழ்தகவுப் பரவலின் விளக்கிகளில் (descriptors) ஒன்றாக பரவற்படி உள்ளது. குறிப்பாக பரவற்படியானது அப் பரவலின் இரண்டாம் மைய விலக்களவாகும். கண்டறியப்பட்ட முழுத்தொகுதி அல்லது கூறின், நிகழ்தகவுப் பரவலின் தன்மையை விளக்கும் அளவாகப் பரவற்படி உள்ளது.

சமவாய்ப்பு மாறி "X" இன் பரவற்படி, அதன் இரண்டாம் மைய விலக்களவு ஆகும். அதாவது சமவாய்ப்பு மாறியின் சராசரி ஐப் பொறுத்த விலகல்களின் வர்க்கங்களின் எதிர்பார்ப்பு மதிப்பாக பரவற்படி அமையும்:
இந்த வரையறை தனித்த சமவாய்ப்பு மாறிகள், தொடர் சமவாய்ப்பு மாறிகள் மற்றும் இருவிதமாகவும் உள்ள சமவாய்ப்பு மாறிகளுக்குப் பொருந்தும். சமவாய்ப்பு மாறியின் உடன்மாறுபாட்டெண்ணாகவும் பரவற்படியைக் கொள்ளலாம்:

பரவற்படி, Var("X"), formula_3 அல்லது சுருக்கமாக, σ (வாசிப்பு:சிக்மா ஸ்கொயர்ட்) எனக் குறிக்கப்படுகிறது. பரவற்படியின் வரையறையைக் கீழ்க்கண்டவாறு விரிக்கலாம்:

தொடர் சமவாய்ப்பு மாறி "X" இன் நிகழ்தகவு அடர்த்திச் சார்பு "f"("x") எனில் அதன் பரவற்படி:

இதில் வரும், 

கோஷியின் பரவல் போன்று எதிர்பார்ப்பு மதிப்பு கொண்டிராத தொடர் பரவலுக்கு பரவற்படியும் இருக்காது. மேலும் எதிர்பார்ப்பு மதிப்பு கொண்டிராத வேறுபல பரவல்களுக்கு பரவற்படியின் வாய்ப்பாட்டிலுள்ள தொகையீடு விரிவதால், பரவற்படி முடிவுறு எண்ணாக இருக்காது.

தனித்த சமவாய்ப்பு மாறி "X" இன் நிகழ்தகவு நிறைச் சார்பு "x" ↦ "p", ..., "x" ↦ "p" எனில் அதன் பரவற்படி:

இதில் எதிர்பார்ப்பு மதிப்பு formula_6 இன் வாய்ப்பாடு:

சம நிகழ்தகவு கொண்ட "n" மதிப்புகளின் பரவற்படி: 

சம நிகழ்தகவு கொண்ட "n" மதிப்புகளின் பரவற்படியை அவற்றின் சராசரியைப் பயன்படுத்தாமலேயே கீழ்க்காண்டவாறு காணமுடியும்: 

இயல்நிலைப் பரவல் μ மற்றும் σ வைப் பண்பளவைகளாகக் கொண்ட தொடர் பரவலாகும். இப்பரவலின் நிகழ்தகவு அடர்த்திச் சார்பு:
இயல்நிலைப் பரவலின் சராசரி μ மற்றும் பரவற்படி:
புள்ளியியலிலும் நிகழ்தகவிலும் பரவற்படி காணப்படுவதற்குக் காரணம் மைய எல்லைத் தேற்றத்தில் இயல்நிலைப் பரவல் ஏற்கும் பங்காகும்.

அடுக்குக்குறிப் பரவல் [0,∞) இடைவெளியில் பண்பளவை λ கொண்ட தொடர் பரவல் ஆகும். இப்பரவலின் நிகழ்தகவு அடர்த்திச் சார்பு:

அடுக்குக்குறிப் பரவலின் எதிர்பார்ப்பு மதிப்பு μ = λ மற்றும் அதன் பரவற்படி:

எனவே அடுக்குறிப் பரவலைக் கொண்ட சமவாய்ப்பு மாறிக்கு σ = μ என அமையும்.

பாய்சான் பரவல் பண்பளவை λ கொண்ட தனித்த பரவலாகும். இப் பரவலின் நிகழ்தகவு நிறைச் சார்பு:

பாய்சான் பரவலின் சராசரி (எதிர்பார்ப்பு மதிப்பு) μ = λ. 

பரவற்படி:

எனவே பாய்சான் பரவலைக் கொண்ட சமவாய்ப்பு மாறிக்கு, :σ = μ.

ஈருறுப்புப் பரவல் பண்பளவைகள் "n", "p" கொண்ட தனித்த பரவல் ஆகும். இப் பரவலின் நிகழ்தகவு நிறைச் சார்பு: 

இப் பரவலின் சராசரி (எதிர்பார்ப்பு மதிப்பு) μ = "np". 

பரவற்படி:

formula_21 கொண்ட ஈருறுப்புப் பரவல் formula_22 முறை ஒரு நாணயத்தைச் சுண்டும்போது formula_23 முறை ’தலை’ கிடைப்பதற்கான நிகழ்தகவைத் தருகிறது.

’கிடைக்கும் தலைகளின் எண்ணிக்கை’ என்ற சமவாய்ப்பு மாறியின் சராசரி (எதிர்பார்ப்பு மதிப்பு) formula_24, பரவற்படி formula_25.

ஆறு முகங்கள் கொண்ட சீரான பகடை வீசப்படும்போது கிடைக்கக் கூடிய முடிவுகள் 1, 2, 3, 4, 5, 6. இம் முடிவுகள் கிடைக்கக்கூடிய ஆறு நிகழ்தகவுகளும் சமமானவை ( formula_26). 

சமவாய்ப்பு மாறியாகப் ’பகடையை வீசும்போது கிடைக்கும் எண்’ எனக் கொண்டால் அச் சமவாய்ப்பு மாறியின் நிகழ்தவுப் பரவல் ஒரு தனித்த பரவலாகும். 

அதன் சராசரி (எதிர்பார்ப்பு மதிப்பு): (1 + 2 + 3 + 4 + 5 + 6)/6 = 3.5. 

பரவற்படி:

"n" முகங்கள் கொண்ட சீரான பகடையை வீசும்போது நிகழும் விளைவு "X" இன் பரவற்படி காணும் வாய்ப்பாடு:






இதில் Cov(., .), உடன்பரவற்படியைக் குறிக்கிறது.

பொதுவாக, formula_35 சமவாய்ப்பு மாறிகள் formula_36 இன் கூடுதலின் பரவற்படி:

இந்த முடிவுகளிலிருந்து, நேரியல் சேர்வாக அமையும் சமவாய்ப்பு மாறியின் பரவற்படி:



சாரா சமவாய்ப்பு மாறிகள் எப்பொழுதும் ஒட்டுறவு இல்லாதவை என்பதால் அவற்றுக்கு இப்பண்பு பொருந்தும்.

X மற்றும் Y சாரா சமவாய்ப்பு மாறிகள் எனில் அவற்றின் பெருக்குத்தொகையின் பரவற்படி அவற்றின் பரவற்படிகளின் பெருக்குத்தொகையாக அமையும்.


</doc>
<doc id="212722" url="https://ta.wikipedia.org/wiki?curid=212722" title="வில்லெம் ரோண்ட்கன்">
வில்லெம் ரோண்ட்கன்

வில்லெம் கோன்ராடு ரோண்ட்கன் (Wilhelm Conrad Röntgen, இடாய்ச்சு ஒலிப்பு: [ˈvɪlhɛlm ˈʁœntɡən];"Wilhelm Conrad Röntgen", மார்ச் 27, 1845 – பெப்ரவரி 10, 1923) என்பவர் ஜெர்மனியைச் சேர்ந்த வூர்ட்ஃசுபர்கு பல்கலைக்கழக இயற்பியலாளர் ஆவார். இவர் நவம்பர் 8, 1895 இல், மின்காந்தக் கதிர்வீச்சு அலைத்தொடர் வரிசையில் ஊடுகதிர் (X-கதிர்) என்று இன்று அழைக்கப்படும் அலைகள் பகுதியைக் கண்டுபிடித்தார். இன்று இவை ஊடுகதிர் அலைகள், "X கதிர்கள்", புதிர்க்கதிர்கள், "ரோண்ட்கன் கதிர்கள்" என்று பலவிதமாக அழைக்கப்படுகின்றன. இக்கண்டுபிடிப்பிற்காக இவருக்கு 1901 இல் இயற்பியலுக்கான முதலாவது நோபல் பரிசு வழங்கப்பட்டது.

வில்லெம் ரோண்ட்கன் மார்ச் 27, 1845 இல் ஜெர்மனி, பவேரியா மாகாணத்தில், லென்னெப் என்ற ஊரில் ஒரு துணி தயாரிக்கும் வணிகரும் தொழிலதிபருமான பிரீட்ரிக் கான்ராட் ரோண்ட்கன் என்பவருக்கு ஒரே மகனாகப் பிறந்தார். இவரது தாயார் ஆம்ஸ்டர்டாமைச் சேர்ந்த சார்லொட் கொன்சிட்டாசு ஃபுரோவெயின் என்பவராவார். 1848 மார்ச்சு மாத்த்தில் வியாபார நிமித்தம் நெதர்லாந்தின் அப்பெல்டூர்ன் நகருக்கு குடி பெயர்ந்தனர். வில்லெம் அப்பெல்டூர்னில் ஒரு தனியார் பாடசாலையில் ஆரம்பக் கல்வியையும் 1861 முதல் 1863 வரை உட்ரெக்ட்டு தொழில்நுட்பக் கல்லுரியில் உயர் கல்வியையும் பயின்றார். பள்ளி ஆசிரியர் ஒருவரின் படத்தை அவருக்கு மரியாதை இல்லாதவாறு, இவருடன் பயின்ற மாணவ்ர் ஒருவர் வரைந்தார் என்றும், அவர் யார் என்று இவர் அடையாளம் காட்ட மறுத்தார் என்று இவரைக் கல்லுரியில் இருந்து வெளியேற்றினார்கள். பிறகு இவரால், பிற டச்சு சிம்னாசியம் என்னும் பள்ளிகள் எதிலும் சேர இயலவில்லை. 1865 இல், சூரிக்கில் உள்ள ஃபெடரல் பொலிடெக்னிக் கல்லூரியில் சேர்ந்து பொறியியல் பயின்றார். 1869 இல் சூரிக் பல்கலைக்கழகத்தில் முனைவர் பட்டம் பெற்றார்.

1872 சூலை 7 ஆம் நாளில் அன்னா பேர்த்தா லூடுவிகு (1872 - 1919) என்பவரை மணந்தார். இவர்களுக்குப் பிள்ளைகள் இல்லாததால் அன்னாவின் சகோதரர் மகளான யோசபீன் பேர்த்தா லூடுவிகு என்பவரைத் தத்தெடுத்து வளர்த்து வந்தனர்.

1874 ஆம் ஆண்டில் பிரான்சு நாட்டின் ஸ்ட்ராஸ்பேர்க் பல்கலைக்கழகத்தில் புதிதாகத் தொடங்கப்பட்ட இயற்பியல் துறையில் இராபர்ட் குண்ட் அவர்களுடன் பணியில் அமர்ந்தார். 1875-ல் வூர்ட்டென்பர்கு, ஓகெனைம் பல்கலைக்கழகத்திலும், 1876-ல் ஸ்ட்ராஸ்போர்க் பல்கலைக்கழகத்திலும், 1879 முதல் 1885 வரை செருமானியிலுள்ள கெயிசன் பல்கலைக்கழகத்திலும் பணியாற்றிய பின்னர் 1888-ல் வூர்ட்ஃசுபர்கு பல்கலைக்கழத்திலும் இயற்பியல் துறைத் தலைவராக இருந்தார். 1900 இல் மியூனிக் பல்கலைக்கழகத்தில் இணைந்து இறுதி வரையில் அங்கு இயற்பியல் துறைத் தலைவராக இருந்தார்.

பல ஆய்வகங்களிலும் அழுத்தம் குறைந்த வளிமங்களில் எவ்வாறு மின்னிறக்கம் நிகழ்கிறது என ஆய்வுகள் நடந்து கொண்டிருந்தன. அவரும் இவ்வாய்வில் தன்னை இணைத்துக் கொண்டார். 1895 ஆண்டு வெற்றிட குழாய் உபகரணங்களின் பல்வேறு வெளி விளைவுகளை ஆய்வு செய்துகொண்டிருக்கும் போது உருவாகும் எதிர்முனை கதிர்கள் அருகே உள்ள பேரியம் பிளாடினோசயனைடு பூசப்பட்ட அட்டையானது ஒளிர்வதை கண்டார். அதைத் தொடர்ந்து அவர் இருட்டு அறையில் மேலும் சில சோதனைகளை செய்து பார்த்தபோது இந்த ஒளிர்தலுக்கு கண்ணுக்கு தெரியாத ஒரு வகை கதிர்களே காரணம் என்று அறிந்தார். எனினும் அதன் பண்புகள் தெரியாததால் அதற்க்கு எக்சு கதிர்கள் என்று பெயரிட்டார். பின்னர் அப்பெயரே நிலைத்துவிட்டது. இதை அவர் 1895 ஆம் ஆண்டு நவம்பர் 8 அன்று கண்டறிந்தார். அதற்கு இரண்டு வாரம் கழித்து தனது மனைவியின் கையை முதன்முதலின் ஊடுகதிர் படமெடுத்தார்.

ரோண்ட்கென் மூலக் கட்டுரையான "ஒரு புது வகை கதிர்கள்" என்ற தலைப்பில் 28 டிசம்பர் 1895 அன்று வெளியிட்டார். 5 சனவரி 1896 இல் ஒரு ஆஸ்திரிய பத்திரிகை ரோண்ட்ஜென் புதிய வகை கதிர்வீச்சு கதிர்களை கண்டறிந்ததை வெளியிட்டது. அவர் 1895 முதல் 1897 வரை எக்ஸ் கதிர்கள் பற்றி மூன்று ஆய்வுக் கட்டுரைகளை வெளியிட்டார். இன்று ரோண்ட்ஜென் கதிர்வீச்சு மருத்துவ சோதனையின் தந்தை எனப்படுகிறார்

ரோண்ட்கென் அவரது கண்டுபிடிப்புகளுக்குக் காப்புரிமைகள் கோரியதில்லை மேலும் அவருக்கு நோபல் பரிசு மூலம் கிடைத்த பணத்தை வூர்ட்ஃசுபர்கு பல்கலைக்கழகத்திற்கு நன்கொடையாக அளித்தார். முதல் உலகப் போரின் போது ஏற்பட்ட வறுமை காரணமாக ரோண்ட்கென் முனிச் அருகே உள்ள வெய்தீம் என்ற கிராமத்தில் தன் இறுதி ஆண்டுகளை கழித்தார். ரோண்ட்கென் 1923 ஆண்டு பிப்ரவரி 10 அன்று குடல் புற்றுநோய் காரணமாக மரணமடைந்தார். அவரின் இறப்பிற்கு பின்னர் அவரது விருப்பத்திற்கு ஏற்ப அவரது தனிப்பட்ட மற்றும் அனைத்து அறிவியல் உபகரணங்களும் அழிக்கப்பட்டன.

இயற்பியலுக்கான முதலாவது நோபல் பரிசு இவருக்கு 1901 இல் வழங்கப்பட்டது. இப்பணப்பரிசு முழுவதையும் அவர் தனது பல்கலைக்கழகத்துக்கே வழங்கி விட்டார். தனது கண்டுபிடிப்புக்கு காப்புரிமம் பெற அவர் மறுத்து விட்டார்.

இன்று டுசெல்டார்ஃப் நகருக்கு கிழக்கே 40 கிலோமீட்டர் தூரத்தில் உள்ள ரெம்ஸ்கிட்-லென்நேப்ராண்ட்கென் பகுதியில் அவர் பிறந்த வீட்டில் டச்சு ரோண்ட்கென் அருங்காட்சியகம் அமைக்கப்பட்டுள்ளது.

பல மொழிகளில் ரோண்ட்கெனின் பெயர் கதிரியக்க சிகிச்சை மற்றும் அதன் தயாரிப்புகளை குறிக்க "எக்ஸ்ரே" என்ற பெயருக்கு பதில் பயன்படுத்தப்படுகிறது. எடுத்துகாட்டாக சப்பானிய மொழியில் "ராண்டோகென்", லித்துவேனிய மொழியில் "ராண்ட்கெனோ", செர்பிய, குரோவேசிய மற்றும் ஈப்ருவில் "ரெண்ட்கென்", மற்றும் துருக்கிய "ரோண்ட்கென்" ஆகியவாறு குறிக்கபடுகிறது.

2004 நவம்பரில் ரோண்ட்கனியம் தனிமத்துக்கு இவரது பெயர் வைக்கப்பட்டது.





</doc>
<doc id="212725" url="https://ta.wikipedia.org/wiki?curid=212725" title="சோச்சி">
சோச்சி

சோச்சி ("Sochi", ) உருசியாவின் கிராஸ்னதார் பிரதேசத்தில் கருங்கடலோரம் அமைந்துள்ள நகரமாகும். இது சியார்சியா/அப்காசியாவிற்கும் உருசியாவிற்குமான எல்லைக்கருகே அமைந்துள்ளது. சோச்சியின் ஆளுகையில் அமைந்துள்ள நிலப்பகுதிகள் அடங்கிய பெரும் சோட்சியின் பரப்பளவு ஆகும். சோச்சி நகரத்தின் பரப்பளவு ஆகும். 2010ஆம் ஆண்டு உருசியக் கணக்கெடுப்பின்படி நகர மக்கள்தொகை 343,334 ஆக உள்ளது. இது உருசியாவின் மிகப்பெரும் மனமகிழ்வு நகரமாக உள்ளது. உருசியாவில் அயன அயல் மண்டல வானிலை நிலவும் சில நகரங்களில் ஒன்றாக விளங்குகிறது. குளிர்காலம் மிதமாகவும் வேனில் காலம் வெப்பமாகவும் காணப்படுகிறது.

அண்மையில் உள்ள பனிச்சறுக்கு மனமகிழ்விடமான ரோசா குத்தோரில் மலைசார்ந்த நிகழ்வுகள் நடக்க, சோச்சி 2014ஆம் ஆண்டுக்கான 22வது குளிர்கால ஒலிம்பிக் விளையாட்டுக்கள் மற்றும் 11வது குளிர்கால மாற்றுத் திறனாளிகள் ஒலிம்பிக் விளையாட்டுக்களை ஏற்று நடத்தியது. மேலும் உருசிய பார்முலா 1 கிராண்டு பிரீ போட்டிகள் 2014 ஆண்டுமுதல் குறைந்தது 2020 வரை நடத்த திட்டமிடப்பட்டுள்ளது; 2018 உலகக்கோப்பை கால்பந்துப் போட்டிகள் நடக்கும் நகரங்களில் ஒன்றாகவும் இது தேர்ந்தெடுக்கப்பட்டுள்ளது. தரைவழிப் போக்குவரத்திற்கு பேருந்துகள் பயன்படுத்தப்படுகின்றன. இது நான்கு மாவட்டங்களாகப் பிரிக்கப்பட்டுள்ளது.


</doc>
<doc id="212726" url="https://ta.wikipedia.org/wiki?curid=212726" title="குளிர்கால ஒலிம்பிக் விளையாட்டுக்கள்">
குளிர்கால ஒலிம்பிக் விளையாட்டுக்கள்

குளிர்கால ஒலிம்பிக் விளையாட்டுக்கள் ("Winter Olympic Games") நான்கு ஆண்டுகளுக்கு ஒருமுறை நடத்தப்படும் பனிச்சூழலில் விளையாடப்படும் விளையாட்டுக்களுக்கான சிறப்பு ஒலிம்பிக் விளையாட்டுக்கள் ஆகும். இதில் ஆல்பைன் பனிச்சறுக்கு, பையாத்லான், பாப் இசுலெட், கிராஸ் கன்ட்ரி பனிச்சறுக்கு, கர்லிங், பிகர் பனிச்சறுக்கு, பிரீ இசுடைல் பனிச்சறுக்கு, பனி வளைதடியாட்டம், லூஜ், நோர்டிக் கம்பைன்டு, குறுந்தொலைவு விரைவுப் பனிச்சறுக்கு, எலும்புக்கூடு இசுலெட், பனிச்சறுக்கு தாண்டுதல், பனிப்பலகை, விரைவுப் பனிச்சறுக்கு போன்ற விளையாட்டுக்கள் விளையாடப்படுகின்றன. முதல் குளிர்கால ஒலிம்பிக் போட்டிகள் 1924ஆம் ஆண்டு பிரான்சின் சமோனிக்சில் நடத்தப்பட்டன. 1924 முதல் 1936 வரை எவ்வித இடையூறும் இன்றி தொடர்ந்து நடத்தப்பட்டன. இரண்டாம் உலகப்போரினால் இந்த தொடர்ச்சி விடுபட்டது. மீண்டும் இப்போட்டிகள் 1948ஆம் ஆண்டில் நடத்தப்பட்டன. கோடைக்கால ஒலிம்பிக் நடத்தும் நாடே குளிர்கால ஒலிம்பிக்கையும் நடத்த தெரிவு செய்யப்பட்டது. மேலும் இவை ஒரே ஆண்டில் நடத்தப்பட்டு வந்தன. 1986இல் பன்னாட்டு ஒலிம்பிக் குழு எடுத்த முடிவின்படி இவ்விரு நிகழ்வுகளும் தனித்தனி நான்காண்டு சுழற்சியில் நடத்தப்படுகின்றன. கோடைக்கால ஒலிம்பிக் நடந்த பிறகு இரண்டாண்டுகள் கழித்து குளிர்கால ஒலிம்பிக் நடத்தப்படுகிறது. இதன்படி 1992இல் நடந்த குளிர்கால ஒலிம்பிக்கிற்கு அடுத்த குளிர்கால ஒலிம்பிக் 1994இல் நடத்தப்பட்டது. அதிலிருந்து தொடர்ந்து நான்காண்டுகளுக்கு ஒருமுறை நடத்தப்பட்டு வருகிறது.



</doc>
<doc id="212729" url="https://ta.wikipedia.org/wiki?curid=212729" title="ஏற்காடு இளங்கோ">
ஏற்காடு இளங்கோ

ஏற்காடு இளங்கோ (பிறப்பு: மார்ச் 19, 1961) ஓர் எழுத்தாளர். அறிவியல் சார்ந்த பல்வேறு புத்தகங்களை எழுதியுள்ளார்.

தமிழ்நாடு, நாமக்கல் மாவட்டம் பேளுக்குறிச்சி என்னும் ஊரில் 
எளிய குடும்பத்தில் பிறந்தார். தொடக்கக் கல்வியை பேளுக்குறிச்சியிலும் அறிவியல் இளையர் பட்டவகுப்பை நாமக்கல்லிலும், முதுகலைப் படிப்பை அண்ணாமலைப் பல்கலையிலும் முடித்தார். இவருக்கு ஜார்ஜ் டிமிட்ரோவ், ஹோசிமின் என இரு மகன்கள் உள்ளனர்.

நடுவணரசு தாவர மதிப்பீட்டு ஆய்வு அலுவலகத்தில் பணி புரியும் இவர் அறுபத்தைந்து அறிவியல் நூல்கள் எழுதி இருக்கிறார். அவை மூட நம்பிக்கைகளைத் தகர்க்கும் அறிவியல் செய்திகள் நிரம்பியவை. 


சிறிய அளவிலும் பெரிய அளவிலும் இதுவரை 85 புத்தகங்கள் வெளிவந்துள்ளன. 'மனிதன் குரங்கிலிருந்துதான் பிறந்தானா?' என்ற இவருடைய நூல் தமிழ்நாடு அறிவியல் இயக்கத்தின் 11 ஆவது மாவட்ட மாநாட்டில் வெளியிடப்பட்டது



</doc>
<doc id="212736" url="https://ta.wikipedia.org/wiki?curid=212736" title="ஒசுதுர்க் கோட்டை">
ஒசுதுர்க் கோட்டை

ஒசுதுர்க் கோட்டை (Hosdurg Fort) அல்லது ஈக்கேரிக் கோட்டை என அறியப்படும் கோட்டை இந்தியாவின் கேரள மாநிலத்தில் காசர்கோடு மாவட்டத்தில் உள்ள கன்கங்காட் என்னும் இடத்தில் அமைந்துள்ளது. இது வட்டமான கொத்தளத்தோடு கூடியது. ஈக்கேரியின் கெலடி நாயக்கர் வம்சத்தைச் சேர்ந்த சோமசேகர நாயக்கர் இக்கோட்டையைக் கட்டினார். இவர் இப்பகுதியில் கட்டிய பல கோட்டைகளுள் இதுவும் ஒன்று. இக்கோட்டை இப்போது அழிந்த நிலையில் உள்ளது.

 


</doc>
<doc id="212741" url="https://ta.wikipedia.org/wiki?curid=212741" title="2014 குளிர்கால ஒலிம்பிக் விளையாட்டுப் போட்டிகள்">
2014 குளிர்கால ஒலிம்பிக் விளையாட்டுப் போட்டிகள்

2014 குளிர்கால ஒலிம்பிக் போட்டிகள் ("2014 Winter Olympics") அல்லது 22வது குளிர்கால ஒலிம்பிக் விளையாட்டுக்கள் ("22nd Winter Olympics") உருசியாவின் சோச்சி நகரில் 2014 பெப்ரவரி 7 முதல் பெப்ரவரி 23 வரை நடைபெற்ற பல்துறை விளையாட்டுப் போட்டிகள் ஆகும். இந்தப் போட்டிகளில் பல்வேறு பனி விளையாட்டுக்கள் இடம்பெற்றன. குளிர்கால ஒலிம்பிக் போட்டிகள் அயன அயல் மண்டல நகரமொன்றில் நடப்பது இதுவே முதல்முறையாகும். சூலை 4, 2007இல் குவாத்தமாலாவின் குவாத்தமாலா நகரத்தில் கூடிய 119வது பன்னாட்டு ஒலிம்பிக் குழு மன்றத்தில் இங்கு நடத்த முடிவெடுக்கப்பட்டது. 1980இல் மாஸ்கோ நகரில் கோடைக்கால ஒலிம்பிக் விளையாட்டுக்களை நடத்தியுள்ள உருசியா குளிர்கால ஒலிம்பிக் போட்டிகளை ஏற்று நடத்துவது இதுவே முதல் முறையாகும்.

வான்கூவரில் நடைபெற்ற கடைசி குளிர்கால ஒலிம்பிக் போட்டிகளில் 82 நாடுகள் பங்கேற்றிருந்தன; இதனை காட்டிலும் கூடுதலாக 88 நாடுகள் இங்கு விளையாடத் தகுதிபெற்று சாதனை படைத்துள்ளன. ஏழு நாடுகள், டொமினிக்கா, மால்ட்டா, பரகுவை, கிழக்குத் திமோர், டோகோ, தொங்கா, மற்றும் சிம்பாப்வே, குளிர்கால ஒலிம்பிக் விளையாட்டுக்களில் முதன்முறையாக விளையாடுகின்றன.

இந்திய ஒலிம்பிக் சங்க தேர்தல் நடைமுறைகள் குறித்த பிணக்கினால் திசம்பர் 2012இல் இந்தியா பன்னாட்டு ஒலிம்பிக் குழுவால் இடைநீக்கம் செய்யப்பட்டது. இந்தக் குளிர்கால ஒலிம்பிக் விளையாட்டுப் போட்டிகள் தொடங்கியபோதும் இத்தேர்தல்கள் நடைபெறாத நிலை இருந்தது. எனவே இந்தியாவின் சார்பாக இப்போட்டிகளில் பங்கேற்கும் மூவர் ஒலிம்பிக் கொடியின் கீழ் பங்கேற்றனர். இவர்களது சாதனைகளும் "சுயேச்சை ஒலிம்பிக் பங்கேற்பாளர்கள்" என பட்டியலிடப்படும் என்பதாக அறிவிக்கப்பட்டது. இந்நிலையில், இந்திய ஒலிம்பிக் சங்கத்தில் பன்னாட்டு ஒலிம்பிக் குழு நடைமுறைப்படி தேர்தல் நடந்தது. எனவே சோச்சியில் கூடிய பன்னாட்டு ஒலிம்பிக் குழு, இந்திய ஒலிம்பிக் சங்கம் மீதான தடையை நீக்கியது. இதனால் இந்திய வீரர்கள் இனி இந்தியக் கொடியை பயன்படுத்துவர். அவர்களது சாதனைகள் இந்தியாவின் கீழ் பட்டியலிடப்படும். 



தெற்காசியாவில் 7 நாடுகளில் நேரடி ஒளிபரப்பினை செய்வதற்குரிய உரிமையினை ஸ்டார் இண்டியா தொலைக்காட்சி நிறுவனம் பெற்றுள்ளது.


இறுதி பதக்கப் பட்டியல்:
</onlyinclude>



</doc>
<doc id="212744" url="https://ta.wikipedia.org/wiki?curid=212744" title="சென் தாமசுக் கோட்டை, தங்கசேரி">
சென் தாமசுக் கோட்டை, தங்கசேரி

சென் தாமசுக் கோட்டை அல்லது தங்கசேரிக் கோட்டை என அழைக்கப்படும் இக்கோட்டை இந்தியாவின் கேரள மாநிலத்தில் உள்ள கொல்லம் நகருக்கு அண்மையில் அமைந்துள்ள தங்கசேரி என்னும் கடற்கரை நகரில் அமைந்துள்ளது. தங்கசேரி கிரித்துவுக்குப் பின் முதல் ஆயிரவாண்டு காலப்பகுதியில் இருந்தே சீன வணிகத்துடன் தொடர்புபட்டிருந்தது. பின்னர் போர்த்துக்கேயர், ஒல்லாந்தர், பிரித்தானியர் ஆகியோரும் வணிகத்தின் பொருட்டு ஒருவர் பின் ஒருவராக இப்பகுதிக்கு வந்தனர். வரலாற்றாளர்களின் கூற்றுப்படி வணிகத்தின் பொருட்டுக் குயிலோனுக்கு வந்த கப்டன் ரொட்ரிகசு இக்கோட்டையைக் கட்டினான். இக்கோட்டை முதலில் "சாவோ தோமே கோட்டை" என அழைக்கப்பட்டது. 

கிபி 1500 ஆம் ஆண்டிலேயே கொச்சியில் போர்த்துக்கேயர் ஒரு வணிக நிலையத்தை நிறுவியிருந்தனர். அக்காலத்தில் அப்பகுதியில் மிளகு மற்றும் பிற வாசனைத் திரவியங்களின் வணிகத்தில் ஈடுபட்டிருந்த சீனர், அரேபியர் போன்றோரிலும் கூடுதலான விலைகளைப் போர்த்துக்கேயர் வழங்குவதாக அறிந்த கொல்லத்தின் இராணி போர்த்துக்கேயரைத் தனது நாட்டுடனும் வணிகத்தில் ஈடுபடுமாறு அழைத்தார். முதலில் அதற்கு மறுத்துவிட்ட போர்த்துக்கேயர் 1502 ஆம் ஆண்டில் அதற்கு இணங்கினர். தொடர்ந்து அமைவிட முக்கியத்துவம் வாய்ந்த தங்கசேரி நிலப்பகுதியை இராணியிடம் இருந்து குத்தகைக்குப் பெற்றுக்கொண்ட போர்த்துக்கேயர் அதில் ஒரு வணிக நிலையத்தை நிறுவினர்.

1505 ஆம் ஆண்டில் அராபிய வணிகர்களுக்கும் போர்த்துக்கேயருக்கும் இடையிலான போட்டி வலுத்ததைத் தொடர்ந்து போர்த்துக்கேயர் அராபிய வணிகர்களின் கப்பல்களைப் பிடித்துக் கொல்லத்தின் வணிக நிலையத்தில் நிறுத்தி வைத்தனர். இதை அறிந்த கொல்லம் இராணி அராபிய வணிகர்களுடன் சேர்ந்து போர்த்துக்கேயரின் வணிக நிலையத்தைத் தாக்கி அதனை அழித்ததுடன் அங்கிருந்த 13 போர்த்துக்கேயரையும் கொன்றனர். இதற்குப் பழிவாங்குவதற்காக வந்த போர்த்துக்கேயர் கொல்லம் துறைமுகத்தில் நின்ற கப்பல்களை அழித்தனர். இதனால் கொல்லம் இராணி போர்த்துக்கேயருடன் ஒப்பந்தம் செய்துகொள்ள வேண்டியதாயிற்று. இது போர்த்துக்கேயருக்குச் சாதகமான அம்சங்களைக் கொண்டிருந்தது. 

1517ல், இந்தியாவில் இருந்த போர்த்துக்கேய ஆளுனரின் ஆணைப்படி கொல்லம் இராணியிடம் இருந்து ஒப்பந்தப்படியான நிலுவைத் தொகைகளை அறவிடுவதற்காக வந்த போர்த்துக்கேயத் தளபதி கப்பித்தான் ரொட்ரிகசு தங்கசேரிப் பகுதியில் ஒரு வீடு கட்டிக்கொள்ள அனுமதி பெற்றுக்கொண்டான். ஆளுனர் கட்டளைப்படி வீடுகட்டும் சாக்கில் ரொட்ரிகசு இரகசியமாக ஒரு கோட்டையைக் கட்டினான். இதையறிந்த கொல்லம் படைகள் கோட்டை கட்டுவதைத் தடுக்க முயன்றனவாயினும் போர்த்துகேயரின் எதிர்த் தாக்குதலால் முயற்சி கைகூடவில்லை. 1519 ஆம் ஆண்டில் கோட்டை கட்டி முடிக்கப்பட்டது. ஐந்து கொத்தளங்களைக் கொண்ட பெரிய கோட்டையாக இது இருந்தது. பின்னர் ஒரு அகழியையும் அவர்கள் அமைத்தனர். 1520ல் மீண்டும் இராணியின் படைகள் கோட்டையைத் தாக்கினவெனினும் தோல்வியையே சந்தித்தன. இதைத் தொடர்ந்து செய்துகொள்ளப்பட்ட ஒப்பந்தத்தின் மூலம் போர்த்துக்கேயர் தமது கட்டுப்பாட்டை இப்பகுதியில் மேலும் வலுப்படுத்திக்கொண்டனர். 

1661 ஆம் ஆண்டில் இக்கோட்டையும் அதை அண்டிய நகரும் ஒல்லாந்தர் வசமானது. ஒல்லாந்தர் இதை ஒல்லாந்த மலபாரின் தலைநகராக்கினர். நீண்ட காலம் இக்கோட்டையைத் தம்மிடம் வைத்திருந்த ஒல்லாந்தர் 1795 ஆம் ஆண்டில் இதனைப் பிரித்தானியரிடம் இழந்தனர். 1823 ஆம் ஆண்டில் திருவிதாங்கூர் அரசு இதனைப் பிரித்தானியரிடம் இருந்து 20 ஆண்டுக் குத்தகைக்குப் பெற்றுக்கொண்டது.

சென் தாமசுக் கோட்டை 20 அடி உயரம் கொண்டது. இன்று இக்கோட்டை அழிபாடுகளாகக் காணப்படுகிறது. இக்கோட்டையைத் தன்வசம் எடுத்துக்கொண்ட இந்திய அரசு இதை ஒரு வரலாற்றுச் சின்னம் ஆக்கியுள்ளது. இப்பொழுது இதை இந்தியத் தொல்லியல் ஆய்வுப் பகுதி பொறுப்பெடுத்து நிர்வகித்து வருகிறது.



</doc>
<doc id="212749" url="https://ta.wikipedia.org/wiki?curid=212749" title="கண்ணாடிப் பூக்கள்">
கண்ணாடிப் பூக்கள்

கண்ணாடிப் பூக்கள்2005ல் வெளியான தமிழ்த் திரைப்படமாகும். இதனை சாஜகான் இயக்கியிருந்தார். இத்திரைப்படத்தில் ரா. பார்த்திபன், காவேரி, சரத் பாபு, ஆனந்த் ராஜ், நிழல்கள் ரவி ஆகியோர் முக்கியக் கதாப்பாத்திரத்தில் நடித்திருந்தனர்.


</doc>
<doc id="212752" url="https://ta.wikipedia.org/wiki?curid=212752" title="காவேரி (நடிகை)">
காவேரி (நடிகை)

காவேரி என்றும் கல்யாணி என்றும் அறியப்படுபவர், இந்திய திரைப்பட நடிகையாவார். இவர் 1986ல் மலையாளத் திரைப்படத்துறையில் குழந்தை நட்சத்திரமாக நடித்தார். அதன் பின்பு எண்ணற்ற மலையாளம், தமிழ், தெலுங்கு மற்றும் கன்னடம் ஆகிய தென்னிந்திய திரைப்படங்களில் நடித்துள்ளார். துணை நடிகையாக மலையாளம், தமிழ் திரைப்படங்களில் நடித்துள்ளார். சிறந்த நடிகைக்கான நந்தி விருதினை பெற்றவர்.


இவர் சன் தொலைக்காட்சியில் தியாகம் என்ற தொடரில் அபிராமி என்ற கதாப்பாத்திரத்தில் நடித்துள்ளார். to 1.30 PM



</doc>
<doc id="212753" url="https://ta.wikipedia.org/wiki?curid=212753" title="சரத் பாபு">
சரத் பாபு

சரத் பாபு (தெலுங்கு: శరత్ బాబు) இந்திய திரைப்பட நடிகராவார். இவர் தென்னிந்த மொழிகளான தமிழ், தெலுங்கு, கன்னடம் மற்றும் மலையாளம் ஆகிய மொழித் திரைப்படங்களில் நடித்துள்ளார். 1973ல் தெலுங்குத் திரைத்துறையில் நடிகனானார். அதன்பின்பு தமிழில் நிழல் நிஜமாகிறது என்ற கே பாலசந்தர் திரைப்படத்தில் நடித்து தமிழுக்கு அறிமுகமானார். இது வரை 200க்கும் மேற்பட்ட திரைப்படங்களில் துணை நடிகராக நடித்துள்ளார். சிவாஜி கணேசன், கமல்ஹாசன், ரசினிகாந்து, சிரஞ்சீவி (நடிகர்) ஆகியோரோடு இணைந்து நடித்துள்ளார்.


</doc>
<doc id="212763" url="https://ta.wikipedia.org/wiki?curid=212763" title="ஐசோபிரீன்">
ஐசோபிரீன்

CH=C(CH)CH=CH என்ற மூலக்கூற்றுச் சூத்திரத்தையுடைய ஒரு சேதனச் சேர்மமே ஐசோபிரீன் ஆகும். இது தாவரங்களால் அதிகமாக உற்பத்தி செய்யப்படும் இலகுவாக ஆவியாகக்கூடிய ஒரு திரவமாகும். இது தனியே ஐதரசனையும் கரிமத்தையும் மாத்திரம் கொண்டிருப்பதால் இது ஒரு ஐதரோகார்பனுமாகும்.

இறப்பரின் (பொலி ஐசோபிரீன்) ஒருபகுதியம் ஐசோபிரீனாகும். ஐசோபிரீன் பல தாவரங்களாலும் உற்பத்தி செய்யப்படுகின்றது. ஒவ்வொரு வருடமும் 600 மில்லியன் தொன் ஐசோபிரீன் தாவரங்களால் உற்பத்தி செய்யப்படுகின்றது. வளிமண்டலத்துக்குள் வெளியிடப்படும் ஐதரோகார்பன் அளவில் மூன்றிலொரு பகுதி ஐசோபிரீனிலிருந்து வருகின்றது. வளிமண்டலத்தில் ஐசோபிரீன் இலகுவாகப் பிரிகையடைந்து விடும். ஐசோபிரீன் வளியில் தாக்கமடையும் போது வளியில் புகைமூட்டமான ஒரு தோற்றத்தை ஏற்படுத்துகின்றது. யூக்கலிப்டஸ் போன்ற தாவரங்களால் ஐசோபிரீன் அதிகம் உருவாக்கப்படுகின்றது. வளியில் ஓசோன் வாயுவின் செறிவை ஐசோபிரீன் பாதிக்கும் தன்மையுடையது. எனினும் இது படை மண்டல ஓசோனில் தாக்கம் செலுத்தாது. சாதாரண வளியில் ஐசோபிரீன் கலக்கப்பட்டால் ஓசோனின் அளவை இது குறைக்கின்றது. நைதரசனின் ஒக்சைட்டுகள் (NO) வளியில் காணப்பட்டால் ஐசோபிரீன் அதனோடு தாக்கமடைந்து ஓசோனை விடுவிக்கின்றது. எனினும் ஐசோபிரீன் இயற்கையான பொருளாகையால் அது ஒரு வளி மாசாகக் கருதப்படுவதில்லை. எனினும் NO ஒரு வளி மாசாகும். 

தாவரங்கள் தமது பச்சையுருமணிகள் மூலம் ஐசோபிரீனை உற்பத்தி செய்கின்றன. இது MEP வழிமுறை மூலம் உற்பத்தியாக்கப்படுகின்றன. பச்சையுருமணியில் ஐசோபிரீன் தொகுப்பி மூலம் இது உருவாக்கப்படுவதுடன் ஃபொஸிமிடோமைசின் மூலம் இவ்வுற்பத்தி நிறுத்தப்படுகின்றது. ஐசோபிரீன் 40 °C வெப்பநிலையிலேயே வினைத்திறனுடன் உற்பத்தி செய்யப்படுகின்றது. இத்தொழிற்பாடே ஐசோபிரீன் தாவரங்களை அதிக வெப்பநிலையிலிருந்து பாதுகாக்கின்றது என்ற அனுமானத்துக்குக் காரணமாகும். 

அதிக வெப்பநிலையிலிருந்து தம்மைப் பாதுகாக்கத் தாவரங்கள் ஐசோபிரீனை உருவாக்குகின்றன. எனினும் 40 °Cக்கு மேற்பட்ட வெப்பநிலையிலிருந்து ஐசோபிரீனால் வினைத்திறனாக தாவரங்களினைப் பாதுகாக்க இயலாது. தாவரத்தினுள் அதிக வெப்பநிலை வீச்சை ஐசோபிரீன் தடுக்கின்றது. அணு ஒக்சிசன், ஓசோன் போன்ற அதிக தாக்குதிறனுடைய ஒக்சிசன் வகைகளிலிருந்து இது தாவரங்களைப் இரசாயன ரீதியில் பாதுகாப்பதாக அறியப்பட்டுள்ளது.

இறப்பரிலிருந்தே முதன் முதலாகப் பிரித்தெடுக்கப்பட்டது. இறப்பரை ஒக்சிசனற்ற சூழ்நிலையில் அதிக வெப்பநிலைக்குட்படுத்துவதன் மூலம் ஐசோபிரீனைப் பிரித்தெடுக்கலாம். எத்திலீன் உற்பத்தியில் பக்க விளைபொருளாக ஐசோபிரீன் உருவாகின்றது. ஒவ்வொரு வருடமும் 800000 தொன் ஐசோபிரீன் உற்பத்தி செய்யப்படுகின்றது. ஐசோபிரீன் பிரதானமாக செயற்கை இறப்பரை உருவாக்கவே பயன்படுத்தப்படுகின்றது. இறப்பரானது ஒரு இலட்சம் தொடக்கம் ஒரு மில்லியனுக்கும் மேற்பட்ட மூலக்கூற்றுத் திணிவுடைய ஐசோபிரீனாலான மிகப் பெரும் நீண்ட பல்பகுதியமாகும். இரசாயன ரீதியாக இறப்பர் ஒரு பொலி-ஐசோபிரீனாகும். 



</doc>
<doc id="212766" url="https://ta.wikipedia.org/wiki?curid=212766" title="ஜெயமாலினி">
ஜெயமாலினி

ஜெயமாலினி தென்னிந்திய திரைப்பட நடிகையாவார். இவர் திரைப்படங்களில் குத்தாட்டப் பாடல் மூலம் பிரபலமானார். இவர் 500க்கும் மேற்பட்ட தெலுங்கு, தமிழ், மலையாளம், கன்னடம் மற்றும் இந்தி திரைப்படங்களில் நடித்துள்ளார்.

ஜெயமாலினி 1958 டிசம்பர் 22ல் ஆந்திர மாநிலத்தில் பிறந்தார்.


</doc>
<doc id="212771" url="https://ta.wikipedia.org/wiki?curid=212771" title="அல்லரி நரேஷ்">
அல்லரி நரேஷ்

அல்லரி நரேஷ் தெலுங்குத் திரைப்பட நடிகராவார். இவர் இயக்குனரும், தயாரிப்பாளரான ஈ. வி. வி. சத்தியநாராயணனின் மகனாவார். 

இவர் தமிழ்நாட்டிலுள்ள சென்னையில் பிறந்தவர். டி. நகர் சிரீ எம். வெங்கடசுப்பு ராவ் மெட்ரிக்குலேசன் உயர் நிலைப் பள்ளியில் படித்தார். 

இவர் சிறந்த நடிகருக்கான நந்தி விருது, சிறந்த நடிகருக்கான பிலிம்பேர் விருது 


</doc>
<doc id="212772" url="https://ta.wikipedia.org/wiki?curid=212772" title="சாக் எப்ரான்">
சாக் எப்ரான்

சாக் எபிரோன் இவர் ஒரு அமெரிக்கா நாட்டு நடிகர் மற்றும் பாடகர் ஆவார். இவர் 2006ம் ஆண்டு ஹை ஸ்கூல் மியூசிகல் என்ற திரைப்படத்தில் நடித்ததன் மூலம் மிகவும் பரிசியமான நடிகர் ஆனார்.

இவர் ஒரு சாதாரண நடுதரகுடும்பதில் சன் லஸ் ஓபிஸ்போ, கலிபோர்னியாவில் பிறந்து, அர்ரோயோ கரண்டே கலிபோர்னியாவில் வளந்தார். இவரின் தந்தை டேவிட் எபிரோன்ஒரு மின் நிலையத்தில் மின் பொறியாளர் ஆவார் மற்றும் இவரின் தாய் ஸ்டார்ல பேஸ்கட் அதே மின் நிலையத்தில் பணிபுரிந்த ஒரு செயலாளர் ஆவார். இவருக்கு டிலான் என்ற சகோதரர் உண்டு.

2002ம் ஆண்டு பிறேப்லி என்ற தொலைக்காட்சி தொடரில் சிறப்பு தோற்றத்தில் நடித்தார். அதை தொடர்ந்து கார்டியன், ER போன்ற பல தொடர்களில் நடித்தார்.

2007ம் ஆண்டு டிஸ்னி சேனல் தயாரித்த ஹை ஸ்கூல் மியூசிகல் திரைப்படத்தில் நடித்தார், இந்த திரைப்படம் இவருக்கு மிக வெற்றி திரைப்படமாகும். இந்த திரைப்படத்தில் நடித்ததன் மூலம் பல விருதுகளை வென்றார். ஹை ஸ்கூல் மியூசிகல் திரைப்பட வரிசையில் 3 பகுதிகள் நடித்தார் என்பது குறிப்படத்தக்கது. அதை தொடர்ந்து 17 அகெய்ன், தட் அவக்வர்ட் மொமென்ட், நெய்பர்ஸ் போன்ற பல வெற்றி திரைப்படங்களில் நடித்தார்.

இவர் தற்பொழுது நெய்பர்ஸ் என்ற திரைப்படத்தில் நடித்துகொண்டு இருக்கின்றார். இந்த திரைப்படம் விரைவில் திரைக்கு வர இருகின்றது.

இவர் நடித்த திரைப்படங்கள் சில:




</doc>
<doc id="212773" url="https://ta.wikipedia.org/wiki?curid=212773" title="நிகிதா துக்ரல்">
நிகிதா துக்ரல்

நிகிதா துக்ரல் (பிறப்பு சூலை 6, 1981) இந்தியத் திரைப்பட நடிகையும், வடிவழகியுமாவார். இவர் தமிழ், தெலுங்கு, மலையாளம் மற்றும் இந்தி திரைப்படங்களில் நடித்துள்ளார். இவர், வெங்கட் பிரபு இயக்கிய சரோஜா திரைப்படத்தில் இடம்பெற்ற "கோடான கோடி" என்ற குத்துப் பாடலின் மூலமாகப் பிரபலமானார்.



</doc>
<doc id="212781" url="https://ta.wikipedia.org/wiki?curid=212781" title="பூனம் பஜ்வா">
பூனம் பஜ்வா

பூனம் பஜ்வா (பிறப்பு 5 ஏப்ரல் 1989) இந்தியத் திரைப்பட நடிகையாவார். இவர் தமிழ், தெலுங்கு மொழித் திரைப்படங்களில் நடித்துள்ளார். இவர் பிறப்பால் பஞ்சாபி குடும்பத்தைச் சேர்ந்தவர். 2005 ஆம் ஆண்டில் தெலுங்கு திரைப்படத்தில் நடிக்க ஆரம்பித்தார். பிறகு 2008ல் ஹரி இயக்கத்தில் சேவல் படத்தில் நடித்து தமிழுக்கு அறிமுகமானார். இவர் திரைப்படங்களில் நாயகியாகவும், துணை நடிகையாகவும் நடித்துள்ளார்.


</doc>
<doc id="212783" url="https://ta.wikipedia.org/wiki?curid=212783" title="பிரான்டென்போர்க் வாயில்">
பிரான்டென்போர்க் வாயில்

பிரான்டென்போர்க் வாயில் ("Brandenburg Gate", ) என்பது முன்னைய நகர வாயிலும், 18ம் நூற்றாண்டு பிற்பகுதியில் மீள்கட்டப்பட்ட புதுச்செவ்வியல் கட்டக்கலை வெற்றி வளைவும், தற்போது செருமனியின் நன்கு அறியப்பட்ட நில அமைப்பும் ஆகும். 

இது பேர்லின் நகரின் மத்தியில் மேற்குப் பகுதியில் அமைந்துள்ளது. இது இரண்டாம் பிரட்ரிக் வில்லியம் அரசரினால் கட்டளையிடப்பட்டு, 1788 முதல் 1791 வரை சமாதான அடையாளமாக நிர்மானிக்கப்பட்டது. 2ம் உலக யுத்தத்தின்போது குறிப்பிடத்தக்க சேதத்திற்கு உள்ளாகி, 2000 முதல் 2002 வரையான காலப்பகுதியில் முழுவதுமாக புணரமைக்கப்பட்டது.



</doc>
<doc id="212785" url="https://ta.wikipedia.org/wiki?curid=212785" title="பைலக்குப்பே">
பைலக்குப்பே

பைலக்குப்பே ("Bylakuppe", கன்னடம்: ಬೈಲಕುಪ್ಪೆ; திபெத்தியம்: བལཀུཔེ) இந்தியாவின் கருநாடக மாநிலத்தில் மைசூர் மாவட்டத்தில் அமைந்துள்ள ஒரு சிறிய நகரம்.

இந்தியாவில் தஞ்சமடைந்த திபெத்தியர்களுக்காக, ஏற்படுத்தப்பட்ட பல குடியேற்றங்களில் இரண்டு அகதி மறுவாழ்வு மையங்கள் பைலக்குப்பேயில் உள்ளன. இத்தகைய குடியேற்றங்கள் லக்சும் சாம்டூப்ளிங்க் (1961 இல்) மற்றும் டிக்யி லார்சோ (1969 இல்) ஆகியோரால் அமைக்கப்பெற்றது. தென்னிந்திய மாநிலமான கர்நாடகாவில், மைசூர் மாவட்டத்தின் மேற்கே, குஷால்நகருக்கு 6 கி.மீ. தொலைவில் இக்குடியேற்றம் உள்ளது.

இங்கு பெரும்பாலும் திபேத்தியர்களே வாழ்கின்றனர். 1998ஆம் ஆண்டு, மத்திய திபேத் நிர்வாக அமைப்பின் திட்டக்குழு எடுத்த மக்கள்தொகைக் கணக்கெடுப்பின்படி 10,727 திபெத்தியர்கள் பைலக்குப்பேயில் இருந்தார்கள். புத்த விகாரையில் உள்ள திபெத்திய புத்த பிக்குகளும் இந்த எண்ணிக்கையில் அடங்குவார்களா என்று சரியாகத் தெரியவில்லை. இந்தியா வந்த திபேத்திய அகதிகளுக்காக 1959 ஆம் ஆண்டு கர்நாடக மாநில அரசால் ‘லீசாக’ அளிக்கப்பட்ட நிலங்களில் குடியேறியுள்ள திபேத்தியர்களின் தற்போதைய எண்ணிக்கை ஏறத்தாழ 20,000 அளவில் இருக்கக்கூடும். 
பைலகுப்பேயில் நிறைய விவசாயக் குடியேற்றங்கள் உள்ளன; உறைவிடங்கள் நெருக்கமாக உள்ளன; புத்த விகாரைகளும், 
வழிபாட்டு இடங்களும் மிகுதியாகக் காணப்படுகின்றன. புத்தர் வழிபாட்டின் மரபுகளுக்கு ஏற்றவாறு தனித்தனியாக 
வழிபாட்டு மையங்களும், கல்வி மையங்களும் இங்கு உள்ளன. புத்தமதக் கல்வி மையங்களில் குறிப்பிடத்தக்கவை :


புத்தமதத்தைப்பற்றிய மேற்படிப்புக்காகவும் இங்கு பல்கலைக்கழகங்கள் உள்ளன. இவற்றில் முக்கியமானவை ‘செராஜெ’, ‘செராமெ’ மற்றும் ‘நாலந்தா’ ஆகும்.

பைலகுப்பே ஒரு சிறு நகரமாகும். இங்கு ஒரு காவல் நிலையமும், வங்கிகள், தொலைபேசி இணைப்பகம் மற்றும் அஞ்சலகமும் உள்ளன. உணவு விடுதிகளும், தங்கும் விடுதிகளும் கூட உள்ளன. பேருந்து, ஆட்டோ மற்றும் கார் வசதிகளும் உண்டு.

பைலகுப்பே, மாநில நெடுஞ்சாலை எண்.88 இல் அமைந்துள்ளது. தென்னிந்தியாவின் பிற முக்கிய நகரங்களோடு சாலை இணைப்பு உள்ளது. மைசூரு, பெங்களூரு, மங்களூர், சென்னை மற்றும் பனாஜி ஆகிய நகரங்களில் இருந்து பேருந்து வசதி உள்ளது.

பிற நகரங்களிலிருந்து பைலகுப்பேக்கு உள்ள தொலைவு(கி,மீ.களில்) :
மைசூரு (82), பெங்களூரு (220), மங்களூர் (172), மண்ட்யா (122), சென்னை (585), ஹாசன் (80), மெர்காரா(36), காசர்கோடு (145).



</doc>
<doc id="212786" url="https://ta.wikipedia.org/wiki?curid=212786" title="தூரம்">
தூரம்

தூரம் என்பது இரு புள்ளிகளுக்கிடையிலான இடைவெளியைக் குறிக்கும். நடைமுறைக் கணிதப் பயன்பாட்டில் தூரம் என்பது இரு பொருட்களுக்கிடையிலான அல்லது புள்ளிகளுக்கிடையிலான பௌதீக நீளமாகும். எடுத்துக்காட்டாக இரு நாடுகளுக்கிடையிலான தூரம். யாதாயினுமொரு பயணமொன்றில் பயணப் பாதையினூடக இடம்பெற்ற மொத்த நகர்வைத் தூரம் எனக் குறிப்பிடலாம்.


</doc>
<doc id="212791" url="https://ta.wikipedia.org/wiki?curid=212791" title="சிப்பாய் (2014 திரைப்படம்)">
சிப்பாய் (2014 திரைப்படம்)

சிப்பாய் 2014ம் ஆண்டு திரைக்கு வர இருக்கும் தமிழ் திரைப்படம். இந்த திரைபடத்தில் கதாநாயகனாக கௌதம் கார்த்திக் மற்றும் கதாநாயகியாக லட்சுமி மேனன் நடித்துள்ளார்கள். இந்த திரைப்படத்தை சரவணன் இயக்கயுள்ளார். இந்த திரைப்படத்துக்கு யுவன் சங்கர் ராஜா இசை அமைத்துள்ளார். இந்த திரைபடத்தின் படப்பிடிப்பு ஏப்ரல் 25ம் திகதி 2013ம் ஆண்டு துவங்கப்பட்டது.



</doc>
<doc id="212793" url="https://ta.wikipedia.org/wiki?curid=212793" title="பரமத்தி-வேலூர்">
பரமத்தி-வேலூர்

பரமத்தி-வேலூர் (Paramathi-Velur) இந்தியாவின் தமிழ்நாடு மாநிலத்தில் அமைந்துள்ள நாமக்கல் மாவட்டத்திலுள்ள பரமத்தி-வேலூர் வட்டத்தின் தலைமையிடமாக அமைந்த நகரம் ஆகும். மேலும் நாமக்கல் மாவட்டத்தின் ஒரு சட்டமன்றத் தொகுதியாகும். பரமத்தி மற்றும் வேலூர் என்ற இரு ஊர்கள் இணைந்து பரமத்தி வேலூர் என குறிப்பிடப்படுகிறது. தேசிய நெடுஞ்சாலை 7 (NH-7) இதன் வழியாக செல்கிறது. கரூர், திருச்சி, மாவட்டங்கள் இதன் எல்லைகளாக உள்ளன. வெற்றிலை மற்றும் கரும்பிற்கு பெயர் போன மோகனூர் வேலூரின் எல்லைப்பகுதியாகும். 

பல கருவேல மரங்களால் சூழப்பட்ட ஊர் என்பதால் இவ்வூர் வேலூர் என்று அழைக்கப்பட்டது.



உழவும், உழவு சார்ந்த மருதநிலத் தொழிலும் இங்கே போற்றப்படுகிறது. கரும்பு, வாழை, நெல், வெற்றிலை, கடலை, தேங்காய் போன்றவை காவிரி நீர் பாசன வசதியுடனும், சிறுவாய்க்கால்களின் உதவியாலும் நன்கு விளைவிக்கப்படுகின்றன. வாத்து மேய்த்தல், மீன் பிடித்தல், பால் உற்பத்தி, கோழி வளர்ப்பு, கொசுவலை பின்னல், பாய் வேய்தல் போன்ற சிறுதொழில்களும் இங்குள்ள மக்கள் செய்து வருகின்றனர். 

சர்க்கரை உற்பத்தி, காகித உற்பத்தி, வாகனங்கள் வடிவமைப்பு, மூங்கில் வேலைப்பாடுகள் போன்றவை முக்கிய ஆலை தொழில்களாகும்.


</doc>
<doc id="212794" url="https://ta.wikipedia.org/wiki?curid=212794" title="யங் ஜஸ்டிஸ் (தொலைக்காட்சி தொடர்)">
யங் ஜஸ்டிஸ் (தொலைக்காட்சி தொடர்)

யங் ஜஸ்டிஸ் என்பது கார்டூன் நெட்வொர்க் தொலைக்காட்சியில் வெளிவந்த ஓர் இயங்குபட தொடராகும். டீசீ யுனிவர்சின் ஜஸ்டிஸ் லீக் வரைகலையை முன்வைத்து இத்தொடர் இயக்கப்பட்டிருந்தாலும், அதில் உள்ளதைப் போன்றல்லாமல், அவர்களின் இளமைக்கால வாழ்க்கையை மையமாக கொண்டு இத்தொடர் வெளிவந்தது. இத்தொடர் தி டீம் என்று அழைக்கபட்ட மறைமுக செயல்பாட்டு குழுவின் உறுப்பினர்களின் பதின்பருவ வாழ்க்கையை மையமாக கொண்டது. தி டீம் குழுவானது ஜஸ்டிஸ் லீக் உறுப்பினர்களின் இளம் பருவ குழுவாகும். இதன் கதைக்களமும் தற்காலத்திய நிகழ்வுகளை ஒத்ததாக இருந்தது.





</doc>
<doc id="212795" url="https://ta.wikipedia.org/wiki?curid=212795" title="தாமஸ் கெநீலி">
தாமஸ் கெநீலி

தாமஸ் கெநீலி ("Thomas Keneally") (பிறப்பு: அக்டோபர் 7, 1935) ஒரு ஆத்திரேலிய எழுத்தாளர்களில் ஒருவர் மற்றும் புதின எழுத்தாளர். ஆஸ்திரேலியாவில் உள்ள சிட்னியில் பிறந்தார். இவரை பிரபலமாக்கியது சின்ட்லேர்ஸ் ஆர்க் (Schindler's Ark) என்ற இவரது புதினம் ஆகும். இப்புதினத்தை 1982 ஆம் ஆண்டு வெளியிட்டார். மேலும் இந்த புத்தகத்திற்காக புக்கர் பரிசு பெற்றார். இந்த புத்தகத்தை எழுத மிகவும் உதவியாகவும் அதே சமயத்தில் எழுத ஒரு தாக்கமாக இருந்தவர், போல்டேக் ஃபெஃபெர்பெர்க். தாமஸ் கெநீல்லியின் ச்சின்ட்லேர்ஸ் ஆர்க் புத்தகம் பின்னர் "ச்சின்ட்லேர்ஸ் லிஸ்ட்" என்ற பெயரில் ஸ்டீவென் ஸ்பீல்பெர்க் 1993 இல் திரைப்படமாக எடுக்கப்பட்டு வெளியிட்டார் மேலும் இப்படம் சிறந்த படத்திற்கான விருதை பெற்றது.



</doc>
<doc id="212805" url="https://ta.wikipedia.org/wiki?curid=212805" title="மங்கனீசீரொக்சைடு">
மங்கனீசீரொக்சைடு

மங்கனீசு(IV) ஒக்சைடு ("Manganese(IV) oxide") அல்லது மங்கனீசு ஈரொக்சைடு ("Manganese dioxide") என்பது என்ற மூலக்கூறு வாய்ப்பாடுடைய நாலாம் ஒக்சியேற்ற நிலையிலிருக்கும் மங்கனீசின் சேர்மம் ஆகும். இது கடும் கபில அல்லது கறுப்பு நிறத்தில் காணப்படும். இது பிரதானமாக உலர் மின்கலங்களில் பிரதான கூறுகளில் ஒன்றாகப் பயன்படுகின்றது. இயற்கையாக பைரோலூசைட் என்ற கனிய வடிவில் கிடைக்கின்றது. இதுவே மங்கனீசின் பலவிதச் சேர்மங்களை ஆக்குவதன் தொடக்கப் பொருளாகும். உதாரணமாக மங்கனீசீரொக்சைடை பொட்டாசியம் மங்கனேற்றாக (KMnO) மாற்றி பின்னர் பொட்டாசியம் பரமங்கனேற்று (KMnO) உருவாக்கப்படுகின்றது.

மங்கனீசீரொக்சைட் ஒரு ஒக்சிசன் குறைவான அசேதனச் சேர்வையாகும். மங்கனீசின் இன்னொரு ஒக்சைடான மங்கனீசு ஹெப்டொக்சைட்டே அதிகளவான ஒக்சிசனுள்ள வடிவமாகும். மங்கனீசீரொக்சைட்டில் மங்கனீசு +4 ஒக்சியேற்றும் நிலையில் காணப்படும். இதற்கு வேற்று வடிவமைப்புகளாக β-MnO போன்ற வடிவங்கள் முன்மொழியப்பட்டுள்ளன. 

இயற்கையாகக் கிடைக்கும் மங்கனீசீரொக்சைட் தூயதாகக் கிடைக்காது. இதில் +3 ஒக்சியேற்றும் நிலையிலும் மங்கனீசு காணப்படலாம். தூய்மையற்ற மங்கனீசீரொக்சைட்டை உலர் மின்கல உற்பத்தி போன்ற தொழிற்சாலை உற்பத்திகளுக்குப் பயன்படுத்த இயலாது. எனவே இத்தூய்மையற்ற வடிவம் தூய்மையாக்கப்படுகின்றது அல்லது வேறு வழிமுறைகளால் தூய செயற்கையான மங்கனீசீரொக்சைடு உற்பத்தி செய்யப்படுகின்றது. தூய்மையாக்கும் முறை இரசாயன மங்கனீசீரொக்சைட் ("Chemical manganese dioxide"-CMD) எனவும், தூய மங்கனீசை செயற்கையாக உற்பத்தி செய்யும் முறை மின்பகுப்பு மங்கனீசீரொக்சைட் ("Electrolytical manganese dioxide"-EMD) எனவும் அழைக்கப்படுகின்றன.

இது சாதாரணப் பயன்பாடுகளுக்குப் பொருத்தமான மங்கனீசீரொக்சைட்டை உற்பத்தி செய்யும் முறையாகும். இதன் போது NO மற்றும் நீரைப் பயன்படுத்தி மங்கனீசீரொக்சைட்டு தூய்மையாக்கப்படுகின்றது. இம்மூன்றும் தாக்கமடைந்து மங்கனீசு(II) நைத்திரேற்றைத் தோற்றுவிக்கின்றன. இவ்வுப்பு நீரில் கரைந்து காணப்படும். இக்க்ரைசலிலுள்ள நீரை அகற்றி உப்பு வேறாகப் பெறப்படும். மங்கனீசு(II)நைத்திரேற்றை 400 °C வெப்பநிலைக்குச் சூடாக்கினால் அது வெப்பப்பிரிகையடைந்து மீண்டும் NOயும் ஓரளவுக்குத் தூய மங்கனீசீரொக்சட்டையும் கொடுக்கும். 

இன்னொரு முறையில் மங்கனீசீரொக்சைட்டுத் தாதானது கரி அல்லது மசகெண்ணையுடன் சூடாக்கப்பட்டு MnO ஆகத் தாழ்த்தப்படும். தாழ்த்தப்பட்ட MnO மற்றும் பிற மாசுக்களின் கலவை சல்பூரிக் அமிலத்துக்குள் இடப்பட்டு பின்னர் வடிகட்டப்படும். பின்னர் அமோனியம் காபனேற்றுடன் (NHCO) தாக்கமடையச் செய்து மங்கனீசுக் காபனேற்று (MnCO) பெறப்படும். மங்கனீசு காபனேற்றை வளியில் நீற்றுதலுக்குட்படுத்தி (வளியில் காபனீரொக்சைட்டு வெளியேறும் மட்டும் வெப்பமேற்றல்). இதன் போது MnO மற்றும் MnO ஆகிய இரு விளைவுகளும் கிடைக்கும். இதனை மீண்டும் சல்பூரிக் அமிலத்தில் கரைத்து சோடியம் குளோரேற்று (NaClO) போன்ற ஒக்சியேற்றும் பொருட்களால் ஒக்சியேற்றி அனைத்து MnO மற்றும் MnO ஆகியன MnO ஆக மாற்றப்படுகின்றன. இதன் போது குளோரீன் வாயு பக்கவிளைபொருளாக வெளியேற்றப்படும். விளைபொருள் வடிகட்டப்பட்டு தூய மங்கனீசீரொக்சைட் பெறப்படுகின்றது.

இம்முறையில் பெறப்படும் அதி தூய்மையான மங்கனீசீரொக்சைட்டே உலர் கலங்களின் உற்பத்திக்குப் பயன்படுத்தப்படுகின்றது. 

மங்கனீசீரொக்சைட்டு தாழ்த்தல் மற்றும் ஒக்சியேற்றலில் ஈடுபடக்கூடிய ஒரு அயன் சேர்வையாகும்.

மங்கனீசீரொக்சைட்டைக் கார்பனைப் பயன்படுத்தித் தாழ்த்துவதன் மூலம் மங்கனீசு உலோகம் பிரித்தெடுக்கப்படுகின்றது. 

உலர் மின்கலங்களில் மங்கனீசீரொக்சைட்டின் தாழ்த்தல் முக்கியமான தாக்கமாகும்.:

2KClO → 2KCl + 3

ஐதரசன் பரவொக்சைட்டை நீராகவும் ஒக்சிசனாகவும் பிரிகையடைய ஊக்கியாகத் தொழிற்பட்டு உதவுகின்றது:

530 °C வெப்பநிலையில் மங்கனீசீரொக்சைட்டு மங்கனீசு(III)ஒக்சைட்டாகவும் ஒக்சிசனாகவும் பிரிகையடையும். 1000 °C வெப்பநிலையில் MnO ஆகப் பிரிகையடையும். மேலும் அதிகமான வெப்பநிலையில் MnO ஆகப் பிரிகையடையும்.

செறிந்த வெப்பமாக்கப்பட்ட சல்பூரிக் அமிலம் MnOவை மங்கனீசு(II)சல்பேற்றாகத் தாழ்த்தும்:

பொட்டாசியம் ஐதரொக்சைட்டையும் ஒக்சிசனையும் பயன்படுத்தி மங்கனீசீரொக்சைட்டை ஒக்சியேற்றி பச்சை நிறமான பொட்டாசியம் மங்கனேற்றை உருவாக்கலாம். இதனைப் பயன்படுத்திப் பின்னர் பொட்டாசியம் பரமங்கனேற்றை உருவாக்கலாம்.




</doc>
<doc id="212807" url="https://ta.wikipedia.org/wiki?curid=212807" title="தேக்கத் தொட்டி">
தேக்கத் தொட்டி

தேக்கத் தொட்டிகள் அல்லது சேமிப்புத் தொட்டிகள் ("storage tanks") அல்லது கொள்கலன்கள் என்பவை திரவங்களையும் அழுத்தப்பட்ட வாயுக்களையும் குறுகிய காலத்திற்கோ நீண்ட காலத்திற்கோ, வெப்ப நிலைகளிலும் குளிர் நிலைகளிலும் சேமிக்க பயன்படுத்தப்படும் அமைப்புகள் ஆகும். இந்தப் பெயரை தேக்கிகளுக்கும் (செயற்கை ஏரிகள் மற்றும் குளங்கள்) உற்பத்தி செய்யப்பட்ட கொள்கலன்களுக்கும் பயன்படுத்த முடியும்.

அமெரிக்காவில், சேமிப்புத் தொட்டிகளில் அழுத்தம் இல்லாமலோ மிகச் சிறிய அழுத்தத்திலோ திரவங்கள் சேமிக்கப்படுகின்றன. சேமிப்புத் தொட்டிகள் பெரும்பாலும் உருளை வடிவில் தரைக்கு செங்குத்தாக இருக்கும், இவை நிலையான கூரையையோ மிதக்கக்கூடிய கூரையையோக் கொண்டிருக்கும்.

சேமிக்கப்படும் திரவத்தின் தன்மையைப் பொறுத்து சேமிப்புத் தொட்டிகளின் வடிவமைப்பிலும் செயல்பாடுகளிலும் அடிக்கடி பல சுற்றுச்சூழல் விதிமுறைகள் செயல்முறைப் படுத்தப்படும். புவியின் நிலப்பரப்புக்கு மேலுள்ள சேமிப்புத் தொட்டிகளின் விதிமுறைகள் புவியின் நிலப்பரப்புக்கு கீழுள்ள சேமிப்புத் தொட்டிகளின் விதிமுறைகளில் இருந்து வேறுபடுகின்றன.

சேமிப்புத் தொட்டிகள் பல வடிவங்களில் உள்ளன:
பெரிய தொட்டிகள் செங்குத்து உருளை வடிவில் இருக்க வேண்டும் அப்போதுதான் அவை நீர்நிலைசார் அழுத்தத்தைத் தாங்க முடியும். திரவங்களை எடுத்துச்செல்லும் பெரும்பாலான கொள்கலன் டாங்கிகள் பல்வேறு அளவுகளான அழுத்தத்தை கையாள வடிவமைக்கப்பட்டுள்ளன. சேமிப்புத் தொட்டி டாங்கிகள் திரவங்களை ஒரு இடத்திலிருந்து வேறொரு இடத்திற்கு பாதுகாப்பாக அழுத்தமோ வெப்பமோ மாறாமல் கொண்டு செல்ல உதவுகின்றன.

திரவத்தின் எரி பற்று நிலை புள்ளிகள்(flash-point) அடிப்படையில் சேமிப்பு தொட்டியின் வகைகள் தேர்ந்தெடுக்கப்பட வேண்டும். பொதுவாக எண்ணெய் சுத்திகரிப்பு அலை மற்றும் திரவ எரிபொருட்களை சேமிக்கும் தொட்டிகளில் நிலையான கூரை மற்றும் மிதக்கும் கூரை இரண்டுமே பொறுத்தப்படும்.
உள்ளே மிதக்கும் கூரை சேமிப்புத் தொட்டிகள் குறைந்த எரி பற்று நிலை புள்ளிகள் கொண்ட திரவங்களை (எ.கா. பெட்ரோல், எத்தனால்) சேமிக்க பயன்படுத்தப்படுகின்றன. உள்ளே மிதக்கும் கூரை சேமிப்புத் தொட்டிகள் என்பது ஒரு நிலையான கூரை மற்றும் மிதக்கும் கூரை இரண்டுமே பொறுத்தப்படும். இந்த மிதக்கும் கூரை,திரவ மட்டத்திற்கு ஏற்ப உயரவும் மற்றும் தாழவும் செய்யும். 

இந்த மிதக்கும் கூரை குறைந்த எரி பற்று நிலை புள்ளிகள்(flash-point) கொண்ட திரவங்களிலிருந்து வெளியாகும் நீராவிகளை பிடிக்க உதவுகிறது. மிதக்கும் கூரைகள் அதன் கால்கள் மூலம் தொட்டியின் அடிப்பகுதியில் நிலைநிறுத்தப்படுகிறது. 
வெளியில் மிதக்கும் கூரை சேமிப்புத் தொட்டிகளில் நிலையான கூரை இல்லை

நாப்தா, மண்ணெண்ணெய், டீசல், கச்சா எண்ணெய் போன்ற நடுத்தர எரி பற்று நிலை புள்ளிகள் கொண்ட திரவங்களை இந்த சேமிப்புத் தொட்டிகளில் சேமிக்கப்படும்

பெரும்பாலான திரவங்கள் சிறிய துளையின் வழியாக கசியவும், ஆவியாகவும், கொட்டவும் முடியும் என்பதால் கையாளுதலில் சிறப்பான கவனம் வேண்டும். எனவே பொதுவாக இந்த கசிவில் இருந்து பாதுகாக்க அணைகரை அல்லது சுவர் கட்டப்படும்.

சில தொட்டிகளில் நிலையான கூரையுடன் கூடுதலாக மிதக்கும் கூரையும் தேவைப்படுகிறது. இந்த மிதக்கும் கூரை திரவ மட்டத்திற்கு ஏற்ப உயரவும் மற்றும் தாழவும் செய்யும். இதனால் நீராவி, திரவத்தின்மேல் இருப்பதை குறைக்க முடியும். மிதக்கும் கூரைகள் பெட்ரோலிய சுத்திகரிப்பு உள்ளிட்ட பல துறைகளில் பாதுகாப்பு தேவை, மற்றும் மாசு தடுப்பு நடவடிக்கைக்காக பயன்படுத்தப்படுகிறது.

உலோக சேமிப்புத் தொட்டிகள், மண் மற்றும் கச்சா எண்ணெயுடன் தொடர்பு கொள்வாதல் அரிப்பு மற்றும் துருப்பிடிக்காமல் இருக்க எதிர் மின் முனைமக் காப்பு (Cathodic protection) பயன்படுத்தப்படுகிறது.

வளிமண்டல சேமிப்புத் தொட்டிகள் என்பது திரவத்தை வளிமண்டல அழுத்ததில் சேமிக்க உதவும் கொள்கலன்கள் ஆகும். இதன் முக்கிய வடிவமைப்பு குறியீடு ஏபிஐ 650 மற்றும் ஏபிஐ 620 இருக்கிறது.

ஹைட்ரஜன் மற்றும் குளோரின் போன்ற திரவமாக்கப்பட்ட வாயுக்கள் , அழுத்தப்பட்ட இயற்கை எரிவாயுக்கள் , மற்ற அழுத்தப்பட்ட வாயுக்களை சேமிக்கும் போது அதிக அழுத்தங்களை தாங்க வேண்டும். எனவே அதற்கு எற்ப தொட்டிகள் வடிவமைக்கப்படும். இவை வாயு உருளைகள் எனவும் அழைக்கப்படுகிறது.


</doc>
<doc id="212817" url="https://ta.wikipedia.org/wiki?curid=212817" title="ஓவர்சீ-சைனீஸ் பேங்கிங் கார்ப்ரேஷன்">
ஓவர்சீ-சைனீஸ் பேங்கிங் கார்ப்ரேஷன்

ஓவர்சீ-சைனீஸ் பேங்கிங் கார்ப்ரேஷன் (Oversea-Chinese Banking Corporation, சீனம்: 华侨银行有限公司) சிங்கப்பூரைத் தலைமையிடமாகக் கொண்டு செயல்படும் வங்கி ஆகும். இவ்வங்கியின் மொத்தச் சொத்து மதிப்பு 224 பில்லியன் சிங்கப்பூர் டாலர்கள் (22,400 கோடிகள் சிங்கப்பூர் டாலர்) ஆகும். 2010 நவம்பர் மாத அறிக்கையின் படி சிங்கப்பூரில் உள்ள பெரிய உள்ளூர் வங்கி ஆகும். உலகளாவில் பார்க்கும் போது இது சிங்கப்பூரிலுள்ள சிறிய வங்கியாகும். "ப்ளூம்பெர்க்" அறிக்கையின் படி உலகிலுள்ள வலுவான பொருளாதாரமுடைய வங்கிகளுள் இதுவும் ஒன்று எனத் தெரிவிக்கப்பட்டுள்ளது. இவ்வங்கி 530 கிளைகளுடன் 15 நாடுகளில் செயல்படுகிறது.


</doc>
<doc id="212818" url="https://ta.wikipedia.org/wiki?curid=212818" title="அஞ்சலக சேமிப்பு வங்கி (சிங்கப்பூர்)">
அஞ்சலக சேமிப்பு வங்கி (சிங்கப்பூர்)

அஞ்சலக சேமிப்பு வங்கி (POSBank அல்லது POSB) சிங்கப்பூரில் அமைந்துள்ளது. இது "டி.பி.எஸ்" வங்கியின் ஒரு பிரிவு ஆகும். குறைந்த கட்டணத்தில் இவ்வங்கி சேவைகளை வழங்குகிறது. இவ்வங்கி 1877 ஆம் ஆண்டு ஜனவரி மாதம் 1 ஆம் தியதி தோற்றுவிக்கப்பட்டது. 1976 ஆம் ஆண்டில் இவ்வங்கியின் வாடிக்கையாளர் எண்ணிக்கை 10,00,000 ஆகவும் வைப்புநிதி ஒரு பில்லியன் சிங்கப்பூர் டாலர்களாகவும் இருந்தது.


</doc>
<doc id="212827" url="https://ta.wikipedia.org/wiki?curid=212827" title="டி.பி.எஸ் வங்கி">
டி.பி.எஸ் வங்கி

டி.பி.எஸ் வங்கி (DBS Bank) சிங்கப்பூரில் அமைந்துள்ள வங்கியாகும். இவ்வங்கியின் முந்தைய பெயர் "தி டெவலப்ட் பேங்க் ஆப் சிங்கப்பூர்" (The Development Bank of Singapore) ஆகும். இவ்வங்கி 2003 ஆம் ஆண்டு ஜூலை மாதம் டி.பி.எஸ் வங்கி எனப் பெயர் மாற்றம் பெற்றது. நாட்டின் தொழிற்துறை நிதிச் சேவைகளைக் கையாளுவதற்காக சிங்கப்பூர் அரசால் 1968-ல் இவ்வங்கி உருவாக்கப்பட்டது. இன்று 100-க்கும் மேலான கிளைகளுடன் சிங்கப்பூரில் இயங்கி வருகிறது. தென்கிழக்காசியாவின் மிகப்பெரிய வங்கி இது ஆகும். மேலும் பாதுகாப்பான நிதியுடைய வங்கி என 2009 முதல் 2013 வரை தொடர்சியாக 5 வருடங்கள் அறிவிக்கப்பட்டது. இவ்வங்கி 250 கிளைகளுடன் 50 நகரங்களில் 1,100 க்கும் அதிகமான தானியங்கிப் பண வழங்கி இயந்திரங்களைக் கொண்டுள்ளது.


</doc>
<doc id="212835" url="https://ta.wikipedia.org/wiki?curid=212835" title="லாவோ எழுத்துமுறை">
லாவோ எழுத்துமுறை

லாவோ எழுத்துமுறை என்பது லாவோ மொழியை எழுதப் பயன்படும் எழுத்துமுறை. இதைக் கொண்டு லாவோஸ் நாட்டு சிறுபான்மையினர் மொழிகளையும் எழுதுகின்றனர். இது 27 மெய்யெழுத்துகளையும் 33 உயிரெழுத்துகளையும் கொண்டுள்ளது. கூடுதலாக, 7 மெய் குறிகளும், 4 ஒலி அழுத்தக் குறிகளும் உண்டு.
லாவோ எழுத்துமுறை, தாய் எழுத்துமுறையை ஒத்திருக்கும். 
மற்ற இந்திய மொழிகளைப் போலவே இதுவும் இடது பக்கத்தில் தொடங்கி வலது பக்கம் முடிக்கப்படும்.
உயிர் எழுத்துகள் மெய்யெழுத்துகளுடன் இணையும் போது, மெய் எழுத்தின் மேல், கீழ், முன் அல்லது பின்னால் எழுதப்படும். லத்தீனைப் போன்று பெரிய, சிறிய எழுத்துகள் கிடையாது.
பிற மொழிகளைப் போலவே, லாவோ மொழிக்கும் ரோமனாக்க வடிவம் உண்டு. கண் பார்வையற்றோர் படிப்பதற்காக, லாவோ மொழிக்கும் பிரெய்லி முறை உள்ளது.

27 மெய் எழுத்துகளும், மூன்று வகையாகப் பிரிக்கப்பட்டுள்ளன. உயர் அழுத்தம், மிதமான அழுத்தம், குறைந்த அழுத்தம் என மூன்று வகை ஒலிகளுக்கு ஏற்ப பிரிக்கப்பட்டன. இது தமிழில் உள்ள வல்லினம், மெல்லினம், இடையினம் போன்றது. ஒவ்வொரு எழுத்திற்கும் ஒரு பெயர் உண்டு. அந்த பெயரிலேயே அந்த எழுத்தும் வரும். இதன் மூலம், அந்த எழுத்தை ஒலித்துப் பழகுவர்.

உயிர் எழுத்துகள் சொல்லின் முதலில் வருவதில்லை. பிற உயிர்களுடன் இணைந்து கூட்டொலிகளை ஏற்படுத்தும்.

ஒருங்குறி எனப்படும் யூனிக்கோடில் உலகின் பல மொழிகளின் எழுத்துகள் சேர்க்கப்பட்டுள்ளன. "லாவோ யூ.ஐ" என்ற பெயரில் லாவோ மொழி எழுத்துகள் சேர்க்கப்பட்டுள்ளன.


</doc>
<doc id="212837" url="https://ta.wikipedia.org/wiki?curid=212837" title="மலைச்சரிவு பனிச்சறுக்கு">
மலைச்சரிவு பனிச்சறுக்கு

ஆல்பைன் பனிச்சறுக்கு அல்லது மலைச்சரிவு பனிச்சறுக்கு ("Alpine skiing") பனித்தூவி படர்ந்த மலைகளில் பிணைக்கப்படாத காலணிக் கட்டுக்களுடன் சறுக்குக்கட்டைகளில் சறுக்கிச் செல்லும் உடல் திறன் விளையாட்டு ஆகும். இது பனித்தூவி, மலைச்சரிவுகள் மற்றும் சுற்றுலா கட்டமைப்பு உள்ள இடங்களில், குறிப்பாக ஐரோப்பா, வட அமெரிக்கா, ஆஸ்திரேலியா, நியூசிலாந்து, தென் அமெரிக்காவின் அந்தீசு மலைத்தொடர், மற்றும் கிழக்காசியாவில், பெரிதும் விளையாடப்படுகிறது. குளிர்கால ஒலிம்பிக்கில் இது ஒரு விளையாட்டாகும்.



</doc>
<doc id="212838" url="https://ta.wikipedia.org/wiki?curid=212838" title="எல்லைநாயக்கன்பட்டி">
எல்லைநாயக்கன்பட்டி

எல்லைநாயக்கன்பட்டி "(Ellainayakkanpatti)" இது தமிழ் நாடு மாநிலத்தில், தூத்துக்குடி மாவட்டம், ஸ்ரீவைகுண்டம் வட்டம், கருங்குளம் ஊராட்சி ஒன்றியத்தில் அமைந்துள்ள ஒரு ஊராட்சி ஆகும். 

திருநெல்வேலி - தூத்துக்குடி தேசிய நெடுஞ்சாலையில்
இது தூத்துக்குடியில் இருந்து 25 கிமீ கிலோ மீட்டர் தொலைவில் உள்ளது. 

இது ஓட்டப்பிடாரம் சட்டமன்றத் தொகுதியில் உள்ளது. 


</doc>
<doc id="212840" url="https://ta.wikipedia.org/wiki?curid=212840" title="சோடியச்சிறுநீர்மைப் புரதக்கூறு">
சோடியச்சிறுநீர்மைப் புரதக்கூறு

நம் உடலில் நீர்-மின்பகுளி (electrolyte) சமநிலையை ஒழுங்குப்படுத்தும் புரதக்கூற்று இயக்குநீர்கள் சோடியச்சிறுநீர்மைப் புரதக்கூறுகள் (Natriuretic Peptides) என்று அழைக்கப்படுகின்றன. இப் புரதக்கூறுகளில் பெரும்பாலானவற்றின் அமினோ அமிலங்கள் வரிசை முறைப்படுத்தப்பட்டுள்ளன. சிறுநீரில் சோடிய அயனிகள் (Na+) வெளியேற்றத்தை சோடியச்சிறுநீர்மை (natriuresis) என்று அழைக்கலாம்.

இப் புரதக்கூறுகளின் வகைகள்:



</doc>
<doc id="212846" url="https://ta.wikipedia.org/wiki?curid=212846" title="தேஜாஸ்ரீ">
தேஜாஸ்ரீ

தேஜாஸ்ரீ (மராத்தி: सोनाली जयकुमार खेले )(பிறப்பு சோனாலி ஜெய்குமார் காளே ஜூலை 9) இந்தியத் திரைப்பட நடிகையாவார். இவர் கதக் நடனத்தினை கற்றவர். இவர் தந்தை இந்த நடனத்தில் வல்லவராவார். இவர் திரைப்படங்களில் நாயகியாகவும், துணை நடிகையாகவும், குத்தாட்டப்பாடல்களில் நடனமாடுபவராகவும் தோன்றியுள்ளார்.



</doc>
<doc id="212851" url="https://ta.wikipedia.org/wiki?curid=212851" title="ரியாஸ் கான்">
ரியாஸ் கான்

ரியாஸ் கான் () இந்தியத் திரைப்பட நடிகராவார். இவர் தமிழ், மலையாளம், தெலுங்கு, மற்றும் இந்தி திரைப்படங்களில் நடித்துள்ளார்.





</doc>
<doc id="212852" url="https://ta.wikipedia.org/wiki?curid=212852" title="தியாகராஜன்">
தியாகராஜன்

தியாகராஜன் தமிழ்த் திரைப்பட இயக்குனரும், நடிகருமாவார். இவர் நடிகர் பிரசாந்தின் தந்தையாவார். 2004ஆம் ஆண்டு ஷாக் என்னும் தமிழ்த் திரைப்படத்தின் மூலம் தயாரிப்பாளரானார்.ஜூன் 21 இவரது பிறந்த நாள்



</doc>
<doc id="212854" url="https://ta.wikipedia.org/wiki?curid=212854" title="மம்பட்டியான் (2011 திரைப்படம்)">
மம்பட்டியான் (2011 திரைப்படம்)

மம்பட்டியான் 2011ல் வெளிவந்த தமிழ் திரைப்படமாகும். இதனை தியாகராஜன் இயக்கியிருந்தார். இதில் தியாகராஜனின் மகனான பிரசாந்த் நாயகனாக நடித்திருந்தார். இவருடன் மீரா ஜாஸ்மின், பிரகாஷ் ராஜ், வடிவேலு மற்றும் முமைத் காண் ஆகியோர் நடித்திருந்தனர். 

இத்திரைப்படம் தியாகராஜன், சரிதா நடித்திருந்த மலையூர் மம்பட்டியான் திரைப்படத்தின் மறுவுருவாக்கம் ஆகும். இத்திரைப்படம் டிசம்பர் 16, 2011இல் வெளிவந்தது.




</doc>
<doc id="212855" url="https://ta.wikipedia.org/wiki?curid=212855" title="முமைத் கான்">
முமைத் கான்

முமைத் கான் இந்தியத் திரைப்பட நடியாவார். இவர் தமிழ், தெலுங்கு, கன்னடம் ஆகிய தென்னிந்திய மொழிகளிலும் இந்தி மொழியில் வெளிவந்த திரைப்படங்களிலும் நடித்துள்ளார். துணை நடிகையாகவும், குத்தாட்டப் பாடல்களுக்கு நடனமாடுபவராகவும் தோன்றியுள்ளார். முமைத் கான் இந்தியாவிலுள்ள மும்பையில் பிறந்தவர்.




</doc>
<doc id="212859" url="https://ta.wikipedia.org/wiki?curid=212859" title="ஹேமா (நடிகை)">
ஹேமா (நடிகை)

ஹேமா இந்தியத் திரைப்பட நடிகையாவார். இவர் தெலுங்கு மொழித் திரைப்படங்களில் 250க்கும் மேற்பட்ட படங்களில் நடித்துள்ளார். தென்னிந்திய மொழிகளான தெலுங்கு மற்றும் தமிழ் மொழி திரைப்படங்களில் நடித்துள்ளார்.

குணச்சித்திரம், நகைச்சுவை நாயகி வேடங்களில் திரைப்படங்களில் நடிக்கின்றார்.

ஹேமாவின் இயற்பெயர் கிருஷ்ண வேணி. இவர் ஆந்திராவின் கிழக்கு கோதாவரி மாவட்டத்தில் பிறந்தவர். ஏழாம் வகுப்பு வரை படித்துள்ள இவர், குழந்தை நட்சத்திரமாக திரைப்படங்களில் நடித்துள்ளார். திரையுலகிற்கு வந்த பின்பு தனது இயற்பெயரை ஹேமா என்று மாற்றிக் கொண்டார்.



[[பகுப்பு:வாழும் நபர்கள்]]
[[பகுப்பு:தெலுங்கு மக்கள்]]
[[பகுப்பு:தெலுங்குத் திரைப்பட நடிகைகள்]]
[[பகுப்பு:இந்தியத் திரைப்பட நடிகைகள்]]
[[பகுப்பு:20 ஆம் நூற்றாண்டின் இந்திய நடிகைகள்]]

</doc>
<doc id="212860" url="https://ta.wikipedia.org/wiki?curid=212860" title="அஞ்செங்கோக் கோட்டை">
அஞ்செங்கோக் கோட்டை

அஞ்செங்கோக் கோட்டை இந்தியாவின் கேரள மாநிலத்தில் உள்ள வர்க்கலா நகரில் இருந்து 12 கிமீ தொலைவில் உள்ளதும் முன்னர் அஞ்சுதெங்கு என அழைக்கப்பட்டதுமான அஞ்செங்கோ என்னும் சிறு தீவில் அமைந்துள்ளது. இத்தீவு கடலுக்கும், கடற்கழிக்கும் இடையில் அமைந்துள்ளது. ஆங்கிலேயக் கிழக்கிந்தியக் கம்பனியினர் 17 ஆம் நூற்றாண்டின் இறுதிப் பகுதியில் இக்கோட்டையைக் கட்டினர். பிற கோட்டைகளைப் போல் அல்லாது இது ஒரு கோட்டையைப் போன்ற தோற்றத்தைக் கொண்டிராத சிறிய கோட்டை ஆகும். 

1684ல் அஞ்செங்கோவில் ஆங்கிலேயக் கிழக்கிந்தியக் கம்பனியினர் ஒரு வணிக நிலையத்தைக் கட்டிக்கொள்வதற்கான அனுமதியை அட்டிங்கலின் இராணி அவர்களுக்கு வழங்கினார். 1690ல் ஒரு கோட்டையைக் கட்டுவதற்கும் இராணியிடம் அனுமதி பெற்ற அவர்கள் 1695ல் அஞ்செங்கோக் கோட்டையைக் கட்டினர். இக்குடியேற்றம் ஆங்கிலேயக் கிழக்கிந்தியக் கம்பனியின் வணிக வளர்ச்சிக்குப் பெரும் உதவியாக அமைந்தது. தமது படைத்துறைக் கருவிகளை வைத்துக்கொள்வதற்கான வசதிகளையும் அவர்கள் இங்கே அமைத்துக்கொண்டனர். காலப்போக்கில் கிழக்கிந்தியக் கம்பனியின் மும்பாய்க்கு அடுத்த முக்கிய வணிகத் தளமாக இது உருவானது.

17 ஆம் நூற்றாண்டின் இறுதியிலும், 17 ஆம் நூற்றாண்டின் முற்பகுதியிலும் இப்பகுதியில் பிரித்தானியருக்கு எதிரான கிளர்ச்சிகள் இடம்பெற்றன. முதற் கிளர்ச்சி பெரிய தாக்கம் கொண்டதாக அமையவில்லை. பல்வேறு விலை உயர்ந்த பரிசுகளை வழங்குவதன் மூலம் இராணியைத் தமது கைக்குள் போட்டுக்கொண்ட பிரித்தானியர் அப்பகுதி மக்களின் நலன்களுக்கு எதிரான சில நடவடிக்கைகளில் ஈடுபட்டனர். இதனால் ஆத்திரமுற்ற உள்ளூர்ப் பிரபுக்கள், பிரித்தானியர் தமக்கூடாகவே அரசிக்குப் பரிசுகளை வழங்கலாம் என அறிவித்தனர். பிரித்தானியர் இதற்குச் செவிசாய்க்கவில்லை. 1721ல் 140 ஆங்கில வணிகர்கள் விலையுயர்ந்த பரிசுப் பொருட்களுடன் அரசியைக் காண்பதற்குச் சென்றபோது, உள்ளூர் மக்கள் தாக்குதல் நடத்தி அவர்கள் எல்லோரையும் கொன்றதுடன், அஞ்செங்கோக் கோட்டையையும் முற்றுகை இட்டனர். எனினும், தலைச்சேரியில் இருந்து வந்த பிரித்தானியப் படைகள் முற்றுகையை முறியடித்தன.

இது தற்போது இந்தியத் தொல்லியல் ஆய்வகத்தினால் பேணப்பட்டு வருகிறது. பொதுமக்களும், சுற்றுலாப் பயணிகளும் இக்கோட்டையைப் பார்ப்பதற்கு அனுமதிக்கப்படுகிறார்கள்.



</doc>
<doc id="212862" url="https://ta.wikipedia.org/wiki?curid=212862" title="கெல்லன் லூட்ஸ்">
கெல்லன் லூட்ஸ்

கெல்லன் லூட்ஸ் இவர் ஒரு அமெரிக்க திரைப்பட நடிகர் மற்றும் விளம்பரநடிகர் ஆவார். இவர் ட்விலைட் திரைப்படத்தில் எம்மெட் கலென் என்ற கதாபாத்திரத்தில் நடித்ததன் மூலம் புகழ்பெற்றார்.

இவர் மார்ச் மாதம் 15ம் திகதி அமெரிக்காவில் டிக்கின்சன், வடக்கு டகோட்டா நகரில் பிறந்தார். கர்லா (நீ Theesfeld) மற்றும் பிராட்லி லூட்ஸ் இன் மகன் ஆவார். இவருக்கு ஒரு சகோதரி மற்றும் ஆறு சகோதரர்கள் உண்டு. இவர் தனது படிப்பை ஹோரிசான் ஹை ஸ்கூல் படித்து முடித்தார் மற்றும் சாப்மன் உனிவேர்சிட்டியில் பட்டம் பெற்றார்.

இவர் நடித்த திரைப்படங்கள் சில:


</doc>
<doc id="212864" url="https://ta.wikipedia.org/wiki?curid=212864" title="ஜயமதி (1935 திரைப்படம்)">
ஜயமதி (1935 திரைப்படம்)

ஜயமதி (அசாமியம்:ஜோய்மோதி) என்பது 1935 ஆம் ஆண்டில் வெளியான அசாமிய மொழித் திரைப்படம். இது வடகிழக்கு இந்தியாவைச் சேர்ந்த மொழி ஒன்றில் வெளியான முதல் திரைப்படம் என்பது குறிப்பிடத்தக்கது. 
பதினேழாம் நூற்றாண்டில் வாழ்ந்த சோதி ஜோய்மோதி என்னும் அரசியைப் பற்றிய கதையை மையப்படுத்தி திரைப்படம் உருவாக்கப்பட்டது. இதை ஜோதி பிரசாத் அகர்வாலா தயாரித்து, இயக்கினார். 
பல திரைப்பட விழாக்களில் இந்த படம் திரையிடப்பட்டது. பனு பருவா, ஐதியூ ஹந்திக், மோகினி ராஜகுமாரி, பனி சர்மா ஆகியோர் முதன்மை வேடங்களில் நடித்தனர்.



</doc>
<doc id="212875" url="https://ta.wikipedia.org/wiki?curid=212875" title="தாஸ்">
தாஸ்

தாஸ் 2005ல் வெளிவந்த தமிழ்த் திரைப்படமாகும். இதனை புது வரவு பாபு யோகேஸ்வரன் இயக்கியிருந்தார். இத்திரைப்படத்தில் மோ. ராஜாவின் சகோதரன் ஜெயம் ரவி நாயகனாக நடித்தார். அவருடன் ரேணுகா மேனன், வடிவேலு. லிவிங்ஸ்டன், ஆதித்யா, சன்முகலிங்கம், மோனிகா ஆகியோர் நடித்திருந்தனர்.

இத்திரைப்படத்திற்கு யுவன் சங்கர் ராஜா இசையமைத்திருந்தார். இப்படம் 2005ல் வெளிவந்தது.



</doc>
<doc id="212876" url="https://ta.wikipedia.org/wiki?curid=212876" title="கலாபக் காதலன்">
கலாபக் காதலன்

கலாபக் காதலன் 2006ல் வெளிவந்த தமிழ்த் திரைப்படமாகும். இத்திரைப்படத்தில் ஆர்யா, ரேணுகா மேனன் முக்கிய கதாப்பாத்திரத்தில் நடித்திருந்தனர். இதன் கரு சகோதரியின் கணவனை விரும்பும் பெண்ணைப் பற்றியது என்பதால் வயதுவந்தோர் பிரிவுக்குள் வைக்கப்பட்டது.



</doc>
<doc id="212878" url="https://ta.wikipedia.org/wiki?curid=212878" title="வருடு">
வருடு

வருடு () 2010ல் வெளிவந்த தெலுங்கு திரைப்படமாகும். இதனை குணசேகர் இயக்கியிருந்தார். அல்லு அர்ஜுன், ஆர்யா முக்கிய கதாப்பாத்திர்ததில் நடித்திருந்தனர். இவர்களுடன் சுஹாசினி, ஆஷிஷ் வித்யார்த்தி, சாயாஜி சிண்டே மற்றும் பிரம்மானந்தம் ஆகியோர் நடித்திருந்தனர் 



</doc>
<doc id="212880" url="https://ta.wikipedia.org/wiki?curid=212880" title="தரம்பால்">
தரம்பால்

தரம்பால் (ஆங்கிலம்: Dharampal, பிறப்பு:பெப்ரவரி 19,1922 - இறப்பு: அக்டோபர் 24, 2006) உத்தரப் பிரதேசத்தில் பிறந்த காந்தியவாதி, வரலாற்று ஆய்வாளர் மற்றும் அரசியல் மெய்யியலாளர் ஆவார். இந்தியாவின் பல்வேறு வகையான மக்களிடையே பல்வேறு வழிகளில் தொடர்பு கொண்டு மீளுருவாக்க பணிகளில் ஈடுபட்டுள்ளார். பதினெட்டாம், பத்தொன்பதாம் நூற்றாண்டுகளைப் பற்றிய ஆவணங்களை ஆராய்ந்து புத்தகங்கள் எழுதி உள்ளார்.

தரம்பால் உத்தரப் பிரதேசம், முசாபர்நகர் மாவட்டத்தில் உள்ள கன்டாலா எனப்படும் சிறிய நகரத்தில் பிப்ரவரி 19, 1922 அன்று பிறந்தார்.இவர் இளைஞர்களுக்குக் காந்தி விடுத்த அழைப்பை ஏற்றுத் 1942-43ல் தன் பட்டப் படிப்பைப் பாதியில் விட்டு வெள்ளையனே வெளியேறு போராட்டத்தில் பங்கேற்று சிறை சென்றார்.அவர் 1948 ஆம் ஆண்டு இந்திய கூட்டுறவு சங்கத்தின்( Indian Cooperative Union) ஒரு நிறுவன உறுப்பினராக இருந்தார். 2006 ஆம் ஆண்டு மஹாராஷ்டிராவில் உள்ள சேவாகிராம ஆசிரமத்தில் உயிர் நீத்தார்.

காந்தியடிகளின் சீடர்களுள் ஒருவரான மீரா பென் னுடன் இணைந்து பணியாற்றியுள்ளார். அப்போது இந்தியப் பஞ்சாயத்து பரிஷத் மற்றும் தன்னார்வக் குழுக்களின் கிராமப் புனர்நிர்மாணப் பணிகளுக்கான அமைப்பு (AVARD)ல் 1958 முதல் 1964 வரை அவர் பொது செயலாளராக பணியாற்றியுள்ளார்.




</doc>
<doc id="212885" url="https://ta.wikipedia.org/wiki?curid=212885" title="அறந்தாங்கிக் கோட்டை">
அறந்தாங்கிக் கோட்டை

அறந்தாங்கிக் கோட்டை இந்தியாவின் தமிழ்நாடு மாநிலத்தில் புதுக்கோட்டை மாவட்டத்தில் உள்ள அறந்தாங்கி நகரில் அமைந்துள்ளது. இக்கோட்டை 16 அல்லது 17 ஆம் நூற்றாண்டில் தொண்டைமான் வம்சத்தைச் சேர்ந்த உள்ளூர் ஆட்சியாளர்களால் கட்டப்பட்டது.

பாண்டியர் காலத்திலும், விசயநகரப் பேரரசுக்காலத்திலும், அவர்களுக்குக் கீழ்ப்பட்ட ஆட்சித் தலைவர்களாக அறந்தாங்கிப் பகுதியை ஆண்டுவந்தவர்கள் தொண்டைமான் வம்சத்தினர். அறந்தாங்கித் தொண்டைமான்கள் எனப்பட்ட இவர்கள் 15 ஆம் நூற்றாண்டு தொடக்கம் 18 ஆம் ஆண்டு வரை ஆட்சியில் இருந்தனர். இவர்களது ஆட்சிக் காலத்தில் 16 ஆம் நூற்றாண்டிலோ அல்லது 17 ஆம் நூற்றாண்டிலோ இந்தக் கோட்டை கட்டப்பட்டது.

மண்ணால் கட்டப்பட்ட இக்கோட்டையுள் அரண்மனைகளோ அல்லது வேறு முக்கியமான கட்டிடங்களோ இருந்ததற்கான தடயங்கள் எதுவும் கிடைக்கவில்லை.

 


</doc>
<doc id="212890" url="https://ta.wikipedia.org/wiki?curid=212890" title="கங்கை கொண்ட சோழன் (புதினம்)">
கங்கை கொண்ட சோழன் (புதினம்)

கங்கை கொண்ட சோழன் புதினமானது பாலகுமாரனால் எழுதப்பட்டது. இது மூன்று பாகங்களைக் கொண்டது. திருமகள் நிலையத்தாரால் வெளிடப்பட்டது. ராஜேந்திர சோழரை நாயகனாக கொண்டது. <br>

ராஜேந்திரரின் ஆட்சி காலத்தில் சோழ நாடு மேற்கொண்ட படையெடுப்புகள் மற்றும் வெற்றிகள், கங்கை கொணர்ந்து மற்றும் வாணிபம் மற்றும் கலாச்சாரம் பற்றி நூல் ஆசிரியர் விரிவாகக் கூறி உள்ளார். 

ராஜேந்திரர், வீரமாதேவி, பறவை நாச்சியார், அருண்மொழி பட்டன், கிருஷ்ணன் ராமன் , அரையன் ராஜராஜன், வந்திய தேவர், குந்தவை, அம்மங்கா தேவி, ராஜா நரேந்திரன், மற்றும் சிலர்..

ராஜேந்திரரின் ஆட்சி காலத்தில் சோழ நாடு சிறப்புடன் இருந்தது. சோழநாடும் கீழைச் சாளுக்கியமும் நட்பாக இருந்தாலும், மேலைச் சாளுக்கியம் கீழைச் சாளுக்கியத்தை வளைக்க முயற்சி செய்கிறது. ஜெயசிம்மன் (மேலைச் சாளுக்கிய மன்னன்) கீழைச் சாளுக்கியத்தின் வளத்தைச் கண்டு தன் நாட்டுடன் இணைக்க முயலுகிறான். விமலாதித்தனின் இரண்டாம் திருமணத்தின் காரணமாகப் பிறந்த புதல்வனை கீழைச் சாளுக்கியத்தின் அரசனாக்க ஜெயசிம்மன் முயலுகிறான். இதனால் கீழை சாளுக்கியம் தன் வசமாகும் என்று எண்ணுகிறான்.

விமலாதித்தன் உடல் நலக் குறைவால் இறக்கிறான். கீழைச் சாளுக்கியதைக் காப்பாற்ற ராஜேந்திரரின் மகன் மனுகுல கேசரி தலைமையில் சோழப் படை செல்கிறது. போரில் மனுகுல கேசரி இறக்கிறான் மற்றும் மூன்று தளபதிகள் கொல்லப்படுகிறார்கள்.

ராஜேந்திரர் தனது மகளான அம்மங்கா தேவியை நரேந்திரனுக்கு மணமுடிக்க முடிவெடுக்கிறார். இதனால் சோழ நாடும், கீழைச் சாளுக்கியமும் மேலைச் சாளுக்கியதிடமிருந்து பாதுக்கப்படும் என்று கருதுகிறார்.

அருண்மொழி பட்டன், அரையன் ராஜராஜன் இருவரையும் மேலைச் சாளுக்கியத்தை நோக்கிப் படையுடன் ராஜேந்திரர் அனுப்புகிறார். அவர்கள் ஜெயசிம்மனின் படைத்தளபதியான கங்கே யாதவின் படைகளை முறியடிக்கிறார்கள். சோழப்படை வெற்றி பெற்று முன்னேறி, வழி முழுவதும் எதிர்பட்ட மேலைச் சாளுக்கியரை அழித்து மன்யகேடத்தைக் கைப்பற்றி நிர்மூலமாக்குகின்றது. ஜெயசிம்மன் கங்கே யாதவை வடக்கிலுள்ள மனர்களிடமிருந்து ஆதரவைப் பெற அனுப்புகிறான்.

வடக்கே கங்கை வரை படையெடுத்துச் சென்று, கங்கை நீரைக் கொண்டுவந்து பெருவுடையாருக்கு அபிசேகம் செய்யவும் தனது புதிய நகரத்தில் கட்டப்பட்ட கோவிலுக்கு குடமுழுக்கு செய்யவும் அந்நகரத்தில் உள்ள ஏரியில் ஜலஸ்தம்பம் எழுப்பவும் ராஜேந்திரர் முடிவெடுக்கிறார். ஒருபுறம் தரைப்படைகள் மூலமும் மறுபுறம் தனது புதிய கடற்படை மூலமும் கிடுக்கி தாக்குதல் ஏற்படுத்தி படைகளை முன்னேற வைக்கிறார். எதிர்ப்பட்ட எல்லா படைகளையும் வென்று சோழர்படை வெற்றிவாகை சூடுகிறது. சோழர்படை வெற்றிகொண்ட அரசர்களின் மூலம் கங்கை நீரைக் கொண்டுவந்து கோவிலுக்கு குடமுழுக்கும் நடை பெறுகிறது.

கங்கை நீரை சோழ நாட்டில் உள்ள கோவில்களுக்கும் கொடுத்து அனுப்புகிறார்கள். ஸ்ரீ விஜயம் சோழ நட்டு வணிகர்களின் கைகளை கீறி இரண்டு கைகளையும் சேர்த்து வைத்து கட்டிவைத்து அனுப்புகிறார்கள். ராஜேந்திரர் இதானால் கோபமடைந்து ஸ்ரீ விஜயத்தின் மீது போர் தொடுக்க முடிவெடுக்கிறார். ராஜேந்திரர் வீரமாதேவி உடன் நாகைக்கு செல்கிறார் போர் கப்பல்களை வாங்க மற்றும் கைபற்ற முடிவெடுக்கிறார். இதனிடையே இடங்கை வலங்கை படை வீரர்களிடைம் பகை மேலும் வலுக்கிறது. இராஜேந்திரர் ராஜாதிராஜானை இளவரசு பட்டம் கட்டுகிறார் , அவனும் தனக்கு தனியாக சபையை உருவாக்குகிறான். 

கங்கே யாதவ் சோழ நாட்டிற்குள் புகுந்து இராஜேந்திறரை கொல்ல முயற்சித்து , அரையன் ராஜராஜனிடம் அகப்படுகிறான். அவனிடம் எல்லா பதில்களையும் பெற்றுவிட்டு அவனை கொன்று விடுகிறார். ராஜேந்திரர் அம்மங்காவை வேங்கி நாட்டிற்கு அனுப்புகிறார். அரையன் ராஜராஜனையும் அனுப்புகிறார்.
சோழர் படை ஸ்ரீ விஜயத்தை நோக்கி வீறு கொண்டு சென்றது .

ஸ்ரீ விஜயத்தை கைபற்ற தான் முதலில் வலுவான கடற் படையை உருவாக்க வேண்டும் என முடிவெடுத்து, மீகாமன் மற்றும் மாலுமிகளை தேர்தேடுக்கிறார்.
ஒரு கொள்ளைக்கார கப்பலை கைப்பற்ற முயலும்போது, மாணிக்கவாசகன் என்ற பண்டியனாட்டனை சந்திக்கிறார். அவன் கடல் மற்றும் அதன் போக்கினை எடுத்து உரைக்கிறான்.

சோழர்களின் போர் திறனை பற்றிய போதிய அறிவாட்றல் இல்லாமையால் ஸ்ரீ விஜயம் முழுமையான தோல்வி அடைந்தது.

அருண்மொழி பட்டன் தலைமையில் சென்ற சோழர் படை, மிகப்பெரிய வெற்றி அடைந்து சோழதேசம் சென்றது. 

ராஜேந்திரர் ராஜாதி ராஜனுக்கு பட்டம் சூட்டுகிறார் பின்பு வீரமா தேவியுடன் காஞ்சிபுரத்திற்கு செல்கிறார். ஒரு நாள் அமைதியாக உயிர் துறக்கிறார், அவரின் பிரிவை தாங்க முடியாமல் வீர மாதேவி அவருடன் உடன் கட்டை ஏறுகிறார். 


</doc>
<doc id="212892" url="https://ta.wikipedia.org/wiki?curid=212892" title="பிரேம்ஜி ஞானசுந்தரம்">
பிரேம்ஜி ஞானசுந்தரம்

பிரேம்ஜி ஞானசுந்தரம் (17 நவம்பர் 1930 - 8 பெப்ரவரி 2014) முற்போக்கு எழுத்தாளர், பத்திரிகையாளர், பதிப்பாளர் எனப் பல்துறை ஆளுமைகளைக் கொண்டவர். 1954 ஆம் ஆண்டு முதல் இலங்கை முற்போக்கு எழுத்தாளர் சங்கத்தின் செயலாளராக இருந்து வந்தவர். இலங்கை கம்யூனிஸ்ட் கட்சியின் நீண்டகால செயற்பாட்டாளராக இருந்து வந்தவர்.

பிரேம்ஜி ஞானசுந்தரம் யாழ்ப்பாண மாவட்டம், அச்சுவேலி என்ற கிராமத்தில் நடராஜா, பவளம்மா ஆகியோருக்குப் பிறந்தவர். இவரது இயற்பெயர் சிறீகதிர்காம தேவஞானசுந்தரம்.

இளமைக்காலத்தில் ஞானசுந்தரம் வாலிப முன்னணி என்ற பத்திரிக்கையில் பிரேமா என்ற புனைப்பெயரிலே எழுதி வந்திருக்கின்றார். பின் ராமகிருஷ்ணன் என்ற மலையாளத் தோழரின் ஆலோசனைக்கு அமைய பிரேம்ஜி எனத் தமது பெயரை மாற்றிக் கொண்டார். பிரேம்ஜி என்பது புகழ்பெற்ற மலையாளக் கவிஞரொருவரின் பெயராகும்.

முன்னணி (1948), தேசாபிமானி (1949), சுதந்திரன் (1953-1956), சோவியத் செய்திகளும் கருத்துக்களும் நாளாந்த செய்தி மடல் (1958-1972), சோவியத் நாடு (1972-1991), சோசலிசம்: தத்துவமும் நடைமுறையும் (1978-1989), சக்தி (1980-1989) போன்ற பத்திரிக்கைகளில் பத்திரிகை ஆசிரியராகவும் துணை ஆசிரியராகவும் அரசியல் விமர்சகராகவும் பணியாற்றியுள்ளார்.

1964 இல் உருவாக்கப்பட்ட எழுத்தாளர் கூட்டுறவுப் பதிப்பகத்தில் பிரேம்ஜி பணிப்பாளராகப் பணியாற்றினார். இலங்கை தமிழ் ஆலோசனைச் சபையின் செயலாளர் (1971-1975), யாழ் பல்கலைக்கழக அமைப்புக் குழு செயலாளர், இலங்கை ஒலிபரப்புக் கூட்டுத்தாபன ஆலோசனைச் சபை உறுப்பினர் (1972-1974), இலங்கை ஒலிப்பரப்புக் கூட்டுத்தாபன பணிப்பாளர் சபை உறுப்பினர் (1995), இலங்கை தேசிய நூலகச் சபை மதியுரைக் குழு உறுப்பினர் (1997), தினகரன் ஆசிரிய பீட ஆலோசகர் (1997), இன விவகாரங்கள் சம்பந்தமான உயர்மட்ட ஊடகக் குழு உறுப்பினர் (1997) என பல பதவிகளையும் இவர் வகித்திருக்கின்றார்.

1957 ஆண்டு சூன் 2 ஆம் திகதி இலங்கை முற்போக்கு எழுத்தாளர் சங்கம் ஆரம்பித்த நாளிலிருந்து பிரேம்ஜி அதன் செயலாளராக இருந்து வந்துள்ளார். இவரது ஆளுமையும் பங்களிப்பும் அவ்வியக்கத்தின் வளர்ச்சிக்கு காத்திரமான பங்களிப்பை நல்கியுள்ளது.

1964 இல் லெனின் நூற்றாண்டையொட்டி நடாத்தப்பட்ட பத்திரிக்கையாளர் மகாநாட்டில் சிறந்த பத்திரிக்கையாளருக்கான விருதை பெற்றுள்ளார்.

பிற்காலத்தில் இவர் கனடாவிற்கு குடிபெயர்ந்து தொடந்தும் சமூக செயற்பாடுகளில் ஆர்வம் காட்டிவந்தார். இவர் 2014 பெப்ரவரி 8 இல் கனடாவில் காலமானார்.



</doc>
<doc id="212909" url="https://ta.wikipedia.org/wiki?curid=212909" title="ஆளுடையப் பிள்ளை">
ஆளுடையப் பிள்ளை

ஆளுடையப் பிள்ளை (பிறப்பு 1934 ஜூன் 23) கல்வியாளராகவும் ஆட்சியாளராகவும் இலங்கைத் தூதரக மூத்த அதிகாரியாகவும் பல்வேறு பதவிகளை வகித்துப் 
பணி புரிந்து ஓய்வு பெற்றவர்.

தனித்தமிழ் இயக்கத் தந்தை மறைமலையடிகளாரின் மகள் வழி பெயரன் ஆவார்.
நீலகிரி மாவட்டத்தில் அருவங்காடு என்னும் ஊரில் பிறந்தார்.
1935 முதல் 1941 வரை மறைமலை அடிகளின் பல்லாவரம் வீட்டில் வளர்ந்த காரணத்தால் தமிழ் உணர்வு கொண்டார்.
பள்ளிப் படிப்பு 1948இல் நிறைவுற்றது. பின்னர் சென்னைப் பச்சையப்பன் கல்லூரியில் வணிகவியல்(ஆனர்சு) பயின்றார்.
சட்டக்கல்லூரியில் மாணவராகப் தம்மைப் பதிவு செய்து கொண்டார். 1959-60 இல் முதுவணிகவியல் படிப்பில் சேர்ந்தார்.


1992 ஆம் ஆண்டு நவம்பர் திங்கள் வரை தான் ஓய்வில் இருந்தார்.அதன் பின்னர் தமிழ்நாடு மாநில உயர் கல்வி மன்றத்தின் உறுப்பினர் செயலாளராக அமர்த்தப்பட்டார்.

1995மே மாதம் 19ஆம் தேதியில் மதுரைக் காமராசர் பல்கலைக் 
கழகத் துணை வேந்தராகப் பதவியேற்றார். அவர் பதவிகாலத்தில் 50 புதிய படிப்புகள் அறிமுகப்படுத்தப்பட்டன. 
கல்வி முடித்து வெளியே வருகிற மாணவர்களுக்கு வேலைகிடைக்க பல நிறுவனங்களுடன் பல்கலைக் கழகம் ஒப்பந்தம் செய்துகொண்டது.
ஆங்கில இலக்கிய வகுப்பு பாடத்தை மாற்றி அமைத்தார் 

தேர்வுமுறைகள் ஆளுடையபிள்ளையின் காலத்தில் மாற்றி அமைக்கப்பட்டன.

தொலைதூரக் கல்வித்திட்டம் அனைத்து மாநிலங்களுக்கும் விரிவாக்கப் பட்டது.துபாய் குவைத்து அபுதாபி ஆகிய பிற நாடுகளுக்கும் பரவியது.

பல்கலைக்கழகப் பரிசோதனைக் கூடங்கள், நூலகங்கள் புதிப்பிக்கபட்டு சீரமைக்கபட்டன.

சில ஆண்டுகளாக நிலுவையில் இருந்த ஆய்வேடுகள் மதிப்பீடு செய்யப் பட்டு முனைவர் பட்டங்கள் வழங்கப் பட்டன. இதனால் ஆய்வு மாணவர்கள் பலன் அடைந்தனர்.

1995 இல் ஆளுடைய பிள்ளை துணை வேந்தராகப் பதவியேற்றபோது பல்கலைக்கழகத்தின் நிதிநிலை ஐந்தே முக்கால் கோடி ரூபாய் பற்றாக்குறையாக இருந்தது.18-5-1998 இல் அவர் ஒய்வு பெற்றபோது 5 கோடி ரூபாய் உபரியாக நிதி நிலைமை உயர்ந்தது.

அனைத்திந்திய அளவில் செயல்படும் தேசிய மதிப்பீட்டு மற்றும் தர நிர்ணய மன்றம் இவருடைய அறிவையும் ஆற்றலையும் பயன்படுத்திக் கொண்டது.
பல மாநிலங்களில் உயர்கல்வியின் செயல்பாடுகளை மதிப்பிடும் பணியை மேற்கொண்டார்.

தமிழ் நாட்டில் உள்ள தொழில் முனைவோர் பயிற்சி மையம், சென்னையில் உள்ள சின்மயா கல்வி நிலையங்கள், மூத்தகுடிமக்கள் சங்கம் போன்ற பல அமைப்புகளில் தலைமையேற்று வழிநடத்திச் செல்கிறார்.

தமிழ் நாட்டுக் கோவில்களில் தமிழில் வழிபாடு செய்ய வழிவகைகள் செய்ய வேண்டும்.

உயர் கல்வி தகுதியுள்ள அனைவருக்கும் கிடைக்க வேண்டும்.உயர்கல்வியை வணிகப் பொருளாக சமூகத்தைச் சுரண்டும் துறையாக ஆக்குவது கண்டனத்துக்குரியது.

தற்போது நடைமுறையில் உள்ள தேர்வு முறை மாற்றப்படவேண்டும்.ஆசிரியர்கள் தம் மாணவர்களின் தேர்ச்சியை விருப்பு வெறுப்பு இன்றி மதிப்பீடு செய்யும் முறையை உருவாக்க வேண்டும்.

தமிழிசை இயக்கம் மீண்டும் மலர வேண்டும்.

பல்வேறு பயிற்சி வகுப்புகள் ,மொழிப்புலமை, கடும் உழைப்பு,ஆர்வம் ஆகியவற்றின் உதவியால் ஐ.ஏ எஸ் தேர்வில் மாணவர்கள் வெற்றிபெறமுடியும்.

தொன்மையான திருக்கோவில்களில் உள்ள சிற்பங்கள்,ஓவியங்கள், சுதை வேலைப்பாடுகள் சிலைகள் ஆகியனவற்றைச் சிதைந்து போகாமல் பாதுகாக்க வேண்டும்.

ஆளுடையபிள்ளை ஐ. ஏ. எஸ்; (ஆசிரியர்: ராணிமைந்தன்)
கலைஞன் பதிப்பகம், கண்ணதாசன் சாலை, தி.நகர் சென்னை-17 


</doc>
<doc id="212910" url="https://ta.wikipedia.org/wiki?curid=212910" title="லூஜ்">
லூஜ்

லூஜ் ("Luge") குளிர்கால விளையாட்டுக்களில் இடம்பெறும் உடல் திறன் விளையாட்டு ஆகும். இப்போட்டிகளில் ஒருவர் அல்லது இருவர் பயணிக்கத்தக்க சிறு இசுலையில் மல்லாந்து படுத்தவாறு (தலை மேலாகவும் கால்கள் முன்புறம் நீட்டியவாறும்) செல்வர். கால்களால் இசுலையின் கைப்பிடிகளை வலித்தும் அல்லது எதிர் தோள்பட்டையில் அழுத்தம் கொடுத்தும் செல்லும் திசையை மாற்றவியலும். பந்தய இசுலைகள் ஒற்றையருக்கு 21–25 கிலோகிராமாகவும் (46–55 பவு) ஆகவும் இரட்டையருக்கு 25–30 கிலோகிராமாகவும் (55–66 பவு) உள்ளது. இவ்வாறான இசுலைகளில் சறுக்கும் மூன்று விளையாட்டுக்களான பாப் இசுலெட், எலும்புக்கூடு பனிச்சறுக்கு மற்றும் லூஜில் இதுவே மிகவும் விரைவானதும் அபாயகரமானதும் ஆகும். இதில் போட்டியாளர்கள் 140 மணிக்கு கிமீ (87 மை/மணி) பயணிக்க இயலும். 2010 குளிர்கால ஒலிம்பிக் விளையாட்டுக்களுக்கு முன்னதாக கனடாவில் நடந்த போட்டியொன்றில் ஆத்திரியாவைச் சேர்ந்த மானுவல் ப்ஃபிஸ்டர் மிக விரைவான சாதனையாக 154 மணிக்கு கிமீ (95.69 மை/மணி) எட்டியுள்ளார்.வான்கூவரில் நடந்த 2010 குளிர்கால ஒலிம்பிக் விளையாட்டுப் போட்டிகள் போது தடகளம் மிகவும் விரைவான ஒன்றாக கூறப்பட்ட முறையீடுகளிடையே சியார்சியாவின் போட்டியாளர் பயிற்சியின்போது உயிரிழந்தார். 

லூஜ் என்ற சொல் முதன்முதலில் 1905இல் பயன்படுத்தப்பட்டுள்ளது; இதன் மூலம் சுவிட்சர்லாந்தின் பிரான்சிய வழக்கிலிருந்து "சிறு பனிச்சறுக்கு ஊர்தி" எனப் பொருள்படும் கால்லிய வேரிலிருந்து வந்துள்ளதாக அறியப்படுகிறது. 


</doc>
<doc id="212911" url="https://ta.wikipedia.org/wiki?curid=212911" title="இதயியச் சோடியச்சிறுநீர்மைப் புரதக்கூறு">
இதயியச் சோடியச்சிறுநீர்மைப் புரதக்கூறு

திறன்மிகு நாள விரிப்பியான (Vasodilator) இதயியச் சோடியச்சிறுநீர்மைப் புரதக்கூறு [Atrial natriuretic peptide; (ANP), atrial natriuretic factor; (ANF), atrial natriuretic hormone; (ANH), Cardionatrine, Cardiodilatine; (CDD), atriopeptin], இதயத்தசைச் செல்களால் சுரக்கப்படும் புரதக்கூற்று இயக்குநீராகும். இப்புரதக்கூறானது உடலின் நீர், சோடியம், பொட்டாசியம், கொழுப்புத் திசுக்களில் உள்ள கொழுப்பு ஆகியவற்றின் சமநிலையைக் கட்டுபடுத்துவதில் ஈடுபட்டுள்ளது; இரத்தத்தின் கன அளவு அதிகரிக்கும்போது இதய மேலறையிலுள்ள தசைச் செல்களால் வெளியிடப்படுகிறது; இரத்தச் சுற்றோட்டத்தில் நீர், சோடியம், கொழுப்பு அளவுகளைக் குறைப்பதன் மூலம் இரத்த அழுத்தத்தைக் குறைக்கிறது. சிறுநீரகக்குழல் வலைப்பின்னல் மண்டலத்தினால் (zone glomerulosa) சுரக்கப்படும் இஸ்டீராய்டு இயக்குநீரான அல்டோஸ்டீரோனின் செயற்பாடுகளுக்கு எதிர்மறையான பண்புகளைக் கொண்டுள்ளது.


</doc>
<doc id="212912" url="https://ta.wikipedia.org/wiki?curid=212912" title="இதயப் புற்றுநோய்">
இதயப் புற்றுநோய்

இதயப் புற்றுநோய் ("heart cancer") என்பது இதயத் தசை உயிரணுக்களில் தோன்றும் ஓர் அரிதான புற்றுநோய் ஆகும். இது முதன்மை இதயக் கட்டி, மற்றும் இரண்டாந்தர இதயக் கட்டி என இரு வகைப்படும். மென்திசுக்களில் தோன்றும் முதன்மைக் கட்டி பொதுவாக ஊறுவிளைவிக்காத சாதாரணக் கட்டியாகவே உள்ளது. இரண்டாந்தர புற்றுநோய் அதிகம் காணப்படுகிறது.

முதல்நிலைப் புற்று, இதயத்தில் வெகு அரிதாகவே தோன்றுகிறது. 0.1% அளவே காணப்படுகிறது. மேயோ மருத்துவமனையில் சராசரியாக ஆண்டுக்கு ஒரு நோயாளியே பதிவு செய்யப்படுகிறார்.

நிறமி உயிரணுப்புற்றும் பிற மென்திசுப் புற்றும் இதயத்திற்குப் பரவுகிறது. இதன் காரணமாக,

இந்நிலையில் நலம்பெறுவது கடினம். கார்சினாய்ட் (carcinoid) மிகவும் மெதுவாக வளரும் கட்டிகளாகும். இவைகள் அதிக இயக்கு நீரைச் சுரக்கும். இதன் காரணமாக வால்வு பழுதடையும் வாய்ப்பு அதிகம்.

மருத்துவமே இதயத்தினைப் பாதிக்கக் கூடும். வேதிமருத்துவமும் இதில் அடங்கும். கதிர் மருத்துவம் பின்நாளில் சிக்கல்களைத் தோற்றுவிக்கலாம். இயக்குநீர் மருத்துவமும் விதிவிலக்கல்ல. இதயத்திற்குப் புற்றை எதிர்க்கும் பண்பு உள்ளது. இதன் காரணமாகவே இந்நோய் அரிதாக உள்ளது. சிறுநீர் சுரப்பி நுரைஈரல் புற்றுகளிலிருந்து இதய துணைப்புற்றுத் தோன்றுகிறது. கதிர் மருத்துவமும் தொடர்ந்து அறுவை மருத்துவமும் மேற்கொள்ளப்படுகின்றன. 


</doc>
<doc id="212916" url="https://ta.wikipedia.org/wiki?curid=212916" title="வழுக்கை ஆறு">
வழுக்கை ஆறு

வழுக்கை ஆறு என்பது இலங்கையின் வடபகுதியிலுள்ள வடமாகாணத்தில் அமைந்துள்ள ஒரு வாய்க்கால் ஆகும். சில வேளைகளில் வழுக்கை ஆறு எனவும் வழங்குவர். இது ஒரு பருவகால ஆறு. இது யாழ்ப்பாணத்தில் உள்ள ஒரே ஒரு ஆறாகும். இந்த ஆறு தெல்லிப்பளையில் உருவாகிறது. இது தெல்லிப்பளையிலிருந்து தென் மேற்காக கந்தரோடை, சண்டிலிப்பாய், வட்டுக்கோட்டை ஆகிய இடங்களைக் கடந்து கடலில் கலக்கிறது. இது அராலிக்கு அருகில் யாழ்ப்பாணக் கடல் நீரேரியில் கலக்கிறது.


</doc>
<doc id="212919" url="https://ta.wikipedia.org/wiki?curid=212919" title="பரங்கி ஆறு">
பரங்கி ஆறு

பறங்கி ஆறு () என்பது இலங்கையின் வடபகுதியிலுள்ள வடமாகாணத்தில் ஓடும் ஓர் ஆறாகும். இது வவுனியா மாவட்டத்தின் மத்தியில் ஊற்றெடுக்கின்றது. இது வடக்கு அல்லது வடமேற்காக வவுனியா மாவட்டம், மன்னார் மாவட்டம் மற்றும் முல்லைத்தீவு மாவட்டத்தினூடாக பாய்ந்து பின் கடலில் கலக்கிறது. பறங்கி ஆறு பாக்கு நீரிணையில் கலக்கின்றது.


</doc>
<doc id="212922" url="https://ta.wikipedia.org/wiki?curid=212922" title="டிமோனும் பும்பாவும்">
டிமோனும் பும்பாவும்

டிமோன் அண்டு பும்பா என்பது கார்ட்டூன் திரைத் தொடர் ஆகும். இது வால்ட் டிஸ்னி நிறுவனத்தால் உருவாக்கப்பட்டது. டிமோன் என்னும் கீரியும், பும்பா என்னும் பன்றியும் இதன் நாயகர்கள். இவை காட்டில் சந்திக்கும் பிரச்சனைகள், சவால்களைப் பற்றிய கதைகள் இருக்கும். இது ஆங்கிலத்தில் உருவாக்கப்பட்டிருந்தாலும், தமிழ் உள்ளிட்ட பல மொழிகளில் டப்பிங் செய்யப்பட்டது. கவலைப்படாதே என்று பொருள்படும் ஹகுனா மடாடா என்ற வாசகம் இந்த தொடரில் இடம் பெற்றது. இது நகைச்சுவைத் தொடராகும்.


</doc>
<doc id="212923" url="https://ta.wikipedia.org/wiki?curid=212923" title="தடமறியும் கழுத்துப் பட்டை">
தடமறியும் கழுத்துப் பட்டை

தடமறியும் கழுத்துப் பட்டை ("Tracking collars") என்பது விலங்குகளின் இடப்பெயர்வை அறிய உதவும் மின்னணு சாதனம் ஆகும். இச்சாதனத்தின் உதவியால் விலங்குகளின் நடமாட்டத்தையும் அதன் இருப்பிடத்தையும் அறியலாம். ஆராய்ச்சி நோக்கங்களுக்காக தேசியப் பூங்காக்களிலுள்ள விலங்குகளின் கழுத்தில் இப்பட்டைகள் அணிவிக்கப்பட்டு அவற்றின் நடமாட்டம் கண்காணிக்கப்படுகிறது. சில இடங்களில் வீட்டு வளர்ப்புப் பிராணிகளுக்கும் இப்பட்டை அணிவிக்கப்படுகிறது. இதை "ரேடியோ காலர்" ("Radio collar") என்றும் அழைப்பர்.

இதை அதிகமாக மிருகங்களை வேட்டையாடுபவர்களும் பயன்படுத்துகின்றனர். இவ்வாறான பல்வேறு விதமான தடமறியும் கழுத்துப் பட்டைகள் நகரங்களில் நாய்களுக்கும், பூனைகளுக்கும் அதிகம் பயன்படுத்தப்படுகிறது.



</doc>
<doc id="212925" url="https://ta.wikipedia.org/wiki?curid=212925" title="கலைராணி (நடிகை)">
கலைராணி (நடிகை)

கலைராணி தென்னிந்தைய திரைப்பட நடிகையாவார். இவர் தமிழ் மற்றும் தெலுங்குத் திரைப்படங்களில் நடித்துள்ளார். மேலும் இவர் கூத்துப்பட்டறை நாடகங்களிலும் நடித்து வருகிறார். 

திரைப்படங்களில் குணச்சித்திர வேடங்களில் நடித்துவருகிறார். பெரும்பாலும் நாயகனின் தாயாக நடித்துள்ளார்.



</doc>
<doc id="212929" url="https://ta.wikipedia.org/wiki?curid=212929" title="காண்டெலேரியா பசிலிக்கா">
காண்டெலேரியா பசிலிக்கா

காண்டெலேரியா அன்னையின் அரசத் திருத்தலப் பேராலயம் (; ) மிக முக்கிய கத்தோலிக்க திருச்சபையின் பேராலயம் ஆகும். கேனரி தீவுகளில் (ஸ்பெயின்) மரியாவின் பெயரில் கட்டப்பட்ட முதல் ஆலயம் இதுவாகும். இது காண்டெலேரியா நகரின் டெனெரீஃப் தீவில் அமைந்துள்ளது. காண்டெலேரியா அன்னை, கேனரி தீவுகளின் பாதுகாவலர் ஆவார். இவ்வாலயத்தினை கேனரி தீவுகளின் அரசு கலாச்சார முக்கியத்துவமிக்க இடமாக பகுக்கின்றது.

மரபுப்படி,1390இல் கன்னி மரியாவின் சிலை இரண்டு பழங்குடி இன இடையர்களால் தங்களின் கிடாயைய் மேய்சலுக்கு இட்டுசெல்லும் போது கன்டுபிடிக்கப்பட்டது.

24 ஜனவரி 2011இல் திருத்தந்தை பதினாறாம் பெனடிக்ட் இவ்வாலயத்தினை இளம்பேராலயமாக உயர்த்தினார். இவ்வாலயத்தின் விழா நாள் 2 பெப்ரவரி ஆகும்.



</doc>
<doc id="212931" url="https://ta.wikipedia.org/wiki?curid=212931" title="போஸ் (திரைப்படம்)">
போஸ் (திரைப்படம்)

போஸ் 2004ல் வெளிவந்த தமிழத்திரைப்படமாகும். இதனை செந்தில்குமார் எழுதி இயக்கியிருந்தார். ஸ்ரீகாந்த், சினேகா, கலாபவன் மணி, நாகேஷ் போன்றோர் முக்கிய கதாப்பாத்திரத்தில் நடித்திருந்தனர்.


</doc>
<doc id="212932" url="https://ta.wikipedia.org/wiki?curid=212932" title="பல்லவராயன்கட்டு ஆறு">
பல்லவராயன்கட்டு ஆறு

பல்லவராயன்கட்டு ஆறு () என்பது இலங்கையின் வடக்கே உள்ள வடமாகாணத்தில் பாயும் ஓர் ஆறு ஆகும். இந்த ஆறு முல்லைத்தீவு மாவட்டத்தில் ஊற்றெடுக்கின்றது. அங்கிருந்து வடமேற்காக முல்லைத்தீவு மாவட்டம் மற்றும் கிளிநொச்சி மாவட்டம் ஆகியவற்றூடாகப் பாய்ந்து பின் கடலுடன் கலக்கின்றது. இது கடலுடன் கலக்குமிடம் பாக்கு நீரிணை ஆகும்.


</doc>
<doc id="212936" url="https://ta.wikipedia.org/wiki?curid=212936" title="எகான்">
எகான்

எகான் () என்ற பெயரில் பரவலாக அறியப்படும் அலியாயுன் படரா எகான் தியாம் ஒரு செனகலிய-அமெரிக்க ஆர்&பி பாடகர்-பாடல் ஆசிரியராகவும், இசைத் தட்டுகள் தயாரிப்பவராகவும் தொழிலதிபராகவும், கொடையாளியாகவும் திகழ்பவர். அவர் 2004 இல் வெளியான "ட்ரபுள்" என்னும் தனது முதல் இசைக்கோவையில் இடம் பெற்ற "லாக்டு அப்" என்னும் முதலாவது தனிப்பாடல் வெளியானதைத் தொடர்ந்து புகழை எட்டினார். அவருடைய இரண்டாவது இசைக்கோவையான "கோன்விக்டட்" , அதில் இடம் பெற்ற "ஸ்மாக் தேட்" என்ற தனிப்பாடலுக்காக கிராமி விருதுக்கு பரிந்துரைக்கப்பட்டது. அதன்பிறகு கோன்விக்ட் முஸிக் மற்றும் கோன் லைவ் டிஸ்ட்ரிப்யூஷன் ஆகிய இரண்டு இசைத்தட்டு அடையாளங்களை அவர் உருவாக்கிக் கொண்டுள்ளார்.

எகான் பலமுறை மற்ற இசைக்கலைஞர்களுக்கு இசைத் தூண்டில்கள் பாடுவதுண்டு, இதுவரை 300 க்கும் மேற்பட்ட பாடல்களில் கௌரவ தோற்றமளித்துள்ளார். மேலும் 32 "பில்போர்டு" ஹாட் 100 பட்டியலில் இடம்பெற்ற பாடல்களையும் தந்துள்ளார். "பில்போர்டு" ஹாட் 100 அட்டவணையில் இரு முறை முதலிரு இடங்களை ஒரே நேரத்தில் பிடித்த முதல் தனிப்பாடல் கலைஞர் என்னும் சாதனையை இவர் புரிந்திருக்கிறார்.

எகான் 2008ஆம் ஆண்டு $12 மில்லியன், 2009ஆம் ஆண்டு $20 மில்லியன் மற்றும் 2010ஆம் ஆண்டு $21 மில்லியன் பணம் பெற்றுள்ளதாக
ஃபோர்ப்ஸ் குறிப்பிடுகிறது.

எகான் தனது நேர்முகங்களில் தனது முழுப் பெயர் அலியாயுன் டமலா பௌகா டைம் புரு நக்கா லு லு லு படரா எகான் தியாம் என கூறியுள்ளார், எனினும் அவருடைய சட்டபூர்வமான பெயர் மற்றும் பிறந்த தேதியில் சற்று குழப்பம் நீடிக்கிறது. எகான் பொதுவாக அலியாயுன் தியாம் என்ற பெயரால் குறிக்கப்படுகிறார். பெயரின் நீள வடிவம் தவிர, எகானின் முழு பெயர் அலியாயுன் படரா தியாம் (Aliaune Badara Thiam) மற்றும் அலியவுன் படரா தியாம் (Alioune Badara Thiam) என்ற இரு வகையாகவும் தெரிவிக்கப்பட்டிருக்கிறது, மத்தியில் இருக்கும் பெயரானது ஒருபோதும் சுதந்திரமாய் சரிபார்க்கப்பட்டிருக்கவில்லை என About.com தெரிவிக்கிறது. அவருடைய பிறந்த நாளை பொறுத்த வரை, எகான் 1981 ஆம் ஆண்டில் பிறந்தவர் என சில ஊடகங்கள் தெரிவிக்கின்றன. AP உட்பட மற்ற செய்தி ஆதாரங்கள் எகான் 1973 ஆம் ஆண்டில் பிறந்தார் எனவும் அவருக்கு மகுயி ஸெக் என்னும் ஒரு செனகல் நாட்டு மருத்துவர் தான் பிரசவம் பார்த்தார் எனவும் தெரிவிக்கின்றன.

தி ஸ்மோகிங் கன் வெளியிட்ட சட்டரீதியான ஆவணங்கள் எகானின் பெயரை அலியாயுன் டமலா தியாம் என்றும் அவருடைய பிறந்த தேதி 1973-04-30 அல்லது 1973-04-16 என்றும் பட்டியலிடுகின்றன, ஆயினும் பிபிசி அவர் 14 October 1981 அன்று பிறந்தார் என குறிப்பிடுகிறது. "எல்லா அடையாளங்களும், அவர் ஏப்ரல் 16, 1973 தான் பிறந்தார் எனவே காட்டுகிறது" என ஸ்மோகிங் கன் செய்தி விவரிக்கிறது. VIBE உடனான நேர்முகத்தில் அவருடைய வயதை பற்றி கேட்ட போது, "நான் எனது வயதை மட்டுமே மறைக்கிறேன்... நான் உங்களிடம் பொய் சொல்வதற்கு பதில் ஒன்றுமே கூற போவதில்லை" என்று எகான் பதிலளித்தார். அதிலிருந்து பல ஊடகங்கள் அவருடைய பிறப்பு சான்றிதழில் அவர் பிறந்த நாள் ஏப்ரல் 16, 1977 என்று தான் இருப்பதாக செய்திகள் வெளியிட்டுள்ளன.

புகழ் பெற்ற செனகலிய இசைக் கலைஞரான மோர் தியாமிற்கு மகனாக பிறந்தமையால் எகான் ஒரு இசை சூழலிலேயே வளர்ந்து ட்ஜெம்பே உட்பட பல இசைக் கருவிகளை கற்றார். அவர் அமெரிக்காவில் உள்ள செயின்ட் லூயிஸ், மிசௌரியில் பிறந்ததால் , குடிபெயரும் நடவடிக்கை தேவையிருக்கவில்லை, ஆனால் அவர் செனகலிலுள்ள டகார் என்ற இடத்தில் தான் 7 ஆம் வயது வரை வாழ்ந்தார், 15 வயது வரை தனது நேரத்தை அமெரிக்கா மற்றும் செனகலுக்கிடையே என கழித்துக் கொண்டிருந்த இவர், பின் நிரந்தரமாக நியூ ஜெர்ஸியிலுள்ள ஜெர்ஸி சிட்டிக்கு குடி பெயர்ந்தார்.

இவர் சிறையில் இருந்ததாகக் கூறப்படும் அந்த 3 ஆண்டுகளில் தனது இசை திறமையை உணர்ந்து கொண்டு இசையில் தனது பின்புலத்தையும் போற்றத் துவங்கினார். எகானின் தனித்துவமான மேற்கு ஆப்பிரிக்க பாணி, திறமை மற்றும் அசைவுகள் யுனிவர்சல் நிறுவன நிர்வாகிகளின் காதுகளுக்கு ஒருவழியாய் எட்டியது. எகான் தனது வீட்டு ஸ்டுடியோவிலேயே பாடல்களை எழுதி ஒலிப்பதிவும் செய்தார். அந்த இசை நாடாக்கள் SRC/யுனிவர்சல்லை எட்டியது, அது எகானின் அறிமுகமான LP "ட்ரபுள்" தொகுப்பை ஜூன் 2004 இல் வெளியிட்டது. இந்த ஆல்பம் எகானின் மெல்லிய, மேற்கு-ஆப்பிரிக்க பாணி வாய்ப்பாட்டுடன் கிழக்கு கடற்கரை மற்றும் தெற்கத்திய பீட்டுகள் கலந்து இருந்தது. ஏறக்குறைய எகானின் அனைத்து பாடல்களிலும் சிறை கதவின் சத்தத்துடன் "கோன்விக்ட்" என்ற அவரது உச்சரிப்புடன் தொடங்குவதைக் காணலாம்.

எகான் ஒரு முஸ்லிம், தனது மத நம்பிக்கை காரணமாக தான் இதுவரை மதுவை அருந்தியதே இல்லை என அவர் விளக்குகிறார். அவருக்கு மூன்று மனைவிகள் உள்ளனர் என வதந்திகள் வந்தாலும் , தனக்கு டோமேகா என்ற ஒரே ஒரு மனைவிதான் என அவர் கூறியுள்ளார். "ப்ளென்டர்" உடனான பேட்டியில் மூன்று பெண்கள் மூலம் தனக்கு 6 குழந்தைகள் இருப்பதாக எகான் கூறியுள்ளார். தனது அனைத்து குழந்தைகளிடமும் தனக்கு சிறப்பான உறவு உள்ளதாகக் கூறும் எகான், தனது குடும்பம் ஊரின் கண்களில் இருந்து பாதுகாக்கப்பட்டு இருப்பதையே தான் விரும்புவதாகக் கூறுகிறார். தனது மதமே தன்னை மேம்படுத்தியிருப்பதாக கூறும் அவர் அதுவே தான் மற்றவர்களிடம் எவ்வாறு நடக்க வேண்டும் என்பதில் தனக்கு வழிகாட்டியாக விளங்குகிறது எனவும் கூறுகிறார்.

ஆப்பிரிக்காவில் ஒடுக்கப்பட்ட குழந்தைகளுக்கான கோன்பிடன்ஸ் பவுண்டேஷன் என்ற தொண்டு நிறுவனத்தை அவர் சொந்தமாக நிறுவியுள்ளார். தென்னாப்பிரிக்காவில் ஒரு வைரச் சுரங்கம் வைத்திருக்கும் எகான் மோதல் வைரங்கள் (அல்லது சாதாரணமாக 'ரத்த வைரங்கள்' என்றும் குறிப்பிடப்படுகின்றது) என்பதான கருத்தை மறுக்கிறார். "மோதல் வைரங்கள் என்பதையே நான் நம்பவில்லை. அது ஒரு வெறும் திரைப்படம் தான். சிந்தித்து பாருங்கள். இந்த படம் வரும் வரை மோதல் வைரங்கள் குறித்து எதுவுமே யாருமே சிந்திக்காது இருந்திருக்க முடியுமா" என்று அவர் கூறுகிறார். ஆனாலும், அதற்குப் பின் ரத்த வைரங்கள் என்பவை இருப்பதை ஒப்புக் கொண்ட அவர், ரத்த வைரங்களைப் பயன்படுத்துவதை தவிர்க்கும் அர்ப்பணிப்பு கொண்ட ஒரு ஆப்பிரிக்க சுரங்கத்தில் தான் ஒரு பகுதி உரிமையாளராக இருப்பதாகவும் லாபங்களை உள்ளூர் சமுதாயங்களுக்கு பகிர்ந்தளிப்பதாகவும் கூறியுள்ளார். முன்பு ஒரு போதைமருந்து டீலராக அவர் வேலை செய்ததாக குற்றம் சாட்டப்பட்டது, ஆனால் அவர், தனது பாடல் வரிகள் வேறு மாதிரியாக அர்த்தப்படுத்தினாலும் கூட, தான் ஒரு போதும் போதைமருந்துகள் பயன்படுத்தியதில்லை என பேட்டிகளில் கூறியிருக்கிறார். அவரது குற்றவியல் வரலாறு பற்றிய குற்றச்சாட்டுகள் இருப்பினும், தன்னுடைய வாழ்க்கையை தான் மாற்றிக் கொண்டு விட்டதாக அவர் கூறுகிறார்.

எகானின் முதல் ஸோலோ ஆல்பமான "ட்ரபுள்" ஜூன் 29, 2004 அன்று வெளியானது. அதுவே "லாக்டு அப்" மற்றும் "லோன்லி", "பெல்லி டான்ஸர் (பனன்ஸா)", "பாட் ஆஃப் கோல்ட்", மற்றும் "கெட்டோ" ஆகியவை வெளிவர வித்திட்டது. இந்த ஆல்பம் தான் கோன்விக்ட் மியூசிக் என்ற அவருடைய புது இசை லேபலின் முதல் வெளியீடாகும். அவர் 'கிராண்ட் தெப்ட் ஆட்டோ'விற்காக மூன்று ஆண்டுகள் சிறையில் இருந்த போதுதான் அறிமுக சிங்கிளுக்கான உத்வேகத்தை அவர் பெற்றதாகக் கூறப்படுகிறது. "லாக்டு அப்" அமெரிக்காவின் சிறந்த தலைமை 10 பட்டியலிலும் மற்றும் இங்கிலாந்தின் தலைமை 5 பட்டியலிலும் இடம் பிடித்தது. "கெட்டோ"வில் 2Pac மற்றும் The Notorious B.I.G. இன் ராப் வரிகளை சேர்த்து டிஜே கிரீன் லேன்டர்ன் ரீமிக்ஸ் செய்தபோது அது ஒரு பெரிய ரேடியோ வெற்றியானது.

2005 இல் அவர் "லோன்லி" என்ற சிங்கிளை வெளியிட்டார். (இது பாபி வின்டனின் "மிஸ்டர் லோன்லி"யில் இருந்து முன்மாதிரி எடுக்கப்பட்டது). இந்த பாடல் "பில்போர்டு" ஹாட் 100 பட்டியலில் முதல் ஐந்து இடங்களுக்குள் சென்றது, அத்துடன் ஆஸ்திரேலியா, இங்கிலாந்து மற்றும் ஜெர்மனியிலும் பட்டியல்களில் முன்னணி வகித்தது. அத்துடன் அவரது ஆல்பம் ஏப்ரல் 2005 இல், இங்கிலாந்தில் முதலிடத்தைப் பெற்றது. மியூசிக் சானலான தி பாக்ஸ் ஒரு முன்னணி பத்து வாராந்திர பட்டியல் கொண்டிருக்கும், இது எத்தனை பேர் இந்த பாடலை விரும்பிக் கேட்டார்கள் என்பதன் அடிப்படையில் கணக்கிடப்படுவதாகும், எகோனின் "லோன்லி" தான் இந்த பட்டியலில் வெகுகாலம் இருந்த சிங்கிள் பாடலாக ஆனது, இது பதினைந்து வாரங்களுக்கும் அதிகமாய் பட்டியலில் இருந்தது. அதன்பிறகு எகோன் நியூசிலாந்தின் ராப் கலைஞரான சாவேஜ் உடன் இணைந்து "மூன்ஷைன்" என்னும் இன்னுமொரு சிங்கிளை வெளியிட்டார். அந்த சிங்கிள் ஆஸ்திரேலியா மற்றும் நியூசிலாந்து இரண்டு நாடுகளிலும் வெற்றி பெற்று, நியூசிலாந்து பட்டியல்களில் முதலிடத்தை வென்றது. 2005 ஆம் ஆண்டில் விமர்னரீதியாக வரவேற்புபெற்ற தனது முதல் சிறப்புத் தோற்றத்தை யங் ஜீஸியின் அறிமுக ஆல்பமான, "" இல் "சோல் சர்வைவர்" என்னும் பாடலில் அவர் செய்தார். அதே ஆண்டு டிசம்பரில் அவரது மேலாளரான ராபர்ட் மோன்டானெஸ் நியூ ஜெர்ஸியில் ஒரு சண்டையால் விளைந்த துப்பாக்கிச்சூட்டு சம்பவம் ஒன்றில் கொல்லப்பட்டார்.

எகானின் இரண்டாவது ஆல்பமான, "கோன்விக்டட்" நவம்பர் 14, 2006 அன்று வெளியானது. எமினெம், ஸ்னூப் டாக் மற்றும் ஸ்டைல்ஸ் பி. ஆகியோருடன் இணைந்து பாடியவை இதில் இடம்பெற்றிருந்தன. எமினெம் பங்கேற்ற முதலாவது சிங்கிளான "ஸ்மாக் தேட்" ஆகஸ்டு 2006 இல் வெளியானது, அத்துடன் "பில்போர்டு" ஹாட் 100 பட்டியலில் தொடர்ந்து ஐந்து வாரங்களுக்கு இரண்டாவது இடத்தில் இருந்தது. "ஐ வான்ன லவ் யூ" (ஸ்னூப் டாக் பங்கேற்றது) செப்டம்பரில் வெளியான இரண்டாவது சிங்கிளாகும், "பில்போர்டு" ஹாட் 100 பட்டியலில் முதலாவது இடத்தைப் பிடித்த எகோனின் முதலாவது சிங்கிளாகும் இது, ஸ்னூப்பிற்கு இது இரண்டாவது. "ஐ வான்ன லவ் யூ" அமெரிக்காவின் வரிசைப்படுத்தல் பட்டியல்களில் தொடர்ந்து இரண்டு வாரங்கள் முதன்மை வரிசையில் இருந்தது. ஜனவரி 2007 இல், மூன்றாவது சிங்கிளான "டோன்ட் மேட்டர்" முதலிடத்தை பிடித்த அவரது முதலாவது ஸோலோ பாடலாகவும், ஹாட் 100 பட்டியலில் தொடர்ந்து இரண்டாவது முறையாக முதலிடத்தைப் பிடித்த எகான் பாடலாகவும் ஆனது. "மாமா ஆப்ரிக்கா" ஒரு ஐரோப்பிய சிங்கிளாக ஜூலை 2007 இல் வெளியானது, ஆல்பத்தின் மொத்தத்தில் நான்காவது சிங்கிளாக அமைந்த இது இங்கிலாந்தில் வெறும் 47 ஐ மட்டுமே எட்டியது. "சாரி, பிளேம் இட் ஆன் மீ" ஆல்பத்தின் பிளாட்டின (டீலக்ஸ்) பதிப்பு வெளியீட்டிடுன் இணைந்த வகையில் ஆல்பத்தின் ஐந்தாவது சிங்கிள் ஆகஸ்டு 2007 இல் வெளிவந்தது, ஹாட் 100 இல் ஏழாவது இடத்தைப் பிடித்தது. டீலக்ஸ் பதிப்பு முழுமையாய் ஆகஸ்டு 28, 2007 இல் வெளியானது. "நெவர் டுக் தி டைம்" தான் இறுதி சிங்கிள் என்பதாக எகான் மூலம் உறுதிப்படுத்தப்பட்டது. "பில்போர்டு" 200 பட்டியலில் இரண்டாவது இடத்தில் அறிமுகமான "கோன்விக்டட்" , தனது முதலாவது வாரத்தில் 286,000 பிரதிகள் விற்றது. ஆறே வாரங்களுக்குப் பிறகு, "கோன்விக்டட்" அமெரிக்காவில் மட்டும் ஒரு மில்லியனுக்கும் அதிகமாகவும் உலகெங்கிலும் 1.3 மில்லியனுக்கும் அதிகமாகவும் இது விற்றது. ஏழு வாரங்களுக்குப் பின் பிளாட்டின சான்றிதழ் பெற்ற இந்த ஆல்பம், பதினாறு வாரங்களின் பின் இரட்டை பிளாட்டின சான்றிதழ் பெற்றது. "பில்போர்டு" 200 இன் தலைமை இருபதில் இது 28 தொடர்ந்த வாரங்களுக்கு இடம்பிடித்தது, அத்துடன் நான்கு வெவ்வேறு சமயங்களில் இது இரண்டாம் இடத்தையும் எட்டிப் பிடித்தது. அமெரிக்காவில் மட்டும் 3 மில்லியன் பிரதிகள் விற்றுத் தீர்ந்திருந்த நிலையில், நவம்பர் 20, 2007 இல் RIAA இந்த ஆல்பத்திற்கு டிரிபிள் பிளாட்டின சான்றிதழ் அளித்தது. உலகெங்கும் இது 4 மில்லியன் பிரதிகளுக்கும் அதிகமாக விற்றுத் தீர்ந்திருக்கிறது.

அக்டோபர் 5, 2006 அன்று எகான் ஹாட் 100 பட்டியலில் ஒரு சாதனையை முறியடித்தார், எகானின் "ஸ்மாக் தேட்" 95 வது இடத்திலிருந்து 7 வது இடத்திற்கு தாவியது தான் இந்த பட்டியலின் 48 வருட கால வரலாற்றில் சாதனை தாவலாக ஆனது. ஹாட் டிஜிட்டல் சாங்ஸ் தொகுப்பில் ஆறாவது இடத்தில் அறிமுகமாகி 67,000 பதிவிறக்கங்களைப் பெற்றதும் இந்த தாவலுக்கு காரணமாய் அமைந்தது. இந்த சாதனை அதற்குப் பின் பலமுறைகள் முறியடிக்கப்பட்டிருக்கிறது. டிசம்பர் 2006 இல், எகானின் "ஸ்மாக் தேட்" சிறந்த ராப்/கூட்டு பாடலுக்கு 49வது கிராமி விருதுகள் விழாவில் பரிந்துரை செய்யப்பட்டது, ஆனால் ஜஸ்டின் டிம்பர்லேக் மற்றும் T.I.இன் "மை லவ்" வெற்றி பெற்று விட்டது.


ஏப்ரல் 2007 இல், ஒரு போதகரின் மகளான, அப்போது 15 வயதே ஆகியிருந்த டனா (தீனா) அலெய்ன் என்பவருடன் எகான் ஒரு கிளர்ச்சியூட்டும் நடனமாடினார், டிரினிடாட் அன்ட் டொபகோவில் இருக்கும் ஒரு கிளப்பில் ஒரு விளையாட்டான போட்டி நிகழ்ச்சியின் ஒரு பகுதியாக இது நடந்தது, ஆயினும் கிளப் தாங்கள் 21 வயது வரம்பு வைத்திருந்ததாகக் கூறியது. இந்த சம்பவம் எகானின் குழுவினர் மூலம் படமாக்கப்பட்டு பின்னர் இணையத்தில் பதிவேற்றப்பட்டது. 2007 ஏப்ரல் 20 அன்று, டிவி6 சானல், இந்த வீடியோ கிளிப்பை பகிரங்கமாய் ஒளிபரப்பியது. ரேடியோ, தொலைக்காட்சி மற்றும் வலைப்பதிவு உலகில் இருந்தும் விமர்சனம் வந்ததை அடுத்து, வெரிசான் ஒயர்லெஸ்நிறுவனம் எகான் பாடல்கள் கொண்ட ரிங்டோன்களை அகற்றி விட்டது. எகான் துவக்க பாகத்தில் க்வென் ஸ்டீபனிக்கு பங்களிப்பதாய் இருந்த தி ஸ்வீட் எஸ்கேப் டூர் நிகழ்ச்சிக்கும் தான் ஸ்பான்சர் செய்யப் போவதில்லை எனவும் வெரிசான் தீர்மானித்தது. ஆனால் யுனிவர்சல் மியூசிக் குரூப் நிறுவனமோ எகான் மீது எந்த நடவடிக்கையும் எடுக்கவில்லை, மாறாக அந்த வீடியோ கிளிப்பை மட்டும் பதிப்புரிமை மீறல் என்று கூறி வீடியோ பகிர்வு தளமான யூட்யூப்பில் இருந்து அகற்ற கேட்டது. பழமைவாத விமர்சகரும் பேரண்ட்ஸ் டெலிவிஷன் கவுன்சில் ஸ்தாபகருமான ப்ரென்ட் போஸெல் இதனை "பெருநிறுவனப் பொறுப்பின்மை" என வர்ணித்தார்.

அரசியல் விமர்சகர்களான மிசெல் மால்கின், லாரா இன்க்ரஹாம், மற்றும் பில் ஓ'ரெய்லி ஆகியோர் எகான் 'பெண்களை இழிவுபடுத்துவதாக' விமர்சித்தனர். மியூசிக் வீடியோக்கள் மற்றும் டிரினிடாட் கச்சேரி படங்களைக் கொண்டு, எகான் மீது விமர்சனக் கருத்தை யூட்யூப்பில் மால்கின் பதிவிட்டார், பின் யுனிவர்சல் மியூசிக் குரூப் அதனை DMCA டேக்டவுன் நோட்டிஸ் விநியோகம் மூலம் நிர்ப்பந்தமாய் அகற்றியது.

இந்த அகற்றம் பதிவுரிமைச் சட்ட துஷ்பிரயோகம் என்று கூறி தி எலெக்ட்ரானிக் ஃபிரண்டியர் பவுண்டேஷனும் சவாலில் இணைந்து கொண்டது, கண்ணியமான பயன்பாட்டை அது கோரியது. மே 2007 இல், UMG இந்த வீடியோவுக்கான தனது உரிமைகோரலை தள்ளுபடி செய்து விட்டது, வீடியோ மீண்டும் யூட்யூப்புக்கு திரும்பியது.

ஜூன் 3, 2007 இல், நியூயார்க்கின், ஃபிஷ்கில்லில் உள்ள டட்சஸ் அரங்கத்தில் நடந்த WSPK's "KFEST" கச்சேரியில், கலந்து கொண்ட ஒருவர் எகான் மீது ஒரு பொருளை மேடையில் வீசியெறிந்தார். யார் பொருளை எறிந்தது எனக் கண்டுபிடித்து அவரை மேடைக்கு கொண்டு வாருங்கள் என்று கூட்டத்தாரைக் கேட்டுக் கொண்டார் எகான். பாதுகாப்பு அதிகாரிகள் அந்த இளைஞரை பிடித்து மேடைக்கு இழுத்து வந்தனர். எகான் அந்த இளைஞரை கூட்டத்தில் இருந்து பிடித்து இழுத்து தனது தோளுக்கு எதிராய் தூக்கி நிறுத்தினார். பின் அவரை திரும்பவும் கூட்டத்திற்குள் தூக்கிப் போட்டார். இந்த சம்பவ வீடியோ ஃபிஷ்கில் போலிசார் மூலம் விசாரிக்கப்பட்டது. இந்த சம்பவம் திட்டமிட்ட நாடகம் என்றும் உண்மையில் இந்த செயலை தனது அடுத்த இசைத் தட்டில் அமைப்பதற்காக பயன்படுத்திக் கொண்டதாகவும் எகான் தெரிவித்தார். காவல்துறை தலைவர் டோனால்டு எஃப் வில்லியம்ஸ் நடவடிக்கையின் படி, ஒரு சிறுவனின் நலனை அபாயத்திற்குள்ளாக்கியது, அத்துமீறிய குறும்பு, மற்றும் இரண்டாம் தரமான துன்புறுத்தல், அத்துமீறல் ஆகிய குற்றச்சாட்டுகள் எகான் மீது சுமத்தப்பட்டன, இரண்டு குற்றச்சாட்டுகள் மீது ஃபிஷ்கில் நீதிமன்றத்தில் டிசம்பர் 3, 2007 இல் எகான் விசாரணை செய்யப்பட்டார்.

எகான் தனது புதிய ஆல்பமான "ஃப்ரீடத்தை" டிசம்பர் 2 அன்று வெளியிட்டார், இது நான்கு சிங்கிள்களை அளித்தது: "ரைட் நவ் (ன ன ன)", " ஐ ஆம் ஸோ பெய்ட்" (லில் வேய்ன் மற்றும் யங் ஜீஸி), "ப்யூட்டிஃபுல்" (கார்டினல் ஒபிஷல் மற்றும் கோல்பி ஓ'டோனிஸ் இடம்பெறுவது) மற்றும் வீ டோன்ட் கேர். 600,000 ஆல்பங்களுக்கும் அதிகமாய் விற்றதன் மூலம் இந்த ஆல்பம் தங்க அந்தஸ்தை எட்டியது. வைஸ்லெஃப் உடன் இணைந்தும் அவர் ஒரு பாடல் பாடுகிறார். எகானின் ஆல்பமான ஃப்ரீடம் அவரது பாடல் வாழ்க்கையில் ஒரு பெரும் வித்தியாசத்தை ஏற்படுத்தியது.


எகானின் குற்றவியல் மற்றும் சிறை வரலாற்றில் பெரும்பாலானவை திட்டமிட்டு அழகுபடுத்தப்பட்டிருக்கின்றன என்று "தி ஸ்மோக்கிங் கன்" ஏப்ரல் 2008 இல் கூறியது. குறிப்பாக வாகனம் திருடும் கும்பல் ஒன்றின் பகுதியாக இருந்ததாகவும் மூன்று வருடங்களை சிறையில் கழித்திருப்பதாகவும் எகான் கூறுவது நீதிமன்ற ஆவணங்கள் மற்றும் எகானின் வழக்கில் சம்பந்தப்பட்ட புலனாய்வினருடனான பேட்டிகள் மூலம் கேள்விகளுக்கு உட்பட்டது.
"தி ஸ்மோக்கிங் கன்" கட்டுரையின் படி, எகான் எந்த குற்றத்திலும் குற்றப்பதிவு செய்யப்பட்டிருக்கவில்லை, அத்துடன் அவர் முன்னர் கூறி வந்தது போல் 1999 மற்றும் 2002 க்கு இடைப்பட்ட காலத்தில் அவர் எந்த நேரத்திலும் சிறையில் இருந்திருக்கவுமில்லை. தன்னை "நம்பகமற்றதாக்க" "தி ஸ்மோக்கிங் கன்" முயலுவதில் எந்த அர்த்தமும் இல்லை, ஏனெனில் அவற்றைத் தான் நான் மறக்க முயற்சி செய்து கொண்டிருக்கிறேன் என்று தெரிவித்தார் எகான். தான் ஒரு போதும் தொடர்ந்து 3 ஆண்டுகள் சிறையில் செலவிட்டிருக்கவில்லை எனவும், ஆனால் மொத்தம் 3 வருட காலம் வரக் கூடிய அளவிலான சிறு சிறு தண்டனைகளைப் பெற்றதாகவும், "தி ஸ்மோக்கிங் கன்" கட்டுரையில் தவறாகப் புரிந்து கொள்ளப்பட்டிருப்பதாகவும் எகான் பதிலடி அளித்தார்.

தென்னாப்பிரிக்காவில் இவருக்கு சொந்தமான வைரச் சுரங்கம் சண்டைக்கான பின்புலமாய் இருக்கும் வைரங்களுக்கான ஒரு ஆதாரமாக விளங்குவதாகவும் ஊடகங்கள் இவர் மீது புகார் கூறின. இந்த விஷயம் குறித்து அவர் "இன்டிபென்டட் நியூஸ்பேப்பர்" செய்தித்தாளிடம் கூறும்போது இது "பிளட் டயமண்ட்" என்கிற திரைப்படத்தில் கூறப்படுகிற கருத்தாகும் என்றார். இந்த படம் தான் வைரங்களால் மோதல் உருவாகவும் இந்த பிரச்சினையை மிகைப்படுத்தவும் பொறுப்பாகியிருப்பதாக கூறி ஊடக புகார்களை அவர் கடுமையாக மறுக்கிறார்.

ஒரு ரியாலிட்டி தொலைக்காட்சி நிகழ்ச்சிக்கு வேலை நடந்து கொண்டிருப்பதாக எகான் உறுதிப்படுத்தியிருக்கிறார். "மை பிரதர்'ஸ் கீப்பர்" என்று அழைக்கப்படவிருக்கும் இந்த நிகழ்ச்சியில், ஏறக்குறைய எகான் போலவே இருக்கும் அவரது இரண்டு சகோதரர்கள் மக்களை தாங்கள் தான் எகான் என்று நம்ப வைத்து அட்லாண்டாவைச் சுற்றி வருவார்கள். விஐபிக்கான வரவேற்பு, பெண்கள் மற்றும் இலவச விஷயங்கள் அத்தனையையும் அவர்கள் பெற முயற்சிப்பார்கள். அட்லாண்டாவில் தனது சகோதரர்களைப் பார்த்து தான் என்று பலமுறை மக்கள் ஏமாந்திருப்பதாகவும் அது தான் இந்த நிகழ்ச்சிக்கு அடிப்படை எனவும் எகான் கூறியிருக்கிறார்.

"இல்லீகல் ஏலியன்" என்கிற பெயரில் ஒரு முழுநீளத் திரைப்படம் ஒன்றில் பணிபுரியவும் எகான் திட்டமிட்டிருக்கிறார். தனது வாழ்க்கையின் சில சம்பவங்களின் அடிப்படையில் இந்த திரைப்படம் இருக்கும், நடிகர் மெகி பிஃபர் எகானாக நடிக்க இருக்கிறார்.
இதுதவிர, "கோகோயின் கவ்பாய்ஸ்" என்னும் ஒரு திரைப்படத்திலும் தான் வேலை செய்வதாக போலந்து நாட்டின் இணையதளமான INTERIA.PL க்கு அளித்த பேட்டியில் ஆகஸ்டு 2007 இல் எகான் உறுதி செய்திருக்கிறார், இது மெடலின் கார்டெல்லின் (கொலம்பிய போதைமருந்து கடத்தல்காரர்கள்)முக்கிய பைலட் ஜோன் ராபர்ஸ் கதையைச் சொல்கிறது.
வெரிசான் ஒயர்லஸ்ஸின் வர்த்தகரீதியான மற்றும் பாடல் தொடரான என்னும் தொகுப்பில் இடம்பெற்ற "பாப்பிங் டேக்ஸ்" என்னும் அத்தியாயத்தில் ஓபி ட்ரைஸ் உடன் இணைந்து ஸ்னிட்ச் என்னும் சிங்கிளிலும் பங்கேற்றிருந்தார்.

நவம்பர் 30, 2007 இல், "பினாய் பிக் பிரதர் செலப்ரிட்டி எடிஷன் 2" நிகழ்ச்சியில் வீட்டில் இருப்பவர்கள் அவரை 100 விநாடிகள் மட்டும் சந்திக்கக் கூடிய வகையில் ஒரு விருந்தினராக பிக் பிரதர் வீட்டிற்குள் எகான் நுழைந்தார்.

நவம்பர் 17,2008 WWE Raw நிகழ்ச்சியிலும் அவர் தோன்றினார், சான்டினோ மரெல்லா அவரை தனது பேச்சில் குறிப்பிட்டார். சான்டினோவின் இத்தாலிய தொனிநடை காரணமாக, அவர் எகானின் பெயரை "அகார்ன்" என பிழையாக உச்சரித்தார்.

ஏப்ரல் 27, 2008 இல் டான்ஸ் ஆன் சன்செட் நிகழ்ச்சியில் கோல்பி ஓ'டோனிஸ் உடன் எகான் தோன்றினார்.

பிப்ரவரி 2007 இல், "கோன்விக்ட் குளோத்திங்" என்னும் தனது ஆடை வரிசையை எகான் அறிமுகப்படுத்தினார். டெனிம் ஜீன்ஸ், ஹூடிஸ், டி-சர்ட்டுகள் மற்றும் தொப்பிகள் உள்ளிட நகர்ப்புற வீதியாடைகளை இது கொண்டிருந்தது. "அலியாவுன்" மேம்பட்ட வகை அல்லது உயர்தர வரிசையாகும், இதில் ஆண்களுக்கும் பெண்களுக்குமான பிளேசர்கள், டெனிம் ஜீன்ஸ், மற்றும் பிற அம்சங்களும் இருக்கும். எம்டிவியின் டைரக்ட் எஃபக்ட் நிகழ்ச்சியில் கோன்விக்ட் ஆடை வரிசைக்கு விளம்பரத்தில் எகான் உடன் டைமோத்தி ஹாட்ஜ் தோன்றினார்.


எகான் 2008 ஆம் ஆண்டில் நான்கு கிராமி விருது பரிந்துரைகளைப் பெற்றார், "தி ஸ்வீட் எஸ்கேப்"பிற்காக க்வென் ஸ்டீபனி உடன் வாய்ப்பாட்டில் சிறந்த பாப் கூட்டுப்படைப்புக்கான பரிந்துரை, "பார்டென்டர்"க்காக டி-பெயின் உடன் ஒரு இருவர் இணை அல்லது குழுவால் அளிக்கப்பட்ட சிறந்த ஆர்&பி வாய்ப்பாட்டு நிகழ்ச்சிக்கான பரிந்துரை, "கோன்விக்டடு" க்காக சிறந்த சமகால ஆர்&பி ஆல்பத்திற்கான பரிந்துரை, மற்றும் ஸ்னூப் டாக் உடனான "ஐ வான்னா லவ் யூ" வுக்கான சிறந்த ராப்/கூட்டுப் பாடலுக்கான பரிந்துரை ஆகியவை இதில் அடக்கம். எகான் பெற்றுள்ள ஒரே விருது அமெரிக்க மியூசிக் அவார்ட்ஸ் 2007 ஆம் ஆண்டில் வழங்கிய ஃபேவரைட் சோல்/ஆர்&பி ஆண் கலைஞருக்கான விருது ஆகும். மொத்தத்தில், பன்னிரண்டு பரிந்துரைகளில் இருந்து எகான் ஒரு விருது மட்டுமே வென்றுள்ளார்.

அமெரிக்கன் மியூசிக் அவார்ட்ஸ் என்பது டிக் கிளார்க் 1973 ஆம் ஆண்டில் நிறுவிய வருடாந்திர விருதுகள் வழங்கும் விழாவாகும். எகான் மூன்று பரிந்துரைகளில் இருந்து ஒரு விருதினை வென்றுள்ளார்.
கிராமி விருதுகள் வருடந்தோறும் அமெரிக்காவின் நேஷனல் அகாதமி ஆஃப் ரெகார்டிங் ஆர்ட்ஸ் அன்ட் சயின்சஸ் அமைப்பு மூலம் வழங்கப்படுகிறது. எகான் ஐந்து முறை பரிந்துரை செய்யப்பட்டுள்ளார்.
MTV வீடியோ மியூசிக் விருதுகள் 1984 ஆம் ஆண்டில் எம்டிவியால் ஸ்தாபகமான வருடாந்திர விருதுகள் வழங்கும் விழாவாகும். எகான் நான்கு பரிந்துரைகளை பெற்றிருக்கிறார்.




</doc>
<doc id="212938" url="https://ta.wikipedia.org/wiki?curid=212938" title="அமெரிக்க ஐக்கிய நாட்டு மாமன்றம்">
அமெரிக்க ஐக்கிய நாட்டு மாமன்றம்

அமெரிக்க ஐக்கிய நாட்டு மாமன்றம் ("United States Capitol") என்பது ஐக்கிய அமெரிக்காவின் கூட்டரசு சட்டமியற்றும் ஐக்கிய அமெரிக்க சட்டமன்ற கூட்டங்களுக்கான இடம் ஆகும். வாசிங்டன், டி. சி.யில் அமைந்துள்ள இது தேசிய பல்கடை அங்காடி கிழக்கு முனையில் மாமன்றக் குன்றின் மேல் அமைந்துள்ளது.



</doc>
<doc id="212940" url="https://ta.wikipedia.org/wiki?curid=212940" title="விஷ்ரந்தவாடி">
விஷ்ரந்தவாடி

விஷ்ரந்தவாடி என்பது இந்திய மாநிலமாகிய மகாராஷ்டிராவின் புனே நகரில் உள்ள பகுதி. 
விஷ்ரந்த் என்ற மராத்திய சொல்லுக்கு ஓய்வு என்று பொருள். வாடி என்ற சொல்லுக்கு சிற்றூர் என்று பொருள். அருகில் உள்ள புனிதத் தலங்களுக்கு செல்வோர், இங்கு தங்கி ஓய்வெடுப்பதால் இந்த ஊருக்கு இப்பெயர் வந்ததாகக் கூறுவர். இங்கிருந்து புனேவின் மற்ற பகுதிகளுக்கு பேருந்தின் மூலம் செல்லலாம்.

முன்னர், மராத்திய மக்களே அதிகளவில் வசித்தனர். தற்காலத்தில், தமிழ், மலையாளம், தெலுங்கு மொழி பேசுவோரும் குடியேறியுள்ளனர். (ஐ.டி) தகவல் தொழில்நுட்பத் துறையில் பணி புரிவோருக்கு ஏற்ற இடமாக உள்ளது. இங்கு இந்திய அரசின் வான்படை அமைப்புகள் சில உள்ளன. புனே நகர காவலர்களுக்கான குடியிருப்புகளும் இங்குள்ளன.


</doc>
<doc id="212941" url="https://ta.wikipedia.org/wiki?curid=212941" title="ஒப்புமை அதிகரிக்கும் காரணி">
ஒப்புமை அதிகரிக்கும் காரணி

ஒப்புமை அதிகரிக்கும் காரணி (contrast improvement factor- C..I. F. ) என்பது கிரிட் பயன்படுத்துவதால் கதிர் படத்தில் எந்த அளவு ஒப்புமை (Contrast ) அதிகரிக்கிறது என்பதனை விளக்குகிறது.கிரிட் சிதறிய கதிர்களை சிறப்பாக அகற்றுகிறது எனத் தெரியும். நல்ல கிரிட் 80 % முதல் 90 %வரை சிதறிய கதிர்களை அகற்றுகின்றது. இதனை எளிதில் சோதனை மூலம் தெரிந்து கொள்ளலாம். சிதறிய கதிர்களை அகற்றுவதால் நல்ல ஒப்புமை ஏற்படுவதும் காணப்பட்டுள்ளன. இவ்வாறு அதிகரித்த ஒப்பமை,ஒப்புமை அதிகரிப்புக் காரணிஎனக் குறிக்கப்படுகிறது.

ஒ.அ.கா.( K) = கிரிட்டுடன் கதிர்ப்படத்தில் ஒப்புமை / கிரிட் இல்லாமல் கதிர்படத்தில் ஒப்புமை,

என்று சுருக்கமாகக் குறிக்கலாம். நல்ல கிரிட்டிற்கு ஒ.அ. கா. கூடுதலாக இருத்தல் வேண்டும். ஒ.அ . கா பொதுவாக 1.5 முதல் 3.5 வரையிலும் உள்ளது.


</doc>
<doc id="212942" url="https://ta.wikipedia.org/wiki?curid=212942" title="கலாபவன் மணி">
கலாபவன் மணி

கலாபவன் மணி (1 சனவரி 1971 – 6 மார்ச் 2016) தென்னிந்தியத் திரைப்பட நடிகனும் பாடகரும் ஆவார். இவர் மலையாளத் திரைப்படங்களில் நடிக்கத் தொடங்கினாலும், தமிழ் மற்றும் தெலுங்குத் திரைப்படங்களிலும் நடித்துள்ளார். மலையாளத் திரைப்படங்களில் நாயகனாகவும், தமிழ் மற்றும் தெலுங்குத் திரைப்படங்களில் குணச்சித்திர மற்றும் எதிர்நாயகனாகவும் நடித்துள்ளார். தேசிய விருதையும், கேரள மாநில சிறந்த நடிகருக்கான விருதினையும் வென்றவர்.

இவர் நாட்டுப்புற பாடல்களையும் பாடியுள்ளார். திருச்சூர் மாவட்டத்தின் சாலக்குடியில் பிறந்தவர். மலையாள திரைப்படத்துறைக்கு வருவதற்கு முன்பு மூவிருளி ஓட்டுநராகவும் பணியாற்றியுள்ளார். "வசந்தியும் லட்சுமியும் பின்னே ஞானும்" என்ற திரைப்படத்தில் நடித்ததிற்காக 2000ஆம் ஆண்டில் கேரள அரசின் திரைப்பட விருதை பெற்றுள்ளார்.

ஈரல் மற்றும் சிறுநீரக கோளாறு காரணமாக 2 நாட்களாக கொச்சியில் உள்ள அம்ருதா என்ற தனியார் மருத்துவமனையில் சிகிட்சை பெற்ற வந்த கலாபவன் மணி மார்ச்சு 6 அன்று இறந்துவிட்டதாக அவரது குடும்பத்தினர் தெரிவித்தார்கள். 



</doc>
<doc id="212943" url="https://ta.wikipedia.org/wiki?curid=212943" title="ஜிகர்தண்டா (திரைப்படம்)">
ஜிகர்தண்டா (திரைப்படம்)

ஜிகர்தண்டா ("ஆங்கிலம்:" Jigarthanda) 2014ம் ஆண்டில் வெளியான ஒரு இந்தியத் தமிழ் திரைப்படமாகும். தயாரிப்பாளர் கதிரேசனின் தயாரிப்பில் சித்தார்த், லட்சுமி மேனன் ஆகியோர் நடித்த, இப்படத்தை எழுதி இயக்கியுள்ளார் இயக்குனர் கார்த்திக் சுப்புராஜ். தமிழ்நாட்டிலுள்ள மதுரையை கதைக்களமாகக் கொண்டு எடுக்கப்பட்ட இப்படத்திற்கான படப்படிப்பு, 2013ம் ஆண்டு சூன் மாதம் 12 ஆம் நாள் மதுரையில் தொடங்கியது. இப்படத்தின் முன்னோட்டம் 2014ம் ஆண்டு பிப்ரவரி 9 ஆம் நாள் வெளியிடப்பட்டது. 2014ம் ஆண்டு ஆகத்து மாதம் 1ம் நாள் திரைக்கு வந்தது.
மதுரையில் வாழும் ரவுடியான ‘அசால்ட்’ சேது என்வரின் வாழ்க்கையை அவருக்குத் தெரியாமலே அறிந்துகொண்டு, அந்தக் கதையை படமாக்க வேண்டும் என்ற எண்ணத்தில் அதற்கான முயற்சிகளில் ஈடுபடுகிறார் இயக்குநர் கார்த்திக் சுப்ரமணி. ஒரு கட்டத்தில் இயக்குநரிடம் தனது கதையை தானே முன்வந்து கூறும் சேது, அந்தப் படத்தில் தானே நடிப்பதாக நிபந்தனை விதிக்கிறார். இதை மறுக்கமுடியாமல் இயக்குநர் வேறு வழியின்றி படத்தை எடுத்து முடிக்கிறார். படம் வெளியாகி வெற்றிபெறுகிறது. ஆனால் படத்தில் சேதுவை ஒரு ரவுடியாக சித்திரிக்காமல், அவரை ஒரு அட்டக்கத்தியாக காட்டி நகைச்சுவை பாத்திரமாக்கி விடுகிறார். இதனால் ஆத்திரமடைந்த கார்த்தியை கொல்லத் துடிக்கிறார். ஆனால் பின்னர் ஏற்படும் மன மாற்றத்தால் அவர் தன் ரவுடி தொழிலைக் கைவிட்டு கதாநாயகன் ஆகிறார்.
அதே சமயம் அதை இயக்கிய இயக்குநரான கார்த்திக்கோ முன்னணிக் கதாநாயகனின் படத் தேதியை கத்திமுனையில் வாங்கி படத்தை எடுக்கும் ரவுடியாக மாறிவிடுகிறார்.




</doc>
<doc id="212954" url="https://ta.wikipedia.org/wiki?curid=212954" title="அரசு பழங்குடியினர் உண்டு உறைவிடப் பள்ளிகள்">
அரசு பழங்குடியினர் உண்டு உறைவிடப் பள்ளிகள்

அரசு பழங்குடியினர் உண்டு உறைவிடப் பள்ளிகள் தமிழக ஆதிதிராவிடர் மற்றும் பழங்குடியினர் நலத்துறையின் கீழ் செயல்படும் பள்ளிகள் ஆகும். இவை பழங்குடியின மக்களின் சமூக, பொருளாதார மற்றும் கல்வி வளர்ச்சியை, பொதுப் பிரிவினர் அளவிற்கு இணையாகக் கொண்டு வர அரசால் எடுக்கப்பட்ட முயற்சியாகும். இந்த பள்ளியில் மாணவர்கள் கட்டாயம் அங்கேயே தங்கி படிக்க வேண்டும்.

இதில் 10ஆம் வகுப்பு வரை மட்டுமே படிக்க முடியும். திருநெல்வேலி மாவட்டம் பாபநாசம் மேலணையில் இந்தப் பள்ளி அமைந்து உள்ளது.

1930ம் ஆண்டில் இருந்தே செயல்பட்டு வந்துள்ளது இந்த பள்ளி.

இந்த பள்ளி சேலம் மாவட்டம் வாழப்பாடி அருகில் உள்ள ஏத்தாப்பூர் கிராமத்தில் உள்ளது.


</doc>
<doc id="212960" url="https://ta.wikipedia.org/wiki?curid=212960" title="பி. கே. எஸ். அய்யங்கார்">
பி. கே. எஸ். அய்யங்கார்

பி.கே.எஸ்.அய்யங்கார் அல்லது பில்லூர் கிருஷ்ணமாச்சாரி சுந்திரராஜ அய்யங்கார் (திசம்பர் 14, 1918 - ஆகத்து 20,2014) ஐயங்கார் யோகா நிறுவனர் மற்றும் உலகின் முன்னணி யோகா ஆசிரியர்களுள் ஒருவராகக் கருதப்படுபவர். அவர் பதஞ்சலி யோக சூத்திரங்கள், யோகா பயிற்சி, யோகாத்தின் ஒளி, பிராணயாமம் உட்பட பல புத்தகங்களை எழுதியுள்ளார்.

பி. கே. எஸ்.அய்யங்கார் பில்லூர், கர்நாடகாவில் ஒரு ஏழை பிராமணக் குடும்பத்தில் பிறந்தவர்.. அவரது தந்தை பெயர் ஸ்ரீ கிருஷ்ணமாச்சார், அவர் ஓர் ஆசிரியர், தாயார் சேசம்மா. இவர்களுக்குப் பிறந்த 13 குழந்தைகளில் 11வது குழந்தை அய்யங்கார். இவருக்கு ஐந்து வயதிருக்கும் பொழுது அவரது குடும்பம் பெங்களூருக்குக் குடிபெயர்ந்தது.

1934ல் பி. கே. எஸ். அய்யங்காரின் மைத்துனர் ஸ்ரீ திருமலை கிருஷ்ணமாச்சார்யா அய்யங்காரின் யோகப் பயிற்சியின் மூலம் உடல்நிலையில் முன்னேற்றம் காண்பதற்காக மைசூர் அழைத்துச் சென்றார். அங்கே அவர் பயின்ற ஆசன பயிற்சிகள் அவருக்கு உடல்நிலையில் முன்னேற்றம் தந்தது.

கிருஷ்ணமாச்சார்யா பி. கே. எஸ். அய்யங்கார் மற்றும் பிற மாணவர்களைக் கொண்டு மைசூர் மகாராஜாவின் அரண்மனையில் யோகாவினை நிகழ்த்திக் காட்டினார். இது பி. கே. எஸ். அய்யங்கார் வாழ்க்கையில் ஒரு நேர்மறையான தாக்கத்தை ஏற்படுத்தியது.

18 வயது நிரம்பிய பி. கே. எஸ். ஐயங்கார் ஸ்ரீகிருஷ்ணாமாச்சாரியாவால் உற்சாகமளிக்கப்பட 1937ல் யோகா கற்று புனே சென்றார். அவர் யோகாவின் பல்வேறு நுட்பங்களைப் பரிசோதனை செய்ய ஒவ்வொரு நாளும் பல மணி நேரம் செலவிட்டார்.

அவர் 1991 ல் பத்மஸ்ரீ விருதும் , 2002 ல் பத்ம பூஷன் மற்றும் 2014 ல் பத்ம விபூஷன் விருதும் பெற்றார் .2004இல் நூறு செல்வாக்கு மிகுந்தவர்கள் என்னும் பட்டியலில் பி.கே.எஸ் அய்யங்காரும் ஒருவராக டைம் இதழ் அவரைக் கௌரவித்தது. 2001 இல் சீன அரசு அஞ்சல் துறை இவரைக் கௌரவித்து அஞ்சல் தலை வெளியிட்டது.



</doc>
<doc id="212962" url="https://ta.wikipedia.org/wiki?curid=212962" title="கின்சி அளவுகோல்">
கின்சி அளவுகோல்

தன்பால் ஈர்ப்பாளர்கள் , எதிர்பால் ஈர்ப்பாளர்களுக்கு இடையே சில பாலியல் நாட்டங்கள் உள்ளன என்பதை விளக்குவது கின்சி அளவுகோல் ("Kinsey Scale").அதாவது தன்பால் ஈர்ப்பாளர்களுக்கும் எதிர்பால் ஈர்ப்பாளர்களும் இடையே ஐந்து வகையான பாலியல் நாட்டங்கள் இருப்பதாக கூறும் இவ் அளவுகோல் , பாலுறவு முறைகளை 0 – 6 வரை பிரிக்கின்றது.கருப்பு அல்லது வெள்ளை என்பது போல் தன்பால் ஈர்ப்பு உடையவர்கள் அல்லது எதிர்பால் ஈர்ப்பு உடையவர்கள் என்று மேலோட்டமாக பிரிக்கமுடியாது . கருப்புக்கும் வெள்ளைக்கும் இடையே பல வண்ணங்கள் இருப்பது போல் தன்பால் ஈர்ப்பாளர்கள் எதிர்பால் ஈர்ப்பாளர்களுக்கு இடையே சிலர் இருக்கிறார்கள் என்பதையே இது சுட்டிக் காட்டுகிறது.


</doc>
<doc id="212967" url="https://ta.wikipedia.org/wiki?curid=212967" title="நாடி சுத்தி">
நாடி சுத்தி

நாடி சுத்தி என்பது ஓரு வகை பிராணாயாமம் எனப்படுகிறது. பிராணயாமங்களின் அடிப்படை நாடி சுத்தி என்றழைக்கப்படும் சுவாச சுத்தியாகும்.

இடதுபுற நாசித்துவாரத்தில் காற்றை உள்ளிலுத்து பின்பு காற்றை அடக்காமல் வலப்புற நாசியின் வழியே காற்றை வெளியேற்ற வேண்டும். அதன்பின்பு வலப்புற நாசியினால் காற்றை உள்ளிழுத்து காற்றை அடக்காமல் இடப்புற நாசி வழியே காற்றை வெளியிட வேண்டும். இவ்வாறாக மாறிமாறி செய்வதால் சுவாசம் சுத்தமடையும்.


</doc>
<doc id="212973" url="https://ta.wikipedia.org/wiki?curid=212973" title="கேப்பிட்டல் பிரஸ் கிளப்">
கேப்பிட்டல் பிரஸ் கிளப்

கேப்பிட்டல் பிரஸ் கிளப் (Capital Press Club) எனும் சங்கமானது (Club) 1944 ஆம் ஆண்டு அமெரிக்காவில் உருவாக்கப்பட்டது. இது ஆபிரிக்க அமெரிக்கர்களுக்காக உருவாக்கப்பட்டது. "நேஷனல் கிளப்பில்" (National Press Club) கறுப்பு இனத்தவருக்கு அனுமதி மறுக்கப்பட்டதால் அச்சங்கத்திற்கு மாற்றாக இது உருவாக்கப்பட்டது. இதன் முன்னாள் தலைவர் "வேலஸ் டெரி" ஆவார்.


</doc>
<doc id="212974" url="https://ta.wikipedia.org/wiki?curid=212974" title="தெய்வத்தின் குரல் (நூல்)">
தெய்வத்தின் குரல் (நூல்)

தெய்வத்தின் குரல் என்ற இந்த நூல் காஞ்சி சங்கர மடத்தின் பக்தராகத் திகழ்ந்த ரா. கணபதி மூலம் காஞ்சிப் பெரியவரின் கருத்துக்களைத் தொகுத்து "தெய்வத்தின் குரல்” என்ற தலைப்பில் நூலாக எழுதப்பட்டது. இது 7 பாகங்களாக வெளிவந்துள்ளது.


</doc>
<doc id="212977" url="https://ta.wikipedia.org/wiki?curid=212977" title="தொல்காப்பியம் அன்றும் இன்றும்">
தொல்காப்பியம் அன்றும் இன்றும்

தமிழ் மொழியில் இன்றுள்ள மிகப் பழமையான, முழுமையான நூல் தொல்காப்பியம். பேச்சு, ஒலி வடிவங்களில் தொல்காப்பியம் கூறும் செய்திகள் அன்றும் இன்றும் ஒன்றாகவே உள்ளன. எனினும் சிற்சில மாறுதல்கள் காலச் சூழலில் தோன்றியுள்ளன, அவற்றைக் குறிப்பிடுவதே தொல்காப்பியம் அன்றும் இன்றும் என்னும் இப்பகுதி.



</doc>
<doc id="212979" url="https://ta.wikipedia.org/wiki?curid=212979" title="கல்யாணப்பரிசு (தொலைக்காட்சி நாடகம்)">
கல்யாணப்பரிசு (தொலைக்காட்சி நாடகம்)

கல்யாணப்பரிசு என்பது சன் தொலைக்காட்சியில் பிப்ரவரி 10ம் திகதி 2014 முதல் விசன் டைம் தயாரித்து வழங்கும் தொலைக்காட்சித் தொடர் . இந்தத் தொடர் திங்கள் முதல் சனிவரை பிற்பகல் 2:30 மணிக்கு ஒளிபரப்பானது. சன் தொலைக்காட்சியில் முதல்முறையாக பிற்பகல் 2:30 மணிக்கு ஒளிப்பரப்பாகும் முதல் நெடுந்தொடர் இதுவாகும். இந்தத் தொடரை வைதேகி ராமமூர்த்தி தயாரிக்கின்றார் மற்றும் தற்பொழுது பி.செல்வம் இயக்குகின்றார்.

இந்த தொடரின் 2ஆம் பருவம் 10 செப்டம்பர் 2018 முதல் திங்கள் முதல் சனிக்கிழமை வரை பிற்பகல் 2:30 மணிக்கு ஒளிபரப்பாகி, 18 மார்ச் 2019 முதல் முதல் மதியம் 3 மணிக்கு ஒளிபரப்பாகின்றது. இந்த பருவத்தில் ஸ்ரிதிகா, அர்னாவ், வனிதா கிருஷ்ணச்சந்திரன் போன்ற பலர் நடிக்கிறார்கள். மதிய நேரதொடர்களில் அதிகளவு மக்களால் பார்க்கப்படும் தொடர்களில் இரண்டாம் இடமும், அதிகம் பார்க்கப்படும் தொடர்களில் இந்த தொடருக்கு 18வது இடம் என்பது குறிப்பிடத்தக்கது.

கல்லூரியிலிருந்து நண்பர்களாக இருக்கும் முன்று தோழிகள் திருமணத்துக்கு பிறகும் நண்பர்களாக இருக்க சாத்தியமாகுமா என்பது தான் கதை.



இந்தத் தொடருக்கு கவிஞர் வைரமுத்து பாடல் எழுதி இருக்கின்றார். ரீட்டா பாடலைப் பாடியுள்ளார் மற்றும் சத்யா பாடலுக்கு இசை அமைத்துள்ளார் மற்றும் ஹரி பின்னணி இசை அமைத்துள்ளார்.

இந்த தொடர் முதல் முதலில் 10 பெப்ரவரி 2014 அன்று பிற்பகல் 2:30 மணிக்கு ஒளிபரப்பானது. 18 மார்ச்சு 2019 முதல் இவ் தொடர் திங்கள் முதல் சனிக்கிழமை வரை பிற்பகல் 3 மணிக்கு நேரம் மாற்றப்பட்டது. இந்த தொடர் ஒளிபரப்பான நேரத்தில் நிலா என்ற தொடர் ஒளிபரப்பாகின்றது. 




</doc>
<doc id="212981" url="https://ta.wikipedia.org/wiki?curid=212981" title="ரித்தோ பிரதோ பானர்ஜி">
ரித்தோ பிரதோ பானர்ஜி

ரித்தோ பிரதோ பானர்ஜி (பிறப்பு 15 நவம்பர் 1979) இந்திய மாணவர் சங்கத்தின் பொதுச் செயலாளர் ஆவார். இவர் மேற்கு‍ வங்காளத்தில் 2014 பிப்ரவரி மாதம் நடைபெற்ற மாநிலங்களவைத் தேர்தலிலும் வெற்றி பெற்றுள்ளார்.

ரித்தோ பிரதோ பானர்ஜி பள்ளி நாட்களிலேயே இந்திய மாணவர் சங்கத்தில் இணைத்துக் கொண்டார். தனது‍ இளங்கலை பட்டத்தையும், ஆங்கிலத்தில் முதுகலைப் பட்டத்தையும் கல்கத்தா பல்கலைக் கழகத்தில் பயின்றார். 


</doc>
<doc id="212992" url="https://ta.wikipedia.org/wiki?curid=212992" title="காந்திய மக்கள் கட்சி">
காந்திய மக்கள் கட்சி

காந்திய மக்கள் கட்சி என்ற கட்சி பிப்ரவரி 10 2014ஆம் தேதி உருவானது. இதன் முதல் தலைவராக தமிழருவி மணியன் தேர்வு செய்யப்பட்டுள்ளார்.

காந்திய மக்கள் இயக்கத்தின் மாநில பொதுக்குழு கூட்டம் 2014 ஆம் ஆண்டு பிப்ரவரி 9ஆம் தேதி மதுரையில் ஆண்டாள்புரத்தில் உள்ள அக்ரிணி வளாகத்தில் நடைபெற்றது. அதில் கலந்து கொண்டவர்களின் ஆதரவின்படி அந்த காந்திய மக்கள் இயக்கம் அரசியல் கட்சியாக செயல்படுவதென முடிவெடுக்கப்பட்டது. 


2. தமிழ் நாட்டிற்கு மாற்று அரசியல் தேவை. மாற்றாக வந்தவரெல்லாம் இவர்களை காட்டிலும் அவர்கள் மேல் என்று மக்கள் சொல்லுமழவிற்கு தகுதியற்றவராய் உள்ளனர். இந்நிலையை மாற்றி ஒரு மாற்று அரசியல் காண வேண்டும். 




</doc>
<doc id="212997" url="https://ta.wikipedia.org/wiki?curid=212997" title="பொன்னூஞ்சல் (தொலைக்காட்சித் நாடகத் தொடர்)">
பொன்னூஞ்சல் (தொலைக்காட்சித் நாடகத் தொடர்)

பொன்னூஞ்சல் சன் தொலைக்காட்சியில் ஒளிபரப்பான நெடுந்தொடர். இதனை விஷன் டைம் நிறுவனம் தயாரித்துள்ளது. இந்த தொடர் திங்கள் முதல் வெள்ளி வரை பிற்பகல் 1 மணிக்கு சன் தொலைக்காட்சியில் ஒளிபரப்பாகி 940 அத்தியாயங்களுடன் நிறைவடைந்தது. 

இந்த தொடரில் அபிதா/சபிதா கதாநாயகியாக நடிக்க சில வருடங்களுக்கு பிறகு ’மெட்டி ஒலி’ தொடரில் நடித்த வனஜா இந்த தொடரில் முக்கியமான வேடத்தில் அபிதாவின் அக்காவாக நடிக்கின்றார். இவர்களுடன் சேர்ந்து விஷ்வா ராஜ்காந்த், கௌதமி, சந்தானபாரதி மற்றும் பல சின்னத்திரை நட்சத்திரங்கள் நடித்துள்ளார்கள்.


இந்த தொடருக்கு யுவா பாரதி பாடல் எழுதி இருக்கின்றார், பிரியா பாடல் பாடியுள்ளார் மற்றும் ஹரி இசை அமைத்துள்ளார். 




</doc>
<doc id="213017" url="https://ta.wikipedia.org/wiki?curid=213017" title="இந்தியாவில் நீர்ப்பாசனம்">
இந்தியாவில் நீர்ப்பாசனம்

இந்தியாவில் நீர்ப்பாசனம் என்பது இந்தியாவில் உள்ள நீர் நிலைகளான இந்திய ஆறுகள், ஏரிகள், குளங்கள் மற்றும் கினறுகள் மூலம் சாகுபடி மற்றும் விவசாய நோக்கத்திற்கான நீர்ப்பாசனத்தை குறிக்கிறது. இந்தியாவில் 64% நிலங்கள் பருவமழை சார்ந்தே உள்ளன. 


</doc>
<doc id="213021" url="https://ta.wikipedia.org/wiki?curid=213021" title="உருவாக்கமுடியாத பொருள்">
உருவாக்கமுடியாத பொருள்

உருவாக்கமுடியாத பொருள் என்பது ஆப்டிகல் இல்யூசன் எனப்படும் ஒளியியற் கண்மாயம் ஆகும். அதாவது, இருபரிமாணத்தில் உள்ள பொருளை முப்பரிமாணத்தில் கற்பனையால் மட்டுமே பார்க்க முடியும். உண்மையில், இத்தகைய பொருட்களை உருவாக்குவது சாத்தியமில்லை. 

இத்தகைய வரையப்பட்ட படங்களை சில நொடிகள் கூர்ந்து கவனித்தால், இதை உருவாக்குவது சாத்தியமில்லை எனத் தெரிந்துவிடும். சில படங்களில், கூர்ந்து நோக்கினாலும் இந்த உண்மைத் தன்மையை அறிய முடியாது. இது உளவியலாளர்களுக்கும், கணிதவியலாளர்களுக்கும், கலை ஆர்வலர்களுக்கும் விருப்பமானது.

பெல்வேதேர் கண்டுபிடித்த வடிவம்

சுவீடனைச் சேர்ந்த ஆஸ்கர் ரியூடெர்ஸ்வார்டு என்ற கலைஞர், இத்தகைய வடிவங்கள் பலவற்றை வரைந்தார். இவை கண்களை ஏமாற்றி, உண்மையான பொருட்களைப் போலவே தோன்றின. எனவே, இவரை, "உருவாக்க முடியாத வரைபடங்களின் தந்தை" எனப் போற்றினர்.
பின்னர், நெதர்லாந்து நாட்டு கலைஞரான எம்.சி. எஷெர் என்பவர் இதைப் போன்ற பல குழப்பத்தக்க, முரண்பாடு உடைய படங்களை வரைந்தார்.




</doc>
<doc id="213025" url="https://ta.wikipedia.org/wiki?curid=213025" title="சாந்த் பௌரி">
சாந்த் பௌரி

சந்த் பெளரி (Chand Baori) என்ற பெயருடைய 3,500 படிக்கட்டுகள் கொண்ட இக்கிணறு இந்தியாவின் ராஜஸ்தான் மாநிலத்தின் அபாநேரி கிராமத்தில் அமைந்துள்ளது. இந்த படிக்கிணறு 13 தளங்களுடனும், நூறு அடி ஆழமும் கொண்டது.

"அபாநேரி" கிராமம் ஜெய்ப்பூர் நகரிலிருந்து 95 கிலோமீட்டர்கள் தொலைவில், தௌசா மாவட்டத்தில் அமைந்துள்ளது. இக்கிராமம் ஜெய்ப்பூர் - ஆக்ரா செல்லும் சாலையில் அமைந்துள்ளது. இங்கு 800 ஆம் ஆண்டு கட்டப்பட்ட "ஹர்ஷத் மாதா" கோவில் ஒன்று உள்ளது. இக்கிணறு இக்கோவிலைச் சார்ந்தது. இதன் அமைவிடம் ஆகும்.
"சாந்த் பெளரி" ராஜஸ்தானின் மிகப்பழமையான மற்றும் வரலாற்று முக்கியத்துவம் வாய்ந்த இடம் ஆகும். இது "சந்த் ராஜா"வால் கட்டப்பட்டது. "நிகும்பா" வம்சத்தினரால் பொதுவருடம் 800-கும் 900-க்கும் இடையில் கட்டப்பட்டது. "ஹர்ஷத் மாதா" மகிழ்சிக்கும், பூரிப்பிற்கும் உரிய கடவுளாகும். இக்கிணறானது நீர் சேமிக்கும் அமைப்பிற்காக கட்டப்பட்டது. கிணற்றின் அடியில் காணப்படும் நீரானது வெளிப்புற வெப்பத்தைவிட 5-6 பாகைகள் (degrees) குறைவாக இருக்கும். அதிக வெப்பமான காலங்களில் மக்கள் இக்கிணற்றங்கரையில் கூடுவதும் வழக்கம்.
"சந்த் பெளரி"யின் புகைப்படங்களுள் சில கீழே,




</doc>
<doc id="213030" url="https://ta.wikipedia.org/wiki?curid=213030" title="துத்தநாக-கரிம மின்கலம்">
துத்தநாக-கரிம மின்கலம்

துத்தநாக-கரிம மின்கலம் ("zinc–carbon battery" அல்லது "heavy duty") என்பது துத்தநாக உலோகக் கொள்கலனாலான, நேர் மற்றும் மறை முனைகளாக இயங்கக் கூடிய இலகுவாகக் கையாளக்கூடிய ஒரு மின்கலம் ஆகும். இம்மின்கலத்தின் மையப்பகுதியில் கரிமக் கோலொன்று காணப்படும். இக்கரிமக் கோல் நேர் முனைவாகவும், துத்தநாகக் கொள்கலன் மறை முனைவிடமாகவும் தொழிற்படும். இக்கரிமக் கோலைச் சூழ கரிமத் தூளும் மங்கனீசீரொக்சைட்டும் (MnO), சேர்ந்த கலவையும், இதனைச் சூழ நீர்ப்பசையில் கரைக்கப்பட்டுள்ள துத்தநாகக் குளோரைட்டு அல்லது அமோனியம் குளோரைட்டாலான படையும் காணப்படும். இதனைச் சூழ துத்தநாகக் கொள்கலன் இருக்கும். இதுவே சாதாரணமாக நாம் அதிகம் பயன்படுத்தும் மின்கல வகையாகும். அமோனியம் குளோரைட்டுள்ளவை (NHCl) சாதாரண துத்தநாக-கார்பன் மின்கலங்களாகும். அமோனியம் குளோரைட்டுக்குப் பதிலாக துத்தநாக குளோரைட்டு (ZnCl) பயன்படுத்தப்பட்டுள்ள நாக-கார்பன் மின்கலங்கள் நீண்ட காலம் நீடித்து மின்னை வழங்குவதால், இவை "Heavy Duty" என குறிப்பிடப்பட்டிருக்கும். 

இவை சாதாரணமாக சிறுவர்கள் விளையாடும் மின்னியற் சாதனங்களிலும், மின்னில் இயங்கும் மணிக்கூடுகளிலும், தொலைக் கட்டுப்படுத்திகளிலும், சிறிய வானொலிகளிலும் பிரதான மின்மூலமாகப் பயன்படுத்தப்படுகின்றது. 

மின்கலத்தினுள்ளே நடைபெறும் ஒக்சியேற்றல் மற்றும் தாழ்த்தல் தாக்கங்கள் பௌதிகத் தடுப்பால் பிரிக்கப்பட்டுள்ளன. எனவே வெளியால் மின்கடத்தியொன்றால் அன்னோட்டையும் கத்தோட்டையும் இணைத்தால் மாத்திரமே இவ்விரு தாக்கங்களும் ஒன்றிணைக்கப்பட்டு அன்னோட்டுத் தாக்கத்தில் உருவாக்கப்படும் இலத்திரன்கள் கடத்தியூடாக கத்தோட்டை அடைந்து கத்தோட்டுத் தாக்கத்தை நடைபெறச் செய்து தாக்கத்தைப் பூரணப்படுத்துகின்றது.

மின்கலத்தின் மறை முனைவிடமே அன்னோட்டாகும். கடத்தியால் இரு முனைவிடங்களும் இணைக்கப்படும் போது நாகம் ஒக்சியேற்றப்பட்டு நாக அயன்களும், இலத்திரன்களும் உருவாக்கப்படுகின்றன.

மின்கலத்தின் நேர் முனைவிடமான காரீயக் கோலே கத்தோட்டாகும். இங்கு மங்கனீசீரொக்சைட்டு (MnO) MnO ஆகத் தாழ்த்தப்படுகின்றது. மின்கடத்தும் திறனை அதிகரிப்பதற்காகவே காரீயத் தூள் மங்கனீசீரொக்சைட்டுடன் கலக்கப்படுகின்றது. இங்கு மங்கனீசானது +4 ஒக்சியேற்றும் நிலையிலிருந்து +3 நிலைக்குத் தாழ்த்தப்படுகின்றது. 

இதன் போது உருவாக்கப்படும் Cl ஆனது Zn உடன் இணையும். நாக-கார்பன் மின்கலத்தில் நடைபெறும் மொத்தத் தாக்கம்:

காலம் செல்லச்செல்ல இத்தாக்கங்களின் வினைத்திறன் குறைவடைவதுடன் தேவையற்ற தாக்கங்களும் நடைபெறத் தொடங்கும். எனவே புதிய மின்கலம் 1.5 V மின்னழுத்த வேறுபாட்டைக் கொண்டிருந்தால் காலப்போக்கில் இதை விடக் குறைந்த பெறுமானத்தையே காட்டும். 

நாகக் கொள்கலனுக்குள்ளே அமோனியம் குளோரைட்டு அல்லது நாகக் குளோரைட்டும் நீரும் அடங்கியுள்ள பசை காணப்படும். இதற்கு அடுத்ததாக கோதுமைமா பூசப்பட்ட காகிதத் தாளொன்று காணப்படும். இத்தாளினுள்ளே மங்கனீசீரொக்சைட்டு மற்றும் கார்பன் தூளும் அதனுள்ளே காரீயக் கோலும் காணப்படும். உலோகங்கள் இலகுவில் தாக்கமடைவனவாக இருப்பதாலேயே காரீயம் நாக-கார்பன் மின்கலத்தில் காரீயம் பயன்படுத்தப்பட்டுள்ளது. 

இது நாக-கார்பன் மின்கலத்தின் ஒரு வகையாகும். இங்கு அமோனியம் குளோரைட்டின் அளவு குறைக்கப்பட்டு, அதற்குப் பதிலாக நாக குளோரைட்டு பயன்படுத்தப்படுகின்றது. இங்கு மிகத் தூய்மையான உட்கூறுகளே பயன்படுத்தப்படுகின்றன. இவை அதிக காலம் நீடித்து மின்னை வழங்கக்கூடியவை, எனவே Heavy Duty என அடையாளப்படுத்தப்பட்டுள்ளன. இதன் கத்தோட்டுத் தாக்கம் சிறிது மாறுபட்டதாகும்.

மொத்தத் தாக்கம்:


</doc>
<doc id="213034" url="https://ta.wikipedia.org/wiki?curid=213034" title="மூலமட்டம்">
மூலமட்டம்

மூலமற்றம் (மூலமட்டம், "Moolamattom", ) இந்தியாவின் கேரள மாநிலம், இடுக்கி மாவட்டத்தில் தொடுபுழா தாலூக்காவில் அறக்குளம் பஞ்சாயத்து தலைமையகமாக உள்ள ஒரு கிராமம். இது தொடுபுழாவிலிருந்து 22 கி. மி. தூரத்தில் தொடுபுழா ஆற்றின் கரையில் அமைந்துள்ளது. மூன்று பக்கஙகளிலும் மலைகளாள் நிறைந்த ஒரு பள்ளத்தாக்கு ஆகும் இந்த இடம். தென் இந்திய மொழி திரைப்படங்கள் நிறைய இங்கே படமாக்கப்பட்டது 

இந்தியாவின் மிகப்பெரிய நிலத்தடி நீர் மின்சார திட்டம். இடுக்கி அணையில் இருந்து தண்ணீர் நிலத்தடி குழாய்கள் மூலம் கொண்டுவரப்பட்டு 669,2 மீட்டர் ( 2195 அடி)மேலிருருந்து 6 ஜெனரேட்டர் மேல் விழுத்தி 780 மெகாவாட் மின் உற்பத்தி செய்கிறது. பாதுகாப்பு காரணங்களுக்காக பார்வையாளர்களுக்கு மின் நிலையம் நுழைய தடை செய்யப்படுள்ளது. 

தேக்கு தோட்டம் , இலப்பள்ளி நீர்வீழ்ச்சி, அருவிகள், த்ரிவேணி சங்கமம், தொங்கு பாலம்,தும்பிச்சி புனித தோமையார் மலை, நாடுகாணி, மலங்காரா அணை , குடயத்தூர் மலை, வாயனக்காவு கோயில்,இலவீழாபூஞ்சிரா துடங்கிய கண்ணுக்கினிய அருகில் இடங்கள் இருக்கின்றன. இடுக்கி அணை , உலகின் இரண்டாவது மற்றும் ஆசியாவின் முதல் கமான் அணை , 43 கிலோ மீட்டர் தொலைவில் இருக்கிறது.


</doc>
<doc id="213038" url="https://ta.wikipedia.org/wiki?curid=213038" title="குயெல்ஃபு பல்கலைக்கழகம்">
குயெல்ஃபு பல்கலைக்கழகம்

குயெல்ஃபு பல்கலைக்கழகம் என்பது கனடாவின் ஒன்டாரியோ மாகாணத்தில் குயெல்ஃபு நகரில் உள்ளது. இது 1964-ஆம் ஆண்டில் தொடங்கப்பட்டது. ஒன்டாரியோ வேளாண் பல்கலைக்கழகம், மெக்டொனால்டு நிறுவனம், ஒன்டாரியோ விலங்கு மருத்துவக் கல்லூரி ஆகியவற்றை இணைத்து உருவாக்கப்பட்டது.
தற்போது 23,000 மாணவர்கள் பயில்கின்றனர். பல்வேறு துறைகளில் இளநிலை, முதுநிலை படிப்புகள் வழங்கப்படுகின்றன. இது கனடாவின் முக்கியப் பல்கலைக்கழகங்களில் ஒன்று.
செவ்வாயில் நீர் கண்டுபிடித்தது உள்ளிட்ட பல்வேறு செயல்பாடுகளை இந்த பல்கலைக்கழக மாணவர்களும், ஆய்வாளர்களும் கண்டுபிடித்தனர்.

இதன் முதன்மை வளாகம், 1,223 ஏக்கர் பரப்பளவில் அமைந்துள்ளது. பழைய கால கட்டிடங்களும், மரங்களும் நிறைந்துள்ளன. வளாகத்தின் பாதுகாப்புக்காக பல காவலர்கள் நியமிக்கப்பட்டுள்ளனர்.
சில வளாகங்களில் ஆங்கிலத்திலும், சிலவற்றில் பிரெஞ்சு மொழியிலும் கற்பிக்கின்றனர்.


</doc>
<doc id="213046" url="https://ta.wikipedia.org/wiki?curid=213046" title="அல்ஃபாத்திஹா (குர்ஆன்)">
அல்ஃபாத்திஹா (குர்ஆன்)

அல்ஃபாத்திஹா ("Sūrat al-Fātiḥah", ), என்பது திருக்குர்ஆனின் முதலாவது அத்தியாயம் ஆகும். இவ்வத்தியாயம் தொழுகையின் மிக முக்கிய பங்கை வகிக்கிறது.

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் முதல் அத்தியாயமாகத் திகழும் அல்ஃ பாத்திஹா (தோற்றுவாய்) மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.

அல் ஃபாத்திஹா என்ற அரபுச் சொல்லுக்கு தோற்றுவாய், முதன்மையானது எனப் பொருள். திருக்குர்ஆனின் முதல் அத்தியாயமாக இது அமைந்துள்ளதால் இந்தப் பெயர் வந்தது

இந்த சூறாவைக் கொண்டுதான் அல்லாஹ் அல்குர்ஆனை ஆரம்பிக்கிறான்.

திருக்குர்ஆனின் 114 அத்தியாயங்களில் சூரத்துல் பாத்திஹா அத்தியாயம் தனிச்சிறப்புகள் பல விளங்குகிறது.இந்த அத்தியாயம் குர்ஆனின் ஒரு அத்தியாமாக இருந்தாலும் இந்த அத்தியாத்தின் சிறப்பைப்பற்றி குர்ஆனின் ஒரு வசனமே எடுத்துரைக்கிறது. இது வேறு எந்த அத்தியாயத்திற்கும் இல்லாத தனிப் பெரும் சிறப்பாகும்.

நிச்சயமாக நாம் உமக்குத் திரும்பத் திரும்ப ஓதப்படும் ஏழு வசனங்களையும், மகத்தான குர்ஆனையும் வழங்கியுள்ளோம். குர்ஆன் 15:87.

لاَ صَلاَةَ لِمَنْ لَمْ يَقْرَأْ بِفَاتِحَةِ الكِتَابِ ஃபாத்திஹா அத்தியாயத்தை ஓதாதவருக்கு தொழுகை இல்லை என்று நபி (ஸல்) அவர்கள் கூறினார்கள். (அறிவிப்பவர்: உபாதா இப்னு ஸாமித் (ரலி), நூல்கள்: புகாரி 756, முஸ்லிம் 651, அபூதாவூது 821, நஸயி 896)



</doc>
<doc id="213066" url="https://ta.wikipedia.org/wiki?curid=213066" title="சுசில் கொய்ராலா">
சுசில் கொய்ராலா

சுசில் கொய்ராலா ("Sushil Koirala" (நேபாளி: सुशील कोइराला; 12 ஆகத்து 1939 – 9 பெப்ரவரி 2016) நேப்பாள அரசியல்வாதியும், முன்னாள் நேபாளி காங்கிரஸ் கட்சியின் தலைவரும் ஆவார். இவர் 2014 பெப்ரவரி 10 ஆம் நாள் நேப்பாளப் பிரதமராக நாடாளுமன்றத்தினால் தெரிவு செய்யப்பட்டார். 1954 ஆம் ஆண்டில் நேபாளி காங்கிரசுக் கட்சியில் இணைந்த இவர், கட்சியில் பல்வேறு பதவிகளை வகித்து, 2010 ஆம் ஆண்டில் கட்சியின் தலைவரானார்.

சுசில் கொய்ராலா 1939 ஆம் ஆண்டில் போத் பிரசாத் கொய்ராலா( என்பவருக்கும் குமினிதி கொய்ராலா மகனாகப் பிறந்தார். இவர் திருமணம் செய்யவில்லை, அதுமட்டுமன்றி இவர் எளிமையான வாழ்க்கையை வாழ்ந்தவர்.

சுசில் கொய்ராலா 1954ஆம் ஆண்டில் அரசியலில் களமிறங்கினார். இவர் நேபாளி காங்கிரஸ்இன் சமூக சனநாயகக் கொள்கைகள் மூலம் மேலும் அரசியலில் களமிறங்க ஊக்கமளிக்கப்பட்டார். இவர் 1979ஆம் ஆண்டில் கட்சியின் மத்திய செயற்குழுவின் உறுப்பினராக செயற்பட்டார். 1996 ஆம் ஆண்டில் அதன் பொதுச் செயலாளராக நியமிக்கப்பட்டார், அத்தோடு உப தலைவராக 1998ஆம் ஆண்டில் நியமிக்கப்பட்டார். 2010 இல் தலைவரானார்.


</doc>
<doc id="213068" url="https://ta.wikipedia.org/wiki?curid=213068" title="டி. பி. முத்துலட்சுமி">
டி. பி. முத்துலட்சுமி

டி. பி. முத்துலட்சுமி ("T. P. Muthulakshmi", இறப்பு: மே 29, 2008) 1950-60களில் தமிழ்த் திரைப்பட நகைச்சுவை நடிகையாகத் திகழ்ந்தவர். 300 இற்கும் அதிகமான திரைப்படங்களில் நடித்துள்ளார்.

தமிழ்நாடு தூத்துக்குடியில் பொன்னைய பாண்டியர், சண்முகத்தம்மாள் ஆகியோருக்கு ஒரே மகளாகப் பிறந்தவர் முத்துலட்சுமி. தந்தை ஒரு விவசாயி. எட்டாம் வகுப்பு வரை படித்தார்.

திரைப்படங்களில் நடிக்க வேண்டும் என்ற ஆர்வத்தில் பெற்றோரிடம் சொல்லிக் கொள்ளாமல் சென்னைக்கு சென்றார். சென்னையில் அவருடைய மாமா எம். பெருமாள், இயக்குநர் கே. சுப்பிரமணியத்துடன் நடனக்கலைஞராகப் பணியாற்றி வந்தார். முத்துலட்சுமிக்கு, பெருமாளே நடனமும், பாட்டும் கற்றுக் கொடுத்தார்.

எஸ். எஸ். வாசன் தயாரித்த சந்திரலேகா திரைப்படத்தில் வரும் முரசு நடனத்தில் குழுவினருடன் சேர்ந்து நடனமாடும் வாய்ப்பு முத்துலட்சுமிக்குக் கிடைத்தது. அத்துடன் சில காட்சிகளில் டி. ஆர். ராஜகுமாரிக்காக சில காட்சிகளில் நடனம் ஆடும் வாய்ப்பும் கிடைத்தது. அதன் பின்னர் "மகாபலி சக்கரவர்த்தி", மின்மினி, தேவமனோகரி, பாரிஜாதம் முதலான படங்களில் நடித்தார்.

1950 இல் மாடர்ன் தியேட்டர்ஸ் தயாரித்த பொன்முடி படத்தில் நகைச்சுவை வேடத்தில் நடித்தார். இதனை அடுத்து அவருக்கு ஏராளமான வாய்ப்புக்கள் வந்தன. 1951ல் ஓர் இரவு படத்தில் டி. கே. சண்முகத்தின் மனைவி பவானியாக நடித்தார். சிவாஜி கணேசன் நடித்த திரும்பிப்பார் படத்தில் தங்கவேலு மனைவியாக ஊமைப் பெண்ணாக முத்துலட்சுமி நடித்தார். இருவர் உள்ளம் படத்தில் எம். ஆர். ராதாவின் மனைவியாக முத்துலட்சுமி நடித்தார்.

முத்துலட்சுமியின் கணவர் பி. கே. முத்துராமலிங்கம், அரச நிறுவனத்தில் மேற்பார்வையாளராகப் பணியாற்றியவர். தமிழ் நாடு சிலம்பாட்டக் கழகத்தின் நிறுவனத் தலைவர். நடிகரும் இயக்குனருமான டி. பி. கஜேந்திரன் இவர்களது வளர்ப்பு மகன் ஆவார். முத்துலட்சுமி தனது 77வது அகவையில் 2008 மே 29 இல் சென்னையில் காலமானார்.




</doc>
<doc id="213078" url="https://ta.wikipedia.org/wiki?curid=213078" title="சைபோர்க்">
சைபோர்க்

சைபோர்க் டீசீ காமிக்கஸின் புனைவு சூப்பர் கதாநாயகன் கதாப்பாத்திரமாகும். இக்கதாப்பாத்திரம் எழுத்தாளர் மார்வ் வோல்ப்மேன் மற்றும் ஜார்ஜ் பெரெஸ் ஆகியோரால் உருவாக்கப்பட்டது. டீசீ காமிக்ஸ் ப்ரசென்ட்ஸ் #26 (அக்டோபர் 1980) ல் முதன் முதலாக இக்கதாப்பாத்திரம் வெளியானது.



</doc>
<doc id="213079" url="https://ta.wikipedia.org/wiki?curid=213079" title="ரெட் டொர்னாடோ">
ரெட் டொர்னாடோ

ரெட் டொர்னாடோ டீசீ காமிக்கஸின் புனைவு சூப்பர் கதாநாயகன் கதாப்பாத்திரமாகும். இக்கதாப்பாத்திரம் முதன்முதலாக ஜஸ்டிஸ் லீக் ஆப் அமெரிக்கா #64 (ஆகஸ்ட் 1968)ல் வெளியானது. இதனை எழுத்தாளர் கார்ட்னர் ஃபாக்ஸ் மற்றும் கிராபிஸ் வடிவமைப்பாளர் டிக் டில்லின் ஆகியோர் உருவாக்கினார்.



</doc>
<doc id="213087" url="https://ta.wikipedia.org/wiki?curid=213087" title="கிறித்துப் பல்கலைக்கழகச் சமூகசேவை மையம்">
கிறித்துப் பல்கலைக்கழகச் சமூகசேவை மையம்

கிறித்து பல்கலைக்கழகத்தில் சமூக சேவை மையம் உள்ளது.இதில் மாணவர்கள் பங்கேற்று பணிபுரிவர்.மாணவர்களுக்கு ஏழை மற்றும் ஒதுக்கப்பட்டப் பகுதிகளைப் பற்றிய விழிப்புணற்வு உண்டாக்கப்படுகிறது.இதன் நோக்கமாவது மாணவர்களுக்கு சமுதாயத்தின் உண்மை நிலையை புரியவைத்து அதை மேம்படுடத்துவதற்கான வழிகளைக் கண்டறிந்து அதனை மேற்கொள்ளவும் அவர்களால் முடிந்த பங்கினை அளிக்கவும் உதவுவதாகும்.இச்சங்கம் 1999ஆம் ஆண்டு நிற்வாகத்தால் தேசிய சேவை திட்டத்தின் ஒரு சிறு கிளையாக துவங்கப்பட்டுள்ளது குறிப்பிடடத்தக்கது.இக்காலத்தில் பொருளாதார வீழ்ச்சிகளும் சமூகத்திலுள்ள குறைபாடுகளும் பல மாணவ சமூகத்தின் ஆற்றலே இதில் மாற்றங்களை கொண்டு வருவதற்கான வழி என்பது இச்சங்கத்தின் நம்பிக்கை.இந்த நம்பிக்கையே மாணவர்களை ஊக்கவித்து பல்வேறு பொதுநலத் திட்டங்களையும் சமுதாய மேம்பாட்டுத் திட்டங்களையும் மேற்கொள்ள வழி வகுக்கிறது.இச்சங்கம் சமுதாயத்திற்காக உழைக்கும் மாணவ சமுகத்தை உறுவாக்க முயற்சி செய்கிறது.இச்சங்கம் நகர்புற சேரிகளிலும் பழங்குடி கிராமங்களிலும் உள்ள குழந்தைகள் மேல் அதிக கவனம் செலுத்துகிறது.

நோக்கங்கள் :
மாணவர்களின் முழுமையான வளார்ச்சியயை சமுக முன்னேற்ற பணிகளின் மூலம் ஊக்கவிப்பது.பல்கலைக்கழகத்தின் மூலம் சமூகத்தின் ஒதுக்கப்பட்டப் பிரிவுகள் உறுதியான முன்னேற்றம் அடையவது.பல்கலைக்கழகத்திற்கும் சமுதாயத்திற்கும் உள்ள உறவுகளை மேம்படுத்த படுவது.

நம் நோக்கம்:
மாணவ பெருமக்கள் அனைவரும் சமுதாய முன்னேற்றுவதில் பங்கு கொள்ள வேண்டும்.மாணவர்களை இச்சமயத்தில் பொருப்புள்ள குடிமக்களாக மாற்ற வேண்டும்.

செயல்பாடுகள் :
ஒருங்கினைந்த குழந்தை வளர்ச்சித் திட்டம் :

ராஜேந்திரா நகர்- ஆரம்ப காலங்களில் மாணவர்கள் தங்களுக்குள் நிதித் திரட்டி பின்த்தங்கிய குழந்தைகளுக்கு உதவினர்.தற்ப்போதைய நாட்களில்
மாணவர்களின் பங்களிப்பு அதிகரிததுள்ளது.நிதித் தொகை உயர்வால் கிட்டத் தட்ட 200 குழந்தைகள் ஆண்டு தோறும் ஆதரவு பெறுகின்றனர்.தனார்வலர்கள் இதில் முக்கிய பங்கு அளிக்கின்றனர்.ராஜேந்திரா நகர் பகுதியில் இந்த திட்டம் துவக்கம் முதல் இன்று வரை முழுக்க முழுக்க மாணவர்களின் பங்களிப்பால் நடத்தபடுகின்றது. குழந்தைகளின் முழுமையான வளர்ச்சிக்காக பல நடவடிக்கைகள் மேற்க்கொள்ளப் படுகின்றது.

கூடுதல் கல்வி மையங்கள் :
பள்ளி செல்லா குழந்தைகளுக்கு பல்வேறு திறன்களை வளர்க்க, சேவை மையங்களில் ஆதரவு தரப்படுகிறது. தினமும் மாலை 6 முதல் 7 மணி வரை சேவை மையங்கள் செயல்படுத்தப்பட்டு அதில் அக்குழ்ந்தைகள் வீட்டுப் பாடங்களை முடிக்க உதவி அளிக்கப்படுகின்றது.இது அக்குழ்ந்தைச் செல்வங்கள் கல்வி துறையில் முன்னேற்றமும் நல்ல அனுகுமுறையும் நடவடிக்கையில் நல்ல மாற்றங்களையும் அடைய வழி வகுக்கிறது.

நூலக மையங்கள் :
நூலக மையம் அமைக்கப் பட்டு அதில் மாணவர்கள் சேர்க்கப்பட்டன.அதன் மூலம் மாணவர்களின் சொல்லாகராதி, உச்சரிப்பு,சரலமாக படிக்கும் திறன்கள் செம்மை படுத்தப் படுகின்றன.

கணினி மையங்கள் :
8 ஆம் வகுப்பு முதல் 10ஆம் வகுப்பு வரை உள்ள குழந்தைகளுக்கு அடிப்படை கணினி திறன்களை வளர்க்க கனினி மையங்கள் அமைக்கப் பட்டுள்ளது.
மேலும் மகளிர் வளர்ச்சிக்காகவும் சமூக பொருளாதார வளர்ச்சிக்காகவும் பல முயற்சிகள் மேற்கொள்ளப்பட்டது.மகளிர் சுய உதவி குழுக்களும் அமைக்கப்பட்டது.25 சுய உதவிக் குழுக்கள் அமைக்கப்பட்டு தற்காலத்தில் பேண்தகைமை பெற்று சமூக சேவை மையத்தின் ஆதரவு இல்லாமல் செயல் பட துவங்கியள்ளது.ஒவ்வொரு உறுப்பினரின் சேமிப்பும் ரூபாய் பத்தாயிரத்தை தாண்டி உள்ளது.இதன் மூலம் 300க்கும் மேம்பட்ட பெண் மணிகள் பலன் அடையப்பட்டுள்ளன.

எல்.ஆர்.நகர் :
எல்.ஆர்.நகர் சேரி பல மதக் குடும்பங்களை கொண்டுள்ள பகுதி.மாதிரி கனாக்கெடுப்பில் 51 சதவீதம் இந்து குடும்பங்களும் 17 சதவீதம் முஸ்லீம் குடும்பங்களும் 31 சதவீதம் கிரிஸ்துவ குடும்பங்களும் உள்ளது தெரியவந்துள்ளது.இங்குள்ள மக்கள் தமிழ் நாடு,ஆந்திரா போன்ற பகுதிகளில் இருந்து குடிப்பெயர்த்தவர்கள்.
இங்குள்ள மக்கள் ஓட்டல்களில்,அச்சகங்களில் உதவியாளர்களாக பணிபுரிந்து வருபவர்கள் ஆவர்.பெண்மணிகள் வீட்டு வேலை செய்து சம்பாதித்து வருகின்ற்னர்.இங்குள்ள குடும்பங்களின் மாத சம்பாத்தியம் ரூபாய் 10000த்திற்குல் அடங்கும்.பெண்மணிகளே குடும்ப மேம்பட்டிற்கு முக்கிய பங்கு அளிக்கின்றனர்.
இங்கு பாலின முரண்பாடு இக்கலத்திலும் வசித்து வருகின்றது.ஆண் குழந்தைகள் சிறந்த கல்வி பெற தனியார் ஆங்கில வழி பள்ளிகளுக்கும் பெண் குழந்தைகள் அருகாமையில் உள்ள அரசு பள்ளிகளுக்கும் அனுப்பபடுகின்றன.பின் தங்கிய குழந்தைகளின் கல்வி தொடர்ச்சியயை உறுதி படுத்துவதற்க்காக சமூக முன்னேற்ற திட்டம் ஜூன் 2010ஆம் ஆண்டு வராலக்‌ஷ்மி அரக்கட்டளையின் ஆதரவுடன் துவங்கி எரத் தாழ 100 குழந்தைகளின் கல்விக்கு உதவியது.இப்போது சுமார் 215 குழந்தைகள் இத்திட்டதின் மூலம் பலன் பெருகின்றனர்.

முடிவுரை :
மேலும் மகளிர் வளர்ச்சிக்காகவும் சமூக பொருளாதார வளர்ச்சிக்காகவும் பல முயற்சிகள் மேற்கொள்ளப்பட்டது.மகளிர் சுய உதவி குழுக்களும் அமைக்கப்பட்டது.25 சுய உதவிக் குழுக்கள் அமைக்கப்பட்டு தற்காலத்தில் பேண்தகைமை பெற்று சமூக சேவை மையத்தின் ஆதரவு இல்லாமல் செயல் பட துவங்கியள்ளது.ஒவ்வொரு உறுப்பினரின் சேமிப்பும் ரூபாய் 10000 தாண்டி உள்ளது.இதன் மூலம் 300க்கும் மேம்பட்ட பெண் மணிகள் பலன் அடையப்பட்டுள்ளன.

</doc>
<doc id="213089" url="https://ta.wikipedia.org/wiki?curid=213089" title="மனௌசு">
மனௌசு

மனௌசு ("Manaus", ), அல்லது (முன்னதாக) லூகர் டெ பர்ரா டொ ரியோ நெக்ரோ ("Lugar de Barra do Rio Negro") பிரேசிலின் வடக்கு மண்டலத்தில் அமைந்துள்ள அமெசோனசின் தலைநகரம் ஆகும். இது இரியோ நெக்ரோ ஆறும் சோலிமோசு ஆறும் சந்திக்கின்ற கூட்டுத்துறையில் அமைந்துள்ளது. இது அமெசோனசு மாநிலத்தின் மிகப் பெரிய நகரமும் ஆகும்.

இந்த நகரம் சாவோ யோசு டொ ரியோ நெக்ரோ கோட்டைக் கட்டப்பட்ட காலமான 1693-94 இலிருந்து இருந்து வந்துள்ளது. 1832இல் "மனௌசு" என்ற பெயருடன் நகரமாக அறிவிக்கப்பட்டது. இங்குள்ள மனோசு மக்களைக் கொண்டே இந்த நகருக்கு இப்பெயர் அமைந்தது. அக்டோபர் 24, 1848இல் மாநகரமானது; அப்போது இது போர்த்துக்கேய மொழியில் "கருப்பு ஆற்றங்கரையில் அமைந்த நகரம்" என்ற பொருள்படும் "Cidade da Barra do Rio Negro" என அழைக்கப்பட்டது. செப்டம்பர் 4, 1856இலிருந்தே தற்போது அறியப்படும் பெயரில் அழைக்கப்படலாயிற்று. 

மனௌசு அமேசான் மழைக்காடுகளின் நடுவே அமைந்துள்ளதால் இதனை அடைய படகுகள் மூலமோ வானூர்தி மூலமோவாகத் தான் செல்ல இயலும். சாலைகளால் இதற்கு அணுக்கம் இல்லை. இந்த தனிமைப்படுத்தலால் நகரத்தின் பண்பாடும் இயற்கை அழகும் அழிபடாது உள்ளது. பிரேசிலியப் பழங்குடிகளின் பழக்கவழக்கங்கள் மற்றெந்த ஊரகப் பகுதியை விட இங்குதான் பாதுகாக்கப்படுகிறது. பிரேசிலிய அமேசான் வனப்பகுதிக்கு செல்லும் நுழைவாயிலாக இது அமைந்துள்ளது. உலகின் மிகச்சில இடங்களிலேயே இந்தளவிலான தாவர, மர, பறவை, பூச்சி, மீன் வகைகளைக் காணவியலும். 

இந்த நூற்றாண்டின் துவக்கத்தில் இது ""அமேசானின் இதயப்பகுதி"" என்றும் ""வன நகரம்"" என்றும் அறியப்பட்டது. தற்போது இந்த நகரத்தின் பொருளியலில் இதன் மையமாக கட்டற்ற வணிக வலயம் அமைந்துள்ளது. இங்கு கட்டற்ற துறைமுகமும் பன்னாட்டு வானூர்தி நிலையமும் உள்ளன. மின்னணுவியல், வேதிப்பொருள்கள், சவர்க்காரம் போன்ற தொழில்கள் தழைத்துள்ளன; தூய்மைவடிகட்டிகளும் கப்பல் வடிவமைப்புத் தொழிலும் வளர்ந்து வருகின்றன. இங்கிருந்து பிரேசில் கொட்டைகள், இரப்பர், சணல், உரோசுவுட் எண்ணெய் ஆகியன ஏற்றுமதியாகின்றன. இங்கு தேவாலயம், ஓப்பரா அரங்கு, விலங்கியல் மற்றும் தாவரவியல் பூங்காக்கள், உள்ளன. உள்நாட்டுப் பழங்குடிகளின்s அருங்காட்சியகமும் அமைந்துள்ளது.

நகரத்தின் மக்கள்தோகை 2013இல் 1.5 மில்லியன் ஆகும். பிரேசிலிய அமேசான் பகுதியில் மிகுந்த மக்கள்தொகை கொண்டதாகவும் பிரேசிலின் ஏழாவது மிகுந்த மக்கள்தொகை கொண்ட நகரமாகவும் மனௌசு விளங்குகிறது. நெக்ரோ ஆற்றின் வடகரையில் நெக்ரோவும் சோலுமோசும் சங்கமிக்கும் இடத்திலிருந்து, 11 மைல்கள் (18 கிமீ) மேலே அமைந்துள்ளது. அத்திலாந்திக்குப் பெருங்கடலிலிருந்து 1450 கிமீ (900 மைல்கள்) தொலைவில் உள்நாட்டில் அமைந்துள்ளது. 

சோலிமோசு ஆறும் நெக்ரோ ஆறும் மனௌசில் இணைந்து ஆமேசான் ஆறாகின்றன. இங்குள்ள இரப்பர் தொழிலால் 1800களில் தென் அமெரிக்காவின் மிகுந்த செல்வமிக்க நகரமாக இது விளங்கியது. இதனை ""அயனமண்டலத்தின் பாரிசு"" என அழைத்தனர். பல ஐரோப்பிய செல்வந்தர்கள் இங்கு குடியேறியதால் கலைநயமிக்க ஓவியங்களையும் ஐரோப்பிய கட்டிட வடிவமைப்பு மற்றும் பண்பாட்டையும் இங்கு கொணர்ந்தனர். 

2014 உலகக்கோப்பை காற்பந்து நடைபெறும் நகரங்களில் ஒன்றாக மனௌசு தேர்ந்தெடுக்கப்பட்டுள்ளது. இதனால் அமேசான் மழைக்காடுகளிலும் வடக்கு பிரேசிலிலும் இப்போட்டி நடைபெறும் ஒரே நகரம் என்ற பெருமை கிடைக்கும்.



</doc>
<doc id="213096" url="https://ta.wikipedia.org/wiki?curid=213096" title="பிளாஸ் (பேர்ரி ஆலன்)">
பிளாஸ் (பேர்ரி ஆலன்)

பிளாஸ் டீசீ காமிக்கஸின் புனைவு சூப்பர் கதாநாயகன் கதாப்பாத்திரமாகும். இக்கதாப்பாத்திரம் முதன்முதலாக "சோகேஸ்" #4 (அக்டோபர். 1956)ல் அறிமுகமானது. இவர் அதிவேகமாக ஓடும் திறன் கொண்டவர்.

ஹென்றி மற்றும் நோரா ஆலன் தம்பதியருக்கு மகனாக பேர்ரி ஆலன் பிறந்தார். 



</doc>
<doc id="213098" url="https://ta.wikipedia.org/wiki?curid=213098" title="சவ்வாதோர், பாகையா">
சவ்வாதோர், பாகையா

சவ்வாதோர் ("காப்பாளர்", உள்ளூர் வழக்கில் , (ஐரோப்பிய போர்த்துகேயத்தில் உச்சரிப்பு: சால்வடோர் ); வரலாற்றில்: São Salvador da Bahia de Todos os Santos, தமிழில்: "அனைத்துப் புனிதர்களின் விரிகுடாவை காப்பாற்றும் புனித காப்பாளரின் நகரம்") பிரேசிலின் வடகிழக்கு கடலோரத்தில் அமைந்துள்ள மிகப்பெரிய நகரமும் பாகையா மாநிலத்தின் தலைநகரமும் ஆகும்.

இங்கு நடக்கும் எண்ணிக்கையில்லா வெளிப்புற விருந்துகளாலும் தெரு விழாக்களினாலும் ("கார்னிவல்") சவ்வாதோர் "பிரேசிலின் மனமகிழ்வுத் தலைநகரம்" என்று அறியப்படுகிறது. குடியேற்றக்கால பிரேசிலின் தலைநகரமாக விளங்கிய சவ்வாதோர் அமெரிக்காக்களிலேயே மிகவும் பழைமையான நகரங்களில் ஒன்றாக விளங்குகிறது. பெரும்பான்மையான நேரங்களில் இது பாகையா, என்றே அறியப்பட்டிருந்தது; மத்திய இருபதாம் நூற்றாண்டு வரை அவ்வாறே நிலப்படங்களிலும் நூல்களிலும் குறிப்பிடப்பட்டுள்ளது. பிரேசிலில் இதே பெயரிலுள்ள மற்ற நகரங்களிலிருந்து பிரித்துக் காட்டவே "சவ்வாதோர் டா பாகையா" எனப்பட்டது. பிரேசிலில் சாவோ பாவுலோ, இரியோ டி செனீரோவை அடுத்து மூன்றாவது மிகுந்த மக்கள் வாழும் நகரமாக சவ்வாதோர் விளங்குகிறது. 3.5 மில்லியன் மக்கள்தொகையுடன் நகரின் பெருநகர் பகுதி பிரேசிலின் கூடிய மக்கள்தொகை உடைய ஊரகப்பகுதிகளில் ஏழாவதாக உள்ளது. 

உணவு, இசை மற்றும் கட்டிட வடிவமைப்பிற்காக இந்த நகரம் பெயர் பெற்றது. பிரேசிலின் வடகிழக்குப் பகுதியிலேயே மிகவும் செல்வச்செழிப்பு மிக்கதாக இதன் பெருநகர் பகுதி விளங்குகிறது. ஆபிரிக்கத் தாக்கத்தினால் சவ்வாதோர் பிரேசிலின் ஆபிரிக்க-பிரேசிலியப் பண்பாட்டு மையமாக உள்ளது. சவ்வாதோரின் வரலாற்று மையமான, பெலோரின்ஹோ போர்த்துக்கேய குடியேற்ற கட்டிட வடிவமைப்பிற்கு பெயர்பெற்றது; இங்கு 17வது நூற்றாண்டிலிருந்து 19வது நூற்றாண்டு வரையிலான வரலாற்றுச் சின்னங்களைக் காணலாம். 1985இல் ஐக்கிய நாடுகள் கல்வி, அறிவியல், பண்பாட்டு நிறுவனம் பெலோரின்ஹோவை உலகப் பாரம்பரியக் களமாக அறிவித்துள்ளது.

Salஅத்திலாந்திக் பெருங்கடலிலிருந்து டோடெசு ஓசு சான்டோசு விரிகுடாவை பிரிக்கும் ஏறத்தாழ முக்கோண வடிவிலான சிறு மூவலந்தீவில் சவ்வாதோர் அமைந்துள்ளது. புனிதர் அனைவர் பெருவிழாவன்று கண்டுபிடிக்கப்பட்டதால் இந்த விரிகுடாவிற்கு அப்பெயரே சூட்டப்பட்டுள்ளது. சவ்வாதோர் ஓர் இயற்கைத் துறைமுகம் ஆகும். 

இந்த நகரத்தின் குறிப்பிடத்தக்க சிறப்பியல்பாக நகரம் இரு உயரநிலைகளில் உள்ளது. "மேல் நகரம்" எனப்படும் "Cidade Alta" ("பிற நகரம்") "கீழ் நகரம்" எனப்படும் "Cidade Baixa" பகுதியிலிருந்து ஏறத்தாழ உயரத்தில், உள்ளது. நகரத்தின் தேவாலயமும் பெரும்பாலான நிர்வாக கட்டிடங்களும் உயரமான நிலப்பகுதியில் அமைந்துள்ளன. பிரேசிலில் கட்டப்பட்ட அத்தகைய முதல் வசதி, "எலெவேடர் லாசெர்டா" எனப்படும் உயர்த்தி 1873 முதல் இவ்விருபகுதிகளையும் இணைக்கின்றது. 

2014 உலகக்கோப்பை காற்பந்து போட்டிகள் நடக்கும் நகரங்களில் ஒன்றாக சவ்வாதோர் விளங்குகிறது. கூடுதலாக, 2013 பிபா கூட்டமைப்புக்களின் கோப்பைப் போட்டிகளும் இங்கு நடந்துள்ளன.



</doc>
<doc id="213121" url="https://ta.wikipedia.org/wiki?curid=213121" title="பான் சிங் தோமர்">
பான் சிங் தோமர்

பான் சிங் தோமர் (1932 - அக்டோபர் 1, 1981) ஓர் இந்திய இராணுவ வீரர், விளையாட்டு வீரர் மற்றும் ஒரு போராளி ஆவார். இவர் இந்திய இராணுவத்தில் பணிபுரிந்தபோது ஓடுவதில் இவருக்கிருந்த திறமை அறியப்பட்டது. 1950 - 1960 களுக்கு இடைப்பட்ட காலத்தில் steeplechase பந்தயத்தில் 7 முறை தேசிய வாகையாளரான இவர் 1958 -ம் ஆண்டு ஆசிய விளையாட்டுப் போட்டிகளில் இந்தியாவின் சார்பாக கலந்துகொண்டுள்ளார். தனது பணிக்கால முடிவிற்கு முன்னரே இராணுவத்திலிருந்து ஓய்வுபெற்று தனது கிராமத்திற்கு திரும்பினார். தன் கிராமத்தில் குடும்பப் பகையால் உண்டான நிலத்தகராறினால் கொள்ளைக்காரனாகி சம்பல் பள்ளத்தாக்கு குழுக் கொள்ளையனாக தீய வழியில் பரவலாக அறியப்பட்டார். 1981-ம் ஆண்டு இந்திய சட்ட நடைமுறைபடுத்தும்(Indian law enforcement) அதிகாரிகளால் கொல்லப்பட்டார்.


</doc>
<doc id="213129" url="https://ta.wikipedia.org/wiki?curid=213129" title="அனுராக் காஷ்யப்">
அனுராக் காஷ்யப்

அனுராக் காஷ்யப் என்று அறியப்படும் அனுராக் சிங் காஷ்யப்(ஆங்கிலம் : Anurag Singh Kashyap) ஒர் இந்திய திரைப்பட இயக்குனர், தயாரிப்பாளர், நடிகர் மற்றும் திரைக்கதை உருவாக்குனர் ஆவார். இவர் தனது திரைப் பிரவேசத்தை "பான்ச்" என்கிற இதுவரை வெளியிடப்படாத திரைப்படத்தில் தொடங்கினார். இவர் தனது பிளாக் ஃபிரைடே(Black Friday), தி லன்ச் பாக்ஸ்(The lunch Box), கேங்ஸ் ஆஃப் வாசிப்பூர், ஷார்ட்ஸ் என்கிற படத்திற்காக பெரிதும் அறியப்படுகிறார். 1993 மும்பை குண்டு வெடிப்புகளை அடிப்படையாகக் கொண்டு உருவாக்கப்பட்ட இவரது பிளாக் ஃபிரைடே என்கிற திரைப்படம் பல தேசிய விருதுகளை வென்றதுடன் பல சர்ச்சைகளையும் உண்டாக்கியது.


</doc>
<doc id="213136" url="https://ta.wikipedia.org/wiki?curid=213136" title="அடையாளத் திருட்டு">
அடையாளத் திருட்டு

அடையாளத் திருட்டு என்பது ஒருவரின் அடையாளத்தை வேறு ஒருவர் திருடி ஒரு திருடப்பட்டவரின் வடிவம் பெற்று அதனை சுயலாபத்திற்காகப் பயன்படுத்துவதாகும்.உங்களது தனிநபர் தகவல்கள் தவறாக உபயோகப்படுத்துதலும் ஒரு வகை அடையாளத் திருட்டு ஆகும்.

இந்தியாவில் மட்டும் ஏறத்தாழ 12 சதவீதம் அவர்கள் ரூ.7,500 அளவிற்கு சராசரியாக அடையாளத் திருட்டால் பாதிக்கப்பட்டுள்ளதாக அறியப்படுகிறது.


</doc>
<doc id="213150" url="https://ta.wikipedia.org/wiki?curid=213150" title="மரக்கானா விளையாட்டரங்கம்">
மரக்கானா விளையாட்டரங்கம்

எசுடேடியோ டொ மரக்கானா (அ) மரக்கானா விளையாட்டரங்கம் (Estádio do Maracanã, ), பிரேசிலின் இரியோ டி செனீரோவில் அமைந்துள்ள விளையாட்டரங்கம் ஆகும். இதன் அலுவல் பெயர் எசுடேடியோ யோர்னலிசுடா மாரியோ ஃபில்ஹோ (Estádio Jornalista Mário Filho; ) என்பதாகும்.

இரியோ டி செனீரோ அரசாங்கத்தின் உடைமையான மரக்கானா விளையாட்டரங்கம், ஆறாக இருந்து தற்போது கால்வாயாக இருக்கும் மரக்கானா ஆற்றின் பெயரில் வழங்கப்படுகிறது; இந்த விளையாட்டரங்கம் இருக்கும் இடப்பகுதியும் இவ்வாற்றின் பெயரிலேயே வழங்கப்படுகிறது. உலகக்கோப்பை கால்பந்துப் போட்டிக்காக 1950-ஆம் ஆண்டில் இந்த விளையாட்டரங்கம் திறக்கப்பட்டது; அந்த உலகக்கோப்பையின் இறுதிப்போட்டியில் உருகுவையிடம் 2-1 என்ற இலக்குக் கணக்கில் பிரேசில் தோல்விகண்டது.

அதன்பின்னர், பிரேசிலின் கால்பந்துக் கழகங்களுக்கிடையேயான (எ-டு: பொடாஃபோகோ, பிளமெங்கோ, ஃபுளுமினென்சு, வாஸ்கோ டா காமா கால்பந்துக் கழகங்கள்) போட்டிகளை நடத்துவதற்கு இம்மைதானம் பயன்படுத்தப்பட்டுவருகிறது. மேலும், கலை-இசை நிகழ்ச்சிகள் நடத்துவதற்கும், மற்ற விளையாட்டுப் போட்டிகள் நடத்துவதற்கும் அவ்வப்போது மரக்கானா விளையாட்டரங்கம் பயன்படுத்தப்படுகிறது.

1950 உலகக்கோப்பை கால்பந்து இறுதிப் போட்டியின்போது நுழைவுச்சீட்டு பெற்று போட்டியைக் கண்டுகளித்த பார்வையாளர்களின் எண்ணிக்கை 1,99,854 ஆகும்; அதாவது, இந்த விளையாட்டரங்கம் திறக்கப்பட்டபோது இதுவே உலகிலேயே அதிக பார்வையாளர்கள் கொள்ளளவு கொண்ட விளையாட்டரங்கம் ஆகும். தற்போது 78,838 பார்வையாளர்கள் அமர்ந்து கண்டுகளிக்கும் அளவுக்கு இருக்கைகள் உள்ளன; இதன்மூலம் தென் அமெரிக்கா மற்றும் பிரேசிலில் அதிக பார்வையாளர்கள் கொள்ளளவு கொண்ட மைதானம் என்ற புகழுக்கு உரித்தானதாகவிருக்கிறது. 2007 பான் அமெரிக்கன் விளையாட்டுப் போட்டிகளின் முக்கிய விளையாட்டரங்கமாக இது இருந்தது. அந்த விளையாட்டுப் போட்டிகளின் தொடக்க மற்றும் நிழைவு விழாக்கள், கால்பந்துப் போட்டிகள் இவ்விளையாட்டரங்கில் நிகழ்த்தப்பட்டன.

2013 கூட்டமைப்புக்களின் கோப்பைப் போட்டி மற்றும் 2014 உலகக்கோப்பை கால்பந்துப் போட்டியின் பொருட்டு மரக்கானா விளையாட்டரங்கம் புணரமைக்கப்பட்டது; 1950-ஆம் ஆண்டுக்குப் பிறகு பிரேசிலில் நடக்கும் முதல் உலகக்கோப்பை இதுவாகும். 2016 கோடைக்கால ஒலிம்பிக் விளையாட்டுப் போட்டிகள் மற்றும் 2016 மாற்றுத் திறனாளர் ஒலிம்பிக் விளையாட்டுக்கள் ஆகியவற்றின் தொடக்க மற்றும் நிறைவு விழாக்கள் மரக்கானா விளையாட்டரங்கில் நிகழ்த்தப்படுவதாக உள்ளது. 2014 உலகக்கோப்பை கால்பந்து இறுதிப் போட்டி மரக்கானா விளையாட்டரங்கில் நடத்தப்படும்.

புணரமைக்கப்பட்ட பின்னர் முதல் சோதனைப் போட்டியானது ஏப்ரல் 27, 2013, அன்று நடத்தப்பட்டது; இதில் முன்னாள் கால்பந்து வீரர்கள் பங்கேற்றனர். முதல் அலுவல்முறை கால்பந்துப் போட்டி சூன் 2, 2013, அன்று நடத்தப்பட்டது; இதில் பிரேசில் மற்றும் இங்கிலாந்து அணிகள் மோதிய இப்போட்டி 2-2 இலக்கு கணக்குடன் சமநிலையில் முடிவுபெற்றது.



</doc>
<doc id="213151" url="https://ta.wikipedia.org/wiki?curid=213151" title="துரூக் கோட்டை, குன்னூர்">
துரூக் கோட்டை, குன்னூர்

துரூக் கோட்டை என்பது 16 ஆம் நூற்றாண்டைச் சேர்ந்த ஒரு சிறிய கோட்டை ஆகும். இது இந்தியாவின் தமிழ்நாடு மாநிலத்தில் உள்ள நீலகிரி மாவட்டத்தைச் சேர்ந்த குன்னூரில் இருந்து ஏறத்தாழ 13 கிலோமீட்டர் தொலைவில் உள்ளது. மக்கள் இதைப் பகாசுர மலை என்றும் அழைப்பதுண்டு. இன்று அழிபாடாகக் காட்சியளிக்கும் இந்தக் கோட்டையின் ஒரு சுவர் மட்டுமே எஞ்சியுள்ளது. சம தளத்தில் இருந்து 6000 அடி உயரத்தில் அமைந்துள்ள இந்தக் கோட்டையை மலையேற்றத்தின் மூலமே சென்றடைய முடியும். சுற்றுலா செல்பவர்கள் நான்சச் தேயிலைத் தோட்டத்தினூடாக மலை ஏறுவதன் மூலம் இவ்விடத்துக்குச் செல்வர்.

இந்தக் கோட்டை 16 ஆம் நூற்றாண்டில் இப்பகுதியை ஆண்ட திப்பு சுல்தானின் புறக்காவல் அரணாகப் பயன்பட்டது.


 


</doc>
<doc id="213159" url="https://ta.wikipedia.org/wiki?curid=213159" title="ஈரோடு கோட்டை">
ஈரோடு கோட்டை

ஈரோடு கோட்டை என்பது ஈரோட்டில் இருந்த ஒரு கோட்டை ஆகும். இது இந்தியாவின் தமிழ்நாடு மாநிலத்தில் உள்ள ஈரோடு மாவட்டத்தில் அமைந்திருந்தது. 1800 ஆண்டில் பயணியும் வரலாற்றாளருமான பிரான்சிசு புக்கானன் என்பவர் எழுதிய குறிப்பின்படி, இது ஒரு பெரிய மண் கோட்டையாக இருந்தது. இங்கே ஒரு படைப்பிரிவு வீரர்கள் இருந்ததாகவும், இப்பகுதியில் படைக்குப் போதிய அளவில் ஆட்களைத் திரட்ட முடியும் என்றும் அவர் குறிப்பிட்டுள்ளார்.

தளபதி மீடோசு படையெடுத்து வந்த காலத்தில் இக் கோட்டை ஏறத்தாழ முற்றாகவே அழிந்து விட்டது. பிறகு, மக்களின் நிவாரணப்பணிக்காக அழிவுற்ற மண்கோட்டையினை சீர் செய்து சுற்றியிருந்த அகழியையும் நிரப்பினார்கள். முன்பு அகழியிருந்த பகுதியே தற்பொழுது அகழிமேடு என்று அழைக்கப்படுகிறது.

ஆனால் தற்போதும் கோட்டை என்ற பெயர் வழக்கில் உள்ளது. ஈரோட்டில் உள்ள மணிக்கூண்டிற்கு மேற்க்கே அகழிமேடு வரை உள்ள பகுதியை கோட்டை என்றும், மணிக்கூண்டிற்கு கிழக்கே காலிஙராயன் கால்வாய் வரை உள்ள பகுதியை பேட்டை என்றும் அழைத்து வருகின்றனர்.

இந்த கோட்டையையும் பேட்டையையும் உள்ளடக்கி அமையப்பெற்றதே ஈரோட்டின் பழைய நகராட்சி பகுதியாகும். அதுவே தற்போதைய ஈரோட்டின் வர்த்தக மையமாகவும் திகழ்கிறது.


</doc>
<doc id="213181" url="https://ta.wikipedia.org/wiki?curid=213181" title="ராஷ்மி பன்சால்">
ராஷ்மி பன்சால்

ராஷ்மி பன்சால் ஒரு பிரபலமான எழுத்தாளர், தொழில்முனைவோர் மற்றும் ஊக்குவிக்கும் பேச்சாளர் ஆவார். தொழில்முனைவோரை பற்றிய இவரது புத்தகங்கள் மிக பிரபலமானவை. இவரது புத்தகங்கள் 8 க்கும் மேற்பட்ட மொழிகளில் மொழிபெயர்க்கப்பட்டுள்ளது .

மும்பையை சேர்ந்த இவர் மும்பை சோபியா கல்லூரியில் பொருளாதார பட்டமும், ஐ.ஐ.எம் ஆமதாபாத்தில் நிர்வாக பட்டமும் பெற்றார். 




</doc>
<doc id="213191" url="https://ta.wikipedia.org/wiki?curid=213191" title="செவ்வாயின் நிறம்">
செவ்வாயின் நிறம்

செவ்வாய் தூரத்தில் இருந்து பார்ப்பதற்கு அதன் துரு போன்ற தூசி வளிமண்டலத்தின் மேலே வரை எழுந்துள்ளதன் காரணமாக சிவப்பு வண்ணத்தில்(Mars surface color is red) தோற்றமளிக்கிறது. அதை நெருங்கிப் போய் பார்க்கும் போது அந்த இடத்தின் கனிமங்களைப் பொறுத்து சில இடங்கள் தங்க நிறம், பழுப்பு, மற்றும் பச்சை நிறங்களில் காணப்படுகிறது. ஆரம்ப மனித வரலாற்றில் செவ்வாயின் நிறத்தினைக் கொண்டு அதை மற்ற கிரகங்களிலிருந்து வேறுபடுத்தி, அதைப்பற்றி போர் நீதிக்கதைகளை புனைந்தார்கள். அதன் ஆரம்ப பெயர்களில் ஒன்று, ஹர் டிக்கேர், எகிப்திய மொழியில் சிவப்பான ஒன்று என்று பொருள். இந்திய ஜோதிடர்கள் இதனை வெறும் கண்களால் கண்டு பல நூறு ஆண்டுகளுக்கு முன்பு இதற்கு செவ்வாய் என பெயரிட்டனர்.
நவீன தளவுளவிகள், அதன் தரைப்பகுதி மட்டும் அல்ல, வானமும் சூரிய ஒளியில் சிவப்பு நிறத்துடன், செவ்வானமாகத்தான் இருக்கிறது எனக் கண்டறிந்துள்ளது.


</doc>
<doc id="213195" url="https://ta.wikipedia.org/wiki?curid=213195" title="எண்ணெய் குளிர்வூட்டல்">
எண்ணெய் குளிர்வூட்டல்

எண்ணெய் குளிர்வூட்டல் (oil cooling system) என்பது எண்ணெயை குளிர்விப்பானாக பயன்படுத்தி குளிர்வூட்டும் முறை ஆகும். இந்த எண்ணெய், பொருள்களின் அல்லது இயந்திரத்தின் வெப்பத்தை உறிஞ்சி பொருளை அல்லது இயந்திரத்தை குளிர்வூட்டுகிறது. எனவே இந்த எண்ணெய் வெப்பமாக மாறும் ஆதலால் இவை சுழற்சி முறையில் மீண்டும் எண்ணெயை குளிர்விப்பானுக்கு சென்று தன்னை குளிர்வடைய செய்துகொள்கிறது.
இந்த எண்ணெய் குளிர்வூட்டல் அதிக வேகமாக செல்லும் விசையுந்து வண்டிகளின் இயந்திரத்தில் (motorcycle engines) பயன்படுத்தப்படுகிறது.


</doc>
<doc id="213198" url="https://ta.wikipedia.org/wiki?curid=213198" title="புவிக்கு சமமான கோள்கள்">
புவிக்கு சமமான கோள்கள்

புவிக்கு சமமான கோள்கள் (terrestrial planet) என்பது சிலிகேட் பாறைகள் மற்றும் உலோகங்களால் ஆன கோள்கள் ஆகும். இவை சூரியக் குடும்பத்தில் சூரியனுக்கு மிக அருகிலுள்ள கோள்கள் ஆகும். இந்த பெயர் இலத்தீன் மொழியிலிருந்து வந்தது, அதாவது இலத்தீன் மொழியில் டெர மற்றும் டெள்லுஸ் (Terra மற்றும் Tellus), என்பது புவியினைக் குறிக்கும். எனவே terrestrial planet (புவிக்கு சமமான கோள்கள்) என ஆங்கிலத்தில் அழைக்கிறார்கள்.
இந்த கோள்களின் மேற்பரப்பு நீரியம், ஈலியம் போன்ற வாயுக்கள் மற்றும் பனிக்கட்டியால் அமையாமல் ஒரு திடமான பகுதியாக புவியின் புவியோடு போன்று அமைய வேண்டும்.
கெப்லர் விண்கலம் அனுப்பிய தகவல்களின் படி, 40 பில்லியன், புவிக்கு சமமான அளவுடைய கோள்கள் மற்றும் செங்குறுமீன்கள் பால் வழி நாள்மீன்பேரடையில் (Milky way galaxy) உயிரினங்களின் வாழ தகுதியான பிரதேசத்தில் இருக்கின்றன என 4 நவம்பர் 2013 அன்று வானியலாளர்கள் தகவல் தந்துள்ளனர். இதில் 11 பில்லியன் கோள்கள் சூரியன் போன்ற விண்மீன்களை சுற்றி வருகின்றன. இதில் புவிக்கு அருகிலுள்ள கோள்களை புவியிலிருந்து ஒளியின் வேகமான 299 792 458 மீ / விநாடியில் பயனித்தால் 12 வருடங்களில் அந்த கோள்களை அடைய முடியும் என கருதப்படுகிறது.
இதன் அமைப்பு தோரயமாக புவியின் அமைப்பை பெற்றிருக்கும், அதற்கும் ஒரு உலோக உட் கருவம் (பெரும்பான்மையாக இரும்பு தனிமங்கள் நிறைந்தது) , கருவம் மூடகத்தினால் சூழப்பட்டு இருக்கும். புவிக்கு சமமான கோள்களில் பள்ளத்தாக்குகள் , விண்கல் வீழ் பள்ளம், மலைகள், எரிமலைகள் இருக்கும்.

சூரிய குடும்பத்தில், நான்கு புவிக்கு சமமான கோள்கள் உள்ளன அவை பூமி , வெள்ளி, செவ்வாய் , புதன். இதில் பூமியில் மட்டும் தான் நீர்க்கோளம்(Hydrosphere) உள்ளது. சூரியக் குடும்பம் உருவான காலகட்டங்களில் நிறைய புவிக்கு சமமான கோள்கள் இருந்திருக்கும், ஆனால் கோள்களின் ஈர்ப்பு விசை காரணமாக நிகழ்ந்த தொடர்சியான மோதல்களின் விளைவாக இவை இணைந்து இப்போது 4 கோள்கள் மட்டுமே உள்ளது.
சிரிஸ், புளூட்டோ போன்ற குறுங்கோள்(Dwarf planets) மற்றும் பெரிய வின்கற்கள் போன்றவை திடமான தரைப்பகுதியை உடையவை. ஆனால் அதில் பெருமளவு பனியினால் ஆனவை.


</doc>
<doc id="213199" url="https://ta.wikipedia.org/wiki?curid=213199" title="புவி நிலாவின் நிலம் சார்ந்த வரலாற்றுக் காலஅளவுகோல்">
புவி நிலாவின் நிலம் சார்ந்த வரலாற்றுக் காலஅளவுகோல்

நிலா சார்ந்த நிலவியல் காலஅளவுகோல் ("lunar geological timescale") என்பது புவியினுடைய நிலாவின் வரலாற்றை ஐந்து காலங்களாக பிரிப்பது ஆகும். அவை கோப்பர்நிக்கசு, ஏராதொச்தேணியம், இம்பிரியக் காலம் (ஆரம்ப கால இம்பிரியன் மற்றும் இறுதி கால இம்பிரியன்) நெக்டாரியன் மற்றும் நெக்டாரியனுக்கு முன்பான காலம் என ஐந்து காலங்கள் ஆகும். இந்தக் காலங்கள் புவியின் நிலவில், ஏற்பட்ட பெரிய மோதல்களின் விளைவால் நிலவின் தரைப்பகுதியில் தோன்றிய மாற்றங்களை வைத்து பிரிக்கப்பட்டுள்ளது.
நிலவின் பெரிய விண்கல் வீழ் பள்ளங்கள் போன்ற பள்ளங்களில் நிகழ்ந்த நிலப்பரப்பு மாற்றங்களை விளக்க இந்த காலங்கள் உதவுகிறது. இதன் கால கட்டத்தின் முழுமையான வயது நிலவில் எடுக்கப்பட்ட மாதிரிகளில் கதிரியக்கக் காலமதிப்பீடு செய்வதன் மூலம் அறியப்படுகிறது. ஆனால் இந்த மாதிரிகள் நிலவின் மேற்பரப்பில் உடையது என்பதால் அதிலிருந்து பெறப்பட்ட மாதிரிகளில் கதிரியக்கப் பகுப்பாய்வு செய்வது சரியாக இருக்காது எனவும், நிலவைத் தோண்டி ஆழ்பரப்பில் மாதிரிகளை எடுத்து அதில் பகுப்பாய்வு செய்ய வேண்டும் என விவாதம் நடைபெற்றுக் கொண்டிருக்கிறது.


</doc>
<doc id="213200" url="https://ta.wikipedia.org/wiki?curid=213200" title="ஸூரத்துல் ஃபலக்">
ஸூரத்துல் ஃபலக்

சூரத்துல் ஃபலக் ("Sūratu l-Falaq", "Sura al-Falaq", , "அதிகாலை", Dawn, Daybreak) என்பது திருக்குர்ஆனின் 113வது அத்தியாயம் ஆகும்.

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 113 அத்தியாயமாகத் திகழும் ஸூரத்துல் ஃபலக் (அதிகாலை) மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.

"ஸூரத்துல் ஃபலக்" என்ற அரபுச் சொல்லுக்கு "அதிகாலை" எனப் பொருள்.



</doc>
<doc id="213211" url="https://ta.wikipedia.org/wiki?curid=213211" title="சாகீர் உசேன்">
சாகீர் உசேன்

சாகிர் உசேன் ("Zakir Hussain", , , தெலுங்கு: జాకీర్ హుస్సైన్); 8 பெப்ரவரி 1897 - 3 மே 1969) இந்தியாவின் மூன்றாவது குடியரசுத் தலைவர் ஆவார். இவர் 1967 இல் இருந்து 1969 வரை அவர் இறக்கும் வரை அப்பதவியை வகித்தார். 1962-1967 காலத்தில் இவர் துணைக் குடியரசுத் தலைவராகவும் இருந்தார்.

இவர் கல்வித்துறையில் சிறந்த அறிஞராகவும் திறமைமிக்க நிருவாகியாகவும் விளங்கினார். ஆந்திர மாநிலத்தின் தலைநகரான ஐதராபாத்தில் 1897 பெப்ரவரி 8 ஆம் நாள் அவர் பிறந்தார். உத்தரப் பிரதேசத்திலுள்ள எடவா என்ற ஊரில் உயர்நிலைக் கல்வி கற்றார். அலிகார் முஸ்லிம் பல்கலைக் கழகத்தில் பட்டம் பெற்றார். பின் செருமானியிலுள்ள பெர்லின் பல்கலைக் கழகத்தில் பயின்று பொருளாதாரத்தில் முனைவர் பட்டம் பெற்றார்.

அலிகார் முஸ்லிம் பல்கலைக் கழகத்தில் மாணவராக இருந்தபோது , காந்தியடிகளின் தீவிர பற்றாளரானார். காந்தியடிகளின் ஆதாரக் கல்விமுறை இவரை மிகவும் கவர்ந்த்து. கல்வித்துறையில் அவர் பணியாற்றியபோது ஆதாரக் கல்விமுறையினை நாடெங்கும் பரப்ப அரும்பாடுபட்டார்.

இந்தியநாட்டின் தலைநகரான டெல்லியில் அமைந்துள்ள ஜமியா மில்லியா பல்கலைக் கழகத்தின் துணைவேந்தராக 1926 முதல் 1948 வரை பணியாற்றினார். அலிகார் முஸ்லிம் பல்கலைக் கழகத்தின் துணைவேந்தராகவும் எட்டு ஆண்டுகள் பணியாற்றியுள்ளார்கள். பீகார் மாநிலத்தின் ஆளுநராகவும்இருந்தார். 1962 ல் மே மாதத்தில் இந்தியாவின் குடியரசுத் துணைத் தலைவராகத் தேர்வுபெற்றார். 1967 ல் இந்திய குடியரசுத் தலைவராகத் தேர்ந்து எடுக்கப்பட்டார். இரண்டு ஆண்டுகளே அப்பதவியிலிருந்த அவர் 1969 மே மாதம் 3 ஆம் நாள் காலமானார்.

ஜாகிர் ஹுசேன், இந்திய அரசின் உயர்நிலைக் கல்வி வாரியத்தின் தலைவராக இருந்து ,உயர்நிலைக் கல்விச் சீர்திருத்தத்திற்கான பலதிட்டங்களை வகுத்துக் கொடுத்தார். சர்வதேசக் கல்வ நிறுவனங்கள் பலவற்றுடன் தொடர்பு கொண்டிருந்தார்.யுனெஸ்கோ நிருவாக வாரியத்தின் உறுப்பினராகப் பணியாற்றினார். அவர் ஆங்கிலம் இந்தி, உருது ஆகிய மொழிகளில் சிறந்த பேச்சாளராகவும் எழுத்தாளராகவும் விளங்கினார்.இம்மூன்று மொழிகளிலும் ஆதாரக்கல்வி முறை குறித்தும் கல்வி வளர்ச்சி பற்றியும் பல நூல்கள் எழுதியுள்ளார். பிளேட்டோவின் குடியரசு என்ற நூலை உருது மொழியில் மொழிமாற்றம் செய்துள்ளார்.

கல்வித் துறையில் இவர் ஆற்றிய அருந்தொண்டினைப் பாராட்டி ,இந்திய அரசு இவருக்கு 1954 ல் பத்ம விபூஷண் எனும் விருதினை வழங்கிப் பாராட்டியது. 1963-ல் நாட்டின் மிக உயர்ந்த விருதாகிய பாரத ரத்னா விருது வழங்கிச் சிறப்பித்தது. டெல்லி, கல்கத்தா, அலகபாத், அலிகார், கெய்ரோ ஆகிய பல்கலைக் கழகங்கள் இவருக்கு இலக்கிய மேதை பட்டம் வழங்கிச் சிறப்பித்தன.

சாகிர் உசேன், ஜாமியா மிலியா பல்கலைக்கழகத்தின் துணைவேந்தராக இருந்தபோது, மாணவர்கள் புழுதி படிந்த ஷூக்களுடன் வகுப்புக்கு வரக் கூடாது என்று கண்டிப்பாகக் கூறி இருந்தார்.ஆனால் சிலர் அந்த ஆணையைப் புறக்கணித்தனர். ஒரு நாள் சாகிர் உசேன் கல்லூரி வாசலில் நின்று கொண்டார். உள்ளே நுழைந்த மாணவர்கள் தங்களுக்கு அன்று திட்டும் தண்டனையும் கிடைக்கப் போவது நிச்சயம் என எண்ணினார்கள்.ஆனால் முதலில் உள்ளே வந்த மாணவனிடம் அவர், உன் காலணிகள் அழுக்கடைந்துள்ளன. கொஞ்சம் காலை நீட்டு. நான் அவற்றைத் துடைக்கிறேன் என்று பாலிஷும் பிரஷ்ஷுமாக நின்றார்.
இதைச் சிறிதும் எதிர்பாராத மாணவர்கள் அதிர்ச்சியும் வெட்கமும் அடைந்தனர். தங்கள் துணைவேந்தரின் எளிமையையும் அக்கறையையும் பார்த்த அவர்கள் அவரிடம் மன்னிப்பு கேட்டுக் கொண்டனர்.
இனி தூசி படிந்த காலணிகளுடன் வகுப்புக்கு வர மாட்டோம் என்று சபதம் செய்தனர். 



</doc>
<doc id="213213" url="https://ta.wikipedia.org/wiki?curid=213213" title="தூர்வாரல்">
தூர்வாரல்

தூர்வாரல் ("Dredging") என்பது நீருக்கு அடியில் தோண்டும் நடவடிக்கை ஆகும். இது பொதுவாக ஆழமற்ற பகுதியை ஆழமாக்க மற்றும் நீர் தேக்கங்களிலுள்ள தேவையற்ற மணல் மற்றும் படிவுகளை அகற்றும் பணி ஆகும்.மேலும் கப்பல் செல்லும் பாதையை அகல படுத்தவது, கப்பல் பயனிக்க ஆழமான பாதையை உருவாக்குவதும் தூர்வாரல் எனலாம்.

சில கடற்கரைகளில், கடற்கரை அரிப்புகளால் அரிக்கப்பட்ட மணல்களை கடலில் தோண்டி அதே இடத்தில் மீண்டும் நிரப்பும் பணியும் தூர்வாரல் என அழைக்கப்படுகிறது.

எந்தவொரு சாதனம் அல்லது இயந்திரம் நீருக்கு கீழே இருக்கும் பொருள்களை எடுக்க உதவினாலும் அது தூர்வாரி எனப்படும். உதாரணமாக, ஒரு கரண்டியை, குச்சி அல்லது கயிற்றில் இணைத்து நீருக்கு அடியில் உள்ள பொருள் மனிதனால் நீக்கப்பட்டால் அது தூர்வாரி என அழைக்கப்படும். இந்த கருத்தைக்கொண்டு இதை ஒரு இயந்திரமாக இருபுற அகழ்வாளி கொண்டு உருவாக்கினார்கள். சில நேரங்களில் பாரந்தூக்கி அகழ்வாளியுடன் இணைக்கப்பட்டு அந்த அமைப்பு ஒரு படகுடன் இணைக்கப்படும். இந்த முழு இயந்திரமும் தூர்வாரி என அழைக்கப்படுகிறது.

தூர்வாரல் நடவடிக்கையில் உருவாக்கும் தோண்டப்பட்ட மணலை சற்று தொலைவில் கொட்டுவது நல்லது இல்லையெனில் அது அரிப்பினால் மீண்டும் தோண்டிய இடத்தை நிரப்பிவிடும். சில நேரங்களில் தோண்டப்பட்ட மணலை கட்டுமான பணிகளுக்கு பயன்படுத்தலாம். தூர்வாரல் சில நேரங்களில் நீர்சார் சூழல் மண்டலத்தில் பாதிப்பை எற்படுத்தலாம். எனவே சரியான அரசு அனுமதியுடன் மட்டுமே இந்த பணியை செய்ய வேண்டும். தங்க சுரங்கங்களில் தூர்வாரல் முக்கிய நடவடிக்கைகளில் ஒன்று.


</doc>
<doc id="213214" url="https://ta.wikipedia.org/wiki?curid=213214" title="ஸூரத்துல் இஃக்லாஸ்">
ஸூரத்துல் இஃக்லாஸ்

ஸூரத்துல் இஃக்லாஸ் ("" (,ஏகத்துவம்,) என்பது திருக்குர்ஆனின் 113வது அத்தியாயம் ஆகும்.

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 113 அத்தியாயமாகத் திகழும் ஸூரத்துல் இஃக்லாஸ்(ஏகத்துவம்) மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.
ஸூரத்துல் இஃக்லாஸ் என்ற அரபுச் சொல்லுக்கு ஏகத்துவம் , எனப் பொருள்.



</doc>
<doc id="213216" url="https://ta.wikipedia.org/wiki?curid=213216" title="நீரின் மூலம் குளிர்வூட்டல்">
நீரின் மூலம் குளிர்வூட்டல்

நீரின் மூலம் குளிர்வூட்டல் ("Water cooling system") என்பது வெப்பத்தை, பொருள்கள் மற்றும் தொழில்துறை உபகரணங்களிலிருந்து நீக்கும் முறை ஆகும். நீரின் மூலம் குளிர்வூட்டல் பொதுவாக வாகன உட்புற எரி என்ஜின்கள் மற்றும் அனல் மின் நிலையங்கள், நீர் மின் ஆற்றல் உற்பத்தி நிலையங்கள், பாறைநெய் தூய்விப்பாலைகள் மற்றும் இரசாயன ஆலைகள் போன்ற பெரிய தொழிற்சாலைகளில் பயன்படுத்தப்படுகிறது. ஏற்றிகளில் உள்ள உயவுப்பொருளின் (lubricant) வெப்பத்தை குறைக்கவும் வெப்பப் பரிமாற்றிகளில் ("heat exchangers") உள்ள வெப்பத்தைக் குறைக்கவும், கணினியின் வெப்பத்தைக் குறைக்கவும் பயன்படுகிறது.



</doc>
<doc id="213217" url="https://ta.wikipedia.org/wiki?curid=213217" title="மனே கரிஞ்சா தேசிய விளையாட்டரங்கம்">
மனே கரிஞ்சா தேசிய விளையாட்டரங்கம்

எசுடேடியோ நாசியோனல் மனே கரிஞ்சா (அ) மனே கரிஞ்சா தேசிய விளையாட்டரங்கம் (Estádio Nacional Mané Garrincha), பிரேசில் நாட்டின் பிரசிலியா நகரிலுள்ள பல்-பயன்பாட்டு விளையாட்டரங்கம் ஆகும். தற்போது, கால்பந்துப் போட்டிகளுக்காக பெருமளவில் பயன்படுத்தப்படுகிறது. இதன் பார்வையாளர்கள் கொள்ளளவு 70,064 ஆகும்; 1974-ஆம் ஆண்டில் இந்த விளையாட்டரங்கம் திறக்கப்பட்டது. முன்னாள் பிரேசிலிய கால்பந்து வீரரான கரிஞ்சா அவர்களின் பெயரில் இந்த விளையாட்டரங்கம் வழங்கப்படுகிறது.

அயர்டன் சென்னா பல்விளையாட்டு அரங்கின் ஒரு பகுதியான இவ்விளையாட்டரங்கம், புணரமைக்கப்பட்ட பின்னர், 2013 கால்பந்துக் பிபா கூட்டமைப்புக்களின் கோப்பைப் போட்டிக்காக மே 18, 2013, அன்று திறந்துவைக்கப்பட்டது.

கூட்டரசு மாவட்டத்தின் விளையாட்டு, உடற்கல்வி மற்றும் பொழுதுபோக்குத் துறை, "எசுடேடியோ நாசியோனல் மனே கரிஞ்சா" விளையாட்டரங்கின் உரிமையாளர் ஆகும். பிரேசில் அணிக்காக விளையாடி 1958 மற்றும் 1962 ஆண்டுகளில் கால்பந்து உலகக்கோப்பைகளை வென்ற மனே கரிஞ்சா அவர்களைப் பெருமைப்படுத்தும் வகையில் அவர் பெயரில் இவ்விளையாட்டரங்கம் வழங்கப்படுகிறது.



</doc>
<doc id="213221" url="https://ta.wikipedia.org/wiki?curid=213221" title="கரிஞ்சா">
கரிஞ்சா

மானுவேல் ஃபிரான்சிஸ்கோ டாஸ் சான்டோசு (Manuel Francisco dos Santos; அக்டோபர் 28, 1933 – சனவரி 20, 1983), கரிஞ்சா ("Garrincha" (, "சிறு பறவை"),) என்று பொதுவாக அறியப்படுபவர், பிரேசிலின் கால்பந்து அணிக்காக விளையாடிய முன்னாள் கால்பந்து வீரர் ஆவார்; இவர், கால்பந்து வரலாற்றில் சிறப்பாக அறியப்படும் முன்கள வீரர்களில் ஒருவராவார்.



</doc>
<doc id="213224" url="https://ta.wikipedia.org/wiki?curid=213224" title="ஸூரத்துந் நாஸ்">
ஸூரத்துந் நாஸ்

ஸூரத்துந் நாஸ் Sura An-Nās (,மனிதர்கள் என்பது திருக்குர்ஆனின் 114வது அத்தியாயம் ஆகும்..

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 114 அத்தியாயமாகத் திகழும் ஸூரத்துந் நாஸ் (மனிதர்கள்)மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.

"ஸூரத்துந் நாஸ்" என்ற அரபுச் சொல்லுக்கு "மனிதர்கள்" எனப் பொருள்.



</doc>
<doc id="213235" url="https://ta.wikipedia.org/wiki?curid=213235" title="மினெய்ரோ விளையாட்டரங்கம்">
மினெய்ரோ விளையாட்டரங்கம்

மினெய்ரோ விளையாட்டரங்கம் (Mineirão ()), பிரேசிலின் மினாஸ் ஜெரைசு மாநிலத் தலைநகரான பெலோ அரிசாஞ்ச் நகரில் அமைந்திருக்கும் கால்பந்து விளையாட்டரங்கம் ஆகும். அதிகாரபூர்வமாக எசுடேடியோ கவர்னடொர் மகளேசு பின்டோ (Estádio Governador Magalhães Pinto) அல்லது "ஆளுநர் மகளேசு பின்டோ விளையாட்டரங்கம்" ("Governor Magalhães Pinto Stadium") என்றழைக்கப்படுகிறது. மினாஸ் ஜெரைசு மாநிலத்தின் மிகப்பெரிய கால்பந்து விளையாட்டரங்கம் இதுவாகும்; மரக்கானா விளையாட்டரங்கத்துக்கு அடுத்தபடியாக பிரேசிலின் இரண்டாவது மிகப்பெரிய விளையாட்டரங்கம். 2013-ஆம் ஆண்டின் பிபா கூட்டமைப்புக்களின் கோப்பைப் போட்டி நடந்த இடங்களில் இதுவும் ஒன்று. மேலும், 2014 உலகக்கோப்பை கால்பந்துப் போட்டி நடக்கும் விளையாட்டரங்கங்களில் இதுவும் ஒன்று; 2016 கோடைக்கால ஒலிம்பிக் விளையாட்டுக்களின் கால்பந்துப் போட்டிகள் இவ்விளையாட்டரங்கில் நடத்தப்படும். 62,170 பார்வையாளர்கள் கொள்ளளவு உடைய மினெய்ரோ விளையாட்டரங்கம் 1965-ஆம் ஆண்டில் திறக்கப்பட்டது; 2012-ஆம் ஆண்டில் புதுப்பிக்கப்பட்டது.



</doc>
<doc id="213237" url="https://ta.wikipedia.org/wiki?curid=213237" title="காமன் பிரைடல் பாம்பு">
காமன் பிரைடல் பாம்பு

அலங்கார பாம்பு அல்லது காமன் பிரைடல் பாம்பு(Common Bridal Snake) (Dryocalamus nympha) (Blanford’s Bridal Snake)
இவ்வகை பாம்பு இனங்கள் இந்தியாவின் தென்பகுதியிலும், இலங்கையிலும் காணப்படும் அரியவகையான அலங்கார பாம்பாகும். இதன் தலைக்கு பின்புறன் மஞ்சள் நிறத்தில் கோடுகள் இருக்கும். இது பளபளப்பான கருப்பு நிறத்தில், வெள்ளைக்கோடுகள் உடம்பில் கொண்டுள்ளது. இதன் முதுகில் சாம்பல் வண்ணத்தில் சரியானமுறையில் அமையப்பெறாத கோடுகள் காணப்படுகிறது.
இப்பாம்பு வகையானது 1 அடி நீளம் வளரும். இது விசத்தன்மை இல்லாதது. மிகவும் குளிர் நிறைந்த மலைகளில் உயரமான பகுதியில் வாழும் உயிரினம் ஆகும். 1,500 அடிகள் உயரம் கொண்ட மலைபிரதேசங்களில் வாழும் தன்மைகொண்டது.
இந்த பாம்பின் தலை முட்டை வடிவத்தில் அமைந்திருக்கும். 
இயற்கையாகவே ஒரு பயந்த சுபாவம் கொண்ட, மிகவும் சுறுசுறுப்பாக செயல்படும் இந்த வகையான பாம்புகள் இரவில் மட்டுமே வெளியில் வரும். அதன் எதிரிகளை மிகவும் ஆக்ரோசமாக தாக்கும் குணம் கொண்டது. தனது இரையைத்தேடி மனிதர்கள் வாழும் பகுதிக்குள் கூட வரும் இயல்புடையது. மனிதர்கள் வாழும் வீடுகளில் உள்ள சுவர் இடுக்குகளில் தங்குவதால் அதன் முடிவை அதே தேடிக்கொள்கிறது.

இவை சிறிய வகை பல்லிகள், பூச்சிகள், தவளைகளையும் உட்கொள்ளும் தன்மை கொண்டதாக உள்ளது. இவ்வகை பாம்புகள் முட்டை இடுவதாக கருதப்படிகிறது. இவ்வகைப்பாம்புகள் தனது வயிற்றுப்பகுதியை சாய்வாகச் கொண்டு ஊர்ந்து செல்லும் தன்மை கொண்டது.



</doc>
<doc id="213242" url="https://ta.wikipedia.org/wiki?curid=213242" title="வேட்டுவர்">
வேட்டுவர்



</doc>
<doc id="213246" url="https://ta.wikipedia.org/wiki?curid=213246" title="ரெசிஃபி">
ரெசிஃபி

ரெசிஃபி ("Recife") பிரேசிலின் ஐந்தாவது மிகப்பெரிய பெருநகரப் பகுதியாகும். 3,743,854 மக்கள் வாழும் இந்த பெருநகரப்பகுதி வடக்கு/வடகிழக்கில் மிகப்பெரிய ஊரகப் பகுதியாக உள்ளது. பெர்னம்பூக்கோ மாநிலத்தின் தலைநகராக விளங்குகிறது. 2012ஆம் ஆண்டுக் கணக்கெடுப்பின்படி நகரத்தின் மக்கள்தொகை 1,555,039 ஆகும்.

பெபெரிபி ஆறும் கப்பிபரிபி ஆறும் இணைந்து அத்திலாந்திக்குப் பெருங்கடலில் சேரும் இடத்தில் ரெசிஃபி அமைந்துள்ளது. இந்நகரம் அத்திலாந்திக்குப் பெருங்கடலில் அமைந்துள்ள முதன்மையானத் துறைமுகங்களில் ஒன்றாகும். கடற்கரையை அலங்கரிக்கும் பவளப் படிப்பாறைகளைக் குறிப்பதாக இந்நகரத்தின் பெயர் அமைந்துள்ளது. பல சிற்றாறுகளும் சிறுத் தீவுகளும் 50க்கும் மேற்பட்ட பாலங்களும் இந்நகரின் சிறப்பியல்புகளாக உள்ளன. இதனால் இது "பிரேசிலிய வெனிசு" என்றழைக்கப்படுகிறது. 2010ஆம் ஆண்டுத் தரவுகளின்படி வடகிழக்கு பிரேசிலின் தலைநகரங்களில் மிக உயர்ந்த மனித வளர்ச்சிச் சுட்டெண் கொண்டதாக விளங்குகிறது.

பெர்னாம்பூக்கோ மாநிலத்தின் முதன்மை தொழில் மண்டலமாக ரெசிஃபி பெருநகர மண்டலம் விளங்குகிறது. கரும்பிலிருந்து பெறப்படும் சர்க்கரை, எத்தனால் ஆகியவை முதன்மைப் பொருட்களாக உள்ளன; இலத்திரனியல், உணவுப் பொருட்கள் ஏனைய பொருட்களாகும். அரசின் நிதிச் சலுகைகளை பயன்படுத்தி 1970களிலும் 1980களிலும் பல தொழிலகங்கள் கட்டமைக்கப்பட்டுள்ளன. தொழிலாளர் வளமும் தனியார் முதலீடுகளும் ரெசிஃபியை சாவோ பாவுலோவை அடுத்து பிரேசிலின் இரண்டாவது மிகப்பெரும் மருத்துவ மையமாக ஆக்கியுள்ளது. நிகழ்காலச் சிறப்புக் கருவிகளைக் கொண்ட நவீன மருத்துவமனைகள் அருகிருக்கும் மாநிலங்களிலிருந்து சிகிச்சை பெற நோயாளிகளை ஈர்க்கின்றன. வடகிழக்கு மண்டலத்தில் உள்ள பிற நகரங்களைப் போலவே சுற்றுலாத் துறையும் வளர்ந்து வருகிறது. ரெசிஃபியின் தெற்கே தொலைவில் அமைந்துள்ள, பிரேசிலின் மிகச்சிறந்த கடற்கரையாக பலமுறை வாக்களிக்கப்பட்டுள்ள, "போர்ட்டொ டெ கலினாசு" கடற்கரை பல சுற்றுலாப் பயணிகளை ஈர்த்து வருகிறது.

இந்த நகரத்தில் "பெர்னம்பூக்கோ மாநில கூட்டரசு பல்கலைக்கழகம்" அமைந்துள்ளது. சிறந்த கல்வி மையமாக விளங்குகிறது. பிரேசிலின் சிறந்த கவிஞரும் அடிமைத்தனத்தை எதிர்ப்பவருமான "காசுத்ரோ ஆல்வெசு" இங்குதான் கல்வி பயின்றார். 

The city will be one of the host cities of the 2014 உலகக்கோப்பை காற்பந்து போட்டிகள் நடக்கும் நகரங்களில் ஒன்றாக ரெசிஃபி உள்ளது. மேலும் 2013 பிபா கூட்டமைப்புக்களின் கோப்பைப் போட்டியும் 1950 உலகக்கோப்பை கால்பந்து போட்டியும் இங்கு நடந்துள்ளன.


</doc>
<doc id="213248" url="https://ta.wikipedia.org/wiki?curid=213248" title="இந்தியாவில் வருமானவரி">
இந்தியாவில் வருமானவரி

இந்தியாவில் வருமான வரி இந்தியா விடுதலை பெற்ற பின்பு இந்திய வருமானவரி சட்டம், 1961- இந்திய பாராளுமன்றத்தால் நிறைவேற்றப்பட்டு, 01-04-1962 முதல் இந்திய வருமான வரிச் சட்டம் செயல்படத் தொடங்கியது. வருமான வரி கணக்கை சரிபார்த்தல் மற்றும் வசூலித்தல் ஆகியவற்றை இந்திய அரசின் வருமான வரித் துறையிடம் ஒப்படைக்கப்பட்டுள்ளது. வருமானவரித்துறையானது இந்திய அரசின் நிதி அமைச்சக வருவாய்த்துறையின் நேரடி வரிகள் வாரியத்தின் கீழ் இயங்குகிறது.வருமான வரித் துறையினர்க்கு, வருமான வரி படிவம் தாக்கல் செய்யும் போது, படிவத்தில் நிரந்த கணக்கு எண் (PAN) கட்டாயமாக குறிக்கப்பட்டிருக்க வேண்டும். 

இந்திய வருமான வரித் துறையினர், ஒரு நிதியாண்டில் ஒரு தனிநபர் ஈட்டிய மொத்த வருவாய்க்கு ஏற்ப வருமான வரி நிர்ணயத்துள்ளது. வருமானவரி செலுத்துவதில் 60 வயது நிரம்பிய மூத்த குடிமக்களுக்கும், 80 வயது நிரம்பிய மிக மூத்த குடிமக்களுக்கும் வருமான வரி செலுத்துவதில் சிறிது சலுகை காட்டப்பட்டுள்ளது.

வருமான வரி படிவத்தை ஆண்டு தோறும் சூலை 30-ஆம் தேதிக்குள் வருமானத்துறையினரிடம் தாக்கல் செய்ய வேண்டும். அதற்கு முன் மார்ச்சு மாத இறுதிக்குள் முன்கூட்டியே வருமானவரி கட்டியிருக்க வேண்டும்.


ஈட்டுபவர்கள்.









வருமான வரிச் சட்டம் பிரிவு 276சிசி-இன் படி, உரிய காலத்தில் வருமானவரி படிவம் தாக்கல் செய்யவில்லை எனில் ரூபாய் ஒரு இலட்சம் அபராத தொகை செலுத்துவதுடன், வருமான வரித் துறையின்ர் மேற்கொள்ளும் குற்ற நடவடிக்கைகளுக்கும் ஆளாக நேரிடும். 
ஆண்டு மொத்த வருவாய் ரூபாய் இரண்டரை இலட்சத்திற்கு கீழ் வருவாய் ஈட்டும், அறுபது நிரம்பிய மூத்த குடிமக்களும், ஆண்டு மொத்த வருவாய் ரூபாய் ஐந்து இலட்சத்திற்கு கீழ் வருவாய் ஈட்டும், எண்பது வயது நிரம்பிய மிக மூத்த குடிமக்களும் வருமான வரித்துறையினருக்கு, ஆண்டு தோறும் வருமானவரி படிவம் தாக்கல் செய்யத் தேவையில்லை.

ஒரு தனிநபரின் மொத்த வருமானத்தை வருமான வரிக்காக கணக்கிடப்படும் பொழுது கீழ்கண்ட தொகைகள், மொத்த வருமானத்திலிருந்து கழித்து வருமானம் வருமான வரி செலுத்த கணக்கில் எடுத்துக் கொள்ளப்படும்.













வருமான வரி சட்டப் பிரிவு 87A-இன் படி ரூபாய் ஐந்து இலட்சம் மற்றும் அதற்கு கீழ் மொத்த வருவாய் ஈட்டியவர்களுக்கு மட்டும் கட்ட வேண்டிய வருமானவரியிலிருந்து ரூபாய் இரண்டாயிரம் சிறப்பு தள்ளுபடி அளிக்கப்பட்டுள்ளது.. 

வருமான வரித்துறைக்கு ஆண்டு தோறும் வருமான வரி படிவம் சமர்ப்பிக்கத் தவறியவர்களுக்கும், உண்மையான வருவாய்களை வருமான வரி படிவத்தில் காட்டாது வருமான வரியை செலுத்த தவறும் நபர்களுக்கும் வருமானவரிச் சட்டப்பிரிவு 271H-இன் படி ரூபாய் 10,000ஆயிரம் முதல் ஒரு இலட்சம் வரை அபராதம் விதிக்கப்படுவதுடன் குற்ற வழக்கும் பதிவு செய்யப்படும்.




</doc>
<doc id="213251" url="https://ta.wikipedia.org/wiki?curid=213251" title="பாரிஜாத் (எழுத்தாளர்)">
பாரிஜாத் (எழுத்தாளர்)

பாரிஜாத் என்பவர் நேபாள மொழி எழுத்தாளர். இவரது இயற்பெயர் பிஷ்ணு குமாரி வைபா என்பதாகும். பாரிஜாதம் என்ற மலரின் பெயரை புனைப்பெயராகக் கொண்டார். சிரிஸ் கோ பூல் என்ற இவரது நூல் சிறப்பு மிக்கது.

ஆகங்க்.ஷா, பாரிஜாத் கா கவிதா, பைசாலு பர்த்தமான் உள்ளிட்ட கவிதைகளை எழுதினார். மைலே நஜன்மயேகோ சோரோ என்ற சிறுகதையையும் எழுதினார். இவர் பத்து நாவல்களையும் எழுதியுள்ளார். இவரது நாவலுக்காக மதன் புரஸ்கார் என்ற விருது வழங்கப்பட்டது. சிரிஸ் கோ பூல் என்ற இவரது நூல், நேபாள மொழியிலும் குறிப்பிடத்தக்கது ஆகும்.
திரிபுவன் பல்கலைக்கழகத்தில் உறுப்பினராக இருந்தார்.

நாவல்கள்:

சிறுகதைகள்:

சிறுகதைத் தொகுப்புகள்:


</doc>
<doc id="213252" url="https://ta.wikipedia.org/wiki?curid=213252" title="திரிபுவன் பல்கலைக்கழகம்">
திரிபுவன் பல்கலைக்கழகம்

திரிபுவன் பல்கலைக்கழகம் என்பது நேபாளத்தின் காத்மண்டுவில் உள்ள பொதுப் பல்கலைக்கழகம். இது நேபாளத்திலேயே பழமையான கல்வி நிறுவனங்களில் ஒன்றூ. இங்கு ஒன்றரை லட்சம் மாணவர்கள் படிக்கின்றனர். இத்துடன் அறுநூறுக்கும் அதிகமான கல்லூரிகள் இணைக்கப்பட்டுள்ளன. திரிபுவன் என்னும் நேபாள அரசரின் பெயர் பல்கலைக்கழகத்திற்கு சூட்டப்பட்டது.

உளவியல், வரலாறு, பொருளாதாரம், பண்பாடு, பௌத்தவியல், நேபாளி, சமசுகிருதம், இந்தி உள்ளிட்ட பாடங்கள் கற்பிக்கப்படுகின்றன.


வேளாண்மை மற்றும் விலங்கு கல்விக்கான மையம்
மருத்துவ கல்வி மையம்
பொறியியல் கல்வி மையம்
அறிவியல் மற்றும் தொழில் நுட்ப மையம்
காட்டியல் துறை

சித்வான், காத்மண்டு, லலித்பூர், மக்வான்பூர் உள்ளிட்ட இடங்களில் பல்கலைக்கழகத்தில் கல்வி மையங்கள் அமைந்துள்ளன. இங்கு பன்னாட்டளவிலான கிரிக்கெட் மைதானம் உள்ளது.




</doc>
<doc id="213253" url="https://ta.wikipedia.org/wiki?curid=213253" title="போடோ இலக்கிய மன்றம்">
போடோ இலக்கிய மன்றம்

போடோ இலக்கிய மன்றம் அல்லது போடோ சாகித்திய சபை என்பது போடோ மொழியின் இலக்கியத்தை வளர்த்தெடுக்க அமைக்கப்பட்ட மன்றம். அசாம், மேற்கு வங்காளம், மேகாலயா, நாகாலாந்து, திரிப்புரா, நேபாளம் உள்ளிட்ட பகுதிகளில் வாழும் போடோ மொழி இலக்கியவாதிகள், இந்த அமைப்பின் உறுப்பினர்களாக உள்ளனர்.

இந்திய விடுதலைக்குப் பின்னரும், போடோ மொழிக்கான வளர்ச்சி இல்லாமையை மக்கள் உணர்ந்தனர். அதன் தொடர்ச்சியாக, போடோ இலக்கிய மன்றம் உருவானது.
தொடர் போராட்டங்களினால், போடோ மொழி கல்வி மொழியாக்கப்பட்டது. வடகிழக்கு இந்தியாவில் உள்ள பல்கலைக்கழகங்கள், போடோ இலக்கியத்தை பாடமாக அறிமுகப்படுத்தின. பின்னர், அசாம் அரசும் போடோ மொழியை துணை ஆட்சி மொழியாக ஏற்றது. இது
மத்திய அரசின் உதவியுடன், நாற்பதாயிரத்திற்கும் அதிகமான அறிவியல், கலைச் சொற்களை போடோ மொழியில் உருவாக்க முனைந்துள்ளது.


</doc>
<doc id="213256" url="https://ta.wikipedia.org/wiki?curid=213256" title="அசாமிய இலக்கிய மன்றம்">
அசாமிய இலக்கிய மன்றம்

அசாம் சாகித்திய சபா "(Assam Sahitya Sabha)" என்பது அசாமிய மொழியையும், இலக்கியத்தையும் வளர்ப்பதற்காக இந்தியாவின் அசாம் மாநிலத்தில் உருவாக்கப்பட்ட ஒரு மன்றம் ஆகும். அரசியல் நோக்கமற்றதாகவும் இலாப நோக்கமற்றதாகவும் அசாமின் இந்த இலக்கிய மன்றம் செயல்பட்டு வருகிறது. அசாம் மற்றும் அசாமிய இலக்கியங்களின் கலாச்சாரத்தை மேம்படுத்துவதற்காக அசாமில், 1917 ஆம் ஆண்டு டிசம்பர் மாதம் இம்மன்றம் நிறுவப்பட்டது. தற்போது அசாமிலும் அசாம் மநிலத்திற்கு வெளியிலுமாக கிட்டத்தட்ட ஆயிரம் கிளைகளை இந்நிறுவனம் பெற்றுள்ளது. அசாம் சாகித்திய சபாவின் மைய்ய அலுவலகம் அசாமின் பண்பாட்டுத் தலைமையகமாகத் திகழக்கூடிய வரலாற்றுச் சிறப்பு மிக்க யோர்காட்டு நகரத்தில் அமைந்துள்ளது. இந்நிறுவனத்தின் அனைத்து கிளைகளுக்கும் மாவட்ட அலகுகளுக்கும் அவை இருக்கும் பகுதிகளிலேயே தலைமை அலுவலகமும் அமைந்துள்ளது .

1826 ஆம் ஆண்டு வரை. அசாம் மாநிலம் முக்கியமாக அகோம் மற்றும் கோச் வம்சத்தினரால் ஆளப்பட்டது. 1826 ஆம் ஆண்டு இந்நகரம் பிரித்தானியர்களின் ஆட்சியின் கிழ் கொண்டு வரப்பட்டது. அவர்களின் செயல்பாட்டால் இந்தியாவின் அரசியல் வரைபடத்தில் ஒரு பகுதியாக அசாம் மாறியது. அன்று முதல் இந்தியாவின் கலாச்சார வரைபடத்தில் அசாம் எப்போதும் ஓர் ஒருங்கிணைந்த பகுதியாகவே இருந்து வருகிறது.

எனினும், நவீன அசாம், நவீன அசாமிய மொழி, அசாமிய இலக்கியம் மற்றும் அசாமிய கலாச்சார வரலாறு முதலான அம்சங்களின் தொடக்கம் 19 ஆம் நூற்றாண்டின் ஆரம்ப பகுதியில் இருந்து தொடங்குவதாக கண்டுபிடிக்கப்பட்டது. 1872 ஆம் ஆண்டு முதல், அசாமிய மொழி, இலக்கியம் மற்றும் நவீன காலத்திய கலாச்சாரத்தை மேம்படுத்தும் பணியில் ஈடுபடுவதற்காக சில அமைப்புகள் உருவாக்க முயற்சிகள் மேற்கொள்ளப்பட்டன. 

இந்நோக்கத்துடன் மேற்கொள்ளப்பட்ட அனைத்து வகையான முயற்சிகளின் விளைவாக அசாம் சாகித்தய சபா தோன்றியது. 1917 ஆம் ஆண்டில் இச்சபா நிறுவப்பட்டவுடன் அதனுடைய முதல் மாநாடு 1917 ஆம் ஆண்டு டிசம்பர் மாதத்தில் நடைபெற்றது. நவீன அசாமிய இலக்கிய வரலாற்றில் ஒரு பெரிய இடத்தைப் பிடித்த நவீன அசாமிய இலக்கிய வரலாற்றில் ஒரு பெரிய இடத்தைப் பிடித்த பத்மநாத் கோகெயின் பருவா தலைமையில் இம்மாநாடு நடைபெற்றது, இந்நிறுவனத்தின் முதலாவது செயலாளராக சரத் சந்திர கோசுவாமி செயல்பட்டார் . இதன் பின்னர் இரண்டு ஆண்டுகளுக்கு ஒரு முறை என்ற இடைவெளியில் ஆண்டு மாநாடுகள் நடைபெற்று வருகின்றன. பெரும் ஆடம்பரமாகவும் கோலாகலமாகவும் இம்மாநாடு நடத்தப்படுகிறது. பெருமை கொண்ட, மற்றும் உயர் புகழ் எய்திய எழுத்தாளர் ஒருவர் அசாம் சாகித்திய சபாவின் தலைவராகத் தேர்ந்தெடுக்கப்படுகிறார். அசாம் சாகித்திய சபாவை முறையாக உருவாக்குவதற்கு முன்பே சாகித்திய கந்தாரி பத்மாநாத் கோகெயின் பருவா 1895 ஆம் ஆண்டு டிசம்பர் மாதம் நாகாலாந்து மாநிலத் தலைநகர் கோகிமாவில் கோகிமா சாகித்திய சபாவை நிறுவியிருந்தார். பத்மாநாத் கோகெயின் பருவா அச்சபாவின் நிறுவனச் செயலாளராகவும், வங்காளத்தைச் சேர்ந்த மேன்மை பொருந்திய நபின் சந்திர பட்டாச்சார்சி நிருவனத் தலைவராகவும் பதவி வகித்தனர். கோகிமா சாகித்திய சபா நிறுவனத்திற்கென ஓர் அலுவலகக் கட்டிடம் கோகிமா நகரின் மையப்பகுதியில் அமைந்திருந்தது. சிவப்பு நிறத்தில் இவ்வலுவலகத்தின் சுவர்கள் பூசப்பட்டிருந்ததால் அந்த அலுவலகம் லால் கார் என்ற பெயரால் அழைக்கப்பட்டது. பத்மா நாத் கோகெயின் பருவாவின் வாழ்க்கை வரலாற்று நூலான மோர் சுவோரான் என்ற நூலில் இதைபற்றிய குறிப்புகள் உள்ளன. காலஞ்சென்ற கோவிந்த சந்திர பெய்ரா, தான் பகதூர் சோனார், அரிபிரசாத் கோர்க்கா ராய் முதலானோர் கோகிமா சாகித்திய சபாவினால் உருவாக்கப்பட்டா இலக்கிய ஆளுமைகள் ஆவர். அசாம் மாநில அரசு இவர்களின் இலக்கியப் பணியை கவுரவிக்கும் பொருட்டு அவர்களுக்கு இலக்கிய ஓய்வூதியம் வழங்கி சிறப்பு செய்துள்ளது என்பது குறிப்பிடத்தக்கதாகும். கோகிமா சாகித்திய சபா 2013 ஆம் ஆண்டு நவம்பர் மாத நிலையின்படி அப்போதும் சிறப்பாக செயல்பட்டு வந்தது. கோகிமாவிலுள்ள பி. ஆர் இல் பகுதியில் நாகாலாந்து காவலர் குடியிருப்புக்கு எதிரில் ஒரு சொந்தக் கட்டிடம் அமைந்துள்ளது. நாகாலாந்து மாநில அரசு 1978 ஆம் ஆண்டு லால் கார் கட்டிடத்திற்குப் பதிலாக இக்கட்டிடத்தை வழங்கியது. 

இரண்டு ஆண்டுகளுக்கு ஒரு முறை அசாம் சாகித்திய சபாவின் மாநாடுகள் கொண்டாடப்படுகின்றன. அசாம் மாநிலத்திலுள்ள சிவசாகர் பகுதியில் அசாம் சாகித்திய சபாவின் முதல் மாநாடு நடைபெற்றது. இது ஒரு பெரிய இலக்கியத் திருவிழாவாக நடைபெற்றது.. தனித்துவமான நிகழ்வுகள் விழாவில் இடம் பெற்றன. ஆயிரக்கணக்கான மக்கள் இவ்விழாவில் கலந்து கொண்டனர். மாநிலத்திலுள்ள எழுத்தாளர்கள் அனைவரும் மாநாட்டிற்கு வருகை தந்து மக்களை வரவேற்றனர். அவர்களுடைய கருத்துகள் பரிமாறிக்கொள்ளப்பட்டன . 2000 மற்றும் 2002 ஆம் ஆண்டு வழக்கமாக நடைபெற்ற மாநாடுகள் தவிர்த்து யோகார்ட்டு மற்றும் கல்காசியா நகரங்களில் சிறப்பு அமர்வுகள் நடைபெற்றன . பார்பீட்டா மாவட்டம் பார்பீட்டா சாலையிலுள்ள பிசுவாரத்தினா டாக்டர் புபேன் அசாரிக்கா சம்மானாய் கேத்ராவில் விழா நடைபெற்றது. 2015 ஆம் ஆண்டுக்கான சபாவின் மாநாடு நாகௌனிலுள்ள காலியபோரில் நடைபெற்றது . 2017 ஆம் ஆண்டுக்கான மாநாடும் பத்மாநாத் கோகெயின் பருவா கேத்ரா அரங்கில் நடைபெறும் எனத் திட்டமிடப்பட்டிருந்தது.

அசாம் சாகித்திய சபா பத்திரிகை என்ற பெயரில் அசாம் சாகித்திய சபா ஒரு பத்திரிகையை வெளியிடுகிறது. இப்பத்திரிகையின் முதலவது இதழ் 1927 ஆம் ஆண்டு அக்டோபர் மாதம் வெளியிடப்பட்டது. சந்திரகார் பருவா இப்பத்திரிகையின் நிறுவன ஆசிரியர் ஆவார்ref name="savifa"></ref>. 




</doc>
<doc id="213269" url="https://ta.wikipedia.org/wiki?curid=213269" title="திராயானின் தூண்">
திராயானின் தூண்

திராயானின் தூண் ("Trajan's Column", ) என்பது இத்தாலியின் ரோம் நகரில் உள்ள ஒரு நினைவுச் சின்னம் ஆகும். இது உரோமைப் பேரரசன் திராயானின் டேசியன் போர் வெற்றியைக் குறிக்கும் வகையில் கிபி 113 ஆம் ஆண்டில் நிறுவப்பட்டது. அதன் தளம் உட்பட தூண் நாற்பத்து இரண்டு மீட்டர் (138 அடி) உயரம் வரை ஆகும். இந்த உயரம் சரியாக இந்த தளத்தில் இருந்த மலையின் உயரம் ஆகும்.


</doc>
<doc id="213280" url="https://ta.wikipedia.org/wiki?curid=213280" title="ஸூரத்துல் லஹப்">
ஸூரத்துல் லஹப்

ஸூரத்துல் லஹப் ()() சுடர் / சுவாலை என்பது திருக்குர்ஆனின் 111வது அத்தியாயம் ஆகும்.
திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 111 அத்தியாயமாகத் திகழும் ஸூரத்துல் லஹப் (சுடர்)மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும்.

ஸூரத்துல் லஹப் என்ற அரபுச் சொல்லுக்கு சுடர் / சுவாலை , எனப் பொருள்.






</doc>
<doc id="213292" url="https://ta.wikipedia.org/wiki?curid=213292" title="மொரதாபாத் கலவரம், 1980">
மொரதாபாத் கலவரம், 1980

மொரதாபாத் கலவரம் (Moradabad riots) 1980 ஆம் ஆண்டு ஆகஸ்டு மற்றும் நவம்பர் மாதங்களில் இந்தியாவின் உத்திரப் பிரதேசம் மாநிலத்திலுள்ள "மொரதாபாத்" நகரில் நடந்தது. இஸ்லாமியர்கள் காவல்துறையினரை தாக்கியதன் பதிலாக ஏற்பட்ட காவல்துறைத் தாக்குதலில் பல இஸ்லாமியர்கள் தாக்கப்பட்டுக் கொல்லப்பட்டனர்.
1980 ஆண்டு ஆகஸ்டு மாதம் ஈகைநாள் வழிபாட்டின் போது "தலித்"துகள் பகுதியிலிருந்து பன்றி ஒன்று 50,000 இஸ்லாமியர்கள் தொழுகை நடத்திக் கொண்டிருந்த பகுதிக்குள் சென்றது. இதனால் ஆத்திரமுற்ற இஸ்லாமியர்கள் காவல்துறையினரின் மீது தாக்குதல் நடத்தினர். இதில் உயர் காவல்துறை ஆய்வாளர் (Senior Superintendent of Police-SSP) கற்களால் தாக்கப்பட்டார். மேலும் இஸ்லாமியர்களால் கூடுதல் மாவட்ட நீதிபதி (Additional District Magistrate-ADM) அடித்துக் கொல்லப்பட்டார். இக்கலவரத்தைக் கையாளும் பொருட்டு காவல்துறையினரின் பதில் நடவடிக்கையில் பல இஸ்லாமியர்கள் தாக்கப்பட்டு மரணமடைந்தனர். அரசு சுமார் 400 உயிரிழந்த இஸ்லாமியர்களின் குடும்பங்களுக்கு நஷ்ட ஈடு வழங்கியது.


</doc>
<doc id="213297" url="https://ta.wikipedia.org/wiki?curid=213297" title="ஆர். சி. சக்தி">
ஆர். சி. சக்தி

ஆர். சி. சக்தி இந்தியத் திரைப்பட இயக்குனராவார். இவர் நடிகர் ரஜினிகாந்தை வைத்து இயக்கிய "தர்மயுத்தம்", விஜயகாந்த் நடித்த "மனக்கணக்கு", கமலஹாசன் நடித்த "உணர்ச்சிகள்", மற்றும் ராஜேஷ், லட்சுமி நடித்த "சிறை" ஆகிய திரைப்படங்களின் மூலம் புகழ்பெற்றார்.

இராமநாதபுரம் மாவட்டம் பரமக்குடி அடுத்த புழுதிகுளத்தில் பிறந்த ஆர். சி. சக்தி, சிறுவயதிலேயே, கல்வியில் கவனத்தை செலுத்தாமல், சினிமாவில் ஆசையில் இருந்தார். இளைஞராக இருந்தபோதே, நண்பர்களுடன் இணைந்து நாடகக்கம்பெனியை துவங்கினார் சென்னை வந்த சக்தி, சுப்பு ஆறுமுகம் குழுவில் சேர்ந்து, திரைக்கதை எழுத்தாளராக பணியாற்றிவந்தார். தீவிர முயற்சிக்கு பிறகு, "பொற்சிலை" படத்தில் உதவி இயக்குநராக பணியாற்றினார். பின் டான்ஸ் மாஸ்டர் தங்கத்துடன் இணைந்து, "அன்னை வேளாங்கண்ணி" படத்தில் திரைக்கதை எழுதினார். 1972ஆம் ஆண்டு, உணர்ச்சிகள் படத்தின் மூலம் இயக்குனராக உயர்ந்தார். தனது முதல் படத்திலேயே, பால்வினை நோய்களை மையமாகக்கொண்டு படத்தை இயக்கியிருந்தது குறிப்பிடத்தக்கது. உணர்ச்சிகள் திரைப்படம் நடிகரான கமலஹாசனை உயரச்செய்தது.



</doc>
<doc id="213300" url="https://ta.wikipedia.org/wiki?curid=213300" title="ஈய-அமில மின்கலம்">
ஈய-அமில மின்கலம்

ஈய-அமில மின்கலம் ஒரு வகை மீள்-மின்னேற்றக்கூடிய மின்கலமாகும். உலகில் பயன்படுத்தப்படும் மின்கலங்களில் 40-45% இது பிடிக்கின்றது. வாகனங்களில் பிரதான மின்கலமாக தற்காலம் வரை இம்மின்கலமே பயன்படுத்தப்படுகின்றது. இம்மின்கலம் 1859ஆம் ஆண்டு பிரான்சு நாட்டைச் சேர்ந்தவரான கஸ்டன் பிளான்டே என்பவரால் கண்டுபிடிக்கப்பட்டது. இதனை விட வினைத்திறன் அதிகமான மின்கலங்கள் கண்டுபிடிக்கப்பட்டாலும், இதன் விலை ஒப்பீட்டளவில் குறைவென்பதால் இம்மின்கலமே அதிகளவில் பயன்படுத்தப்படுகின்றது. பொதுவாக ஆறு 2 V மின்கலங்களின் கூட்டாக 12 V பட்டரியாக விற்பனை செய்யப்படுகின்றது. இதன் பிரதான கூறுகளாக சல்பூரிக் அமிலமும், ஈயமும், ஈய ஒக்சைட்டும் காணப்படுகின்றன. இவற்றிற்கிடையில் ஏற்படும் மின்னிரசாயனத் தாக்கங்களைப் பயன்படுத்தி இம்மின்கலத்தை மின்னேற்றியும், மின்னிறக்கியும் பயன்படுத்தலாம். வைத்தியசாலை உபகரணங்களிலும், தொலைபேசிக் கோபுரங்களிலும் ஈய-அமில மின்கலத்தின் மேம்படுத்தப்பட்ட வடிவமான VRLA மின்கலம் பயன்படுத்தப்படுகின்றது. இவ்வகை மின்கலத்தில் சாதாரண ஈய-அமில மின்கலத்தில் உள்ள நீர் மின்பகுப்படைதல் போன்ற பல்வேறு குறைபாடுகள் நீக்கப்பட்டுள்ளது.

மின்னேற்றப்பட்ட ஈய-அமில மின்கலத்தை உபகரணத்தின் மின்சுற்றோடு தொடுக்கும் போது மின்கலம் மின்னிறக்கப்படும். இதன் போது இரு மின்வாய்களும் ஈய(II)சல்பேற்றாக (PbSO) மாற்றமடையும். சல்பூரிக் அமிலம் மேலும் மேலும் சல்பேற்று அயன்களை (SO) இழந்து மின்பகுபொருள் மிக ஐதான சல்பூரிக் அமிலமாகும். மின்பகுபொருளில் நீரின் அளவு அதிகமாகும். மின்கலத்தின் மறை முனைவிலிருந்து இலத்திரன்களை மின்கடத்தியூடாக நேர் முனைவுக்கு மாற்றுவதன் மூலம் இச்செயற்பாடு நடைபெறும். கடத்துப்படும் இலத்திரன்களின் சக்தியைக் கொண்டு தொடுக்கப்பட்டுள்ள உபகரணம் செயற்படும்.

மறை முனைவில் நடைபெறும் தாக்கம்:

நேர் முனைவில் நடைபெறும் தாக்கம்:

மொத்தத் தாக்கம்:

ஈய-அமில மின்கலத்தை நேரோட்டத்தில் (DC) மின்னேற்ற வேண்டும். மறை முனைவை மின்கலத்தின் மறை முனைவுடனும், நேர் முனைவை மின்கலத்தின் நேர் முனைவுடனும் தொடுக்க வேண்டும். மின்னேற்றும் போது மறை முனைவு ஈயமாகவும், நேர் முனைவு ஈய ஒக்சைட்டாகவும் மாற்றமடையும். இதன் போது நேர் முனைவிலிருந்து புறவிசையைப் பயன்படுத்தி இலத்திரன்கள் அகற்றப்படுவதுடன், மறை முனைவில் இலத்திரன்கள் சேர்க்கப்படும். 

மறை முனைவுத் தாக்கம்:

நேர் முனைவுத் தாக்கம்:

அதிகளவாக மின்னேற்றமடைதல் தவிர்க்கப்பட வேண்டியதாகும். ஏனெனில் அதிகமாக மின்னேற்றம் வழங்கப்பட்டால் கரைசலிலுள்ள நீர் மின்பகுப்படைந்து ஐதரசனாகவும், ஒக்சிசனாகவும் மாற்றப்பட்டு விடும். எனவே இடைக்கிடை நீர் மின்கலத்துக்குள் இடப்பட வேண்டும். 

ஏனைய மின்கலங்களைப் போலல்லாது மின்பகுபொருள் நேரடியாக மின்னிரசாயனத் தாக்கங்களில் பங்கு கொள்வதால் மின்பகுபொருளான சல்பூரிக் அமிலக் கரைசலின் நீர் ஒப்படர்த்தியை அளவிடுவதன் மூலம் இலகுவாக அளந்து விடலாம். மின்கலம் பயன்படுத்தப்பட்டு மின்னிறக்கமடையும் போது சல்பூரிக் அமிலத்தின் செறிவு குறைவடைவதால் கரைசலின் நீர் ஒப்படர்த்தியும் குறைவடையும். எனவே அதிக நீர் ஒப்படர்த்தி அதிக மின்னேற்றத்தையும், குறைவான நீர் ஒப்படர்த்தி குறைவான மின்னேற்றத்தையும் குறிக்கின்றன.

மின்கலத்தைத் தனியாக ஒரு மின்கடத்தியுடனும் வோல்ட் மானியுடனும் தொடுப்பதனாலும் மின்கலத்தின் ஏற்றத்தைக் கணிக்கலாம். 

அதிகளவாக மின்னேற்றப்படும் போது சல்பூரிக் அமிலக் கரைசலில் உள்ள நீர் ஒக்சிசனாகவும், ஐதரசனாகவும் மின்பகுப்படையும். இவற்றில் ஐதரசன் தீப்பற்றினால் மிகவும் அபாயகரமாக வெடிக்கலாம். இதனைத் தடுப்பதற்காக சாதாரண ஈய-அமில மின்கலங்களில் வாயு வெளியேறுவதற்கான துவாரங்களும், VRLA வகை ஈய அமில மின்கலங்களில் ஐதரசனையு ஒக்சிசனையும் மீண்டும் நீராக மாற்றும் வால்வுகளும் காணப்படும் (எனவே VRLA வகை மின்கலங்களுக்கு இடைக்கிடை வெளியேறிய நீரை ஈடு செய்யத் தேவையில்லை). எனினும் வெளியேறும் வேகத்தை விட அல்லது மீள்தொகுக்கும் வேகத்தை விட மிக அதிகளவில் ஐதரசனும் ஒக்சிசனும் உருவாகினால் வெடித்தல் அபாயம் மிக அதிகமாகும். இதன் போது தற்செயலாக தீப்பொறி பட்டால் ஐதரசன் அதிக செறிவிலிருக்கும் ஒக்சிசனுடன் தீப்பிடித்து மின்கலம் பயங்கரமாக வெடிக்கலாம். இதன் போது ஈய-அமில மின்கலத்திலுள்ள சல்பூரிக் அமிலம் தெறிக்கப்பட்டு உடலில் பட்டால் உடல் அரிப்படைய வாய்ப்புண்டு. வெடித்தலால் தீக்காயமும் ஏற்படலாம். காற்றோட்டமற்ற இடத்தில் வெளியேறும் வாயு அருகிலேயே தேங்குவதால் அவ்விடங்களில் இக்கலங்களை மின்னேற்றல் தவிர்க்கப்பட வேண்டும். குறிப்பிட்டளவு நேரத்துக்கு அதிகமாக மின்னேற்றலும் தவிர்க்கப்பட வேண்டும்.


</doc>
<doc id="213305" url="https://ta.wikipedia.org/wiki?curid=213305" title="லலிதாசிறீ">
லலிதாசிறீ

லலிதாசிறீ இந்திய திரைப்பட நடிகையாவார். இவர் மலையாளத் திரைப்படங்களில் அதிகம் நடித்துள்ளார். இது வரை 100க்கும் மேற்பட்ட திரைப்படங்களில் நடித்துள்ள இவர், அதிகமாக துணைக் கதாப்பாத்திரங்களில் நடித்துள்ளார்.

லலிதா சிறீ கேரளாவில் உள்ள திருவனந்தபுரத்தில் பிறந்தவர். வித்யாசாரதி என்பவரை திருமணம் செய்த இவருக்கு குழந்தைகள் இல்லை. பிறகு ஒரு பெண் குழந்தையை தத்தெடுத்துள்ளார். தற்போது சென்னையில் அழகு நிலையம் ஒன்றை இவருடைய மகளுடன் நடத்தி வருகிறார்.




</doc>
<doc id="213308" url="https://ta.wikipedia.org/wiki?curid=213308" title="பிஸ்னஸ் மேன்">
பிஸ்னஸ் மேன்

பிஸ்னஸ் மேன் 2012ல் வெளிவந்த தெலுங்குத் திரைப்படமாகும். இதனை பூரி ஜெகன்நாத் இயக்கியிருந்தார். இத்திரைப்படத்தில் மகேஷ் பாபு, கஜால் அகர்வால், பிரகாஸ்ராஜ் ஆகியோர் முக்கிய கதாப்பாத்திரத்தில் நடித்திருந்தனர். இந்த திரைபடத்தினை ஆர். ஆர். வெங்கட் தயாரித்திருந்தார், ஆர். ஆர். மூவி மேக்கர்ஸ் இதனை வினியோகம் செய்தது.
இந்தத் திரைப்படம் தமிழ், மலையாளம் மற்றும் இந்தி மொழிகளில் மொழிமாற்றம் செய்யப்பட்டது. இத்திரைப்படம் ஜனவரி 13, 2012ல் வெளிவந்தது. இத்திரைப்படம் பாஸ் என்ற பெயரில் வங்காளி மொழியில் மறு ஆக்கம் செய்யப்பட்டு ஆகஸ்ட் 9, 2013ல் வெளியிடப்பட்டது.





</doc>
<doc id="213309" url="https://ta.wikipedia.org/wiki?curid=213309" title="பூரி ஜெகன்நாத்">
பூரி ஜெகன்நாத்

பூரி ஜெகன்நாத் (பிறப்பு: செப்டம்பர் 26, 1966) இந்தியத் திரைப்பட இயக்குனரும், தயாரிப்பாளரும், திரைக்கதை எழுத்தாளரும் ஆவார். இவர் மூன்று முறை நந்தி விருதினை வென்றுள்ளார். பத்ரி, இதலு சிராவணி சுப்பிரமணியம் , இடியட், அம்மா நானா ஓ தமிழ் அம்மாயி, சிவமணி, போக்கிரி, தேசமுடுரு, பிஸ்னஸ் மேன், கேமராமேன் கங்கதோ ராம்பாபு, இதரம்மாயில்தோ ஆகிய புகழ்பெற்ற படங்களை இயக்கியுள்ளார். இவர் இந்தி மொழித் திரைப்படங்களையும் இயக்கியுள்ளார்.


</doc>
<doc id="213321" url="https://ta.wikipedia.org/wiki?curid=213321" title="ஸூரத்துந் நஸ்ர்">
ஸூரத்துந் நஸ்ர்

ஸூரத்துந் நஸ்ர் உதவி என்பது திருக்குர்ஆனின் 110வது அத்தியாயம் ஆகும்.
திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 110 அத்தியாயமாகத் திகழும் ஸூரத்துந் நஸ்ர் மதினா வாழ்வின் போது அருளப்பட்டதால் இது மதனிய்யா வகையைச் சார்ந்ததாகும்.
 ஸூரத்துந் நஸ்ர் என்ற அரபுச் சொல்லுக்கு உதவி , எனப் பொருள்.



</doc>
<doc id="213327" url="https://ta.wikipedia.org/wiki?curid=213327" title="பாகல்பூர் கலவரம், 1989">
பாகல்பூர் கலவரம், 1989

பாகல்பூர் கலவரம் (Bhagalpur riots) 1989 ஆம் ஆண்டு அக்டோபர் 24 ஆம் தியதி இந்தியாவின் பீகார் மாநிலத்திலுள்ள "பாகல்பூர்" நகரில் நடைபெற்றது. இக்கலவரம் இந்துகளுக்கும் இஸ்லாமியர்களுக்கும் இடையே 2 மாதங்கள் வரை நடைபெற்றது. இக்கலவரத்தினால் "பாகல்பூர்" மற்றும் அதைச் சார்ந்த 250 கிராமங்கள் பாதிக்கப்பட்டன. இக்கலவரத்தினால் சுமார் 1000 மக்கள் கொல்லப்பட்டனர். இவர்களில் சுமார் 900 பேர் இஸ்லாமியர்கள். மேலும் 50,000 மக்கள் இடம் பெயர்ந்தனர். அந்த காலகட்டத்தில் சுதந்திர இந்தியாவின் ஆக மோசமான இந்து முஸ்லீம் கலவரம் இது என கருதப்பட்டது. 
இந்து மற்றும் இஸ்லாமிய மக்களிடையே " பிஷேரி பூஜை" மற்றும் "மொஹ்ரம்" பண்டிகை தொடர்பாக சிறு பதட்டம் இருந்து வந்தது.. 1989 ஆம் ஆண்டு விஷ்வ ஹிந்து பரிஷத் அமைப்பு அயோத்யாவில் ராமர் கோவில் கட்டுவது தொடர்பான நடவடிக்கையின் ஒரு பகுதியாக பூஜிக்கப்பட்ட செங்கல்களை நாடு முழுவதும் பொது மக்களிடமிருந்து பெற்றுக் கொண்டது. அப்படிப்பட்ட ஒரு நிகழ்வு "ஃப்தேபூர்" கிராமத்தில் நடைபெற்ற போது அங்கு கலவரம் நடைபெற்றது. கலவரத்திற்கு காரணம் 200 இந்து மாணவர்கள் முஸ்லீம் மாணவர்களால் கொல்லப்பட்டனர் என்ற வதந்தி ஆகும். மேலும் மற்றுமொரு வதந்தி 31 இந்து மாணவர்கள் கொல்லப்பட்டு அவர்களின் உடல் சமஸ்கிரதக் கல்லூரி கிணற்றினுள் வீசப்பட்டது என்பதாகும். இந்நிகழ்வின் பின்னணியில் அரசியல் நடவடிக்கைகள் இருந்தன என சந்தேகிக்கப்படுகிறது.


</doc>
<doc id="213329" url="https://ta.wikipedia.org/wiki?curid=213329" title="ஸூரத்துல் காஃபிரூன்">
ஸூரத்துல் காஃபிரூன்

ஸூரத்துல் காஃபிரூன் காஃபிர்கள் என்பது திருக்குர்ஆனின் 109வது அத்தியாயம் ஆகும்.

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 109 அத்தியாயமாகத் திகழும் ஸூரத்துல் காஃபிரூன் (காஃபிர்கள்)மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும். 
 ஸூரத்துல் காஃபிரூன் என்ற அரபுச் சொல்லுக்கு காஃபிர்கள் / மறுப்பவர்/ஏற்க்காதவர் , எனப் பொருள்.

109 al kafirun.
Surah Al-Kafirun (Complete text in Arabic with English and French translations)


</doc>
<doc id="213332" url="https://ta.wikipedia.org/wiki?curid=213332" title="திருச்சி மலைக் கோட்டை">
திருச்சி மலைக் கோட்டை

திருச்சிராப்பள்ளி மலைக்கோட்டை (Tiruchirapalli Rock Fort) ஒரு தொல்பழங்கால மலைப்பாறை ஒன்றன்மீது கட்டப்பட்ட கோட்டை, கோயில்கள் என்பவற்றைக் கொண்ட ஒரு தொகுதி ஆகும். நடுவில் ஒரு மலையும், அதைச் சுற்றி கோட்டையும் கொண்டு அமைந்துள்ளதால் மலைக்கோட்டை என்று அழைக்கப்படுகிறது. இது இந்தியாவின் தமிழ்நாடு மாநிலத்தில் திருச்சிராப்பள்ளி மாவட்டத்தில் காவிரியின் தென்கரையில் அமைந்துள்ளது. திருச்சி மாநகரின் அடையாளச் சின்னமாகத் திகழ்வது இந்த மலைக்கோட்டையாகும். இது அமைந்துள்ள மலைப்பாறை 273 அடி உயரம் கொண்டது. நிலவியல் அடிப்படையில், இப்பாறை ஒரு பில்லியன் ஆண்டுகளுக்கு மேற்பட்ட பழமையானது. இம்மலைக் கோட்டையுள் அமைந்துள்ள கோயில்கள் உச்சிப் பிள்ளையார் கோயில், சிவன் கோயில்கள் ஆகும். இக்கோட்டை பல வரலாற்று நிகழ்வுகளின் களமாக இருந்துள்ளது. இதற்குள் பல்லவர் காலக் குடைவரைக் கோயில் ஒன்றும், நாயக்கர் காலக் கோட்டை ஒன்றும் உள்ளன. இக்கோட்டை, நாயக்கர்களுக்கும் பிஜாப்பூர், கர்நாடகம், மராட்டா ஆகிய அரசுகளுக்கும் இடையே இடம்பெற்ற பல போர்களைக் கண்டுள்ளது. இந்தியாவில் பிரித்தானியப் பேரரசு காலூன்றுவதற்கு அடிப்படையாக அமைந்த கர்நாடகப் போர்களில் இக்கோட்டை முக்கிய பங்கு வகித்துள்ளது.

இவ்விடம் முதன் முதலில் விசயநகரப் பேரரசால் பாதுகாப்பு அரணாகப் பயன்படுத்தப்பட்டது. பின்னர் கர்நாடகப் போர்களின் போது பிரித்தானியரால் பயன்படுத்தப்பட்டது. இந்தக் கோட்டைப் பகுதிக்குள் இருக்கும் அமைப்புக்களுள் காலத்தால் முந்தியது கி.பி 580ல் உருவாக்கப்பட்ட பல்லவர் காலக் குகைக் கோயில் ஆகும். பல்லவர்கள் இப்பகுதியைப் பாண்டியர்களிடம் இழந்தனர். 10 ஆம் நூற்றாண்டில் சோழர்கள் இப்பகுதியில் தமது கட்டுப்பாட்டை நிலை நிறுத்தினர். சோழப் பேரரசு வீழ்ச்சியடையும் வரை இப்பகுதி அவர்களின் கட்டுப்பாட்டிலேயே இருந்தது. இதன் பின்னர் இவ்விடம் விசயநகரப் பேரரசின் கீழ் வந்தது. 14 ஆம் நூற்றாண்டில் மாலிக் கபூரின் தென்னிந்தியப் படையெடுப்பின் பின்னர் இப்பகுதி தில்லி சுல்தானகத்தின் கீழ் வந்தது. இவர்களைத் துரத்திவிட்டு விசயநகரப் பேரரசு இப்பகுதியில் தனது கட்டுப்பாட்டை நிலை நிறுத்தியது. விசயநகரப் பேரரசு வலுவிழந்தபோது, அதன் சார்பில் இப்பகுதியில் ஆளுனர்களாகச் செயற்பட்ட மதுரை நாயக்கர்கள் இப்பகுதியைத் தமது நேரடி ஆதிக்கத்தின்கீழ் கொண்டுவந்தனர். இவர்கள் காலத்திலேயே திருச்சி செழித்திருந்ததுடன் இன்றைய நிலைக்கு வளர்ந்ததற்கான அடிப்படைகளும் உருவாயின. நாயக்கர்களே மலைக்கோட்டைக் கோயிற் குளத்தையும் முக்கியமான சுவர்களையும் கட்டினர். பின்னர் திருச்சியே அவர்களின் தலைநகரமுமானது. இக்கோட்டை மாளிகையிலேயே இராணி மீனாட்சி, சந்தா சாகிப்பிடம் ஆட்சியைக் கையளித்தார். சந்தா சாகிப் பிரான்சியர் துணையுடன் ஆட்சி நடத்தினார். கர்நாடகப் போரின் பின்னர் சந்தா சாகிப்பின் மாமனான ஆற்காடு நவாப் பிரித்தானியரின் துணையோடு திருச்சிராப்பள்ளிக் கோட்டையைக் கைப்பற்றினார். இதுவே பிரித்தானியர் தமிழ்நாட்டிலும் பின்னர் முழுத் தென்னிந்தியாவிலும் காலூன்றுவதற்கு அடிப்படையாக அமைந்தது. தற்போது இக்கோட்டை இந்தியத் தொல்லியல் ஆய்வுப்பிரிவின் சென்னை வட்டத்தின் மேலாண்மையின் கீழ் பேணப்பட்டு வருகின்றது.

= பின்புலம் =
இம்மலையில் மூன்று நிலைகளில் கோவில்கள் அமைந்துள்ளன. கீழே மாணிக்க விநாயகர் கோயில், மேலே உச்சிப்பிள்ளையார் கோயில், மற்றும் இடையே தாயுமானவர் கோவில் ஆகியவை உள்ளன. இதைத் தவிர பல்லவர் கால குடைவரை கோவிலும், பாண்டியர் கால குடைவரை கோவிலும் இம்மலையில் உள்ளன.

பொதுவாக சமதரை அமைப்பிலேயே உள்ள திருச்சி மாநகரின் மத்தியில் சுமார் 83 மீட்டர் உயரமான இம்மலை அமைந்திருப்பது இயற்கையின் சிறப்பாகும். மிகப் பழமையான மலைகளுள் ஒன்றான இது, ஏறத்தாழ 3400 மில்லியன் வருடங்கள் பழமையானதாகக் கணக்கிடப்படுகிறது.

= புராணங்கள் =

இக்குன்றின் மீதுள்ள மூன்று சிகரங்களில் சிவன், பார்வதி மற்றும் விநாயகர் வீற்றிருந்ததாகவும், ஆதிசேஷனுக்கும் வாயுவிற்கும் இடையில் ஏற்பட்ட பெரும்போரின் விளைவாக, இமயமலைத் தொடரிலிருந்து இந்தியாவின் பல பாகங்களுக்கும் பறந்து சென்ற மலைத் தொகுதிகளில் இது ஒன்று எனவும் கூறுவர்.
இம்மலையின் இடைக்கோயிலின் மூலவரான செவ்வந்திநாதர் தாயுமானவர் என்றழைக்கப்படுவதற்கு ஒரு கதை கூறப்படுவதுண்டு. அந்நாளில் திருவரங்கத்திற்கும் திருச்சிராப்பள்ளிக்கும் இடையில் காவிரியாறு புரண்டோடிக் கொண்டிருக்கையில், நிறைமாத கர்ப்பிணியான தன் மகளை திருவரங்கத்தில் விட்டு விட்டுத் திருச்சிக்கு வந்த ஒரு தாயால், காவிரியின் வெள்ளம் காரணமாக திரும்பச் செல்ல இயலாதபோது, இறைவனே அத்தாய் வடிவில் அவள் மகளுக்கு மகப்பேறு செய்வித்து, அதன் காரணமாகத் தாயும் ஆனவன் எனப் பெயர் பெற்றான் எனக் கூறுவர்.

இராமாயணப் போருக்குப் பின்னர், இராமேஸ்வரம் துவங்கி இந்தியாவின் பல கோயில்களையும் தரிசித்த விபீஷணர், பள்ளி கொண்ட பெருமானை இலங்கைக்கு எடுத்து செல்ல விரும்பினாராம். அவ்வாறு அவர் செல்கையில், வழியில் காவிரியாறும் கொள்ளிடமும் குறுக்கிட்டன. அப்போது அங்கு வந்த சிறுவன் ஒருவனிடம் பள்ளி கொண்ட நாதர் சிலையைக் கொடுத்து, தமது காலைக் கடன்களைக் கழிக்கச் சென்றார் விபீஷணர். சிறுவனாக வந்தவனோ விநாயகன். அவன், பள்ளி கொண்ட நாதர் அங்கிருந்து செல்வதை விரும்பாதவனாகச் சிலையை கீழே வைத்து விட, அச்சிலை அங்கேயே நிலை பெற்று விட்டது. திரும்பி வந்த விபீஷணர் அதனைப் பெயர்க்க இயலாது கோபமுற்று சிறுவனின் தலையில் குட்டியதாகவும், அவ்வாறு குட்டியதன் வடு இன்றும் உச்சிப் பிள்ளையாரின் பின் தலையில் காணலாம் என்றும் கூறுவர். அவ்வாறு பள்ளி கொண்ட நாதர் நிலைபெற்று விட்ட இடமே திருவரங்கமாகப் போற்றப்படுகிறது. பள்ளி கொண்ட நாதர் அரங்க நாதராகத் திகழ்கிறார்.

= வரலாற்றுச் சிறப்புகள் =
பல்லவர்களால் சிறு குகைக் கோயிலாக எழுப்பப்பட்ட மலைக்கோட்டைக் கோயிலைப், பின்னர், இதன் இயற்கையாகவே அமைந்த அரண்களைச் சாதகமாக்கிக் கொண்ட நாயக்க மன்னர்கள் பெருமளவில் மேம்படுத்தினர். இக்கோயில் தற்சமயம் கொண்டிருக்கும் அமைப்பிற்கு விஜய நகர அரசர்களும் மற்றும் மதுரை நாயக்கர்களும் அளித்த பங்கு குறிப்பிடத்தக்கது.

மதுரை நாயக்க வம்ச அரசர்களின் தலைநகரமாக இந்த மலை இருந்தமையால், இது பல பெரும்போர்களைக் கண்ணுற்றது. விஜய நகரப் பேரரசர்களுக்கும் மதுரை நாயக்கர்களுக்கும் இடையில் நிகழ்ந்த போர் அவற்றில் ஒன்றாகும். நாயக்கர்களின் வடமேற்கு அரணாக இக்கோட்டை விளங்கியது. அவர்களது அரசாட்சியின் இறுதி நூற்றாண்டுகளில் தஞ்சை மாயக்கர்கள், பின்னாளில் தஞ்சை மராட்டியர்கள் மற்றும் படையெடுத்து வந்த பிஜாப்புர், மைசூர் மற்றும் மராத்திய அரசர்களிடமிருந்து இக்கோட்டை அரணாகக் காத்து வந்தது.

திருச்சி மலைக்கோட்டை சந்தா சாஹிப் மற்றும் ஆற்காட்டு அலி ஆகியோரிடையே நிகழ்ந்ததான போருக்காக மிகவும் நினைவு கூறப்படுகிறது. ஆங்கிலப் படைகளிடமிருந்து தப்பி இக்கோட்டையில் ஒரு குகையினுள் சந்தா சாஹிப் ஒளிந்து கொண்டதாகக் கூறுவர்.

இப்போருக்குப் பிறகு, 18ஆம் நூற்றாண்டில், திருச்சி அநேகமாக ஆங்கிலேயரின் ஆளுமையின் கீழ் வந்து விட்டது. மலைக்கோட்டையின் கதவு முதன்மை அரண் கதவு (Main Guard Gate) எனப்படலானது. இன்றும் அது அப்பெயரிலேயே வழங்கப்படுகிறது. இதனருகிலேயே ராபர்ட் கிளைவ் வாழ்ந்ததாகக் கூறப்படும் இடமும் உள்ளது. மலைக் கோயிலை ஒட்டிய மேற்கு வீதியில் உள்ள தெப்பக்குளத்தின் அருகில் இது உள்ளது.


= வெளி இணைப்புகள் =



</doc>
<doc id="213349" url="https://ta.wikipedia.org/wiki?curid=213349" title="சந்தா சாகிப்">
சந்தா சாகிப்

சந்தா சாகிப் ஆற்காடு நவாப் அல்லது கர்நாடகா நவாப் ஆவார். தோஸ்த் அலி கானின் மகளை மணந்தவர். 

1740ல் தோஸ்த் அலி கானின் மறைவிற்குப் பின் ஆட்சிக்கு வந்த அவரது  மகன் சப்தர்அலிகானுக்கும், மருமகனான சந்தா சாயபுவுக்கும், பதவி சண்டை வர ஆங்கிலேயர் சப்தர்அலிகானை ஆதரிக்க, சந்தா சாயபு தப்பி அருகில் உள்ள பிரெஞ்சு ஆளுகையில் இருந்த பாண்டிச்சேரிக்கு சென்று பிரெஞ்சியரிடம் தஞ்சம் அடைந்தார்.

இந்நிலையில் திருமலை நாயக்கர் வழியில் வந்த கடைசி  ராணி மீனாட்சியின் ஆளுகையில் இருந்த திருச்சி கோட்டையை பிடிக்க சந்தா சாயபு  சென்ற சமயத்தில் ஆங்கிலேய தளபதி ராபர்ட் கிளைவ் ஆற்காட்டைபிடித்து கொண்டார்.

பின்பு மராத்தியர்களுடன்  நடந்த யுத்தத்தில் கைது செய்யப்பட்டு மகாராஷ்டிராவின் சத்தாரா சிறையில் அடைக்கப்பட்டார் சந்தா சாயபு.

பின்பு சந்தா சாயபுவின் குடும்ப ஆபரணங்களை கொண்டு 7.5 லட்சம் பணத்தை மராத்தியர்களிடம் செலுத்தி சந்தா சாயபுவை மீட்டார் கவர்னர் டூப்லெக்ஸ்.

பின்பு ஹைதராபாத் நிஜாம் முசாபர் ஜங்கு சந்தா சாயபுவை ஆற்காட் நவாபாக அறிவித்தார். அவரை தஞ்சைக்கு கொண்டு சிறையிலடைத்து வைத்து பின்பு கொன்றார்கள் மராத்தியர்கள். 

சந்தா சாகிப், முகலாயப் பேரரசர் ஔரங்கசீப் காலத்தில் கர்நாடகப் பகுதியை நவாப் சுல்பிகார் அலி கானின் கீழ் ஆண்ட முசுலிம் நாயிற் சமூகத்தைச் சேர்ந்தவர். பிரான்சியருடன் கூட்டு வைத்திருந்த இவர், மதுரை நாயக்கர்களின் அரசை இணைத்துக்கொண்டதுடன், தஞ்சாவூரின் நவாப் ஆகவும் தன்னை அறிவித்துக்கொண்டார். 

தொடர்ச்சியாக இடம்பெற்ற மராட்டியத் தாக்குதல்களால் இவர் வலுவிழக்க நேர்ந்தது. இதனால், நாஸிர் ஜங்குடன் கூட்டுச் சேர்ந்திருந்த முகமத் அலி கான் வாலஜாவினால் தோற்கடிக்கப்பட்டார். மேலும், பிரித்தானியத் தளபதி ராபர்ட் கிளைவினாலும், மராட்டியப் பேரரசினாலும் தோல்வியுற்ற பின்னர் மீண்டும் தனது இழப்பைச் சரிசெய்ய முயன்றார். ஆனால் அவரது தஞ்சாவூர்ப் படையைச் சேர்ந்த இந்து வீரர்கள் விளைவித்த கலகம் ஒன்றின்போது தலை துண்டிக்கப்பட்டுக் கொல்லப்பட்டார்.



 

</doc>
<doc id="213355" url="https://ta.wikipedia.org/wiki?curid=213355" title="மைய விலக்களவு">
மைய விலக்களவு

புள்ளியியலிலும் நிகழ்தகவுக் கோட்பாட்டிலும் மைய விலக்களவு ("central moment") என்பது ஒரு நிகழ்தகவுப் பரவலின் சமவாய்ப்பு மாறியின் சராசரியைப் பொறுத்த விலக்களவு ஆகும். அதாவது சராசரி மதிப்பிலிருந்து சமவாய்ப்பு மாறியானது விலகல் அளவின் குறிப்பிட்ட அடுக்கின் எதிர்பார்ப்பு மதிப்பு ஆக அமையும். ஒரு மாறியிலமைந்த மற்றும் பல மாறிகளிலமைந்த பரவல்களுக்கு மைய விலக்களவுகளை வரையறுக்கலாம்.

மெய்மதிப்புச் சமவாய்ப்பு மாறி "X" இன் சராசரியைப் பொறுத்த "n" விலக்களவு: 

தனித்த சமவாய்ப்பு மாறி:
ஒருமாறியிலமைந்த தனித்த பரவலின் நிகழ்தகவு நிறைச் சார்பு "p"("x") எனில், சராசரி μ வைப் பொறுத்த "n" விலக்களவு ("n" மைய விலக்களவு):
தொடர் சமவாய்ப்பு மாறி:
ஒருமாறியிலமைந்த தொடர் பரவலின் நிகழ்தகவு அடர்த்திச் சார்பு "f"("x") எனில், சராசரி μ வைப் பொறுத்த "n" விலக்களவு ("n" மைய விலக்களவு):

கோஷியின் பரவல் போல சராசரி வரையறுக்கப்படாத பரவல்களுக்கு மைய விலக்களவுகள் வரையறுக்கப்படவில்லை.

தொடக்க மைய விலக்களவுகள் சில:

மைய விலக்களவுகளின் பண்புகள் சில:



ஆதியைப் பொறுத்த விலக்களவுகளை சராசரியைப் பொறுத்த விலக்களவுகளாக மாற்ற அவசியமாக உள்ள சமயங்களில் பின்வரும் தொடர்பைப் பயன்படுத்தலாம்:

இதில் 


"n" = 2, 3, 4 ("n" = 1 எனில், formula_11):

சமச்சீர் பரவலில் (சராசரியைப் பொறுத்த எதிரொளிப்பால் பாதிப்பற்ற பரவல்) ஒற்றை விலக்களவுகளின் மதிப்புகள் பூச்சியமாகும். "n" மைய விலக்களவின் வாய்ப்பாட்டில் சராசரியை விட ஒரு குறிப்பிட்ட அளவு சிறியதான "X" கொண்ட ஒவ்வொரு உறுப்புக்கும், சராசரியை விட அதேயளவு அதிகளவான "X" கொண்ட உறுப்பும் இருக்கும். அதனால் அவை ஒன்றையொன்று நீக்கி விடும்.

நிகழ்தகவு அடர்த்திச் சார்பு "f"("x","y") கொண்ட இருமாறி தொடர் நிகழ்தகவுப் பரவலின் ("j","k") -வது மைய விலக்களவு (சராசரி μ = (μ, μ)):


</doc>
<doc id="213360" url="https://ta.wikipedia.org/wiki?curid=213360" title="விட்டில் பூச்சி">
விட்டில் பூச்சி

விட்டில் பூச்சி அல்லது அந்துப்பூச்சி ("moth") என்பது பட்டாம்பூச்சியை ஒத்த லெப்பிடோப்டெரா ("lepidoptera") வகையைச் சேர்ந்த பூச்சி ஆகும். பட்டாம்பூச்சிகளோடு நெருங்கிய உறவு கொண்ட, பார்ப்பதற்கு பட்டாம்பூச்சியை ஒத்திருக்கும் பல வண்ணப்பூச்சிகளுக்கு "அந்துப்பூச்சி" என்று பெயர். இரவில் நடமாடும் இவை ஒளியின் வெளிச்சத்தால் ஈர்க்கப்படுகிற விட்டில் பூச்சிகள். பட்டு உற்பத்தியின் மூலமாக விளங்கினாலும், இவைகளின் பயன்பாடுகளை வைத்து நன்மை செய்பவை, தீமை இழைப்பவை என இரு கூறாக பகுக்கப் படுகிறது. பழுப்பு நிற தோற்றம் கொண்டிருப்பினும், இவற்றின் வண்ணம் வண்ணத்துபூச்சியின் அலங்கார வகையினின்று மாறுபட்டவை.

ஏறத்தாழ 1,60,000 விட்டில்பூச்சி சிற்றினங்கள் இருப்பினும், பெரும்பாலான உள்ளினங்கள் இன்னும் வகைப்படுத்தப்படவில்லை. பெரும்பாலான அந்துப்பூச்சி சிற்றினங்கள் இராவுலாவிகள். ஆனால், இவற்றில் மிகச்சிறிய எண்ணிக்கையிலான சிற்றினங்கள் பகலுலாவிகளாகவும், மாலையுலாவிகள் ஆகவும் இருக்கின்றன. பட்டாம்பூச்சிகள் பெரும்பாலும் பகலுலாவிகள் என்பதை இங்கே ஒப்பிட்டுப் பார்க்கலாம்.
இவற்றில் ஒரு வகையான அமெரிக்க அந்து பூச்சிகள் ஒரு நாளைக்கு 300 கிலோ மீட்டர்கள் பறந்து இந்தியாவிற்கு வருகின்றன. 

இவை பூச்சி இனத்தின் செதிலிறக்கையின வரிசையைச் சார்ந்தவை.

இவ்வரிசையில் உள்ள பெரும்பான்மையான பூச்சிகள் விட்டில் பூச்சிகள் ஆகும்.

ஒவ்வொரு விட்டில் பூச்சியும் தன் வளர்ச்சியில் நான்கு நிலைகளைக் கடக்கின்றன.

செயற்கையாக பட்டுப்புழு அல்லது கூட்டுப்புழு வளர்த்தல் முறை செரி கல்ச்சர் எனப்படும். பட்டுப்புழு வளர்ப்பு மூலம் பட்டு நூலிழை சாகுபடி செய்யப்படுகிறது. இது ஒரு நெசவு, வேளாண் சார்ந்த ஏற்றுமதி தொழில் ஆகும். பட்டுப்புழுவில் பல வணிக இனங்கள் உள்ளன என்றாலும், "பாம்பிக்ஸ் மோரி" பட்டுப்புழு மிகவும் பரவலாக பயன்படுத்தப்படும் வணிக இனம் ஆகும்.

விட்டில் பூச்சிகள் முட்டை பொரிப்பிலிருந்து நன்கு முதிர்ந்து கூடுகட்டும் வரை 5 பருவங்கள் உள்ளன. இவை மல்பெரி இலைகளின் மேல் முட்டைகளை இடுகின்றன. முட்டைகள் பொரித்து புழுக்களாக மாற்றம் அடைகின்றன. புழுக்கள், மல்பெரி இலைகளை உண்டு ககூன்களாக (புழுக்கூடு) மாறுகின்றன. ககூன்களை அறுவடை செய்து, வெந்நீரில் இடுவதன் மூலம் பட்டு நூலிழைகள் பிரித்தெடுக்கப்படுகின்றன.

100 நோயற்ற முட்டைத் தொகுப்பிலிருந்து சராசரியாக 60-70 கிலோ கூடுகள் கிடைக்கும். ஒரு வருடத்தில், 1 ஏக்கர் மல்பெரி தோட்டத்தைக் கொண்டு 700-900 கிலோ கூடுகளைப் பெறமுடியும்.



</doc>
<doc id="213364" url="https://ta.wikipedia.org/wiki?curid=213364" title="த. ஆனந்தமயில்">
த. ஆனந்தமயில்

த. ஆனந்தமயில், (நவம்பர் 08, 1947 - மார்ச் 11,2012) ஒரு ஈழத்து எழுத்தாளர். சிறுகதை, கவிதை, குறுநாவல், நாடகங்கள், மொழிபெயர்ப்புக்கள், சிறுவர் பாடல்கள் போன்றவற்றை எழுதியுள்ளார். 1995 ஆம் ஆண்டு ஏற்பட்ட ஒரு விபத்தின் போது ஏற்பட்ட தாக்கத்தால் இவர் நடையை இழந்தார். பின்னர் 2012 ஆம் ஆண்டு மார்ச் 11 அன்று காலமானார்.

ஆனந்தமயில், யாழ்ப்பாணம், கரவெட்டியைப் பிறப்பிடமாகக் கொண்டவர். தம்பிப்பிள்ளை, வள்ளியம்மை ஆகியோருக்குப் பிறந்தவர். யாழ்ப்பாணம், பொலிகண்டியில் வசித்து வந்தவர். ஆரம்பக்கல்வியை கரவெட்டி மாணிக்கவாசகர் வித்தியாலத்திலும் இடைநிலைக் கல்வியை நெல்லியடி மத்திய மகா வித்தியாலயம், மற்றும் கரவெட்டி விக்னேஸ்வராக் கல்லூரியிலும் கற்றார். உயர் தரத்தை வல்வை சிதம்பராக் கல்லூரியில் கற்றார். பேராதனைப் பல்கலைக்கழகத்தில் வெளிவாரியாகப் பயின்று கலைமாணிப் பட்டம் பெற்றார்.

மனைவி நகுலேஸ்வரி, பிள்ளைகள் தீபவர்ணன், தாமரைவர்ணன், நிரூபவர்ணன்(மறைவு), நித்திலவர்ணன், ரூபவர்ணன், ஜீவவர்ணன், முல்லைத்திவ்யன், வர்ணாம்பாள்

எழுதுவினைஞராக பணிபுரிந்தார். கொழும்பு பரீட்சைத் திணைக்களத்திலும்; மட்டக்களப்பு, யாழ்ப்பாணம், அனுராதபுரம், நுவரெலியா, முல்லைத்தீவு ஆகிய கல்வித்திணைக்களங்களிலும் பணியாற்றினார். இறுதியாக பருத்தித்துறை வலயக் கல்வி அலுவலகத்திலும் கரவெட்டி கோட்டக்கல்வி அலுவலகத்திலும் பணியாற்றினார்.

ஒரு எழுதுவினைஞனின் டயறி என்ற சிறுகதைத் தொகுதி வெளிவந்துள்ளது. இத்தொகுதியில் ஒற்றைக்கால்கோழி, முருகைக்கற்பூக்கள், காக்காச்சி கரிமகளே, திருவிழா, ஓர் எழுதுவினைஞனின் டயறி, வாழும் வெளி, ஒரு கட்டுமரம் காத்திருக்கிறது, கொலுமீட்பு, விதி, கலை வந்தபோது, விளக்கீடு ஆகிய 12 சிறுகதைகள் உள்ளன. “சோகம் நிரம்பி யாத்திரை” என்ற சிவனெளிபாதமலை பயணம் பற்றி இவர் எழுதிய சிறுகதை அச்சுருப்பெறாத நிலையில் தொலைந்துவிட்டது. 

‘வீச்சுவலைக்காரனும் மாதுளம் பிஞ்சுகளும்’ என்ற அச்சுருப்பெறாத கவிதைத்தொகுதியும், தொகுக்கப்படாத பல கவிதைகளும் உள்ளன. இவை இன்னமும் நூலுருப் பெறவில்லை. 

இவர் ‘அம்மாவரை அவன்’ என்ற குறுநாவலை எழுதியுள்ளார். இது 2012 இல் வெளிவந்த “நினைவிலிருந்து சொற்களுக்கு” என்ற தொகுப்பில் உள்ளது. 

இவர் எழுதிய ‘சீதனம்’ என்ற நாடகம் 1980-1981 காலப்பகுதியில் பொலிகை ஐக்கிய விளையாட்டுக் கழகத்தால் மேடையேற்றப்பட்டது. இவரது ‘வாக்குறுதி’, ‘எதற்குமோர் எல்லையுண்டு’ ஆகிய நாடகங்கள் இலங்கை வானொலியில் ஒலிபரப்பாகியுள்ளன. செல்லச்சாமியின் ‘விடுதலைக்கோர் பார்வை’ என்ற நாடகத்தில் பெண் வேடமிட்டு நடித்தார்.





</doc>
<doc id="213368" url="https://ta.wikipedia.org/wiki?curid=213368" title="யோனாசு சால்க்">
யோனாசு சால்க்

யோனாசு எட்வர்ட் சால்க் ("Jonas Edward Salk", அக்டோபர் 28, 1914 - சூன் 23, 1995) என்பவர் அமெரிக்க மருத்துவ ஆய்வாளரும், நச்சுயிரியலாளரும் ஆவார். அமெரிக்க யூதப் பெற்றோருக்கு நியூயார்க் நகரில் பிறந்தவர். இவரே முதன் முறையாக போலியோ தடுப்பூசியைக் கண்டுபிடித்து, வெற்றிகரமாக சோதித்தவர்.

1957 aஅம் ஆண்டில் சால்க் தடுப்பூசி அறிமுகப்படுத்தப்பட்ட போது, போருக்குப் பின்னரான ஐக்கிய அமெரிக்காவில் இளம்பிள்ளை வாதம் ஒரு முக்கிய சுகாதாரப் பிரச்சினையாக இருந்து வந்தது. ஆண்டுதோறும் கொள்ளைநோய்கள் அதிகரித்து வந்தன. 1952 ஆம் ஆண்டில் 58,000 பேர் பாதிக்கப்பட்டனர். இவர்களில் 3,145 பேர் உயிரிழந்தனர். 21,269 பேர் முடக்குவாதத்திற்குள்ளாயினர் இவர்களில் பெரும்பாலானோர் சிறுவர்கள்.

1947 ஆம் ஆண்டில், சால்க் பிட்சுபர்க் பல்கலைக்கழக மருத்துவக் கல்லூரியில் பணியில் அமர்ந்தார். 1948 இல் போலியோவுக்குத் தடுப்பூசி கண்டுபிடிக்கும் ஆய்வில் இறங்கினார். இப்பணிக்காக தனது அடுத்த ஏழு ஆண்டுகளை அவர் செலவழித்தார். சால்க் தடுப்பூசியை சோதிப்பதற்கு 1,800,000 இற்கும் அதிகமான பள்ளிச் சிறுவர்கள் பங்கு கொண்டனர். 1955 ஏப்ரல் 12 இல் சால்க் தடுப்பூசி வெற்றி பெற்றதாக அறிவிக்கப்பட்டது. சால்க் அதிசய மனிதர் எனப் போற்றப்பட்டார். அந்நாள் ஏறத்தாழ ஒரு பொது விடுமுறையாகவே கணிக்கப்பட்டது. தனது தனிப்பட்ட வளத்தை அவர் கருத்தில் கொள்ளவில்லை. இத்தடுப்பூசிக்கான கண்டுபிடிப்பு உரிமம் யாரிடம் உள்ளது என தொலைக்காட்சி நேர்காணல் ஒன்றில் சால்க்கிடம் கேட்கப்பட்ட போது, அவர் "ஆக்கவுரிமை எதுவும் கிடையாது. சூரியனுக்கு நீங்கள் ஆக்கவுரிமை கோர முடியுமா?" எனக் கேட்டார்.

1960 இல் யோனாசு சால்க் கலிபோர்னியாவில் உயிரியல் படிப்புகளுக்கான சால்க் கல்வி நிறுவனத்தை நிறுவினார். இந்நிறுவனம் இன்று மருத்துவ, அறிவியல் ஆய்வுகளுக்கு மையமாகத் திகழ்கிறது. சால்க் தனது இறுதி நாட்களில் எச்.ஐ.விக்குத் தடுப்பூசி கண்டுபிடிக்கும் ஆய்வுகளில் ஈடுபட்டார்.



</doc>
<doc id="213369" url="https://ta.wikipedia.org/wiki?curid=213369" title="காட்சிகாணி">
காட்சிகாணி

காட்சிகாணி அல்லது கண்கருவி ("viewfinder") எனப்படுவது புகைப்படங்களையோ அல்லது அசை படங்களையோ எடுக்கும் போது நமக்கு தேவையான காட்சிச் சட்டகத்தினை உருவாக்கவும், காட்சியில் விரும்பிய குவியப் புள்ளியைத் தெரியவும் உதவும் கருவியாகும்.


</doc>
<doc id="213371" url="https://ta.wikipedia.org/wiki?curid=213371" title="பிலிப் சீமோர் ஹாப்மன்">
பிலிப் சீமோர் ஹாப்மன்

பிலிப் சீமோர் ஹாப்மன் (ஜூலை 23, 1967 - பிப்ரவரி 2, 2014), சிறந்த நடிகருக்கான அகாதமி விருது பெற்ற அமெரிக்க நடிகர், இயக்குனர். ஹாப்மன் "கப்போட்டே" என்னும் படத்தில் நடித்தமைக்காகச் 2005 ஆம் ஆண்டின் சிறந்த நடிகருக்கான அக்கடமி விருது பெற்றவர். தவிர மூன்று முறை சிறந்த துணை நடிகர் விருதுக்கும் நியமனம் பெற்றவர்.

நியூயார்க்கில் உள்ள ஃபேர்போர்ட் பகுதியில் வளர்ந்த இவர், நியூயார்க் மாநில கலைக்கான கோடைப் பள்ளியிலும், டிசுச் கலைப்பள்ளியிலும் படித்தவர். 1991 ஆம் ஆண்டில் "கோடையின் வன்முறை" (The Violence of Summer) என்னும் தொடரினூடாக நடிப்புத்துறைக்கு வந்தார். அடுத்த ஆண்டில் திரைப்படங்களிலும் நடிக்கத் தொடங்கினார்.



</doc>
<doc id="213372" url="https://ta.wikipedia.org/wiki?curid=213372" title="பத்ரி (2000 திரைப்படம்)">
பத்ரி (2000 திரைப்படம்)

பத்ரி 2000ல் வெளிவந்த தெலுங்குத் திரைப்படமாகும். இதனை பூரி ஜெகன்நாத் இயக்கியிருந்தார். இதில் பவன் கல்யாண், அமீஷா பட்டேல் ஆகியோர் நடித்திருந்தனர். இத்திரைப்படம் பத்ரி என்ற பெயரில் தமிழில் மறு ஆக்கம் செய்ப்பட்டது. 2004ல் பூரி ஜெகன்நாத் இந்தியில் இத்திரைப்படத்தினை மீண்டும் எடுத்தார்.


</doc>
<doc id="213380" url="https://ta.wikipedia.org/wiki?curid=213380" title="மாதிம் பள்ளத்தாக்கு">
மாதிம் பள்ளத்தாக்கு

மாதிம் பள்ளத்தாக்கு ("Ma'adim Vallis") செவ்வாயில் உள்ள பெரிய வெளிச்செல்லும் வாய்க்கால்களில் ஒன்றாகும். இது என்ற ஆள்கூற்றில் அமைந்துள்ளது. புவியின் மாபெரும் செங்குத்துப் பள்ளத்தாக்கை விட இது பெரியது. மாதிம் பள்ளத்தாக்கு 20 கி.மீ அகலமும், 2 கி.மீ ஆழமும், சுமார் 700 கி.மீ நீளம் உடையது. இது செவ்வாயில் முற்காலத்தில் நிறைய ஏரிகள் இருந்ததாக கருதப்படும் தெற்கு பள்ளப்பகுதி நிலத்திற்கும் கூசெவ் குழியின் வடக்குப் பகுதிக்கும் இடையில் இருப்பதாக கருதப்படுகிறது. இதை வைத்துப் பார்க்கும் பொழுது கூசெவ் குழியில் தண்ணீர் இருந்திருக்கலாம் என கருதப்பட்டது. எனவே இசுபிரிட் தளவுளவியை தண்ணீர் இருந்ததற்கான சாத்தியத்தை ஆராய அனுப்பப்பட்டது. ஆனால் அது எரிமலைப் பாறைகளை மட்டும் தான் கூசெவ் குழியில் கண்டறிந்தது. எனவே முதலில் ஏரி இருந்த பாறைப் படிமங்களை, பிறகு ஏற்பட்ட எரிமலை உமிழ்வுகளால் ஏற்பட்ட பாறைகள் மறைத்திருக்கலாம் என இப்பொழுது கருதப்படுகிறது.

மாதிம் பள்ளத்தாக்கின் கரைப்பகுதியில் சில சிறிய கால்வாய்கள் தேங்கிய நீர் எற்படுத்தும் அரிப்பால் உருவானதாக இருக்கலாம் என கருதப்படுகிறது.

மாதிம் (מאדים) என்பது எபிரேய மொழியில் செவ்வாய்க் கோளைக் குறிக்கும்.



</doc>
<doc id="213381" url="https://ta.wikipedia.org/wiki?curid=213381" title="பிரிஸ்கில்லா மற்றும் அக்கில்லா">
பிரிஸ்கில்லா மற்றும் அக்கில்லா

பிரிஸ்கில்லா மற்றும் அக்கில்லா என்பவர்கள் புதிய ஏற்பாட்டில் குறிக்கப்படும் முதலாம் நூற்றாண்டில் மறைபணியாற்றிய தம்பதியராவர். இவர்கள் மரபுப்படி எழுபது சீடர்களில் பட்டியலிடப்படுகின்றனர். விவிலியத்தில் திருத்தூதர் பவுல் இவர்களை, கிறிஸ்து இயேசுவுக்காக தம்மோடு சேர்ந்து உழைக்கின்றவர்கள் என்று கூறுகின்றார். இவர்கள் ஆதி கிறுத்தவர்களுக்கு ஊக்கமூட்டி கிறித்தவ நெறியில் முனைப்புடன் இருக்க தூண்டினர். பவுல் இவர்களை தமது கடிதங்களில் மிகவும் புகழ்ந்துள்ளார். பிரிஸ்கில்லாவும் அக்கில்லாவும் அப்பொல்லோவுக்கு கடவுளின் நெறியைத் திட்டவட்டமாக விளக்கியதாக விவிலியம் குறிக்கின்றது. எபிரேயருக்கு எழுதப்பட்ட திருமுகத்தின் ஆசிரியர் பிரிஸ்கில்லா என சிலர் நம்புகின்றனர். புதிய ஏற்பாட்டின் நான்கு புத்தகங்களில் இவர்கள் ஆறு முறை குறிக்கப்படுகின்றனர். இவர்கள் தனித்தனியே எங்கும் குறிக்கப்படவில்லை எனினும் மூன்று முறை பிரிஸ்கில்லாவின் பெயர் முதலில் குறிக்கப்படுகின்றது. இது அக்காலத்தின் ஆணாதிக்க வழக்கிற்கு மாறானது என்பது அறிஞர் கூற்று.


</doc>
<doc id="213382" url="https://ta.wikipedia.org/wiki?curid=213382" title="போக்கிரி (2006 திரைப்படம்)">
போக்கிரி (2006 திரைப்படம்)

போக்கிரி 2006 ஆம் ஆண்டு வெளிவந்த இந்தியத் தெலுங்கு மொழித் திரைப்படமாகும். இத்திரைப்படத்தினை பூரி ஜெகன்நாத் இயக்கியிருந்தார். இதில் மகேஷ் பாபு, இலியானா டி 'குரூஸ் (நடிகை), பிரகாஷ் ராஜ், சாயாஜி சிண்டே மற்றும் ஆஷிஷ் வித்யார்த்தி ஆகியோர் நடித்திருந்தனர்.

இத்திரைப்படம் தமிழில் பிரபுதேவாவின் இயக்கத்தில் போக்கிரி என்ற பெயரிலேயே மறு ஆக்கம் செய்யப்பட்டது. இந்தியில் வாண்டட் என்ற பெயரில் மறு ஆக்கம் செய்யப்பட்டது. 



</doc>
<doc id="213383" url="https://ta.wikipedia.org/wiki?curid=213383" title="பாலைவனத் தந்தையர்கள்">
பாலைவனத் தந்தையர்கள்

பாலைவனத் தந்தையர்கள் என்போர் 3ஆம் நூற்றாண்டளவில் எகிப்தின் சுகேடிசு பாலைவனத்தில் வாழ்ந்த கிறித்தவ வனவாசிகள், தவசிகள் மற்றும் துறவிகளைக் குறிக்கும். இவர்களின் அறிவுரைகள் "அபோப்தெக்மதா பாட்ரம்" (Apophthegmata Patrum) என்னும் நூலில் தொகுக்கப்பட்டுள்ளது. இவ்வகை தந்தையர்களுல் மிகவும் அறியப்படுபவர் புனித வனத்து அந்தோனியார் ஆவார். இவர் 270/271 ஆண்டளவில் பாலைவனத்தில் குடியேறினார் இவரே கிறித்தவ பாலைவன வனவாசத்தை துவங்கியவர் ஆவார். 356இல் இவர் இறந்தபோது ஆயிரக்கணக்கானோர் இவரின் வழியினைப்பின்பற்றி பாலைவனத்தில் வாழ்ந்துவந்தனர் எனவும் அதிக மக்கள் தொகையினால் "பாலைவனம் நகரமானது" எனவும் இவரின் வாழ்க்கை வரலாற்றாசிரியர் அலெக்சாந்திரியா நகர அத்தனாசியார் குறிக்கின்றார்.

கிறித்தவத்தின் வளர்ச்சியில் பாலைவனத் தந்தையர்கள் மிக முக்கிய பங்கு வகித்தனர். முதலில் தனித்திருந்து செபிப்பதர்காகக்கூடிய சிறு துறவிகளின் கூட்டத்திலிருந்து இத்தகைய அமைப்பு உருவானது. இவையே பின்னாட்களில் கிறித்தவ துறவிகளுக்கான எடுத்துக்காட்டாய் அமைந்தது. புனித பெனடிக்டின் சபைச்சட்டங்கள் இவர்களின் வாழ்வின் எடுத்துக்காட்டின் அடிப்படையிலிருந்தே பெறப்பட்டது. நடுக் காலத்தில் துறவற அவைகளின் சீர்திருத்முயற்சிகளுக்கு இவர்களின் வாழ்வே அடிப்படையாகவும் வழிகாட்டியாகவும் பயன்படுத்தப்பட்டது. சீர்திருத்தத் திருச்சபையினர் பலரும், குறிப்பாக மெதடிசம் மர்றும் பியிடிரிஸ்டுகளும் இவர்களை முன் உதாரணமாகக் கருதினர்.


</doc>
<doc id="213384" url="https://ta.wikipedia.org/wiki?curid=213384" title="இதரம்மாயில்தோ">
இதரம்மாயில்தோ

இதரம்மாயில்தோ 2013ல் வெளிவந்த தெலுங்குத் திரைப்படமாகும். இதனை பூரி ஜெகன்நாத் இயக்கியிருந்தார். அல்லு அர்ஜுன், அமலா பால் (நடிகை), காத்ரீன் திரீசா ஆகியோர் முக்கிய கதாப்பாத்திரத்தில் நடித்திருந்தனர்.




</doc>
<doc id="213416" url="https://ta.wikipedia.org/wiki?curid=213416" title="வெளியில் மிதக்கும் கூரை சேமிப்புத் தொட்டி">
வெளியில் மிதக்கும் கூரை சேமிப்புத் தொட்டி

வெளியில் மிதக்கும் கூரை சேமிப்புத் தொட்டிகள் (External floating roof tank) என்பன பொதுவாக கச்சா எண்ணெய், பெட்ரோலிய பொருட்களை அதிக அளவில் சேமிக்க பயன்படுத்தப்படும் சேமிப்பு தொட்டிகள் ஆகும். இதில் நிலையான கூரை இல்லை. ஒரே ஒரு மிதக்கும் கூரை மட்டுமே உள்ளது. இந்த மிதக்கும் கூரை திரவ மட்டத்திற்கு ஏற்ப உயரவும் மற்றும் தாழவும் செய்யும். இந்த வகை சேமிப்புத்தொட்டிகள் காற்றுடன் தொடர்புகொள்வது குறைவு என்பதால் ஆவியாதல் முழுவதும் குறைக்கப்படுகிறது.
இந்த மிதக்கும் கூரையின் கால்கள் தொட்டியின் கீழ் பகுதியை அடைந்த உடன், திரவத்தின் அளவு மிதக்கும் கூரைக்கு கீழே உள்ள போது, கூரைக்கும் திரவத்தின் மேற்பகுதிக்கும் இடையில் காற்று இடைவெளி மற்ற தொட்டிகளைப் போல உருவாகும் வாய்ப்புள்ளது.


</doc>
<doc id="213422" url="https://ta.wikipedia.org/wiki?curid=213422" title="திருப்பாடல் 51">
திருப்பாடல் 51

திருப்பாடல் 51 (செப்துவசிந்தா எண்ணிக்கையில்: திருப்பாடல் 50), என்பது விவிலியத்தின் திருப்பாடல்கள் நூலில் இடம்பெறும் பாடலாகும். "கடவுளே! உமது பேரன்புகேற்ப எனக்கு இரங்கும்" எனத்தொடங்கும் இப்பாடலானது தவத்திருப்பாடல்களுல் ஒன்றாகும். இலத்தீனில் இதன் துவக்கவரியான "Miserere Mei" என்னும் பெயரால் இது அதிகம் அறியப்படுகின்றது. இது தாழ்ச்சி மற்றும் மனமாற்றத்தின் அடையாளமாக பல வழிபாட்டிமுறைகளில் பயன்படுத்தப்படுகின்றது.

விவிலியத்தில் இப்பாடல் இடம்பெரும் இடத்தில் முன்னுரையாக பின்வரும் வரிகள் இருக்கும்:
தமிழ் விவிலிய பொது மொழிபெயர்ப்பில் இப்பாடல்:

கத்தோலிக்க திருச்சபை ஒப்புரவு அருட்சாதனத்தில் பரிகாரமாக குருவால் அளிக்கப்படலாம். இதன் 7ஆம் வரி புனித நீரினை அர்ச்சிக்கும் குருவால் பாடப்படுவது வழக்கம். இப்பாடலின் 17ஆம் வசணம் திருப்புகழ்மாலையின் வருகைப்பாடலாகவும் வெள்ளிக்கிழமைகளின் காலை செபத்திலும் பயன்படுத்தப்படுகின்றது. இது திருநீற்றுப் புதனன்று திருப்பலியில் பயன்படுத்தப்படுகின்றது.

இரண்டாம் வத்திக்கான் பொதுச்சங்கத்துக்கு முன் கத்தோலிக்க திருச்சபையில் அதிகம் பயன்படுத்தப்பட்ட பாடலான இதற்கு பலஸ்த்ரீனா, கார்லோ கேசுவால்தோ, ஆன்டோனியோ விவால்டி, யோகான் செபாஸ்தியன் பாக் முதலிய பலர் இசையமைத்துள்ளனர்.


</doc>
<doc id="213429" url="https://ta.wikipedia.org/wiki?curid=213429" title="தைமுலின்">
தைமுலின்

தைமுலின் (Thymulin) அல்லது தைமசு காரணி (Thymic Factor; Facteur Thymique Serique) என்னும் நவப்புரதக்கூறு (nonapeptide) தைமசின் இரண்டு வெவ்வேறானப் புறத்தோல் உயிரணுக்களால் உருவாக்கப்படும் ஒரு இயக்குநீராகும். இதன் உயிரியல் செயற்பாடுகளுக்கு துத்தநாகம் தனிமம் தேவைப்படுகிறது. 

இந்த இயக்குநீர் "டி" செல்கள் வேறுபாடடைவதிலும், "டி" மற்றும் இயற்கையாகக் கொல்லும் உயிரணுக்களின் (என்.கே. செல்கள்) செயற்பாடுகளை அதிகரிக்கச் செய்வதிலும் ஈடுபடுவதாக நம்பப்படுகிறது.. தைமசை சார்ந்த நோயெதிர்ப்பு அமைப்பின் மீதான பக்கச்சுரப்பு, தன்சுரப்பு விளைவுகளைத் தவிர நரம்பியஉட்சுரப்பு (neuroendocrine) விளைவுகளையும் கொண்டிருப்பதாகத் தெரிகிறது. தைமசின் புறத்தோல் உயிரணுக்கள், ஐப்போதலாமசு-கபச் சுரப்பி அச்சுக்கிடையேயான இருவழித் தொடர்புகளில் தைமுலின் ஈடுபட்டுள்ளது (உதாரணமாக, தைமுலின் சுரப்பு பருவ-பொழுது ஒழுங்கியல்பைப் (circadian rhythm) பின்பற்றுகிறது; உடலியக்க அண்ணீரகப் புறணியூக்க இயக்குநீர் அளவுகள் அதிகரிப்பது ஊனீரில் தைமுலின் அளவுகளுடன் நேர்முறையாகவும், மறுதலையாகவும் இயைந்துள்ளது.).


</doc>
<doc id="213430" url="https://ta.wikipedia.org/wiki?curid=213430" title="ஜோர்ஜ் ஜெயராஜசிங்கம்">
ஜோர்ஜ் ஜெயராஜசிங்கம்

ஜோர்ஜ் ஜெயராஜசிங்கம் ("George Jeyarajasingham", இறப்பு: 13 டிசம்பர் 1984) இலங்கை, மன்னார் மாவட்டத்தைச் சேர்ந்த ஒரு இலங்கைத் தமிழ் மனித உரிமை ஆர்வலரும், மெதடிச மதகுருவும் ஆவார். இவரும் மேலும் மூன்று பேரும் 1984 , டிசம்பர் 13 இல் வாகனம் ஒன்றில் பயணம் செய்யும் போது சுட்டுக் கொல்லப்பட்டனர். பின்னர் இவர்களின் உடல்கள் அவர்கள் சென்ற வாகனத்துடன் சேர்த்து எரியூட்டப்பட்டது.

சிறுபான்மை இலங்கைத் தமிழரான ஜெயராஜசிங்கம் இலங்கையின் கிழக்கே கோமாரி என்ற ஊரில் பிறந்தவர். இவர் மன்னார் மாவட்ட மெதடிசத் திருச்சபையைச் சேர்ந்தவர்.

ஜெயராஜசிங்கம் மன்னார் மாவட்டத்தில் முருங்கன் கிராமத்தில் உள்ள ஜீவோதயம் மெதடிச மையம் என்ற பண்ணைக்குப் பொறுப்பாக நியமிக்கப்பட்டிருந்தார். ஈழப்போரின் போது இப்பகுதியில் காணாமல் போனோர் மற்றும் கொலை செய்யப்பட்டவர்களின் குடும்பங்களுக்கு சமூகப் பணி, மற்றும் மதப்பணி ஆற்றுவதில் முன்னின்று உழைத்தார்.

1984 ஆம் ஆண்டில் இலங்கை படைத்துறையால் மேற்கொள்ளப்பட்ட வலிந்த தாக்குதல்களில் பாதிப்படைந்த உள்ளூர் மக்களின் மனித உரிமைகள் தொடர்பில் இவரும், வண். மேரி பஸ்தியானும் பல்வேறு உதவிகளை செய்து வந்தனர். 1984 ஆம் ஆண்டில் இராணுவத்தினரால் நிகழ்த்தப்பட்ட மன்னார் படுகொலைகளை விசாரிப்பதற்காக நியமிக்கப்பட்ட சனாதிபதி ஆணைக்குழு முன் இவர் சாட்சியமளித்தார்.

பாக்சு கிறிஸ்டி என்ற பன்னாட்டுக் கத்தோலிக்க அமைதி இயக்கத்தின் அறிக்கையின் படி, 1984 டிசம்பர் 13 இல் ஜோர்ஜ் ஜெயராஜசிங்கம் தெரிவித்த சில முறைப்பாடுகள் தொடர்பாக இராணுவத்தினர் மேலதிகத் தகவல்களுக்காக அவரை அழைத்திருந்தனர். ஜெயராஜசிங்கம், அவரது மனைவி பிறிஜெட் ஜெயராஜசிங்கம் (ஒரு சிங்களவர்), சாரதி அப்துல் காதர் சுலைமான், முருங்கன் காவல்நிலையத்தைச் சேர்ந்த யேசுதாசன் ரோச் என்ற தமிழ்க் காவல்துறையினர் ஆகிய நால்வரும் மன்னாரில் இருந்து முருங்கன் செல்லும் வழியில் இலங்கைப் படைத்துறையினர் எனச் சந்தேகிக்கப்படுபவர்களால் வழிமறிக்கப்பட்டு, நால்வரும் சுட்டுக் கொல்லப்பட்டனர். இறந்த உடல்களை வாகனத்துடன் சேர்த்து எரித்தனர். இந்நிகழ்வின் பின்னர் வண. மேரி பஸ்தியான் இறந்தவர்களின் உடல்களைக் கண்டுபிடித்து ஜீவோதயம் மெதடித்தப் பண்ணையியில் சேர்ப்பித்தார்.




</doc>
<doc id="213431" url="https://ta.wikipedia.org/wiki?curid=213431" title="ராஜ குமாருடு">
ராஜ குமாருடு

ராஜ குமாருடு 1999ல் வெளிவந்த தெலுங்குத் திரைப்படமாகும். இதனை கே. ராகவேந்திர ராவ் இயக்கியிருந்தார். இதில் மகேஷ் பாபு, பிரீத்தி சிந்தா ஆகியோர் முக்கிய கதாப்பாத்திரத்தில் நடித்திருந்தனர்.



</doc>
<doc id="213432" url="https://ta.wikipedia.org/wiki?curid=213432" title="சுமலதா">
சுமலதா

சுமலதா (பிறப்பு 27 ஆகஷ்ட் 1963) இந்தியத் திரைப்பட நடிகையாவார். இவர் இருநூறிற்கும் மேற்பட்ட திரைப்படங்களில் நடித்துள்ளார். தெலுங்குத் திரைப்படங்கள், மலையாளத் திரைப்படங்கள், கன்னடத் திரைப்படங்கள் மற்றும் இந்தித் திரைப்படங்கள் ஆகியவற்றில் நடித்துள்ளார்.

இவர் தமிழ்நாட்டின் சென்னையில் 1963ல் பிறந்தவர். மலையாளத் திரைப்படத்துறையில் புகழ்பெற்ற இவர், கன்னடத் திரைப்பட நடிகரான அம்பரீஷை திருமணம் செய்து கொண்டார். தற்போது பெங்களூரில் வசிக்கின்றார்.



</doc>
<doc id="213435" url="https://ta.wikipedia.org/wiki?curid=213435" title="ஸூரத்துல் கவ்ஸர்">
ஸூரத்துல் கவ்ஸர்

ஸூரத்துல் கவ்ஸர் மிகுந்த நன்மைகள் என்பது திருக்குர்ஆனின் 108வது அத்தியாயம் ஆகும்.

திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.

திருக்குர்ஆனின் 108 அத்தியாயமாகத் திகழும் ஸூரத்துல் கவ்ஸர் (மிகுந்த நன்மைகள்)மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும். 


 ஸூரத்துல் கவ்ஸர் என்ற அரபுச் சொல்லுக்கு அகராதியில் பொருள் இல்லை. நபிவழியிலும் இதற்குச் சான்று இல்லை.சிலர் மிகுந்த நன்மைகள் எனப் கொண்டுள்ளனர்.

நியாயத் தீர்ப்பு நாளில் மக்கள் தாகத்தால் தவிக்கும் போது அவர் களுக்கு விநியோகம் செய்வதற்கு அல்லாஹ் கவ்ஸர் எனும் ஒரு தடாகத்தை ஏற்படுத்துவான். அதை விநியோகம் செய்யும் பொறுப்பு நபிகள் நாயகம் (ஸல்) அவர்களிடம் வழங்கப்படும். இந்தத் தடாகத்தின் பெயரே கவ்ஸர் ஆகும்.சூரா கவ்ஸர்(108) விளக்கம்


</doc>
<doc id="213436" url="https://ta.wikipedia.org/wiki?curid=213436" title="ஜெயசுதா">
ஜெயசுதா

ஜெயசுதா ("Jayasudha", பிறப்பு: டிசம்பர் 17, 1958) இந்திய நடிகையும்,ஒரு சட்டமன்ற உறுப்பினரும் ஆவார். இவர் ஆந்திரப் பிரதேசத்தில் சிக்கந்தராபாத் தொகுதியின் காங்கிரஸ் சட்டமன்ற உறுப்பினராக 2009 முதல் 2014 வரை இருந்தவர். இவர் தமிழ், கன்னடம், மலையாளம் , இந்தி ஆகிய மொழித் திரைப்படங்களில் நடித்துள்ளார்.

ஜெயசுதா தமிழ்நாட்டில் சென்னையில் 17 டிசம்பர், 1958ல் தெலுங் பேசும் குடும்பம் ஒன்றில் பிறந்தார். இவரது இயற்பெயர் சுஜாதா. இவருடைய அத்தை நடிகையும், இயக்குனருமான விஜய நிர்மலா ஆவார். 1972ல் தெலுங்குத் திரைப்படத்தில் குழந்தை நட்சத்திரமாக நடித்துள்ளார். அரங்கேற்றம் திரைப்படத்தில் இயக்குனர் பாலசந்தர் இவருக்கு சிறிய கதாபாத்திரத்தினைத் தந்தார். "சொல்லத்தான் நினைக்கிறேன்", "நான் அவனில்லை", "அபூர்வ ராகங்கள்" போன்றத் தமிழ்த் திரைப்படங்களிலும் நடித்துப் புகழ்பெற்றார்.

இவரது கணவர் நித்தின் கபூர் 2017 மார்ச் 14 அன்று கட்டிடம் ஒன்றின் மாடியில் இருந்து குதித்து தற்கொலை செய்து கொண்டார்.





</doc>
<doc id="213442" url="https://ta.wikipedia.org/wiki?curid=213442" title="திருப்பாடல் 130">
திருப்பாடல் 130

திருப்பாடல் 130 (செப்துவசிந்தா எண்ணிக்கையில்: திருப்பாடல் 129), என்பது விவிலியத்தின் திருப்பாடல்கள் நூலில் இடம்பெறும் பாடலாகும். "ஆண்டவரே! ஆழ்ந்த துயரத்தில் இருக்கும் நான் உம்மை நோக்கி மன்றாடுகிறேன்" எனத்தொடங்கும் இப்பாடலானது தவத்திருப்பாடல்களுல் ஒன்றாகும். இலத்தீனில் இதன் துவக்கவரியான "De profundis" என்னும் பெயரால் அதிகம் அறியப்படுகின்றது. இது துன்பநேரத்தில் உதவிக்காக மன்றாடலும் சீயோன் மலைத் திருப்பயணப் பாடலும் ஆகும்.

இது கிறித்தவத்தில் உத்தரிப்பு நிலையினருக்காக மன்றாடும் போது பயன்படுத்தப்படுகின்றது. இதனை வேண்டுவோருக்கு திருச்சபை வழங்கும் பலன்கள் உண்டு.

தமிழ் விவிலிய பொது மொழிபெயர்ப்பில் இப்பாடல்:


</doc>
<doc id="213445" url="https://ta.wikipedia.org/wiki?curid=213445" title="திரிபுரா பல்கலைக்கழகம்">
திரிபுரா பல்கலைக்கழகம்

திரிபுரா பல்கலைக்கழகம் என்பது இந்திய அரசால், திரிபுரா மாநிலத்தில் அமைக்கப்பட்டுள்ள பல்கலைக்கழகம். இதன் வளாகம், திரிபுரா தலை நகர் அகர்தலாவிலிருந்து `0 கி.மீ தொலைவில் உள்ள சூரியமணி நகரில் உள்ளது. இந்த பல்கலைக்கழகத்துடன் இருபதுக்கும் அதிகமான கல்லூரிகள் இணைக்கப்பட்டுள்ளன.




முன்பிருந்த கல்கத்தா பல்கலைக்கழகத்தில் இருந்து ஆயிரக்கணக்கான நூல்கள் பெறப்பட்டு, நூலகம் அமைக்கப்பட்டது. திரிபுராவில் உள்ள பெரிய நூலகங்களில் இதுவும் ஒன்று. துறைசார்ந்த நூல்கள் பலவும் சேகரிக்கப்பட்டுள்ளன. பன்னாட்டு அளவிலான ஆய்விதழ்களும் சேகரிக்கப்படுகின்றன. இணைய இணைப்பு வசதியும் வழங்கப்பட்டுள்ளது.



</doc>
<doc id="213451" url="https://ta.wikipedia.org/wiki?curid=213451" title="எஃப்எல்ஸ்மித்">
எஃப்எல்ஸ்மித்

எஃப்எல்ஸ்மித் & கோ A/S ("FLSmidth & Co. A/S", எஃப்எல்எஸ் ) என்பது டென்மார்க்கில் கோபன்ஹேகனை தலைமையிடமாகக் கொண்டுள்ள பன்னாட்டு பொறியியல் நிறுவனமாகும். இது உலக அளவில் சுமார் 15,900-ம் ஊழியர்களைக் கொண்டு சிமெண்ட் மற்றும் கனிம தொழில் துறைகளுக்கு தேவையான தொழிற்சாலைகள், இயந்திரங்கள், அமைப்புமுறைகள் மற்றும் சேவைகளை வழங்கி வருகிறது. இந்த நிறுவனம் கோபன்ஹேகனின் NASDAQ OMX பங்கு மாற்றகத்தில் C20 குறியீட்டு பெற்ற நிறுவனமாகும். இது உலகம் முழுவதிலும் சுமார் ஐம்பதிற்கும் மேற்பட்ட நாடுகளில் அலுவலகங்களைக் கொண்டுள்ளது. 

எஃப்எல்ஸ்மித் & கோ A/S 1882 ஆம் ஆண்டு ஜனவரி 2 ஆம் தேதி ஃபிரெட்ரிக் லேஸ்சு ஸ்மித் என்பவரால் டென்மார்க்கில் உள்ள கோபன்ஹேகனில் நிறுவப்பட்டது.


</doc>
<doc id="213452" url="https://ta.wikipedia.org/wiki?curid=213452" title="தைமோசின்">
தைமோசின்

தைமோசின்கள் (Thymosins) என்பவை பல விலங்குகளின் திசுக்களில் காணப்படும் இயக்குநீர் வகையைச் சேர்ந்த சிறிய புரதங்களாகும். தைமசிலிருந்து முதன்முதலாகப் பிரித்தெடுக்கபட்டதால் தைமோசின்கள் என்ற பெயர் பெற்றாலும், தற்பொழுது இவற்றில் பெரும்பாலானவை பல்வேறு திசுக்களில் உள்ளதாகக் கண்டறியப்பட்டுள்ளது. தைமோசின்கள் பலதரப்பட்ட உயிரியல் செயற்பாடுகளில் ஈடுபட்டுள்ளது. முதன்மையாக, தைமோசின் ஆல்ஃபா, தைமோசின் பீட்டா போன்றவை மருத்துவத்தில் சாத்தியப்படக்கூடிய இன்றியமையாப் பயன்களைக் கொண்டுள்ளது; இவற்றில் சில ஆய்வகங்களிலிருந்து மருத்துவகங்களுக்குச் சென்றுள்ளன. இவை, உயிரிய விளைவு மாற்றிகளாக (biological response modifiers) வகைப்படுத்தப்பட்டுள்ளன.


</doc>
<doc id="213458" url="https://ta.wikipedia.org/wiki?curid=213458" title="தி ஹெல்ப்">
தி ஹெல்ப்

தி ஹெல்ப் ("The Help") கேத்ரின் ஸ்டாக்கெட் என்னும் அமெரிக்கப் பெண் எழுத்தாளர் எழுதிய புதினம். இது அமெரிக்காவின் மிசிசிப்பி நகரில் உள்ள வீடுகளில் பணியாற்றும் ஆப்பிரிக்க பெண்களைப் பற்றிய கதை. இது 35 நாடுகளில், மூன்று மொழிகளில் வெளியானது. இதன் ஐம்பது லட்சத்திற்கும் அதிகமான பிரதிகள் விற்கப்பட்டுள்ளன. இது அதிகம் விற்கப்பட்ட நூல்களின் பட்டியலில் இடம் பெற்றது.

இந்த கதை மூன்று நபர்களைப் பற்றியது. ஐபிலீன் கிளார்க், மின்னி ஜாக்சன், ஸ்கீட்டர் பிலான் ஆகிய மூவரின் வாழ்க்கையில் சந்தித்த இன வெறித் தாக்குதல் பற்றியது.

இந்த கதையினால் உந்தப்பட்ட, ஆசிரியரின் நண்பரான டேட் டெய்லர், இதை திரைப்படமாக்க முனைந்தார். அதைத் தொடர்ந்து, மிசிசிப்பி நகரின் பாகங்களில் படப்பிடிப்பு நடைபெற்றது.

84வது அகாதமி அவார்ட்ஸ் நிகழ்ச்சியின் போது, இந்த படத்தில் நடித்த ஆக்டேவியா ஸ்பென்சர், சிறந்த துணை நடிகையாகத் தேர்வானார். இந்தப் படம், சிறந்த படப்பிடிப்பு, சிறந்த நடிகை, சிறந்த துணை நடிகை ஆகிய பிற மூன்று விருதுகளையும் பெற்றது.



</doc>
<doc id="213460" url="https://ta.wikipedia.org/wiki?curid=213460" title="தி ஹெல்ப் (திரைப்படம்)">
தி ஹெல்ப் (திரைப்படம்)

தி ஹெல்ப் என்பது 2011-ஆம் ஆண்டில் வெளியான ஆங்கிலத் திரைப்படம். இது கேத்ரின் ஸ்டாக்கெட் எழுதிய தி ஹெல்ப் என்ற நாவலை அடிப்படையாகக் கொண்டது. அந்த நூலின் ஆசிரியையின் தோழராக இருந்த டேட் டெய்லர், இதன் இயக்குனர் ஆவார்.

ஸ்கீட்டர் பிலன் என்ற ஆங்கிலேயப் பெண்ணுக்கு, அவளுடனான இரண்டு ஆப்பிரிக்க வேலைக்காரப் பெண்களுக்குமான தொடர்பைப் பற்றிய கதை.
அந்த இரு பெண்கள் சந்திக்கும் கொடுமைகளை கதையாக எழுத நினைக்கிறாள், ஊடகவியலாளராகிய வெள்ளைக்காரப் பெண்மணி.

இந்த கதை அமெரிக்காவில் உள்ள மிசிசிப்பியில் படமாக்கப்பட்டது. எம்மா ஸ்டோன், வியோலா டேவிஸ், ஆக்டேவியா ஸ்பென்சர் ஆகியோர் முன்னணி வேடங்களில் நடித்திருந்தனர்.
சிறந்த துணை நடிகை, சிறந்த படப்பிடிப்பு, சிறந்த நடிகை ஆகிய விருதுகளுக்காகப் பரிந்துரைக்கப்பட்டது. சிறந்த துணை நடிகைக்கான விருதை பெற்றது.
இது 2012 ஆம் ஆண்டிற்கான ஸ்கிரீன் ஆக்டர்ஸ் கில்டு விருதைப் பெற்றது.

ஐபிலீன் கிளார்க் என்ற கறுப்பின வேலைக்காரப் பெண்ணுக்கு ஐம்பது வயது. இவள் வெள்ளைக்காரக் குழந்தைகளை வளர்ப்பதிலேயே தன் வாழ்க்கையைக் கழிக்கிறாள். அண்மையில், தன் மகனை விபத்தில் பறிகொடுத்தவள். இவளது தோழி மின்னி ஜாக்சனும் கறுப்பின வேலைக்காரப் பெண். வால்டர்ஸ் என்ற பெண்ணின் வீட்டில் பணிபுரிகிறாள்.
ஸ்கீட்டர் பிலன் என்ற ஆங்கிலேய பெண், கல்லூரிப் படிப்பை முடித்துவிட்டு, வீடு திரும்புகிறாள். தன் அன்பிற்கு உரிய பணிப் பெண்ணைத் தேடுகிறாள். அவள் வேலையை விட்டு சென்றதாக அறிகிறாள். தனக்கு தெரிவிக்கப்படாததால் குழம்புகிறாள். ஸ்கீட்டர், எழுத்துத் துறையில் ஆர்வம் மிக்கவள். உள்ளூர் பத்திரிக்கை ஒன்றில் வேலைக்கு சேர்கிறாள். இந்த நிலையில், ஆங்கிலேயர்கள், அவர்களின் கறுப்பின வேலைக்காரப் பெண்களிடம் கொண்டுள்ள எண்ணத்தைக் கண்டு வருந்துகிறாள். இதைப் பற்றி எழுத நினைக்கிறாள்.


</doc>
<doc id="213466" url="https://ta.wikipedia.org/wiki?curid=213466" title="நதால், பிரேசில்">
நதால், பிரேசில்

நத்தால் ("Natal", , "நத்தாவ்" "கிறித்துமசு") பிரேசிலின் வடகிழக்கு மாநிலமான இரியோ கிராண்டெ டொ நோர்தெயின் தலைநகரமும் மிகப் பெரிய நகரமும் ஆகும். பிரேசிலிய புவியியல் மற்றும் புள்ளிவிவர நிறுவனத்தின் சூலை 2009 அறிக்கையின்படி இங்கு 950, 820 (பெருநகரப் பகுதியில் 1,363,547) மக்கள் வாழ்கின்றனர். பிரேசிலிய பொருளியல் ஆய்வுக் கழகத்தால் இது நாட்டின் மிகவும் பாதுகாப்பான தலைநகர நகரமாகக் கருதப்படுகிறது.

1980களில் கட்டமைக்கப்பட்ட "வயா கோசுடீரா" என்ற கடலோர நெடுஞ்சாலையும், 10 கிமீ தொலைவுள்ள கடலோர நிழற்சாலைகளும் மணற்குன்றுகளும் இதனை ஓர் சுற்றுலாத்தலமாக்கி உள்ளன. இங்கு சுற்றுலாப் பயணிகளை ஈர்க்குமாறு பல இடங்கள் உள்ளன; இயற்கை அழகு ததும்பும் மரக்காஜோவின் தூய நீரும், உலகின் பெரும் முந்திரித் தோட்டங்களும், ரியெசு மார்கோசு கோட்டை, ஆல்பெர்ட்டோ மரனோ அரங்கம், நியூட்டன் நவர்ரோ பாலம் போன்ற வரலாற்றுச் சிறப்பு மிக்க கட்டிடங்களும் நினைவுச்சின்னங்களும் (பொண்டா நெக்ரா, பிப்பா கடற்கரை, ஜெனிபாப்பு போன்ற) அழகான கடற்கரைகளும் புகழ்பெற்ற சுற்றுலாவிடங்களாக அமைந்துள்ளன. இங்கு நடைபெறும் தெருத்திருவிழாவான "கார்நத்தால்" பரவலாக அறியப்பட்டதாகும். இங்கு பிரேசிலின் இரண்டாவது பெரிய பூங்காவான "பார்க்கு தாசு துனாசு" உள்ளது. 

இந்த நகரம் ஆபிரிக்காவிற்கும் ஐரோப்பாவிற்கும் அண்மையில் அமைந்துள்ள தலைநகர நகரமாக உள்ளது. இங்குள்ள "அகத்தோ செவெரோ பன்னாட்டு வானூர்தி நிலையம்" நத்தாலை பிரேசிலின் பிற நகரங்களுடன் இணைப்பதுடன் பன்னாட்டு சேவைகளையும் இயக்குகிறது. 2014 உலகக்கோப்பை காற்பந்து நடைபெறும் நகரங்களில் ஒன்றாக நத்தால் தெரிந்தெடுக்கப்பட்டுள்ளது.


</doc>
<doc id="213470" url="https://ta.wikipedia.org/wiki?curid=213470" title="டி. என். ஏ இரட்டித்தல்">
டி. என். ஏ இரட்டித்தல்

ஒரு டி.என்.ஏ மூலக்கூறு அதனை ஒத்த இரண்டு டி.என்.ஏக்களை உருவாக்கும் செயற்பாடே டி.என்.ஏ இரட்டித்தல் எனப்படும். இது அனைத்து உயிரினங்களிலும் நடைபெறும் மிக முக்கியமான உயிரியற் செயற்பாடாகும். இதுவே மரபுரிமையின் அடிப்படையுமாகும். இச்செயன்முறையூடாகவே தாய்க்கலத்திலிருந்து மகட்கலங்களுக்குப் பாரம்பரியத் தகவல்கள் கடத்தப்படுகின்றன. மெய்க்கருவுயிரி கலங்களின் இழையுருப் பிரிவில் இடையவத்தையின் S அவத்தையில் நிகழ்கின்றது. நிலைக்கருவிலி கலங்களின் இருகூற்றுப் பிளவுக்கு முன்னரும் இச்செயற்பாடு நிகழ்கின்றது. இதன் மூலம் உருவாக்கப்படப்போகும் புதிய கலங்களுக்கான டி.என்.ஏக்கள் தயார் செய்யப்படுகின்றன. இக்கட்டுரையில் இழையுருப்பிரிவில் நடைபெறும் எளிய டி.என்.ஏ இரட்டித்தலே எடுத்தாளப்படுகின்றது. ஒடுக்கற்பிரிவின் இழையுருப் பிரிவு போன்ற கட்டத்துக்கு முன்னர் டி.என்.ஏ இரட்டிக்கப்படும். 

டி.என்.ஏ சுருளி வடிவான இரு பட்டிகையாலான மாமூலக்கூறாகும். இரட்டித்தலின் போது இதன் இரண்டு பட்டிகைகளும் பிரிக்கப்பட்டு கலத்திலுள்ள (நிலைக்கருவிலிகளில் கலத்தில் நடைபெறும்; மெய்க்கருவுயிரிகளில் கலத்தின் கருவில் இரட்டித்தல் நடைபெறும்) நொதியங்களின் உதவியுடன் அவ்விரு பட்டிகைகளையும் படித்தகடாகப் பயன்படுத்திப் புதிய நியூக்கிலியோடைட்டுகள் சேர்க்கப்பட்டு புதிய இரு டி.என்.ஏக்கள் உருவாக்கப்படுகின்றன. அரிதான் வழுக்கள் இல்லாவிட்டால் புதிதாக உருவாக்கப்பட்ட டி.என்.ஏக்கள் முற்றிலுமாக "தாய்" டி.என்.ஏயை ஒத்திருக்கும். கலத்திலுள்ள நொதியங்கள் வழு ஏற்படுவதை இயலுமான வரை தடுக்கின்றன. டி.என்.ஏ இரட்டிப்பின் போது தேவைப்படும் புதிய நியூக்கிலியோடைட்டுகளை கொண்டு வரும் முக்கிய நொதியமாக டி.என்.ஏ பாலிமரேசு காணப்படுகின்றது. ஒவ்வொரு புதிய டி.என்.ஏயிலும் ஒரு டி.என்.ஏ பெற்றார் டி.என்.ஏயாகவும் மற்றைய பட்டிகை புதியதெனவும் கருதப்படுகின்றது. இது பாதி-பழமை பேணும் இரட்டித்தல் முறை எனப்படும். 

செயற்கையாக பக்டீரியாக்களிலிருந்து வேறுபடுத்தப்பட்ட பொலிமரேசு நொதியத்தைப் பயன்படுத்தி கலத்துக்கு வெளியே செயற்கையாக டி.என்.ஏ இரட்டித்தலைச் செயற்படுத்த முடியும். 

டி.என்.ஏ இரட்டிக்கும் முறை உயிரினங்களுக்கிடையில் பொதுவான செயன்முறையென்றாலும், ஆர்க்கியா, பக்டீரியா மற்றும் மெய்க்கருவுயிரி கலங்களுக்கிடையில் செயற்படும் நொதிய வகைகளில் மிகப் பெரும் வேறுபாடுகள் உள்ளன. டி.என்.ஏ ஹெலிக்கேசு (Helicase) டி.என்.ஏயின் இரட்டை விரிபரப்புச் சுருள் குலைக்கின்றது. டி.என்.ஏயின் இரண்டு பட்டிகைகளையும் என்டோநியூக்கிலியேசு (Endonuclease) எனும் நொதியம் ஐதரசன் பிணைப்புக்களை உடைத்துப் பிரிக்கின்றது. உடைக்கப்பட்ட ஒவ்வொரு பட்டிகையும் உருவாக்கப்படவுள்ள டி.என்.ஏக்களுக்கான பிறப்புரிமைத் தகவலை வழங்கும். டி.என்.ஏ பொலிமரேசு (DNA Polymerase) முன்னிலையில் ஒவ்வொரு ஒற்றைப் பட்டிகைக்குத் தேவையான மற்றைய பட்டிகையை உருவாக்கத் தேவையான நியூக்கிலியோடைட்டுகள் ஒழுங்குபடுத்தப்படுகின்றன. ஒழுங்குபடுத்தப்பட்ட சுயாதீன நியூக்கிலியோடைட்டுகள் ஐதரசன் பிணைப்புக்கள் மூலம் தாய் டி.என்.ஏயின் ஒற்றைப் பட்டிகையுடன் இணைக்கப்பட்டு இரண்டு டி.என்.ஏக்கள் உருவாக்கப்படுகின்றன. இச்செயற்பாட்டுக்கு டி.என்.ஏ லிக்கேசு எனும் நொதியம் அவசியமாகும். 


</doc>
<doc id="213471" url="https://ta.wikipedia.org/wiki?curid=213471" title="கொரிந்தியன்சு அரங்கம்">
கொரிந்தியன்சு அரங்கம்

கொரிந்தியன்சு அரங்கம் (Arena Corinthians) பிரேசில் நாட்டின் சாவோ பாவுலோ நகரில் அமைந்திருக்கும் விளையாட்டரங்கம் ஆகும். முழுவதும் கட்டிமுடிக்கப்பட்ட பின்னர், "கொரிந்தியன்சு பவுலிஸ்டா விளையாட்டுக் கழகம்" இதனைத் தமது தன்னக விளையாட்டரங்கமாக பயன்படுத்தவுள்ளது. கட்டுமானப் பணிகள் முடிந்த பின்னர், பிரேசிலின் உயர்மட்ட கால்பந்துக் கூட்டிணைவில் ஐந்தாவது மிகப்பெரிய அரங்கமாகவும், பிரேசிலின் பதினொன்றாவது பெரிய அரங்கமாகவும் திகழும். 48,234 பார்வையாளர்கள் அமரும் வகையில் கட்டப்பட்டு வருகிறது.

2014 உலகக்கோப்பையின் முதல் போட்டி இந்த அரங்கில்தான் நடத்தப்பட இருக்கிறது; மொத்தம் ஆறு போட்டிகள் கொரிந்தியன்சு அரங்கில் நடத்தப்படும். முதல் போட்டிக்கு 65,000 பார்வையாளர்கள் அமர்ந்து கண்டுகளிக்கும் வண்ணம் தற்காலிக இருக்கைகள் இவ்வரங்கில் அமைக்கப்படும்.

Citations


</doc>
<doc id="213472" url="https://ta.wikipedia.org/wiki?curid=213472" title="நெம்புருள் இயங்கமைவு">
நெம்புருள் இயங்கமைவு

நெம்புருள் இயங்கமைவு (Cam Mechanism) ஒரு நேர்த்தொடர்பு இயங்கமைவு (Direct Contact Mechanism). அதாவது, உள்ளிடு உறுப்பும், வெளியிடு உறுப்பும், இடையில் வேறு பாகங்கள் இன்றி நேரடியாக இணைக்கப்பட்ட இயங்கமைவு.

இந்த இயங்கமைவிற்கு, குறைந்த பட்சம் 

சீரான சுழற்சியை, சீரற்ற நேர்கோட்டு இயக்கமாக அல்லது சீரற்ற ஊசலாட்ட இயக்கமாக மாற்ற இந்த இயங்கமைவு பயன்படுகிறது. உள்ளிடு, வெளியிடு உறுப்புகள் நேர்த்தொடர்பு உடையதால், வெளியிடு நகர்வு, துல்லிய நகர்வாகக் (Exact/Accurate motion) கிடைப்பது நெம்புருள் இயங்கமைவின் சிறப்பம்சமாகும்.


</doc>
<doc id="213478" url="https://ta.wikipedia.org/wiki?curid=213478" title="மிர்ச்சி">
மிர்ச்சி

மிர்ச்சி 2013 ஆவது ஆண்டில் வெளியான தெலுங்கு திரைப்படமாகும். இத்திரைப்படத்தினை கொரட்டல சிவா இயக்கியிருந்தார். இப்படத்தில் பிரபாஸ், அனுஷ்கா, ரிச்சா கங்கோபாத்யாய். சத்யராஜ், ஆதித்யா மற்றும் நதியா ஆகியோர் நடித்திருந்தனர்.


</doc>
<doc id="213479" url="https://ta.wikipedia.org/wiki?curid=213479" title="ரீபெல்">
ரீபெல்

ரீபல் 2012 தெலுங்கு அதிரடித் திரைப்படமாகும். இப்படத்தினை எழுதி இயக்கியவர் ராகவேந்திர லாரன்ஸ் ஆவார். இத்திரைப்படத்தில் பிரபாஸ், தமன்னா, தீக்‌ஷா செத் ஆகியோர் நடித்திருந்தனர்.




</doc>
<doc id="213486" url="https://ta.wikipedia.org/wiki?curid=213486" title="காங்கேயன் (அரசன்)">
காங்கேயன் (அரசன்)

காங்கேயன் 12 ஆம் நூற்றாண்டில் வாழந்தவன். புலவர் ஒட்டக்கூத்தரைப் பேணியவன். இரண்டாம் குலோத்துங்கன் ஆட்சிக்கு உட்பட்டு ஆண்டுவந்த சிற்றரசன். இவனது தலைநகர் காஞ்சிபுரம். போர் மறவர்களாக விளங்கிய செங்குந்தர் மரபினன். புலவர் ஒட்டக்கூத்தர் இவனைப் போற்றிய நூல் காங்கேயன் நாலாயிரக் கோவை. 


</doc>
<doc id="213487" url="https://ta.wikipedia.org/wiki?curid=213487" title="குய்யாபா">
குய்யாபா

குய்யாபா ("Cuiabá") பிரேசிலின் மாதொ குரோசொ மாநிலத்தின் தலைநகரம் ஆகும். இது தென் அமெரிக்காவின் சிகச்சரியான நடுமையத்தில் அமைந்துள்ளது. இதுவும் அடுத்துள்ள நகரமான வார்சியா கிராண்டும் இணைந்து மாநிலத்தின் பெருநகரப் பகுதியாக அமைந்துள்ளன. 

1719இல் தங்க வேட்டையின்போது நிறுவப்பட்ட இந்த நகரம், மாதொ குரோசொ மாநிலத் தலைநகரமாக 1818 முதல் இருந்து வருகிறது. கால்நடை மற்றும் வேளாண் பொருட்களுக்கான வணிக மையமாக திகழ்கிறது. குய்யாபாவின் தனிமைச் சூழலாலும் தொழிலாளர் குறைவாலும் பொருளியல் வளர்ச்சி தடைபட்டுள்ளது. ஆற்றுப்படகுகள் இன்னமும் முதன்மையான போக்குவரத்தாக விளங்குகிறது.

அனல்மின் மற்றும் புனல்மின் நிலையங்கள் விரிவாக்கப்பட்டுள்ளன; 2000இல் பொலிவியாவிலிருந்து இயற்கை வளிமக் குழாய்கள் இட்டபின்னர் இவை மேம்படுத்தப்பட்டுள்ளன. இங்கு "மாதொ குரோசொ கூட்டரசு பல்கலைக்கழகம்" அமைந்துள்ளது. மாநிலத்தின் மிகப்பெரிய காற்பந்து மைதானம் அரீனா பன்டனல் இங்குள்ளது.

இங்குள்ள பல அருங்காட்சியகங்கள் ஐரோப்பிய, ஆபிரிக்க, உள்நாட்டு அமெரிக்க பண்பாடுகளின் தாக்கத்தைக் காட்சிப்படுத்துகின்றன. இந்த நகரம் தனது சமையல்பாணி, நடனம், இசை மற்றும் கைவினைப் பொருட்களுக்காக பெயர்பெற்றது. ""அமேசானுக்கான தெற்கு வாயில்"" என அறியப்படும் குய்யாபா வெப்பமான அயனமண்டல வானிலையைக் கொண்டுள்ளது. 2014 உலகக்கோப்பை காற்பந்து நடைபெறும் நகரங்களில் ஒன்றாக உள்ளது. 


</doc>
<doc id="213488" url="https://ta.wikipedia.org/wiki?curid=213488" title="எம். சி. சாக்ளா">
எம். சி. சாக்ளா

மொகமதலி கரீம் சாக்ளா (30 செப்டெம்பர் 1900--9 பிப்ரவரி 1981) உயர் நீதிமன்ற நீதிபதியாகவும் வெளி நாடுகளின் தூதராகவும், நடுவணரசின் கல்வி அமைச்சராகவும் இருந்தவராவார். எம்.சி சாக்ளா என்றும் அறியப்படுகிறார். 1948 முதல் 1958. வரை மும்பை உயர் நீதிமன்றத் தலைமை நீதிபதியாகப் பணியாற்றியுள்ளார்.

எம். சி. சாக்ளா மும்பையில் செப்டம்பர்30, 1900ல் சியா முஸ்லிம் வணிகக் குடும்பத்தில் பிறந்தார். 1905ல் சாக்ளாவின் தாய் இறந்தார். பம்பாய் தூய சேவியர் பள்ளியிலும், 1919 முதல் 1922 வரை ஆக்ஸ்போர்டு இலண்டன் கல்லூரியில் வரலாறு பாடத்தினையும் படித்தார். மும்பை உயர் நீதிமன்றத்தில் வழக்கறிஞராகப் பதிவு செய்து கொண்டார்.

1922இல் ஆக்சுபோர்டிலிருந்து இந்தியாவுக்குத் திரும்பியபின்,
பம்பாய் உயர்நீதி மன்றத்தில் வழக்குரைஞராகப் பணியாற்றினார்.
முசுலீம் லீக்கில் உறுப்பினர் ஆனார். ஜின்னா தேசிய வாதியாக இருந்தபோது அவரிடம் பற்றும் தொடர்பும் கொண்டார். ஆனால் பிற்காலத்தில் பாகிஸ்தான் பிரிவினைக் கொள்கையில் கருத்து வேறுபட்டதால் அவரிடமிருந்தும் முசுலீம் கட்சியிலிருந்தும் விலகினார். 1927 இல் அரசு சட்டக் கல்லூரியில் பேராசிரியர் ஆனார்.
1946இல் பம்பாய் பல்கலைக் கழக துணைவேந்தராக பொறுப்பேற்றார்.
1947 ஆகஸ்ட்டு 15 இல் பம்பாய் உயர்நீதி மன்ற நீதிபதி பதவியை ஏற்றார். அக்டோபர் 4, 1956இல் மகாராட்டிர தற்காலிக ஆளுநராகப் பொறுப்பேற்றார். அப்பதவியில் இரண்டு மாதங்கள் இருந்தார்.

அமெரிக்கத் தூதராகவும் (ஏப்பிரல் 1958 --சூன் 1961) இங்கிலாந்து தூதராகவும் (ஏப்பிரல் 1962--செப்டெம்பர் 1963) பணியாற்றினார்.
அமெரிக்காவில் தூதராகப் பணியாற்றும்போதே மெக்சிகோவிலும் கியூபாவிலும் இந்தியத் தூதராகப் பணியாற்றினார்.

இங்கிலாந்திலிருந்து திரும்பியதும் மத்திய கல்வி அமைச்சரானார்.
செப்டம்பர் 1957இல் பன்னாட்டு நீதி மன்றத்தில் தற்காலிக நீதிபதியாக பொறுப்பு வகித்தார். ஜனவரி 17, 1958இல் டி. டி. கிருஷ்ணமாச்சாரி நிதி அமைச்சராக இருந்தபோது நடந்த முறைகேட்டை விசாரிக்க சாக்ளா அமர்த்தப்பட்டார். ஒரு மாத இடைவெளிக்குள் விசாரணையை முடித்து அறிக்கையையும் அரசுக்குச் சமர்ப்பித்தார்.

அக்டோபர் 1965இல் யுனஸ்கோ தூதுக் குழு தலைவர் ஆனார். ந்வம்பர் 1966இல் இந்திரா காந்தி அமைச்சரவையில் வெளியுறவு அமைச்சர் பதவி வகித்தார். ஆகஸ்ட் 31, 1967 இல் இந்தியைக் கட்டாய மொழியாக இந்திய அரசு கொண்டு வந்தபோது அதை எதிர்த்து அமைச்சர் பதவியைத் துறந்தார். ஜூன் 25, 1975இல் அன்றைய பிரதம அமைச்சர் இந்திராகாந்தி நெருக்கடி நிலைமையை நடைமுறைப் படுத்தியதை சாக்ளா எதிர்த்தார்.

இந்தியா ஒற்றுமையாக இருக்கவேண்டும், மதச்சண்டையால் பிளவுபடக் கூடாது என்று கருதினார். ஆங்கிலத்தை வெறுத்து இந்தியை திடீரென ஆட்சிமொழி ஆக்குவதை எதிர்த்தார். எழுத்துரிமை, பேச்சுரிமை, மக்களாட்சி ஆகியவற்றுக்குத் தீங்கு ஏற்பட்டபோது எதிர்த்துக் குரல் கொடுத்தார். காசுமீர் மாநிலம் இந்தியாவுக்கே சொந்தம் என்றும் காசுமீர் சிக்கலில் ஐ. நா. அவை குறுக்கிடக்கூடாது என்றும் ஐக்கிய நாடுகள் அவையில் பேசினார்.

பிறப்பில் இசுலாமியராக இருந்தபோதும் மதப்பற்று இல்லாமல் வாழ்ந்தார். அவர் இறந்ததும் அவர் விருப்பப்படி இசுலாம் மத மரபுக்கு மாறாக அவருடைய உடல் எரிக்கப்பட்டது.

1985இல் பம்பாய் உயர்நீதி மன்ற வளாகத்தில் அவருடைய சிலை திறக்கப்பட்டது. அச்சிலையின் பீடத்தில் "சாக்ளா ஒரு உயர்ந்த நீதிபதி, உயர்ந்த குடிமகன், உயர்ந்த மனிதர்" என்று எழுதப்பட்டுள்ளது.

சாக்ளா எழுதிய தன் வரலாற்று நூலான "ரோசஸ் இன் திசம்பர்" இது வரை எட்டு பதிப்புகள் வெளியாகியுள்ளது




</doc>
<doc id="213489" url="https://ta.wikipedia.org/wiki?curid=213489" title="அமசோனியா அரங்கம்">
அமசோனியா அரங்கம்

அமசோனியா அரங்கம் ("Arena da Amazônia") பிரேசிலின் அமேசோனாசு மாநிலத்தில் மனௌசு நகரில் அமைந்துள்ள காற்பந்தாட்ட விளையாட்டரங்கமாகும். இது முந்தைய விவால்டோ விளையாட்டரங்கம் இருந்தவிடத்தில் கட்டப்பட்டுள்ளது. இவ்வரங்கத்தில் 46,000 பார்வையாளர்கள் அமரக்கூடியத் திறன் உள்ளது. 2010 முதல் கட்டத் தொடங்கப்பட்ட இவ்வரங்கம் திசம்பர் 2013இல் முழுமை பெற்றது. இங்கு 2014 உலகக்கோப்பை காற்பந்து போட்டியின் ஆட்டங்கள் நடைபெறும்.



</doc>
<doc id="213491" url="https://ta.wikipedia.org/wiki?curid=213491" title="நுகேகொடை">
நுகேகொடை

நுகேகொடை ("Nugegoda", இலங்கையின் மேற்கு மாகாணத்தில், கொழும்பு புறநகர் பகுதியில் உள்ள ஒரு நகரம் ஆகும். இது ஸ்ரீ ஜயவர்தனபுர மற்றும் தெகிவளை-கல்கிசை மாநகரசபைகளின் எல்லைப்பகுதிகளுக்குள், கொழும்பு மாநகரசபையின் எல்லைக்கு வெளியில் அமைந்துள்ளது. இங்கு சிங்கள மற்றும் தமிழ் மக்கள் வாழ்கின்றனர்.


</doc>
<doc id="213497" url="https://ta.wikipedia.org/wiki?curid=213497" title="பலபட்டடைச் சொக்கநாதப் புலவர்">
பலபட்டடைச் சொக்கநாதப் புலவர்

பலபட்டடைச் சொக்கநாதப் புலவர் எனப் போற்றப்படும் புலவர் 18 ஆம் நூற்றாண்டில் வாழ்ந்தவர். தேவை உலா முதலான நூல்களைப் பாடியவர். தனிப்பாடல் திரட்டு நூலில் இவரது தனிப்பாடல்கள் 66 இடம்பெற்றுள்ளன.

சொக்கநாதப் புலவர்


</doc>
<doc id="213498" url="https://ta.wikipedia.org/wiki?curid=213498" title="பிரிமுஸ் சிராய்வா">
பிரிமுஸ் சிராய்வா

அந்தோனி சூசைரெத்தினம் பிரிமுஸ் சிராய்வா ("Anthony Soosai Ratnam Pirimus Sraiva", பிறப்பு: 24 நவம்பர் 1973) என்பவர் இலங்கைத் தமிழ் வழக்கறிஞரும், அரசியல்வாதியும், மாகாணசபை உறுப்பினரும் ஆவார்.

சிராய்வா 2013 மாகாணசபைத் தேர்தலில் இலங்கைத் தமிழரசுக் கட்சியினால் பரிந்துரைக்கப்பட்டு தமிழ்த் தேசியக் கூட்டமைப்பின் வேட்பாளராக]]ப் போட்டியிட்டு வட மாகாண சபைக்குத் தேர்தெடுக்கப்பட்டார். இவர் 12,927 விருப்பு வாக்குகள் பெற்று மன்னார் மாவட்டத்தில் முதலாவதாக வந்தார். இவர் 2013 அக்டோபர் 11 அன்று யாழ்ப்பாணம் வீரசிங்கம் மண்டபத்தில் முதலமைச்சர் க. வி. விக்னேஸ்வரன் முன்னிலையில் 1வது வட மாகாண சபை உறுப்பினராகப் பதவிப் பிரமாணம் செய்து கொண்டார்.

இவர் காவல்துறை, மற்றும் பொதுப் பாதுகாப்புத் தொடர்பாக முதலமைச்சருக்கு ஆலோசகராக முதலமைச்சரினால் நியமிக்கப்பட்டார். 


</doc>
<doc id="213499" url="https://ta.wikipedia.org/wiki?curid=213499" title="தேவை உலா">
தேவை உலா

தேவை உலா (தேவையுலா) என்னும் நூல் பலபட்டடைச் சொக்கநாதப் புலவர் இயற்றிய நூல். 18 ஆம் நூற்றாண்டில் தோன்றியது. தேவை என்பது ஊரின் பெயர். இது இராமேசுவரத்தைக் குறிக்கும். உலா என்னும் சிற்றிலக்கிய வகை நூல்களில் ஒன்று. 

வெண்பா யாப்பில் அமைந்துள்ள இந்த நூலின் காப்புச் செய்யுள் ஆதியுலா கொண்ட இராமேசன் மேல் இந்த நூல் பாடப்பட்டதாகக் குறிப்பிடுகிறது.

இதில் கூறப்பட்டுள்ள செய்தி


</doc>
<doc id="213507" url="https://ta.wikipedia.org/wiki?curid=213507" title="தூய்மை பெறும் நிலை">
தூய்மை பெறும் நிலை

தூய்மை பெறும் நிலை அல்லது உத்தரிப்புநிலை அல்லது உத்தரிக்கிற ஸ்தலம் என்பது கத்தோலிக்க திருச்சபையின் நம்பிக்கையின்படி சாகும் வேளையில் நம்பிக்கையுடன் கடவுளோடு நட்புறவில் இறந்தும் விண்ணகம் செல்ல முழு தகுதியற்றவர்களாக இருப்பவர்கள், சிறிது காத்திருந்து தூய்மைபெற்று முதிர்ச்சியடைய கடவுளால் அளிக்கப்படும் வாய்ப்பு ஆகும். இவர்கள் இந்த நிலையில் தங்கள் பாவங்களுக்கு உரிய வேதனைப்பட்டு, தூய்மை அடைவார்கள் எனவும் முற்றிலும் தூய்மை அடைந்த பிறகு, விண்ணகம் செல்வார்கள் எனவும் கத்தோலிக்கர் நம்புகின்றனர். இத்தகையோருக்கு கத்தோலிக்க திருச்சபையினர் இவ்வுலகில் இருந்து தங்களின் மன்றாட்டினால் உதவிட முடியும் என நம்புகின்றனர். நவம்பர் மாதம் முழுதும் இந்த நிலையில் இருப்போருக்காக கத்தோலிக்கர்கள் சிறப்பாக மன்றாடுகின்றனர். குறிப்பாக இறந்த விசுவாசிகள் அனைவரின் நினைவு நாளன்று அவர்களின் கல்லரைகளுக்குச்சென்று மன்றாடுவது வழக்கமாய் உள்ளது.


</doc>
<doc id="213513" url="https://ta.wikipedia.org/wiki?curid=213513" title="பத்தரமுல்லை">
பத்தரமுல்லை

பத்தரமுல்லை ("Battaramulla", ) என்பது இலங்கையின் வணிகத் தலைநகர் கொழும்பின் ஒரு புறநகர் ஆகும். இது கொழும்பின் மத்திய பகுதியான கோட்டையில் இருந்து 5.2 மைல்கள் தூரத்தில் இலங்கை நாடாளுமன்றத்திற்கு அருகில் அமைந்துள்ளது. கொழும்பு மாவட்டத்தில் வேகமாக வளரும், நிர்வாக வர்த்தக மற்றும் குடியிருப்பு பகுதிகளில் ஒன்றாகும். 

பத்தரமுல்லை முன்னர் தனியான பத்தரமுல்லை நகரசபையினால் நிருவகிக்கப்பட்டு வந்தது. தற்போது இது கடுவலை மாநகர சபையின் கீழ் நிருவகிக்கப்படுகிறது. தளவத்துகொடை, சிறீ ஜெயவர்தனபுர கோட்டை, மாலபே ஆகிய நகரங்கள் பத்தரமுல்லையின் எல்லை நகர்கள் ஆகும்.

சுயாதீன தொலைக்காட்சி ஒலிபரப்பு நிலையம் மற்றும் கல்வி 'இசுருபாய' அமைச்சு, தேர்வு துறை அமைச்சு ஆகியன இங்கே அமைந்துள்ளன. இலங்கையின் பிரபலமான நட்சத்திர விடுதிகளும் மற்றும் தனியார் பாடசாலை, தேசிய பாடசாலைகளும் இங்கே அமைந்துள்ளன.


</doc>
<doc id="213514" url="https://ta.wikipedia.org/wiki?curid=213514" title="கேஸ்தலோவ் (சியாரா)">
கேஸ்தலோவ் (சியாரா)

எசுடேடியோ பிளாசிடொ அடெரால்டொ கேஸ்தலோவ், ("Estádio Plácido Aderaldo Castelo") பரவலாக கேஸ்தலோவ் () அல்லது சிகான்டெ டா போவா விஸ்ட்டா, பிரேசிலின் சியாரா மாநிலத்தில் போர்த்தலேசா நகரில் அமைந்துள்ள காற்பந்தாட்ட விளையாட்டரங்கம் ஆகும். மிகவும் கூடியதாக 67,037 பார்வையாளர்கள் அமரக்கூடிய இவ்வரங்கம் நவம்பர் 11, 1973இல் திறக்கப்பட்டது. சியாரா விளையாட்டுக் கழகத்திற்கும் போர்த்தலேசா விளையாட்டுக் கழகத்திற்கும் தாயக மைதானமாகிய இவ்வரங்கம் சியாரா மாநில அரசுக்கு உரிமையானது. செப்டம்பர் 12, 1966இலிருந்து மார்ச்சு 15, 1971 வரை இங்கு ஆளுநராகப் பணியாற்றியவரும் இந்த விளையாட்டரங்கம் கட்டப்பட தலைமையேற்றவருமான "பிளாசிடொ அடெரால்டொ கேஸ்தலோவ்" பெயரில் இதற்கு முறையான பெயரிடப்பட்டுள்ளது. 
கேஸ்தலோவ் 1969 முதல் 1973 வரை கட்டப்பட்டு நவம்பர் 11, 1973இல் திறக்கப்பட்டது.

இதனை சியாரா மாநில அரசு மே 2000 முதல் சீரமைக்கத் தொடங்கியது. மூன்று கட்டங்களாகப் பிரிக்கப்பட்ட இந்த சீரமைப்புப் பணி மே 16, 2001இல் துவங்கியது.

இந்த விளையாட்டரங்கத்தில் நவம்பர் 11, 1973 அன்று முதல் காற்பந்தாட்டம் சியாரா அணிக்கும் போர்த்தலேசா அணிக்கும் இடையே நடந்தது. இந்த ஆட்டம் வெற்றி தோல்வியின்றி 0-0 என முடிந்தது. இவ்வரங்கத்தில் அடிக்கப்பட்ட முதல் கோல் சியாரா அணியின் எராண்டியால் நவம்பர் 18, 1973இல் அடிக்கப்பட்டதாகும். இந்த ஆட்டத்தை சியாரா அணி விடோரியா அணியிடம் 1-0 என வென்றது.

சீரமைக்கப்பட்ட விளையாட்டரங்கில் முதல் ஆட்டம் மார்ச்சு 23, 2002 அன்று பிரேசில் தேசிய அணிக்கும் யூகோசுலோவிய தேசிய அணிக்கும் இடையே நடைபெற்றது; இதில் பிரேசில் 1-0 என்ற கணக்கில் வென்றது. 

இந்த விளையாட்டரங்கத்தில் மிகக்கூடிய வருகைப்பதிவு ஆகத்து 27, 1980 அன்று பதிவானது; பிரேசில் தேசிய அணியும் உருகுவை தேசிய அணியும் மோதிய இவ்வாட்டத்தை 118,496 பேர் கண்டு களித்தனர். இந்த ஆட்டத்தில் பிரேசில் 1-0 என்ற கோல் கணக்கில் வெற்றி பெற்றது.

கேஸ்தலோவ் 2014 உலகக்கோப்பை காற்பந்து போட்டிகளுக்கான ஓர் விளையாட்டரங்கமாகத் தெரிந்தெடுக்கப்பட்டுள்ளது. இதற்காக இவ்வரங்கம் மேம்படுத்தபட்டது. பெரிய கூரை சேர்க்கையும் 4200 இடங்கொண்ட தரையடி தானுந்து நிறுத்த வசதியும் புதிய கீழ் தளமும் இந்த புனரமைப்புத் திட்டத்தில் நிறைவேற்றப்பட்டன. இந்த புனரமைப்பிற்குப் பின்னர் 67,037 பேர் காணக்கூடியதாக இருக்கைகள் அமைக்கப்பட்டுள்ளன. மார்ச்சு 31, 2011இல் இந்தப் புனரமைப்புத் திட்டத்திற்கா மூடப்பட்ட அரங்கம் அலுவல்முறையாக திசம்பர் 2012இல் திறக்கப்பட்டது. 2014 உலகக்கோப்பைக்கான 12 விளையாட்டரங்களில் சீரமைப்பிற்குப் பின்னர் முதலில் தயாரான விளையாட்டரங்கம் இதுவே ஆகும்.


</doc>
<doc id="213522" url="https://ta.wikipedia.org/wiki?curid=213522" title="நசர் (ஏவுகணை)">
நசர் (ஏவுகணை)

நசர் (Nasr, அரபி: نصر‎) பாக்கித்தான் நாட்டின் ஏவுகணை ஆகும். இது பாகிஸ்தான் "தேசிய அபிவிருத்தி மையத்தால்" ( National Development Complex- NDC) தயாரிக்கப்பட்டதாகும். இதன் தாக்கும் தொலைவு 60 கிலோமீட்டர்கள் ஆகும். இவ்வேவுகணை வாகனங்களில் வைத்து செலுத்தும் வண்ணம் வடிவமைக்கப்பட்டுள்ளது. இது 2011 ஆண்டு முதல் 2013 ஆம் ஆண்டு வரை சோதனை செய்யப்பட்டது. இது திட எரிபொருளைக் கொண்ட ஏவுகணை ஆகும்.


</doc>
<doc id="213523" url="https://ta.wikipedia.org/wiki?curid=213523" title="நித்திய இளைப்பாற்றி (செபம்)">
நித்திய இளைப்பாற்றி (செபம்)

"நித்திய இளைப்பாற்றி" () எனத்துவங்கும் கத்தோலிக்க திருச்சபையின் மன்றாட்டானது தூய்மை பெறும் நிலையில் இருக்கும் ஆன்மாக்களை விடுவிக்கும் படி ஏறெடுக்கப்படும் மன்றாட்டாகும். இது பிற மன்றாட்டுகளின் முடிவில் சொல்லப்படுவது வழக்கம். இதனை செபிப்பவருக்கு திருச்சபை வழங்கும் பலன்கள் உண்டு.

கத்தோலிக்க திருச்சபையின் இலத்தீன் வழிபாட்டு ரீதியில் இச்செபத்தின் வடிவம்:



</doc>
<doc id="213524" url="https://ta.wikipedia.org/wiki?curid=213524" title="பாபர் (சீர்வேக ஏவுகணை)">
பாபர் (சீர்வேக ஏவுகணை)

பாபர் ஏவுகணை (Babur, உருது: بابر) பாகிஸ்தான் நாட்டின் "தேசிய அபிவிருத்தி மையம்" தயாரித்த ஏவுகணை ஆகும். இவ்வேவுகணைக்கு முகலாய மன்னர் பாபரின் பெயர் சூட்டப்பட்டுள்ளது. இது பாகிஸ்தான் நாட்டின் முதல் சீர்வேக ஏவுகணை ஆகும். இதன் தாக்கும் திறன் 700 கிலோமீட்டர்கள் ஆகும். மேலும் இந்த ஏவுகணை "ரேடர்"களால் கண்டுபிடிக்க முடியாதபடி செல்லுமாறு வடிவமைக்கப்பட்டுள்ளது. 2005 ஆம் ஆண்டு அக்டோபர் முதல் இவ்வேவுகணை தயாரிக்கப்பட்டு வருகிறது.. இதன் உயரம் 6.25 மீட்டர்கள், விட்டம் 0.52 மீட்டர்கள் ஆகும். இதன் மொத்த எடை 1500 கிலோகிராம்கள் ஆகும். இதில் 300 கிலோகிராம் வெடிபொருளைச் சுமந்து செல்லும் ஆற்றல் உடையது. இதன் வேகம் 800 கிலோமீட்டர்கள்/மணி ஆகும். இதன் இயந்திரங்களின் எரிபொருட்கள் திட மற்றும் திரவ எரிபொருட்கள் ஆகும்.


</doc>
<doc id="213526" url="https://ta.wikipedia.org/wiki?curid=213526" title="சாகீன்-1 (ஏவுகணை)">
சாகீன்-1 (ஏவுகணை)

சாகீன்-1 (Shaheen-I, உருது: '‎شاهين) ஏவுகணை பாகிஸ்தான் நாட்டின் "தேசிய அபிவிருத்தி மையம்" (National Defence Complex- NDC) தயாரித்த ஏவுகணை ஆகும். இவை அமெரிக்காவின் "பெர்ஷிங்" ஏவுகணையை ஒத்தவை. இதில் "சாகீன்-1" மற்றும் "சாகீன்-1ஏ" என இரு வகை உண்டு. 1999 ஆம் ஆண்டு "சாகீன்-1" ஏவுகணையும் 2012 ஆம் ஆண்டு "சாகீன்-1ஏ" ஏவுகணையும் தயாரிக்கப்பட்டது. இவற்றின் உயரம் 12 மீட்டர்கள், விட்டம் ஒரு மீட்டர் ஆகும். "சாகீன்-1" 750 கிலோமீட்டர்கள் தொலைவிற்கும் "சாகீன்-1ஏ" 1,500 கிலோமீட்டர்கள் தொலைவிற்கும் சென்று தாக்கும் வகையில் உருவாக்கப்பட்டுள்ளன.சாகீன் என்பது பாகிஸ்தானின் மலைப்பகுதியில் வசிக்கும் ஒருவகை கழுகு (falcon) ஆகும்.


</doc>
<doc id="213532" url="https://ta.wikipedia.org/wiki?curid=213532" title="ஆஸ்டியோகால்சின்">
ஆஸ்டியோகால்சின்

ஆஸ்டியோகால்சின் (Osteocalcin) [மற்றொரு பெயர்: எலும்பு காமா-கார்பாக்சி குளுடாமிக் அமிலம் கொண்ட புரதம் (bone gamma-carboxyglutamic acid-containing protein; BGLAP)], எலும்பு, பல் மூலப் பகுதிகளில் காணப்படும் ஒரு நார்த்திசுவற்ற புரதமாகும். மனிதர்களில் இப்புரதம் நிறப்புரி 1- ல் உள்ள ஒரு (BGLAP) மரபணுவால் குறியாக்கம் செய்யப்படுகிறது. இதனுடைய ஏற்பி (GPRC6A) ஜி-புரதம் பிணைக்கப்பட்ட ஒன்றாகும். அத்திமூலச்செல்கள் மட்டுமே ஆஸ்டியோகால்சினைச் சுரக்கின்றன. எனவே, எலும்பு வளர்சிதைமாற்ற நெறிபடுத்தலில் (எலும்பு மற்றும் அதன் செல்கள் உருவாக்கத்தில்) இது பங்கேற்பதாகக் கருதப்படுகிறது. எலும்பு கனிமமாக்கலிலும், கால்சியம் அயனிகளின் சமநிலையைப் பேணுவதிலும் தொடர்பு கொண்டதாக உள்ளது. ஆஸ்டியோகால்சின் உடலில் ஒரு இயக்குநீரைப்போலச் செயற்படுகிறது: கணைய பீட்டா உயிரணுக்களிலிருந்து அதிகளவு இன்சுலினை வெளியிடச் செய்யும் அதேவேளையில் கொழுப்புச் செல்களிலிருந்து, இன்சுலினிற்கான உணர்திறனை அதிகரிக்கச் செய்யும் அடிப்போனெக்டின் என்னும் இயக்குநீரை வெளியிடச் செய்கிறது.


</doc>
<doc id="213534" url="https://ta.wikipedia.org/wiki?curid=213534" title="ஸூரத்துல் மாஊன்">
ஸூரத்துல் மாஊன்

ஸூரத்துல் மாஊன் அற்பப் பொருட்கள் என்பது திருக்குர்ஆனின் 107வது அத்தியாயம் ஆகும்.
திருமறையின் சில அத்தியாயங்கள் நபிகளாரின் மக்கா வாழ்க்கையின் போதும், சில அத்தியாயங்கள் மதீனா வாழ்க்கையின் போதும் அருளப்பட்டன. மக்கா வாழ்க்கையின் போது அருளப்பட்டவை ‘மக்கிய்யா’ (மக்காவுடன் தொடர்புடயவை) எனவும், ’மதனிய்யா’ (மதீனாவுடன் தொடர்புடைவை) எனவும் குறிப்பிடப்படும்.
திருக்குர்ஆனின் 107 அத்தியாயமாகத் திகழும் ஸூரத்துல் மாஊன் (அற்பப் பொருட்கள்) மக்கா வாழ்வின் போது அருளப்பட்டதால் இது மக்கிய்யா வகையைச் சார்ந்ததாகும். 

ஸூரத்துல் மாஊன் அரபுச் சொல்லுக்கு அற்பப் பொருட்கள் எனப் பொருள்.

ல் குர்ஆன் தமிழ் மொழிபெயர்ப்பு 


</doc>
<doc id="213539" url="https://ta.wikipedia.org/wiki?curid=213539" title="பரூச் மாவட்டம்">
பரூச் மாவட்டம்

பரூச் மாவட்டம் (Bharuch district), இந்திய மாநிலமாகிய குஜராத்தில் உள்ளது. இது குஜராத்தின் தென்பகுதியில், கடற்கரையை ஒட்டிய பகுதி. இந்த பகுதியின் வழியே, நர்மதை ஆறு, காம்பே வளைகுடா பகுதியில் கடலில் கலக்கிறது.

இதன் தலை நகரம் பரூச். இங்கு 15 லட்சத்துக்கும் அதிகமான மக்கள் வசிக்கின்றனர். இங்கு முஸ்லீம்களே அதிகளவில் உள்ளனர். இங்கு பல்வந்திரி தாக்கரே, திரிபுவன் லுகார் உள்ளிட்ட கவிஞர்கள் வாழ்ந்தனர்.

இது எட்டு வட்டங்களாகப் பிரிக்கப்பட்டுள்ளது.

2011ஆம் ஆண்டு மக்கட்தொகை கணக்கெடுப்பின்படி, பரூச் மாவட்ட மக்கள் தொகை 1,550,822 ஆகும்.. இம்மாவட்டத்தில் இசுலாமியர்கள் 57%ஆக உள்ளனர்.



</doc>
<doc id="213543" url="https://ta.wikipedia.org/wiki?curid=213543" title="சங்கை எக்ஸ்பிரஸ்">
சங்கை எக்ஸ்பிரஸ்

த சங்கை எக்ஸ்பிரஸ் (The Sangai Express) என்பது வடகிழக்கு இந்தியாவில் உள்ள மணிப்பூரில் வெளியாகும் நாளிதழ். இது ஆங்கிலத்திலும் மணிப்புரிய மொழியிலும் வெளியாகிறது. மணிப்புரிய மொழிப் பதிப்பு பெங்காலி எழுத்துகளில் எழுதப்படுகிறது. இதன் தலைமையகம் இம்பாலில் உள்ளது. இது மணிப்புரில் அதிக எண்ணிக்கையில் விற்பனையாகும் நாளேடு . உள்ளூர்ச் செய்திகளுக்கு அதிக முக்கியத்துவம் அளிக்கப்படுகிறது. விளையாட்டு, அயலகவாழ் மக்கள், கல்வி பற்றிய செய்திகளும் சிறுகதைகளும் கவிதைகளும் வெளியிடப்படுகின்றன.

குகி பழங்குடி மக்களால் பரவலாகப் படிக்கப்படுகின்றது. ஹாவ்ரங் கைரல். திங்சட் கொலை நிகழ்வுகளை ஒருதலைச் சார்புடன் வெளியிட்டதால் 2015 மே 17ல் குகி மாணவர் அமைப்பால் தடை செய்யப்பட்டது.


</doc>
<doc id="213545" url="https://ta.wikipedia.org/wiki?curid=213545" title="டைம்ஸ் ஆஃப் அசாம்">
டைம்ஸ் ஆஃப் அசாம்

டைம்ஸ் ஆஃப் அசாம் (Times of Assam) என்பது அசாமில் இருந்து வெளியாகும் நாளேடு. இது அசாம், இந்தியா, உலகம் எனப் பிரிவுகளுடன், சமூகம், விளையாட்டு போன்ற தலைப்புகளில் செய்திகளை வெளியிடுகிறது. 
அசாமில் அதிகம் பேர் படிக்கும் நாளிதழ்களில் இதுவும் ஒன்று.



</doc>
<doc id="213546" url="https://ta.wikipedia.org/wiki?curid=213546" title="சுருள்வு (விளையாட்டு)">
சுருள்வு (விளையாட்டு)

சுருள்வு ("Curling") என்ற விளையாட்டாளர்கள் பனிப்படுகையில் கற்களை நான்கு ஒன்றனுள் ஒன்றான வட்டங்களால் பிரிக்கப்பட்டுள்ள இலக்குப் பரப்பை நோக்கி சறுக்கவிட்டு விளையாடும் உடல் திறன் விளையாட்டு ஆகும். நான்கு உறுப்பினர்களைக் கொண்ட இரண்டு அணிகள் ஒவ்வொருவராக, கனத்த, தீட்டிய கருங்கற் கற்களை, ("பாறைகள்" எனவும் இவை அறியப்படும்) பனி "சுருள்வுப் படுகையினூடாக" பனியில் வட்டமாக குறிக்கப்பட்டிருக்கும் இலக்கான தங்கள் "இல்லத்தை" நோக்கி தள்ளிவிடுகின்றனர். ஒவ்வொரு அணிக்கும் எட்டு கற்கள் உள்ளன. விளையாட்டின் நோக்கம் ஒரு "ஆட்டத்தில்" மிகக்கூடிய புள்ளிகளைப் பெறுவதாகும். ஒரு முனையிலிருந்து இரு அணிகளும் தங்களின் அனைத்துக் கற்களையும் தள்ளி முடிந்தபின் இல்லத்தின் மையத்திற்கு அருகேயுள்ள கற்களுக்கு புள்ளிகள் வழங்கப்படும். ஓர் ஆட்டத்தில் எட்டு அல்லது பத்து "முனைகள்" இருக்கும். 

கல் வீசுபவர் மெதுவான சுழற்சியுடன் தள்ளுவதால் கற்களுக்கு சுருண்ட பாதையில் செல்ல இயல்கிறது. மேலும் அணியின் மற்ற இருவர் சுருள்வு துடைப்பங்கள் கொண்டு அதனுடன் பயணித்து நகரும் கல்லுக்கு முன்புள்ள பனியின் நிலையை மாற்றுவதன் மூலம் கல்லின் வளைவுப்பாதையை தூண்ட முடியும். இந்த விளையாட்டில் சிறந்த பாதையையும் ஒவ்வொரு நிலைக்குமேற்ப கற்களை நிறுத்தவும் மிகுந்த உத்தியும் குழுப்பாங்கும் தேவையாகும். கல் தள்ளுபவரின் திறமையைப் பொறுத்தே வேணுடிய இடத்தில் கற்களை செலுத்த முடியும். இதனாலேயே இது "பனியின் சதுரங்கம்" எனப்படுகிறது.




</doc>
<doc id="213549" url="https://ta.wikipedia.org/wiki?curid=213549" title="மு. ரா. கந்தசாமிக் கவிராயர்">
மு. ரா. கந்தசாமிக் கவிராயர்

மு. ரா. கந்தசாமிக் கவிராயர் (இ. 1948) அருந்தமிழ்ப் புலவர்களுள் ஒருவர். சைவ வேளாள சமூகத்தை சார்ந்தவராக அறியப்படுகிறார்.

இவர் முகவூர் இராமசாமிக் கவிராயரின் மூன்றாவது மகன் ஆவார். துறைசை ஆதீனம் நமச்சிவாயத்திடம் கல்வி பயின்றார். மகாவித்வான் மீனாட்சிசுந்தரம் பிள்ளையுடன் நட்பு கொண்டிருந்தார். சிறிது காலம் ஆசிரியராகவும், பின்னர் 1909 ல் மதுரையில் விவேக பாநு அச்சகம் தொடங்கி, "விவேக பாநு' என்ற பத்திரிகையையும் நடத்தியவர்.ஆரணிய காண்டத்திற்கு 1903-இல் உரை இயற்றினார். இவர் திருவாவடுதுறை ஆதீனப் புலவர்களுள் ஒருவர். 


இவர் வேளாளர் புராணம் எழுதியவர் ஆவார். இதில் 29 படலங்களும், 1373 விருத்தங்களும் கொண்டது. இது முழுக்க உழவர்களின் பெருமையையும் வேளாண் அறிவையும் பறைசாற்றும் நூலாகும்.


</doc>
<doc id="213554" url="https://ta.wikipedia.org/wiki?curid=213554" title="கார்த்திக் சுப்புராஜ்">
கார்த்திக் சுப்புராஜ்

கார்த்திக் சுப்புராஜ், தமிழ்த் திரைப்பட இயக்குனராவார். தமிழகத்தின் மதுரை மாவட்டத்தில் பிறந்த இவர், தனது பள்ளிப் படிப்பை மதுரை எஸ்.பி.ஒ.ஏ பதின்ம மேல்நிலைப் பள்ளியிலும், திருப்பரங்குன்றம் தியாகராசர் பொறியியல் கல்லூரியில் பொறியியலும் முடித்தார். 2012ம் ஆண்டு அக்டோபர் மாதம் 19ம் நாள் வெளிவந்த பீட்சா திரைப்படத்தின் மூலம் திரைப்பட இயக்குனரானார்.


</doc>
<doc id="213559" url="https://ta.wikipedia.org/wiki?curid=213559" title="பட்டிமன்றம் ராஜா">
பட்டிமன்றம் ராஜா

எஸ். ராஜா (பிறப்பு: மே 1, 1959) அல்லது "பட்டிமன்றம்" ராஜா, என்பவர் தமிழ்நாடு மாநிலம், மதுரையைச் சேர்ந்த ஓர் தமிழ்த் திரைப்பட நடிகர், நகைச்சுவை மற்றும் பட்டிமன்றப் பேச்சாளராவார். சன் தொலைக்காட்சியில் நாள்தோறும் காலை ஒளிபரப்பப்படும் "வாங்க பேசலாம்" நிகழ்ச்சியின் தொகுப்பாளராகவும் உள்ளார். சிவாஜி திரைப்படத்தின் மூலம் தமிழ்த் திரைத்துறைக்கு அறிமுகமான இவர் மதுரை யுணைட்டட் வங்கியில் பணிபுரிந்து கொண்டிருந்தார்.

2. http://pattimandram.com/


</doc>
<doc id="213560" url="https://ta.wikipedia.org/wiki?curid=213560" title="ஊத்தங்கால்">
ஊத்தங்கால்

ஊத்தங்கால் என்னும் ஊர், தமிழ்நாட்டின் கடலூர் மாவட்டம், விருத்தாசலம் வட்டத்தில் நெய்வேலிக்கு மிக அருகில் அமைந்துள்ள ஓர் ஊராகும். 

இந்த ஊருக்கான மக்கள்தொகை விவரங்கள்:


</doc>
<doc id="213570" url="https://ta.wikipedia.org/wiki?curid=213570" title="இந்திய லினக்சு பயனர் குழுமம், சென்னை">
இந்திய லினக்சு பயனர் குழுமம், சென்னை

இந்திய லினக்சு பயனர் குழுமம், சென்னை (Indian Linux Users Group, Chennai-ILUGC) ஒரு லினக்ஸ் பயனர் குழுமம் ஆகும். இது இந்தியா லினக்ஸ் பயனர் குழுமத்தின் சென்னை பிரிவாகும்.

இது 1997ல் தொடங்கப்பட்டது. இது முனைவர் பிரபு ராமச்சந்திரன், அருண் மற்றும் நண்பர்களின் துணையுடன் தொடங்கப்பட்டது. அதன் பின்னர் இந்திய தொழில்நுட்பக் கழகம் சென்னையின் விண்வெளி துறையில் பணிபுரியும் முனைவர் ஸ்ரீராம் ஆதரவுடன் நடைபெற்று வருகிறது. ஒவ்வொரு மாதமும் இரண்டாவது சனிக்கிழமை தோறும் குனு / லினக்ஸ் , பேர்ல், பைதான், பி எச் பி, ஃப்ரீ, டிசிபி, ஐபி, குனு , பிஎஸ்டி உள்ளிட்ட தொடர்பான தலைப்புகளில் தொழில்நுட்பப் பேச்சுகள் நடைபெறுகின்றன.

வகுப்பறை எண் 1, ஏரோ ஸ்பேஸ் பொறியியல் கட்டிடம், கஜேந்திர வட்டம் அருகில், சென்னை ஐஐடி. 


பல கருத்தரங்குகள், விருந்தினர் விரிவுரைகள் பல்வேறு கல்லூரிகளில் இந்திய லின்க்சு பயனர் குழுமத்தின் உறுப்பினர்கள் செய்து வருகின்றனர்.




</doc>
<doc id="213572" url="https://ta.wikipedia.org/wiki?curid=213572" title="லினக்சு பயனர் குழுமம்">
லினக்சு பயனர் குழுமம்

லினக்சு பயனர் குழுமம் அல்லது லினக்ஸ் பயனர்கள் குழுமம் (LUG) அல்லது குனு/லினக்ஸ் பயனர் குழு (glug) லினக்ஸ் பயனர்களுக்கு, குறிப்பாக அனுபவமற்ற லினக்ஸ் பயனர்களுக்கு ஆதரவு மற்றும் கல்வி வழங்கும் ஒரு லாப நோக்கமற்ற, தனியார் அமைப்பு. 


</doc>
<doc id="213575" url="https://ta.wikipedia.org/wiki?curid=213575" title="உளுந்து">
உளுந்து

உளுந்து அல்லது உழுந்து ("Urad bean, Vigna mungo)" ஒரு தாவரம். இதலிருந்து கிடைக்கும் பருப்பு, உளுத்தம் பருப்பு எனப்படுகிறது. இது தெற்காசியாவைப் பூர்வீகமாகக் கொண்டது. இங்கேயே இது பெரும்பான்மையாகப் பயிரப்படுகிறது. தோசை, இட்லி, வடை, பப்படம்(அப்பளம்), முறுக்கு என தமிழர் சமையலில் உளுந்து ஒரு முக்கிய பங்கு வகிக்கிறது.

உளுந்து பயிரில் தோன்றும் மஞ்சள் தேமல் நோய் மற்றும் இலைப் பராமரிப்பு நோய்களைக் கட்டுப்படுத்த பாதிக்கப்பட்ட செடிகளை பிடுங்கி அழித்து விடவேண்டும். மஞ்சள் பசைப்பொறியை வயல்களில் வைத்து இந்நோயைப் பரப்பும் வெள்ளை ஈ மற்றும் அசுவினி பூச்சிகளை கவர்ந்திழுத்து அழிக்கவும், கட்டுப்படுத்தவும் மீதைல்டெமட்டான் 25 இ.சி 200 மிலி ஏக்கர் அல்லது டைமெத்தோயேட்டு 30 எஸ்.சி 200 மிலி ஏக்கர் அல்லது தயோமீத்தாக்சம் 75டபுள்யுடிஜி 40 கிராம் இமிடாக்குளோப்ரிட்டு 17.8 எஸ்.எல்-40 மிலி ஏக்கர் ஆகியவற்றில் ஏதேனும் ஒன்றை 15 நாட்கள் இடைவேளையில் இருமுறை தெளிக்கப் பரிந்துரை செய்யப்பட்டுள்ளது.

சங்க இலக்கியத்தில் இது உழுந்து என்று அழைக்கப்படுகிறது. இது தமிழகத்தில் பரவலாகப் பயிரிடப்பட்டதை இச்சான்றுகள் உணர்த்துகின்றன.


</doc>
<doc id="213577" url="https://ta.wikipedia.org/wiki?curid=213577" title="தமிழர் நிலத்திணைகள்">
தமிழர் நிலத்திணைகள்

நிலத்தை அடிப்படையாக வைத்துக்கொண்டு பகுக்கப்பட்ட பாகுபாடு நிலத்திணை. தமிழ்நாட்டு நிலம் குறிஞ்சி, முல்லை, மருதம், நெய்தல் என்னும் நான்கு வகை நிலத் திணிவுகளைக் கொண்டது. முல்லையும் குறிஞ்சியும் முறைமையில் திரிந்து பாலை என்பதோர் படிமம் கொள்ளும்போது அது ஐந்தாக எண்ணப்பட்டது. இவையே தமிழர் நிலத்திணைகள்.
குறிஞ்சி, முல்லை, மருதம், பாலை, நெய்தல் என்பனவே தமிழர் நிலத்திணைகள் ஆகும்.


இது வெறுமனே இயல்பியல் அடிப்படையிலான பகுப்புக்களாக இல்லாது, மக்கள் வாழ்வியலோடு இணைந்தவையாக அமைந்திருந்தன.

திணை என்பது ஒழுக்கம். அகத்திணை என்பது அகவொழுக்கம். புறத்திணை என்பது புறவொழுக்கம். தமிழில் உள்ள அகத்திணைப் பாடல்களுக்கு ஐந்திணைப் பாகுபாடு கொள்ளப்படுகிறது.

இந்தப் பாகுபாடு ஐந்து வகைப்பட்ட திணை-ஒழுக்கங்களை மையமாக வைத்துக் கொள்ளப்படுகிறது. புணர்தல், தலைவன் புறவொழுக்கத்தில் பிரியும்போது தன்னை ஆற்றிக்கொண்டு இருத்தல், தலைவன் தன்னை விட்டு அகவொழுக்கத்தில் பிரியும்போது ஊடுதல்,கடலில் சென்றவருக்காக இரங்கல், புறப்பொருளுக்காகப் பிரிதல் என்பன அகத்திணைக்கு அகத்திணை உரிப்பொருள்கள். இவற்றில் திணைமயக்கம் நிகழ்வது இல்லை. எனவே மயங்காத உரிப்பொருளின் அடிப்படையில் இன்ன பாடல் இன்ன திணை எனக் கொள்ளப்படும். எனவே குறிஞ்சித் திணை என்பது 'புணர்தலும் புணர்தல் நிமித்தமும்' பற்றிய செய்திகளைக் கூறுவது என்பது பொருள். பிற திணைகளுக்கும் இவ்வாறே பொருள் கொள்ளவேண்டும். இது தமிழ்நெறி. 
காண்க; அகத்திணை - புறத்திணை, திணை விளக்கம்

தமிழ்நாட்டில் பாலை என்று ஒரு நிலம் இல்லை. கோடை வெப்பத்தால் திரிந்து காணப்பட்ட நிலையில் அவற்றைப் பாலை என்றனர்.

மேலே கண்ட நான்குவகை நிலப் பாகுபாட்டுடன் பருவ மாற்றத்தால் தோன்றும் பாலை நிலத்தையும் சேர்த்து ஐந்நிலம் எனக் கொண்டனர். தமிழ்நாட்டில் பாலைநிலம் இல்லை. பாலைநிலம் என்பது குறிஞ்சி-நிலத்திலும், முல்லை-நிலத்திலும் தோன்றும் பருவநிலை மாற்றம். ஐந்நிலம் என்பது ஐந்து வைகைப்பட்ட நிலம். ஐந்திணை என்பது ஐந்து வகைப்பட்ட ஒழுக்கம்.

ஐந்து வகைப்படுத்தப்பட்ட நிலத்தின் வழித்தடப் பாங்கைப் பதிற்றுப்பத்து பாடல் விளக்குகிறது. தொல்காப்பியம், நம்பியகப்பொருள் ஆகிய இலக்கண நூல்களும் அவற்றின் உரைகளும் இந்த நிலப்பாகுபாடுகளை விரிவாக எடுத்துரைக்கின்றன.






</doc>
<doc id="213587" url="https://ta.wikipedia.org/wiki?curid=213587" title="மேலைக் கங்கர்">
மேலைக் கங்கர்

மேலைக் கங்கர்கள் (கன்னடம்: ಪಶ್ಚಿಮ ಗಂಗ ಸಂಸ್ಥಾನ) பழங்கால கருநாடகத்தில் இருந்த ஓர் சிறப்பு வாய்ந்த அரசமரபாகும். இது கிபி 350 - 1000 வரை ஆட்சியில் இருந்தது. இதை மேலைக் கங்கர்களின் அரசமரபு என்றும் கூறுவர். கலிங்கத்தை ஆண்ட (தற்கால ஒடிசா) கீழை கங்கர்களிடம் (கிழக்கு கங்கர்கள்) இருந்து வேறுபடுத்துவதற்காக இவர்கள் மேலைக் கங்கர்கள் எனப்படுகின்றனர். பல்லவ பேரரசின் வலு குன்றிய நேரத்தில் அவர்கள் ஆட்சிக்குட்பட்ட சிற்றரசர்கள் விடுதலை வேண்டும் என புரட்சி செய்தனர். அக்கால கட்டத்தில் இவர்கள் தோன்றியிருக்கலாம் என கருதப்படுகிறது. சமுத்திர குப்தரின் படையெடுப்புக்கும் இக்கால கட்டத்தின் குழப்பமான நிலையே காரணமாக இருந்திருக்கலாம் என கருதப்படுகிறது. கிபி 350லிருந்து 550 வரை இவர்கள் யாருக்கும் கட்டுப்படாமல் இருந்தார்கள். முதலில் கோலாரிலும் பின்னர் தலக்காட்டிலும் தங்கள் தலைநகரை அமைத்தார்கள். வாதாபி மேலைக்ச்சாளுக்கியர்கள் சீர்குலைந்து, சிதைந்து போகவே கங்க வம்சத்து சிவமாறன் என்ற இளவரசன் கொங்கல் நாடு 8,000 என்ற பகுதியின் சிற்றரசனாக முடிசூட்டிக்கொண்டு கி. பி.755 முதல் கி. பி. 765 வரை ஆட்சிசெய்தான். இவனே கங்க வம்சத்து முதல் அரசன், இவனை கொங்கணி மகாராஜன் என பிருதுகள் சாசனம் விவரிக்கிறது. வாதாபி மேலைக்ச்சாளுக்கியர்கள் ஆட்சிப் பகுதியை ஆட்சி செய்ததால் மேலைக் கங்கர்கள் ஆயினர்.

பாதமி சாளுக்கியர்களின் எழுச்சிக்குப்பின் அவர்களின் மேலாண்மையை ஏற்றுக்கொண்டு அவர்களுக்காக காஞ்சி பல்லவர்களுடன் மோதினர். சாளுக்கியர்கள் வழுவிழந்து இராஷ்டிரகூடர்கள் ஆதிக்கம் கிபி 753ல் தக்காணத்தில் ஏற்பட்டவுடன் தன்னாட்சிக்காக நூறு ஆண்டுகள் போராடி பின் இராஷ்ரகூடர்களின் மேலாண்மையை ஏற்றுக்கொண்டு அவர்களுக்காக தஞ்சை சோழர்களை எதிர்த்தார்கள். கிபி 10த்தில் துங்கபத்ரா ஆற்றின் வடக்கில் இராஷ்ரகூடர்களை மேலைக் சாளுக்கியர்களும் சோழர்களும் இணைந்து முறியடித்தனர். சோழர்களால் மேலைக் கங்கர்கள் தோற்கடிக்கப்பட்டவுடன் கங்கர்களின் 1000 ஆண்டு செல்வாக்கு அப்பகுதியில் முடிவுக்கு வந்தது.

பரப்பளவில் சிறிய நாடாக இருந்தபோதிலும் தற்போதைய தென் கருநாடகத்துக்கு பண்பாடு, இலக்கியம் போன்றவற்றில் இவ்வரசின் தாக்கம் குறிப்பிடத்தக்கதாகும். மேலைக் கங்கர்கள் எல்லா சமயங்களையும் ஆதரித்தார்கள். சமண சமயத்தை பெரிதும் ஆதரித்தார்கள். சரவணபெலகுளா, பஞ்சகுட்ட பாசதி போன்றவை இவர்கள் காலத்தில் உருவானதாகும். இவர்கள் கூத்துகலையை பெரிதும் ஆதரித்தார்கள். இது கன்னட, சமசுகிருத இலக்கியங்கள் வளர துணைபுரிந்தது. கிபி 978ல் சவுண்டரயாவின் சவுண்டரயாவின் புராணா என்பது இவர்கள் காலத்தில் கன்னடத்தில் எழுதப்பட்ட பெரும் படைப்பாகும். யானைகள் மேலாண்மை, சமயம் உட்பட பல நூல்கள் இயற்றப்பட்டன.

மேலைக் கங்கர்களின் முதல் அரசன் கொங்குனிவர்மன், தாங்கள் இஷ்வாகுவின் பரம்பரையில் (சூரிய வம்சத்தில்), கண்ணுவ கோத்திரத்தில் பிறந்தவன் என்று மாதவவர்மன் தன் செப்பேடுகளில் குறித்துள்ளான்.

அனந்தவர்மன் சோடகங்கன், கீழைக் கங்கர் பரம்பரையை தோற்றுவித்தவர் என்பதனால், இவரது தந்தை ராஜராஜ கங்கேயன் என்கிற ராஜராஜதேவ கங்கன், நேரடியாக கங்கபாடியை ஆண்ட மேலைக் கங்கர் மரபினர் அல்ல. அப்படி கொள்வது ஒரு மாபெரும் வரலாற்று பிழை. களப்பிரர் காலத்தில், சங்ககால சேரர் வலுக்குன்றியிருந்த வேளையில், சேரரின் இடத்தை நிரப்பிய மேலை கங்கர்களின் கிளையினரான அதிராஜ இந்திரன் எனும் இந்திரவர்மன் என்பவர், 5ஆம் நூற்றாண்டின் இறுதியான 498இல் கலிங்கத்தை ஆண்டுவந்த சோம / சந்திர வம்சத்தை சேர்ந்த பாண்டு / கேசரி மன்னர்களின் கீழ் குறிநில மன்னர்களாக இன்றைய ஸ்ரீகாகுளம் மாவட்டம், விழியநகரம் மாவட்டம் போன்ற கலிங்கத்துக்கு சேர்ந்த ஆந்திரத்தின் பகுதிகளை முக்கலிங்கத்தை தலைநகராகக்கொண்டு ஆண்டு வந்தனர். பின்னர் 1038ஆம் ஆண்டில் மேலை கங்கர் கிளையினரான கலிங்கத்தையாலும் குறுநில மன்னன் ஐந்தாம் வஜ்ரஹஸ்தன் சந்திர வம்சத்து பாண்டு மன்னர்களையே வீழ்த்தி, சந்திர வம்சத்து பாண்டு மன்னர்களின் பிரம்மமகேஷ்வரர், மகாராஜாதிராஜன் போன்ற பட்டங்களை சூடிக்கொள்வதுடன், கலிங்க நாடு, ஒட்டிய நாடு என மூன்று நாடுகளாக சிதறியிருந்த கலிங்கதேசத்தை முழுதாக ஆள்வதால் சந்திர வம்சத்து பாண்டு மன்னர்களுக்கே உரியதான திரிக்கலிங்காதிபதி என்ற பட்டத்தை பெருமையுடன் சூட்டிக்கொள்கிறார். இவர் கலிங்கத்தை முழுதாக கைவச்சப்படுத்தியிருந்தாலும், எதிரிகள் கலிங்கத்தை பலவாறு பிடிக்க முயன்றனர். அதனால் இவரின் மகன் ராஜராஜ கங்கேயன் என்கிற ராஜராஜதேவ கங்கன் முதலாம் ராஜேந்திர சோழனின் மகளான ராஜசுந்தரி என்கிற சோழ இளவரசியை மணந்து, ராஜராஜ கங்கேயன் இளம் வயதிலேயே இறந்து, அரச வாரிசான அனந்தவர்மன் சோடகங்கன் 5 வயதில் தன் விதவைத்தாயான சோழ இளவரசி அவளது தமையனான வீரராஜேந்திர சோழனை தன் எதிரியான சாளுக்கியரை வீழ்த்தும்படி அழைப்புவிடுக்கும்வரை நீடித்தது. இதன்பின் வீரராஜேந்திர சோழனின் மகனான அதிராஜராஜன் கொல்லப்பட, கீழை சாளுக்கிய விஜயாதித்தன் குலோத்துங்கனாக முடிசூட்டிக்கொண்டதும், கலிங்கத்தின் மீது போர் தொடுத்து, அனந்தவர்மனை தன் முன்னோருக்காக பழிவாங்கினான். இதன் பின் அனந்தவர்மன் சோழ கங்கன் தன் தலைநகரை 1135 இல் கலிங்கநகருக்கு (இன்றைய கட்டாக்) நகருக்கு மாற்றி, தாங்கள் மேலைக்கங்கர்களாக என்று இருந்த அடையாளத்தை துறந்து புதியதொரு சாம்ராஜ்யம் படைத்தார். அதைத்தான் இன்று வரலாற்று ஆய்வாளர்கள் கீழைக் கங்கர் என்று வழங்குகின்றனர்.

மேலைக் கங்கர்களுக்கும், கீழைக் கங்கர்களுக்கும் இருக்கும் தொடர்பு உறுதிசெய்யப்பட்டிருந்தாலும், சில ஆய்வாளர்கள், கலிங்கத்தை ஆண்ட கங்கர்களே இன்றைய கங்கபாடியின் கோலார் மாவட்டத்தின் குவலாளபுரத்தில் மேற்கு கங்கர் பரம்பரையை தோற்றுவித்தனர் என்று கருதுகிறார்கள் . இதற்கு காரணம் விழியநகரத்தில் கீழைக் கங்கர்களின் கல்வெட்டு ஒன்று காங்கேயன் என்ற தலைவரின் கால்வழியில் வந்த 18 தலைமுறையினரை (சிதம்பரன் உட்பட) குறிக்கின்றது. இதில் 17ஆவது தலைக்கட்டான கோலாஹலன் என்பவன் பெரிய கங்கபாடி விசையத்தில் கோலாஹலம் என்ற நகரை எழுப்பினான் என்றும், இந்த கோலாஹலனுக்குப்பின் 80 தலைக்கட்டுகள் அந்த கொலாஹல நகரில் அரசாண்டது என்று தெரிவிக்கின்றது. அப்படி 80ஆவது தலைமுறையினன் வீரசிம்மன் ஆவான்.

ஆனால் அதே கல்வெட்டிலேயே இந்த காங்கேயன் பரம்பரையில் 18+80 = 96 தலைமுறைகளுக்கு பின் பிறந்த இந்த வீரசிம்மனின் 5 புதல்வர்களில் மூத்தவனான காமர்ணவனே தன் முடியை, கங்கபாடியை அரசாலும் தகுதியை, தன் தாய்மாமனுக்கு கொடுத்துவிட்டு , தன் 4 இளைய சகோதரர்களுடன் மகேந்திரமலைக்கு சென்று கோகர்ண சுவாமியை வழிபட்டு, காளையை / நந்தியை லட்சினையாகவும், சின்னமாகவும், தன்னாட்சி அதிகாரம் பொருந்திய பேரரசை நிறுவ அதற்கான சின்னங்களையும் பெற்றுக்கொண்டு, கலிங்கத்துக்கு சென்று , பாலாதித்தனை வென்று, தனக்கு கீழ்ப்படிய செய்து, மூன்று கலிங்க நாடுகளையும் வீழ்த்தி, புதிதாக ஒரு கங்கர் பரம்பரையை தோற்றுவித்தான் என்றும், ஜந்தவுரம் என்ற ஊரை (இன்றைய முக்கலிங்கம்) தலைநகராக கொண்டு மூன்று கலிங்கநாடுகளையும் தன் நான்கு தம்பிகளுள் மூவரை மூன்று நாடுகளுக்கும் ஆளுநராகவும், எஞ்சிய ஒருவனான தனர்ணவனை தனக்குப்பின் பட்டத்துக்குரிய ராஜ வாரிசாகவும் தேர்ந்தெடுத்தான் என்றும், இந்த இருவருக்கும் பிறகு 15 தலைமுறை கழித்து பிறந்தவனே வாண அரசர்களின் கிளையான வைதும்பராயர்கள் குலத்து இளவரசி, விண்ணவன் மகாதேவியை மணந்த ஐந்தாம் வஜ்ரஹஸ்தன் என்றும் அதே கல்வெட்டு குறிப்பிடுகின்றது .

ஆக, காங்கேயனின் பரம்பரையில் இருந்து வந்த கோலாஹலன் கங்கபாடியில் கோலார், கொள்ளேகாலம் பகுதிகளில் அப்பொழுது ஆதிக்கத்தில் இருந்த பாண அரசர்களை எதிர்த்து ஒடுக்கி, தலைக்காடு, மைசூர் பகுதிகளை அதன்பின்னர்தான் கையகப்படுத்தினார்கள் என்பதும், 11ஆம் நூற்றாண்டு வரை இப்படி சேர்த்த தேசங்களே கங்கவாடி 96000 என்பதும் தெளிவாகிறது . அதன் பின்னரே 81 தலைமுறை / ஆட்சியாளர்கள் கழித்து, மேலைக் கங்கர் மரபில் இருந்து கிளைத்த காமர்னவனும் அவன் தம்பிகளும் கலிங்கத்தை வீழ்த்தி, பாலாதித்தனை கீழ்ப்படியசெய்து, முக்கலிங்கத்தை தலைநகராக கொண்டு மூன்று கலிங்க நாடுகளையும் ஒரே சாம்ராஜ்யமாக ஆள துவங்கியதில் இருந்து பிரிந்து செல்கிறது. அதன் பின்னர் காமர்னவனில் இருந்து 18ஆம் தலைமுறையாக அனந்தவர்மன் சோடகங்கன் காலத்தில் மேலைக்கங்கர் என்ற அடையாளம் மறைந்து கீழைக் கங்கர் என்று என்றும் இல்லாத அளவுக்கு செல்வாக்கு பெற்ற ஒரு பேரரசாக கலிங்கத்து கீழைக் கங்கர் உருபெருகின்றனர்.

கங்கபாடியில் கங்கர் புகும் முன் அவர்கள் எங்கிருந்தனர் என்றும் கோலாஹளனின் பிறப்புக்கு முன்னர் காங்கேயன் பரம்பரை 18 தலைமுறைகள் எங்கு அரசாண்டனர் என்பதும் மிகப்பெரும் கேள்விக்குறி இல்லை எனினும், வரலாற்று ஆய்வாளர்கள் போதிய ஆதாரங்கள் இல்லாததால், காங்கேயனின் பரம்பரை தோன்றியது, இன்றைய கொங்குநாட்டின் காங்கேயத்தில் என்று ஒரு மனதாக ஏற்றுக்கொள்கின்றனர்.

பழைய கலிங்க நாடு ஒடிய நாட்டை தவிர்த்த ஒரிசாவையும், வேங்கி தவிர்த்த வடகிழக்கு ஆந்திரத்தையும் சேர்ந்திருந்தது. குலோத்துங்கன் மற்றும் அவன் மச்சினன் மாப்பிள்ளை முறையான அனந்தவர்மன் சோடகங்கன் இருவருக்கும் இடையே இரண்டாம் கலிங்கத்து போர் நடக்கும் 1112 ஆம் வருடம் வரை கலிங்கத்தின் தலைநகராக முக்கலிங்கம் (இன்றைய ஸ்ரீகாகுளம் மாவட்டம், விழியநகரம் அருகில்) வம்சாதரா நதி கரையில் இருந்தது.

போருக்கு பின்னால் அனந்தவர்மன் தலை நகரை ஒடிய தேசம்/ஒட்ட நாட்டில் உள்ள மகாநதி சூழ்ந்த கட்டாக் நகருக்கு மாற்றியதால் 
பிற்காலத்தில் அந்த மாநிலத்திற்கு ஒரிசா என்ற பெயர் வந்தது. அதனாலேயே அதுவரை கலிங்கம் கலிங்கர் என்று வழங்கி வந்த வழக்கு ஒட்டியர் என மாறியது. ஆனாலும் ஒரிசா என்று வழங்கி வந்த பெயரை பழைய பெயரான ஒடிய தேசம் / ஒடிசா என்றே இன்று மாற்றப்பட்டுள்ளது.



</doc>
<doc id="213590" url="https://ta.wikipedia.org/wiki?curid=213590" title="லஜ்ஜா (வங்க மொழிப் புதினம்)">
லஜ்ஜா (வங்க மொழிப் புதினம்)

லஜ்ஜா (வங்காள மொழி:লজ্জা) என்பது வங்க மொழிப் புதினம் ஆகும். எழுத்தாளர் தஸ்லிமா நஸ்ரின் அவர்கள் எழுதியது. "லஜ்ஜா" எனும் சொல்லுக்கு "அவமானம்" என்று பொருள். இப்புத்தகம் 1993 ஆம் ஆண்டு வங்க மொழியில் முதலில் வெளியானது. வெளியானதும் வங்காளதேசம் அரசால் தடை செய்யப்பட்டது., இந்நாவலை எழுதிய தஸ்லிமா நஸ்ரினுக்கு வங்காள தேச இஸ்லாமிய அமைப்புகளால் கொலை மிரட்டல் விடுக்கப்பட்டது.

இந்தியாவின் உத்திரப்பிரதேசம் மாநிலத்தில் பாபர் மசூதி இடிக்கப்பட்டதின் எதிரொலியாக வங்காள தேசம் நாட்டின் சிறுபான்மையினரான இந்துகள் மீதான திட்டமிட்ட கொலைச் சம்பவங்களை மையப்படுத்துகிறது இப்புதினம். இந்துக்களின் உடமைகள் நிர்மூலமாக்கப்பட்டன. ஆயிரக்கணக்கான இந்துப் பெண்கள் கொடூரமாகப் பாலியல் வல்லுறவுக்கு உட்படுத்தப்பட்டனர். ஒரு மசூதி உடைப்புக்குப் பதிலடியாக ஓராயிரம் கோவில்கள் தரைமட்டமாக்கப்பட்டன.

இப்புத்தகத்தை தமிழில் "ஜவார்லால்" மொழிபெயர்த்துள்ளார். கிழக்கு பதிப்பகம் இப்புத்தகத்தை வெளியிட்டுள்ளது. 2014 ஆம் ஆண்டின் புத்தகக் கண்காட்சியில் கிழக்கு புத்தகக் கடையில் அதிகம் விற்பனையான புத்தகங்களில் இதுவும் ஒன்று.


</doc>
<doc id="213592" url="https://ta.wikipedia.org/wiki?curid=213592" title="பெங்களூர்ப் பல்கலைக்கழகம்">
பெங்களூர்ப் பல்கலைக்கழகம்

பெங்களூரு பல்கலைக்கழகம் ("Bangalore University")கர்நாடகத்திலுள்ள பெங்களூருவில்] அமைந்துள்ளது. இது ஒரு பொது மாநிலப் பல்கலைக்கழகம் ஆகும். இந்தியாவிலுள்ள பழமையான பல்கலைக்கழகங்களுள் இதுவும் ஒன்று. இது 1886 இல் தொடங்கப்பட்டது. இந்திய பல்கலைக்கழகங்களின் கூட்டமைப்பின் (AIU) ஒரு பகுதியாகும். பல்கலைக்கழக மானியக் குழுவைச் (UGC) சார்ந்துள்ளது.

முதலில் "சென்ட்ரல் கல்லூரியாக" 1886இல் ஆங்கில அரசால் கட்டமைக்கப்பட்ட இப்பல்கலைக்கழகம், பல்கலைக்கழக மானியக் குழுவால் ஜூலை 10, 1964 அன்று "பெங்களூரு பல்கலைக்கழகம்" என்று பெயர் மாற்றப்பட்டது. மேற் படிப்பிற்கான கல்வி நிறுவனங்கள் அனைத்தையும் அப்போதைய மைசூர் மாநிலத்தின் கீழ் கொண்டு வருவதற்காக இம்மாற்றம் செய்யப்பட்டது. இப்பல்கலைக்கழகம் ஞானபாரதி வளாகத்திலிருந்து இயங்குகிறது. 

"சென்ட்ரல் கல்லூரி" (1886 இல் தொடங்கப்பட்டது) மற்றும் பொறியியல் பல்கலைக்கழக விஸ்வேஸ்வரய்யா கல்லூரி (UVCE)(1912இல் தொடங்கப்பட்டது) இரண்டும் "பெங்களூரு பல்கலைக்கழகத்தில் உள்ளடக்கப்பட்டன. 
இந்தியாவிலேயே அதிகமான பிஎச்டி பட்டதாரிகளை உருவாக்கும் பல்கலைக்கழகம் இதுதான். அதனாலேயே வெளிநாட்டவர்களிடம் பிரபலமடைந்துள்ளது இப் பல்கலைக்கழகம். இதன் மூலம் பல வெளிநாட்டு மாணவர்கள் இப்பல்கலைக்கழகத்தில் படித்து வருகின்றனர்.

இதற்கு இரண்டு வளாகங்கள் உள்ளன- நகர வளாகம் மற்றும் சென்ட்ரல் கல்லூரி வளாகம்- ஞான பாரதி வளாகம்.

பி. திம்மே கௌடா இப்பல்கலைக்கழகத்தின் புதிய துணை-வேந்தராக நியமிக்கப்பட்டுள்ளார். இவர் இதற்கு முன் மங்களூர் பல்கலைக்கழகத்தில் வேதியியல் பேராசிரியராக இருந்தார். இதற்கு முன்னிருந்த துணை வேந்தர் டாக்டர். என். பிரபு தேவ் அக்டோபர் 12,2012 அன்று தனது வேலையை ராஜினாமா செய்து விட்டு கர்நாடக சுகாதார அமைப்பு குழுவின் தலைவராகப் பொறுப்பேற்றுக் கொண்டார். அவரது பணி ஃபெப்ரவரி, 2013இல் முடிவடைவதாக இருந்தது.





பெங்களூரு பல்கலைக்கழகத்தின் கீழ் 70 அரசாங்கக் கல்லூரிகள், 52 உதவி பெறும் கல்லூரிகள், 11 உதவி பெறாத கல்லூரிகள் இடம் பெறுகின்றன. 

அவற்றுள் குறிப்பிடத்தக்க சில:

[[பகுப்பு:கர்நாடகப் பல்கலைக்கழகங்கள்]]

</doc>
