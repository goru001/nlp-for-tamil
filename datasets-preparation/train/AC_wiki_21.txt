<doc id="151125" url="https://ta.wikipedia.org/wiki?curid=151125" title="தருப்பைப்புல்">
தருப்பைப்புல்

தருப்பைப்புல் என்பது "Desmostachya bipinnata" என்ற அறிவியல் பெயர் கொண்ட புல்வகையைச் சேர்ந்த தாவரம் ஆகும். இது புதர்ச் செடியாகத் தரையடி மட்டத் தண்டிலிருந்து செழித்து வளரும். இதில் பல வகைகள் உண்டு. தருப்பைப் பொதுவாக ஆங்கிலத்தில் ஆல்பா புல் (Halfa Grass), Big cordgrass, மற்றும் உப்புக்கோரைப்புல் (Salt reed-grass) என அறியப்படுகிறது. பண்டைய மனித உலக வரலாற்றில் அறியப்பட்ட மற்றும் பயன்படுத்தப்பட்ட இத்தாவரம் இந்தியாவில் "தாப்" (Daabh), "தர்ப்பை" (Dharbha), "குசம் அல்லது குசா" (Kusha) முதலிய பல பெயர்களால் வழங்கப்படுகிறது.

"தருப்பை " வடகிழக்கு மற்றும் மேற்கு வெப்பமண்டலப் பகுதிகள், வடக்கு ஆப்பிரிக்கா, அல்ஜீரியா, சாட், எகிப்து, எரித்திரியா, எத்தியோப்பியா லிபியா, மொரிடானியா(Mauritania), சோமாலியா, சூடான், மற்றும் துனிசியா) ஆகிய நாடுகளிலும், மத்திய கிழக்கு நாடுகள் மற்றும் மித வெப்ப மண்டல மற்றும் வெப்பமண்டல நாடுகளான ஆசியா, ஆப்கானிஸ்தான், சீனா, இந்தியா, ஈரான், ஈராக், இஸ்ரேல், மியான்மார், நேபாளம், பாக்கிஸ்தான், சவுதி அரேபியா, தாய்லாந்து). ஆகிய இடங்களிலும் காணப்படுகிறது.

நாட்டுப்புற மருத்துவத்தில் தருப்பையானது வயிற்றுக்கடுப்பு மற்றும் பெரும்போக்கு எனப்படும் மாதவிடாய் மிகைப்பு, மற்றும் டையூரிடிக் எனப் பல்வேறுநோய்களின் சிகிச்சைக்குப் பயன்படுத்தப்பட்டு வருகிறது. மேலும் யுனானி மருத்துவத்திலும், ஆயுர்வேதம் மற்றும் சித்த மருத்துவத்திலும் பயன்படுத்தப்படுகிறது.

வறண்ட பகுதிகளில், தருப்பை கால்நடைகளுக்குச் சிறந்த தீவனமாகப் பயன்படுத்தப்படுகிறது.

ஆற்றோரங்களில் தானாகவே விளையும் தருப்பையானது, கோதுமைப் பயிர் விளை நிலங்களில் பொதுவாகக் களையாக வளர்கிறது.

இந்து மற்றும் புத்த சமயத்தில் தருப்பை பண்பாட்டு முதன்மைத்துவம் வாய்ந்த ஒரு புனிதத் தாவரமாகும். இது புத்தர் ஞான ஒளி பெறுவதற்காகத் தியானம் செய்வதற்கான ஒரு ஆசனமாகப் பயன்பட்டு வந்தது. ரிக் வேதத்தில்(Rig Veda) மதச் சடங்குகள் செய்யப்பயன்படும் ஒரு புனிதத் தாவரமாகத் தருப்பைக் குறிப்பிடப்படுகிறது. மேலும் இது துறவிகள், மத போதகர்கள் மற்றும் இறைவனுக்கான ஆசனமாகவும் குறிப்பிடப்பட்டுள்ளது. பகவத் கீதையில் தியானம் செய்வதற்குச் சிறந்த ஆசனமாகக் கிருட்டிணனால் தருப்பையாசனம் பரிந்துரைக்கப்படுகிறது.

தருப்பையில் ஏழுவகை உண்டு.அவை,
என்பன.
மேலும் நுனிப்பகுதி பருத்துக் காணப்படின் அது பெண்தருப்பை எனவும், அடிப்பகுதி பருத்திருப்பின் அது அலி தர்ப்பை எனவும், அடிமுதல் நுனி வரை ஒரே சமமாக இருப்பது ஆண் தருப்பை எனவும் வழங்கப்படுகிறது.

பெரும்பாணாற்றுப்படையில் கூரைகள் தருப்பையால் வேயப்பட்டிருந்தன எனக் குறிப்பிடப்படுகிறது.


</doc>
<doc id="151126" url="https://ta.wikipedia.org/wiki?curid=151126" title="இராமானுசார்ய திவ்விய சரிதை">
இராமானுசார்ய திவ்விய சரிதை

இராமானுசார்ய திவ்விய சரிதை என்னும் நூலை இயற்றியவர் பிள்ளை லோகஞ்சீயர். இந்த நூலின் காலம் 16ஆம் நூற்றாண்டு. இராமானுசர் வரலாற்றைக் கூறும் நூல்கள் பலவற்றில் இந்த நூல் மிகவும் விரிவானது. 


</doc>
<doc id="151134" url="https://ta.wikipedia.org/wiki?curid=151134" title="விராத்ஸ்சாஃப்">
விராத்ஸ்சாஃப்

விராத்ஸ்சாஃப் ("Wrocław", ; ), போலந்து நாட்டின் மேற்குப் பகுதியில் "கீழ் சிலேசியா"வில் ஓத்ரா ஆற்றின் கரையில் அமைந்துள்ள ஓர் நகரமாகும். இதுவே மேற்கு போலந்தின் மிகப்பெரும் நகரமாகும்.

வரலாற்றில் சிலேசியாவின் தலைநகரமாக விளங்கிய விராத்ஸ்சாஃப் தற்போதைய கீழ் சிலேசிய வாய்வோதெஷிப்பின் தலைநகரமாக உள்ளது. கடந்த காலத்தின் பல்வேறு நேரங்களில் இந்த நகரம் போலந்து இராச்சியம் (1025 - 1385), பொகீமியா, ஆத்திரியா, பிரசியா, அல்லது செருமனி நாடுகளின் அங்கமாக இருந்துள்ளது.1945ஆம் ஆண்டு முதல் இரண்டாம் உலகப் போருக்குப் பின் ஏற்பட்ட எல்லை வரையறுப்புகளின்படி போலந்து நாட்டில் உள்ளது. 2010ஆம் ஆண்டு கணக்கெடுப்பின்படி இந்நகர மக்கள்தொகை 632,996 ஆகும். இது போலந்தின் நான்காவது மிகப்பெரும் நகரமாகும்.

யூஈஎஃப்ஏ யூரோ 2012 போட்டிகள் நடைபெறும் எட்டு இடங்களில் ஒன்றான விராத்ஸ்சாஃப்பில் 2014ஆம் ஆண்டுக்கான ஆண்கள் கைப்பந்து உலக வாகையர் போட்டிகள் நடக்க உள்ளன. மேலும் 2016ஆம் ஆண்டிற்கான ஐரோப்பிய பண்பாட்டுத் தலைநகரமாகவும் தெரிந்தெடுக்கப்பட்டுள்ளது. 2017ஆம் ஆண்டில் ஒலிம்பிக் போட்டிகளில் தெரிவாகாத 37 விளையாட்டுக்களுக்கான உலக விளையாட்டுப் போட்டிகள் இங்கு நடத்த தெரிவாகியுள்ளது.



</doc>
<doc id="151138" url="https://ta.wikipedia.org/wiki?curid=151138" title="மட்டக்களப்பு வரலாறு - ஒரு அறிமுகம் (நூல்)">
மட்டக்களப்பு வரலாறு - ஒரு அறிமுகம் (நூல்)

மட்டக்களப்பு வரலாறு - ஒரு அறிமுகம் என்னும் நூல் மட்டக்களப்பு வரலாறு பற்றிய சமகால ஆய்வு நூலாகும்.




</doc>
<doc id="151141" url="https://ta.wikipedia.org/wiki?curid=151141" title="போசுனான்">
போசுனான்

போசுனான் ("Poznań", ; ) போலந்து நாட்டின் மேற்கு-மத்தியப் பகுதியில் வார்த்தா ஆற்றின் கரையில் அமைந்துள்ள ஒரு நகரமாகும். 2010 கணக்கெடுப்பின்படி இதன் மக்கள்தொகை 551,627 ஆகும். போலந்தின் மிகப் பழமையான நகரங்களில் ஒன்றான போசுனான் துவக்க கால போலந்து இராச்சியத்தின் மிகவும் முக்கியமான மையமாகத் திகழ்ந்தது; இங்குள்ள தேவாலயத்தில்தான் இப்பழங்கால இராச்சியத்தின் முதல் மன்னர்கள் புதைக்கப்பட்டுள்ளனர். இதுவே போலந்தின் முதல் தலைநகரமாக இருந்ததாக கூறப்படுகிறது. 

போசுனான் போலந்தின் ஐந்தாவது மிகப்பெரும் நகரமாகும். வணிகம், தொழில் மற்றும் கல்விக்கு முக்கிய மையமாக விளங்குகிறது. வரலாற்றின்படி இது பெரும் போலந்து எனப்படும் வீல்கோபோலாஸ்க்காவின் தலைநகரமாக விளங்கியது. தற்போது பெரிய போலந்து வாய்வோதெஷிப்பின் நிர்வாகத் தலைநகரமாக உள்ளது. 2012 ஐரோப்பியக் கால்பந்துப் போட்டிகள் நடத்தப்படும் நான்கு போலந்து நகரங்களில் ஒன்றாக போசுனான் விளங்குகிறது.



</doc>
<doc id="151149" url="https://ta.wikipedia.org/wiki?curid=151149" title="தேவேந்திரகுல வேளாளர் கூட்டமைப்பு">
தேவேந்திரகுல வேளாளர் கூட்டமைப்பு

'"தேவேந்திரகுல வேளாளர் கூட்டமைப்பு'" (ஆங்கிலம் : Devendra Kula Vellalar Federation) ஒரு தமிழ் நாட்டு அரசியல் கட்சியாகும். இக்கட்சி பெரும்பாலும் தேவேந்திர குல வேளாளர் மக்களின் பிரச்சினைகளை முன்வைத்து, அவர்களின் ஆதரவை நாடிச் செயல்படுகின்றது. இக்கட்சியின் தலைவர் சி. பசுபதி பாண்டியன் ஆவார்

இது 1993 ஆம் ஆண்டு , சூன் 12 அன்று சி. பசுபதி பாண்டியன் என்பவரால் துவங்கப்பட்டது. இக் கட்சியானது கடந்த 2011-ல் நடைபெற்ற சட்டப் பேரவைத் தேர்தலில் திருநெல்வேலி சட்டமன்றத் தொகுதியில் தேவேந்திர குல வேளாளர் கூட்டமைப்புக் கட்சி போட்டியிட்டுள்ளது. மேலும் சனவரி 10 , 2012 அன்று திண்டுக்கல் மாவட்டம் நந்தவனப்பட்டியில் பசுபதி பாண்டியன் வெட்டிக் கொலை செய்யப்பட்டார். அவர் மறைவிற்குப் பிறகு தூத்துக்குடி மாவட்டம், ஆத்தூரைச் சார்ந்த பா. ராஜேந்திரன் மாநிலச் செயல் தலைவராக செயல்பட்டு வருகிறார்.


தேவேந்திரகுல_வேளாளர்_கூட்டமைப்பு
தேவேந்திரகுரல்


</doc>
<doc id="151150" url="https://ta.wikipedia.org/wiki?curid=151150" title="ஹிந்துஸ்தான் ஷிப்யார்ட் லிமிடெட்">
ஹிந்துஸ்தான் ஷிப்யார்ட் லிமிடெட்

ஹிந்துஸ்தான் ஷிப்யார்ட் லிமிடெட் (Hindustan Shipyard Limited) ஆனது இந்தியாவின் கிழக்கு கடற்கரையில் உள்ள விசாகப்பட்டினத்தில் அமைந்துள்ள கப்பல் கட்டுமிடமாகும்.
22 ஜூன் 1941 அன்று டாக்டர் இராஜேந்திரப் பிரசாத் அவர்களால் இந்தக் கப்பல் கட்டுமிடத்திற்கு அடிக்கல் நாட்டப்பட்டது. ஆரம்பத்தில் "சிந்தியா கப்பல் கட்டுமிடம்" என அறியப்பட்ட, இது தொழிலதிபர் வால்சாந் ஹிரசாந்தால் தி சிந்தியா ஸ்டீம் நேவிகேஷன் கம்பெனி லிமிடெட் நிறுவனத்தின் ஒருபகுதியாக கட்டப்பட்டது. சுதந்திரத்திற்குப் பிறகு முழுவதும் இந்தியாவிலேயே கட்டப்பட்ட "ஜல் உஷா" கப்பலானது சிந்தியா கப்பல் கட்டுமிடத்தில் கட்டப்பட்டது. மேலும் இக்கப்பல் ஜவகர்லால் நேருவால் 1948 ஆம் ஆண்டு துவக்கி வைக்கப்பட்டது.

இந்த கப்பல் கட்டும் துறைமுகம் 1961 ல் நாட்டிற்கு அர்ப்பணிக்கப்பட்டது, மேலும் ஹிந்துஸ்தான் ஷிப்யார்ட் லிமிடெட் என பெயர் மாற்றமும் செய்யப்பட்டது.

2009ல், ஹிந்துஸ்தான் ஷிப்யார்ட் லிமிடெட் ஆனது கப்பல் துறை அமைச்சகத்திடமிருந்து பாதுகாப்புத்துறை அமைச்சகத்திற்கு மாற்றப்பட்டது. அணு ஆற்றலுடன் கூடிய அரிகந்த் வகை நீர்மூழ்கிகளை உருவாக்குவதில் ஹிந்துஸ்தான் ஷிப்யார்ட் லிமிடெட் முக்கியப் பங்காற்றியது.

2009ன் படி, இத்துறைமுகத்தில் 170 கப்பல்கள் வரை கட்டப்பட்டுள்ளது, மேலும் 2000 கப்பல்கள் வரை பழுது பார்க்கப்பட்டுள்ளது. இதில் பெரிய கப்பல்கள், கடலோர கண்காணிப்புக் கப்பல்கள், ஆய்வுக் கப்பல்கள், துளையிடும் கப்பல்கள், கடலோரத் தளங்கள் போன்றவை கட்டப்படுகின்றன.

இங்கு இந்தியக் கடற்படையின் நீர்மூழ்கிகளுக்கு முக்கிய சீரமைப்புப் பணிகள் செய்யப்படுகின்றன, மேலும் அணு ஆற்றலுடன் கூடிய நீர்மூழ்கிக்கப்பலைக் கட்டுமளவுக்கு இந்தக் கப்பல் கட்டுமிடம் மேம்படுத்தப்பட்டு வருகிறது.

இந்திய அரசின் பொதுதுறை நிறுவனமான இது நலிவடைந்து வருவதால் மூடிவிட 2015ஆம் ஆண்டி அரசு முடிவெடுத்துள்ளது.


</doc>
<doc id="151154" url="https://ta.wikipedia.org/wiki?curid=151154" title="பேரி எம். ஆஸ்போன்">
பேரி எம். ஆஸ்போன்

பேரி எம். ஆஸ்போன் ("Barrie M. Osborne", பிறப்பு: பிப்ரவரி 7, 1944) ஒரு அமெரிக்க திரைப்பட தயாரிப்பாளர், தயாரிப்பு நிர்வாகம் மற்றும் இயக்குநர்.

ஆஸ்போன், நியூயார்க் நகரத்தில் ஜெர்தா ச்க்வார்சு மற்றும் வில்லியம் ஆஸ்போன் அவர்களுக்கு மகனாக 1944-ம் ஆண்டு பிறந்தார். இவர் மினிசோட்டாவில் உள்ள கார்லெடான் கல்லூரியின் முன்னாள் மாணவர் ஆவார், தற்போது நியூசிலாந்தில் உள்ள வெல்லிங்க்டன் பகுதியில் வசித்து வருகிறார்.

ஆஸ்போனின் குறிப்பிடத்தக்க படமாக "" அமைந்தது, இத்திரைப்படத்திற்காக அவருக்கு அகாதமி விருது கிடைத்தது. இவ்விருதை பீட்டர் ஜேக்சன் மற்றும் ப்ரான் வால்ஷுடன் பகிர்ந்து கொண்டார். 

சமீபகாலத்தில், ஆஸ்போன் கத்தாரில் உள்ள அல்நூர் ஹோல்டிங்கஸ் என்ற நிறுவனம் முகம்மது நபியை பற்றிய 200 மில்லியன் அமெரிக்க டாலர் மதிப்புள்ள திரைப்படம் தயாரிக்க உதவியுள்ளார். பிப்ரவரி 2012-ல் "தி கிரேட் கேட்ஸ்பை" என்ற திரைப்படத்தின் மறு ஆக்கம் செய்துள்ளார்.

கிரிஷ்டியன் கெல்லர் இயக்கத்தில், க்லோரியா த்ரேவி நடிக்கும் "த்ரேவி" திரைப்படத்தை மேக்ஸ் ஆப்பீடோல், உடன் இணைந்து தயாரிக்கிறார்.

ஆஸ்போன் தயாரிப்பில் தமிழ்த் திரைப்பட நடிகர் கமல்ஹாசன் கதை எழுதி நடிக்க இருப்பதாக செய்திகல் வெளியாகி உள்ளன.




</doc>
<doc id="151162" url="https://ta.wikipedia.org/wiki?curid=151162" title="கள்ளி">
கள்ளி

கள்ளி என்பது காக்டேசியே என்னும் குடும்பத்தைச் சேர்ந்த ஒரு தாவரம். கள்ளி அமெரிக்காவைத் தாயகமாகக் கொண்டது. தெற்கில் பட்டகோனியாவில் இருந்து வடக்கே மேற்கு கனடா வரை கள்ளிகள் காணப்படுகின்றன.

கள்ளிகள் பெரும்பாலும் வறண்ட நிலப்பகுதிகளிலேயே காணப்படுகின்றன. உலகின் மிக வறண்ட பகுதிகளில் ஒன்றாக விளங்கும் அட்டகாமா பாலைவனத்தில் கூட கள்ளிகள் காணப்படுகின்றன. இத்தகைய சூழலில் நீரை இழக்காமல் இருக்க கள்ளிகள் தம்மை சிறப்பாக வடிவமைத்துக் கொண்டுள்ளன. இவை உண்மையான இலைகளை தவிர்த்து முட்களாக மாறியுள்ள இலைகளைக் கொண்டுள்ளன. மேலும் இம்முட்கள் தாவர உண்ணி விலங்குகளிடம் இருந்து தப்பிக்க உதவுகிறது.

இலைகள் இல்லாததால் இவற்றின் தண்டுப் பகுதியிலேயே ஒளிச்சேர்க்கை நடக்கிறது. மேலும் கள்ளிகளின் தண்டுகள் நீரைச் சேமித்து வைக்கவும் பயன்படுகின்றன. கள்ளிகள் வேறுபட்ட வடிவங்களில் அளவுகளிலும் உள்ளன. பாக்கிசீரியசு பிரிங்கிலீ என்னும் கள்ளியானது மிகவும் உயரமான தனித்து நிற்கும் கள்ளி. இதன் உயரம் . கள்ளிகளிலேயே மிகவும் சிறியது "பிளாசுபெல்டியா லில்லிப்புட்டியானா" என்பது. நன்கு வளர்ந்த இவ்வினச் செடியின் விட்டமே தான்.


</doc>
<doc id="151167" url="https://ta.wikipedia.org/wiki?curid=151167" title="பாக்கிசீரியசு பிரிங்கிலீ">
பாக்கிசீரியசு பிரிங்கிலீ

பாக்கிசீரியசு பிரிங்கிலீ ("Pachycereus pringlei") என்பது வடமேற்கு மெக்சிக்கோவைத் தாயகமாகக் கொண்ட ஒரு கள்ளி இனச் செடி. இது மெக்சிக்கோவின் பாகா கலிபோர்னியா, பாகா கலிபோர்னியா சுர், சொனாரா மாநிலங்களில் காணப்படுகிறது. இது பொதுவாக கார்டோன் என்று அறியப்படுகிறது.

இதுவே உலகின் மிக உயரமான கள்ளியினமாகும். இவ்வினச் செடி அதிகபட்சமாக 19.2 மீ (63 அடி) உயரம் வரை இருந்ததாகப் பதிவு செய்யப்பட்டுள்ளது. அந்தச் செடியின் அடித்தண்டின் விட்டம் மட்டுமே ஒரு மீட்டர். இதன் அடிப்பகுதியில் இருந்து பல கிளைகள் பிரிந்து செல்கின்றன.

மாபெரும் இந்த இனச்செடிகள் இன்றளவும் காணப்பட்டாலும் பெரும்பாலானவை உழவுத் தொழில் செய்வதற்காக சொனாரா பகுதியில் அழிக்கப்பட்டு விட்டன. இக்கள்ளியின் பழமானது சொனாராவைச் சேர்ந்த செரி மக்களுக்கு ஒரு முக்கியமாக உணவு. இவற்றின் வேர்களில் காணப்படும் பாக்டீரியா, பூஞ்சைகளுக்கும் உள்ள தொடர்பு காரணமாக இவ்வினச் செடிகள் மண் இல்லாத வெறும் பாறையிலும் வளர இயலும். பாக்டீரியாவானது காற்றில் உள்ள நைட்ரசனை நிலைநிறுத்தி செடிக்குத் தேவையான ஊட்டச்சத்தினைத் தருகிறது.


</doc>
<doc id="151169" url="https://ta.wikipedia.org/wiki?curid=151169" title="நந்தி விருது">
நந்தி விருது

நந்தி விருது என்பது தெலுங்குத் திரைத்துறையினருக்காக ஆந்திரப் பிரதேச அரசு வழங்கும் உயரிய விருது ஆகும். நந்தி என்பது காளையை குறிக்கும் சொல்லாகும், இவ்விருதுகள், லெபாக்ஷி என்னும் ஆந்திராவில் உள்ள வரலாற்று சிறப்புமிக்க ஒரு வகை நந்தியை குறிப்பிடுவதாகும். 

நந்தி விருதுகள் நான்கு வகையாக பிரிக்கப்பட்டுள்ளன: தங்கம், வெள்ளி, வெண்கலம், மற்றும் செப்பு.

ஆண்டுதோறும் அரசால் நிர்ணயம் செய்யப்பட்ட குழுவானது இவ்விருதினை பெறும் திரைத்துறையினரைத் தேர்வு செய்யும். தேர்வு செய்யப்படுவர்களுக்கு ஹைதராபாத்தில் நடைபெறும் விழாவில் ஆந்திர முதலமைச்சரால் இவ்விருது வழங்கப்படும்.

இவ்விருதினைப் பெற அத்திரைப்படம் இந்தியத் திரைப்படத் தணிக்கை குழுவால் அதற்கு முந்தைய வருடத்தின் ஜனவரி 1 முதல் டிசம்பர் 31-க்குள் அங்கீகரிக்கப்பட்டிருக்க வேண்டும்.











</doc>
<doc id="151172" url="https://ta.wikipedia.org/wiki?curid=151172" title="சூரியகாந்தி விதை">
சூரியகாந்தி விதை

சூரியகாந்தி விதை என அழைக்கப்படுவது உண்மையில் சூரியகாந்தித் தாவரத்தின் பழமே ஆகும். பழத்தையே தவறாக சூரியகாந்தி விதை என அழைத்து வருகின்றோம். காரணம், அந்தப் பழம் வித்தின் அமைப்பை ஒத்திருப்பதேயாகும். இதன் வெளிப்பகுதியில் மெல்லிய மேலோடும், உள்பகுதியில் உண்மையான வித்து அல்லது பருப்பும் (Kernal) காணப்படுகின்றது. மேலோடானது சுற்றுகனியத்தாலான, கிட்டத்தட்ட 20 - 25 % ஐக் கொண்டதாகவும், உள்ளான பருப்பின் பகுதி முளையத்தைக் கொண்ட விதையாகவும் இருக்கும். சூரியகாந்திப் பழமே சூரியகாந்தி விதை எனப்படுவதனால், இந்த மேலோடானது உமி என அழைக்கப்படுகின்றது. இது தாவரவியல் அடிப்படையில் வெடியா உலர்கனி (Achene) எனும் பகுப்பிற்குள் அடங்கும்.

உமி நீக்கப்பட்ட பின்னர் கிடைக்கும் பருப்பு உண்ணப்படும் பகுதியாகும். பருப்பானது நொறுக்குத்தீனியாக உண்ணப் பயன்படும். இது மிகவும் ஊட்டச்சத்து நிறைந்ததாகும். பல உயிர்ச்சத்துக்கள், கனிமங்களைக் கொண்டது. உயிரணுக்கள் தாக்கப்படுவதில் இருந்து பாதுகாப்பைக் கொடுக்கும் உயிர் வளியேற்ற எதிர்ப்பொருளான உயிர்ச்சத்து ஈயை அதிகளவு கொண்டிருக்கின்றது.

உமி நீக்கப்பட்ட நிலையிலும், நீக்கப்படாத நிலையிலும் இது கடைகளில் விற்பனைக்கு விடப்படும். இதில் கிடைக்கும் உமியானது உயிரி எரிபொருள் உற்பத்தியில் பயன்படுத்தப்படும். இந்த சூரியகாந்தி விதையிலிருந்து பெறப்படும் எண்ணெயும் விற்பனைக்கு விடப்படும்.

லினோலெயிக் அமிலத்தையும்விட மேலதிகமாக, சூரியகாந்தி விதைகள் சிறந்த உணவுக்குகந்த நார்ப்பொருள் மூலங்கள், சில அமினோ அமிலம், உயிர்ச்சத்து ஈ, உயிர்ச்சத்து பி மற்றும் உணவுக்குகந்த கனிமங்களான செப்பு, மாங்கனீசு, பொட்டாசியம், மக்னீசியம், இரும்பு, பாசுபரசு, செலீனியம், கல்சியம், துத்தநாகம் ஆகியவற்றையும் கொண்டுள்ளது.



</doc>
<doc id="151181" url="https://ta.wikipedia.org/wiki?curid=151181" title="பஞ்சரங்க தலங்கள்">
பஞ்சரங்க தலங்கள்

பஞ்சரங்க தலங்கள் அல்லது பஞ்சரங்க ஷேத்திரங்கள் என்பன காவிரி பாயும் பரப்பின் கரையில் அரங்கநாதரின் (திருமால்) கோவில்கள் அமைந்துள்ள ஐந்து மேடான நதித்தீவுகள் அல்லது நதித்திட்டுக்கள் ஆகும். ரங்கம் என்றால் ஆறு பிரியுமிடத்தில் உள்ள மேடான பகுதி என்று பொருள்படும். ரங்கம் என்றால் அரங்கம், அதாவது மண்டபம், சபை என்றும் பொருள் படும் 

ஆதிரங்கம், மத்தியரங்கம், அப்பாலரங்கம், சதுர்த்தரங்கம், பஞ்சரங்கம் என ஐந்தும் பஞ்சரங்கதலங்கள் என்று சொல்லப்படுகின்றன.


காவிரிநதியின் முதல் தீவு கர்நாடக மாநிலம், ஸ்ரீரங்கப்பட்டணத்தில் உருவாகிறது. இங்கு அரங்கநாதருக்கு மாலையிட்டது போல, காவிரி நதி இரண்டாகப் பிரிந்து மீண்டும் ஒன்று சேர்கிறது. எனவே இது "ஆதிரங்கம்" எனப்படுகிறது ஸ்ரீரங்கப்பட்டணத்தில் அமைந்துள்ளது அரங்கநாதசுவாமி கோவில். சப்தரிஷிகளில் ஒருவரான கவுதமர், இங்கு வந்து பெருமாளின் தரிசனம் வேண்டி தவமிருந்தார். பெருமாள் அவருக்கு புஜங்க சயன திருக்கோலத்தில் காட்சி தந்தார். பெருமாளிடம் அதே கோலத்தில் இங்கு எழுந்தருளும்படி வேண்டிக் கொண்டார். இக்கோவில் 9 ஆம் நூற்றாண்டில் கங்கர் வம்ச அரசர்களால் கட்டப்பட்டது. இதனைத் தொடர்ந்து ஹோய்சாள மற்றும் விசயநகர மன்னர்களாலும் திருப்பணி செய்யப்பட்டுள்ளது.

கர்நாடக மாநிலத்தில் காவிரி நதி மீண்டும் இரண்டாகப் பிரிந்து மீண்டும் ஒன்று சேருமிடம் சிவசமுத்திரம் ஆகும். இங்கு அமைந்துள்ள பெருமாள் கோவில் மத்தியரங்கம் என்று ஒரு சிலரால் அழைக்கப்படுகிறது.

தமிழ்நாட்டில் காவிரி நதி திருச்சிராப்பள்ளி அருகே மீண்டும் இரண்டாகப் பிரிந்து மீண்டும் ஒன்று சேருமிடம் ஸ்ரீரங்கம் ஆகும். இது "மத்தியரங்கம்" என்று பெயர் பெறுகிறது சிலர் இதை "அனந்தரங்கம்" என்ற பெயரிலும் அழைக்கிறார்கள். முதல் திவ்ய தேசமான ஸ்ரீரங்கம் அரங்கநாதசுவாமி கோவில் காவேரிக் கரையில் அமைந்த, பஞ்சரங்க க்ஷேத்திரங்களில் ஒன்று. ஸ்ரீரங்கம் 21 கோபுரங்களும் 7 சுற்று பிரகாரங்களும் உடைய ஒரு சுயம்புத் தலம். இங்கு பெருமாள் தங்கத்தால் வேயப்பட்ட விமானத்தின் கீழே புஜங்க சயனத் திருக்கோலத்தில் தெற்கு நோக்கியபடி காட்சி தருகிறார். மதுரகவி ஆழ்வார் தவிர அனைத்து ஆழ்வார்களும் பாடிய ஒரே திவ்யதேசம்.

பெருமாளின் 108 திருப்பதிகளுள் ஒன்றாகவும், பஞ்சரங்க தலங்ளில் "அப்பாலரங்கம்" என்று சொல்லப்படும் திருப்பேர்நகர் என்ற கோவிலடி அப்பால ரெங்கநாதர் கோயில் கொள்ளிடம் இரண்டாகப் பிரியுமிடத்தில் இந்திரகிரி என்று அழைக்கப்படும் சிறு குன்றின் மேல் அமைந்துள்ளது. திருச்சிராப்பள்ளி|திருச்சிக்கு]] அருகில், லால்குடியிலிருந்து சுமார் 10 கிமீ தொலைவில், கொள்ளிடத்தின் தெற்குக் கரையில் அமைந்துள்ள இந்த தலத்திற்கு திருச்சியிலிருந்து (25 கி.மீ.) கல்லணை சென்று அங்கிருந்து கோவிலடி செல்லவேண்டும். இந்திரகிரி மற்றும் பலாசவனம் என்ற புராதனப் பெயர்களாலும் அறியப்படும் இந்த திவ்யதேசம் ஸ்ரீரங்கத்திற்கும் முன்னதாக ஏற்பட்டது என்று நம்பப்படுகிறது. உபமன்யுவிடமிருந்து பெருமாள் அப்பக்குடத்தை பெற்றதால் இவருக்கு அப்பக்குடத்தான் (அப்பலா ரங்கநாதர்) என்ற பெயர் வழங்கலாயிற்று. இங்கு பெருமாள் மேற்கு நோக்கிய கோலத்தில், புஜங்க சயனத்தில் அருள்பாலிக்கிறார். பெருமாள், இந்திரனுக்குக் கர்வம் போக்கியும், மார்க்கண்டேய முனிவருக்கு எம பயம் நீக்கியும், உபரிசிரவசு மன்னனுக்கு சாபம் மற்றும் பாவம் போக்கியும் அருளிய தலம். தாயாரின் திருப்பெயர்கள் இந்திரதேவி மற்றும் கமலவல்லி என்பனவாகும்.

பெருமாளின் 108 திருப்பதிகளுள் (உபய பிரதான திவ்யதேசம்) ஒன்றாகவும், பஞ்சரங்க தலங்களில் "சதுர்த்தரங்கம்" என்று சொல்லப்படும் சாரங்கபாணி கோவில், காவிரி நதி - காவிரி, அரசலாறு என்று - இரண்டாகப் பிரிந்து மீண்டும் ஒன்று சேரும் இடமான கும்பகோணத்தில் அமைந்துள்ளது. இந்த திவ்யதேசத்தில் பெருமாள் சன்னதி ஒரு தேர் போன்ற அமைப்பில் இருக்கிறது. தேரின் இருபுறங்களிலும் உத்ராயண, தெட்சிணாயன வாசல்கள் உள்ளன. பெருமாள் வைதிக விமானத்தின் கீழ் சங்கு, சக்கரம் மற்றும் சாரங்கம் என்னும் வில்லும் ஏந்தியவாறு கிழக்கு நோக்கி உத்தான சயன திருக்கோலத்தில் அருள் புரிகிறார். எனவே இவர் சாரங்கபாணி என்று பெயர் பெற்றுள்ளார் இத்தலத்தில் பெருமாளை ஏழு ஆழ்வார்கள் மங்களாசாஸனம் செய்துள்ளார்கள். 

காவிரியின் வடகரையில் அமைந்துள்ள திருஇந்தளூர் திருத்தலம் பெருமாளின் 108 திருப்பதிகளுள் ஒன்று. பஞ்சரங்க தலங்களில் "பஞ்சரங்கம்" மற்றும் "அந்தரங்கம்" என்று சொல்லப்படுகிறது. வேதசக்ர விமானத்தின் கீழ் பரிமளரங்கநாதர் சதுர் புஜங்களுடன் ஆதிசேஷன் மீது கிழக்கு முகமாக வீரசயன திருக்கோலத்தில் அருள்புரிகிறார். பெருமாள் சந்நிதியின் இருபுறங்களிலும் ஸ்ரீதேவி கங்கையாகவும், பூதேவி காவிரியாகவும் காட்சியளிப்பது இத்தலத்தின் சிறப்பாகும். பரிமளரங்கநாதர் திருவடிகளில் யமதர்மராஜரும், அம்பரீஷ சக்ரவர்த்தியும் அமர்ந்து இரவும், பகலும் பூஜித்துக் கொண்டிருக்கிறார்கள். தாயாரின் திருப்பெயர் பரிமளரங்கநாயகி ஆகும். சந்திரன், சந்திர புஷ்கரிணி தீர்த்தத்தில் நீராடித் தன் சாபம் நீங்கப்பெற்றமையால் இவ்வூர் திருஇந்தளூர் எனப்பெயர் பெற்றது. 


</doc>
<doc id="151185" url="https://ta.wikipedia.org/wiki?curid=151185" title="மலேசியத் தெலுங்கர்">
மலேசியத் தெலுங்கர்

மலேசியத் தெலுங்கர் எனப்படுவோர் இந்தியாவிலிருந்து மலேசியாவிற்கு இடம்பெயர்ந்த தெலுங்கைத் தாய்மொழியாகக் கொண்டவர் ஆவர். பெரும்பாலான மலேசியத் தெலுங்கர்கள் மலேசியாவிற்கு ஆங்கிலேயர்களால் அழைத்து வரப்பட்டவர்களின் நான்காவது, ஐந்தாவது தலைமுறையினர் ஆவர். இவர்களின் தாயகம் சென்னை மாகாணம் (ஆந்திரப் பிரதேசமும் தமிழ்நாடும் இணைந்திருந்த பகுதி) ஆகும். சிலர் வங்காளத்திலிருந்தும் ஒரிசாவிலிருந்தும் மலேசியாவிற்கு வந்தவர்களாவர்.
அதிகாரப்பூர்வ அறிக்கை நாற்பதாயிரம் தெலுங்கு பேசும் மக்கள் மலேசியாவில் வசிப்பதாக தெரிவிக்கிறது. இருப்பினும் தெலுங்கர்களின் எண்ணிக்கை இருநூறாயிரம் இருக்கக் கூடும் என்று மலேசியத் தெலுங்கு சங்கம் தெரிவித்துள்ளது. மலேசியாவில் வாழும் இந்தியர்கள் பெரும்பான்மையானோர் தமிழர்கள் எனினும், குறிப்பிடத்தக்க எண்ணிக்கையில் மலையாளிகளும் தெலுங்கர்களும் சீக்கியர்களும் இங்கு வசிக்கின்றனர். ஒரு வகுப்பில் பதினைந்திற்கும் மேற்பட்ட மாணவர்கள் ஒரு மொழியைத் தாய்மொழியாக படிக்க விரும்பினால் மலேசிய அரசு அதற்கான வசதிகளை வழங்கும். இவ்வகையில் மலேசியாவில் இயங்கும் சில பள்ளிகளில் தெலுங்கும் தாய்மொழியாகக் கற்பிக்கப்படுகிறது. 

இவர்கள் யுகாதி பண்டிகையை கொண்டாடுகின்றனர். 




</doc>
<doc id="151193" url="https://ta.wikipedia.org/wiki?curid=151193" title="பகல்வேடம்">
பகல்வேடம்

பகல்வேடம் என்று அழைக்கப்படும் கலை தமிழர்களின் ஆடற்கலைகளுள் ஒன்று. ஏறக்குறைய எண்ணூறு ஆண்டுகள் பழைமையானது இக்கலையாகும். ஆந்திரப்பிரதேசத்திலிருந்து தமிழ்நாட்டிற்கு வந்தேறிய கலைகள் பலவற்றுள் பகல்வேடமும் ஒன்றாகும். பல தலைமுறைகளாக இதனை ’’முடகசங்கமா’’ எனும் இனத்தினர் நிகழ்த்திவருகின்றனர். "சங்கம பண்டாரம்" என்றும் இவர்களை அழைப்பர். இவர்களின் தாய்மொழி தெலுங்கு. இவர்களால் தமிழை நன்றாகப் பேசவும் ஓரளவு படிக்கவும் தெரியும்.

"பகடி வேஷாலு" என்ற பெயரில், நிலையான அரங்குகளில் பல மணிநேரம் ஆந்திராவில் நடைபெறுகின்ற பகல்வேடக்கலையானது தமிழ்நாட்டில் தெருக்களில் நடத்தப்படுகிறது. செங்கற்பட்டு, கடலூர், தஞ்சை, திருச்சி, மதுரை, கோவை போன்ற மாவட்டங்களில் பகல் வேடக்கலைஞர்கள் குடும்பத்துடன் குறிப்பிடத்தக்க அளவில் குடியேறியுள்ளனர்.

பாரதம், இராமாயணம் மற்றும் இதர புராணங்களிலிருந்து மக்கள் மனங்கவரும் கதைகள் சிலவற்றைத் தெரிவு செய்து அவற்றைப் பாடல்களாக வார்த்துகொள்வர். அவற்றுக்குரிய வேடங்களை நிர்ணயித்து, வண்ணமயமான ஒப்பனைகளையும் செய்து கொள்வர். பெரும்பாலும் சிவன், காளி, முருகன், இராமன், அனுமான், குறவன், குறத்தி வேடங்களுக்கு மக்கள் மத்தியில் வரவேற்பு இருக்கும்.

பகல் வேடம் அணிபவர்கள் பல குழுக்களாகப் பிரிந்து குறிப்பிட்ட ஊர்களுக்குச் செல்வர். ஒருகுழு செல்லும் ஊர்களுக்கு மற்றொரு குழு செல்வதில்லை என்பது எழுதப்படாத ஒப்பந்தமாகும். மேலும் கலைத் தொழில் நிமித்தமாக ஒரு ஊருக்குச் சென்றால் மீண்டும் ஒரு ஆண்டு கழித்தே அவ்வூருக்கு மீண்டும் செல்வர். இதே போன்று ஊரூராக ஆறுமாதங்கள் வரை வெளியூர்களில் அலைந்துவிட்டுப் பின்னர் சொந்த ஊருக்குத் திரும்புகின்றனர். பெண்கள் பகல் வேடக்கலையில் பங்கேற்பதில்லை என்பதால், ஆண்களே பெண்வேடமேற்று திறம்பட நடத்துவர். செல்லும் ஊர்களில் கோயில் அல்லது சத்திரங்களில் தங்குவர். அதிகாலையில் எழுந்து குளித்துவிட்டு அன்றைய வேடங்களைப் பெரும்பாலும் தாமாகவே அணிவர்.

ஒரு வாரம் அல்லது பத்துநாட்கள் ஒரு ஊரில் வேடக்கலையை முடித்துவிட்டு அதற்குப் பின்னர் வேடம் ஏதுமில்லாமல் வீடுவீடாகச் சென்று சன்மானம் பெறுவது இவர்களது நடைமுறையாகும். கதை பாடல் இசை இவற்றைவிடவும், கதை மாந்தர்களைக் காட்சிப்படுத்தும் தோரணையில்தான் இக்கலை கனமும் கவனமும் பெறுகின்றது. வண்ண வண்ண உடைகள், முகங்களின் நிறங்கள், தலையில் கிரீடம், கையில் ஆயுதம் ஆகியவற்றுடன் வரும் இந்தக் கலைஞர்கள் போட்டிருக்கும் வேடத்தின் மேலுள்ள மரியாதையின் காரணமாக காலணி அணிவதில்லை. சன்மானம் பெரும்பாலும் காசாக வாங்கப்படுகிறது, சுமைகருதி தானியங்கள் தவிர்க்கப்படுகின்றன.

திரைப்படப்பாடல் மெட்டுக்களின் தாக்கம் பல மரபுக்கலைகளில் காணப்படுகின்ற இந்நாளில், பகல் வேடக்கலை அதற்கு விதிவிலக்காக உள்ளது. ஒரு வீட்டின் முன்பு இரண்டுமுதல் ஐந்து நிமிடங்கள் வரை நின்று கதை சொல்லிப் பாடுகிற நிலை காரணமாக கதையினைத் துண்டு துண்டாக நிகழ்த்துகிற சூழல் ஏற்படும் இதனால் கதை முழுமை சிதறுவது இயல்பான ஒன்றாகும். மதியம் வரை தெருவலம் வரும் இக்கலைஞர்கள் மாலை வருவதற்குள் தமது இருப்பிடம் நோக்கிச் சென்றுவிடுவர்.



</doc>
<doc id="151195" url="https://ta.wikipedia.org/wiki?curid=151195" title="பாகவத மேளா">
பாகவத மேளா

பாகவத மேளா என்பது தமிழர்களின் செவ்வியல் மரபுக்கலைகளுள் ஒன்றாகும். இயல் இசை, நாடகமெனும் தமிழின் முப்பரிமாணங்களுள் நாடகம் சார்ந்த நடன வெளிப்பாட்டு வடிவம் பாகவத மேளாவாகும். இசையும் இயலும் இயல்பாகவே அதில் இடம்பெறுவதுடன் நிகழ்த்துக்கலை என்ற வகையில் சிறப்பிடம் பெற்றது. தமிழகம் மட்டுமன்றி இந்திய அளவிலான பழைமையான நாட்டிய நாடக மரபினை இக்கலை இணங்காட்டுவதாக விளங்குகிறது.

வைணவ வழிபாட்டு மரபில், இலட்சுமி நரசிம்மருக்கு அவரது அடியார்கள் வழங்கும் கொடையாக பாகவத மேளா உருவகம் கொண்டுள்ளது. இறையன்பினை முன்னிறுத்தி, திருமால் தொடர்பான மாக்கதைகளுள் ஒன்றினை வேடம் புனைந்து, இசை, ஆடல், பாடல் இணையப்பெற்று, இரவுமுழுவதும் ஆடவர்களே நிகழ்த்தும் தொழில்முறையல்லாத அரங்கக் கலை பாகவத் மேளாவாகும். தஞ்சை மாவட்டத்தைச் சேர்ந்த நல்லூர், மெலட்டூர், சூலமங்கலம், ஊத்துக்காடு, சாலியமங்கலம், மன்னார்குடி, தேப்பெருமாநல்லூர், காரிமங்கலம் போன்ற ஊர்களில் பெரு வழக்கிலிருந்தது. இக்கலை பெரும்பாலும் மறைந்து போய் இன்றைய நிலையில் சாலியமங்கலம், தேப்பெருமாநல்லூர், மெலட்டூர் ஆகிய ஊர்களில் மட்டுமே நடைமுறையில் உள்ளது. அழியும் நிலையிலிருந்த இக்கலையினைக் காப்பாற்றிய பெருமை மெலட்டூரைச் சாரும். அதன் காரணமாகவே 'மெலட்டூர் பாகவத மேளா' என அடைபொழியுடன் இந்நாட்டிய நாடகம் புகழ் பெற்றுள்ளது.

திருமாலின் மீது அளவற்ற அன்பு பூண்டிருந்த நாரதர், பிரகலாதன், அர்ச்சுனன், உருக்குமாங்கதன், வீடணன், வியாசர், வசிட்டர் போன்றோர் 'பாகவதர்கள்' என அழைக்கப்படுகிறார்கள். கட்டுக்கோப்புடன் குழுவாக இயங்கும் நிலை 'மேளா' எனப்படும். திருமாலன்பர்கள் ஒன்று கூடி கட்டுக்கோப்பாக நடத்தும் நாட்டிய நாடகம் 'பாகவத மேளா' எனப் பெயர் பெற்றது. இரண்டாயிரம் ஆண்டுகளுக்கு முற்பட்ட பரத நாட்டிய சாத்திர மரபு, தமிழ்நாட்டின் பாகவத மேளாவில் பின்பற்றப்படுவதாக அறிஞர்கள் கூறுவர்.:

அச்சுதப்ப நாயக்கர் பதினாறாம் நூற்றாண்டில் ஆந்திரப் பிரதேசத்திலிருந்து ஐநூற்றுபத்து அந்தண குடும்பங்களை சாலியமங்கலத்தில் குடியமர்த்தி அவர்களுக்கு மாநியங்கள் அளித்து தமிழ் மண்ணில் இக்கலை தழைத்தோங்கிட பேராதரவு அளித்தார் வரகூரில் வாழ்ந்த நாராயண தீர்த்த யோகி என்பவரும், அவரைத் தொடர்ந்து கோபால கிருஷ்ண சாத்திரி, மெலட்டூர் வெங்கட்ராம சாத்திரி, நடேச அய்யர், சீதாராம பாகவதர், சூலமங்கலம் வைத்தியநாதர், கிருட்டிணசாத்திரி, நல்லூர் நாராயணசுவாமி, பாலுபாகவதர், பஞ்சநாத பாகவதர் உள்ளிட்ட பலர் இக்கலையினை வளர்த்தெடுத்து அதன் வாழ்வுக்கும், வளத்துக்கும் தமது வாழ்நாளை ஈந்தவர்களாவர்.



</doc>
<doc id="151201" url="https://ta.wikipedia.org/wiki?curid=151201" title="யுகேந்திரன்">
யுகேந்திரன்

யுகேந்திரன் ஒரு இந்தியத் திரைப்படப் பின்னணிப் பாடகரும் நடிகரும் ஆவார். இவர் இது வரை 600-க்கும் மேற்பட்ட பாடல்களைப் பாடியுள்ளார். . மேலும் இவர் சில படங்களுக்கு இசையமைத்தும் உள்ளார்.

இவர் புகழ்பெற்ற பின்னணிப் பாடகர் மலேசியா வாசுதேவனின் மகன். இவரது சகோதரி பிரசாந்தினி தமிழ் பின்னணிப் பாடகராக உள்ளார். இவர் 1999ஆம் ஆண்டு தொடங்கப்பட்ட இலங்கை வானொலியான சுவர்ண ஒலியில் பங்கேற்றபோது தன் வாழ்க்கைத்துணையான ஹேம மாலினியைக் கண்டார். இவரது மனைவி சிங்கப்பூரைச் சேர்ந்தவர், வானொலியில் நிகழ்ச்சிகளை நடத்தி வந்தார்.

சிறு வயதிலேயே இசை கற்ற இவர் சுவிட்சர்லாந்து, சிங்கப்பூர், மலேசியா, இலங்கை ஆகிய நாடுகளுக்குச் சென்று இசை நிகழ்ச்சிகளை நடத்தினார். இவரது உழவன் மகன் என்ற திரைப்படத்தில், தனது முதல் பாடலான ”செந்தூரப் பூவே”யில், ஆடுமேய்க்கும் சிறுவனின் குரலில் பாடினார். பொள்ளாச்சி சந்தையிலே என்னும் திரைப்படத்தில் பின்னணிப் பாடகராகினார். பிரபல இசையமைப்பாளர்களின் பாடல்களுக்குப் பாடியுள்ளார்.

இவர் பல தமிழ்த் திரைப்படங்களில் நடித்துள்ளார். நடிகர் விஜய்யுடன் அதிக படங்களில் நடித்துள்ளார். மேலும் ”மேகலா” மற்றும் “இதயம்” ஆகிய தமிழ் நாடகங்களிலும் நடித்துள்ளார்.


</doc>
<doc id="151202" url="https://ta.wikipedia.org/wiki?curid=151202" title="சுஜாதா மோகன்">
சுஜாதா மோகன்

சுஜாதா மோகன் (பிறப்பு: மார்ச்சு 31, 1964) ஒரு தென்னிந்தியத் திரைப்படப் பின்னணிப் பாடகி. இவர் தமிழ், தெலுங்கு, கன்னடம், மலையாளம், இந்தி மொழித் திரைப்படங்களில் ஏறத்தாழ 4000 பாடல்கள் பாடியுள்ளார். மேலும் இவர் பல விருதுகளும் பெற்றுள்ளார்.

சுஜாதா மோகன் மார்ச்சு 31, 1963 ஆம் ஆண்டு, இந்தியாவின் கேரளா மாநிலத்திலுள்ள திருவனந்தபுரத்தில் லட்சுமி என்பவருக்கு, மகளாகப் பிறந்தார். இவருடைய தாத்தா டி. கே. நாராயண பிள்ளை ஆவார். இவர் இந்திய சுதந்திரத்திற்குப் பிறகு, முந்தைய திருவாங்கூர் – கொச்சி மாநில முதல் தலைமை அமைச்சராக இருந்தார்.

1981 ஆம் ஆண்டு கிருஷ்ணா மோகன் என்பரைத் திருமணம் செய்துகொண்டார். இவர் ஒரு மருத்துவராகப் பணியாற்றி வருகிறார். இவர்களுக்கு சுவேதா மோகன் என ஒரு மகள் உள்ளார். இவரும் ஒரு பின்னணிப் பாடகி ஆவார்.



</doc>
<doc id="151205" url="https://ta.wikipedia.org/wiki?curid=151205" title="மால்குடி சுபா">
மால்குடி சுபா

மால்குடி சுபா ஓர் இந்தியத் திரைப்படப் பின்னணிப் பாடகியும் பாப் இசைப் பாடகியும் ஆவார். இவர் தமிழ், தெலுங்கு, கன்னடம், மலையாளம், இந்தி முதலிய மொழிப் படங்களில் மொத்தம் 2500 பாடல்களுக்கும் மேலாகப் பாடியுள்ளார்.இவர் உயிரே படத்தில் உள்ள தய்யா தய்யா என்ற பாடல் மூலம் மிக பிரபலமானவர்.

இவர் இளையராசாவின் இசையில் உருவான நாடோடித் தென்றல் படத்தில் பின்னணிப் பாடகியாக அறிமுகமானார்.

மேலும் இவர் தென்னிந்தியத் திரைப்பட நடிகை பிரியாமணியின் உறவினர்.


</doc>
<doc id="151206" url="https://ta.wikipedia.org/wiki?curid=151206" title="சைந்தவி (பாடகி)">
சைந்தவி (பாடகி)

சைந்தவி (பிறப்பு 3 சனவரி 1990) ஒரு கருநாடக இசைப்பாடகியும் தென்னிந்திய திரையிசைப் பாடகியும் ஆவார். இவர் தனது 12-ஆவது வயது முதல் பாடி வருகின்றார். இவருக்கும் இசையமைப்பாளர் ஜி. வி. பிரகாசுக்கும் திருமணம் நடந்தது.


</doc>
<doc id="151207" url="https://ta.wikipedia.org/wiki?curid=151207" title="வீற்றிருந்த பெருமாள் கோவில், வேப்பத்தூர்">
வீற்றிருந்த பெருமாள் கோவில், வேப்பத்தூர்

வீற்றிருந்த பெருமாள் கோவில், வேப்பத்தூர் இந்து சமயக் கடவுள் விஷ்ணுக்குரிய கோவிலாகும். இக்கோவில் தமிழகத்தில் தஞ்சாவூர் மாவட்டத்தின் திருவிடைமருதூர் வட்டத்தில் அமைந்துள்ள வேப்பத்தூர் கிராமத்தில் உள்ளது. கற்கள் மற்றும் சாந்து கொண்டு அமைக்கப்பட்ட இந்த விஷ்ணு கோவில் கிபி 850 களில் பல்லவ மன்னர்களாலும் பின்னர் சோழ மன்னன் முதலாம் இராஜராஜ சோழனாலும் அதற்குப் பிறகு 1520 களில் 
கிருஷ்ணதேவராயராலும் கட்டுவிக்கப்பட்டிருக்க வேண்டும் என்று கருதப்படுகிறது. செங்கல்லால் ஆன பழைய கோவிலுக்கு மேல் இக்கோவில் கருங்கல்லால் கட்டப்பட்டுள்ளது. தமிழ் நாட்டில், பல்லவர் காலத்துக்கும் முந்தைய கோவில்களாக அறியப்பட்டுள்ள மிகவும் பழமையான இரண்டு கோவில்களில் இக்கோவில் ஒன்றாகும். மற்றொன்று சாளுவண் குப்பத்தில் 2004 சுனாமிக்குப் பின் அகழ்ந்தெடுக்கப்பட்ட சுப்பிரமணியர் திருக்கோவில். வீற்றிருந்த பெருமாள் கோயில் புதுப்பித்தலுக்காகக் காத்திருக்கிறது.

சுமார் 40 அடி உயரத்தில் கூரையால் மூடப்பட்ட விமானம். தற்போது தமிழகத்தில் இவ்வாறாக செங்கல் கட்டுமானத்துடன் கூடிய விமானம் எதுவும் இல்லை. சிதைந்த நிலையில் உள்ள கட்டட அமைப்புகள் ஒரு காலத்தில் இக்கோயில் சிறப்பான நல்ல நிலையில் கட்டுமானத்தோடு இருந்ததை உணர்த்துகிறது. தரைப்பகுதியிலிருந்து மேடை போன்று சற்று உயர்ந்த நிலையில் சென்றால் கருவறையை அடையலாம். 
கருவறைக்கு மேல் தஞ்சாவூர் பெரிய கோயிலின் விமான உட்புறத்தில் காணப்படும் கூடு போன்ற அமைப்பு காணப்படுகிறது.

கருவறையில் மூலவரோ அருகில் உள்ள கட்டுமானங்களில் பிற தெய்வங்களோ இல்லை. மூலவரையும் பிற சிற்பங்களையும் தனியாக அருகே ஒரு அறையில் காணலாம். கருவறையின் உட்பக்கச் சுவரில் ஓவியங்களைக் காணமுடியும்.

இதே பெயரில் உள்ள மற்றொரு வீற்றிருந்த பெருமாள் கோயில் புதுப்பிக்கும் பணி தற்போது நடைபெற்றுவருகிறது.


</doc>
<doc id="151210" url="https://ta.wikipedia.org/wiki?curid=151210" title="கார்கீவ்">
கார்கீவ்

கார்கீவ் ("Kharkiv", ) அல்லது கார் கோஃப் ("Kharkov", ) உக்ரைனின் இரண்டாவது மிகப்பெரும் நகரமாகும். யூஈஎஃப்ஏ யூரோ 2012 நடத்தப்படும் நான்கு உக்ரைனிய நகரங்களில் இதுவும் ஒன்றாகும்.


</doc>
<doc id="151211" url="https://ta.wikipedia.org/wiki?curid=151211" title="லிவீவ்">
லிவீவ்

லிவீவ் (Lviv, "L’viv"; , ; ) மேற்கு உக்ரைனில் உள்ள ஓர் நகரமாகும். உக்ரைனின் இன்றைய பண்பாட்டு மையங்களில் முக்கிய இடம் பெற்றுள்ள லிவீவ் வரலாற்றிலும் போலிய மற்றும் யூதர்களின் பண்பாட்டு மையமாக இருந்துள்ளது. இரண்டாம் உலகப் போர், பெரும் இன அழிப்பு மற்றும் அதைத் தொடர்ந்த 1944-46 ஆண்டின் போலிய இடம்பெயர்வுகள் வரையிலும் போலந்தியர்களும் யூதர்களுமே பெரும்பான்மையினராக இருந்தனர். வரலாற்றுச் சிறப்புமிக்க பழங்காலக் கட்டிடங்களும் கற்கள் பதித்த சாலைகளும் உலகப்போரில் தப்பித்து பிந்தைய சோவியத் ஆட்சியிலும் சிதைவுறாது உள்ளது. லிவீவ் பல்கலைக்கழகமும் லிவீவ் பல்தொழில் கழகமும் உயர் கல்வி நிலையங்களாக விளங்குகின்றன. உலகத்தரம் வாய்ந்த பண்பாட்டு நிறுவனங்களாக சேர்ந்திசை இசைக்குழுவும் "லிவீவ் ஓப்பரா மற்றும் பாலே தியேட்டரும்" புகழ்பெற்றுள்ளன. "ஓல்டு டவுன்" எனப்படும் பண்டைய நகர்ப்பகுதி உலகப் பாரம்பரியக் களப் பட்டியலில் இடம் பெற்றுள்ளது. செப்டம்பர் 2006இல் லிவீவ் தனது 750வது ஆண்டுநாளைக் கொண்டாடியது.

யூஈஎஃப்ஏ யூரோ 2012 நடத்தப்படும் நான்கு உக்ரைனிய நகரங்களில் இதுவும் ஒன்றாகும்.



</doc>
<doc id="151215" url="https://ta.wikipedia.org/wiki?curid=151215" title="இருசமய விளக்கம்">
இருசமய விளக்கம்

இருசமய விளக்கம் என்னும் நூல் அரிதாசர் என்பவரால் பாடப்பட்டது. சைவம், வைணவம் ஆகிய இரு சமயக் கருத்துகளை விளக்கவந்த நூல் இது. எனினும் இதில் சைவக் கருத்துகள் மறுக்கப்ப்படு வைணவக் கருத்துகள் நிலைநாட்டப்படுகின்றன. 


ஆகமவல்லி பாட்டு
ஆரணவல்லி பாட்டு


</doc>
<doc id="151216" url="https://ta.wikipedia.org/wiki?curid=151216" title="அரிதாசர்">
அரிதாசர்

அரிதாசர் 16 ஆம் நூற்றாண்டில் வாழ்ந்த தமிழ்ப் புலவர். இருசமய விளக்கம் என்னும் நூல் இவரால் பாடப்பட்டது. 



</doc>
<doc id="151217" url="https://ta.wikipedia.org/wiki?curid=151217" title="வேத வகைகள்">
வேத வகைகள்

வேதங்கள் நான்கு என்பது பெரும்பாலோர் அறிந்த செய்தி. அரிதாசர் என்பவர் எழுதிய இருசமய விளக்கம் என்னும் தமிழ் நூலில் வேதத்தின் வகைப்பாடுகள் பல குறிப்பிடப்பட்டுள்ளன.


</doc>
<doc id="151221" url="https://ta.wikipedia.org/wiki?curid=151221" title="தேசிய விளையாட்டரங்கம், வார்சா">
தேசிய விளையாட்டரங்கம், வார்சா

தேசிய விளையாட்டரங்கம் () போலந்து நாட்டில் வார்சா நகரத்தில் அமைந்துள்ள ஓர் கால்பந்தாட்ட விளையாட்டரங்கம் ஆகும். 2008 ஆண்டில் கட்டத் துவங்கி நவம்பர் 2011 முடிவடைந்த இந்த அரங்கத்தில் ௫௮,௫०० (58500) பார்வையாளர்கள் அமரக்கூடும். இதுவே போலந்தின் மிக கூடிய இருக்கைகள் கொண்ட விளையாட்டரங்கமாகும். யூரோ 2012 கால்பந்துப் போட்டிகளுக்காக சுமார் ௧,௯௧௫ (1615) மில்லியன் போலிய நாணயம் இசுவாட்டெ செலவில் கட்டப்பட்டுள்ளது. இந்த விளையாட்டரங்கில் யூரோ 2012 போட்டிகளின் துவக்க ஆட்டம், காலிறுதி மற்றும் அரையிறுதி போட்டிகள் விளையாடப்படும். 


</doc>
<doc id="151224" url="https://ta.wikipedia.org/wiki?curid=151224" title="ஒலிம்பிக் தேசிய விளையாட்டு வளாகம்">
ஒலிம்பிக் தேசிய விளையாட்டு வளாகம்

ஒலிம்பிக் தேசிய விளையாட்டு வளாகம் ("Olympic National Sports Complex") அல்லது ஒலிம்பிக் விளையாட்டரங்கம்; ) என்பது உக்ரைன் நாட்டின் தலைநகர் கீவில் கட்டப்பட்டுள்ள ஓர் பல்பயன் விளையாட்டரங்கம் ஆகும். நகரின் நடுவான செரேபனாவ் குன்றின் சரிவுகளில் அமைந்துள்ள இந்த வளாகம் உக்ரைனின் முதன்மை விளையாட்டு அரங்குகளில் ஒன்றாகும். கிழக்கு ஐரோப்பாவில் மாஸ்கோவிலுள்ள லுழ்நிகி விளையாட்டரங்கிற்கு அடுத்ததாக இரண்டாவது பெரும் அரங்கமாக விளங்குகிறது. ஒலிம்பிக் விளையாட்டுப் போட்டிகளுக்காகக் கட்டப்பட்டுள்ள இந்த விளையாட்டரங்கில் பல நவீன வசதிகள் கட்டமைக்கப்பட்டுள்ளன. 1980ஆம் ஆண்டில் கோடைக்கால ஒலிம்பிக் விளையாட்டுப் போட்டிகளில் கால்பந்தாட்டப் போட்டிகள் இங்குதான் விளையாடப்பட்டன.

விரிவான புனரமைப்புப் பணிகளை அடுத்து இந்த விளையாட்டரங்கம் அக்டோபர் 9, 2011 அன்று சக்கீராவின் இசை நிகழ்ச்சியுடன் துவங்கப்பட்டது. முதல் பன்னாட்டு கால்பந்தாட்டம் நவம்பர் 11, 2011 அன்று உக்ரைனுக்கும் செருமனிக்கும் இடையே நட்புக்காக நடைபெற்றது; இந்த ஆட்டம் 3–3 என்ற புள்ளிகளில் சமனாக முடிந்தது. யூரோ 2012இன் இறுதி ஆட்டம் இங்குதான் நடைபெறுகிறது.

</div>


</doc>
<doc id="151226" url="https://ta.wikipedia.org/wiki?curid=151226" title="இருபா இருபது உரை">
இருபா இருபது உரை

இருபா இருபது உரை என்னும் நூல் இருபா இருபது என்னும் நூலுக்கு எழுதப்பட்ட உரை. இந்த உரைநூல் தி௫க்கயிலாய பரம்பரை வேளாக்குறிச்சி ஆதீன சீடர் மதுரை-சிவப்பிரகாசர் என்பவரால் எழுதப்பட்டது. 


</doc>
<doc id="151227" url="https://ta.wikipedia.org/wiki?curid=151227" title="மதுரை சிவப்பிரகாசர்">
மதுரை சிவப்பிரகாசர்

மதுரை சிவப்பிரகாசர் .
தமிழிலுள்ள செய்யுள் நூல்களுக்கு உரை எழுதிய ஆசிரியர்களில் ஒருவர். இவரது காலம் 15ஆம் நூற்றாண்டு. இவர் உரை எழுதியுள்ள நூல்கள்:


</doc>
<doc id="151230" url="https://ta.wikipedia.org/wiki?curid=151230" title="பண்டர் செரி பெகாவான்">
பண்டர் செரி பெகாவான்

பண்டர் செரி பெகாவான் (ஜாவி: بندر سري بڬاوان ; ) என்பது புரூணை சுல்தானகத்தின் மிகப்பெரிய ஊரும் தலைநகரமும் ஆகும். 2010 ஆம் ஆண்டிற் கிட்டத்தட்ட 140,000 பேர் கொண்டதாக இருப்பினும் இதனைச் சூழவுள்ள புறநகர்ப் பகுதியும் சேர்ந்து 276,608 பேர் கொண்டதாகத் திகழ்கிறது.

இந்நகரம் புரூணை ஆற்றின் வட கரையில் அமைந்துள்ளது. வெப்பவலய மழைக்காடுகளின் காலநிலையைக் கொண்டுள்ள இந்நகரில் வருடத்தின் முழுப்பகுதியும் மழைவீழ்ச்சி அதிகமாகக் காணப்படுகின்றது.




</doc>
<doc id="151232" url="https://ta.wikipedia.org/wiki?curid=151232" title="பிரசாந்தினி">
பிரசாந்தினி

பிரசாந்தினி தமிழில் முதன்மையாகப் பாடிவரும் ஒரு திரைப்படப் பின்னிணிப் பாடகி. இவர் புகழ்பெற்ற பாடகர் மலேசியா வாசுதேவனின் மகளும் யுகேந்திரனின் உடன் பிறந்தவரும் ஆவார். இவர் ஹாரிசு ஜெயராஜின் இசையில் உருவான 12பி என்னும் படத்தின் மூலம் பின்னணிப் பாடகியாக அறிமுகமானார்.


</doc>
<doc id="151233" url="https://ta.wikipedia.org/wiki?curid=151233" title="இசுரேலில் வேளாண்மை">
இசுரேலில் வேளாண்மை

இசுரேலில் வேளாண்மைத் துறை நன்கு வளர்ச்சிபெற்ற துறையாக விளங்குகிறது. இசுரேலின் தட்பவெப்பநிலை வேளாண்மைக்குச் சாதகமாக இல்லாத சூழலிலும் இசுரேல் வேளாண் விளைபொருட்களை ஏற்றுமதி செய்யும் ஒரு முக்கியமான நாடாகவும் வேளாண் தொழில்நுட்பத்தில் ஒரு முன்னோடி நாடாகவும் உள்ளது. இந்நாட்டின் பரப்பில் பாதிக்கு மேல் பாலை நிலமாகும். மேலும் இங்கு நிலவும் வெப்பநிலையும் நீர்ப்பற்றாக்குறையும் வேளாண்மைக்குப் பாதகமாக அமைந்துள்ளன. நாட்டின் பரப்பில் 20% மட்டுமே இயல்பாக வேளாண்மைக்கு ஏற்றவை. வேளாண்மைத் துறை இசுரேலின் மொத்த உள்நாட்டு உற்பத்தியில் 2.5% ஆகவும் ஏற்றுமதியில் 3.6% ஆகவும் உள்ளது. நாட்டின் மொத்த வேலை செய்யும் மக்களின் உழவுப் பணி செய்பவர்கள் 3.7%. இசுரேல் தனது உள்நாட்டுத் தேவையில் 95% அளவுக்குத் தானே உற்பத்தி செய்து கொள்கிறது. தானியங்கள், எண்ணெய் வித்துக்கள், இறைச்சி, காப்பி, கொக்கோ, சர்க்கரை போன்றவற்றை இறக்குமதி செய்கிறது.


</doc>
<doc id="151237" url="https://ta.wikipedia.org/wiki?curid=151237" title="நெஞ்சு விடு தூது">
நெஞ்சு விடு தூது

நெஞ்சு விடு தூது, கி.பி. 1311-ம் ஆண்டு, உமாபதி சிவாச்சாரியார் என்பவரால் எழுதப்பட்ட நூலாகும். இந்நூலின் செய்யுள்கள் கலிவெண்பாவில் பாடப்பட்டுள்ளன. இந்நூலின் ஆசிரியர், தனது ஞானாசிரியனைத் தலைவனாக நினைத்துத் தன்னைக் காதலியாகப் பாவித்துத் தனது மனதைத் தலைவனின் அன்பையும் அருளையும் பெற்று வரத் தூது அனுப்புவதாக இந்நூல் அமைந்துள்ளது.

இந்நூலில் இறைவனைத் தலைவனாகப் பாவித்து எழுதப்பட்டுள்ளதால், இறைவனது பெருமைகளும், சைவ சித்தாந்த கொள்கைகளும் கூறப்படுகின்றன. அவருடைய இயல்பு, பசு, பாச இயல்பு ஆகியவை பற்றி எழுதப்பட்டுள்ளது.

மூன்று பகுதிகளாகக் காணத்தக்க இந் நூலின் 

இந்நூலின் இறுதி அங்கமாகத் தனி வெண்பா ஒன்றினை முழுக்கருத்தையும் விளக்கும் வகையில் நூலாசிரியர் அமைத்திருக்கின்றார்.





</doc>
<doc id="151240" url="https://ta.wikipedia.org/wiki?curid=151240" title="திருவள்ளுவமாலை">
திருவள்ளுவமாலை

திருவள்ளுவ மாலை எனும் நூல் திருக்குறளின் பெருமைகளையும், திருவள்ளுவரின் பெருமைகளையும் புகழ்ந்து எழுதப்பட்ட பாடல்களின் தொகுப்பு ஆகும். ஒருநூலுக்கோ, நூலாசிரியனுக்கோ இப்படி எல்லாப் புலவர்களும் வரிசை கட்டிப் புகழாரம் தொடுத்தளித்தது, திருக்குறளுக்கும் திருவள்ளுவருக்கும் மட்டுமே கிடைத்த முதற் சிறப்பு. திருவள்ளுவமாலையில் ஐம்பத்தைந்து புலவர்களின் பாடல்கள் இடம் பெற்றுள்ளன. இடைக்காடர், ஔவையார் இருவரும் குறட்பாவிலும், ஏனைய ஐம்பத்து மூவரும் வெண்பாக்களாலும், வள்ளுவரையும் திருக்குறளையும் புகழ்ந்த பாமாலைகள் இந்நூலில் இடம் பெற்றுள்ளன.

இதில் உள்ள பாடல்களைப் பாடிய புலவர்களின் பெயர்கள் சார்த்தப்பட்டவை. இந்தத் தொகுப்புநூல் உருவான காலம் கி. பி. 11 ஆம் நூற்றாண்டு.
இவை தவிர்த்துக் கல்லாடனார், சிவப்பிரகாசர், பாரதியார், பேராசிரியர் மனோன்மணீயம் பெ.சுந்தரனார், கவிமணி, பாரதிதாசன் போன்ற இடைக்கால மற்றும் பிற்காலப் புலவர்களும் திருக்குறளைப் புகழ்ந்து பாடல்கள் இயற்றி உள்ளனர். அவை திருவள்ளுவ மாலையில் இடம் பெறா.

1 அசரீரி \ சங்கப்பலகையில் திருவள்ளுவரோடு உருத்திரசன்மன் புலவரும் வீற்றிருக்கலாம்.
2 நாமகள் \ முன்பு நான்கு வேதங்களைப் பிரமன் வாயிலிருந்து சொன்னேன். அடுத்து பாரதம் சொன்னேன். இப்போது திருவள்ளுவர் வாயிலிருந்து திருக்குறள் சொல்கிறேன்.
3 இறையனார் \ திருக்குறள் வாடாத கற்பக மலர் போன்றது.

திருக்குறளுக்குப் பெருமை சேர்க்க விரும்பிய ஒரு சிறந்த புலவர் சங்க காலப் புலவர்கள் சிலரது பெயரில் பாடல்கள் எழுதித் தொகுத்துத் தந்த நூலே திருவள்ளுவ மாலை எனபதை ஊன்றெண்ணிப் பார்த்துப் படிப்போர் எளிதாக உணர்ந்துகொள்ள முடியும். 
இவர்கள் திருக்குறளைப் பெரிதும் மதித்துப் போற்றிச் சூட்டியுள்ள புகழாரங்களைத் திருக்குறளுக்குப் புகழாரம் என்னும் பகுதியில் காணலாம்.

16 நத்தத்தனார் \ 'ஆயிரத்து முந்நூற்று முப்பது அருங்குறளும் பாயிரத்தினோடு பயின்றபின்' வேறு நூலைக் கேட்க வேண்டியதில்லை என்னும்போது பாயிரம் பாடல் 1330-ல் அடங்கவில்லை.
இதன் விரிவை திருக்குறள் பகுப்புக்கள் என்னும் பகுதியில் காணலாம்.

திருக்குறள் - பரிமேலழகர் உரை பின்னிணைப்பு.

மேலே உள்ள பாடல்கள் பற்றிய தொகுப்புக் கண்ணோட்டம் \ திருவள்ளுவ மாலை \ திருக்குறளுக்குப் புகழாரம்


</doc>
<doc id="151244" url="https://ta.wikipedia.org/wiki?curid=151244" title="பேரீச்சை">
பேரீச்சை

பேரீச்சை "Phoenix dactylifera" பனை வகையைச் சேர்ந்த ஒரு மரம். இம்மரம் இதனுடைய இனிப்பான பழங்களுக்காக வளர்க்கப்படுகிறது. இம்மரம் முதன்முதலில் எங்கு வளர்க்கப்பட்டது என்பதற்கான விவரம் தெரியவில்லை எனினும் பெர்சியக் குடாவில் தொடங்கியிருக்கலாம் என்று கருதப்படுகிறது. இது ஒரு நடுத்தர அளவுள்ள தாவரம். 15 முதல் 25 மீட்டர் உயரம் வரை வளரக்கூடியது. இதன் ஓலைகள் 4 முதல் 6 மீட்டர் நீளம் வரை இருக்கும். ஓர் ஓலையில் 150 ஈர்க்குகள் வரை இருக்கும். ஒவ்வோர் ஈர்க்கும் 30 செ. மீ நீளம் வரை வளரும். மரத்தின் உச்சி 6 முதல் 10 மீட்டர் வரை இருக்கும். ஒவ்வொரு பழமும் அதன் அளவையும் வகையையும் பொறுத்து 20-70 கலோரி சத்தினைக் கொண்டிருக்கும்.இம்மரம் தோற்றத்தில் தமிழகத்தில் இயல்பாக காணப்படும் ஈச்சை மரத்தை ஒத்தது.

பேரீச்சை விவசாயம் செய்பவர்கள் அதற்கான மகரந்தச் சேர்க்கையை செயற்கை முறையில் செய்கின்றனர். தனியாக ஆண் மரத்தை வைத்து, அதில் பூ வரும்போது மகரந்தத்தைச் சேகரித்து, அதை பெண் மரங்களின் பூக்களில் தெளித்து மகரந்த சேர்க்கையை செய்கின்றனர்.

அரபு நாடுகளில் ஏராளமான பேரீச்சை வகைகள் காணப்படுகின்றன. அவற்றிற் சில பின்வருமாறு:



</doc>
<doc id="151248" url="https://ta.wikipedia.org/wiki?curid=151248" title="திருவாடுதுறை நமசிவாயத் தம்பிரான்">
திருவாடுதுறை நமசிவாயத் தம்பிரான்

திருவாடுதுறை நமச்சிவாயத் தம்பிரான் என்பவர் 17ஆம் நூற்றாண்டில் வாழ்ந்த பழந்தமிழ் நூல் உரையாசிரியர்களில் ஒருவர். இவர் இருபா இருபது என்னும் நூலுக்கு உரை எழுதியுள்ளார். அந்த உரையில் அந்த நூலுக்கு அவர் காலத்துக்கு முன்பே மதுரை-சிவப்பிரகாசர் எழுதிய இருபா இருபது உரை நூலின் சில பகுதிகளை அப்படியே எடுத்தாண்டுள்ளார்.


</doc>
<doc id="151249" url="https://ta.wikipedia.org/wiki?curid=151249" title="இலங்கையின் வண்ணாத்திப் பூச்சிகள்">
இலங்கையின் வண்ணாத்திப் பூச்சிகள்

இலங்கையின் வண்ணத்துப்பூச்சிகள் எனும் இக்கட்டுரை 245 வகை வண்ணாத்திப் பூச்சிகளுக்கு தாயகமாகவுள்ள இலங்கையின் வண்ணத்துப்பூச்சி வளங்களைப் பற்றி விளக்குகிறது. இவற்றில் 23 வகைகள் இத்தீவுப் பகுதிக்குரியவையாகும். இவ் 245 வகைளில் 76 வகைகள் தேசியளவில் அச்சுறுத்தலுக்குள்ளாகியுள்ளன. இவற்றில் இலங்கை இளஞ்சிவப்பு அழகி ஆபத்தாக அருகிவரும் உயிரினமாக குறிப்பிடப்படுகிறது.

அதிகளவான இனங்கள் மலையடிவாரங்களில் (3,000 அடி (910 மீ) உயரத்திற்கு மேல்) காணப்படுகின்றன. சிறிதளவான இனங்கள் 4,000 அடிக்கு (1,200 மீ)மேல் காணப்படும் அதேவேளை 20 இனங்கள் கீழ் உலர் வலயத்திற்கு (500 அடி (150 மீ) உயரத்திற்குக் கீழ்) மட்டுப்படுத்தப்பட்டுள்ளன. வருடத்தில் இரு பருவகாலங்கள் இவற்றின் எண்ணிக்கையில் உச்ச காலங்களாகும். இவற்றில் பங்குனி முதல் சித்திரை வரையான தென்மேற்குப் பருவக்காற்றுக் காலம் முதலாவதும், புரட்டாதி முதல் ஐப்பசி வரையான வடகீழ் பருவக்காற்றுக் காலம் இரண்டாவதுமாகக் காணப்படுகிறது.

குடும்ப அடிப்படையில் வண்ணாத்திப் பூச்சிகள் இனங்கள்:
2008 இல் "கலாநிதி. மைக்கல் வன் டேர் பூர்டென்" ஒரு புதிய இலங்கை வண்ணாத்திப் பூச்சி இனத்தைக் கண்டுபிடித்தார். 60 ஆண்டுகளில் கண்டுபிடிக்கப்பட்ட முதல் இனமான இது Catopsilia scylla அடையாளம் காணப்பட்டது.

பெரும்பான்மையான பகுதிக்குரிய இனங்கள் ஈர வலய காடுகளுக்குள் மட்டுப்படுத்தப்பட்டுள்ளன.இலங்கை அழகி எனும் இனம் இலங்கையில் காணப்படும் பெரிய இனங்களில் ஒன்றான இவை சிங்கராஜக் காட்டில் அதிகம் காணப்படுகின்றன.
மூலம்: "srilankaninsects.net"



</doc>
<doc id="151250" url="https://ta.wikipedia.org/wiki?curid=151250" title="நுபுர் மேத்தா">
நுபுர் மேத்தா

நுபுர் மேத்தா ஒரு இந்தியத் திரைப்பட மற்றும் விளம்பர நடிகை. இவர் இந்தியில் வெளியான "ஜோ போலே ஸோ நிஹா" திரைப்படத்தில் நடித்துள்ளார். நுபுர், , பைரேலி போன்ற விளம்பரங்களிலும் பியாட் வகை காருடைய நாள்காட்டி விளம்பரத்திலும் நடித்துள்ளார். ஸ்போர்ட்ஸ்வியர் என்னும் நாளிதழின் 2001-ம் ஆண்டின், சூன் மாத இதழின் அட்டைப்பக்கத்தில் இவருடைய புகைப்படம் வெளிவந்தது. கடந்த ஆண்டு (2011), இந்தியாஸ் பர்ஸ்ட் மில்ஸ் அண்ட் பூன்ஸ் வெர்சன்ஸ் (India’s first Mills & Boons versions) என்ற புத்தகத்தின் அட்டைப் பக்கத்திலும் இவருடைய புகைப்படம் வெளிவந்தது. 

தி சண்டே டைம்ஸ் பத்திரிக்கை வெளியிட்டுள்ள செய்தியின்படி, 2011-ம் ஆண்டு நடைபெற்ற உலக கிண்ணத்திற்கானத் துடுப்பாட்ட போட்டியில் இந்திய - பாகிஸ்தான் அணிகளுக்கு இடையில் நடைபெற்ற அரையிறுதிப் போட்டியில் சூதாட்டம் செய்யப்பட்டதாகவும், அதில் இந்தி திரைப்பட நடிகை ஒருவர் சம்பந்தப்பட்டிருப்பதாகவும், அந்நடிகையின் புகைப்படம் சற்று மங்கலாக வெளியிடப்பட்டிருந்தது. அது நுபுர் மேத்தாவின் தோற்றத்துடன் ஒத்துப்போகின்றது. ஆயினும், நுபுர் மேத்தா, இந்தக் குற்றச்சாட்டை மறுத்துள்ளார். இது குறித்து, அந்நாளிதழுக்கு எதிராக நுபுர் வழக்கு தொடுக்க உள்ளார்.. இப்பிணக்குகளுக்குப் பின்னர், நுபுர் "பிக் பாஸ்" என்ற தொலைக்காட்சித் தொடரில் தோன்ற அழைப்பு விடப்பட்டுள்ளது. சூன் 11, 2012-ல், நுபுரிடம் பன்னாட்டுத் துடுப்பாட்ட அவையின் சூதாட்ட தடுப்புக்குழு மும்பையில் விசாரணை செய்தது 


</doc>
<doc id="151254" url="https://ta.wikipedia.org/wiki?curid=151254" title="சாளுவன்குப்பம்">
சாளுவன்குப்பம்

சாளுவன்குப்பம் ("Saluvankuppam", "Salavankuppam", அல்லது "Saluvanakuppam") என்பது தமிழ் நாட்டின் காஞ்சிபுரம் மாவட்டத்தில் கடற்கரையோரமாக அமைந்துள்ள ஓர் சிற்றூர். இது கிழக்குக் கடற்கரையோரமாகச் சென்னை-மகாபலிபுரச் சாலைப்போக்கில் மகாபலிபுரத்திலிருந்து 7 கிமீ தொலைவில் அமைந்துள்ளது. யுனெஸ்கோவால் பாரம்பரியச் சின்னமாக அறிவிக்கப்பட்ட மகாபலிபுரத்தின் புலிக்குகை இங்கு அமைந்துள்ளது. இக்குகைக்கு அருகாமையில், 2004 இல் இந்தியப் பெருங்கடலில் ஏற்பட்ட ஆழிப்பேரலைகளின் சீற்றத்தினால் வெளிப்பட்ட கல்வெட்டுகளில் காணப்பட்ட குறிப்புகளைக் கொண்டு பழம்பெரும் சுப்பிரமணியர் திருக்கோவில் ஒன்று அகழ்ந்தெடுக்கப்பட்டுள்ளது. சாளுவன்குப்பத்திலும் அதைச் சுற்றியுள்ள பகுதியிலும் பொழுதுபோக்குத் தங்குமிடங்கள் நிறைந்துள்ளன. மேலும் இது ஒரு நன்கறியப்பட்ட சுற்றுலாத்தலமாகவும் உள்ளது.

கிறித்தவ காலத்தின் தொடக்க நூற்றாண்டுகளிலேயே சாளுவன்குப்பத்திலும் அதைச் சுற்றி அமைந்துள்ள பகுதிகளிலும் மக்கள் வாழ்ந்திருந்தனர் எனக் கண்டறியப்பட்டுள்ளது. ஆரம்பகாலத்தில் "திருவீழ்ச்சில்" எனப் பெயர் கொண்டிருந்த இவ்விடம் பின்னர் விசயநகரப் பேரரசு காலத்தில், சாளுவ மன்னன் சாளுவ நரசிம்ம தேவ ராயன் பெயரால் "சாளுவன்குப்பம்" என்ற பெயர்பெற்றது.


</doc>
<doc id="151256" url="https://ta.wikipedia.org/wiki?curid=151256" title="சிவப்பிரகாச உரை">
சிவப்பிரகாச உரை

சிவப்பிரகாச உரை என்பது சிவப்பிரகாசம் என்னும் நூலுக்குத் தி௫க்கயிலாய பரம்பரை வேளாக்குறிச்சி ஆதீன சீடர் மதுரை-சிவப்பிரகாசர் என்பவரால் எழுதப்பட்ட உரைநூல்.


</doc>
<doc id="151259" url="https://ta.wikipedia.org/wiki?curid=151259" title="தாரைப் பொறி">
தாரைப் பொறி

தாரை இயந்திரம் ("Jet engine") என்பது, நியூட்டனின் இயக்க விதிகளின் அடிப்படையில் உயர் வேகத்தில் புறந்தள்ளப்படும் காற்றுத்தாரையினால், உந்துவிசையை பிறப்பிக்கும் ஒரு எதிர்வினை இயந்திரம் (reaction engines) ஆகும். இவ்வகையாய் உந்து விசை பிறப்பித்தல் ”தாரை உந்துகை” (jet propulsion) எனப்படும். தாரை இயந்திரங்கள் என்ற பரந்த வரையறைக்குள், உலைத்தாரை (turbo-jet), உலைச்சுழலி (turbofan), உலைச்சுழல் உந்தி (turboprop), ஏவூர்தி (rocket engine), திணிப்புத்-தாரை(ramjet) மற்றும் சுண்டு இயக்கத்தாரை (pulsejet) எனப் பல் வகைப்பட்ட இயந்திரங்களும் அடங்கும். பொதுவாக தாரைப் இயந்திரங்களெல்லாம் அனல் இயந்திரங்களே (combustion engines) , எனினும் அனலறு (non combustion engines) தாரை இயந்திரங்களும் உண்டு.

பொதுவான சொல்லாடலில், “தாரை இயந்திரங்கள்” என்பது, 'காற்று-உறிஞ்சும்' 'உள் அனல்' (air breathing internal combustion) தாரை இயந்திரங்களையே குறிக்கும். இவையாவும் 'ப்ரேட்டன்’ சுழல்வு (Brayton Cycle), எனும் 'வெப்ப இயக்கவியல் தொடர்முறையின்' (thermodynamic process) அடிப்படையில் இயங்குகின்றன. இவ்வாறான தாரை இயந்திரங்கள், அடிப்படையில் காற்றமுக்கி (compressor), உலை அனல்குடம் (combustion chamber) சுழலாழி (turbine) உந்து பொழிவாயில் (propelling nozzle) ஆகிய அங்கங்களை உள்ளடக்கும். நுளை வாயினூடாக உள் உறிஞ்சப்படும் காற்று 'பல்லடுக்கு காற்றமுக்கியினால்' (multi stage compressor) படிமுறையாக ஒடுக்கப்பட்டு உயர் அமுக்கத்தில் உலை அனல் குடத்தில் எரிபொருளோடு அனலூட்டப் படுகின்றது. அவ்வாறு எரிவூட்டப்பட்ட உயர் வேகக் காற்று-எரிபொருள் கலவை, ஒரு பல்லடுக்கு சுழலாழியினை (turbine) இயக்குகின்றது. இச்சுழலாழி பல்லடுக்கு காற்றமுக்கி சுழற்றுவதற்கு தேவையான இயக்கச்சக்தியினை வழங்குகின்றது. சுழலாழியினைத் தாண்டி வரும் உயர்வேகக் காற்று-எரிபொருள் கலவை பின்னர் உந்து பொழிவாயின் ஊடாக உயர் வேகத்தில் வெளித்தள்ளப்படுகின்றது. பொழிவாயின் ஒடுங்கு வாய் அமைப்பு (convergence) சுழலாழியைத் தாண்டி வரும் காற்றின் வேகத்தை பன்மடங்காக உயர்த்தும் ஆற்றல் கொண்டது. இவ்வாறு உயர் வேகத்தில் வெளித்தள்ளப்படும் காற்றுத்தாரை வானோடம் முன் நகரத் தேவையான உந்துவிசையை பிறப்பிக்கின்றது. 

தாரை விமானங்கள், இவ்வகையான தாரை இயந்த்திரங்களை தொலைதூர வான் பயணங்களுக்கு பயன்படுத்தின. தாரை விமானங்கள் அறிமுகமான ஆரம்ப காலங்களில் பெரும்பாலும் உலைத்தாரை (turbo jet) இயந்திரங்களே பயன்படுத்தப்பட்டன. எனினும் தாழொலி வேகப் (subsonic) பயணங்களில் உலைத்தாரை இயந்திரங்களின் வினைத்திறன் (efficiency) மிகவும் குறைவாகவே இருந்தது. நவீன தாழொலி வேக தாரை விமானங்கள் (subsonic jet aircraft), பெருமளவில் 'மிகைப் புறம் தள்ளும் உலைச்சுழலி' (high bypass turbo fan) இயந்திதிரங்களையே வழக்கமாகப் பயன்படுத்துகின்றன. இந்த இயந்திரங்க்ள், 'மீளசைவுள்ள ஆடுதண்டு சுழலுந்தி இயந்திரங்களினால்' (reciprocating piston driven propellor engines) இயக்கப்படும் விமானங்களை விட கூடிய வேகத்தையும், மிகுந்த எரிபொருள் நுகர் திறனையும் (fuel efficiency) கொனண்டவை.

கி.பி. முதலாம் நூற்றாண்டில், ஏயோலிபைலின் கண்டுபிடிப்பிலிருந்தே தாரைப்பொறிகளின் வரலாறு தொடங்குகிறது, இந்த சாதனம், நீராவிசக்தியை இரண்டு தூம்புவாய்களுக்குள் செலுத்தி, ஒரு கோளத்தை அதன் அச்சை மையப்படுத்தி வேகமாக சுழலச் செய்தது. அறிந்தவரையில், இது எந்தவொரு இயந்திரசக்தியையும் நடைமுறைப் பயன்பாட்டையும் அளிக்காததால், அதிக அளவில் ஏற்கப்படவில்லை எனினும், ஒரு ஆர்வத்தை ஏற்படுத்தியது

சீனர்களால், 13ஆம் நூற்றாண்டில் கன் - பவுடரினால் இயக்கப்படும் ஏவூர்தியை ஒரு பட்டாசாக உருவாக்கப்பட்டு, பின்பு அது ஒரு வீழ்த்தமுடியாத ஆயுதமாக உருவெடுத்ததிலிருந்துதான் தாரை உந்துகையின் வரலாறு உண்மையில் பறக்கத்தொடங்கியது. சக்திமிகுந்ததாக இருந்தபோதிலும், இந்த ஏவூர்திகள் குறிப்பிட்ட பறக்கும்வேகத்திற்கு, குறைவான வினைத்திறனுடனே செயல்பட்டது. அதனால், தாரை உந்துகைத் தொழில்நுட்பம், ஒரு நூறாண்டுகளுக்கு மேலாகத் தேங்கித்தான் கிடந்தது.

காற்றிழுப்பு தாரைப் பொறிகளின் ஆரம்பக்கட்ட முயற்சிகளெல்லாம், கலப்பினவடிவங்களே. அதில் முதலில் வெளியிலிருக்கும் ஒரு சக்திமூலத்தால் காற்றை அமுக்கி, எரிவாயுவுடன் அதைக் கலந்து, தாரைவிசைக்காக எரிக்கப்படும். செகண்டோ கேம்பினியின், வெப்பத்தாரையில் (thermojet), பொதுவாக இயக்கி-தாரை (Motorjet) எனப்படும் அந்தப்பொறியில், வழக்கமான தண்டுப் பொறியால் இயக்கப்பகும் ஒரு விசிறியால், காற்று அமுக்கப்படும். இந்த வடிவத்திற்கு எடுத்துக்க்காட்டுகள், கேப்ரோனி கேம்பினி N.1., மற்றும் இரண்டாம் உலகப்போரின் இறுதியில் ஓக்கா காமிக்கேஸ் விமானங்களை இயக்க உருவாக்கப்பட்ட ஜப்பானியரின், ட்ஸு - 11 பொறி. ஆனால், எதுவும் வெற்றியடையவில்லை; N.1 வழக்கமான பொறி மற்றும் உந்தி சேர்க்கையோடு அமைந்த மரபு வடிவமைப்பைவிட வும் மெதுவாக சென்றது.

இரண்டாம் உலகப்போர் தொடங்கும் முன்பே, பொறியாளர்கள் உந்தியை இயக்கும் பொறிகள் தங்களில் அதிகபட்சமாக அடைய இயலும் செயல்திறனில், கட்டுப்பாடுகள் இருப்பதை உணர்ந்தனர். இந்த கட்டுப்பாடிற்கு காரணம், உந்தி அலகுகள் ஒலியின் வேகத்தை அடையும்பொழுது உந்தி வினைத்திறன் குறைகின்றன. விமானத்தின் செயல்திறன் இந்த தடையைத் தாண்டி அதிகரிக்கவேண்டுமெனில், வேறு உந்துகை பொறியமைப்பை பயன்படுத்த ஒரு வழியைக் கண்டுபிடிக்க வேண்டும். இதுவே, ஒரு “ஆவி-விசையாழிப் பொறி”க்கான (பொதுவாக தாரைப் பொறி) உருவாக்கத்திற்கு உந்துதலாக அமைந்து, ரைட் சகோதரர்களின் முதல் விமானத்தைப்போன்றதொரு புரட்சியை வானூர்தித்துறைக்கு ஏற்படுத்தியது.

ஒரு தாரைப் பொறியின் முக்கியக்கூறாக அமைவது, பொறியிலிருந்தே ஒரு பகுதி சக்தியை எடுத்து, காற்றமுக்கியை இயக்கும் ஆவி-விசையாழிப் பொறியாகும். ஆனால், இந்த ஆவி-விசையாழிப் பொறி1930களில் உருவாக்கப்பட்ட திட்டம் இல்லை: 1791இல் இங்கிலாந்தைச் சேர்ந்த ஜான் பார்பருக்கு ஒரு நிலையான விசையாழிக்கான காப்புரிமை வழங்கப்பட்டது. முதன்முதலில் 1903இல் தான் ஒரு வெற்றிகரமாக ஓடும் சுயசார்பான ஆவி-விசையாழி நார்வே பொறியாளர் எகிடியஸ் எல்லிங்கால் கட்டமைக்கப்பட்டது. வடிவமைப்பிலும், நடைமுறை பொறியியலிலும், உலோகவியலிலும் இருந்த கட்டப்பாடுகளால் இவ்வகைப் பொறிகள் உற்பத்தியை அடைய தடைகளாக இருந்தன. முக்கியக்காரணங்களாக பாதுகாப்பு, நம்பகத்தனமை, எடை மற்றும் குறிப்பாக நிலைத்த செயல்பாடு அமைந்தன.

ஆவி-சுழற்பொறியை ஒரு விமானத்தை இயக்குவதற்காக பயன்படுத்த, முதல் காப்புரிமையை 1921இல் பிரெஞ்சுக்காரர் மேக்ஸிம் க்யுலாம் பதிவு செய்தார். அவரது பொறி, அச்சு-ஓட்ட சுழல்தாரை வகையைச்சார்ந்தது. “An Aerodynamic Theory of Turbine Design" (சுழல் பொறி வடிவமைப்பில் காற்றியக்கவியல் தத்துவம்) என்ற தலைப்பில் ஒரு ஆய்வறிக்கையை ஆலன் அர்னால்ட் கிரிஃபித் என்பவர் 1926இல் வெளியிட்டார்.

தாரைப்பொறி ஆகாய விமானம், ஏவுகணைகள் மற்றும் ஆளில்லா விமான வாகனங்களுக்கு சக்தியினை அளிக்கின்றது. ராக்கெட் இயந்திர வடிவு, வானவேடிக்கை, மாதிரி ஏவுகணை, விண்வெளி விமானம் மற்றும் இராணுவ ஏவுகணைகளுக்கு சக்தியினை கொடுக்கின்றன.
தாரைப்பொறிகள் அதிவேக கார்களை இயக்குவதற்கு பயன்படுகின்றன. குறிப்பாக பந்தய கார்களை இயக்க பயன்படுகின்றன. தற்போது ஒரு டர்போ விசிறி பயன்படுத்தி இயக்கப்படுகிற கார்தான் நிலத்தின் மீது செல்லக்கூடிய வேகமான கார் என்ற சாதனையைப் பெற்றுள்ளது. இவை உந்தித்தள்ளும் திறனையும் அதிகரிக்கின்றது. 
ஜெட் இயந்திர வடிவமைப்புகள் அடிக்கடி விமானம் அல்லாத பயன்பாட்டிற்காக மாற்றப்படுகின்றது. எடுத்துக்காட்டாக தொழில்துறை வாயு விசையாழிகள். இவைகள் மின்னாற்றலை உருவாக்கவும், தண்ணீரின் சக்தியை அதிகரிக்கவும், இயற்கை வாயு அல்லது எண்ணெய் குழாய்கள் மற்றும் கப்பல்கள், இடத்தை விட்டு இடம் பெயருகின்ற வண்டிகளுக்கு உந்து விசையினை அளிக்கவும் பயன்படுகின்றன.
தொழில்துறை வாயு விசையாழியால் 50,000 தண்டு குதிரைத்திறன் வரை உருவாக்க முடியும். இந்த இயந்திரங்கள் பல பிராட் & ஒயிட்னி J57 மற்றும் J75 என்ற பழைய இராணுவ டர்போ ஜெட்டிலிருந்து வடிவமைக்கப்பட்டவை. 
P&W JT8D குறைந்த அளவு விலகிச்செல்லக்கூடிய டர்போ விசிறியில் இருந்து வடிவமைக்கப்பட்ட விசையாழி 35,000 குதிரைத்திறன் வரை உருவாக்கக்கூடியது.

மிகப்பெரிய வகையிலான தாரைப்பொறிகள் பயன்பாட்டில் உள்ளன. இவை அனைத்துமே உந்தித்தள்ளல் கொள்கையினையே பின்பற்றுகின்றன.
காற்றினை சுவாசிக்கும் வகை
பொதுவாக விமானங்கள் அனைத்தும் காற்றினை சுவாசித்து இயங்கும் தாரைப்பொறி வகைகளைச் சார்ந்ததுதான். பெரும்பாலும் காற்றினை சுவாசித்து இயங்கும் தாரைப்பொறிகள், டர்போ விசிறி தாரைப்பொறியில் தான் அதிகம் உபயோகிக்கப்படுகின்றன. இவைகள் ஒலியின் வேகத்திற்கு இணையாக சென்றாலும் அதிக பயனைத்தருகின்றன, குறைவான இழப்பினையே தருகின்றன.

வாயு விசையாழிகள் சுழலும் இயந்திரங்கள் ஆகும். இவைகள் ஓடும் எரிகின்ற வாயுவில் இருந்து ஆற்றலை பிரித்தெடுக்க உதவுகின்றன. இவைகள் எதிர்நீச்சாக செல்லகூடிய அழுத்தியுடன் கீழ்நிலை விசையாழி பொருத்தப்பட்டிருக்கும். இவைகளுக்கு நடுவில் ஒரு எரியும் அறை இருக்கும். விமான இயந்திரங்களில் இந்த மூன்று கூறுகளும் எரிவாயுவினை உற்பத்தி செய்பவை என்று அழைக்கப்படுகின்றன. வாயு விசையாழியில் அதிக வகைகள் உள்ளன. ஆனாலும் அவைகள் எரிவாயுவை உற்பத்தி செய்யும் முறையே பயன்படுத்துகின்றன.

சுழல் தாரைப்பொறி ஒரு வாயு விசையாழி ஆகும். காற்றினை அழுத்தி இந்த இயந்திரம் வேலை செய்கிறது. நுழைவாயில், அமுக்கி (அச்சு, மையவிலக்கு, அல்லது இரண்டும்), அழுத்தப்பட்ட காற்றுடன் எரிபொருளை கலக்கி, இந்த கலவையை எரிப்பிடத்தில் எரித்து, பின் சூடான, அதிக அழுத்தமுள்ள காற்றினை விசையாழி மற்றும் ஒருமுனை வழியாக அனுப்பி இந்த இயந்திரம் வேலை செய்கிறது. இந்த அழுத்தி ஒரு விசையழியால் ஆற்றலை பெறுகிறது.


</doc>
<doc id="151265" url="https://ta.wikipedia.org/wiki?curid=151265" title="தட்டை வடை">
தட்டை வடை

தட்டை வடை அல்லது பருத்தித்துறை வடை என்பது இலங்கையின் உணவுத் தயாரிப்புக்களில் குறிப்பிடத்தக்க முக்கிய இடத்தைக் கொண்டுள்ளது. இந்த வடையின் தாயகம் யாழ்ப்பாணம் வடபகுதியிலமைந்துள்ள பருத்தித்துறை ஆகும். இது ஈழத்தமிழர்களின் சுதேச உணவு வகைகளில் ஒன்றாகும்.


</doc>
<doc id="151269" url="https://ta.wikipedia.org/wiki?curid=151269" title="இரும்பல் காஞ்சி">
இரும்பல் காஞ்சி

இரும்பல் காஞ்சி என்னும் நூல் முழுமையானதாகக் கிடைக்கவில்லை. 
இந்த நூலின் பெயரைச் சொல்லும் குறிப்புகளை இரண்டு உரைநூல்கள் தருகின்றன. 
இந்த இரண்டு உரைநூல்களும் 15ஆம் நூற்றாண்டில் தோன்றியவை. 
இந்த உரைகளில் இந்த நூலின் 5 பாடல்கள் தரப்பட்டுள்ளன.



</doc>
<doc id="151273" url="https://ta.wikipedia.org/wiki?curid=151273" title="தாரை உந்துகை">
தாரை உந்துகை

தாரை உந்துகை (Jet Propulsion) என்பது, செல்லும் திசைக்கு எதிர்த்திசையில் பாய்மத் தாரையை (எ-கா: காற்று, நீர்) பீய்ச்சியடிப்பதன் மூலம் நகர்ச்சி (அ) இயக்கத்தை ஏற்படுத்துவதாகும். உந்த அழிவின்மை விதியின்படி நகரும் பொருளானது தாரையின் எதிர்த்திசையில் உந்தப்படுகிறது.

பல விலங்குகள் பரிணாம வளர்ச்சி மூலம் இயற்கையான தாரை உந்துகைத் திறனைப் பெற்றுள்ளன. செயற்கையாக இச்செயல் தாரை எந்திரத்தில் கோரணி செய்யப்பட்டுள்ளது.

ரேய்னால்ட்ஸ் எண் அதிகமாக இருக்கும்போது, தாரை உந்துகை மிகச் சிறப்பாக செயல்படுகிறது; அதாவது, உந்தப்படும் பொருள் மிகப் பெரிதாகவும் அப்பொருள் செல்லும் ஊடகத்தின் பிசுக்குமை குறைவாகவும் இருக்கவேண்டும்.

தாரை உந்துகையை பயன்படுத்தும் உயிரினங்களில் துடிப்பு முறைமையில் தாரை உந்துகை சிறப்பாகப் பயன்படுத்தப்படுகிறது; தொடர்ச்சியாகப் பயன்படுத்தப்படுவதில்லை. (குறைந்தபட்சம், ரேய்னால்ட்ஸ் எண் 6-ஐ விட அதிகமாக இருக்கையில்).
தாரை எந்திரம் ("Jet Engine") எனப்படுவது, நியூட்டனின் இயக்க விதிகளின் அடிப்படையில் செயல்படும் "தாரை உந்துகை"யின்படி வேகமாக வெளியேறும் தாரையால் உந்துவிசையை ஏற்படுத்தும் "விளைவு எந்திரம்" ஆகும். தாரை எந்திரங்கள் பல வகைகளில் உள்ளன. அவற்றுள் சில: சுழல் தாரை, சுழல் விசிறி, ஏவூர்தி. பொதுவாக இவை உள் எரி பொறிகள் ஆகும். ஆயினும், எரியா-வகை தாரை எந்திரங்களும் உள்ளன.


</doc>
<doc id="151282" url="https://ta.wikipedia.org/wiki?curid=151282" title="இணையப் படக்கருவி">
இணையப் படக்கருவி

இணையப் படக்கருவி என்பது கணினியில் இணைத்துப் பயன்படுத்தப்படும் ஒரு வகையாக நிகழ்படக் கருவியாகும். சாதாரண படக்கருவிகளுடன் ஒப்பிடும்போது, இணையப் படக்கருவி ஆற்றலில் சிறியது.

இணையப் படக்கருவியைக் கணனியுடன் இணைக்க அகிலத் தொடர் பாட்டை, ஈதர்நெட் மற்றும் ஒய்-ஃபை இணைப்புகள் பயன்படுத்தப்படுகின்றன. இக்கருவி பெரும்பாலும் இணைய அரட்டைக்காகவும் பாதுகாப்புக் கண்காணிப்பு நோக்கங்களுக்காகவும் பயன்படுத்தப்படுகிறது.


</doc>
<doc id="151292" url="https://ta.wikipedia.org/wiki?curid=151292" title="ஜெயராம் (நடிகர்)">
ஜெயராம் (நடிகர்)

ஜெயராம் சுப்ரமணியம் ( பிறப்பு:டிசம்பர் 10, 1965 ) பெரும்பாலும் மலையாளத் திரைப்படங்களிலும், சில நேரங்களில் தமிழ் படங்களிலும் நடிக்கிறார். இவர் ஓர் இந்திய திரைப்பட நடிகர். இவர் செண்டை தட்டும் கலைஞர் மற்றும் பலகுரல் கலைஞருமாவார்.

இவர் 1992ல், கோகுலம் என்ற தமிழ்த் திரைப்படத்தில் அறிமுகமானார். 


</doc>
<doc id="151295" url="https://ta.wikipedia.org/wiki?curid=151295" title="டுவிட்டர் புரட்சி">
டுவிட்டர் புரட்சி

டுவிட்டர் புரட்சி (ட்விட்டர் புரட்சி) என்பது பின்வருவனவற்றுள் ஏதேனும் ஒன்றைக் குறிக்கலாம்:



</doc>
<doc id="151298" url="https://ta.wikipedia.org/wiki?curid=151298" title="ஃபேஸ்புக் புரட்சி">
ஃபேஸ்புக் புரட்சி

ஃபேஸ்புக் புரட்சி என்பது பின்வருவனவற்றுள் ஏதேனும் ஒன்றைக் குறிக்கலாம்.



</doc>
<doc id="151305" url="https://ta.wikipedia.org/wiki?curid=151305" title="நையாண்டி மேளம்">
நையாண்டி மேளம்

நையாண்டி மேளம் என்பது காவடி, கரகம், முதலியவற்றுக்குப் பொருந்துமாறு அடிக்கும் மேள வகையாகும்.
நையாண்டி மேளம் கரகாட்டம், காவடியாட்டம், பொய்க்கால் குதிரை ஆட்டம் முதலிய நாட்டுப்புற ஆட்டங்களுக்குப் பின்னணி இசையாக இடம் பெறுகின்றது. திறந்தவெளி அரங்கில் நையாண்டி மேளக் குழுவினரால் வட்டமாக நின்று கொண்டு இசைக்கருவிகள் இசைக்கப்படுகின்றன.

கரகாட்டத்திற்கு நையாண்டி மேளம் பக்க இசையாக நிகழ்த்தப்படுகிறது. நையாண்டி மேளம் இரு நாதசுவரம், இரு தவில்களும் முதன்மை இசைக்கருவியாகவும், பம்பை, உறுமி, கிடிமுட்டி அல்லது சிணுக்குச்சட்டி, கோந்தளம், ஒரு சுதிப்பெட்டி, ஒரு தாளம் போன்ற இசைக் கருவிகள் பக்க இசையாகவும் அமையும். இப்பக்க இசையில் நாதசுரக் கலைஞர்கள் ஒருவரையொருவர் கேலியும், கிண்டலும் செய்து கொண்டும் ஆட்டக் கலைஞர்களுடன் இணைந்து ஆடியும் நிகழ்த்துவதால் இந்தப் பக்க இசை (பக்க வாத்தியம்) நையாண்டி மேளம் என்று அழைக்கப்படுகிறது. கொங்கு நாட்டுப் பகுதிகளில் இவ்வாறு தான் நையாண்டி மேளம் அமையப்பெறுகிறது.



</doc>
<doc id="151306" url="https://ta.wikipedia.org/wiki?curid=151306" title="ஊசித்தட்டான்">
ஊசித்தட்டான்

ஊசித்தட்டான் அல்லது ஊசித்தட்டாரப் பூச்சி அல்லது ஊசித் தும்பி "(Damselfly)" என்பது நீர்நிலைகளுக்கு அருகே காணப்படும் பூச்சிக் குடும்பமாகும். தட்டாரப்பூச்சியைவிட ஒல்லியான, ஊசி போன்ற பறக்கும் பூச்சித் தனியன்களாகும்.

இப்பூச்சிகள் உயிரினப் வகைப்பாட்டில் “பல் இருக்கின்ற” எனப் பொருள்படும் ஓடோனட்டா என்னும் வரிசையில், சைகோப்டெரா என்னும் துணைவரிசையைச் சேர்ந்த உயிரினமாகும். இவை தட்டாரப்பூச்சி போலல்லாது ஓய்வெடுக்கும்போது இறக்கைகளை நீளவாட்டில் சமாந்தரமாக வைத்துக் கொள்ளும்.

ஊசித்தட்டானின் பின் இறக்கைகள் முன் இறக்கைகளை ஒத்து காணப்படும். ஒப்பீட்டளவில் தட்டாரப்பூச்சிளைவிட சிறிதும் பலவீனமான இவற்றின் கண்கள் வேறுபட்டுக் காணப்படும்.

"சைகோப்டெரா" ("Zygoptera") எனும் பெயர் கிரேக்க மொழியில் "ஒன்றிணைந்த" அல்லது "சேர்ந்திருக்கும்" எனும் பொருளுள்ள "சைகோ" மற்றும் "இறக்கைகள்" எனும் பொருளுள்ள "பிடெராசு" ஆகிய சொற்களிலிருந்து உருவாகியது. "சைகோ" + "பிடெராசு" என்ற இருசொற்களின் கூட்டு. சைகோப்டெரா என்பது "சேர்ந்திருக்கும் இறகுகள்" எனப் பொருள் கொள்கிறது. ஊசித்தட்டான் இரு சோடி இறக்கைகள் கொண்டு காணப்படும். அவை தட்டாரப்பூச்சியின் இறக்கைள் போன்று பின் இறக்கைகள் முன் இறக்கைகளைவிட அகலமானவையல்ல. ஊசித்தட்டான் தன் இறக்கைகளை பின் நோக்கி மடிக்க வல்லன, ஆனால் தட்டாரப்பூச்சியால் அவ்வாறு செய்ய முடியாது.



</doc>
<doc id="151308" url="https://ta.wikipedia.org/wiki?curid=151308" title="தமிழருவி மணியன்">
தமிழருவி மணியன்

தமிழருவி மணியன் () தமிழக அரசியல்வாதியும் எழுத்தாளரும் பேச்சாளரும் ஆவார். இவர் அருவியில் நீர் கொட்டுவதைப் போல், வார்த்தைத் தடுமாற்றம் இன்றி பேசுவார். இதனைக் கேட்ட முன்னாள் தமிழக முதலமைச்சர் காமராசர் இவரை தமிழருவி என்று பாராட்டினார். அன்று முதல் இவர் "தமிழருவி மணியன்" என அழைக்கப்படுகிறார். மேடையில் பேசுவது போலவே தனது தனிப்பட்ட வாழ்வில் எளிமையோடு நடந்துகொள்பவர்.

தமிழருவி மணியன் வரலாற்றில் முதுகலைப் பட்டமும் கல்வியியல், சட்டம் ஆகியவற்றில் இளங்கலைப் பட்டமும் பெற்றிருக்கிறார்.

சென்னை சூளைப் பகுதியில் அமைந்துள்ள இந்து ஒற்றுமைக் குழு மேல்நிலைப் பள்ளியில் (Hindu Union Committee Higher Secondary School) வரலாற்று ஆசிரியராகப் பல்லாண்டுகள் பணியாற்றி விருப்ப ஓய்வு பெற்றார். சிலகாலம் வழக்குரைஞராகப் பணியாற்றினார்.

காமராசரின் தலைமைத்துவத்தால் ஈர்க்கப்பட்ட இவர், அவரது தலைமையில் கீழ் இயங்கிய இந்திய தேசிய காங்கிரசு, சிண்டிகேட் காங்கிரசு எனப்பட்ட நிறுவன காங்கிரசு ஆகியவற்றில் இணைந்து தொண்டாற்றினார். காமராசரின் மறைவிற்குப் பின்னர் ஜனதா கட்சியில் இணைந்தார். இராமகிருட்டிண கேக்டே (Ramakrishna Hegde) ஜனதா தளத்தில் இருந்து பிரிந்து லோக்சக்தி என்னும் கட்சியைத் தொடங்கிய பொழுது அக்கட்சியின் தமிழ்நாட்டுத் தலைவராகப் பொறுப்பு வகித்தார். பின்னர் முன்னாள் சபாநாயகர் கா. காளிமுத்துவின் ஆலோசனையை ஏற்று லோக்சக்தி கட்சியில் இருந்து விலகி இந்திய தேசிய காங்கிரசில் இணைந்தார். 2008 ஆம் ஆண்டில் ஈழ இனப்பிரச்சனையில் அக்கட்சியின் நிலைப்பாட்டில் கருத்து வேறுபாடு கொண்டு அங்கிருந்து விலகினார். 2009 ஆம் ஆண்டில் காந்திய மக்கள் இயக்கம் என்னும் அமைப்பை உருவாக்கி அதன் தலைவராகப் பொறுப்பேற்றார்.

காந்திய மக்கள் கட்சி என்னும் புதிய அரசியல் கட்சியை 10 பிப்ரவரி 2014 அன்று தொடங்கியுள்ளார்.

தமிழருவி மணியனின் எழுத்துகளும் சொற்பொழிவுகளும் பின்வரும் நூல்களாக வெளிவந்துள்ளன:


இவர் ஒற்றைச்சிறகு என்னும் ஒரே ஒரு சிறுகதையை எழுதியிருக்கிறார். ஆனந்தவிகடன் இதழில் வெளிவந்த அச்சிறுகதைக்கு 2012 ஆம் ஆண்டிற்கான இலக்கியச் சிந்தனையின் விருதைப் பெற்றிருக்கிறது.


</doc>
<doc id="151309" url="https://ta.wikipedia.org/wiki?curid=151309" title="தீபிகா குமாரி">
தீபிகா குமாரி

தீபிகா குமாரி இந்தியாவைச் சேர்ந்த ஒரு வில்வித்தை விளையாட்டு வீராங்கனை. இவர் இந்தியாவின் சார்க்கண்டு மாநிலத்தில் உள்ள ராஞ்சியில் பிறந்தார். இவர் 2010-ஆம் ஆண்டு நடைபெற்ற பொதுநலவாய விளையாட்டுப் போட்டிகளில் தனியாட் பிரிவிலும் குழுவாகவும் தங்கப் பதக்கம் வென்றார். மேலும் இவர் விற்கலையில் உலக அளவில் முதல் இடத்தில் இருந்தார். தற்போது உலகளவில் ஏழாம் இடத்தில் உள்ளார்.

2013 ஜூலை 22-ம் தேதி, கொலம்பியாவில் நடைபெற்ற உலகக் கோப்பை விற்கலைப் போட்டியின் மூன்றாவது கட்டத்தில் பங்கேற்றுத் தங்கப்பதக்கம் வென்றார். இந்தப் போட்டியில் இந்தியா நான்காவது இடத்தைப் பெற்றது. 

2012ஆம் ஆண்டில் இவருக்கு இந்திய விளையாட்டுத் துறையில் இரண்டாவது மிக உயரிய விருதான அருச்சுனா விருது வழங்கப்பட்டுள்ளது. பெப்ரவரி 2014 இல் இந்திய வணிக மற்றும் தொழிலகக் கழகங்களின் கூட்டமைப்பு அந்தாண்டின் மிகச்சிறந்த விளையாட்டாளராக தீபிகாவை கௌரவித்தது. 2016இல் இவருக்கு இந்தியக் குடிமை விருதான பத்மசிறீ வழங்கியது. 

தானுந்து ஓட்டுநர் சிவநாராயண் மகதோவிற்கும் ராஞ்சி மருத்துவமனையில் செவிலியராகப் பணியாற்றிய கீதா மகதோவிற்கும் மகளாகப் பிறந்தார். இவர்களது வசிப்பிடம் ராஞ்சியிலிருந்து 15 கிமீ தொலைவிலுள்ள ராட்டு சாட்டி சிற்றூரில் உள்ளது. சிறு வயதில் மாங்காய்களைப் பறிப்பதற்காக கற்களை குறிபார்த்து செலுத்துவதில் திறமை பெற்றிருந்தார். தொடக்கத்தில் தீபிகாவின் கனவை நனவாக்குவதற்கு பெற்றோர்கள் நிதிக்குறைவால் அவதியுற்றனர். பல நேரங்களிலும் தங்கள் அடிப்படைத் தேவைகளைத் தியாகம் செய்து தீபிகாவிற்கு வேண்டிய விளையாட்டுப் பொருட்களை வாங்கித் தந்தனர்; இதனால் தீபிகா வீட்டில் செய்த மூங்கில் வில், அம்புகளைக் கொண்டு பயிற்சி மேற்கொண்டார். டாட்டா விற்கலை பயில்கழகத்தில் இருந்த தீபிகாவின் உறவினர் வித்தியா குமாரி தீபிகாவின் முறையான பயிற்சிக்கு உதவினார்.

தீபிகா தன் முதல் எழுச்சியை அர்ஜுன் வில்வித்தை கல்விக் கழகத்தில் நுழைவில் பெற்றார். இந்நிறுவனம் கர்சவானில் மாநில முதல்வர் திரு அர்ஜுன் முண்டாவின் துணைவியாரான மீரா முண்டா அவர்களால் நிறுவப்பட்டது. அனால் அவரது தொழில்முறை வில்பயிற்சி 2006 இல் ஜம்செட்பூரில் உள்ள டாட்டா வில்வித்தை நிறுவனத்தில் சேர்ந்தபோது தான் தொடங்கியது. இங்கு தான் அவர் உரிய சீருடையிலும் கருவிகளுடனும் தன் வில்பயிற்சியை மேற்கொண்டார். இங்கு அவர் 500 உரூபாய் நல்கைத் தொகையையும் பெற்றார். அவர் மூன்று ஆண்டுகள் கழித்து 2009 இல்தான் அதாவது அடிப்படை உலகப் பயிற்சி வீரர் தகவைப் பெற்ற பிறகு தான் வீட்டுக்குத் திரும்பியுள்ளார்.

வீவீ=வீழ்த்து வீதம்

மெக்சிகோவில் உள்ள மேரிடாவில் நடந்த 2006 உலக வில்வித்தைக் கோப்பை இளையோர் கூட்டுவில் போட்டியில் பாள்டன் ஆன்சுடாவிற்குப் பிறகு வென்ற இரண்டாம் இந்திய வீராங்கனை ஆவார்.

அமெரிக்க ஒன்றிய நாட்டில் 2009 இல் உட்டாவில் உள்ள ஓகுடெனில் நடந்த 11 ஆம் இளையோர் உலக வில்வித்தைப் போட்டியில் தீபிகா தன் 15 ஆம் அகவையிலேயே வெற்றிபெற்றார். மேலும் இவர் பெண்கள் கூட்டுவில் குழுப் போட்டியிலும் தோலா பானர்ஜியுடனும் பாபேலா தேவியுடனும் இணைந்து தங்கப் பதக்கத்தை வென்றுள்ளார்.

தில்லி பொதுநலவாயத்து விளையாட்டுகளில் தீபிகா இரண்டு தங்கப் பதக்கங்ளை வென்றார். இதில் ஒன்று பெண்தனியர் விளையாட்டு சார்ந்தது; மற்றொன்று பெண்கள் குழு கூட்டுவில் போட்டி சார்ந்தது . இதற்காக இவர் 2010 இல் பொநவி (பெண்கள்) சார்ந்த ஈடிணையற்ற செயல்திறத்துக்காக சகாரா விளையாட்டு விருது விழாவில் பாராட்டப்பட்டார்.

பின்னர் சீனா, குவாங்சௌவில் 2019 இல் நடந்த ஆசிய விளையாட்டுகளில் பெண்கள் தனியர் வில்வித்தையில் வெண்கலப் பதக்கத்தை வட கொரியாவைச் சேர்ந்த குவான் அன்-சில்லிடம் இழந்தார். ஆனால் இந்திய கூட்டுவில் வித்தைக் குழுவின் சார்பாக இரிமில் புருயூலி, தோலா பானர்ஜி ஆகிய இருவருடன் இணைந்து விளையாடி, தீபிகா சீனாவின் தைபேயை 218–217 என வெண்கலப் பதக்க விளையாட்டில் பின்வாங்கச் செய்து அயோத்தி வில்வித்தை நெடுக்கத்தில் அரங்கு நிறைவு செய்தார். (அரங்கு நிறைவு=முதல் மூன்றாம் இடத்தில் ஒன்றைப் பிடித்தல்)

தீபிகா முதன்முதலாக, 2012 மே மாத்த்தில் உலகக் கோப்பையை வென்று தனியர் கூட்டுவில் தங்கப் பதக்கத்தை துருக்கி, அந்தாலியாவில் வென்றார். இவர் அப்போது கொரியாவின் இலீ சுங்-ழின்னை இறுதியில் ஆறுக்கு நான்கு இலக்கு பெற்று வீழ்த்தினார்.பின்னர் 2012 இல் பெண்கள் கூட்டுவில் வித்தையில் உலக முதன்மையை எட்டினார்.

தீபிகா 2012 இலண்டம் ஒலிம்பிக்கில் பெர்ம்பிரித்தானியாவைச் சேர்ந்த அமி ஆலிவரிடம் தொடக்கச் சுற்றிலேயே காய்ச்சலாலும் கடுங்காற்றினாலும் தோற்றார்.

கொலம்பியாவில் மெடல்லினில் 2013 ஜூலை 22 இல் நடந்த வில்வித்தை உலகக் கோப்பை கட்டம் மூன்றில் இவர் தங்கப் பதக்கத்தை வென்றார். இங்கு இந்தியா நான்காம் இடத்தைப் பிடித்தது. இவர் 2013 செப்டம்பர் 22 இல் 4-6 இலக்கு பெற்று தென்கொரியாவின் யுன் ஓக்-ஈ யிடம் தோற்று 2013 FITA வில்வித்தை உலகக் கோப்பையில் வெள்ளிப் பதக்கத்துடன் அமைதியுற நேர்ந்தது இது இவர் பங்குபற்றிய பல வில்வித்தை உலக்க் கோப்பை இறுதிகளில் பெற்ற மூன்றாம் வெள்ளிப் பதக்கமாகும்.

தீபிகா 2014 இல் ஃபோர்பேசி (இந்தியா) நட்த்திய நிகழ்வில் 30க்கு 30 பெற்றவராகத் தேர்வு செய்யப்பட்டார்.என்றாலும், தேசிய அளவுத் தகுதியில் முதல் நான்காம் இடத்துக்கும் அப்பால் மட்டுமே வந்ததால் 2014 இந்தியக் குழுவில் சேர இயலவில்லை .

தீபிகா 2015 இல் 2915 வில்வித்தை உலக்க் கோப்பியின் இரண்டாம் கட்டத்தில் தனியர் ஆட்டத்தில் முதலில் வெண்கலப் பதக்கத்தைப் பெற்றார். மேலும் கோபன்வாகனில் நடந்த 2015 உலக வில்வித்தை போட்டிகளில், இலட்சுமிராணி மாய்கி, இரிமில் புரியூலி ஆகியோர் இணைந்த குழுப் போட்டியில் வெள்ளிப் பதக்கத்தை வென்றார். இதில் மிகக் குறுகிய இழப்பில், உருசியாவுடன் போட்டியிட்டு 5க்கு 4 இலக்கு பெற்று தங்கப் பதக்கத்தை இழக்க நேர்ந்த்து. இதே ஆண்டின் பின்னரைப் பகுதியில், அதாவது 2015 நவம்பரில் ஆசிய வில்வித்தைப் போட்டிகளில் உலகக் கோப்பை இறுதியில் ஜயந்தா தாலுக்தாருடன் இணைந்து கூட்டுவில் கலப்புக் குழு ஆட்ட்த்தில் இவர் வெண்கலப் பதக்கத்தைப் பெற்றார்.

சாங்காயில் நடந்த 2016 வில்வித்தை உலகக் கோப்பை முதல் கட்டத்தில் தீபிகா 2016 ஏப்பிரலில் கி போ-பேவுக்குச் சமமான உலக இலக்கை (686/720) பெண்கள் கூட்டுவில் நிகழ்வில் எட்டினார்.

இவர் 2016 இரியோ ஒலிம்பிக் குழுவில் ஒருவராகத் தேர்வு செய்யப்பட்டார். தீபிகா குமாரி, பாம்பேலா தேவி இலைசுராம், இலட்சுமிராணி மாய்கி இணைந்த இந்தியப் பெண்கள் கூட்டுவில் குழு ஏழாம் தரவரிசை பெற்றுள்ளது. இந்தக் குழு 16 ஆம் சுற்றில் கொலம்பியாவை வென்றது.ஆனால் உருசியாவுடன் காலிறுதிப் போட்டியில் தோல்வி கண்டது.

தனியர் பெண்கல் வில்வித்தையில், 64 ஆம் சுற்றில் இலிதுவேனியாவின் கிறித்தைன் ஏசெபுவாவுடன் போட்டியிட்டு 6-4 இலக்கில் வான்புகழ் பெருமையுடன் வென்றார். அடுத்த சுற்றில் இத்தாலியின் குவேந்தலினா சார்த்தருடனான போட்டியில் மிக எளிதாக வீழ்த்தப்பட்டார். இவர் முதல் சுற்றில் எளிதாக தோன்றினாலும் அடுத்த மூன்று சுற்றுகளில் 6-2 இலக்கு அடைந்து முடிவில் வென்றார். என்றாலும் 16 ஆம் சுற்றில் சீனா, தைப்பேயின் தான் யா-திங் அவர்களிடம் 0-6 இலக்கு பெற்ரு தோற்றார்.



</doc>
<doc id="151310" url="https://ta.wikipedia.org/wiki?curid=151310" title="பஞ்சக புராணம்">
பஞ்சக புராணம்

பஞ்சக புராணம் என்பது நூல் அன்று. சிவாலயங்களில் திருமுறை ஓதும் முறைமை. இது பன்னிரு திருமுறை தொகுக்கப்பட்ட காலத்திலிருந்து பழக்கத்தில் இருந்துவந்திருக்கிறது. 

பன்னிரு திருமுறைகள் ஒவ்வொன்றிலிருந்தும் ஒவ்வொரு பாடல் பாடுவதற்குப் பதிலாக ஐந்து பாடல்களை மட்டும் பாடும் முறைமையைப் 'பஞ்சக புராணம்' என்னும் பெயரால் குறிப்பிட்டு வந்தனர். இந்த வழக்கம் சுமார் நூறு ஆண்டுகளாகப் பின்பற்றப்பட்டு வந்திருக்கிறது. 



</doc>
<doc id="151311" url="https://ta.wikipedia.org/wiki?curid=151311" title="புராணம் (தமிழ் நூல்களின் பாகுபாடு)">
புராணம் (தமிழ் நூல்களின் பாகுபாடு)

தமிழிலுள்ள புராண நூல்களைப் பாகுபடுத்திப் புரிந்துகொள்வது நலம் பயக்கும்.



</doc>
<doc id="151314" url="https://ta.wikipedia.org/wiki?curid=151314" title="பிஜிஈ விளையாட்டுக்களம் கதான்ஸ்க்">
பிஜிஈ விளையாட்டுக்களம் கதான்ஸ்க்

பிஜிஈ விளையாட்டுக்களம் கதான்ஸ்க் ("PGE Arena Gdańsk"), முன்னதாக "பால்டிக் விளையாட்டுக்களம்", போலந்தின் கதான்ஸ்க் நகரத்தில் கட்டப்பட்டுள்ள ஓர் கால்பந்து விளையாட்டரங்கம் ஆகும். பெரும்பாலும் கால்பந்தாட்டங்களுக்கே பயன்படுத்தப்படும் இந்த ஆட்டக்களம் "லெச்சியா கதானெஸ்க்" கால்பந்தாட்டக் குழுவிற்கு தாய் அரங்கமாகும். இது நகரத்தின் வட பகுதியில் "லெட்னிகாவில்" அமைந்துள்ளது. இதன் கொள்ளளவு 43,615 இருக்கைகளாகும். இது போலந்தில் உள்ள பெரிய விளையாட்டரங்கங்களில் மூன்றாவதாகும்.

இந்த விளையாட்டரங்கை புனரமைக்க நிதி நல்கிய மின் நிறுவனம் போலிய ஆற்றல் குழுமம் (Polska Grupa Energetyczna) நினைவாக பால்டிக் விளையாட்டரங்கம் என்றிருந்த பெயர் பிஜிஈ விளையாட்டரங்கம் என மாற்றப்பட்டது.

The stadium is one of the venues for the யூஈஎஃப்ஏ யூரோ 2012 போட்டிகளுக்கான எட்டு நிகழிடங்களில் இந்த விளையாட்டரங்கமும் ஒன்றாகும். மூன்று குழு C ஆட்டங்களும் ஒரு காலிறுதி ஆட்டமும் இங்கு நடைபெறுகிறது. 



</doc>
<doc id="151322" url="https://ta.wikipedia.org/wiki?curid=151322" title="வடமொழிப் புராணங்களின் பட்டியல்">
வடமொழிப் புராணங்களின் பட்டியல்

வடமொழிப் புராணங்கள் பல தமிழில் மொழிபெயர்க்கப்பட்டுள்ளன. 
சிவபுராணம் 10
விஷ்ணு புராணம் 4
பிரம புராணம் 2
அக்கினி புராணம் 1
சூரிய புராணம் 1
கால வரிசையில்
கால வரிசையில்





</doc>
<doc id="151327" url="https://ta.wikipedia.org/wiki?curid=151327" title="உந்துவிசை">
உந்துவிசை

உந்துவிசை என்பது விளைவு விசையாகும். இதனை நியூட்டனின் இரண்டாம் மற்றும் மூன்றாம் விதிகள் கொண்டு அளவிடலாம். ஒரு தொகுதியானது நிறையை முடுக்கும்போது அல்லது முடுக்கி ஒரு திசையில் வெளியேற்றும்போது அதற்கு நேரெதிர்த்திசையில் அத்தொகுதியின் மேல் அதே அளவு விசை செயல்படும், இதுவே "உந்துவிசை" ஆகும்.

எந்திரப் பொறியியலில், முதன்மை விசைக்கு செங்குத்துத் திசையில் செயல்படும் விசை உந்துவிசை எனப்படுகிறது.


</doc>
<doc id="151341" url="https://ta.wikipedia.org/wiki?curid=151341" title="மகர் வகுப்பு நீர்நில போர்க் கப்பல்">
மகர் வகுப்பு நீர்நில போர்க் கப்பல்

மகர் வகுப்பு கப்பல்கள் ஆனது இந்தியக் கடற்படையின் நீர்நில போர்க் கப்பல் ஆகும், இது தற்போது செயல்பாட்டில் உள்ளது. இந்த வகுப்பில் இரண்டு கப்பல்கள் மட்டுமே வடிவமைக்கப்பட்டு ஹிந்துஸ்தான் ஷிப்யார்ட் லிமிடெட் நிறுவனத்தால், கார்டன் ரீச் ஷிப்பில்டர்ஸ் அண்ட் இன்ஜினீயர்ஸ் உதவியுடன் உருவாக்கப்பட்டுள்ளன.

இந்தக் கப்பல்கள் இந்தியாவின் கிழக்கு கடற்கரையில் உள்ள விசாகப்பட்டினம் கடற்படை தளத்தில் நிலைகொண்டுள்ளன.

இவ்வகை கப்பல்கள் இரண்டு நடுத்தர வகை உலங்கு வானூர்திகளை செயல்படுத்தக் கூடியவை, இந்த உலங்கு வானூர்திகள் சிறிய சிறப்பு படைப்பிரிவு (marine commandos) குழுக்களை கொண்டு செல்லவே முதன்மையாகப் பயன்படுத்தப்படுகிறது. இக்கப்பலில் உள்ள சரக்குகள் மற்றும் படைகளை வெளியேற்ற இதில் உள்ள வில்-கதவு (bow-door') (முன் பகுதியில் உள்ளது) மூலம் கடற்கரையில் நிலை நிறுத்தப்பட வேண்டும். 


</doc>
<doc id="151342" url="https://ta.wikipedia.org/wiki?curid=151342" title="இரண்டாம் விட்ணுகோபன்">
இரண்டாம் விட்ணுகோபன்

இரண்டாம் விட்ணுகோபன் என்பவன் ஒருவன்.

இவனது தந்தையான இரண்டாம் கந்தவர்மன் என்ற கந்தசிஷ்யன் வாகாடக அரசனாகக் கருதப்படும் சத்தியசேனனிடமிருந்து காஞ்சி அருகிலுள்ள பெரியகடிகாவை மீட்டான் என்றும் அதற்குப்பின் காஞ்சியை இவன் தம்பியான இரண்டாம் குமாரவிட்ணு என்ற பல்லவன் மீட்டான் என்பது பட்டயத் தகவல் என்பதாலும் இவனது காலம் ஏறக்குறைய இவனது சகோதரர்களான முதலாம் சிம்மவர்மன் மற்றும் இரண்டாம் குமாரவிட்ணு போன்றோரின் காலமான கி.பி. 436-460 எனக் கொள்ளலாம்.


</doc>
<doc id="151343" url="https://ta.wikipedia.org/wiki?curid=151343" title="மூன்றாம் கந்தவர்மன்">
மூன்றாம் கந்தவர்மன்

மூன்றாம் கந்தவர்மன் என்பவன் ஒருவன்.

இவனது தந்தையான முதலாம் சிம்மவர்மன் காலம் கி.பி. 436-458 என்பதாலும், "சிம்மவர்மன் மற்றும் கந்தவர்மன் என்ற இரு பல்லவ அரசர்களால் நான் அரசகட்டில் ஏறினேன்" என்று ஐந்தாம் நூற்றாண்டு மத்தியில் வாழ்ந்த கங்கர் அரசனான இரண்டாம் மாதவன் கூறுவதாலும் இவனுடைய காலம் கிபி.460-475 என்று ஆராய்ச்சியாளர்கள் கொள்கின்றனர்.


</doc>
<doc id="151344" url="https://ta.wikipedia.org/wiki?curid=151344" title="பிற்காலப் பாண்டி நாடு">
பிற்காலப் பாண்டி நாடு

சங்க காலத்திலும், இடைக்காலப் பாண்டியர் காலத்திலும் மதுரை பாண்டியர்களின் தலைநகரமாக விளங்கியது. 13ஆம் நூற்றாண்டிலிருந்து பாண்டிய நாடு சிதருண்டு கிடந்த நிலையில் தமிழையும் வளர்த்தது. இதுபற்றிய சில குறிப்புகள்


</doc>
<doc id="151345" url="https://ta.wikipedia.org/wiki?curid=151345" title="புத்தவர்மன்">
புத்தவர்மன்

புத்தவர்மன் என்பவன் ஒருவன்.

இவனது தந்தையான இரண்டாம் குமாரவிட்ணுவின் காலம் கி.பி. 436-458 என்பதாலும், "காஞ்சியைக் கைப்பற்றிய குமாரவிட்ணுவின் மகனான புத்தவர்மன் சோழருடைய கடல் போன்ற சேனைக்கு வடவைத்தீ போன்றவன்" என்று ஐந்தாம் நூற்றாண்டு பட்டயம் கூறுவதாலும் இவனது காலம் கிபி. ஐந்தாம் நூற்றாண்டின் மத்தியில் அமைந்தது எனக் கொள்ளலாம். அக்காலத்தில் சோழர்கள் களப்பிரரின் கீழ் இருந்ததால் களப்பிரர்களின் கீழ் வந்த சோழர்களையே இவன் எதிர்த்தான் எனக் கொள்கிறார் மயிலை சீனி. வேங்கடசாமி.


</doc>
<doc id="151346" url="https://ta.wikipedia.org/wiki?curid=151346" title="கருடாழ்வார்">
கருடாழ்வார்

கருடாழ்வார் என்ற கருடன் இந்து சமயப் புராணங்களில் கடவுளாகவும், பெருமாளின் வாகனமாகவும், கொடியாகவும் ஏற்று இந்துக்களால் வணங்கப்படுகிறார். பெருமாள் கருடனை ‘வெற்றிக்கு அறிகுறியாக நீ என் கொடியிலும் விளங்குவாய்’ என்று வரமளித்து வாகனமாக ஏற்றுக்கொண்டுள்ளார். இவர் பெருமாளின் கொடியாகவும் விளங்குகிற காரணத்தால் பெருமாள் கோயில்களில் கொடி மரமானது துவஜ ஸ்தம்பம் என்றும் கருட ஸ்தம்பம் என்றும் அழைக்கப்படுகிறது. இவருக்கு பெரிய திருவடி என்ற பெயரும் உண்டு. 

கருடனுக்கு கருடாழ்வார் என்ற பெயருண்டு. கிருத யுகத்தில் அஹோபிலததை கொடுங்கோலனாக ஆண்டு கொண்டிருந்த ஹிரண்ய கசிபுவைi வதம் செய்து தன் பக்தனான பிரகலாதனைக் காப்பாற்ற பெருமாள் எடுத்த அவதாரம் நரசிம்ம அவதாரமாகும். இந்த நிகழ்வுகள் அஹோபிலத்தில் தான் நிகழ்ந்தன. பிரஹலாதனைக் காக்க பெருமாள் நரசிம்ம மூர்த்தியாக ஹிரண்யனின் அரண்மணை தூணில் அவதாரம் செய்ததால் அவர் கருடன் மேல் எழுந்தருளி வராமல், கருடனை விடுத்து தனியாக வரவேண்டியதாயிற்று. இதுபற்றி அறிந்த கருடன் மிகவும் துயருற்று பெருமாளிடம் நரசிம்ம அவதார காட்சியை தனக்கும் காட்டி அருள வேண்டினார். பெருமாள் கருடனை அஹோபிலம் சென்று தவமியற்றும் படி கூறி தான் அங்கேயே நரசிம்ம அவதார காட்சி தருவதாகவும் உறுதியளித்தார். அவ்வாறே பல இன்னல்களுக்கிடையே கருடன் தவமியர்றினார். கருடனுக்கு உறுதியளித்த படி பெருமாள் மலைக்குகையில் உக்ர நரசிம்மராய் காட்சியளித்தார். மாறாத பக்தி கொண்டு பெருமாள் சேவையே பெரிது என்று அவரிடம் பூரண சரணாகதி அடைந்ததால் கருடன், கருடாழ்வார் என்று போற்றி அழைக்கப்படுகின்றார்.

தமிழில் கருடன் என்ற சொல் செம்மண் நிற இறக்கைகளைக் கொண்டு உடலின் நடுப்பகுதியை வெண்ணிறமாக உடைய "செம்பருந்து" (Brahminy Kite, "Haliastur indus") என்ற பறவையைக் குறிக்கும். கருடன் பறவை மங்களம் நிறைந்ததாகக் கருதப் படுகிறது. இப்பறவை வானத்தில் கருடன் வட்டமிடுவதும், கத்துவதும் இந்துக்களால் நல்ல அறிகுறியாக
கருதப்படுகிறது. கோவிலில் குடமுழுக்கு, வேள்வி மற்றும் பிற சிறப்பு வழிபாடுகள் நடைபெரும்போது போது, கோவிலுக்கு நேர் மேலே கருடன் வட்டமிடுவது நல்ல சகுனம் என்று நம்பப்படுகிறது. சபரிமலை ஆண்டுதோறும் நடைபெறும் மகரஜோதி தரிசனத்துக்காக கேரளா மாநிலம் பந்தளம் எனும் ஊரில் உள்ள அரண்மனையிலிருந்து திருவாபரணப் பெட்டிகள் ஊர்வலமாக சபரிமலைக்கு எடுத்து வரும்போது கூடவே கருடன் பறவை நேர் மேலே வட்டமிட்டபடி தொடர்ந்து வருவதை இன்றும் காணலாம்.

பெருமாள் கோவில்களில் கருடனுக்கு தனி சன்னதிகள் உள்ளன. ஸ்ரீரங்கத்தில் உள்ள அரங்கநாதசுவாமி கோவிலில் செப்புச் சிலை வடிவில் மிகப்பெரிய உயரமான கருடன் தனி சன்னதி கொண்டுள்ளார். இதுபோன்ற சிலை வேறு எங்கும் இல்லை என்று நம்பப்படுகிறது. கருடாழ்வார் சந்நிதிச் சுவர்களின் சிற்பங்கள் வேலைப்பாடுமிக்கவை. இக்கோவிலில் கருடன் சன்னதி அமைந்துள்ள மண்டபங்கள் கருட மண்டபம் என்று அழைக்கப் படுகின்றன. இந்த கருட மண்டபம் ஒரு பிரம்மாண்டமான படைப்பு ஆகும். இம்மண்டத்தில் 212 தூண்கள் உள்ளன. கும்பகோணம் அருகே உள்ள நாச்சியார்கோவில் நறையூர் நம்பி கோவிலில் அமைந்துள்ள கல் கருடன் புகழ் பெற்றது. சென்னை சவுகார்பேட்டை பிரசன்ன வெங்கடேசப்பெருமாள் கோவிலில் பெண் வடிவில் கருடன் அருள்பாலிக்கிறார். 
தெய்வ பக்தி நிறைந்த சிற்பி ஒருவன் சிற்ப கலை அம்சம் பொருந்திய கருடனின் திருவுருவம் ஒன்றை உருவாக்கினான். சிற்பம் முழுமை பெற்றவுடன் கருடன் உயிர் வரப்பெற்று பறக்கத் துவங்கியது. 

பல்வேறு விஷ்ணு ஆலயங்களை தரிசித்தவாறு குமரி மாவட்டம் நாகர்கோவிலில் இருந்து 5 கி.மீ. தூரத்தில் உள்ள பறக்கை என்ற இடத்தை சென்றடைந்தது. அங்கு கோயில் தேர் செப்பனிடும் 

பணியிலிருந்த தச்சன் தான் செதுக்கி, உயிர்பெற்றுப் பறந்த அந்த கருடனைப் பார்த்தான். உடனே தனது உளியை எடுத்து கருடனை நோக்கி வீசி, வலது இறக்கையில் காயம் ஏற்படுத்தினான். 

‘‘மதுசூதனா’’ என்று அலறியவாறு கோயிலின் தென்மேற்கு மூலையில் போய் வீழ்ந்தது கருடன். அது விழுந்த இடத்தில் அதன் திருவுருவத்தை பிரதிஷ்டை செய்து தனி சந்நதி அமைத்தார்கள். பறக்கை 

ஊரில், மதுசூதன பெருமாள் திருக்கோயிலில் அந்த சந்நதியை இன்றும் காணலாம். - See more at: http://m.dinakaran.com/aDetail.asp?Nid=491#sthash.GNKIkTCK.dpuf
திருவள்ளூர் மாவட்டம் கோயில்பதாகை சுந்தரராஜப் பெருமாள் கோயிலில் அமர்ந்த நிலையில் தவம் செய்வது போல் அமர்ந்த நிலையில் பெருமாள் எதிரே உள்ளார். இது தவிர நின்ற நிலையிலும் ஒரு கருடாழ்வார் கருவறையின் பின்பக்கம் உள்ளார். 

நாகப்பட்டினம் மாவட்டம், மயிலாடுதுறை தாலுக்கா தேரழுந்தூர் தேவாதிராஜன் கோவிலில் மூலவர் தேவராஜன் கருட விமானத்தின் கீழிருந்தவாறு அருள்பாலிக்கிறார். இந்தக் கருடவிமானம் தேரெழுந்தூர் ஆமருவியப்பனுக்கு கருடனால் வழங்கப்பட்டதாகும். இது போல கர்னாடகா மாநிலத்தில், மாண்டியா மாவட்டத்தில் மைசூர் அருகே அமைந்துள்ள மேல்கோட்டை என்ற திருநாராயணபுரத்தில் உள்ள பெருமாளுக்கு அணிவிக்கப்படும் வைரமுடி கருடனால் வழங்கப்பட்டதாகும்.

கருட வாகனம் இரு பெரிய இறக்கைகளுடன் மனிதனைப் போல உருக்கொண்டு, கருடன் போன்ற வளைந்த மூக்குடன் கூடிய முக தோற்றத்தில் பெருமாள் எதிரே நின்ற நிலையில் தான் காட்சி தருவார். முகத்தில் பெரிய மீசை, அலகு இருக்கும். தன உடலில் அட்ட நாகங்கள் என்னும் எட்டு பாம்புகளை அணிகலனாக அணிந்திருப்பார் பெருமாளை வாகனங்களில் சுமந்து வரும் போது அமர்ந்த நிலையில் ஒரு காலை மண்டியிட்டு, ஒரு காலை சற்று உயர்த்தியிருப்பார். இரு பெரும் கரங்களை பெருமாளின் பாதங்களை ஏந்துவதற்காக முன் புறம் நீட்டியவாறு இருப்பார். 

பெருமாளை கருட வாகனத்தில் சேவித்தவர்களுக்கு மறுபிறவி கிடையாது என்பது வைணவர்களின் நம்பிக்கை . பெருமாள் கோவில்களில் பிரம்மோற்சவத்தின் முக்கிய நிகழ்வாக கருட சேவை நடைபெறுகிறது. பொதுவாக பத்து நாள் விழாக்களைத் தான், “பிரம்மோற்சவம்’ என்பர். பிரம்மோற்சவத்தின் முக்கிய விழாவாக பெருமாள் கருட வாகனத்தில் அமர்ந்து அருள்பாலிக்கும் கருடவாகன சேவை நடைபெறுகிறது. 


போன்ற கருட சேவைகள் மிகவும் சிறப்பு வாய்ந்தனவாகும் 

ஆவணி மாதத்துச் சுக்கிலபட்ச பஞ்சமி பெருமாளின் வாகனமான கருடாழ்வார் அவதரித்த நன்னாளக கருதப்படுகிறது. இந்நாள் கருடபஞ்சமி என்று பெயர் பெற்றுள்ளது. பெருமாள் கோவில்களில் இந்த தினம் சிறப்புடன் கொண்டாடப்படுகிறது

பதினெட்டு புராணங்களில் ஸ்ரீ கருட புராணம் மிகவும் பெருமை வாய்ந்ததாகக் கருதப்படுகிறது. மனிதனின் பிறப்பு- இறப்பு, வினைகள், பாவ புண்ணிய பலன்கள் பற்றி விவரித்துக் கூறும் ஸ்ரீ கருட புராணம்.பெருமாளால் ஸ்ரீ கருடனுக்குப் போதிக்கப்பட்டதாக நம்பப்படுகிறது 

<gallery>
படிமம்:Raja Ravi Varma, Lord Garuda.jpg|ராஜா ரவி வர்மா வரைந்த படம்
படிமம்:Garuda.JPG|கருடன் 1
படிமம்:2005 02242010Kathnandu10022.JPG|கருடன் 2
படிமம்:GarudarTirupathi.jpg|கருடன் 3
படிமம்:Bronze Garuda from Mysore, Karnataka, India, 17th century, Honolulu Academy of Arts.JPG|கருடன் வெண்கல உலோக சிலை
படிமம்:Garuda Sevai1.png|கருட வாகன சேவை 1
படிமம்:Garuda Sevai2.png|கருட வாகன சேவை 2
படிமம்:Garuda Sevai3.png|கருட வாகன சேவை 3
படிமம்:Annan perumal.jpeg|திருவெள்ளக்குளம், அண்ணன்பெருமாள் 1
படிமம்:Annan KOil.jpg|திருவெள்ளக்குளம், அண்ணன்பெருமாள் 2
</gallery >


</doc>
<doc id="151347" url="https://ta.wikipedia.org/wiki?curid=151347" title="முதலாம் நந்திவர்மன்">
முதலாம் நந்திவர்மன்

முதலாம் நந்திவர்மன் என்பவன் ஒருவன்.

இவனது தந்தையான மூன்றாம் கந்தவர்மன் காலம் கி.பி. 460-475 என்பதாலும், "விட்ணுகோபன் ஈறான அரசர் பலர் இறந்தபின் பிறந்தவன்: சிவபிரான் அருளால் வன்மை மிக்க நாக அரசனை நடனம் செய்வித்தான்" என்று ஐந்தாம் நூற்றாண்டு பட்டயம் கூறுவதாலும் இவனது காலம் கி.பி. ஐந்தாம் நூற்றாண்டின் மத்தியில் அமைந்தது எனக் கொள்ளலாம்.

தென்னிந்தியாவில் சூட்டுநாகர், கதம்பர், சாளுக்கியர் ஆகியவர்களே தங்களை நாகர்கள் எனக்கூறினர். இவர்களில் சூட்டுநாகர் இந்த நந்திவர்மன் காலத்தில் மறைந்துவிட்டனர். இரவிவர்மனுக்குப் பின் வந்த கதம்பர் போர் செய்ததாக குறிப்புகள் இல்லை. அதனால் அக்காலத்தில் அதிகம் போரிடுவர்களாக அறியப்படும் சாளுக்கியர்களில் ஜெயசிம்மன் அல்லது இரணதீரனே அந்த நாக அரசனாக இருக்கலாம் என்பது ஆராய்ச்சியாளர் கருத்து. 


</doc>
<doc id="151349" url="https://ta.wikipedia.org/wiki?curid=151349" title="மூன்றாம் சிம்மவர்மன்">
மூன்றாம் சிம்மவர்மன்

மூன்றாம் சிம்மவர்மன் என்பவன் ஒருவன்.

இவனது மகனான சிம்மவிஷ்ணுவின் காலம் கி.பி. 575-600 என்பதாலும், இதே காலத்தில் பல்லவர்களுடன் போர்கள் தொடுத்த சாளுக்கிய அரசர்களான முதலாம் புலிகேசி மற்றும் அவன் மகனான முதலாம் கீர்த்திவர்மன் போன்றோரின் காலம் கி.பி. 560-598 என்பதாலும், "மூன்றாம் சிம்மவர்மன் தன் பகைவரைப் போர்களில் வென்றான்" என்று ஆறாம் நூற்றாண்டு பட்டயம் கூறுவதாலும் இவனது காலம் கி.பி. ஆறாம் நூற்றாண்டின் மத்தியிலிருந்ததை அறியாலாம். 


</doc>
<doc id="151350" url="https://ta.wikipedia.org/wiki?curid=151350" title="மூன்றாம் விட்ணுகோபன்">
மூன்றாம் விட்ணுகோபன்

மூன்றாம் விட்ணுகோபன் அல்லது விட்ணுகோபவர்மன் என்பவன் ஒருவன்.

கதம்ப அரசனான இரவிவர்மன் (கி.பி. 535 - ?) "காஞ்சி அரசனான சண்டதண்டனை அழித்தான்" என்று இரவிவர்மன் பட்டயத்தில் உள்ளதாலும் இந்த விட்ணுகோபவர்மன் தன்னை உக்கிரதண்டன் எனக்கூறலாலும் இவனே அந்த சண்டதண்டன் எனக் கொண்டு இவன் காலத்தை கி.பி. 560க்கு மேல் ஆராய்ச்சியாளர் கணிக்கின்றனர்.


</doc>
<doc id="151351" url="https://ta.wikipedia.org/wiki?curid=151351" title="மூன்றாம் குமாரவிட்ணு">
மூன்றாம் குமாரவிட்ணு

மூன்றாம் குமாரவிட்ணு என்பவன் ஒருவன்.

இவனது பெரிய தந்தையர்கள் வழி அண்ணன்களான முதலாம் நந்திவர்மன் மற்றும் மூன்றாம் விட்ணுகோபன் ஆகியோரின் காலத்தைக் கொண்டு இவனது காலமும் ஆறாம் நூற்றாண்டின் முக்கால் பகுதியில் அமைந்ததாகக் கொள்ளலாம்.


</doc>
<doc id="151352" url="https://ta.wikipedia.org/wiki?curid=151352" title="டோன்பாஸ் விளையாட்டுக்களம்">
டோன்பாஸ் விளையாட்டுக்களம்

டோன்பாஸ் விளையாட்டுக்களம் ("Donbass Arena") அல்லது டோன்பாஸ் எரீனா (, ) உக்ரைனின் தோனெத்ஸ்க் நகரில் அமைந்துள்ள இயற்கை புற்கள விளையாட்டரங்கமாகும். நகரத்தின் மையத்தில் லெனின் காம்சோமோல் பூங்காப் பகுதியில் கட்டப்பட்டுள்ள இந்த விளையாட்டரங்கம் ஆகத்து 29, 2009 அன்று திறக்கப்பட்டது. 52,518 பார்வையாளர்களுக்கான கொள்ளளவு கொண்ட இந்த அரங்கத்தில் ஷாக்தார் தோனெத்ஸ்க் கால்பந்துக் கழகத்தின் ஆட்டங்கள் நடைபெறுகின்றன. யூரோ 2012 போட்டிகளின் மூன்று குழுச்சுற்று ஆட்டங்களும் ஒரு காலிறுதி ஆட்டமும் ஒரு அரையிறுதி ஆட்டமும் இங்கு நடைபெற்றன.

இந்த வளாகத்தில் விளையாட்டரங்கம் மட்டுமன்றி அருங்காட்சியகம், திணைசார் குளம்பியகங்கள், இரசிகர் மன்றங்கள், உணவகங்கள், உடல்நல மையம் போன்றவையும் அமைந்துள்ளன. இவற்றால் இந்த வளாகம் பெரும் விளையாட்டு நிகழ்ச்சிகளைத் தவிர, இசைக்கச்சேரிகள், கண்காட்சிகள், குத்துச் சண்டை நிகழ்ச்சிகள் என பல்வேறு பயன்பாடுகளுக்கு ஏற்றதாக உள்ளது. இது உய்வுறு பராமரிப்பிற்கு துணை நிற்கும். தோனெத்ஸ்க்கில் இரவு வாழ்க்கைக்குப் புகழ்பெற்ற இடங்களில் ஒன்றாக இவ்விடம் விளங்குகிறது.

துவக்கத்தில் இந்தக் கட்டமைப்பின் செலவு மதிப்பீடு $ 250 மில்லியனாக இருந்தது. பின்னர் இந்த வளாகத்தில் மனமகிழ் பூங்கா அமைத்திட கூடுதலாக 30 மில்லியன் ஒதுக்கப்பட்டது. இறுதிச் செலவு USD 400 மில்லியனை எட்டக்கூடும்.

இது அமைந்துள்ள டோனெட்ஸ் பாசின் (Donets basin) தொழிற்பேட்டையின் சுருக்க வடிவமாக Donbas எனப்பட்டது.



</doc>
<doc id="151380" url="https://ta.wikipedia.org/wiki?curid=151380" title="கெனான் இஓஎஸ் 450டி">
கெனான் இஓஎஸ் 450டி

கெனான் இஓஎஸ் 450டி "(Canon EOS 450/Rebel XSi)" 12.2 படவணுவுடைய எண்ணியல் தனி வில்லை பிரதிபலிப்பு ஒளிப்படக்கருவி. கெனான் இஓஎஸ் (EOS) ஒளிப்படக்கருவி வரிசையில் இதுவும் ஒன்று. இது கெனான் இஓஎஸ் 400டிக்கு அடுத்த ஒளிப்படக்கருவியாகிய இது 23 சனவரி 2008 அறிவிக்கப்பட்டு மார்ச் 2008 வெளிவந்தது. இதன் அடுத்த ஒளிப்படக்கருவி கெனான் இஓஎஸ் 500டி 25 மார்ச் 2009 அன்று அறிவிக்கப்பட்டது..



</doc>
<doc id="151388" url="https://ta.wikipedia.org/wiki?curid=151388" title="மதுரையில் மாலிகாபூர்">
மதுரையில் மாலிகாபூர்

14ஆம் நூற்றாண்டில் மதுரையில் மாலிகாபூர் அடித்த கொள்ளை தமிழ்நாட்டு மக்களுக்கு ஒரு பாடம் கற்பித்தது.
பிற்காலப் பாண்டி நாடு தத்தளித்துக்கொண்டிருந்த காலம். 
யார் அரசன் என்னும் போராட்டத்தில் இரண்டு பாண்டியர். 
டில்லி முகமதிய வேந்தனின் படைத்தலைவனை ஒருவர் தனக்குத் துணையாக மதுரைக்கு அழைத்துவந்தார். 
மாலிகாபூர் உதவினான். 
பின் அழைத்துவந்தவரையும் வீழ்த்தினான்.


</doc>
<doc id="151391" url="https://ta.wikipedia.org/wiki?curid=151391" title="பாண்டியர் பாடிய நூல்கள்">
பாண்டியர் பாடிய நூல்கள்

பதினைந்து முதல் பதினேழாம் நூற்றாண்டுகளில் பிற்காலப் பாண்டி நாடு தலைநகர் மதுரையை இழந்து கொற்கை, கருவை, தென்காசி ஆகிய தலைநகரங்களில் சிதருண்டு கிடந்தது. சிதருண்டு கிடந்த சிற்றரசு பாண்டியர் செந்தமிழ் நூல்கள் பல யாத்தனர். அவை


</doc>
<doc id="151392" url="https://ta.wikipedia.org/wiki?curid=151392" title="இலக்குமி தோத்திரம்">
இலக்குமி தோத்திரம்

பிற்காலப் பாண்டி நாட்டில் தென்காசி அரசன் சீவலராமன் என்னும் அதிவீரராம பாண்டியன் இயற்றிய நுல்கள் நான்கு. 
இவற்றில் காசி கண்டம் என்னும் நூலின் ஐந்தாம் அத்தியாயத்தில் தமிழ்முனிவர் திருமகளை வணங்குவதாக 6 பாடல்கள் உள்ளன. இதன் சிறப்பு கருதி இந்த ஆறு பாடல்களையும் தனி நூலாக அச்சிட்டுள்ளனர்.


</doc>
<doc id="151399" url="https://ta.wikipedia.org/wiki?curid=151399" title="மெஹ்தி ஹசன் (பாடகர்)">
மெஹ்தி ஹசன் (பாடகர்)

மெகதி அசன் கான் ("Mehdi Hassan Khan", ‎; சூலை 18, 1927 – சூன் 13, 2012) ஓர் பாக்கித்தானிய "கசல்" பாடகரும் முன்னாள் லாலிவுட் திரைப்பட பின்னணிப் பாடகரும் ஆவார். "கசல் மன்னர்" என்று புகழ்பெற்ற மெகதி அசன் பாக்கித்தான் திரைப்படத்துறையில் பெரிதும் மதிக்கப்பட்டார். இவருக்கு பாக்கித்தானிய அரசு "தங்கா-இ-இம்தியாசு", "நிகழ்த்துக்கலை பெருமை" மற்றும் "இலால்-இ-இம்தியாசு" ஆகிய விருதுகளை வழங்கியுள்ளது. நேபாள அரசும் "கோர்க்கா தக்சிண பகு" என்ற விருதை வழங்கியுள்ளது. நீண்டகால உடல்நலக் குறைவிற்குப் பின்னர் சூன் 13, 2012 அன்று கராச்சி தனியார் மருத்துமனை ஒன்றில் இயற்கை எய்தினார். 



</doc>
<doc id="151403" url="https://ta.wikipedia.org/wiki?curid=151403" title="கோணங்கியாட்டம்">
கோணங்கியாட்டம்

கோணங்கியாட்டம் எம்பது கோமாளியாக வேடம் அணிந்து கோணங்கித்தனமாக ஆடப்படும் ஒரு நாட்டுப்புற ஆட்டம் ஆகும். இது நாகப்பட்டினம், மயிலாடுதுறை ஆகிய பகுதிகளில் நிகழ்த்தப்படுகிறது.


</doc>
<doc id="151406" url="https://ta.wikipedia.org/wiki?curid=151406" title="நுஸ்டார்">
நுஸ்டார்

அணுக்கரு நிறமாலைத் தொலைநோக்கி அணி ("Nuclear Spectroscopic Telescope Array", அல்லது சுருக்கமாக நுஸ்டார் ("NuSTAR") என்பது அமெரிக்க விண்வெளி ஆய்வு மையமான நாசாவினால் 2012 சூன் 14 அன்று விண்ணுக்கு ஏவப்பட்ட அதிசக்தி வாய்ந்த தொலைநோக்கியை கொண்ட செயற்கைக்கோள் ஆகும். இந்தத் தொலைநோக்கியில் எக்சு-கதிர் அவதானக்கருவி பொருத்தப்பட்டுள்ளதால் இது ஏனைய தொலைநோக்கிகளை விடவும் 10 மடங்கு துள்ளியமாக அவதானிக்ககூடியதோடு 100 மடங்கு கிரகிக்கும் தன்மை கொண்டதாகவும் காணப்படுகின்றது.


</doc>
<doc id="151421" url="https://ta.wikipedia.org/wiki?curid=151421" title="ஊழியர் வருங்கால வைப்பு நிதி, இந்தியா">
ஊழியர் வருங்கால வைப்பு நிதி, இந்தியா

ஊழியர் சேமநல நிதி அல்லது ஊழியர் வருங்கால வைப்பு நிதி ("Employees' Provident Fund") என்பது தொழிலாளர்களுக்கு அரசு வழங்கும் சமூகப் பாதுகாப்புத் திட்டத்தில் ஒன்றாகும். அரசு நிறுவனங்களிலும் தனியார் நிறுவனங்களிலும் வேலை பார்க்கும் தொழிலாளர்களின் எதிர்கால நலன் கருதி தொழிலாளரின் மாதாந்த சம்பளத்தில் தொழில்தருநர் சார்பிலும் தொழிலாளர் சார்பிலும் பங்களிப்புச் செய்வதாகும். இந்தப்பங்களிப்புப்பணத்தை தொழிலாளர் ஓய்வு பெற்ற பின்னர் மீளப்பெற்றுக் கொள்ளலாம்.

அரசாங்கம், தொழிலாளர்களினதும் ஊழியர்களினதும் எதிர்காலப் பாதுகாப்புக்காக கொண்டு வந்த திட்டம் தான் சேமநல நிதி ஆகும். இந்தியாவில் தொழிலாளர் சேமநல நிதி 1952 -ல் ஆரம்பிக்கப்பட்டது. 1971 முதல் ஓய்வூதியத் திட்டத்தையும் இதனோடு சேர்த்து இந்திய அரசாங்கம் செயல்படுத்தி வருகிறது . ஊழியர்களின் அடிப்படை சம்பளம்(Basic Salary), அகவிலைப்படியில்(Allowances) 12% தொழிலாளர் சேமநல நிதியாகப் பிடிக்கப்படும் . தனியார் நிறுவனங்களில் பணியாளரிடமிருந்து பிடிக்கப்படும் அதே அளவு தொகையை நிறுவனமும் வழங்கும். இது தவிர, பணியாளர் விருப்பப்பட்டால் இன்னொரு 12% தொகையை கூடுதலாக தொழிலாளர் சேமநல நிதி கணக்கில் பிடிக்கச் சொல்லலாம். ஆனால், இந்த தொகைக்கு இணையாக நிறுவனம் எந்தத் தொகையும் செலுத்தாது.

தொழில் நிறுவனங்கள் அளிக்கும் 12 சதவிகிதத்தில் 8.33% தொழிலாளரின் குடும்ப ஓய்வூதியத்துக்காக எடுத்துக் கொள்ளப்படும். ஊழியர்களின் பங்கான 12%, தொழில் நிறுவனத்தின் பங்கான 3.5% (ஓய்வூதியத்துக்குக் கழித்தது போக) ஊழியர்களின் சேமநல நிதிக்கு எடுத்துக் கொள்ளப்படும். இந்தத் தொகைக்கு தற்போது 9.5% வட்டி தரப்படுகிறது. இன்றைய தேதியில் 6,500 ரூபாய் வரையில் சம்பளம் வாங்குபவர்களுக்கு தொழிலாளர் சேமநல நிதிப் பிடித்தம் கட்டாயம் பிடிக்க வேண்டும் என்பது சட்டம்.

தொழிலாளர் சேமநல நிதிக் கணக்குகளை CAG எனப்படும் " இந்திய அரசுக் கணக்கு மற்றும் தணிக்கை நிறுவனம்"(Comptroller and Auditor General of India) நிருவகிக்கிறது. ஒன்றிய அரசு ஊழியர்கள், மாநில ஊழியர்கள் ஆகியோரின் சம்பளத்திலிருந்து மாதா மாதம் பொது சேமநல நிதி எனப்படும் GPF சந்தா தொகை பிடிக்கப்படுகிறது. ஒவ்வொரு ஊழியருக்கும் ஒரு கணக்கு எண் வழங்கப்படும். இதற்குக் கணக்குத் துறையின் சுருக்க எழுத்து உண்டு. அவ்வாறு அவர்கள் ஊதியத்தில் இருந்து பிடிக்கப்படும் தொகை அவர்கள் கணக்குகளில் வரவு வைக்கப்படுகிறது.




</doc>
<doc id="151424" url="https://ta.wikipedia.org/wiki?curid=151424" title="இலிங்க புராணம்">
இலிங்க புராணம்

இலிங்க புராணம் என்னும் நூல் வரகுணராமர் என்னும் பாண்டியன் குலசேகரனால் இயற்றப்பட்ட இரண்டு நூல்களில் முதலாவது நூல். மற்றொன்று வாயு சங்கிதை. இரண்டும் புராண நூல்கள். இதில் இரண்டு காண்டங்கள் உள்ளன. முதலாவது பூர்வ காண்டத்தில் பாயிரமும், பதிகமும், 108 அத்தியாயங்களும் உள்ளன. அவற்றில் உள்ள பாடல்கள் 1955. இரண்டாவது உத்தர காண்டத்தில் 45 அத்தியாயங்களும், இவற்றின் பாடல்கள் 551-ம் உள்ளன. 
நூலில் கூறப்பட்டுள்ள செய்திகளில் சில



</doc>
<doc id="151439" url="https://ta.wikipedia.org/wiki?curid=151439" title="உடன்படிக்கைப் பெட்டி">
உடன்படிக்கைப் பெட்டி

உடன்படிக்கைப் பெட்டி அல்லது உடன்படிக்கைப் பேழை என்பது விடுதலைப் பயணம் விபரிக்கும் ஓர் பெட்டியாகும். சாட்சிப் பெட்டி எனவும் அழைக்கப்படும் இது பத்துக் கட்டளைகள் பொறிக்கப்பட்ட கற்பலகைகளைக் கொண்டது. விடுதலைப் பயணம் (நூல்), எண்ணிக்கை (நூல்), எபிரேயருக்கு எழுதிய நிருபம், ஆகியவற்றின் கருத்துக்களின்படி, அதனுள் ஆரோனின் கோலும், குவளையில் மன்னா மற்றும் மோசே எழுதிய முதல் தோரா சுருள் என்பன இருந்ததாக கருதப்படுகிறது. ஆயினும் 1 அரசர்களின் படி சாலமோனின் காலத்தில் உடன்படிக்கைப் பெட்டியினுள் கட்டளைகளின் இரு கற்பலகைகள் மாத்திரம் இருந்தது எனக் கூறுகின்றது. விடுதலைப் பயணத்தின்படி, மோசேக்கு சீனாய் மலையில் வைத்து கடவுளால் கொடுக்கப்பட்ட அறிவுறுத்தலுக்கு ஏற்பவே உடன்படிக்கைப் பெட்டி உருவாக்கப்பட்டது. உடன்படிக்கைப் பெட்டியை மூடியுள்ள தேவதூதர்களின் மத்தியிலிருந்து தன்னுடன் பேசுமாறு மேசேக்கு கடவுள் கூறியிருந்தார்.


</doc>
<doc id="151444" url="https://ta.wikipedia.org/wiki?curid=151444" title="சாலொமோன்">
சாலொமோன்

சாலொமோன் (, "(Shlomo)", "(Sulaymān)", "(Solomōn)") யூதா பகுதியும் இசுரயேல் பகுதியும் ஒன்றிணைந்த நாட்டின் அரசராக ஆட்சிசெய்தவர்.

1 அரசர்கள், 1 குறிப்பேடு, என்னும் விவிலிய நூல்கள் சாலொமோனை ஒன்றிணைந்த யூதா-இசுரயேல் நாட்டின் அரசராக அடையாளம் காட்டுகின்றன. யூத சமய நூலாகிய தால்முத் சாலொமோனை 48 இறைவாக்கினருள் ஒருவராகக் கருதுகிறது. சாலொமோன், தாவீது அரசருக்கும் பத்சபா என்னும் பெண்ணுக்கும் மகனாகப் பிறந்தவர். சாலொமோனின் தந்தை தாவீது வட பகுதியாகிய இசுரயேலையும் தென் பகுதியாகிய யூதாவையும் வலுவான அரசாக மாற்றினார். அவருக்கு முன் சவுல் இசுரயேலின் முதல் அரசராக இருந்தார். இவ்வாறு, சாலொமோன் ஒன்றிணைந்த அரசின் மூன்றாவது, மற்றும் கடைசி அரசர் ஆனார்.

சாலொமோனின் ஆட்சிக்குப் பின் வட நாடு இசுரயேல் என்றும், தென்னாடு யூதா என்றும் தனித்தனியாகப் பிரிந்தன.

குர்ஆன் சாலொமோனை முதன்மையான இறைவாக்கினராக சுலைமான் நபி கருதுகின்றது. சாலொமோனுடைய ஆட்சிக்காலம் ஏறக்குறைய கி.மு. 970 முதல் கி.மு. 931 வரையென கணிக்கப்படுகின்றது.

சாலொமோன் தலைநகராகிய எருசலேமில் புகழ்மிக்க கோவிலைக் கட்டினார். இது "முதல் கோவில்" ("First Temple") என்று அழைக்கப்படுகிறது.. மேலும், விவிலியம் சாலொமோனைத் தலைசிறந்த ஞானி என்று சித்தரிக்கிறது. சாலொமோனின் அறிவுத்திறனையும் புகழையும் கேள்விப்பட்டு, சேபா நாட்டு அரசி அவரைச் சந்தித்து விலையுயர்ந்த பரிசுகளை வழங்கினார் (1 அரசர்கள் 10:1-13). 
சாலொமோனின் ஆட்சியின்போது புகழ்மிக்க பல கட்டடங்கள் எழுப்பப்பட்டன.

சாலொமோன் காலத்தில் நாட்டில் அமைதி நிலவியது. செல்வம் கொழித்தது. ஆயினும் விவிலியத்தின்படி, சாலொமோன் யாவே என்னும் உண்மைக் கடவுளின் வழிபாட்டை மறந்து, தம் மனைவியரின் தெய்வங்களை வழிபட்டார்; சிலைவழிபாட்டை ஆதரித்தார். இதனால் கடவுள் அவரைத் தண்டித்தார்.

சாலொமோனின் இறப்புக்குப் பிறகு அவருடைய மகன் ரெகபெயாம் ஆட்சி செய்தார் என்று விவிலியம் கூறுகிறது (1 அரசர்கள் 11:43).


</doc>
<doc id="151446" url="https://ta.wikipedia.org/wiki?curid=151446" title="பாரி அரபுக் கல்லூரி">
பாரி அரபுக் கல்லூரி

பாரி அரபுக் கல்லூரி (Baari Arabic College)இலங்கையின் தென்மாகாணத்தில் மாத்தறை மாவட்டத்தில் வெலிகமை பிரதேசத்தில் அமைந்துள்ள அரபு மத்ரசா ஆகும். இம்மத்ரசா இலங்கையின் மிகவும் பழைமை வாய்ந்த மத்ரசாவாகவும், முதலாவது மத்ரசாவாக அறியப்படுகின்றது. இந்த மத்ரசாவில் பயின்று ஆண்டுதோறும் நூற்றுக்கணக்கான மௌலவிமார்கள் பட்டம் பெற்று வெளியாகின்றனர்.


</doc>
<doc id="151448" url="https://ta.wikipedia.org/wiki?curid=151448" title="புராணம் (தமிழ்நூல் தொகை)">
புராணம் (தமிழ்நூல் தொகை)

22 ஆசிரியர்கள் செய்த 41 புராணங்கள் தமிழில் உள்ளன. கந்த புராணம், சிவ புராணம், திருவிளையாடல் புராணம் போன்றவை வடமொழிப் புராணக் கதைகளைத் தமிழில் கூறுபவை. பெரிய புராணம் தமிழ்நாட்டில் வாழ்ந்த சிவனடியார்களின் வரலாற்றைக் கற்பனைவளம் கூட்டி எழுதப்பட்டுள்ளது.

5 வைணவப் புராணங்கள்
36 சைவ புராணங்கள்



</doc>
<doc id="151457" url="https://ta.wikipedia.org/wiki?curid=151457" title="ஐஎன்எஸ் ரன்வீர் (டி54)">
ஐஎன்எஸ் ரன்வீர் (டி54)

ஐஎன்எஸ் ரன்வீர் (டி54) இந்தியக் கடற்படைக்காக நான்காவதாக கட்டப்பட ராஜ்புட் வகுப்பு அழிகலன் ஆகும். ரன்வீர் 28 அக்டோபர் 1986 அன்று செயற்பாட்டுக்கு வந்தது. ஐஎன்எஸ் மைசூருடன் சேர்ந்து இது 15வது சார்க் மாநாட்டின் போது இந்தியப் பிரதமர் மன்மோகன்சிங் மற்றும் மற்ற உயர் அதிகாரிகளின் பாதுகாப்பிற்காக இலங்கை கடல் எல்லைக்கு சற்று வெளியே நிலை நிறுத்தப்பட்டிருந்தது. 

 



</doc>
<doc id="151458" url="https://ta.wikipedia.org/wiki?curid=151458" title="வாயு சங்கிதை">
வாயு சங்கிதை

வாயு சங்கிதை என்பது ஒரு புராண நூல். 
வரகுணராமர் என்னும் பாண்டியன் குலசேகரனால் இயற்றப்பட்ட இரண்டு நூல்களில் ஒன்று. 
மற்றொன்று இலிங்க புராணம்.

நூல் அமைதி
கதை
பூர்வ காண்டம் சொல்லும் செய்திகளில் சில
உத்தர காண்டம் சொல்லும் செய்திகளில் சில
பாடல் எடுத்துக்காட்டு, ஞானயோகம் பற்றியது


</doc>
<doc id="151465" url="https://ta.wikipedia.org/wiki?curid=151465" title="திருமண முறைகள் எட்டு">
திருமண முறைகள் எட்டு

வடநூல் கூறும் திருமணம் எட்டு வகைப்படும் எனத் தொல்காப்பியம் குறிப்பிடுகிறது. அந்த எட்டு இவை என 7 ஆம் நூற்றாண்டு நூல் இறையனார் களவியல் உரை குறிப்பிடுகிறது.

சிவதருமோத்தர உரை மேற்கோள்களாகத் தரப்பட்டுள்ள இந்த எட்டுவகை மணம் பற்றிய பாடல்கள் பொருள் விளங்குமாறு சொற்பிரிப்பு செய்யப்பட்டுள்ளன. இந்த எண்வகை மணம் பற்றித் தனித்தனியே விளக்கும் பாடல்கள் அந்தாதித் தொடையில் அமைந்திருப்பது குறிப்பிடத்தக்கது.

12 ஆம் நூற்றாண்டில் தொல்காப்பியத்துக்கு உரை எழுதிய இளம்பூரணர் இந்த 7 திருமண முறைகளின் பெயரை வடமொழிப் பெயர்களால் குறிப்பிடுகிறார்.

இவற்றில் தமிழர் களவுத் திருமண முறைமை

வேத வித்தகனாகவும், நல்லொழுக்கமுடையவனாகவும் இருக்கும் பிரம்மச்சாரியை வலியச் சென்று அழைத்து அவனைப் புத்தாடை அணிவித்து ஆடையணிகளால் அழகு செய்த பெண்ணை அவனுக்குத் தானம் செய்வது அறநிலை

வேள்வி செய்து அதன் முடிவில் அதனை நடத்திய ஆசிரியன் ஒருவற்கு மகளை அணிகலனணிந்து அவ்வேள்வித்தீ முன்னர் காணிக்கையாகப்க் கொடுப்பது, தெய்வம் எனப்படும்.
பொருள் கோள் எனப்படுவது "ஏறும் ஆவும் கொணர்ந்து நிறீஇ, அவற்றின் முன்னர் கைக்கு நீர்பெய்து கொடுத்தல்" அதாவது மணமகனிடம் இரண்டு பசுக்களை அல்லது காளைகளைப் பெற்றுக் கொண்டு பெண்ணைக் கொடுப்பது ஆரிடம் எனப்படும்.
ஒப்பு (விதிமணம் அல்லது பிரசாபத்தியம்) ஆவது, மணமகம் கொடுத்த பரிசத்தினை விட மணமகளைப் பெற்றவர்கள் இருமடங்கு கொடுத்து, மணமகளும், மணமகனும் சேர்ந்து அறவழியில் செல்லட்டும் என்று தீர்மானித்துக் கொண்டு பெண்ணைக் கொடுப்பது ஒப்பு எனப்படும்.
அரும் பொருள் வினை (அசுரம்) எனப்படுவது அரிய சாதனைகளைச் செய்து மணமகன் மணப்பெண்ணைப் பெறுதலாகும். இவையன்றி பெற்றவன் குறிக்கும் பெரும் பொருளைக் கொடுத்துப் பெண்ணை வாங்கி அணிகள் பூட்டி இம்மணம் நிகழ்தலும் உண்டு.
யாழோர் கூட்டம் (கந்தருவம்) எனப்படுவது "ஒத்த குலம், குணம், அழகு, அறிவு, பருவம் உடையார், யாருமில்லாத ஒரு சிறைக்கண் அன்பு மீதூரத் தாமே புணர்ந்து ஒழுகும் ஒழுக்கம். அதாவது பெண்ணும் ஆணும் மனமொத்துத் தாங்களாகவே கலந்து கொள்வது

பேய்நிலை எனப்படுவது தூக்கத்திலோ குடி மயக்கத்திலோ, இறந்தோ உள்ள ஒருபெண்ணைத் தூக்கிக் கொண்டு போய் ஒருவன் புணர்வது பேய்நிலை எனப்படும்.

அவளது உறவினர்களை அடித்துக் கொன்றும் பிளந்தும், ஒரு பெண்ணை அவளது வீட்டிலிருந்து தன் வலிமையால் கவர்ந்து சென்று மணப்பது இராக்கதம் எனப்படும்.
தொல்காப்பியர் இந்த எட்டுத் திருமண முறைகளைத் தமிழ் இலக்கிய நெறியில் பாகுபடுத்திக்கொண்டுள்ளார். முதல் நான்கும் (1 முதல் 4) கைக்கிளை எனவும், கடைசியில் உள்ள மூன்றும் (6 முதல 8) பெருந்திணை என்றும், இடையில் உள்ள 'யாழோர் கூட்டம்' 'அன்பின் ஐந்திணை' என்றும் காட்டுகிறார். அன்பின் ஐந்திணை என்பது குறிஞ்சி, முல்லை, பாலை, மருதம், நெய்தல் ஆகிய ஐந்து திணைகள். இவற்றின் பகுப்பு முறையே புணர்தல், காத்திருத்தல், பிரிதல், ஊடல், இரங்கல் ஆகியனவும், அவற்றின் நிமித்தங்களும் ஆகும்.



</doc>
<doc id="151467" url="https://ta.wikipedia.org/wiki?curid=151467" title="வொயேஜர் 1">
வொயேஜர் 1

வொயேஜர் 1 ("Voyager 1") என்பது ஐக்கிய அமெரிக்காவின் நாசா விண்வெளி ஆய்வு மையத்தினால் 1977 செப்டம்பர் 5 இல் சூரியக் குடும்பத்தின் வெளிப்புறத்தை ஆராய்வதற்காக ஏவப்பட்ட ஓர் ஆளில்லா விண்ணுளவி ஆகும். 722 கிலோகிராம் எடையுள்ள இந்த விண்கலம் வரை காலத்தை விண்வெளியில் நிறைவு செய்துள்ளது. இல் சூரியனில் இருந்து 125 வாஅ தூரத்தில் சென்று கொண்டிருக்கும் இவ்விண்கலம் பூமியில் இருந்து மிக அதிக தூரத்திற்குச் சென்ற மனிதனால் உருவாக்கப்பட்ட ஒரு பொருள் ஆகும்.

1979 இல் வியாழனையும், 1980 இல் சனியையும் அணுகியதன் மூலம் தனது திட்டத்தின் முக்கிய குறிக்கோளை இவ்விண்கலம் 1980 நவம்பர் 20 இல் நிறைவு செய்தது. இவ்விரு கோள்களினதும் அவற்றின் நிலாக்களினதும் விரிவான படங்களைப் பெற்று பூமிக்கு அனுப்பிய முதலாவது விண்ணாய்வி இதுவாகும். நாசாவின் வொயேஜர் திட்டத்தின் ஒரு பகுதியாக வொயேஜர் 2 என்ற சகோதர விண்கலத்துடன் சேர்ந்து ஏவப்பட்டிருந்தது. தனது முதன்மைக் குறிக்கோளை நிறைவு செய்த வொயேஜர் 1 இற்கு கைப்பர் பட்டை, சூரியன்சூழ் வான்மண்டலம் உட்பட்ட சூரியக் குடும்பத்தின் எல்லைகளைக் கண்டுபிடித்து அவற்றை ஆராயவும், அதன் பின்னர் விண்மீன்களிடை ஊடகத்தை ஆராயவும் திட்டம் வகுக்கப்பட்டது.

வொயேஜர் 1 விண்கலம் 2012 ஆகத்து 25 இல் விண்மீனிடைப் பகுதி என்ற முன்னர் அறியப்படாத வெளியை அடைந்துள்ளதாக 2013 செப்டம்பர் 12 இல் நாசா நிறுவனம் அறிவித்தது. இதன் மூலம், சூரியக் குடும்பத்தை விட்டு வெளியே சென்ற முதலாவது விண்கலம் என்ற சாதனையையும் இது படைத்தது. இல், இது சூரியன் சார்பாக 17 கிமீ/செக் வேகத்தில் சென்று கொண்டிருக்கிறது. விண்கலத்தைச் செலுத்துவதற்குத் தேவையான ஆற்றல் குறைந்து வருவதால், 2025 ஆம் ஆண்டில் பின்னர் இவ்விண்கலத்தில் இணைக்கப்பட்டிருக்கும் எந்தவொரு உபகரணமும் இயங்கமுடியாமல் போகலாம்.

1960களில், வெளிக்கோள்களை ஆராயும் திட்டத்தை முன்னெடுக்க முன்மொழியப்பட்டது. இதற்கான முன்னெடுப்புகளை நாசா 1970களின் முற்பகுதியில் ஆரம்பித்தது. ஆரம்பத்தில் "வொயேஜர் 1" விண்ணாய்வி மரைனர் திட்டத்தின் கீழ் மரைனர் 11 என்ற பெயரில் வியாழன், சனி, யுரேனசு, மற்றும் நெப்டியூன் ஆகிய பெரும் வாயுக் கோள்களை ஆராய்வதற்காக அனுப்பபடவிருந்தது. ஆனாலும், நிதிப்பற்றாக்குறை காரணமாக, இது வியாழன், மற்றும் சனிக் கோள்களை மட்டும் அணுகும் திட்டமாக மட்டுப்படுத்தப்பட்டு, மரைனர் வியாழன்-சனி ஆய்வி எனப் பெயரிடப்பட்டது. பின்னர் இத்திட்டம் பழைய மரைனர் திட்டக் கலங்களிலும் பார்க்க பெருமளவு மாற்றங்களைப் பெற்றதால் வொயேஜர் எனப் பெயர் மாற்றம் பெற்றது.

"வொயேஜர் 1" விண்ணாய்வி ஐக்கிய அமெரிக்காவின் ஜெட் இயக்க ஆய்வகத்தினால் அமைக்கப்பட்டது. இதன் வானலை வாங்கி எப்போதும் பூமியை நோக்கி இருக்கத்தக்கதாக இந்த விண்கலத்தில் 16 ஐதரசீன் அமுக்கிகள், மூவச்சு நிலைபேறு சுழல் காட்டிகள், மற்றும் சூரிய உணர்கருவிகள் பொருத்தப்பட்டுள்ளன. அத்துடன் விண்வெளியில் இது பயணிக்கும் போது எதிர்ப்படும் விண்பொருட்களை ஆய்வு செய்வதற்காக 11 அறிவியல் உபகரணங்களும் இணைக்கப்பட்டுள்ளன.

வொயேஜர் 1 இன் வானொலித் தொலைத்தொடர்பு அமைப்புகள் இந்த விண்ணாய்வியின் மிகப்பெரும் தூரத்துக்கு விண்வெளிப் பறப்பை மேற்கொண்டு செல்லும் போது சூரியக் குடும்பத்துக்கு அப்பாலும் பயன்படுத்தப்படக்கூடியதாக வடிவமைக்கப்பட்டுள்ளன. இத்தொலைத் தொடர்பு அமைப்புகள் பூமியில் உள்ள மூன்று புறவெளித் தொடர்பு நிலையங்களினூடாக வானொலி அலைகளை அனுப்புவதற்கும், பெறுவதற்குமாக 3.7 மீட்டர் விட்டம் கொண்ட பரவளைவு வட்டு உயரீட்ட அலையுணரியைக் () கொண்டுள்ளது.

"வொயேஜர் 1" விண்ணாய்வி பூமியுடன் நேரடியான தொடர்புகளை இழக்க நேரும் போது இவ்வாய்வியில் பொருத்தப்பட்டுள்ள எண்ணிம நாடாப் பதிவி (DTR) மூலம் 62,500 கிலோபைட்டுகள் தகவல்களைப் பதிய முடியும். இத்தகவல்கள் பின்னர் பூமியுடன் தொடர்பு ஏற்படுத்தப்படும் போது பூமிக்கு அனுப்பப்படும். வொயேஜர் 1 இலிருந்து தகவல் ஒன்றை பூமிக்கு அனுப்புவதற்கு, அல்லது பூமியில் இருந்து அதற்கு அனுப்புவதற்கான நேரம் t = D/c, என்ற இலகுவான சமன்பாட்டினால் கணிக்கப்படும், இங்கு, D என்பது பூமிக்கும் விண்கலத்திற்கும் இடையேயான நேர்கோட்டுத் தூரம், c, ஒளியின் வேகம் (கிட்டத்தட்ட 300,000 கிமீ/செ).

"வொயேஜர் 1" மூன்று பெரும் கதிரியக்க சமபொருண்மை வெப்பமின்னியற்றிகளைக் (radioisotope thermoelectric generators, RTGs) கொண்டுள்ளது. இந்த மின்னியற்றிகள் ஒவ்வொன்றும் 24 அழுத்திய புளூட்டோனியம்-238 ஒக்சைடு கோளங்களைக் கொண்டுள்ளது. விண்கலம் ஏவப்பட்ட போது இந்த கோளங்களில் வெளிவிடப்பட்ட வெப்பம் 157 வாட்டுகள் மின்திறனை உருவாக்கியது, மீதமானவை கழிவெப்பமாக வெளியேற்றப்பட்டன. இதனால் மூன்று மின்னியற்றிகளிலும் இருந்து மொத்தம் 470 வாட்டுகள் மின்திறன் பிறப்பிக்கப்பட்டது. இந்த மின்திறனைக் கொண்டு 2025 ஆம் ஆண்டு வரையில் "வொயேஜர் 1" விண்கலத்தை இயக்க வைக்க முடியும். (பார்க்க: , )

இந்த விண்கலங்கள் மற்றைய கோள்களில் உள்ள அறிவுஜீவிகளினால் கைப்பற்றப்பட்டால் முன்னெச்செரிக்கையாக இவை பொற்தகட்டினால் ஆன ஒலி-ஒளி குறுவட்டு ஒன்றைக் கொண்டு செல்கின்றன. இவற்றில் பூமி மற்றும் அதன் உயிரினங்கள் குறித்த படங்கள், அறிவியல் செய்திகள், புகழ்பெற்ற நபர்களின் (எ.கா. ஐநா பொதுச் செயலர், அமெரிக்க அரசுத்தலைவர், மற்றும் சிறுவர்களின்) வாழ்த்துச் செய்திகள், பூமியின் உயிரினங்களின் ஒலிகள் போன்றவை பதியப்பட்டுள்ளன.

"வொயேஜர் 1" விண்ணாய்வி 1977, செப்டம்பர் 5 ஆம் நாள் புளோரிடாவில் உள்ள கேப் கேனவரல் ஏவுதளத்தில் இருந்து டைட்டன் IIIE எவுகலன் மூலம் விண்ணுக்கு ஏவபட்டது. இதன் சகோதரக் கலமான "வொயேஜர் 2" விண்ணாய்வி இரு வாரங்களுக்கு முன்னர், 1977 ஆகத்து 20 ஆம் நாள் ஏவப்பட்டது. பின்னராக ஏவப்பட்டாலும், "வொயேஜர் 1" வியாழனையும், சனிக் கோளையும் குறுகிய பாதை மூலம் வொயேஜர் 2 ஐ விட முன்னதாகவே அடைந்து விட்டது.
"வொயேஜர் 1" வியாழனை 1979 சனவரியில் படம் பிடிக்க ஆரம்பித்து 1979 ஏப்ரலில் நிறைவு செய்தது. 1979 மார்ச் 5 இல் வியாழனுக்குக் மிகக் கிட்டவாக, வியாழனின் நடுப்பகுதியில் இருந்து ஏறத்தாழ 349,000 கிலோமீட்டர்கள் (217,000 மைல்) தொலைவு வரை சென்றது. வியாழனுக்குக் கிட்டவாக இருந்த 48 மணி நேரத்திற்கு அது வியாழனின் நிலவுகள், வளையங்கள், காந்தப் புலங்கள், வியாழத் தொகுதியின் கதிர்வீச்சு வளையம் போன்றவற்றின் மிகத் தெளிவான படங்களைப் பூமிக்கு அனுப்பியது. இப்படங்களை அது ஏப்ரல் 1979 வரை பிடித்திருந்தது.

இரண்டு "வொயேஜர்" விண்ணாய்விகளும் வியாழனைப் பற்றியும், அதன் செயற்கைக்கோள்களைப் பற்றியும் பல முக்கிய தகவல்களைக் கண்டுபிடித்தது. மிக முக்கியமாக வியாழனின் ஐஓ நிலவில் எரிமலை வெடிப்பு இருப்பதைக் கண்டுபிடித்தது.

வொயேஜர் விண்ணாய்விகள் இரண்டும் வியாழனைக் கடந்து சனிக் கோளையும் அதன் நிலவுகளையும், வளையங்களையும் அடைந்தன. "வொயேஜர் 1"' இன் சனிக்குக் கிட்டவான பறப்பு நவம்பர் 1980 இல் நிகழ்ந்தது. அதற்கு மிகக் கிட்டவாக 124,000 கிமீ (77,000 மைல்) தூரத்தை நவம்பர் 12, 1980 இல் அடைந்தது. சனியின் வளையங்களின் சிக்கலான அமைப்புகளை விண்கலத்தின் படம்பிடி கருவிகள் படங்களை எடுத்தன. மற்றும் அதன் தொலையுணர் கருவிகள் சனியின் வளிமண்டலத்தையும் மற்றும் அதன் நிலவு டைட்டனையும் படம் பிடித்தது

"பயனியர் 11" விண்கலம் ஓராண்டுக்கு முன்னதாகவே டைட்டனின் தடித்த, வளிம மண்டலத்தைக் கண்டறிந்ததனால், வொயேஜர் 1 டைட்டனை மிகக்கிட்டவாகச் சென்று ஆராயக் கட்டளையிடப்பட்டது.

சூரியன்சூழ் வான்மண்டலத்தில் (heliosphere) முன்னர் அறிந்திராத பகுதி ஒன்றை வொயேஜர் 1 விண்கலம் கண்டுபிடித்திருப்பதாக நாசா அறிவியலாளர்கள் 2012 டிசம்பர் 3 இல் . "காந்த நெடுஞ்சாலை" ("magnetic highway") எனப் பெயரிடப்பட்டிருக்கும் இப்பிராந்தியம் சூரியனின் தெற்கு அரைக்கோளத்தில் இருந்தான காந்தப் புலத்தினால் உருவானது. இப்பகுதி சூரியன்சூழ் வான்மண்டலத்தில் உள்ள துணிக்கைகளை விண்மீன்களிடை வெளியை நோக்கி தப்பித்துச் செல்லவும், அதே வேளையில் விண்மீனிடை வெளியில் இருந்து அதிவேகத் துணிக்கைகளை உள்ளே வரவும் அது அனுமதிக்கிறது. வொயேஜர் விண்கலம் சூரியக் குடும்பத்தைத் தாண்டிச் செல்ல இதுவே கடைசித் தடையாக இருந்தது.

1990 பெப்ரவரி 14 இல், "வொயேஜர் 1" சூரியக் குடும்பத்தின் "குடும்பப் படம்" ஒன்றை முதற்தடவையாக எடுத்தது. இத்திட்டத்தில் 6 பில். கிமீ தூரத்தில் இருந்து எடுக்கப்பட்ட "வெளிர் நீலப் புள்ளி" என்ற பிரபலமான பூமியின் படமும் அடங்கும். இதுவே ஆகக் கூடிய தொலைவில் எடுக்கப்பட்ட புவியின் ஒளிப்படம் ஆகும்

1998 பெப்ரவரி 17 இல், "வொயேஜர் 1" சூரியனில் இருந்து 69 வாஅ தூரத்தைக் கடந்து, "பயனியர் 10" விண்கலம் சென்ற தூரத்தை விட அதிகமாகக் கடந்து பூமியில் இருந்து அதிக தூரம் சென்ற விண்கலம் என்ற பெயரைப் பெற்றது. 17 கிமீ/செக். வேகத்தில் செல்லும் இக்கலமே விண்கலம் ஒன்றின் மிக வேகமான ஞாயிற்றுமைய பின்னகர்வு வேகம் ஆகும்.

"வொயேஜர் 1" சூரியக் குடும்பத்தை விட்டு வெளியேறி விண்மீன்களிடை ஊடகத்தை நோக்கிச் சென்றாலும், அதன் ஆய்வுக் கருவிகள் சூரியக் குடும்பத்தை மேலும் ஆராய்ந்த வண்ணமே உள்ளன. [விண்மீன்களிடை ஊடகத்தினுள் சூரியக் காற்று செல்லும் சூரியன்சூழ் வான்மண்டல எல்லையை அறிவதற்கு "வொயேஜர் 1", மற்றும் "2" இல் மின்ம அலை (plasma wave) சோதனைகளை நாசா வானியலாளர்கள் மேற்கொண்டனர்.


</doc>
<doc id="151469" url="https://ta.wikipedia.org/wiki?curid=151469" title="தேவதாஸ் (திரைப்படம்)">
தேவதாஸ் (திரைப்படம்)



</doc>
<doc id="151470" url="https://ta.wikipedia.org/wiki?curid=151470" title="மேட் சிட்டி (1997 திரைப்படம்)">
மேட் சிட்டி (1997 திரைப்படம்)

மேட் சிட்டி 1997ம் ஆண்டு வெளியான திரைப்படம்.

மேக்ஸ், 24 மணி நேர செய்தி சானல் ஒன்றில் பணி புரியும் செய்தியாளன். முக்கிய செய்தியாளராக ஆக வேண்டும் என்ற லட்சியத்தைக் கொண்டவன்.

ஒரு நாள் மேக்ஸ் ஒரு பொருட்காட்சியைப் பற்றி செய்தி சேகரிக்க வருகிறான். செலவுகளைக் குறைக்க வேலை ஆட்களை குறைத்து வருவதாக அந்த பொருட்காட்சியின் முதலாளி திருமதி பாங்க்ஸ் சொல்கிறார். பேட்டி முடிந்து மேக்ஸ் கழிவறைக்கு செல்கிறான்.

சாம் அந்த பொருட்காட்சியில் காவலாளியாக இருந்தவன், சாமை வீட்டிற்கு அனுப்பி விட்டு க்ளி்ப் எனும் கருப்பரை மட்டும் வேலைக்கு அமர்த்துகிறார் திருமதி பேங்க்ஸ். அன்று பேங்க்ஸை காண சாம் வருகிறான். சாம் பேங்க்ஸை மிரட்ட, தன் துப்பாக்கியை காட்டுகிறான். பேங்க்ஸ் அவன் கையில் இருக்கும் துப்பாக்கியை பிடுங்க முயற்சிக்க, எதிர்பாரா விதமாக அது வெடித்து வெளியில் இருக்கும் காவலர் க்ளிஃபை காயப்படுத்துகிறது.

உள்ளே கழிவறையில் இருந்தபடி இதை பார்க்கும் மேக்ஸ் தன் சானலை தொடர்பு கொண்டு இங்கே ஒரு கடத்தல் சம்பவம் நடப்பதாகவும் இதை நம் சானலில் காட்ட வேண்டும் என்றும் சொல்கிறான். சானல் அதை ஏற்றுக் கொண்டு சிறுவர்கள் கடத்தப்பட்டதாக வேகமாக அறிவிக்கிறது.

தான் சாதாரணமாக அங்கு வந்ததாகவும், பேங்க்ஸிற்கு தன் உறுதியை காட்டவும், ஒரு ஐந்து நிமிடம் பேசவும் மாத்திரமே துப்பாக்கி மற்றும் கொஞ்சம் வெடிமருந்துடன் வந்ததாகவும்
வேலை இழப்பால் அவன் குடும்பமும் குழந்தைகளும் பாதிக்கப்படுவார்கள் என்றும் தனக்கு இந்த வேலையை தவிர வேறு வேலை கிடைக்கவில்லை என்றும் அப்பாவியாக கூறுகிறான்.

நாடு முழுவதும் கடத்தல் சம்பவம் பரபரப்பாகிறது. இதுதான் தன் வாழ்நாளை மாற்றப் போகும் பரபரப்பான செய்தி, இதை கனகச்சிதமாக பயன்படுத்திக் கொள்ள வேண்டும் என மேக்ஸ் முடிவு செய்கிறான். சாமின் அப்பாவித் தனத்தையும், அந்தக் கடத்தல் முன்வைக்கும் கொடூரன் என்ற முரண்பாட்டையும் கலந்து ஒரு சுவாரசியமான செய்தியாக்க திட்டமிடுகிறான்.

போலிஸ் சாமை அணுகி குழந்தைகளை விடுவிக்க, பணயமாக என்ன வேண்டும் என்று கேட்கிறார்கள். அவனுக்கு எந்த கோரிக்கையும் இல்லை. ஆனால் வெளியே போனால் போலிஸ் கைது
செய்துவிடும் நிலமையை சமாளிக்க மேக்ஸ் சொல்படி கேட்கிறான். மேக்ஸை தன் தூதுவராக நியமித்துவிடுகிறான். இதற்கு மேல் மேக்ஸ் தன் ஷோவை தொடங்குகிறான்.

சுடப்பட்ட கறுப்பினத்தவரை வைத்து ஒரு கறுப்பின செய்திச் சானல் இது இனவெறி என்கிறது. இன்னொரு டீவி சானலோ சாமின் நண்பர் என ஒருவரை பேட்டி எடுத்து அவர் 'சாம் ஒரு காட்டுமிராண்டி' என்று சொல்வதை ஒலிபரப்புகிறது.

சாமின் பேட்டி எக்ஸ்க்ளூசிவாக ஒளிபரப்பாகிறது. அவன் அப்பாவித் தனத்தை பார்க்கும் மக்கள் அவன் பக்கம் நிற்கிறார்கள். 59% பேர் சாம் விடுவிக்கப்பட வேண்டும் என்று
கருதுகிறார்கள். ஒரே இரவில் மேக்ஸின் திட்டப்படி சாம் அமெரிக்க ஹீரோவாகிறான்.

ஆனால் அமெரிக்காவின் முக்கியச் செய்தியாளரான கெவின் இதை முட்டாள் தனம் என்கிறார். மேக்ஸ் உண்மையை திரிப்பதாகவும் சாம் தண்டிக்கப்பட வேண்டும் என்றும் இந்த செய்தி அறிக்கையை தான் செய்யப் போவதாகவும் கிளம்புகிறார். மேக்ஸ் ஒருபக்கம் சாமை அப்பாவியாக காட்ட, கெவினோ மேக்ஸும் சாமும் நாடகமாடுவதாகவும் சாம் குற்றவாளி எனவும் செய்தியை மாற்றி விடுகிறார்.

அதே நேரம் க்ளிஃப் இறந்துவிட சாம் அமெரிக்க மக்களால் வெறுக்கப்படுகிறான். அனைத்து செய்திச் சானல்களும் சாமிற்கு எதிராக செய்திகளை வெளியிடுகின்றன. சாம் தன் கட்டுப்பாட்டை இழக்கிறான், குழந்தைகளையும் மேக்ஸையும் வெளியே விட்டுவிட்டு வெடிமருந்தை கொண்டு தற்கொலை செய்து கொள்கிறான்..




</doc>
<doc id="151476" url="https://ta.wikipedia.org/wiki?curid=151476" title="பகுதி">
பகுதி

பகுதி என்பது தனிச்சொல் நிலையில் இருக்கும் பகுபதத்தின் பகாபத நிலை. இதனை மேலும் பகுத்தால் பயனில்லாமல் போகும். 

பகுதி எப்பொழுதும் கட்டளையாகவே (ஏவலாகவே) வரும்.
(எ.கா): பாடினான்.
இதைப் பிரித்தால் பாடு+இன்+ஆன் என வரும்.
இதில் "பாடு" என்பதே பகுதி.
வினைச்சொற்களில் பகுதியே தொழிலை உணர்த்தும். பகுதியை முதனிலை என்றும் அழைப்பர்.


</doc>
<doc id="151478" url="https://ta.wikipedia.org/wiki?curid=151478" title="வழக்கு எண் 18/9">
வழக்கு எண் 18/9

வழக்கு எண் 18/9 என்பது 2012 ஆம் ஆண்டு வெளிவந்த தமிழ்த் திரைப்படம் ஆகும். இப் படத்தை பாலாஜி சக்திவேல் எழுதி இயக்கி உள்ளார். சமூக ஏற்றத்தாழ்வு, ஊழல், குழந்தைத் தொழிலாளர்கள், ஆபாசம், இளையோர் பிரச்சினைகள் ஆகிய சமூகச் சிக்கல்களை ஒரு காதல் கதையின் ஊடாக இப்படம் அலசுகிறது.

வழக்கு எண் 18/9 ஊடகங்கள் மத்தியில் சிறந்த வரவேற்பைப் பெற்றுள்ளது. ரைம்சு ஒப் இந்தியா பத்திரிகை இப் படத்துக்கு 4.5/5 புள்ளிகள் வழங்கியது.


</doc>
<doc id="151479" url="https://ta.wikipedia.org/wiki?curid=151479" title="ஆந்திரப் பிரதேச சட்டமன்றத் தேர்தல், 2009">
ஆந்திரப் பிரதேச சட்டமன்றத் தேர்தல், 2009

"'ஆந்திரப் பிரதேச சட்டமன்றத் தேர்தல், 2009" ஏப்ரல் 2009ல் இந்தியப் பொதுத் தேர்தலுடன் நடைபெற்றது. இரண்டு கட்டங்களாக நடைபெற்ற இத்தேர்தல் முதல்கட்டமாக ஏப்ரல் 16 லும், இரண்டாம் கட்டமாக ஏப்ரல் 23 தேதியும் நடைபெற்றது. மே 16ல் முடிவு அறிவிக்கப்பட்டது. ஆளும் கட்சியாக இருந்த இந்திய தேசிய காங்கிரசு ஆட்சியை கைப்பற்றியது. எனினும் முந்தைய தொகுதிகளின் எண்ணிக்கையை விட சற்று குறைவே. முதலமைச்சராக இருந்த ராஜசேகர ரெட்டியே மீண்டும் முதலமைச்சராக கட்சியினரால் தேர்ந்தெடுக்கப்பட்டார்.


</doc>
<doc id="151486" url="https://ta.wikipedia.org/wiki?curid=151486" title="ராஜபுதன வகுப்பு அழிகலன்">
ராஜபுதன வகுப்பு அழிகலன்

ராஜபுதன வகுப்பு வழிநடத்தப்பட்ட ஏவுகணை அழிகலன்கள் ("Rajput class destroyer") ஆனது இந்தியக் கடற்படைக்காக கட்டப்பட்டவை. இவை சோவியத் ஒன்றியத்தின் கசின் வகுப்பு அழிகலன்களின் மாற்றம் செய்யப்பட்ட பதிப்பு ஆகும். அவை கசின்-2 வகுப்பு எனவும் அறியப்படுகின்றன. இந்தக் கப்பல்கள் இந்திய வடிவமைப்பிற்க்கேற்ப கசின் வடிவமைப்பில் மாற்றங்கள் செய்யப்பட்டு முன்னாள் சோவியத் ஒன்றியத்தால் கட்டப்பட்டவை ஆகும்.இந்த வடிவமைப்பு மாற்றம் மூல வடிவமைப்பான உலங்கு வானூர்தி தளத்தை விமான உயர்த்தியாக (flight elevator) மாற்றம், மேலும் மின்னணுவியல் மற்றும் போரிடும் அமைப்புகளில் குறிப்பிடத்தக்க மாற்றம் போன்றவற்றை உள்ளடக்கியது. இந்தியாவிற்கு ஏற்றுமதி செய்வதற்காக 1980களில் ஐந்து கப்பல்கள் கட்டப்பட்டன. இவை அனைத்தும் தற்பொழுது இந்தியாவின் கிழக்கு கடற்படை கட்டளையுடன் இணைக்ககப்பட்டுள்ளன. 

பிரமோஸ் அதிவேக ஏவுகணை முறைமை நிறுவப்பட்ட முதல் இந்தியக் கடற்படை கப்பல்கள் ராஜபுதன வகுப்பு அழிகலன்கள் ஆகும். இந்த ஏவுகணை அமைப்பு, இக்கப்பல்களின் நடுக்கால புதுப்பித்தலின் போது நிறுவப்பட்டன. இந்த ஏவுகணை அமைப்பில் எட்டு ஏவுகணைகள் வில் போன்ற ஏவும் அமைப்புடன் உள்ளன. 

ஐஎன்எஸ் ரன்விஜய் அழிகலனில் பிரமோஸ் ஏவுகணைகளுக்காக மேம்படுத்தப்பட்ட செங்குத்து ஏவுகலன்கள் நிறுவப்பட்டுள்ளது.

இந்தியக் கடற்படை ராஜபுதன வகுப்பு கப்பல்களின் உந்துவிசையை (propulsion), முழுவதும் இந்தியாவிலேயே தயாரிக்கப்பட்ட காவேரி வாயு விசையாழி இயந்திரத்தை கொண்டு மேபடுத்த திட்டமிட்டுள்ளது. பாதுகாப்பு ஆராய்ச்சி மற்றும் வளர்ச்சி அமைப்பின் (DRDO) வாயு விசையாழி ஆராய்ச்சி அமைப்பு இந்த இயந்திரத்தை உருவாக்கி வருகிறது, மேலும் இது தற்போது சோதனை கட்டத்தில் உள்ளது. 


</doc>
<doc id="151492" url="https://ta.wikipedia.org/wiki?curid=151492" title="கரடியாட்டம்">
கரடியாட்டம்

கரடியாட்டம் என்பது, கரகாட்டத்தின் துணை ஆட்டமாகக் கருதப்படுகிறது. இது கரடி போன்று வேடமிட்டு ஆடும் ஆட்டம் ஆகும். இந்த ஆட்டம் ஆடுபவர்கள் முகத்தில் இறந்த கரடியின் முகத்தையோ அல்லது கரடி முகமூடியையோ அணிந்து கொள்வர். உடல் மீதும் தோல் ஆடையையோ அல்லது கரடி போன்ற பொய் முடிகளுள்ள ஆடையையோ அணிந்து கொள்வர். இந்த ஒப்பனையை, ஆடவர் மட்டுமே போட்டுக் கொண்டு நடனமாடுவர். சேலம் மாவட்டத்தில், நாட்டார் தெய்வக்கோவில் விழாக்களில், தெய்வ அருளுக்காகவும் இந்த ஆட்டம் நிகழ்த்தப்படுகிறது.


</doc>
<doc id="151495" url="https://ta.wikipedia.org/wiki?curid=151495" title="இறைவனூற்பயன்">
இறைவனூற்பயன்

இறைவனூற்பயன் என்னும் நூல் தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் என்பவரால் எழுதப்பட்டது. காலம் 16ஆம் நூற்றாண்டு. இந்த நூல் குறள் வெண்பாவால் ஆனது. இந்நூலின் இரண்டொரு பாடல்கள் மட்டுமே கிடைத்துள்ளன.


</doc>
<doc id="151496" url="https://ta.wikipedia.org/wiki?curid=151496" title="மறைஞான சம்பந்தர்">
மறைஞான சம்பந்தர்

தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் சிறியனவும் பெரியனவுமான பல நூல்களை இயற்றிய புலவர். களந்தை என்னும் ஊரில் பிறந்தவர். இவரது காலம் 16ஆம் நூற்றாண்டு ஆகும். இவர் கமலாலய புராணம் செய்த ஆண்டு 1546 (கலி 4647)



என்றெல்லாம் இவர் குறிப்பிடப்படுகிறார்.

மறைஞான சம்பந்தர் பலவகையான நூல்களைப் பெரியனவும் சிறியனவுமாக எழுதியிள்ளார்.

விரதங்கள் பற்றிக் கூறும் நூல்களுக்குக் 'கற்பம்' எனப் பெயரிட்டுள்ளனர். இன்னின்ன விரதங்கள் இருந்தால் இன்னின்ன பலன் கிடைக்கும் எனவும் இந்த நூல்களில் கூறப்பட்டுள்ளன.




இவர் எழுதிய நூல்ளுக்கு இவர் கூறும் கருத்து
நூலமைதி




</doc>
<doc id="151498" url="https://ta.wikipedia.org/wiki?curid=151498" title="காகா இராதாகிருஷ்ணன்">
காகா இராதாகிருஷ்ணன்

காக்கா இராதாகிருஷ்ணன் அல்லது காகா ராதாகிருஷ்ணன் (இறப்பு: சூன் 14, 2012) தமிழ்த் திரைப்பட உலகின் ஒரு பழம்பெரும் நடிகர். 1940களில் இருந்து திரைப்படங்கள் மற்றும் மேடை நாடக நடிகராகத் திகழ்ந்தவர். சிவாஜி கணேசனை மேடை நாடகத்துறைக்கு அறிமுகம் செய்து வைத்தவர். 1949ஆம் ஆண்டு மங்கையர்க்கரசி என்ற திரைப்படத்தில் அறிமுகமான இராதாகிருஷ்ணன் 600க்கும் மேற்பட்ட திரைப்படங்களில் நடித்துள்ளார்.

ஆறு அகவையில் நவாப் ராஜமாணிக்கம் நாடகக் குழுவில் சேர்ந்த ராதா கிருஷ்ணன், பிறகு என்.எஸ்.கிருஷ்ணன் நாடக குழுவில் சேர்ந்தார். இராதாகிருஷ்ணன் தன்னுடைய முதல் திரைப்படமான மங்கையர்க்கரசியில், வேலையில் சேர்வதற்காகக் காக்காப் பிடிக்க வேண்டி அவருடைய தாயார் கூறியதும், உண்மையான காகத்தைப் பிடித்துக் கொண்டு போய் வேலை கேட்பார். அக்காலத்தில் அந்நகைச்சுவைக் காட்சி மிகவும் பிரபலம். அதன் காரணமாகவே, இவர் காகா இராதாகிருஷ்ணன் என்று அழைக்கப்பட்டார்..

அறுபது வயதுக்குப் பிறகும் திரைப்படங்களில் நடித்த இவரது அண்மையத் திரைப்படங்களான வசூல்ராஜா எம்.பி.பி.எஸ், உன்னைத்தேடி, காதலுக்கு மரியாதை, மாயி ஆகியவற்றில் நகைச்சுவைக் காட்சிகளில் நடித்து மக்களை கவர்ந்தவர். இவரது பிற குறிப்பிடத்தக்கப் படங்களாக நல்லதம்பி, வண்ணசுந்தரி,‌ சந்திர கிரி, மங்கையர்க்கரசி, உத்தமபுத்திரன், மனோகரா, தாய் மகளுக்கு கட்டியதாலி, தாய்க்குப்பின் தாரம், வந்தாளே மகராசி ஆகியன உள்ளன.

மூச்சுத்திணறல் காரணமாக மருத்துவமனையில் அனுமதிக்கப்பட்டு சிகிச்சை பெற்று வந்த இராதாகிருஷ்ணன், சூன் 14, 2012 மாலை மாரடைப்பால் மரணம் அடைந்தார். இவருக்கு இரண்டு மனைவிகள் உள்ளனர். 2 மகன்கள், 4 மகள்கள் இருக்கிறார்கள். இராதாகிருஷ்ணன் சென்னை தி.நகரில் குடும்பத்துடன் வசித்து வந்தார். இவரது சொந்த ஊர் திண்டுக்கல், ஆனால் வளர்ந்தது திருச்சி அருகே உள்ள சங்கிலியாண்டபுரம். பிறகு சென்னைக்குக் குடி பெயர்ந்தார்.


</doc>
<doc id="151514" url="https://ta.wikipedia.org/wiki?curid=151514" title="குறவன் குறத்தி ஆட்டம்">
குறவன் குறத்தி ஆட்டம்

குறவன் குறத்தி ஆட்டம் என்பது, குறவர் சமூகத்தினைச் சார்ந்த ஆணான குறவனும், பெண்ணான குறத்தியும் இசைத்தபடி ஆடும் ஆட்டம் ஆகும். இசைப்பதற்கு உடும்புத் தோலால் ஆன கிஞ்சிராவையோ அல்லது டால்டா டப்பாவையோப் பயன்படுத்தித் தட்டிக்கொண்டு ஆடுவர். வேடம் புனைந்து, இசைக்கருவிகளுடன், பாட்டுப்பாடி ஆடுவதும் குறவன் குறத்தி ஆட்டமாகக் கருதப்படுகிறது. தமிழகத்தில் இந்த ஆட்டம், மாவட்டத்திற்கு மாவட்டம் வேறுபட்டுக் காணப்படுகிறது. குறவரில் நரிக்குறவர் என்று அழைக்கப்படும் சமூகமக்கள் இவர்களிடமிருந்து வேறுபடுகின்றனர். இக்கலைஞர்கள் சென்னை, திருச்சி, கடலூர், திண்டுக்கல், பழனி, சேலம், இராமநாதபுரம், திருநெல்வேலி, மதுரை ஆகிய இடங்களில், அதிகமாகக் காணப்படுகின்றனர். இன்றைய நிலையில் இக்கலை, உயிர்ப்புடன் வாழும் கலையாக இருக்கிறது. இந்த ஆட்டம், கரகாட்டத்தின் துணை ஆட்டமாகக் திகழ்கிறது.



</doc>
<doc id="151517" url="https://ta.wikipedia.org/wiki?curid=151517" title="உயிரணு மென்சவ்வு">
உயிரணு மென்சவ்வு

உயிரணு மென்சவ்வு அல்லது கலமென்சவ்வு (cell membrane) அல்லது முதலுருமென்சவ்வு (plasma membrane) எனப்படும் உயிரியச்சவ்வானது அனைத்து உயிரணுக்களின் முதலுருவை, அதன் புறவெளியிலிருந்துப் பிரிக்கின்றது. 
இது "தேர்ந்து ஊடுபுகவிடும் தன்மையைக்" கொண்டது. அதாவது உயிரணு மென்சவ்வானது தேர்ந்தெடுக்கப்பட்ட அயனிகளும், கரிம மூலக்கூறுகளும் ஊடுருவத்தக்கதாக உள்ள பகுதி-ஊடுருவும் மென்சவ்வாக (semipermeable membrane) உள்ளதால் உயிரணுக்களின் உள்ளிருந்து வெளியேயும், வெளியிருந்து உள்ளேயும் பொருட்கள் ஊடுருவிச் செல்வதைக் கட்டுப்படுத்துகின்றது.
அடிப்படையாக, உயிரணுக்களை வெளிப்புற அழுத்தங்களிலிருந்து உயிரணு மென்சவ்வு பாதுகாக்கிறது. இது கொழுமிய ஈரடுக்கில் புரதங்கள் பொதிந்ததாக தனது கட்டமைப்பைக் கொண்டுள்ளது. உயிரணு மென்சவ்வுகள் உயிரணு ஒட்டிணைவு (cell adhesion), அயனி கடத்துமை (ionic conductivity), உயிரணு சமிக்ஞை (cell signaling) முதலிய உயிரணுச் செயல்முறைகளிலும், கலச்சுவர், கலப் புறவெளி பல்பகுதியக் கிளைக்கோப்புரதம் (Glycocalyx), உயிரணுக்களுக்கிடையிலான கலச்சட்டகம்/ குழியவன்கூடு (Cytoskeleton) முதலிய பல்வேறு உயிரணு புறவெளி வடிவங்கள் இணையும் மேற்பரப்பாகவும் செயல்படுகிறது. உயிரணு மென்சவ்வுகளைச் செயற்கையான முறையில் மீள்தொகுப்புச் செய்ய முடியும்.


கலச்சுவர் காணப்படாத உயிரினங்களுக்கு கலமென்சவ்வே பிரதான பாதுகாப்பு அரணாகும். கலமென்சவ்வு தனது தொழில்களைப் புரிய அதன் பிரதான கூறுகளான பொஸ்போ இலிப்பிட்டு இருபடையையும் மென்சவ்வுப் புரதங்களையும் பயன்படுத்துகின்றது. பொஸ்போ இலிப்பிட்டு இருபடையின் நடுப்பகுதி மிகவும் முனைவுத்தன்மையற்ற (நீர்வெறுப்பான) பகுதியாகும். எனவே நீரும் நீரில் கரையக்கூடிய அயன்களும் இப் பொஸ்போ இலிப்பிட்டு இருபடையை இலகுவாக ஊடுருவி உட்பிரவேசிக்க முடியாது. கொழுப்பும் அதில் கரையக் கூடிய முனைவுத்தன்மையற்ற மூலக்கூறுகளும், சுவாச வாயுக்களுமே எதிர்ப்பின்றி இந்த இருபடையை ஊடுருவலாம். கலமென்சவ்வில் உள்ள கால்வாய்ப் புரதங்கள் மற்றும் அயன் பம்பிகள் முனைவுள்ள மூலக்கூறுகள் செல்ல அனுமதிக்கின்றன. இப்புரதக் கால்வாய் மற்றும் பம்பிகளைக் கட்டுப்படுத்துவதன் மூலம் கலத்தால் உட்பிரவேசிக்கும் மற்றும் வெளிச்செல்லும் பதார்த்தங்களின் கடத்துகையைக் கட்டுப்படுத்த முடிகின்றது. இப்புரதக் கால்வாய்கள் (கால்வாய்ப் புரதம்) மற்றும் அயன் பம்பிகள் ஒவ்வொரு பதார்த்தத்துக்கும் தனித்துவமானவை. நீரின் கடத்துகைக்காக விசேடமாக Aquaporins எனப்படும் புரதக் கால்வாய்கள் கலமென்சவ்வில் உள்ளன.

பொஸ்போ இலிப்பிட்டு இருபடை தூண்டுதலின்றி சுயமாக உருவாகக்கூடியதாகும். இது இவ்வாறு உருவாவதற்கு பொஸ்போ இலிப்ப்ட்டு மூலக்கூறின் முனைவாக்கம் தொடர்பான பண்புகள் காரணமாகின்றன. பொஸ்போ இலிப்பிட்டு மூலக்கூறிலுள்ள இரண்டு ஐதரோகார்பன் சங்கிலிகளும் முனைவுத்தன்மை அற்றவையாகும். எனவே இவை நீர்வெறுப்பானவையாக உள்ளதுடன் ஒன்றுடன் ஒன்று சேர்ந்து நீருடன் தொடுகையுறும் பரப்பைக் குறைத்துக்கொள்ள முயல்கின்றன. பொஸ்போ இலிப்பிட்டிலுள்ள பொஸ்பேட் கூட்டம் முனைவாக்கமுள்ள, நீர்விருப்புள்ள பகுதியாகும். எனவே இப்பகுதி நீரை நாடிச் செல்லக் கூடியது. எனவே தான் பொஸ்போ இலிப்பிட்டு இரட்டைப் படை ஒன்றைத் தன்னிச்சையாக உருவாக்கிக் கொண்டு நீர்விருப்பான தலைப் பகுதியை (தலை-பொஸ்பேட் கூட்டம்) நீரை நோக்கி வைத்து, நீர்வெறுபான வாற்பகுதிகளை (வால்கள்- ஐதரோகார்பன் சங்கிலிகள்) நீரோடு தொடுகையுற விடாமல் செய்கிறது. பொஸ்போ இலிப்பிட்டு இருபடையின் உள்ளிடம் முனைவற்றதாக உள்ளதால் அமினோ அமிலம், நியூக்கிளிக் அமிலம், காபோவைதரேற்றுக்கள், அயன்கள் போன்றவை இவ்விரு படையூடாக உட்பிரவேசிக்கவோ வெளிச்செல்லவோ முடியாது. இதனால் கலம் புரதங்களைப் பயன்படுத்தி பதார்த்தக் கடத்தலை விரும்பியவாறு கட்டுப்படுத்த முடிகின்றது.
பொஸ்போ இலிப்பிட்டு இருபடையிலுள்ள பொஸ்போ இலிப்பிட்டு மூலக்கூறுகள் சுவரிலுள்ள செங்கற்களைப் போல நிலைத்தவை அல்ல. இவை அசையக் கூடிய மூலக்கூறுகளாகும். இப்பண்பு கலமென்சவ்வுக்குப் பாய்மத் தன்மையை வழங்குகிறது.

கொழுமிய இருபடைக்குக் கீழ் கலத்தின் புரத வன்கூடு மென்சவ்விலுள்ள புரதங்களுடன் தொடுக்கப்பட்டுள்ளது. குழிய வன்கூட்டிலிருந்து பிசிர், சவுக்குமுளை போன்ற நுண்புன்குழாயாலான புன்னங்கங்கள் தோற்றுவிக்கப்படுகின்றன. கல மென்சவ்வை அக்தின் புரதநார்களுடன் இணைப்பதனால் நுண்சடைமுளை போன்ற பதார்த்த உறிஞ்சல் வினைத்திறனை அதிகரிக்கும் கட்டமைப்புக்கள் உருவாக்கப்படுகின்றன.

கல மென்சவ்வில் மூன்று வகை இலிப்பிட்டுக்கள் காணப்படுகின்றன. பொஸ்போ இலிப்பிட்டு (பொஸ்போ கொழுமியம்), கிளைக்கோ இலிப்பிட்டு மற்றும் ஸ்டெரொய்டு என்பனவே அவையாகும். இவற்றில் பொஸ்போ இலிப்பிட்டுக்களே இருபடையை ஆக்குவதுடன் அதிகளவிலும் உள்ளது. பொஸ்போ இலிப்பிட்டிலுள்ள நிரம்பாத கொழுப்பமிலங்கள் மென்சவ்வுக்கு அதிகளவான பாய்மத்தன்மையை வழங்குகிறது. விலங்குகளின் கல மென்சவ்வில் கொலஸ்திரோல் பிரதான ஸ்டெரொய்ட்டாக உள்ளது.

காபோவைதரேற்று கலமென்சவ்வில் இலிப்பிட்டு மற்றும் புரத மூலக்கூறுகளுடன் இணைந்து கிளைக்கோ இலிப்பிட்டு மற்றும் கிளைக்கோ புரதமாக உள்ளது. 

புரதங்கள் கல மென்சவ்வின் பிரதான கூறுகளுள் ஒன்றாகும். இவ்வாறான மென்சவ்வுப் புரதங்கள் கலத்தொழிற்பாட்டில் முக்கிய பங்கு வகிக்கின்றன. இரு வகையான மென்சவ்வுப் புரதங்கள் காணப்படுகின்றன. முதலாவது வகை உள்ளீட்டுக்குரிய புரத வகையாகும். இரண்டாவது சுற்றயலுக்குரிய புரதங்களாகும். உள்ளீட்டுக்குரிய புரதங்கள் கல மென்சவ்வினுள் முழுமையாக அல்லது சிறிதளவு 'அமிழ்ந்து' காணப்படும். இவை பிரதானமாக கால்வாய்ப் புரதமாக, அயன் பம்பியாக, Aqua porins ஆக, கலத்தை அடையாளப்படுத்தும் கிளைக்கோ புரதமாக அல்லது அனுசேபத் தாக்கங்களை ஊக்குவிக்கும் நொதியமாகக் காணப்படலாம். கால்வாய்ப் புரதங்களில் குறிப்பிட்ட பதார்த்தம் கடத்தப்படுவதற்குரிய 'துளை' காணப்படும். இப்புரதக் கால்வாய்கள் மற்றும் அயன் பம்பிகள் ஒவ்வொரு பதார்த்தத்துக்கும் தனித்துவமாக உள்ளமை கலமென்சவ்வின் சிறப்பம்சமாகும். அயன்பம்பிகள் ATP இல் உள்ள சக்தியைப் பயன்படுத்தி வேலை செய்கின்றன. சுற்றயலுக்குரிய புரதங்கள் கல மென்சவ்வை கொலாஜன் போன்ற கலப்புறத்தாய மூலங்களுடனும், குழியவன்கூட்டு இழைகளுடனும் இணைக்கின்றன. 


</doc>
<doc id="151524" url="https://ta.wikipedia.org/wiki?curid=151524" title="சவ்வு கடத்தல் புரதம்">
சவ்வு கடத்தல் புரதம்

சவ்வு கடத்தல் புரதம் (membrane transport protein) அல்லது சுருக்கமாக கடத்தி (transporter) எனப்படும் சவ்வுப் புரதமானது அயனிகள் மற்றும் சிறு அல்லது பெரும் மூலக்கூறுகளான பிற புரதங்களை உயிரியச்சவ்வின்வழிக் கடத்துதலில் ஈடுபட்டுள்ளது. இவ்வகையான கடத்தும் புரதங்கள் திரவியங்களைக் கடத்தும் சவ்வினுள்ளும், அதன் நெடுக்கத்திலும் (வீச்சிலும்) உள்ள ஒருங்கிணைந்தச் சவ்வுப் புரதங்களாகும் (integral membrane proteins). இப்புரதங்கள் திரவியங்களைக் கடத்துவதில் எளிதாக்கிய விரவல் (facilitated diffusion) அல்லது செயல்மிகு பெயர்ச்சி (active transport) மூலமாக துணை செய்கின்றன. இவ்வித இயக்க முறைகள் "கடத்தி-மூலமானக் கடத்தல்" என்றழைக்கப்படுகின்றது. ஒவ்வொரு கடத்தல் புரதமும் ஒரேயொரு பொருளையோ அல்லது ஒரு குழுமத்தில் உள்ள ஒரேமாதிரியான பொருள்களையோ ஏற்கும் வண்ணம் வடிவமைக்கப்பட்டுள்ளன. குறிப்பிட்ட கடத்தல் புரதங்களில் உள்ள குறைபாடுகள் குறிப்பிட்ட நோய்களுடன் தொடர்புள்ளதாக ஆய்வு முடிவுகள் தெரிவிக்கின்றன.


</doc>
<doc id="151525" url="https://ta.wikipedia.org/wiki?curid=151525" title="தாவீதின் நட்சத்திரம்">
தாவீதின் நட்சத்திரம்

தாவீதின் நட்சத்திரம் ("Star of David", ) தாவீதின் கேடயம் என எபிரேயத்தில் அறியப்படும் இது, பொதுவாக யூதர்களின் அடையாளமாகவும் யூத மதத்தின் அடையாளமாகவும் ஏற்றுக்கொள்ளப்படுகிறது. இதன் வடிவம் இரு முக்கோணங்களினால் ஆன ஒரு அறுகோண நட்சத்திரமாகும் ("Hexagram"). இவ் அறுகோண நட்சத்திரம் யூதத்தின் அடையாளமாக 17ம் நூற்றாண்டிலிருந்து பாவிக்கப்பட்டு வருகிறது. 14ம் தொடக்கம் 16ம் நூற்றாண்டுகளில் மத்திய ஐரோப்பாவில் யூதக் கொடியில் பாவிக்கப்பட்ட சாலொமோனின் முத்திரையுடன் தொடர்புபட்ட தாவீதின் கேடயம் இதற்கான முன்னோடியாகும். இது மத்திய கால (14ம் தொடக்கம் 16ம் நூற்றாண்டு) யூத பாதுகாப்பு முத்திரையிலிருந்து "(segulot)" வந்திருந்திருக்கலாம்.

"தாவீதின் கேடயம்" எனும் பதம் யூத செபப் புத்தகங்களில் "(Siddur)" "இசுரவேலின் கடவுள்" எனும் தலைப்பிற்காகப் பாவிக்கப்பட்டது.

தாவீதின் நட்சத்திரம் எப்போதிருந்து பாவிக்கப்பட்டது என்பதில் தெளிவாற்ற நிலை காணப்படுகிறது. இது தாவீதின் காலத்தில் அதாவது கிட்டத்தட்ட கி.மு. 1000 ஆண்டளவிலிருந்து பாவிக்கப்பட்டது என்ற கருத்திலிருந்து 6ம், 12ம், 17ம் நூற்றாண்டுகளில்தான் பாவிக்கப்பட்டது என்ற கருத்துகள் காணப்படுகின்றன. யூத அறிவுக்களஞ்சியம் 12ம் நூற்றாண்டு ஆரம்ப இலக்கிய யூத ஆவண மூலம் ஒன்று இவ்வடையாளம் பற்றிக் குறிப்பிடுவதை மேற்கோள் காட்டுகிறது. இது 17ம் நூற்றாண்டிலிருந்து யூத சமூகத்தின் சின்னமாக பாவிக்கப்படுகிறது.




</doc>
<doc id="151528" url="https://ta.wikipedia.org/wiki?curid=151528" title="ஒருங்கிணைந்த சவ்வுப்புரதம்">
ஒருங்கிணைந்த சவ்வுப்புரதம்

ஒருங்கிணைந்த சவ்வுப் புரதம் (integral membrane protein; IMP) என்பது உயிரியச்சவ்வுடன் நிரந்தரமாகப் இணைக்கப்பட்ட புரத மூலக்கூறுகளையோ அல்லது புரதங்களின் தொகுப்பையோ குறிக்கும். சவ்வின் குறுக்கிலுள்ளப் புரதங்கள் வளைய கொழுமியங்களால் (சவ்வுப் புரதங்களுடன் நேரடியாகத் தொடர்பு உள்ள கொழுமியங்கள்) சூழப்பட்டுள்ளன. உயிரியச்சவ்விலிருந்து இத்தகுப் புரதங்களை சோப்பு பொருள்கள் (detergents), மின்முனைவற்ற கரைப்பான்கள் அல்லது சில நேரங்களில் இயல்பு நீக்கிகளைக் (denaturants) கொண்டு மட்டுமேப் பிரிக்க முடியும். உயிரினத்தின் புரதங்களைக் குறியீடு செய்யும் மரபுத்தொகையின் கணிசமான பகுதி இப்புரதங்களுக்கானக் குறியீடுகளைக் கொண்டுள்ளன. அனைத்து மாறுபக்கச்சவ்வுப் புரதங்களும் (transmembrane proteins) ஒருங்கிணைந்தச் சவ்வுப் புரதங்களாகும். ஆனால், ஒருங்கிணைந்த சவ்வுப் புரதங்கள் அனைத்தும் மாறுபக்கச்சவ்வுப் புரதங்கள் இல்லை.


</doc>
<doc id="151536" url="https://ta.wikipedia.org/wiki?curid=151536" title="திருக்குறள் பழைய உரைகள்">
திருக்குறள் பழைய உரைகள்

திருக்குறளுக்குப் பத்து பேர் உரை உள்ளது எனப் பழம்பாடல் ஒன்று கூறுகிறது.
இவர்களில் பரிமேலழகர், மணக்குடவர், காலிங்கர், பரிதி, பரிப்பெருமாள் ஆகிய ஐவர் உரைகள் வெளிவந்துள்ளன. 
தருமர், தாமத்தர், நச்சர் ஆகிய மூவரின் உரைகள் சில குறட்பாக்களுக்கு மட்டும் கிடைத்துள்ளன. திருமலையர், மல்லர் ஆகிய இருவர் உரை கிடைக்கவில்லை.

கிடைத்துள்ள இந்த உரைகளில் காலத்தால் பிந்திய பரிமேலழகர் உரை 13 ஆம் நூற்றாண்டில் தோன்றியது. பரிப்பெருமாள் காலம் 11 ஆம் நூற்றாண்டு எனத் தெளிவாகத் தெரிகிறது. இவரது உரை மணக்குடவர் உரையைத் தழுவி எழுதப்பட்டுள்ளது. எனவே மணக்குடவர் காலம் 10 ஆம் நூற்றாண்டு என்பதாகிறது.
ஏனைய மூவர் உரைகளைக் காலிங்கர், பரிப்பெருமாள், பரிமேலழகர் எனக் கால வரிசைப்படுத்தலாம். பரிதியார் உரை காலிங்கர் உரையைத் தழுவிச் செல்கிறது.

தாமத்தர், நச்சர், தருமர் உரைகள் கடவுள் வாழ்த்து “இருள்சேர் இருவினையும் சேரா”, “பொறிவாயில் ஐந்தவித்தான்” ஆகிய இரண்டு பாடல்களுக்கு மட்டும் தமிழ்ப்பொழில் மாத இதழிலும், பிற பதிப்புகளிலும் வெளியாகியுள்ளன.


</doc>
<doc id="151537" url="https://ta.wikipedia.org/wiki?curid=151537" title="இன்னா நாற்பது பழைய உரை">
இன்னா நாற்பது பழைய உரை

இன்னா நாற்பது நூலுக்குப் பழைய உரை ஒன்று உண்டு. 
இது சொல்லை அடியொற்றி எழுதப்பட்டுள்ள பொழிப்புரையாக அமைந்துள்ளது.

இந்த உரைநூலின் காலம் 13ஆம் நூற்றாண்டு.


</doc>
<doc id="151538" url="https://ta.wikipedia.org/wiki?curid=151538" title="எபிரேய அரிச்சுவடி">
எபிரேய அரிச்சுவடி

எபிரேய அரிச்சுவடி (, " 'Ivri"), யூத எழுத்து, சதுர எழுத்து, பெட்டி எழுத்து என அறியப்படும் இது எபிரேய மொழியை எழுதுவதற்காகப் பாவிக்கப்படுகிறது. அத்துடன் மற்றைய யூத மொழிகளான இத்திய மொழி, யூதேய-இசுபானிசு, மற்றும் யூதேய-அராபி ஆகியவற்றையும் எழுதப் பாவிக்கப்படுகின்றது. இருவித எழுத்து வடிவங்கள் இருந்தன. எபிரேய அரிச்சுவடியின் முதல் இரு எழுத்துக்களைக் கொண்டு "அலிஃப்பெத்" என எபிரேய அரிச்சுவடி அழைக்கப்படுகிறது. இது தமிழ்போல் இடமிருந்து வலமாக இல்லாது, வலமிருந்து இடமாக எழுதப்படும்.

"அரிச்சுவடி" என்பதற்கான எபிரேயப் பதம் ("அலிஃப்பெத்") "-" இன்றி எழுதப்படும்.



</doc>
<doc id="151540" url="https://ta.wikipedia.org/wiki?curid=151540" title="இனியவை நாற்பது பழைய உரை">
இனியவை நாற்பது பழைய உரை

இனியவை நாற்பது நூலுக்குப் பழைய உரை ஒன்று உண்டு.

இது சொல் விடாமல் எழுதப்பட்டுள்ள பொழிப்புரையாகத் தெளிவாகவும், சுருக்கமாகவும் அமைந்துள்ளது.

இந்த உரைநூலின் காலம் 13ஆம் நூற்றாண்டு.


</doc>
<doc id="151541" url="https://ta.wikipedia.org/wiki?curid=151541" title="மாறுபக்கச்சவ்வுப் புரதம்">
மாறுபக்கச்சவ்வுப் புரதம்

உயிரணு மென்சவ்வின் ஒருபுறத்திலிருந்து மறுபுறம் செல்லும் புரதம் மாறுபக்கச்சவ்வுப் புரதம் (transmembrane protein; TP) எனப்படும். பல்வேறு மாறுபக்கச் சவ்வுப்புரதங்களும் குறிப்பிட்ட பொருள்களை உயிரியசவ்வின் ஊடாகக் செல் உள்ளேயும் அல்லது கழிவாக உள்ள உடன் விளைபொருள்களை செல்லுக்கு வெளியேயும் கடத்துவதற்கு அனுமதித்தோ அல்லது மறுத்தோ செயல்படும் வாயில்களாக அல்லது பொருளேற்ற தளங்களாக உள்ளன. அனைத்து மாறுபக்கச்சவ்வுப் புரதங்களும் ஒருங்கிணைந்த சவ்வுப் புரதங்களாகும். ஆனால், ஒருங்கிணைந்த சவ்வுப் புரதங்கள் அனைத்தும் மாறுபக்கச்சவ்வுப் புரதங்கள் இல்லை. மாறுபக்கப் புரதங்களில் ஆல்ஃபா-சுருளை மற்றும் பீட்டா உருளை என இரண்டு அடிப்படையான வகைகள் உள்ளன.


</doc>
<doc id="151543" url="https://ta.wikipedia.org/wiki?curid=151543" title="சந்தோஷ் கோப்பை">
சந்தோஷ் கோப்பை

சந்தோஷ் கோப்பை ("Santosh Trophy") என்பது ஆண்டுக்கொருமுறை நடத்தப்படும் இந்திய காற்பந்தாட்டப் போட்டியாகும். இதில் இந்திய மாநில அணிகளும் மத்திய அரசு நிறுவன அணிகளும் பங்கேற்கின்றன. முதல் முறை நடத்தப்பட்ட போட்டியில் பெங்கால் அணி வென்றது, பெங்கால் அணியே இக்கோப்பையை அதிகமுறை, 31 முறை, வென்றுள்ளது.

இப்போட்டி 1941-இல் தொடங்கப்பட்டது. 1996-இல் "தேசிய கால்பந்து கூட்டிணைவு" ஆரம்பிக்கப்படும் வரை சந்தோஷ் கோப்பையே இந்தியாவில் கால்பந்துக்கென நடத்தப்படும் மிகப்பெரும் போட்டியாக இருந்தது. தற்போதைய பங்களாதேஷில் இருக்கும் சந்தோஷின் மகாராஜா சர் மன்மத நாத் ராய் சௌத்ரி-யின் பெயரில் நடத்தப்படுகிறது. அவர் இந்திய கால்பந்து சங்கம் மற்றும் பெங்காலின் கால்பந்து அமைப்பு (இவர்களே கோப்பையை வழங்குபவர்கள்) ஆகியவற்றின் தலைவராக இருந்தார்.

இரண்டாம் இடத்திற்கான "கமலா-குப்தா கோப்பை" இந்திய கால்பந்து சங்கத்தால் வழங்கப்படுகிறது. மூன்றாம் இடத்திற்கான "சம்பங்கி கோப்பை" 1952-லிருந்து மைசூர் கால்பந்து சங்கத்தால் வழங்கப்படுகிறது. மைசூரைச் சேர்ந்த "சம்பங்கி" எனும் சிறப்பான கால்பந்து வீரரின் நினைவாக இக்கோப்பை வழங்கப்படுகிறது.

சந்தோஷ் கோப்பைக்கான போட்டிவடிவம் காலப்போக்கில் பலவித மாற்றங்களைச் சந்தித்துள்ளது. தற்போதைய போட்டிவடிவில், முதல் நிலையாக தகுதிச்சுற்றுப் போட்டிகள் உள்ளன. இச்சுற்றில் பங்குபெறும் அணிகள், மூன்று அல்லது நான்கு அணிகள் கொண்ட எட்டு குழுக்களாகப் பிரிக்கப்பெறும். இக்குழுக்களில் வெற்றிபெறும், அதாவது முதலிடம் பெறும், அணிகள் அடுத்த சுற்றுக்குத் தகுதிபெறும். இச்சுற்றில், தகுதிச்சுற்றுப் போட்டிகளில் ஆடத் தேவைப்படாத, முன்னுரிமை பெற்ற நான்கு அணிகளும் இணையும். தற்போது போட்டி காலிறுதிச்சுற்று நிலையை எட்டுகிறது. போட்டியில் உள்ள 12 அணிகளும் மூன்று அணிகள் கொண்ட நான்கு குழுக்களாக பிரிக்கப்பெறும். இந்நான்கு குழுக்களிலும் வெற்றிபெறும் அணிகள் அரையிறுதிப் போட்டிக்குத் தகுதிபெறும். அரையிறுதிப் போட்டிகளும் இறுதிப் போட்டியும் ஒருமுறை மட்டும் விளையாடப்பெறும் வடிவில் போட்டி உள்ளது. இப்போட்டிகளில், தேவைப்படின், அதிகப்படியான நேரம், பொன்-இலக்கு (கோல்டன் கோல்), பெனால்டி போன்ற முறைகளில் முடிவு எட்டப்படும்.

சந்தோஷ் கோப்பைப் போட்டிகளில் அதிக கோல் அடித்த முதல் 6 வீரர்கள்:









</doc>
<doc id="151546" url="https://ta.wikipedia.org/wiki?curid=151546" title="மத்ஹப்">
மத்ஹப்

மத்ஹப் "(Madh'hab)" ( என்பது சுன்னி போன்ற சில இசுலாமியப் பிரிவுகள் பின்பற்ற வேண்டிய சட்டமாகும். இசுலாத்தின் ஆரம்ப 150 ஆண்டுகளில் இதுபோன்ற பல சட்டங்கள் இருந்தன. நபித்தோழர்களின் கூற்றுகளே மத்ஹப்களாயின என்று சொல்லப்படுகிறது.


தவ்ஹீத் ஜமாஅத் போன்ற இசுலாமிய சமயத்தின் சில பிரிவுகள் மத்ஹப்கள் நபிவழிக்கு முரணானவை என்று கடுமையாக எதிர்க்கின்றனர்.


</doc>
<doc id="151547" url="https://ta.wikipedia.org/wiki?curid=151547" title="இலட்சிய இயந்திரம்">
இலட்சிய இயந்திரம்

இலட்சிய இயந்திரம் "(ideal machine)" என்பது நூறு விழுக்காடு பயனுறுதிறன் கொண்ட ஓர் இயந்திரம். இலட்சிய இயந்திரம் என்பது வெறும் கருதுகோள் அளவிலான ஓர் இயந்திரமே. உண்மையில் எந்த ஓர் இயந்திரத்தின் பயனுறுதிறனும் 100 விழுக்காடு இருக்காது. உராய்வு போன்றவற்றால் நாம் ஓர் இயந்திரத்திற்குத் தரும் ஆற்றலில் இழப்பு ஏற்படுவது தவிர்க்க முடியாதது.

இலட்சிய இயந்திரக் கருத்துருவை உண்மையான இயந்திரங்களின் பயனுறுதிறனை ஒப்பிட பயன்படுத்துகின்றனர். 


</doc>
<doc id="151548" url="https://ta.wikipedia.org/wiki?curid=151548" title="மௌலானா ஆசாத் மருத்துவக் கல்லூரி">
மௌலானா ஆசாத் மருத்துவக் கல்லூரி

மௌலானா ஆசாத் மருத்துவக் கல்லூரி தில்லியில் உள்ள ஓர் அரசு மருத்துவக்கல்லூரி. இது தில்லிப் பல்கலைக்கழகத்துடன் இணைக்கப்பட்டுள்ளது. விடுதலைப் போராட்ட வீரரும் இந்தியாவின் முதல் கல்வி அமைச்சருமான மௌலானா அபுல் கலாம் ஆசாத் அவர்களின் பெயரை இக்கல்லூரி தாங்கி உள்ளது.
புகழ்பெற்ற முகலாயர் காலக் கவிஞரான மோமின் கான் மோமின் அவர்களின் கல்லறை இக்கல்லூரி வளாகத்தில் அமைந்துள்ளது.
எம் கேட் என்று அழைக்கப்படும் இக்கல்லூரியின் முதன்மை வாயிலுக்கு எதிரில் கூனி தர்வாசா அமைந்துள்ளது.


</doc>
<doc id="151550" url="https://ta.wikipedia.org/wiki?curid=151550" title="மரக்காலாட்டம்">
மரக்காலாட்டம்

மரக்காலாட்டம் என்பது உறுதியானதும், பாதங்களில் பொருந்துவதுமான அமைப்பிலுள்ள, மரத்தாலான காலைப் பாதங்களில் கட்டிக்கொண்டு, ஆடும் ஆட்டமாகும். தமிழகத்தில் இது கரகாட்டத்தின், துணை ஆட்டமாகவும், இடை நிகழ்ச்சி ஆட்டமாகவும், பொழுதுபோக்காக மட்டுமே நிகழ்த்தப்படுகிறது. இதற்கு நையாண்டி மேளமே, பின்னணி இசைக்கருவியாக உள்ளது. இவ்வாட்டம் புவியீர்ப்புத்தனத்தை உணர்ந்து, நின்று ஆடப்படும் ஆட்டமாகும்.


</doc>
<doc id="151551" url="https://ta.wikipedia.org/wiki?curid=151551" title="ராஜா ராணி ஆட்டம்">
ராஜா ராணி ஆட்டம்

ராஜாராணி ஆட்டம் என்பது கரகாட்டத்தின் துணை ஆட்டமாக இது நிகழ்கிறது. ராஜாவும், ராணியுமாக கலைஞர்கள் நடிக்கும் நிகழ்ச்சியாதலால், இதனை ராஜா ராணி ஆட்டம் என்பர். பொழுது போக்கு சார்ந்த இந்நிகழ்ச்சியானது, தஞ்சை மாவட்டப் பகுதியிலேயே நிகழ்ந்தது. ராஜாவும் ராணியும் சந்தித்து வழக்காடுவது, பின்னர் திருமணம் செய்து கொள்வது ஆகிய நிகழ்ச்சிகள், பாட்டும் உரையாடலுமாக , இக்கலை நடக்கும். இக்கலையை, இன்று நடைமுறையில் நிகழ்த்துவது மிக அரிதாகவே உள்ளது.

தென் தமிழகத்தின் சில பகுதிகளில் ராஜா ராணி ஆட்டம் நடத்தப்படுகிறது. அங்கு நடக்கும் இந்த ஆட்டத்தில் ஆண்களே பெண் வேடமிட்டு ஆடுகின்றனர். இதற்காக இந்த ஆண்கள் நீண்ட கேசம் வளர்க்கின்றனர். மேலும் சாதி ஒடுக்குமுறையால் மோசமாக பாதிக்கப்பட்ட கலைஞர்களாகவும் இவர்கள் உள்ளனர். 


</doc>
<doc id="151552" url="https://ta.wikipedia.org/wiki?curid=151552" title="ஃபெரோஸ் ஷா கோட்லா">
ஃபெரோஸ் ஷா கோட்லா

ஃபெரோஸ் ஷா கோட்லா "(Feroz Shah Kotla)" (இந்தி: फ़िरोज़ शाह कोटला, Punjabi: ਫ਼ਿਰੋਜ਼ ਸ਼ਾਹ ਕੋਟਲਾ, உருது: فروز شاہ کوٹلا) என்பது ஃபெரோஸ் ஷா துக்ளக்கால் நிறுவப்பட்ட ஒரு கோட்டை. 

தில்லி சுல்தானாக இருந்த ஃபெரோஸ் ஷா துக்ளக் யமுனை நதிக்கரையில் தனது பெயரில் ஃபெரோஸா பாத் என்ற தலைநகரை உருவாக்கி அங்கே இக்கோட்டையை நிறுவினார். அம்பாலாவில் இருந்து கொண்டு வரப்பட்ட அசோகர் காலத்து ஸ்தூபி இக்கோட்டையின் சிறப்பம்சமாக அமைந்துள்ளது.

1947 இந்திய பாகிஸ்தான் பிரிவினையின் போது பாகிஸ்தானில் இருந்து அகதிகளாக வந்த சீக்கியர்கள் மற்றும் சில இந்துக்கள் தற்காலிகமாக இக்கோட்டையில் தங்க வைக்கப்பட்டனர். மறுகுடியமர்த்தம் செய்ய அரசு நடவடிக்கை எடுக்காததால் அவர்கள் இங்கேயே தங்கி விட்டனர். 


</doc>
<doc id="151558" url="https://ta.wikipedia.org/wiki?curid=151558" title="நெடுஞ்செழியன்">
நெடுஞ்செழியன்

நெடுஞ்செழியன் என்று பெயர் பெற்றவர்கள்

செழியன் என்னும் பெயர் கொண்ட பாண்டியர் சங்ககாலத்திலேயே பலர் இருந்தனர்.
அவர்களில் நெடுஞ்செழியன் என்னும் பெயர் கொண்டோரும் பலர் இருந்தனர்.
மற்றும் ‘செழியன்’ எனத் தனியே சங்க கால அகத்திணைப் பாடல்களில் குறிப்பிடப்பட்டுள்ள மன்னர்கள்.



</doc>
<doc id="151560" url="https://ta.wikipedia.org/wiki?curid=151560" title="பிசி ராய் கோப்பை">
பிசி ராய் கோப்பை

பிசி ராய் கோப்பை ("BC Roy Trophy") என்பது இந்தியாவில் 19 வயதுக்குட்பட்டவர்களுக்கான இந்திய கால்பந்து போட்டித்தொடராகும். 

இப்போட்டியின் முக்கிய நோக்கம், திறமைமிகுந்த இளம் கால்பந்து வீரர்களுக்கு வாய்ப்புகள் ஏற்படுத்திக் கொடுப்பதாகும். அவர்களுக்கு மூத்தவர்களுக்கான போட்டிகளில் விளையாட இடம் கிடைப்பது பல நேரங்களில் அரிதாகவிருக்கும், ஆனால் இக்கோப்பையின் மூலம் அவர்களும் போட்டி அளவில் கால்பந்து விளையாட வாய்ப்பாக அமையும்.


</doc>
<doc id="151562" url="https://ta.wikipedia.org/wiki?curid=151562" title="சிங்கப்பூர் வான் விபத்து விசாரணைப் பணியகம்">
சிங்கப்பூர் வான் விபத்து விசாரணைப் பணியகம்

சிங்கப்பூர் வான் விபத்து விசாரணைப் பணியகம் ("Air Accident Investigation Bureau of Singapore", AAIB) என்பது சிங்கப்பூரில் உள்ள ஒரு சுய அதிகாரம் பெற்ற, சுதந்திரமான புலனாய்வு அமைப்பாகும். இந்த நிறுவனம் உள்ளூர் மற்றும் சர்வதேச விமான விபத்துக்கள் மற்றும் முக்கிய நிகழ்வுகள் குறித்து விசாரணை செய்யும் அதிகாரம் படைத்த அமைப்பு. மேலும் இது சிங்கப்பூர் எல்லைக்கப்பால் சிங்கப்பூர் விமானிகளால் நிகழ்ந்த விபத்துக்கள் குறித்தும் புலனாய்வு செய்யும் அதிகாரம் பெற்றுள்ளது.



</doc>
<doc id="151563" url="https://ta.wikipedia.org/wiki?curid=151563" title="தத்தா ரே கோப்பை">
தத்தா ரே கோப்பை

தத்தா ரே கோப்பை ("Dutta Ray Trophy") என்பது இந்தியாவில் 21 வயதுக்குட்பட்டோருக்கான கால்பந்து போட்டித்தொடராகும். முன்னாள் அனைத்து இந்திய கால்பந்துக் கூட்டமைப்புத் தலைவராக இருந்த மோகன் தத்தா என்பாரின் பெயரில் வழங்கப்படுகிறது. 1992 பார்சிலோனா ஒலிம்பிக்கில் கால்பந்து 23 வயதுக்குட்பட்டோருக்கான போட்டியாக மாற்றப்பட்டபின் இப்போட்டி ஆரம்பிக்கப்பட்டது.



</doc>
<doc id="151564" url="https://ta.wikipedia.org/wiki?curid=151564" title="லியு யங்">
லியு யங்

மேஜர் லியு யங் (Major "Liu Yang", ; பிறப்பு அக்டோபர் 1978), சீனாவைச் சேர்ந்த விமானியும் விண்வெளி வீரரும் ஆவார். சூன் 16. 2012 அன்று சென்சூ விண்வெளித் திட்டத்தின் ஒன்பதாவது விண் பயணத்தில் பயணித்த முதல் சீனப் பெண் என்ற பெருமை பெற்றவர். பெண் விண்வெளிவீரர்கள் திருமணமானவர்களாக இருக்க வேண்டும் என்ற சீனச் சட்டத்திற்கேற்ப மணம் புரிந்தவர்.
சீன மக்கள் விடுதலைப் படையின் வான்படையில் வான்பயண அலகொன்றின் துணைத்தலைவராக உள்ள லியு வான்படை மேஜர் தகுநிலைப் பெற்றவர். 1680 மணிகள் பறந்த பட்டறிவுள்ள இவர் இரண்டாண்டுகள் பயிற்சிக்குப் பின்னர் சோதனைகளில் தேறி மற்றுமொரு பெண் வாங் யாபிங்குடன் விண்வெளி வீரர் படைக்குத் தேர்வானார்.
சீன விண்வெளி நிலையம் டியாங்காங் 1 செல்ல திட்டமிடப்பட்ட முதல் மனிதர் இயக்கும் விண்வெளித் திட்டமான சென் சூ 9 பயணத்தில் பயணிக்கத் தேர்ந்தெடுக்கப்பட்ட விண்ணோடிகளில் ஒருவராக விளங்கினார். இவருடன் ஜியங் ஹைபிங்கும் லியு வாங்கும் சென்றனர். விண்வெளிக்குப் பயணித்த முதல் பெண்மணியான வலன்டீனா டெரெஷ்கோவா சென்ற அதே நாளில் 49 ஆண்டுகள் கழித்து சூன் 16, 2012 ன்று விண்வெளிக்கு ஏறி சாதனை படைத்தார்.

திருமணமான லியுவிற்கு குழந்தைகள் இல்லை. இவர் சீனப் பொதுவுடமைக் கட்சியின் உறுப்பினராவார்.



</doc>
<doc id="151565" url="https://ta.wikipedia.org/wiki?curid=151565" title="சென்சூ 9">
சென்சூ 9

சென்சூ 9 (Shenzhou 9) சீன மக்கள் குடியரசின் மனிதர் இயக்கு சென்சூ திட்டத்தின் ஒன்பதாவது விண்வெளிப் பயணமாகும். இது 10:37:24 (UTC), 16 சூன் 2012 அன்று விண்ணில் வெற்றிகரமாக ஏவப்பட்டது. விண்ணில் நிலைநிறுத்தப்பட்டுள்ள டியாங்கோங் 1 நிலையத்துடன் தொடர்புறும் இரண்டாவதும் முதல் மனிதர் இயக்கு விண்கலமாக சென்சூ 9 உள்ளது. இதனை அடுத்த சென்சூ 10 மனிதர் இயக்கு விண்கலம் 2013இல் ஏவத் திட்டமிடப்பட்டுள்ளது. 

சென்சூ 9 விண்கலப் பயணிகளில் லியு யங் முதல் சீனப் பெண் விண்வளிவீரராக சென்றுள்ளார். 



</doc>
<doc id="151569" url="https://ta.wikipedia.org/wiki?curid=151569" title="அனைத்து இந்திய கால்பந்துக் கூட்டமைப்பு">
அனைத்து இந்திய கால்பந்துக் கூட்டமைப்பு

அனைத்து இந்திய கால்பந்துக் கூட்டமைப்பு ("All India Football Federation"-AIFF) என்பது இந்தியாவில் சங்க கால்பந்து போட்டிகளுக்கான மேற்பார்வை அமைப்பாகும். இவ்வமைப்பு இந்திய தேசிய கால்பந்து அணி மற்றும் ஐ-லீக் (இந்திய கூட்டிணைவு - I League) ஆகியவற்றை, இன்னும் சில கால்பந்து போட்டிகளையும் நிர்வகிக்கிறது. ஐ-லீக் என்பது இந்தியாவின் முதல்தர கால்பந்துக் கூட்டிணைவுப் போட்டித் தொடராகும்.

1937-இல் இவ்வமைப்பு தொடங்கப்பட்டது. 1947-இல் இந்தியா விடுதலை பெற்ற பிறகு 1948-ஆம் ஆண்டில் "ஃபிஃபா" கூட்டமைப்பில் இணைந்தது.

1954-இல் "ஆசிய கால்பந்துக் கூட்டமைப்பு" தொடங்கப்பட்டபோது, இவ்வமைப்பும் தொடக்க உறுப்பினராக இணைந்தது.



</doc>
<doc id="151583" url="https://ta.wikipedia.org/wiki?curid=151583" title="தேசிய அடையாள அட்டை (இலங்கை)">
தேசிய அடையாள அட்டை (இலங்கை)

தேசிய அடையாள அட்டை (சுருக்கம்: "தே.அ.அ") என்பது இலங்கையில் பாவிக்கப்படும் அடையாளப்படுத்தலுக்காக ஆவணமாகும். இலங்கை குடியுரிமை பெற்ற 16 வயதுக்கு மேற்பட்ட அனைவரும் தேசிய அடையாள அட்டையை வைத்திருப்பது கட்டாயமாகும். தேசிய அடையாள அட்டை ஆட்களைப் பதிவு செய்யும் திணைக்களத்தினால் வழங்கப்படுகிறது. ஆட்களைப் பதிவு செய்தல் சட்ட இலக்கம் 1968 இன் 32 சேர்க்கப்பட்ட சட்ட இலக்கங்கள் 1971 இன் 28 மற்றும் 37, சட்ட இலக்கம் 1981 இன் 11 ஆகியவற்றால் தேசிய அடையாள அட்டை பாவனை மற்றும் வெளியீடு சட்டமாக்கப்பட்டுள்ளது.

தற்போது தேசிய அடையாள அட்டை வைத்திருத்தல் எப்போதும் வைத்திருப்பது கட்டாயமாகவுள்ளது. பாதுகாப்புப் பிரிவினருக்கு சோதனை மற்றும் பிற சந்தர்ப்பங்களில் இது காட்டப்படல் வேண்டும். இது தவறும்பட்சத்தில் தடுத்து வைக்கப்பட முடியும். சில அரச நடைமுறை மற்றும் வணிப பரிமாற்றல்களின்போது இது முக்கிய ஆவணமாகவுள்ளது. இது தவறும்போது குறிப்பிட்ட விடயங்கள் தடுக்கப்படலாம். கடவுச்சீட்டுக்கு விண்ணப்பிக்கும்போதும் (வயது 16க்கு மேல்), சாரதி அனுமதிப்பத்திரத்திற்கு விண்ணப்பிக்கும்போதும் (வயது 18க்கு மேல்) மற்றும் தேர்தல் வாக்களித்தலின்போதும் (வயது 18க்கு மேல்) இது முக்கிய ஆவணமாகும்.

ஒவ்வொரு தேசிய அடையாள அட்டையும் தனித்த 10 குறிகளைக் கொண்டு, இதன் அமைப்பு 000000000அ (0 வரும் இடங்களில் எண்களும், அ வருமிடத்தில் ஓர் ஆங்கில எழுத்தும்) போன்று காணப்படும். முதல் மூன்று குறிகளும் குறித்த நபரின் பிறந்த ஆண்டின் கடைசி எண்களைக் குறிக்கும்(எ.கா: 1988 ஆம் ஆண்டு எனில் 88xxxxxxxx). கடைசி எழுத்து பொதுவாக 'V' அல்லது 'X' என்று காணப்படும். இந்த இலக்கம் தனியொருவரை அடையாளப்படுத்தும் தனித்துவமான இலக்கம். இது அமெரிக்காவின் சமூகப் பாதுகாப்பு இலக்கத்தை ஒத்தது.



இலங்கை உள்நாட்டு யுத்தம் நடந்த கொண்டிருந்தபோது சிறுபான்மையினர் குறிப்பாக தமிழர் தங்கள் அடையாளத்தை நிரூபிக்க தேசிய அடையாள அட்டையினையே முக்கிய ஆவணமாகக் கொண்டிருந்தனர்.




</doc>
<doc id="151584" url="https://ta.wikipedia.org/wiki?curid=151584" title="இலங்கை கடவுச்சீட்டு">
இலங்கை கடவுச்சீட்டு

இலங்கை கடவுச்சீட்டு வெளிநாடுகளுக்கு பயணம் செய்வதற்காக இலங்கை குடியுரிமை பெற்றவர்களுக்கு வழங்கப்படுகிறது. இலங்கை கடவுச்சீட்டினை வழங்கும் பொறுப்பு இலங்கை குடிவரவு - குடியகல்வுத் திணைக்களத்திற்கு உள்ளது.


குடிவரவு மற்றும் குடியகல்வுச் சட்டத்தின் கீழ் புதிதாக வழங்கப்பட்ட சகல கடவுச்சீட்டுக்களும் வழங்கப்பட்டதிலிருந்து அதிகபட்சம் 10 வருடங்களுக்கு செல்லுபடியானதாகும்.

ஒவ்வொரு இலங்கை கடவுச்சீட்டும் அதன் உட்புற அட்டையில் சிங்களம், தமிழ், ஆங்கிலம் ஆகியவற்றில் எழுதப்பட்டிருக்கும் :

சிங்களம்:

தமிழ்:

ஆங்கிலம்:




</doc>
<doc id="151589" url="https://ta.wikipedia.org/wiki?curid=151589" title="நிகோலசு தமாசுகசு">
நிகோலசு தமாசுகசு

நிகோலசு தமாசுகசு என்பவர் அகஸ்ட்டஸ் கால ரோமப் பேரரசின் வரலாற்றியல் மற்றும் தத்துவவியல் அறிஞர்களில் ஒருவர். இவர் கிமு 64ஆம் ஆண்டு தமாசுகசு நகரில் பிறந்ததால் இவர் இப்பெயர் பெற்றார். இவர் தன் இறுதி நாட்களில் 144க்கும் மேற்ப்பட்ட உலக வரலாற்று நூல்களை எழுதியுள்ளார். 

ஸ்டிரேபோ எழுதிய குறிப்புகளில் பாண்டியர் சார்பில் ஒரு தூதுவன் கி.பி. 13ஆம் ஆண்டில் அகஸ்ட்டஸ் மன்னரவைக்கு தூதனாக வந்தான் எனவும் அவனை நிகோலசு தமாசுகசு அகசுடசு சார்பில் சந்தித்தார் எனவும் குறிப்பிடுள்ளார்.


</doc>
<doc id="151590" url="https://ta.wikipedia.org/wiki?curid=151590" title="நோ போர்டர் நெற்வேர்க்">
நோ போர்டர் நெற்வேர்க்

நோ போர்டர் நெற்வேர்க் அல்லது எல்லைகள் இல்லா வலைப்பின்னல் என்பது ஐரோப்பாவில் தளர்வாக பிணைக்கப்பட்ட தனித்தியங்கும் அமைப்புகள், குழுக்கள், தனிநபர்களைக் கொண்ட ஒரு வலைப்பின்னல் ஆகும். நகர்வுச் சுதந்திரத்தை இவர்கள் முழுமையாக ஆதரிக்கிறார்கள். மனிதக் குடிப்பெயர்தல்கள் தொடர்பான கட்டுப்பாடுகளை இவர்கள் எதிர்க்கிறார்கள். இந்த நோக்களுக்காக எதிர்ப்புப் போராட்டங்கள், நேரடி நடவடிக்கைகள் என்று பல்வேறு செயற்பாடுகளில் இவர்கள் ஈடுபடுகிறார்கள்.

ஐரோப்பாவில் இறுக்கப்பட்டு ஒருமுகப்படுத்தப்பட்டு வரும் குடிவரவுக் கொள்கையை எதிர்த்து இவர்கள் புலம்பெயர் தொழிலாளர்கள், அகதிகள், ஆதரவாளர்களைக் கொண்ட கூட்டமைப்புகளைக் கட்டமைக்க முயற்சி செய்கிறார்கள். "எல்லை இல்லை, தேசம் இல்லை, திருப்பி அனுப்புவதை நிறுத்து" ("No Border, No Nation, Stop Deportations!"), "யாரும் சட்டப்புறம்பானவர்கள் இல்லை ("No one is illegal"), "நகர்வுச் சுதந்திரம், குடியிருப்புச் சுதந்திரம், வருவதற்குச் உரிமை, வெளியேறுவதற்கு உரிமை, இருப்பதற்கு உரிமை"("Freedom of Movement, Freedom of Residence: Right to Come, Right to Go, Right to Stay!") ஆகியவை இவர்களின் கோசங்களில் சிலவாகும்.



</doc>
<doc id="151592" url="https://ta.wikipedia.org/wiki?curid=151592" title="நோ வண் இசு இலீகல்">
நோ வண் இசு இலீகல்

நோ வண் இசு இலீகல் அல்லது யாரும் சட்டப்புறம்பானவர்கள் இல்லை என்பது இனவாத எதிர்ப்பாளர்களையும் அகதிகள் உரிமைகள் ஆதரவாளர்களையும் கொண்ட தளர்வாக இணைக்கப்பட்ட ஒர் அனைத்துலக வலைப்பின்னல் ஆகும். இந்த வலைப்பின்னல் யேர்மனியில் தொடங்கி இன்று ஐக்கிய இராச்சியம், கனடா உட்பட்ட நாடுகளில் விரிவடைந்துள்ளது. அகதிகளை புலம்பெயர் தொழிலாளர்களை நாடுகடத்துவதை எதிர்ப்பது, யாரும் எங்கும் போகக் கூடியவாறான ஒரு கட்டமைப்பை ஏற்படுத்துவது ஆகியவை இவர்களின் இலக்குகளில் அடங்கும். 



</doc>
<doc id="151595" url="https://ta.wikipedia.org/wiki?curid=151595" title="தூண்டப்பட்ட கதிரியக்கம்">
தூண்டப்பட்ட கதிரியக்கம்

தூண்டப்பட்ட கதிரியக்கம் அல்லது செயற்கைக் கதிரியக்கம் என்பது கதிரியக்கத் தன்மையற்ற லேசான தனிமங்களை தூண்டப்பட்ட அல்லது செயற்கை முறைகளில் கதிரியக்கத் தனிமங்களாக மாற்றும் நிகழ்வு ஆகும். இந்த தூண்டப்பட்ட கதிரியக்கமானது 1934-ஆம் ஆண்டு ஐரீன் ஜோலியட் கியூரி மற்றும் பிரெடரிக் ஜோலியட்-கியூரி ஆகியவர்களால் கண்டுபிடிக்கப்பட்டது.

செயற்கைக் கதிரியக்கமும் இயற்கைக் கதிரியக்க விதிகளுக்கு உட்படும். செயற்கை கதிரியக்கத் தனிமங்கள் எலக்ட்ரான், பாசிட்ரான், நியூட்ரான், மற்றும் காம்மா கதிர்களை வெளிவிடும்.


</doc>
<doc id="151596" url="https://ta.wikipedia.org/wiki?curid=151596" title="திருவாலவாய்">
திருவாலவாய்

திருவாலவாய் என்பது புராணங்களில் குறிப்பிடப்படும் தொன்மவியல் பாண்டியர்களின் தலை நகரங்களுள் ஒன்று. கீர்த்தி பூசன பாண்டியன் ஆட்சியில் தலைநகரம் தென்மதுரையிலிருந்து இங்கு மாற்றப்பட்டது.

பாண்டியர்களின் முந்தைய தலைநகரமான மதுரை கடலுக்கு இரையானாலும் அதில் சில உயர்ந்த இடங்கள் மட்டும் அழிவிலாமல் இருந்ததாக உளது. அவை:


</doc>
<doc id="151601" url="https://ta.wikipedia.org/wiki?curid=151601" title="டியூரான்டு கோப்பை">
டியூரான்டு கோப்பை

டியூரான்டு கோப்பை ("Durand Cup")1888-இல் அப்போதைய வெளியுறவு செயலராவிருந்த (சிம்லாவில்) "மார்டிமர் டியூரான்டு" (Mortimer Durand) என்பவரால் தொடங்கப்பட்டது. ஆரம்பகாலகட்டத்தில் இப்போட்டிகள், தற்போதைய இமாச்சல பிரதேசத்திலுள்ள தக்சை எனுமிடத்தில் விளையாடப்பட்டன. 1940-இல் நியூ டெல்லிக்கு இப்போட்டிகள் மாற்றப்பட்டன, அதிலிருந்து நியூ டெல்லியிலேயே (டாக்டர். பி.ஆர். அம்பேத்கர் மைதானம்) போட்டிகள் நடைபெற்றுவருகின்றன. ஆரம்பத்தில் இப்போட்டிகள் இந்தியாவிலிருந்த பிரிட்டிசு படையினரின் பொழுதுபோக்குக்காக நடத்தப்பட்டன.

இப்போட்டி சிம்லாவில் முதல்முறை நடைபெற்றபோது "ராயல் ஸ்காட்சு ஃபுசுலியர்சு" வெற்றிபெற்றனர், அவர்கள் இறுதிப்போட்டியில் "ஹைலேண்டு லைட் இன்ஃபேன்ட்ரி" அணியை 2-1 என்ற இலக்கு கணக்கில் தோற்கடித்தனர்.

1947-இல் இந்தியா விடுதலை பெற்றபிறகு இந்திய இராணுவம் இப்போட்டியை நடத்தி வருகிறது. அதிகபட்சமாக "மோகுன் பகங்" மற்றும் "ஈஸ்ட் பெங்கால்" அணிகள் 18 முறை வென்றுள்ளன. வழமையாக இப்போட்டியில் மேற்குவங்க அணிகளே ஆதிக்கம் செலுத்தி வருகின்றன. தற்போதைய வாகையர் கோவாவைச் சேர்ந்த "சர்ச்சில் பிரதர்சு" அணியாகும்.

இப்போட்டியில் வெற்றிபெறும் அணிக்கு மூன்று கோப்பைகள் வழங்கப்படுகின்றன. 

நடைமுறையில் இங்கிலாந்தில் நடைபெறும் எஃப் ஏ கோப்பையை ஒத்த போட்டியாகவிருந்தாலும் இதன் வாகையர் ஆசிய கால்பந்துக் கூட்டமைப்புப் போட்டிகளுக்குத் தகுதிபெறுவதில்லை; அதற்குத் தகுதிபெற ஐ-கூட்டிணைவு மற்றும் கூட்டமைப்புக் கோப்பை (இந்திய கூட்டிணைவுக் கோப்பை) ஆகியவையே ஒரே வழியாக உள்ளன.

டியூரான்டு கோப்பையின் மரபை நூற்றாண்டுகள் கடந்தும் காப்பாற்றி வருவதில் இந்திய இராணுவத்தின் பங்கு போற்றத்தக்கது.


</doc>
<doc id="151604" url="https://ta.wikipedia.org/wiki?curid=151604" title="ஆசிய கால்பந்துக் கூட்டமைப்பு">
ஆசிய கால்பந்துக் கூட்டமைப்பு

ஆசிய கால்பந்துக் கூட்டமைப்பு ("Asian Football Federation"-"AFC") என்பது ஆசியாவில் சங்க கால்பந்துப் போட்டிகளை நிர்வகிக்கும் அமைப்பாகும். இதில் 46 நாடுகள் உறுப்பு நாடுகளாக உள்ளன, அவற்றுள் பெரும்பான்மையான நாடுகள் ஆசியாவில் இருக்கின்றன. ஆசிய மற்றும் ஐரோப்பிய எல்லையிலிருக்கும் அனைத்து எல்லைநாடுகளும் (அசர்பெய்ஜான், அர்மேனியா, ஜார்ஜியா, கசகஸ்தான், ரசியா, துருக்கி போன்றவை) யூஈஎஃப்ஏவில் உறுப்புநாடுகளாக உள்ளன. இசுரேல் முழுவதுமாக ஆசிய கண்டத்தில் அமைந்திருந்தாலும் யூஈஎஃப்ஏவில் உறுப்புநாடாக உள்ளது. முன்னர் "ஓசியானியா கால்பந்துக் கூட்டமைப்பில்" உறுப்புநாடாகவிருந்த ஆஸ்திரேலியா 2006-லிருந்து ஆசிய கால்பந்துக் கூட்டமைப்பில் உறுப்புநாடாக உள்ளது. அதைப்போலவே "குவாம்" மற்றும் "வடக்கு மரியானா தீவுகள்" ஆகியவையும் ஆசிய கால்பந்துக் கூட்டமைப்பில் சேர்ந்துள்ளன.

மே 8, 1954-இல் மணிலாவில், பிலிப்பைன்சு, இக்கூட்டமைப்பு நிறுவப்பட்டது. இது ஃபிஃபாவின் ஆறு "கண்ட கூட்டமைப்பு"களில் ஒன்றாகும். இதன் தலைமையகம் புகித் ஜலால், கோலாலம்பூர், மலேசியாவில் உள்ளது. இவ்வமைப்பின் தற்போதைய தலைவர் சீனாவைச் சேர்ந்த "ழாங் சிலாங்" என்பவராவார்.



</doc>
<doc id="151605" url="https://ta.wikipedia.org/wiki?curid=151605" title="எருசலேமின் சுவர்கள்">
எருசலேமின் சுவர்கள்

எருசலேமின் சுவர்கள் அல்லது எருசலேமின் மதில்கள் () யெரூசலம் பழைய நகரால் சுழப்பட்டுள்ளது (ஏறக்குறைய 1 km²). இச்சுவர்கள் 1535 முதல் 1538 வரையான காலப்பகுதியில், முதலாம் சுலைமானின் கட்டளைக்கு ஏற்ப ஓட்டமான் பேரரசு எருசலேமை ஆட்சி செய்தபோது கட்டப்பட்டன.

சுவரின் நீளம் 4,018 மீட்டர்கள் (2.4966 மைல்), அதன் சராசரி உயரம் 12 மீற்றர்கள் (39.37 அடி) மற்றும் அதன் சராசரி தடிப்பு 2.5 மீற்றர்கள் (8.2 அடி). இச்சுவர் 34 கண்காணிப்புக் கோபுரங்களையும் 8 வாயில்களையும் கொண்டுள்ளது.

1981 இல் யெரூசலம் பழைய நகருடன் சேர்த்து யுனெஸ்கோவின் உலகப் பாரம்பரியக் களம் பட்டியலில் சேர்க்கப்பட்டது.

எருசலேமின் சுவர்கள் அந்நகரின் எல்லைகளைப் பாதுகாக்கவே கட்டப்பட்டது. தற்போது சுற்றுலாப்பயணிகளின் கவனத்தை ஈர்க்கின்றது.



</doc>
<doc id="151607" url="https://ta.wikipedia.org/wiki?curid=151607" title="கூட்டமைப்புக் கோப்பை (இந்தியா)">
கூட்டமைப்புக் கோப்பை (இந்தியா)

கூட்டமைப்புக் கோப்பை ("Federation Cup (India)" - Fed Cup) என்பது இந்தியாவில் ஆண்டுதோறும் நடைபெறும் கால்பந்துப் போட்டியாகும். இது "தோற்றால்-வெளியே" (Knockout) முறையில் நடத்தப்படுகிறது. இப்போட்டி 1977-ஆம் ஆண்டு தொடங்கப்பட்டது. 1996-இல் "தேசிய கால்பந்துக் கூட்டிணைவு" (NFL, தற்போது ஐ-கூட்டிணைவு) தொடங்கப்படுவதற்கு முன்புவரை, இப்போட்டியே தேசிய அளவில் முதன்மையான கழக கால்பந்துப் போட்டியாகும். இப்போது, ஐ-கூட்டிணைவுக்கு அடுத்தபடியாக மிக முக்கியமான போட்டியாக இதுவுள்ளது. மேலும், ஐ-கூட்டிணைவின் "கூட்டிணைவுக் கோப்பை"யாக இப்போட்டி உள்ளது. இதில் வாகைசூடும் அணி கண்ட அளவிலான போட்டியான "ஏஎப்சி கோப்பையில் ஆடுவதற்குத் தகுதி பெறுகிறது.




</doc>
<doc id="151609" url="https://ta.wikipedia.org/wiki?curid=151609" title="இந்திய கால்பந்து சங்கக் கேடயம்">
இந்திய கால்பந்து சங்கக் கேடயம்

இந்திய கால்பந்து சங்கக் கேடயம் ("IFA Shield") என்பது இந்திய கால்பந்து சங்கத்தால் (மேற்கு வங்கத்தின் கால்பந்துக் கூட்டமைப்பு) ஒவ்வோராண்டும் நடத்தப்படும் கால்பந்துப் போட்டியாகும். இது 1893-ஆம் ஆண்டு தொடங்கப்பபட்டது. இங்கிலாந்தின் எஃப் ஏ கோப்பை, இசுக்காட்லாந்தின் எஃப் ஏ கோப்பை மற்றும் இந்தியாவின் டியூரான்டு கோப்பைக்கு அடுத்து இதுவே உலகின் மிகப் பழைய கழக கால்பந்துப் போட்டியாகும். 



</doc>
<doc id="151611" url="https://ta.wikipedia.org/wiki?curid=151611" title="இந்திய கால்பந்து சங்கம்">
இந்திய கால்பந்து சங்கம்

இந்திய கால்பந்து சங்கம் ("Indian Football Association"-IFA, வங்காள மொழி : ভারতীয় ফুটবল এসোসিয়েশন) என்பது மேற்கு வங்க மாநிலத்தில், இந்தியா, சங்க கால்பந்துப் போட்டிகளை கட்டுப்படுத்தும், நிர்வகிக்கும் அமைப்பாகும். இதுவே இந்தியாவின் மிகப் பழமையான கால்பந்து சங்கமாகும். இது 1893-இல் ஆரம்பிக்கப்பட்டது. இதன் நிறுவனர்களில் அப்போதைய இங்கிலாந்து தேசிய கால்பந்து அணி வீரரான "எல்ஃபின்ஸ்டோன் ஜாக்சனும்" ஒருவராவார். மிக்சிகன் மாநில பல்கலைக்கழகத்தின் ஆப்பிரிக்க வரலாற்றுப் பேராசிரியரான பீட்டர் அலெகி என்பாரின் கூற்றுப்படி, வெள்ளையரல்லாதோர் வாழும் நாடுகளில் நிறுவப்பட்ட கால்பந்துக்கான முதல் கூட்டமைப்பாகும். 

பெயருக்கு முற்றிலும் மாறாக இவ்வமைப்பு இந்தியாவில் நடைபெறும் கால்பந்து போட்டிகளை நிர்வகிப்பதில்லை, அப்பணியை அனைத்து இந்திய கால்பந்துக் கூட்டமைப்பு செய்கிறது. ஆனாலும், அனைத்து இந்திய கால்பந்துக் கூட்டமைப்பு நிறுவப்படுவதற்கு முன்பு இவ்வமைப்பே இந்தியாவில் கால்பந்துப் போட்டிகளை நிர்வகித்தது. ஏனெனில், அப்போது இவ்வமைப்பு ஆங்கிலேயர்களால் நிர்வகிக்கப்பட்டது மற்றும் இங்கிலாந்தின் கால்பந்து சங்கத்தோடு இணைந்திருந்தது. 

1937-இல் அனைத்து இந்திய கால்பந்துக் கூட்டமைப்பு நிறுவப்பட்டதில் முக்கியப் பங்காற்றியது.

இவ்வமைப்பு கல்கத்தா கால்பந்துக் கூட்டிணைவு மற்றும் இந்திய கால்பந்து சங்கக் கேடயம் போன்ற போட்டிகளை நடத்துகிறது.



</doc>
<doc id="151614" url="https://ta.wikipedia.org/wiki?curid=151614" title="ரோவர்சு கோப்பை">
ரோவர்சு கோப்பை

ரோவர்சு கோப்பை ("Rovers Cup") என்பது இந்தியாவில் நடத்தப்படும் கால்பந்துப் போட்டியாகும். இப்போட்டி 1891-இல் பிரிட்டிசு கால்பந்து ஆர்வலர்களால் பாம்பேயில், தற்போது மும்பை, தொடங்கப்பட்டது. இது டியூரான்டு கோப்பைக்கு அடுத்தபடியாக மிகப் பழமையான இந்தியக் கால்பந்துப் போட்டியாகவிருந்தது. ஆனால், தற்போது இக்கோப்பைக்கான போட்டிகள் நடத்தப்படுவதில்லை. கடைசியாக 2000-01 பருவத்தில் நடத்தப்பட்டது, அதில் மோகுன் பகன் அணியினர் சர்ச்சில் பிரதர்சு விளையாட்டுக் கழக அணியை 2-0 என்ற இலக்கு கணக்கில் வீழ்த்தி வாகைசூடினர். "மேற்கிந்திய கால்பந்து சங்கம்" (Western India Football Association-WIFA) இக்கோப்பையை மீண்டும் நடத்துவதற்கான முயற்சிகளை செய்து வருகிறது.


</doc>
<doc id="151616" url="https://ta.wikipedia.org/wiki?curid=151616" title="ஐ-கூட்டிணைவு">
ஐ-கூட்டிணைவு

ஐ-கூட்டிணைவு ("I-League") என்பது இந்தியாவின் கால்பந்து கழகங்களுக்கான கூட்டிணைவுத் தொடராகும். இந்திய கால்பந்துக் கூட்டிணைவுத் தொகுதியில் இதுவே முதன்மையானது. இதில் 13 அணிகள் பங்குபெறுகின்றன. ஆண்டுதோறும் இரண்டு அணிகள் தகுதியிறக்கம் மற்றும் தகுதியேற்றம் (இரண்டாம் கோட்ட ஐ-கூட்டிணைவோடு) செய்யப்படும். ஒவ்வொரு பருவமும் அக்டோபர் மாதம் தொடங்கி மே மாதத்தில் முடிவுறும். ஒவ்வொரு அணியும் 26 போட்டிகள் விளையாடும், மொத்தமாக 182 போட்டிகள் நடைபெறும். 2006-இல் "தேசிய கால்பந்துக் கூட்டிணைவு" நிறுத்தப்பட்டு "ஓ என் ஜி சி ஐ-கூட்டிணைவாக" தொடங்கப்பட்டது.

2006-07 பருவத்தில் ஐ-கூட்டிணைவு தொடங்கப்பட்டதிலிருந்து மூன்று அணிகள் கூட்டிணைவை வென்றுள்ளன. மொத்தம் 16 அணிகள் ஐ-கூட்டிணைவில் பங்கேற்றுள்ளன. 


</doc>
<doc id="151621" url="https://ta.wikipedia.org/wiki?curid=151621" title="இந்திய மகளிர் கால்பந்து வாகைத்தொடர்">
இந்திய மகளிர் கால்பந்து வாகைத்தொடர்

இந்திய மகளிர் கால்பந்து வாகைத்தொடர் ("India women's football championship") என்பது இந்தியாவில் நடத்தப்படும் உயர்தர தொழில்முறை மகளிர் கால்பந்துக் கூட்டிணைவாகும். இது 1991-இல் தொடங்கப்பட்டது. இதில் 25 அணிகள் பங்கேற்கின்றன.

இது அனைத்து இந்திய கால்பந்துக் கூட்டமைப்பால் நடத்தப்பட்டு அதனாலேயே வாகையர்க்கான கோப்பை வழங்கப்படுகிறது. இவ்வாகைத்தொடர் கூட்டிணைவு மற்றும் தோற்றால்-வெளியே அமைப்புமுறையில் அமைந்துள்ளது.



</doc>
<doc id="151622" url="https://ta.wikipedia.org/wiki?curid=151622" title="20 வயதுக்குட்பட்டோருக்கான ஐ-கூட்டிணைவு">
20 வயதுக்குட்பட்டோருக்கான ஐ-கூட்டிணைவு

20 வயதுக்குட்பட்டோருக்கான ஐ-கூட்டிணைவு ("I-League U20") என்பது ஐ-கூட்டிணைவில் பங்குபெறும் அணிகளின் இளையோர் அணிகளுக்காக நடத்தப்படும் கூட்டிணைவுத் தொடராகும். இது 2011-இல் தொடங்கப்பட்டது. "ஜெசிடி" அணி 2011-ஆம் ஆண்டு இக்கோப்பையை வென்றது. 2012-இல் "புனே கால்பந்துக் கழக மன்ற" அணி வென்றது. அனைத்து இந்திய கால்பந்துக் கூட்டமைப்பு இப்போட்டிகளை நடத்துகிறது.



</doc>
<doc id="151626" url="https://ta.wikipedia.org/wiki?curid=151626" title="இந்திய மேன்மைக் கோப்பை">
இந்திய மேன்மைக் கோப்பை

இந்திய மேன்மைக் கோப்பை ("Indian Super Cup" அல்லது நிதியாதரவு காரணங்களுக்காக "ஓஎன்ஜிசி இந்திய மேன்மைக் கோப்பை") என்பது இந்தியாவில் ஒவ்வோராண்டும் நடைபெறும் கழகக் கால்பந்துப் போட்டியாகும். இது ஐ-கூட்டிணைவு வெற்றியாளர்களுக்கும் கூட்டமைப்புக் கோப்பை வெற்றியாளர்களுக்கும் இடையே நடத்தப்படுகிறது. ஒருவேளை ஐ-கூட்டிணைவு வாகையர்களே கூட்டமைப்புக் கோப்பையையும் வென்றிருந்தால் ஐ-கூட்டிணைவில் இரண்டாம் இடம் பெற்றோர் விளையாடுவர். வாகையருக்கு ஒரு கேடயம் பரிசுக் கோப்பையாக வழங்கப்படும். அணியின் ஒவ்வொரு வீரருக்கும் பதக்கமும் பரிசளிக்கப்படும். 

இப்போட்டியின் தற்போதைய வாகையர் கிங்ஃபிஷர் ஈஸ்ட் பெங்கால் அணியினராவர். அவர்கள் இறுதியாட்டத்தில் சால்கோஆகார் விளையாட்டுக் கழகத்தை பெனால்டியில் 9-8 என்ற கணக்கில் தோற்கடித்தனர்.


</doc>
<doc id="151628" url="https://ta.wikipedia.org/wiki?curid=151628" title="பனிமய மாதா பேராலயம், தூத்துக்குடி">
பனிமய மாதா பேராலயம், தூத்துக்குடி

பனிமய மாதா பேராலயம் ("Lady of Snows basilica") தூத்துக்குடியில் அமைந்துள்ள கத்தோலிக்க திருச்சபையின் பேராலயமாகும். இப்பேராலயம் 16ஆம் நூற்றாண்டில் போர்த்துகிசிய பாணியில் கட்டப்பட்டதாகும். 1982ஆம் ஆண்டு இத்திருக்கோவிலின் 400ஆம் ஆண்டு நிறைவு விழாவை முன்னிட்டு திருத்தந்தை இரண்டாம் அருள் சின்னப்பர் இத்திருத்தலத்தைப் பேராலயமாக தனது அப்போஸ்தலிக்க கடிதமான ""Pervenute illa Dei Beatissimae Genitricis Effigies""-இல் உயர்த்தினார்.இந்த பேராலயம் ஆனது ஏழு ஊரில் வாழும் பரதவர் குல மக்களுக்கும்(தூத்துக்குடி,புன்னைக்காயல்,வேம்பார்,வைப்பாறு,வீரபாண்டியபட்டினம்,மணப்பாடு மற்றும் ஆலந்தலை) மற்றும் அனைத்து ஊரில் வாழும் பரதகுல மக்களுக்கும் பதியப்பட்டது

முத்துக்குளித்துறையில் 1535-37-ம் ஆண்டுகளிலேயே முத்துகுளிதுறை பரதவர்கள் மதம் மாறினார்கள்.முதலில் பரதவர்களின் ஜாதி தலைவர்களின் தலைமையில் 85 பட்டம்கட்டிமார் முதலில் மதம் மாறி அதன் பிறகு சுமார் 20000 பரதவர்கள் மதம் மாறினார்கள்.உலகில் முதன்முதலா அதிக அளவில் மக்கள் ஒரு மதத்தில் இருந்து அடுத்த மதத்துக்கு மதம் மாறி கத்தோலிக்க மறையைத் தழுவியிருந்தனர். ஆனால் இவர்கள் மத்தியில் ஆன்மீகப் பணி புரியவும், வழிபாடுகள் நிறைவேற்றவும் குருக்கள் எவருமே இருக்கவில்லை. திருத்தந்தை 3-ம் சின்னப்பரால் இயேசு சபை குருக்கள் அனுப்பி வைக்கப்பட்டனர். இக்குருக்கள் 1579-ஆம் ஆண்டில் தூத்துக்குடியில் ஐந்து அறைகளைக் கொண்டு ஒரு புதிய தலைமை இல்லத்தைக் கட்டியெழுப்பினர். தூத்துக்குடியில் ஏற்கனவே புதிய பேதுருவுக்கு அர்ப்பணிக்கப்பட்ட ஆலயம் ஒன்று இருந்தது. இந்த ஆலயத்தை அருட்தந்தை பேதுரு கொன்சால்வஸ் என்பவர் 1538-ம் ஆண்டில் கட்டினார். இவ்வாலயம், கொச்சி மறைமாவட்டம் 1600-ம் ஆண்டில் உருவாகும் வரை, கோவா மறைமாவட்ட ஆயரின் ஆளுகையின் கீழ் இருந்தது. புனித இராயப்பர் ஆலயமே தூத்துக்குடி வாழ் கிறிஸ்தவர்களுக்கு முதல் பங்கு ஆலயமாக விளங்கிற்று. சுவாமி பேதுரு கொன்சால்வஸ்தான் இந்த ஆலயத்தின் முதல் பங்குக் குருவாக மூன்று ஆண்டுகள் பணியாற்றினார். அதன் பிறகு அவர் கொச்சிக்கு மாற்றலாகி சென்றுவிட்டார்.

ஆரம்பத்தில் இயேசு சபைக் குருக்கள் புனித இராயப்பர் ஆலயத்தின் பங்குப் பொறுப்பில் இருக்கவில்லை. இதன் காரணமாக அவர்கள் தங்களின் சொந்த வழிபாடு மற்றும் ஆன்மீகக் காரியங்களுக்கென தங்களுக்கென்றே தங்களின் தலைமை இல்லத்தோடு இணைந்தபடி ஓர் ஆலயத்தை உருவாக்கினர். இவ்வாலயம் ஆரம்பத்தில் இரக்கத்தின் மாதா (Senhora da Piedade) ஆலயம் என்று அழைக்கப்பட்டுது.

தூத்துக்டியில் இயேசு சபைக் குருக்கள் எழுப்பிய முதல் மாதா ஆலயத்தை மக்கள் சம்பவுல் கோவில் என்றும் அழைத்தனர். இயேசு சபைக் குருக்கள் கோவாவில் அமைத்த தங்களின் நிர்வாக தலைமை செயலகத்தை சம்பவுல் என்றும் புனித பவுலுக்கு அர்பணித்திருந்தனர். இதனால் மக்கள் அவர்களை சம்பவுல் குருக்கள் என்றும் அழைப்பதுண்டு, மேலும் தூத்துக்குடியில் இயேசு சபைக் குருக்கள் அமைத்த தங்களின் முதல் தலைமை இல்லத்தை புனித பவுலுக்கே அர்பணித்தனர். அதனால் சம்பவுல் கல்லூரி (St. Pauls’ College) என வழங்களாயிற்று அத்துடன் இணைந்திருந்த இரக்கத்தின் பனிமயமாதா ஆலயத்தை மக்கள் சம்பவுல் கோவில் என அழைக்கலாயினர்.

தூத்துக்குடியின் இந்த முதல் மரியன்னை ஆலயமானது 1582-ம் ஆண்டு உரோமையிலுள்ள பனிமய மாதா பேராலயத்தின் நேர்ந்தளிப்பு விழா நாளான ஆகஸ்டு 5ஆம் தேதி அன்று அர்ச்சிக்கப்பட்டது. அன்றே பனிமய மாதாவின் முதல் திருவிழா திருப்பலியும் நிறைவேற்றப்பட்டது.

1603-ம் ஆண்டில் மதுரை நாயக்கர் தனக்கு வரி குறித்த காலுத்தினுள் செலுத்தாததால் குறுநில மன்னனாக இருந்த கயத்தாறு மன்னன் வெட்டும் பெருமாளோடு சேர்ந்து படையெடுத்து வந்து தூத்துக்குடியைத் தாக்கினான். அங்கிருந்த இயேசு சபையினரின் தலைமை இல்லத்தையும், அதனுடன் இணைந்திருந்த பனிமய மாதாவின் முதல் ஆலயத்தையும் இடித்து நெருப்பு வைத்தான். அங்குள்ள விலையுயர்ந்த பொருட்களையும் சூறையாடினான். புனித இராயப்பர் ஆலயத்தையும் இடித்துத் தகர்த்தான்.

மதுரை நாயக்கனின் கொடுமைகளிலிருந்து தப்பிப்பதற்காக, தூத்துக்குடி, வைப்பாறு, வேம்பாறு போன்ற ஊர்களில் வாழ்ந்தவர்களும் இயேசு சபையினரும் 1604-ம் ஆண்டில் தூத்துக்குடிக்கு எதிரேயுள்ள ராஜ தீவில் (இன்றைய முயல் தீவில்) குடியேறினர். அங்கு இல்லங்கள் அமைத்து வாழ்ந்தனர். இயேசு சபையினர் ராஜ தீவில் புதியதோர் தலைமை இல்லத்தை நிறுவினர். மேலும் பனிமய அன்னைக்கும் புதிய ஆலயம் ஒன்றைக் கட்டியெழுப்பினர். இவ்வாலயத்திற்கு இயேசு சபையின் கொச்சி மாநிலத் தலைவர் அருட்தந்தை ஆல்பர்ட் லெர்சியோ 1604-ம் ஆண்டு ஜூலை 2-ம் தேதி அடிக்கல் நாட்டினார். இவ்வாலயம் 1606-ம் ஆண்டில் முற்றுப் பெற்றது. மக்கள் தங்களோடு ராஜ தீவுக்குப் எடுத்து வந்த பனிமய மாதாவின் அற்புத சுருபத்தை இப்புதிய ஆலயத்தில் ஆடும்பரச் சிறப்போடு வைத்தனர். இவ்வாலயம் ராஜ தீவில் குடியேறிய மக்களுகு பங்கு ஆலயமாக விளங்கிற்று. ஆனால் ராஜ தீவு குடியேற்றம் ஐந்து ஆண்டுகள் மட்டுமே நீடித்தது. அக்காலத்தில் கொச்சி மறைமாவட்டு ஆயராக இருந்த அந்திரேயாஸ் இயேசு சபையினரையும் மக்களையும் ராஜ தீவிலிருந்து வெளியேறி நிலப் பகுதிக்குத் திரும்புமாறு ஆணை பிறப்பித்தார். அதன்படி ராஜதீவில் வாழ்ந்த அனவைரும் 1609-ம் ஆண்டில் வெளியேறி மீண்டும் நிலப்பகுதியில், தங்கள் தங்கள் சொந்த ஊர்களில் குடியேறினர்.

இடிந்து பாழாகக் கிடந்த புனித இராயப்பர் ஆலயத்தை இயேசு சபையினர் புதுப்பித்து பனிமய மாதாவின் அற்புத சுருபத்தை மக்களின் வணக்கத்திற்காக அங்கே நிறுவினர். மதுரை நாயக்கனால் அழிக்கப்பட்ட தங்களின் தலைமை இல்லத்தையும், அத்துடன் இணைந்தபடி பனிமய மாதா ஆலயத்தையும் 1621-ம் ஆண்டில் எளிய முறையில் மீண்டும் கட்டியெழுப்பினர். பனிமய மாதாவின் சுருபத்தைப் புனித இராயப்பர் ஆலயத்திலிருந்து எடுத்து வந்து இப்புதிய ஆலயத்தில் வைத்துப் பாதுகாத்து வந்தனர்.

கிழக்கிந்தியக் கம்பனி உருவான பிறகு வணிகம் செய்வதற்காக ஹாலந்து நாட்டிலிருந்து டச்சுக்காரர்கள் இந்தியாவுக்கு வரத்தொடுங்கினர். இவர்கள் கால்வீனியம் என்னும் சீர்திருத்தத் திருச்சபையினர். இவர்கள் கத்தோலிக்கத் திருமறையின் கொள்கைகளை வன்மையாகக் கண்டனம் செய்தவர்கள். அவர்கள் 1655-ம் ஆண்டில் இலங்கைத் தீவைக் கைப்பற்றினர். இலங்கையிலுள்ள கொழும்பு நகரைத் தங்களின் வணிகத் தலைமைச் செயலகமாக்கி அங்கு கோட்டையும் கட்டினர். டச்சு ஆளுனரும், மற்றும் டச்சு உயர் அதிகாரிகளும் அங்கு நிரந்தரமாகத் தங்கினர்.

1655-ம் ஆண்டில் டச்சுப் படையின் தளபதியாக இருந்த வன்கோவன்ஸ் என்பவர் போர்த்துக்கீசியப் படையினரை தோற்கடித்துத் தூத்துக்குடியைக் கைப்பற்றினார். இதனால் போர்த்துக்கீசியப் படை வீரர்கள் தூத்துக்குடி மற்றும் கடுலோர ஊர்களிலிருந்து வெளியேறினர். முத்துக்குளித்துறை முழுவதும் டச்சு ஆதிக்கத்தின் கீழ் வந்தது. அடுத்து வந்த டச்சுத் தளபதி வன்ரீஸ் என்பவர் தூத்துக்குடியின் பிரதான பகுதியைச் சுற்றி கோட்டைச் சுவர் எழுப்பினார். இப்போது புனித இராயப்பர் ஆலயமும், இயேசு சபையினரின் தலைமை இல்லமும், அதனைச் சேர்ந்த பனிமய மாதா ஆலயமும் டச்சுக் கோட்டைக்குள்ளேயே இருந்தன. எனவே டச்சுப் படையினர் புனித இராயப்பர் ஆலயத்தைத் தங்களின் தங்கும் விடுதியாக மாற்றினர். உள்ளே போர்க் கருவிகளையும் குவித்து வைத்தனர். பனிமய மாதா ஆலயத்தைத் தங்களின் கால்வீனிய வழிபாட்டுத் தலமாக மாற்றினர். இந்நிலையில் புனித பனிமய மாதாவின் அற்புத சுருபத்தை சிவந்தாகுளம், கொற்கை போன்ற இடங்களுக்கு எடுத்துச் சென்று அதனை மக்கள் பாதுகாத்து வந்தனர்.
டச்சுக்காரர்கள் தூத்துக்குடி வாழ் மக்களைத் தங்களின் கால்வீனிய மத வழிபாடுகளில் கலந்து கொள்ளுமாறு பலவந்தப்படுத்தினர். இந்த முயற்சியில் தோல்வி கண்டதால் கோபமடைந்த டச்சுப் படை வீரர்கள், முத்துக் குளித்துறை ஊர்களில் பணியாற்றி வந்த இயேசு சபைக் குருக்களை கடுலோர ஆலயங்களிலிருந்து வெளியேற்றி உள் நாட்டுப் பகுதிகளுக்கு விரட்டியடித்தனர். மேலும் நாகப்பட்டினம், வேம்பாறு, வைப்பாறு, மணப்பாடு போன்ற ஊர்களிலிருந்த மாதா ஆலயங்களை இடித்துத் தரைமட்டுமாக்கினர். இறுதியில் தூத்துக்குடியில் டச்சுக் கோட்டைக்குள்ளிருந்த இயேசு சபைத் தலைமை இல்லத்தையும், அதனோடு இணைந்த பனிமய மாதா ஆலயத்தையும் 1695-ம் ஆண்டில் இரவோடு இரவாக இடித்துத் தரைமட்டுமாக்கி, அந்த இடத்தைத் இறந்தோரை அடக்கம் செய்யும் கல்லறைத் தோட்டமாக மாற்றினர். இதுவே இன்று வரை “கிரகோப்” என்று அழைக்கப்படுகிறது. “கிரகோப்” என்றாலே டச்சு மொழியில் கல்லறைத் தோட்டம் என்று பொருள்.

மீண்டும் 1699-ம் ஆண்டில் தூத்துக்குடியில் புதிய இடிக்கப்பட்ட ஆலயங்களையெல்லாம் மீண்டும் கட்டியெழுப்ப அனுமதி அளித்தனர் டச்சுக்காரர்கள். அச்சமயத்தில் தூத்துக்குடியின் பங்குக் குருவாக இருந்த இயேசு சபையைச் சேர்ந்த அருட்தந்தை விஜிலியுஸ் சவேரியுஸ் மான்சி என்பவர், டச்சுக்கதாரர்களால் வெளியேற்றப்பட்டு தூத்துக்குடிக்கு வெளியேயுள்ள துப்பாஸ்பட்டி என்ற இடத்தில் புனித லொயோலா இஞ்ஞாசியாரின் பெயரால் ஒரு குடிசைக் கோவிலும், பங்கு இல்லமும் அமைத்து பணி செய்து வந்தார். டச்சுககாரர்களின் அனுமதிக்குப்பின் அருட்தந்தை விஜிலியுஸ் மான்சி மீண்டும் தூத்துக்குடிக்கு வந்து கிரகோப் கல்லறைத் தோட்டத்திற்கு வெளியே மிகவும் எளிய முறையில் ஒரு பங்கு இல்லத்தை அமைத்து அங்கே குடியிருந்தார். சீர்குலைந்து கிடுந்த புனித இராயப்பர் ஆலயத்தையும் கட்டியெழுப்பினார். அது மீண்டும் தூத்துக்குடியின் பங்கு ஆலயமாக மாறியது. கொற்கையில் நாடோடியாக இருந்த பனிமயத் மாதாவின் சுருபத்தை மீண்டும் தூத்துக்குடிக்கு வரவழைத்து அதனைத் தனது பங்கு இல்லத்தின் மேல்மாடியில், பெட்டுகப் பீடம் (almare) ஒன்று செய்து, அதன் உள்ளே வைத்துப் பாதுகாத்து வந்தார்.
1707-ம் ஆண்டு ஏப்ரல் 4-ம் தேதி ஞாயிற்றுக்கிழமை இரவில் இடியும், மின்னலும் கூடிய பெரும் மழை பெய்து கொண்டிருந்தது. அருட்தந்தை விஜிலியுஸ் மான்சி அன்னையின் சுருபமிருந்த பெட்டகப் பீடத்தின் முன் மண்டியிட்டு செபிக்க சுபித்துக்கொண்டிருந்த போது அவ்வில்லத்தின் கூரையைக் கிழித்துக் கொண்டு பயங்கரமான ஓர் இடி பனிமய அன்னையின் சுருபத்தின் மீது விழுந்தது. அருட்தந்தை விஜிலியுஸ் மான்சி இடியின் அதிர்ச்சியில் உணர்வற்றுப் போனார். அவர் மீண்டும் தனது சுய நினைவுக்கு வந்ததும், அன்னையின் சுருபத்தின் மீது இடி விழுந்தும் அது யாதொரு சேதமுமின்றி அப்படியே இருந்ததாகவும் இடியின் கந்தகப் புகையால் மட்டும் அது கருநீல நிறமாக மாறியிருந்ததாகவும் கூறுவர். மேலும் சுருபத்திற்கு முன்னால் நின்று கொண்டிருந்தும் அருட்தந்தை விஜிலியுஸ் மான்சி இடியிலிருந்து தாம் உயிர் தப்பி பிழைத்திருப்பது அன்னை செய்த அற்புதமாக நம்பினார். அங்கு விழுந்த இடியானது அவர் சுவரில் தொங்க விட்டிருந்த சில புனிதர்களின் படங்களையும், கதவு நிலைகளையும் உடைத்து சேதப்படுத்தியிருந்தது. இதானால் பனிமய அன்னைக்குப் பெரிய புதியதோர் கற்கோவிலை எழுப்ப அருட்தந்தை விஜிலியுஸ் மான்சி அன்றே தீர்மானித்தார்.
இடியினால் கறை படிந்து போன அன்னையின் அற்புத சுருபத்தை மக்களின் பார்வைக்கு வைக்கும்படியாக அருட்தந்தை அதனை மாடியிலிருந்து கீழே இறக்கி புனித இராயப்பர் ஆலயத்தில் வைத்தார். பனிமய மாதாவுக்குப் புதிதாக கற்கோவில் அமைக்கும் தனது திட்டத்தை அருட்தந்தை விஜிலியுஸ் மான்சி உடனடியாக செயல்படுத்த முனைந்தார். இடிவிழுந்த அதே இடத்திற்கு நேர் எதிலே புதிய ஆலயத்திற்கு அடிக்கல் நாட்ட விரும்பினார். கற்கோவில் எழுப்ப டச்சுத் தளபதியிடம் அனுமதி பெறப்பட்டது. ஆனால் போர்க் காலங்களில் எதிரிகள் கோவிலை அரணாகப் பயன்படுத்தக்கூடும் என அஞ்சியதால் ஆலயத்தைக் கற்களால் கட்ட அனுமதி மறுக்கப்பட்டது. அதனால் அருட்தந்தை விஜிலியுஸ் கொழும்பிலிருந்த டச்சு ஆளுனருக்கு கடிதம் எழுதி, அதில் புதிய ஆலயத்தின் அளவுகளைத் குறிப்பிட்டு, அதனை கற்களால் கட்டுவதற்கு அனுமதி வேண்டினார். டச்சு ஆளுனரும் புதிய ஆலயத்தை கற்களால் கட்டுவதற்கு அனுமதி வழங்கினார்.

இறுதியில் 1712-ம் ஆண்டு ஏப்ரல் 4-ம் தேதி பனிமய அன்னையின் புதிய கற்கோவிலுக்கு அடிக்கல் நாட்டு விழா நடைபெற்றது. ஆலயத்தின் கட்டிட வேலைகள் வேகமாக நடந்து ஒரே ஆண்டில் ஆலய வேலை முற்றுப் பெற்றது. ஆலயக் கூரையில் கனரா ஓடுகளும் பதிக்கப்பட்டன.
இந்த முதல் கற்கோவில், 1713-ம் ஆண்டு ஆகஸ்டு 5ம் தேதி, பனிமய மாதாவின் திருவிழாவஎறு இவ்வாலயம் திறந்து வைக்கப்பட்டது. இயேசு சபையின் கொச்சி மாநிலத் தலைவர் அருட்தந்தை எம்மானுவேல் பெரைரா இப்புதிய ஆலயத்தை அர்ச்சித்துத் திறந்து வைத்தார். அங்கு முதல் திருவிழா திருப்பலியும் நிறைவேற்றினார்.

1982-ம் ஆண்டு ஜனவரி 2-ம் தேதி திருத்தந்தை இரண்டாம் அருள் சின்னப்பர் இவ்வாலயத்தைப் “பேராலயம்” (Basilica) என்ற சிறப்பு நிலைக்கு உயர்த்தினார்.



</doc>
<doc id="151636" url="https://ta.wikipedia.org/wiki?curid=151636" title="பகானி குயாய்ரா">
பகானி குயாய்ரா

பகானி குயாய்ரா பகானி உற்பத்தியாளர்களால் உற்பத்தி செய்யப்பட்ட ஒரு மைய-இயந்திர விளையாட்டு தானுந்து. இதன் முன்னைய வகை சொன்டாவிற்கு அடுத்ததான இதன் விலை £850,000 ($1,150,000) ஆக 2013இல் விற்பனைக்கு வரும்போது காணப்படும். தென் அமெரிக்க இறக்கை கடவுள் எனப்படும் குயாய்ரா-டாடா என்பதன் பெயரிலிருந்து இது பெயர் பெற்றது.

குயாய்ரா இரட்டை-வலு மேர்சிடஸ்-ஏஎம்யி 60° வி12 இயந்திரத்தைப் பயன்படுத்துகிறது. குயாய்ராவின் 6.0 லீட்டர் இயந்திரம் (எம்158) 700 க்கு மேலான குதிரைவலுவையும் முறுக்குதிறனையும் உற்பத்தி செய்கிறது. இதன் உச்ச வேகம் ஆகவும் 3.3 வினாடிகளில் இது மணிக்கு மைல் வேகத்தையும் அடையும். பிரேலி சக்கரங்களைப் பாவித்து இது வேகத்தில் 1.5கி நிலைநிற்றல் கொள்ளளவுடையது. 



</doc>
<doc id="151643" url="https://ta.wikipedia.org/wiki?curid=151643" title="கிழக்குப் போர்முனை (இரண்டாம் உலகப் போர்)">
கிழக்குப் போர்முனை (இரண்டாம் உலகப் போர்)

இரண்டாம் உலகப் போரின் கிழக்குப் போர்முனை என்பது 22 சூன் 1941 முதல் 9 மே 1945 வரை ஐரோப்பிய அச்சு நாடுகள் மற்றும் அதன் ஆதரவு நாடு பின்லாந்து என்பன சோவியற் ஒன்றியம், போலாந்து மற்றும் சில வட, தென், கிழக்கு ஐரோப்பாவைச் சூழ்ந்திருந்த நேச நாடுகளுக்கு எதிராக நடைபெற்ற இரண்டாம் உலகப் போரின் ஓர் சணண்டைக்களமாகும். இது அந்நாடுகளுக்கு ஏற்ப வேறுபட்ட பெயரினால் அழைக்கப்படுகிறது. முன்னாள் உரசிய ஒன்றியம் மகா தேசப்பற்றுப் போர் () எனவும், செருமனி கிழக்குப் போர்முனை (), கிழக்குப் படையெடுப்பு () அல்லது உரசியப் படையெடுப்பு (). எனவும் அழைக்கின்றன.

கிழக்குப் போர்முனைச் சண்டை வரலாற்றில் பாரிய இராணுவ மோதலாக அமைந்தது. சண்டை, பட்டினி, குற்றம், நோய் மற்றும் படுகொலை என்பவற்றால் ஏற்பட்ட முன்னோடியாயமையாத கொடூரம், பாரிய அழிவு, பெரும் வெளியேற்றம் மற்றும் பலவித வாழ்க்கையின் மிகப் பெரியளவு இழப்பு என்பன தனிச்சிறப்பு பெற்றுக் காணப்பட்டது. கிழக்குப் போர்முனையானது ஏறக்குறைய சகல மரண முகாம்கள், மரண ஊர்வலங்கள், பலாத்கார வாழ்விடம் மற்றும் யூதர்களுக்கெதிரான கலவரம் என்பவற்றால் பெரும் இன அழிப்புக்கு மத்தியமாகக் காணப்பட்டது. இரண்டாம் உலகப் போரின் 70 மில்லியன் மரணங்களில் அதிகளவாக 30 மில்லியன் பொதுமக்கள் மரணம் கிழக்குப் போர்முனையால் ஏற்பட்டது. கிழக்குப் போர்முனை இரண்டாம் உலகப் போரின் விளைவினை முடிவுக்கு கொண்டுவர, குறிப்பாக செருமனியின் தேற்காடிப்புக்கு முக்கிய காரணமாக இருந்தது. இது செருமனி படையின் அழிவு, ஏறக்குறை அரை நூற்றாண்டு செருமனியின் பிளவு மற்றும் இராணுவ, உற்பத்தி வல்லரசாக சோவியற் ஒன்றியம் உருவாக வழிவகுத்தது.

கருத்தியல் பகைமை இருந்தபோதிலும் செருமனியும் சோவியற் யூனியனும் முதல் உலகப் போர் விளைவில் பரஸ்பர விருப்பமின்மையைப் பகிர்ந்து கொண்டனர். பிரஸ்ட்-லிடோவ்ஸ்க் உடன்படிக்கையைத் தொடர்ந்து சோவியற் யூனியன் கனிசமான பிரதேசங்களை கிழக்கு ஐரோப்பாவில் இழந்தது. செருமனியின் கோரிக்கைக்கு ஏற்ப போலந்து, லித்துவேனியா, எஸ்தோனியா, லவிட்டியா மற்றும் பின்லாந்து என்பவற்றின் கட்டுப்பாட்டை மைய சக்திகளுக்கு விட்டுக்கொடுத்தது. அதற்குப் பின்னர் செருமனி நட்பு நாடுகளிடம் சரணடைந்ததும் இப்பகுதிகள் 1919 பாரிஸ் சமாதான மாநாட்டின் அடிப்படையில் விடுவிக்கப்பட்டன. உரசியா உள்நாட்டு யுத்த நிலைமையில் இருக்கையில் நட்பு நாடுகள் போல்ஸ்விக் அரசை ஏற்றுக் கொள்ளவில்லை, அத்தோடு சோவியற் ஒன்றியம் அடுத்த 4 வருடங்களுக்கு உருவாகாமல் இருந்ததால் அங்கு உரசிய பிரதிநிதித்துவம் இருக்கவில்லை.

மோலடோவ்-ரிப்பன்டிராப் ஒப்பந்தம் ஆகஸ்ட் 1939 கைச்சாத்திடப்பட்டது. நாசி செருமனி மற்றும் சோவிற் ஒன்றியத்திற்கிடையிலான இந்த வலிந்து தாக்காமை உடன்படிக்கை ஓர் இரகசிய நிபந்தனையைக் கொண்டிருந்தது. அதன்படி மத்திய ஐரோப்பா செருமனி மற்றும் சோவிற் ஒன்றியத்திற்கிடையில் பிரிக்கப்பட்டு முதல் உலகப் போருக்கு முன்னான நிலைக்குத் திரும்பும். பின்லாந்து, லித்துவேனியா, எஸ்தோனியா மற்றும் லவிட்டியா சோவியற் ஒன்றியத்திற்கும், போலந்து மற்றும் ருமேனியா அவற்றுக்கிடையில் பங்கிடப்படும்.

அன்ரூ நாகோர்ஸ்கியின் கூற்றுப்படி இட்லர் 11 ஆகஸ்ட் 1939 சோவியற் ஒன்றியத்தைத் தாக்கும் விருப்பத்தை வெளிப்படுத்தியிருந்தார். அவர் தெரிவித்ததாவது, "நான் மேற்கொள்வது எல்லாம் உரசியர்களுக்கு எதிராகவே செல்கின்றது. இதைப் புரிந்து கொள்ள மேற்குலகு மிக முட்டாள்களும் குருடர்களாகவும் இருந்தால், உரசியர்களுடன் ஓர் உடன்படிக்கைக்கு வர நிர்ப்பந்திக்கப்பட்டு மேற்கை தோற்கடித்து, பின்பு என் எல்லா படைகளுடன் சோவிற் ஒன்றியத்திற்கு எதிராகத் திரும்புவேன். எனக்கு உக்ரேன் தேவை. ஆகவே அவர்கள் கடைசி யுத்தத்தில் நடந்ததுபோல் அவர்கள் நம்மை பசியால் சாகச் செய்ய முடியாது."

இரு சக்திகளும் போலாந்தின் மீது 1939 இல் படையெடுத்து பங்குபோட்டன. பின்லாந்து சோவித்தின் பரஸ்பர உதவிக்காக உடப்படிக்கையை நிராகரித்ததும், சோவிற் ஒன்றியம் பின்லாந்து மீது நவம்பர் 1939 இல் படையெடுத்தது. குளிர்காலப் போர் என அறியப்பட்ட இது ஒரு கசப்பான போராகவும் சோவியற் ஒன்றியத்திற்கு பகுதி வெற்றியை மட்டுமே கொடுத்தது. சூன் 1940 இல் சோவியற் பால்டிக் நாடுகள் மீது போர் தொடுத்து சட்டத்திற்குப் மாறாகவும் ஹகு உடன்படிக்கைக்கைக்கு எதிராகவும் மூன்று நாடுகளை இணைத்துக் கொண்டது. சோவியற் ஒன்றியத்திற்கும் பால்டிக் நாடுகளுக்கும் இடையிலான ஹகு உடன்படிக்கை பல மேற்குலக நாடுகளால் ஏற்றுக் கொள்ளப்பட்டிருக்கவில்லை. மோலடோவ்-ரிப்பன்டிராப் ஒப்பந்தம் ருமேனியாவின் வடக்கு, வடகிழக்கு பகுதிகள் மற்றும் பால்டிக் மீதான படையெடுப்புகளின்போது சோவியத்திற்கு பாதுகாப்பை வழங்கியது. ஆயினும், சோவியத் பால்டிக் மற்றும் ருமேனியாவை சேர்த்துக் கொண்டது செருமனியின் ஒப்பந்தம் பற்றிய புரிந்துணர்வை மீறிய செயல் என சோவியத் மீதான படையெடுப்பிற்கு இட்லர் காரணம் கூறினார். ருமேனியா நிலப்பதிகளை உக்ரைன் மற்றும் மோல்டா சோவிற் குடியரசுகளுக்கிடையே பிரிக்கப்பட்டன.

அடால்ஃப் ஹிட்லர் தனது எனது போராட்டம் எனும் தன் சுயசரிதையில் செருமனியின் கிழக்கில் செருமன் குடியேற்றத்திற்காக புதிய இடங்களை எடுத்துக் கொள்ளல் பற்றி விவாதிக்கிறார். பிரதான இனமாக செருமனியர்களை குடியேற்றல், அதே நேரம் உள்ளூர்வாசிகளை அடியோடு அழித்தல் அல்லது அல்லது சைபீரியாக்கு அனுப்புதல், மிஞ்சியோரை அடிமை முறைக்கு பாவித்தல் ஆகிய கருத்துக்களை அவர் கொண்டிருந்தார்.
பேர்லின் கடும்போக்கு நாசிக்கள் (கிம்லர் போன்றோர்), சோவிற் ஒன்றித்துக்கு எதிரான போரை பொதுவுடமைக்கு எதிரான நாசிசத்தின் போராட்டமாகவும், ""குறை மனித"" சிலாவிக் மக்களுக்கு எதிரான ஆரிய இனத்தின் போராட்டமாகவும் கருதினர்.

இட்லர் இதை தனி அர்த்தத்துடன் "முற்றிலும் அழிக்கும் போர்" என அழைத்தார். "கிழக்கு முதன்மைத் திட்டம்" என அழைக்கப்படும் திட்டத்தில், ஆக்கிரமிக்கப்படும் மத்திய ஐரோப்பா மற்றும் சோவியற் ஒன்றிய சனத்தொகையை மேற்கு சைபீரியா பகுதியாக வெளியேற்றல், பகுதியாக அடிமைப்படுத்தல் மற்றும் முடிவில் அழித்தல்; வெற்றி கொள்ளும் பகுதிகளை செருமனியால் அல்லது "செருமனியராக்கப்பட்ட" குடியேற்றக்காரர்களால் குடியேற்றத்திற்கு உட்படல் ஆகிய திட்டங்கள் உட்கொள்ளப்பட்டிருந்தது. அத்துடன், நாசி நிகழ்ச்சித் திட்ட இலக்கான எல்லா பெரும் ஐரோப்பிய யூதர்களையும் பூண்டோடு அழித்தலின் பகுதியாக மத்திய மற்றும் கிழக்கு ஐரோப்பிய பாரிய யூத சனத்தொகையை இல்லாது ஒழித்தல் என்பதும் அதனுள் அடங்கும்.

செருமனியின் கீவ் சண்டை ஆரம்ப வெற்றியின் பிறகு ஹிட்லர் சோவிற் ஒன்றியத்தை இராணுவ ரீதியில் பலவீனமாகதாகக் கண்டார். ஒக்டோபர் 3, 1941இல் அவர் "நாம் கதவில் மாத்திரம் உதைக்க வேண்டும், அப்போது முழு பழுதடைந்த கட்டமைப்பும் உடைந்து விழ்ந்துவிடும்" என அறிவித்தார். இவ்வாறு செருமனி இன்னுமொரு மின்னலடித் தாக்குதலை எதிர்பார்த்த அதேவேளை நீண்ட போருக்கான தயார்படுத்தலை முக்கியமாக எடுக்கவில்லை. இருந்தபோதிலும், சோவிற் ஒன்றியத்தின் சுடாலின்கி்ராட் சண்டை வெற்றி மற்றும் செருமனி படைகளின் கிலியான சூழ்நிலை என்பவற்றைத் தொடர்ந்து ஹிட்லரும் நாட்சி கொள்கையும் இப்போர் மேற்கு நாகரீக செருமனி பாதுகாப்புக்கு எதிரான பொருமளவு "சோசலிச அவை நாடோடிகளின்" ஐரோப்பாவில் ஊற்றப்பட்ட அழிவு என அறிவித்தன.

ஜோசப் ஸ்டாலினால் வழிநடத்தப்பட்ட சோவியற் நிர்வாகம் தங்கள் மாக்சிச லெனினிய கருத்தியலை (Marxism–Leninism) உலகப் புரட்சியை துரிதப்படுத்துதலுக்கு திட்டமிடச்செய்தது.

போர் சோவியற் ஒன்றியத்துக்கு எதிராக நாட்சி செருமனியினாலும் அதன் அணியில் இருந்த பின்லாந்தினாலும் கொண்டுவரப்பட்டது.



</doc>
<doc id="151662" url="https://ta.wikipedia.org/wiki?curid=151662" title="மகரந்தத்தூளியல்">
மகரந்தத்தூளியல்

மகரந்தத்தூளியல் ("Palynology") என்பது நுண்நோக்கியால் மகரந்தத்தை அவதானிப்பது குறித்த அறிவியல் ஆராய்ச்சிப் படிப்பாகும். இந்த அறிவியல் படிப்பானது நிகழ்கால மற்றும் கடந்தகால மகரந்தத் தூள்களைப் பற்றியது.

மகரந்தத்தூளியல் ஒரு பல்துறை சார்ந்த படிப்பாகும். இது புவியியல் மற்றும் உயிரியல் துறைகளில் ஓர் அங்கமாய் விளங்குகிறது. குறிப்பாக தாவரவியல் மற்றும் புவியியலில் பழங்கால சூழ்நிலைகளை அறிந்துகொள்ள இது பெரிதும் உதவுகிறது. 

ஆங்கில தாவரவியலாளர் நெகேமியா க்ருவ் (Nehemiah Grew) 1640களில் நுண்நோக்கியின் வழியே மகரந்தத்தூளைப் பார்த்திருப்பதாக குறிப்புகள் கூறுகின்றன. அவர் தாவரங்களின் இனப்பெருக்கத்திற்கு மகரந்தத்தூள் மிக இன்றியமையாதது என்று சொன்னதோடல்லாமல் மகரந்தம், மகரந்ததாள் போன்றவற்றைப் பற்றியும் முதன் முதலில் விளக்கினார். நுண்நோக்கியின் வளர்ச்சி மற்றும் ராபர்ட் கிட்ச்டன் (Robert Kidston) மற்றும் (பி. ரேயன்ச்ச்) போன்றவர்களின் ஆராய்ச்சி, நிலக்கரியில் ஸ்போர்களின் கண்டுபிடிப்பு இந்தத் துறையை மேலும் சிறப்பானதாக்கியது. 

1916ல் லென்னர்ட் வான் போஸ்ட் (Lennart von Post) க்ரிச்தியானியாவில் (Kristiania) நிகழ்த்திய சொற்பொழிவில் மகரந்தத்தூளியல் துறையின் மற்றுமொரு பரிமாணத்திற்கு இட்டுச் சென்றார். மகரந்த ஆராய்ச்சி முதலில் வட ஐரோப்பா நாடுகளில் தான் அவர்கள் மொழியிலேயே காணப்பட்டது. இந்த நிலை 1921ல் குன்நேர் எர்ட்மன் (Gunner Erdtman) தன்னுடைய ஆய்வேட்டை வெளியிட்டதன் மூலம் மாறியது. இந்தக் காலக் கட்டங்களில் மகரந்த ஆராய்ச்சி ஐரோப்பா முழுவதும் மற்றும் வட அமெரிக்கப் பகுதிகளிலும் தட்பவெப்ப நிலை மாற்றத்தைப் புரிந்துகொள்ள உதவியாக இருந்தது. 
மகரந்தத்தூளியல் (Palynology) என்றப் பதத்தை முதலில் ஹைடு (Hyde) மற்றும் வில்லியம்ஸ் (Williams) 1944ல் ஸ்வீடிஷ் புவியியலாளர் அன்டேவ்ஸ் (Antevs) என்பவருக்கு போல்லன் அனாலிசிஸ் சிர்கிளர் (Pollen Analysis Circular) என்ற நூலில் எழுதிய கடிதத்தில் புகுத்தினர். ஹைடு (Hyde) மற்றும் வில்லியம்ஸ் (Williams) இந்தப் பதத்தை கிரேக்க பதமான "paluno" (தெளிப்பது என்று பொருள்படும்) மற்றும் "pale" (தூசி என்று பொருள்படும்) என்கின்ற மகர்ந்ததிற்கு இணையான லத்தின் பதத்தில் இருந்து தேர்ந்தெடுத்தனர்.

மகரந்தங்கள் (Palynomorphs) என்பது 5 முதல் 500 மைக்ரோமீட்டர் அளவுக்குட்பட்ட கரிம(organic) சுவற்றை கொண்ட நுண்படிமங்கள் ஆகும். இவை பாறைகளிலும் படிவுப் படிமங்களிலும் இருந்து வேதியியல் மற்றும் இயற்பியல் முறைகளில் பிரித்து எடுக்கப்படுகிறது. 

வேதியியல் செரிமாணம் பல நிலைகளை கொண்டது.. முதலில், அறிவியலாளர்கள் பொட்டாசியம் ஐதரொக்சைட்டைப் பயன்படுத்தி தாவர மக்குப் பொருட்களை நீக்கினர். மகரந்தத்தின் சுவர் மீயொலி சிகிச்சை மூலம் பாதிக்கப்பட்டாலும், இதை பயன்படுத்துவதன் மூலம் மிகவும் நுண்ணிய துகள்களை பரவல் படுத்த முடியும். 1924 ல் அசர்சொன் மற்றும் கிரானுலாந்து (Assarson and Granuland) ஆகியோர் அறிமுகப்படுத்திய ஐதரோபுளோரிக்கமில (Hydrofluoric acid) முறை சிலிக்கேட்டுகளை கரைப்பதில் பெரிதும் உதவுகிறது. கன்னர் எர்ட்மன் (Gunner Erdtman) பயன்படுத்திய அசிடிக்அமில பகுப்பாய்வு (Acetolysis) முறை மகரந்தத்தின் உட்புறப் பொருட்களை நீக்குவதற்குப் பயன்படுகிறது. இம்முறையில் அசெடிக் அன்ஹைட்ரைட்டு (Acetic anhydride) மற்றும் கந்தக அமிலம் 9:1 என்ற விகிதத்தில் பயன்படுத்தப்படுகிறது.

இந்த வேதியியல் முறைகள் கவனமாக கையாளப்படவேண்டும். ஏனென்றால், குறிப்பாக ஐதரோபுளோரிக்கமிலம் நம்முடைய தோலில் ஊடுருவி நம் எலும்பை அரிக்கும் அதிசக்தி வாய்ந்தது..


</doc>
<doc id="151663" url="https://ta.wikipedia.org/wiki?curid=151663" title="புதியமாதவி (எழுத்தாளர்)">
புதியமாதவி (எழுத்தாளர்)

புதியமாதவி மகாராட்டிர மாநிலத் தலைநகர் மும்பையைச் சேர்ந்த தமிழ் எழுத்தாளர். தமிழ் சிற்றிதழ்களிலும் இணைய இதழ்களிலும் அதிகமாக சமகால அரசியல், பெண்ணியம் குறித்து தொடர்ந்து எழுதி வருபவர்.

மும்பையில் பிறந்து வளர்ந்த புதியமாதவியின் இயற்பெயர் மல்லிகா. மும்பையில் வாழ்ந்து வரும் இவரது சொந்தவூர் திருநெல்வேலி. மதுரை காமராசர் பல்கலைக்கழகத்தில் முதுகலை பட்டம் பெற்று மும்பை ஹாங்காங், ஷங்கய் பன்னாட்டு வங்கியில் 22 ஆண்டுகள் பணி செய்து விருப்ப ஓய்வு பெற்றவர்.






</doc>
<doc id="151664" url="https://ta.wikipedia.org/wiki?curid=151664" title="அறிவியல் குறியீடு">
அறிவியல் குறியீடு

அறிவியல் குறியீடு (இலங்கை வழக்கு: விஞ்ஞானமுறைக் குறிப்பீடு, "Scientific Notation") என்பது சாதாரண தசமக் குறிப்பீட்டு முறையில் எழுதமுடியாத மிகப்பெரிய அல்லது மிகச்சிறிய எண்களை எழுதப் பயன்படுத்தப்படும் ஒரு முறையாகும். அறிவியல் குறியீடு பல பயனுள்ள அம்சங்களைக் கொண்டுள்ளது. இது பெரும்பாலும் கணிப்பான்களில் பயன்படுத்தப்படுகிறது. மேலும், விஞ்ஞானிகள், பொறியியலாளர்கள் மற்றும் கணிதவியலாளர்களாலும் இது பயன்படுத்தப்படுகிறது. 

அறிவியல் குறியீட்டில் எல்லா இலக்கங்களும் பின்வரும் வடிவில் எழுதப்படும்.
(பத்தின் bயாம் அடுக்கின் a மடங்கு),இங்கு அடுக்கு b ஒரு முழுவெண்ணும், குணகம் a யாதுமொரு மெய்யெண்ணுமாகும்.


</doc>
<doc id="151671" url="https://ta.wikipedia.org/wiki?curid=151671" title="போலந்துபந்து">
போலந்துபந்து

போலந்துபந்து ("Polandball" அல்லது "நாட்டுப்பந்து") என்பது பயனர் உருவாக்கிய ஓர் இணையத் தொடர்வினை ஆகும். இது 2009ஆம் ஆண்டின் பின்பகுதியில் செருமன் படிமச்சட்டம் கிரௌட்சன்.நெட்டில் துவங்கியது. இந்தத் தொடர்வினை பல இணைய வரைகதைகளில் நாடுகளை பிழையான ஆங்கிலத்தில் பேசும் உருண்டையான நபராக உருவகித்து நாடுகளின் தேசியத் தன்மைகளையும் பன்னாட்டு உறவுகளையும் நக்கல் செய்வதாகும். இத்தகைய வரைகதை நடை "போலந்துபந்து" (போலந்து நாடு குறித்து இல்லாவிடினும் கூட) என்றும் "நாட்டுப்பந்து" (பன்மையில் நாட்டுப்பந்துகள்) என்றும் கூறப்படுகின்றன.

டிராபால்.கொம் என்ற வலைத்தளத்தில் போலிய இணையப் பயனாளர்களுக்கும் உலகின் பிற இணையப் பயனாளர்களுக்கும் இடையே ஆகத்து 2009இல் நடந்த சண்டையே போலந்துபந்து உருவாகக் காரணமாக அமைந்தது. இந்த வலைத்தளம் இணையப் பயனாளர்கள் யாரும் தங்கள் வரையும் திறமையைக் காட்டுவதற்கு ஓர் ஓவியத்திரையாக விளங்கியது. மற்றவர்களது ஓவியங்களின் மீதும் வரையக்கூடிய வசதியைத் தந்தது. போலந்து நாட்டில் தங்களது நாட்டுக் கொடியை பந்தொன்றில் வரைய ஓர் கருத்தாக்கம் உருவானது. இதனைத் தொடர்ந்து ஆயிரக்கணக்கான போலந்து பயனர்கள் டிராபால்.கொமில் சிவப்பின் மீது வெள்ளை வண்ணத்தில் உள்ள பந்தின் இடையில் "POLSKA" என எழுதலாயினர். இதனை ஒருங்கிணைத்த பயனரின் பரிந்துரைப்படிபெரிய சுவசுத்திக்கா கொண்டு மறைத்தனர்.

கிரௌட்சன்.நெட் என்ற இடாய்ச்சுமொழி வரைதளத்தில் ஆங்கிலப் பயனர்கள் வருவதுண்டு. இத்தளத்தில் "ஃபால்கோ" என்ற பிரித்தானியர் இந்தத் தொடர்வினையைத் துவக்கியதாக நம்பப்படுகிறது. இவர் செப்டம்பர் 2009இல் பெயின்ட் கொண்டு அரசியல் இல்லாது அத்தளத்தில் பிழையான ஆங்கிலத்தில் பங்களித்துவந்த "வொஜக்" என்ற போலந்தியரைக் கிண்டலடிக்கும் விதமாக முதல் போலந்துபந்தை உருவாக்கினர். இதனைத் தொடர்ந்து பல உருசியர்கள் உற்சாகத்துடன் போலந்துபந்து கேலிச்சித்திரங்கள் வரையலாயினர்.

போலந்துபந்து போலந்தின் வரலாறு, பிற நாடுகளுடனான வெளியுறவு மற்றும் ஒரே தன்மையான குணவியல்புகளை கருதுகோளாகக் கொண்டது. 2010 ஏப்ரல் 10 இல் போலந்தின் அரசுத்தலைவர் லேக் காச்சின்ஸ்கியும் அவரது மனைவியும் வேறு பல அரசு அதிகாரிகளும் உருசியாவின் சிமலியென்ஸ்க் வட்டாரத்தில் உள்ள இரகசிய வான்படைத் தளத்தில் இறங்கும்போது நேர்ந்த வானூர்தி விபத்தொன்றில் கொல்லப்பட்டதை அடுத்து பரவலாக அறியப்பட்டது. இந்த விபத்தின் ஆய்வு அறிக்கை குறித்து உருசியாவிற்கும் போலந்திற்கும் கருத்து வேறுபாடு நிலவிய நிலையில் போலந்தை கேலி செய்ய பல உருசியர்கள் இந்த ஊடகத்தை பயன்படுத்தினர். நாட்டுப் பந்துகளின் உரையாடல்கள் பிழையான ஆங்கிலத்திலும் இணைய கொச்சைமொழியிலும் இருந்தன. கேலிச்சித்திரத்தின் முடிவில், போலந்தின் தேசியக்கொடிக்கு நேர்மாறாக மேலே சிவப்பும் கீழே வெள்ளையுமாக வடிவமைப்பட்ட போலந்துபந்து அழுவதாக முடியும்.

சில போலந்துபந்தின் கருப்பொருள்கள் உருசியாவால் விண்ணில் பறக்க முடியும் என்றும் போலந்தால் விண்கலம் ஏவ இயலாது என்று கருதுகோளை அடிப்படையாகக் கொண்டு அமைந்தன. இத்தகைய வரைகதை ஒன்றில் புவியை ஓர் பெரும் விண்கல் மோதி அழிக்கவிருக்கையில் விண்வெளித் தொழில்நுட்பம் கொண்ட நாடுகள் புவியிலிருந்து தங்கள் விண்கலங்கள் மூலம் தப்பிக்க போலந்து மட்டும் "Poland cannot into space" ( இச்சொற்றொடர் மிகவும் பரவலானது) அழுதுகொண்டு இருப்பதாகக் காட்டப்பட்டிருக்கும். இதே போன்ற மற்றுமொரு வரைகதையில் போலந்துபந்து பிற நாட்டுப் பந்துகளிடம் "நாங்கள் உருசியாவை அழித்தபிறகு துருக்கியே உலகின் பெரிய நாடானது...மேலும்..." எனப் பெருமைப்பட மற்ற நாடுகள் சிரிப்பதுபோல அமைந்திருந்தது. இதனால் எரிச்சலடைந்த போலந்துபந்து "குர்வா" கூவி "இணையம் வேடிக்கைக்கானதல்ல" என்ற கோஷ அட்டையைக் காட்டும். இறுதியில் போலந்துபந்து வழமைப்படி அழுகையுடன் முடியும்.

போலந்துபந்து மற்ற நாடுகளைக் கேலி செய்யவும் உருவாக்கப்படலாம்; நாட்டுப்பந்து என இவற்றைக் குறிப்பிடலாம் எனினும் இவையும் போலந்துபந்து எனவே அறியப்படுகின்றன. இணைய சஞ்சிகை லுர்க்மோரின்படி பவேரியா ஐக்கிய அமெரிக்கா, காத்தலோனியா சைபீரியா போன்ற நாடுகளுக்கு போலந்துபந்துகள் உருவாக்கப்பட்டுள்ளன. சிங்கப்பூரின் போலந்துபந்து முக்கோண வடிவில் அமைந்துள்ளதால் "டிரிங்கப்பூர்" என அழைக்கப்படுகிறது. இசுரேலின் பந்து அவர்களது யூத இயற்பியலைப் போன்றே மிகுகன (hypercube) உருவமாக உள்ளது. கசக்ஸ்தானின் பந்து செங்கல் வடிவத்தில் உள்ளது. பிரித்தானியாவின் பந்து மேல்தொப்பி அணிந்தும் ஒற்றைக் கண்ணாடியுடனும் உள்ளது.



</doc>
<doc id="151673" url="https://ta.wikipedia.org/wiki?curid=151673" title="வெண்டி பி. லாரன்ஸ்">
வெண்டி பி. லாரன்ஸ்

வெண்டி பி. லாரன்ஸ் (Wendy B. Lawrence) என்பவர் 1959ம் ஆண்டு சூலை மாதம் 2ம் திகதி அமெரிக்காவில் பிறந்தவர். முன்னாள் அமெரிக்கா கடற்படைத் தளபதியாகவும், பொறியியலாளராகவும், நாசா விண்வெளி ஆராய்ச்சி மையத்தின் விண்வெளி வீரராகவும் கடமை புரிந்தவர். வெண்டி பி. லாரன்ஸ் அமெரிக்கா கடற்படை பயிற்சி நிலையத்தில் பட்டம் பெற்ற முதல் பெண்மணியாவார்.


</doc>
<doc id="151678" url="https://ta.wikipedia.org/wiki?curid=151678" title="தெற்காசிய கால்பந்துக் கூட்டமைப்பு">
தெற்காசிய கால்பந்துக் கூட்டமைப்பு

தெற்காசிய கால்பந்துக் கூட்டமைப்பு ("South Asian Football Federation"-SAFF) என்பது 1997-இல் தொடங்கப்பட்ட கால்பந்து ஆடுகின்ற தெற்காசிய நாடுகளின் கால்பந்துக் கூட்டமைப்பு ஆகும். இதன் தொடக்க உறுப்பினர்கள்: இந்தியா, மாலத்தீவுகள், நேபாளம், பாகிஸ்தான் மற்றும் இலங்கை. 2000-ஆம் ஆண்டில் பூடான் உறுப்பினராக இணைந்தது. 2005-இல் ஆப்கானிஸ்தான் இணைந்தது. 


இப்போட்டியை ("SAFF Championship") தெற்காசிய கால்பந்துக் கூட்டமைப்பு நடத்துகிறது. இது இரண்டு ஆண்டுகளுக்கு ஒருமுறை நடைபெறுகிறது. இதன் முந்தைய பெயர், "தெற்காசி கால்பந்துக் கூட்டமைப்பு தங்கக் கோப்பை" ஆகும். இதன் நடப்பு வாகையர் இந்திய கால்பந்து அணியினர் ஆவர். கடைசியாக நடைபெற்ற வாகைத்தொடரின் இறுதிப் போட்டியில் ஆப்கானிஸ்தான் கால்பந்து அணியை 4-0 என்ற இலக்கு கணக்கில் வென்றனர்.



</doc>
<doc id="151682" url="https://ta.wikipedia.org/wiki?curid=151682" title="லிசா நோவாக்">
லிசா நோவாக்

லிசா நோவாக் (Lisa Nowak) அமெரிக்காவின் வொஷிங்டன் நகரில் பிறந்து புகழ்பெற்ற பெண்மணியாவார். இவர் 1963ம் ஆண்டு மே மாதம் 10ம் திகதி பிறந்தவர். லிசா நோவாக் முன்னாள் அமெரிக்கா கடற்படை அதிகாரியாகவும் நாசாவின் விண்வெளி வீராங்கனையாகவும் செயற்பட்டு வந்தவர். லிசா நோவாக் 2005ம் ஆண்டு ஜூன் 5ம் திகதி ஜான்ஸன் விண்வெளி மையத்தின் நாசா விண்வெளி பிளைட் மெடல் (NASA Space Flight Medal) என்ற பதக்கத்தையும் வென்றெடுத்தார்.


</doc>
<doc id="151690" url="https://ta.wikipedia.org/wiki?curid=151690" title="டாய் ஸ்டோரி 2 (திரைப்படம்)">
டாய் ஸ்டோரி 2 (திரைப்படம்)

டாய் ஸ்டோரி 2 (Toy Story 2) 1999 இல் வெளியான அமெரிக்கக் கணிணி அசைவூட்டத் திரைப்படமாகும். டார்லா ஆண்டர்சனால் தயாரிக்கப்பட்டு லீ அங்க்கிரிச்சால் இயக்கப்பட்டது. டாம் ஹாங்க்ஸ், டிம் ஆல்லன் ஆகியோர் குரல் கொடுத்துள்ளனர்.

இப்படம் டாய் ஸ்டோரி திரைப்படத்தின் தொடர்ச்சியாக வெளிவந்தது. டாய் ஸ்டோரி 3 2011இல் வெளிவந்தது.




</doc>
<doc id="151697" url="https://ta.wikipedia.org/wiki?curid=151697" title="ஐஎன்எஸ் ராணா (டி52)">
ஐஎன்எஸ் ராணா (டி52)

ஐஎன்எஸ் ராணா (டி52) ஆனது இந்தியக் கடற்படையில் தற்போது சேவையிலுள்ள ராஜபுதன வகுப்பு அழிகலன் ஆகும். இது 28 ஜூன் 1982 அன்று செயல்பாட்டுக்கு வந்தது. 

இது சோவியத்தின் கசின் வகுப்பு வழிநடத்தப்பட்ட ஏவுகணை அழிகலனை மறு வடிவமைப்பு செய்து உருவாக்கப்பட்டது. 
ஐஎன்எஸ் ராணா இந்தியக் கடற்படையின் கிழக்கு படைப்பிரிவில் செயல்படுகிறது. இதன் முதன்மைத் துறைமுகம் விசாகப்பட்டினம் ஆகும். 
ஐஎன்எஸ் ரஞ்சித் கப்பலுடன் சேர்ந்து இது சீனாவின் சின்டாவ் துறைமுகத்திற்கு 2007 ஏப்ரல் மாதத்தில் பயணம் மேற்கொண்டது. 

ஏப்ரல் 2008ல் இது பாங்காக், தாய்லாந்திற்கு ஐஎன்எஸ் கிரண் (பி44) கப்பலுடன் சேர்த்து சென்றது. அதே மாதத்தின் இறுதியில் இக்கப்பல் மணிலா, பிலிப்பைன்ஸ்க்கும் சென்றது.

5-6 ஜூன் 2010ல், இந்திய மற்றும் ஆஸ்திரேலிய கடற்படைகளுக்கிடைப்பட்ட இருதரப்பு ஒத்துழைப்பை மேம்படுத்தும் விதமாக ஆஸ்திரேலியாவின் பிரெமன்ட்லுக்கு நட்புறவுப் பயணம் மேற்கொண்டது. 


</doc>
<doc id="151701" url="https://ta.wikipedia.org/wiki?curid=151701" title="இறக்கைபாரம்">
இறக்கைபாரம்

காற்றியக்கவியலில் இறக்கைபாரம் ("Wing Loading") என்பது முழு வானூர்தியின் எடையை (எரிபொருள், பயணக்குழு மற்றும் பயண பாரம் ஆகியவை ஏற்றப்பட்டிருந்தால் அவற்றின் எடையும் சேர்த்து) வானூர்தியின் இறக்கைப் பரப்பளவால் வகுக்கக் கிடைப்பதாகும். ஒரு வானூர்தியின் வேகத்துக்கு நேர்விகித்ததில் அதன் இறக்கையின் ஒவ்வொரு அலகிலும் ஏற்றம் அதிகரிக்கிறது, ஆகவே வழமையில் சிறிய இறக்கையும் குறிப்பிட்ட எடையைத் தூக்கிச் செல்வதற்கான ஏற்றத்தை நிலையான பறத்தலில் அதிக இறக்கைபாரத்தில் செல்லும்போது உருவாக்கும். அதற்குநேராக, தரையிறக்க மற்றும் வானேற்ற வேகங்களும் அதிகமாக இருக்கும். அதிக இறக்கைபாரத்தால் வானூர்தியின் நழுவியக்கச் சுதந்திரமும் குறைகிறது. இவையனைத்தும் இறக்கையுடைய உயிரிகளுக்கும் பொருந்தும்.

வழமையாக இறக்கைபாரங்கள் lb/ft (அ) kg/m (அ) N/m அலகுகளில் குறிக்கப்படுகின்றன.



</doc>
<doc id="151703" url="https://ta.wikipedia.org/wiki?curid=151703" title="ஆய்லர் சமன்பாடுகள் (பாய்ம இயக்கவியல்)">
ஆய்லர் சமன்பாடுகள் (பாய்ம இயக்கவியல்)

பாய்ம இயக்கவியலில் ஆய்லர் சமன்பாடுகள் என்பது பாகுமையற்ற பாய்வைக் கட்டுப்படுத்தும் சமன்பாடுகளின் தொகுப்பு ஆகும். இதைத் தருவித்த லியோனார்டு ஆய்லரின் பெயரில் வழங்கப்படுகின்றன. இச்சமன்பாடுகள் நிறை (தொடர்ச்சி), உந்தம், மற்றும் ஆற்றல் அழிவின்மைகளைக் குறிக்கிறது; இது, பாகுமை மற்றும் வெப்பக் கடத்தல் முற்றிலும் அற்ற நிலையில் உள்ள நேவியர்-ஸ்டோக்ஸ் சமன்பாடுகள் ஆகும். உண்மையில், நிறை (தொடர்ச்சி) மற்றும் உந்த சமன்பாடுகள் மட்டுமே ஆய்லரால் தருவிக்கப்பட்டன. ஆயினும், பாய்ம இயக்கவியலில் அனைத்து அழிவின்மை விதிகளும் - ஆற்றல் அழிவின்மை விதி உட்பட - ஆய்லர் சமன்பாடுகள் என்றே வழங்கப்படுகின்றன.


</doc>
<doc id="151704" url="https://ta.wikipedia.org/wiki?curid=151704" title="நேவியர்-ஸ்டோக்சு சமன்பாடுகள்">
நேவியர்-ஸ்டோக்சு சமன்பாடுகள்

நேவியர்-ஸ்டோக்சு சமன்பாடுகள் ("Navier-Stokes equations") பாய்மங்களின் இயக்கத்தை விளக்கும் சமன்பாடுகளாகும்; இவை, இவற்றைத் தருவித்த கிளாட்-லூயி நேவியர் மற்றும் ஜார்ஜ் கேப்ரியல் ஸ்டோக்ஸ் ஆகியோரின் பெயரில் வழங்கப்படுகிறது. நியூட்டனின் இரண்டாம் விதியை பாய்ம ஓட்டத்திற்குப் பயன்படுத்தும்போது இவை கிடைக்கின்றன; இச்சமன்பாடுகள் பாய்மத்தின் தகைவானது, பரவும் பிசுக்குமை உறுப்பு (திசைவேகத்தின் மாறல் விகிதத்துக்கு நேர்விகிதத்தில் இருக்கும்) மற்றும் அழுத்த உறுப்புகளின் சேர்க்கை என்ற அனுமானத்தினடிப்படையில் ஆனது.

இச்சமன்பாடுகள் கல்வி மற்றும் பொருளியல் சார்ந்த பலவித நிகழ்வுகளை (இயற்பியல் முறையில்) விளக்குவதற்குப் பயன்படுகின்றன. வானிலை, கடல் நீரோட்டம், குழாய்களில் நீரோட்டம், மற்றும் விமான இறக்கையைச் சுற்றிக் காற்றோட்டம் போன்ற பலவற்றை மாதிரியமைக்கவும் பயன்படுகின்றன. வானூர்திகள் மற்றும் தானூந்துகளின் வடிவமைப்பு, இரத்த ஓட்டம் பற்றி ஆராய்வதற்கு, மின்நிலையங்களின் வடிவமைப்பு, சுற்றுப்புறத் தூய்மைக் கேட்டைப் பகுப்பாயவும், இன்னபிற பயன்களுக்கும் இச்சமன்பாடுகள் அவற்றின் முழு மற்றும் எளிமைப்படுத்தப்பட்ட வடிவங்களில் பயன்படுத்தப்படுகின்றன. மேலும் இச்சமன்பாடுகள், மேக்ஸ்வெல் சமன்பாடுகளோடு சேர்த்து காந்தப்பாய்ம இயக்கவியல் ஆராய்ச்சி மற்றும் மாதிரியமைத்தலுக்குப் பயன்படுகின்றன. 

இச்சமன்பாடுகள் முற்றிலும் கணிதவியல் சம்பந்தமாகவும் பெரும் ஆர்வத்தைத் தூண்டுபவனாக இருக்கின்றன. இவை மிகப்பரவலாக பயன்படுத்தப்பட்டும் கணிதவியலாளர்கள், இச்சமன்பாடுகளுக்கு முப்பரிமாணத்தில் தீர்வுகள் இருக்கின்றன (உள்ளமைத் தேற்றம்) மற்றும் ஏதும் வழுவிடம் (ஒப்புரவு) இல்லாமலிருக்கின்றன என்று இதுவரை நிரூபிக்காதிருக்கின்றனர். இது நேவியர்-ஸ்டோக்ஸ் உள்ளமை மற்றும் ஒப்புரவு இடர்ப்பாடு எனப்படுகிறது. இதனால் க்ளே கணிதவியல் கழகம், கணிதவியலின் ஏழு முக்கிய இடர்ப்பாடுகளில் ஒன்று என அறிவித்துள்ளது. இச்சமன்பாடுகளுக்குத் தீர்வு அல்லது எதிர் உதாரணம் கண்டுபிடித்தால் ஒரு மில்லியன் அமெரிக்க டாலர்கள் பரிசளிப்பதாகவும் அக்கழகம் அறிவித்துள்ளது.


</doc>
<doc id="151708" url="https://ta.wikipedia.org/wiki?curid=151708" title="ஏ-4 நெடுஞ்சாலை (இலங்கை)">
ஏ-4 நெடுஞ்சாலை (இலங்கை)

ஏ-4 நெடுஞ்சாலை என்பது இலங்கையின் தலைநகரான கொழும்பையும் மட்டக்களப்பையும் இணைக்கும் 430கிலோமீட்டர் தூர நெடுஞ்சாலை ஆகும். இதுவே இலங்கையிலுள்ள மிக நீண்ட நெடுஞ்சாலையாகவும் கொள்ளக்கூடியது. இது கொழும்புக்கும் மட்டக்களப்புக்குமிடையில் மேற்கு, சபரகமுவா, ஊவா மற்றும் கிழக்கு மாகாணத்தின் பல பிரதான நகரங்களை இணைக்கின்றது. 

இந் நெடுஞ்சாலை கொழும்பு, நுகேகொடை, மகரகம, அவிசாவளை, இரத்தினபுரி, புத்தளை, மொனராகலை, சியம்பலண்டுவ, பொத்துவில், திருக்கோவில், ஒலுவில், காரைதீவு, கல்முனை, செட்டிபாளையம், மட்டக்களப்பு ஆகிய நகர்களூடாக செல்கின்றது.



</doc>
<doc id="151710" url="https://ta.wikipedia.org/wiki?curid=151710" title="காற்றுச்சுரங்கம்">
காற்றுச்சுரங்கம்

காற்றுச்சுரங்கம் ("Wind tunnel") என்பது காற்றியக்கவியல் ஆராய்ச்சிகளில் பயன்படும் கருவியாகும். இது திண்மப் பொருட்களைச் சுற்றி காற்றோட்டத்தை ஆராயப் பயன்படுகிறது. இது குழல்வடிவ காற்றோட்ட வழியையும் ஆய்வுப்பொருள் மையத்தில் நிறுவப்படும் அமைப்பையும் கொண்டிருக்கிறது. ஆய்வுப்பொருளைச் சுற்றி காற்றோட்டத்தை ஏற்படுத்த ஒரு திறன்மிகுந்த சுழல்விசிறியைக் கொண்டிருக்க வேண்டும்; சுழல்விசிறி காற்றோட்டத்தை நேர்ப்படுத்த இதழ்களைக் கொண்டிருக்க வேண்டும். காற்றோட்டத்தால் ஆய்வுப்பொருள் மீது ஏற்படும் விசைகளை அளக்க, ஆய்வுப்பொருள் உணர்வுத்திறன் மிகுந்த தாங்கிகளால் தாங்கப்பட்டிருக்கும்; அல்லது, ஆய்வுப் பொருளைச் சுற்றிய காற்றோட்டத்தைக் கண்டறிய புகை அல்லது கண்டுணரக்கூடியப் பொருளேதேனும் செலுத்தப்படுகிறது. மிகப்பெரும் காற்றுச்சுரங்கங்களில் வானூர்தி அல்லது தானூர்திகளின் முழுமாதிரிகளே பயன்படுத்தப்படுகின்றன; ஆனால் இவற்றை இயக்குவதற்கு பெருமளவு பொருட்செலவு ஏற்படும், ஆதலால் இவற்றின் பல பணிகள் கணினி மாதிரியமைத்தல் மூலம் செய்யப்படுகின்றன. வாகனங்கள் மட்டுமன்றி கட்டிடம் மற்றும் பாலம் போன்ற பெரிய கட்டமைப்புகளைச் சுற்றிய காற்றோட்டத்தை ஆராயவும் "காற்றுச்சுரங்கங்கள்" பயன்படுத்தப்படுகின்றன. முதன்முதலில் முழுதும் சூழப்பட்ட காற்றுச்சுரங்கங்கள் 1871-இல் கண்டறியப்பட்டன; அளவில் பெரிய காற்றுச்சுரங்கங்கள் இரண்டாம் உலகப்போரின்போது கட்டமைக்கப்பட்டன.


</doc>
<doc id="151713" url="https://ta.wikipedia.org/wiki?curid=151713" title="எச்ஏஎல் இலகுரக போர் உலங்கு வானூர்தி">
எச்ஏஎல் இலகுரக போர் உலங்கு வானூர்தி

எச்ஏஎல் இலகுரக போர் உலங்கு வானூர்தி ("HAL Light Combat Helicopter") என்பது பல்பணி போர் உலங்கு வானூர்தி ஆகும். இது இந்தியாவில் ஹிந்துஸ்தான் ஏரோநாட்டிக்ஸ் லிமிடெட் நிறுவனத்தால் இந்திய இராணுவம் மற்றும் இந்திய வான்படையினரின் உபயோகத்திற்காக உருவாக்கப்பட்டுக் கொண்டிருக்கிறது.
ரஷ்யாவில் உருவாக்கப்பட்ட மி-35ன் செயல்பாடுகள் அதிக உயரமுள்ள போர்க்களப் பகுதிகளான கார்கில் போன்ற இடங்களில் தோல்வி அடைந்ததாலும், திருப்திகரமாக இல்லாததாலும், இது போன்ற செயல்பாடுகளுக்காக ஒரு தாக்கும் உலங்கு வானூர்தியின் தேவையை உருவாக்கியது எனலாம். இந்த புதிய உலங்கு வானூர்தியின் முதன்மை தேவையாக மிக அதிக பறப்புயர்வு எல்லையை (service ceiling) கொண்டுள்ளது. 

2006ல் ஹிந்துஸ்தான் ஏரோநாட்டிக்ஸ் லிமிடெட் நிறுவனம் இலகுரக உலங்கு வானூர்தி உருவாக்கத்திற்கான அதன் திட்டத்தை அறிவித்தது. இந்திய இராணுவம் மற்றும் இந்திய வான்படையின் தேவைகளை பூர்த்தி செய்வதற்கான இலகுரக உலங்கு வானூர்தியின் வடிவமைப்பு மற்றும் மேம்பாட்டு பணிகளுக்கான நிதி அக்டோபர் 2006ல் வழங்கப்பட்டது. தற்போதைய வடிவமைப்பில் இந்த உலங்கு வானூர்தி 6500மீ பறப்புயர்வு எல்லையை கொண்டது.

இந்த இலகுர உலங்கு வானூர்தியின் வடிவமைப்பு இந்திய ஆயுதப் படைகளில் உள்ள எச்ஏஎல் துருவ் வடிவமைப்பிலிருந்து பெறப்பட்டதாகும். இந்திய வான்படை 65 உலங்கு வானூர்திகளையும், இந்திய இராணுவம் 114 உலங்கு வானூர்திகளையும் வாங்கவிருக்கிறது..

5.5 டன் எடையுள்ள இந்த இலகுரக போர் உலங்கு வானூர்தி 2012-2013க்குள் இந்திய வான்படையில் செயல்பாட்டுக்கு வரும் எனக் கருதப்படுகிறது..

இந்த இலகுர போர் உலங்கு வானூர்தியின் முதல் மாதிரி வடிவம் 4 பெப்ரவரி 2010 அன்று முதல் தரை ஓட்டத்தை முடித்தது. இந்துஸ்தான் ஏரோநாட்டிக்ஸ் லிமிடெட் நிறுவனம் இந்தய வான்படையிடம் இருந்து 65 ஒப்பந்தங்களையும், இந்திய இராணுவத்திடம் இருந்து 114 ஒப்பந்தங்களையும் பெற்றுள்ளது. 


</doc>
<doc id="151717" url="https://ta.wikipedia.org/wiki?curid=151717" title="காற்றிதழ்">
காற்றிதழ்

காற்றிதழ் ("Airfoil" (அ) "Aerofoil") என்பது இறக்கை அல்லது அலகின் (உந்தி, சுற்றகம், சுழலி) பாய்மரப்படகின் பாய் ஆகியவற்றின் குறுக்குவெட்டுத் தோற்றம் ஆகும்.

காற்றிதழ் வடிவிலான திடப்பொருள் ஒரு பாய்மத்தில் செல்லும்போது காற்றியக்க விசைகளை உருவாக்குகிறது. அவ்விசைகளுள் முக்கியமானது, பொருள் செல்லும் திசைக்கு செங்குத்தாக செயல்படும் ஏற்றம் ஆகும். இயக்கதிசைக்கு இணையாக, ஆனால் எதிர்திசையில், செயல்படும் விசை இழுவை எனப்படும். குறையொலிவேக பறத்தலில் பயன்படும் காற்றிதழ்களின் பொதுவான பண்புகள்: மொழுக்கட்டையான தலைப்புமுனையும் கூரான பின்விளிம்பும் கொண்டிருக்கும், மேலும் பெரும்பாலான நேரங்களில் சமச்சீரற்ற விற்சாய்வும் கொண்டிருக்கும். இதேபோன்ற குணங்களோடு நீரை இயங்கு பாய்மமாகக் கொண்ட இதழ்கள் நீரிதழ்கள் எனப்படும்.

காற்றிதழில் உருவாகும் ஏற்றம், காற்றிதழின் தாக்குகோணம் மற்றும் வடிவத்தைப் பொறுத்தது. காற்றிதழை காற்றோட்டத்துக்கு ஒரு குறிப்பிட்ட கோணத்தில் அமையும்போது, காற்றிதழ் காற்றோட்டத்தை விலக்கி விடுகிறது. அதனால் காற்றின் விலக்க திசைக்கு நேரெதிர்த்திசையில் காற்றிதழின்மீது விசை ஏற்படுகிறது. அவ்விசை காற்றியக்க விசை எனப்படுகிறது, அதனை இருகூறுகளாக பிரிக்கலாம்: ஏற்றம், இழுவை. பெரும்பான்மையான காற்றிதழ்கள் ஏற்றவிசையை உருவாக்குவதற்கு நேர்மறை தாக்குகோணங்கள் தேவைப்படும், ஆனால் விற்சாய்வுடை காற்றிதழ்கள் சுழிய தாக்குகோணத்திலும் ஏற்றத்தை உருவாக்கும். இவ்வாறு காற்றிதழின் அருகாமையில் காற்றோட்டம் விலகிச் செல்வதால் வளைந்த சீர்வரிகள் உண்டாகின்றன, அதனால் காற்றிதழின் ஒரு பக்கம் குறைந்த அழுத்தமும், மற்றொரு பக்கம் அதிக அழுத்தமும் ஏற்படுகிறது. இந்த அழுத்த வேறுபாட்டோடு திசைவேக வேறுபாடும் ஏற்படுகிறது, பெர்னூலி தத்துவத்தின்படி, எனவே காற்றிதழைச் சுற்றி ஏற்படும் பாய்வுப்புலத்தில் மேற்புறம் சராசரி திசைவேகம் அதிகமாகவும் கீழ்ப்பக்கம் சராசரி திசைவேகம் குறைவாகவும் இருக்கும். இதனால் ஏற்படுகின்ற ஏற்றத்தை மேல்/கீழ் பக்கங்களுக்கிடையேயான திசைவேக வேறுபாட்டை வைத்தே சுழற்சி மற்றும் குட்டா-ஜோகோவ்ஸ்கி தேற்றம் ஆகியவற்றின் மூலம் கணக்கிடலாம், காற்றிதழைச் சுற்றி அழுத்தத்தைக் கணக்கிடத் தேவையில்லை. 




</doc>
<doc id="151718" url="https://ta.wikipedia.org/wiki?curid=151718" title="சீர்வரிகள், கீற்றுவரிகள், மற்றும் பாதைவரிகள்">
சீர்வரிகள், கீற்றுவரிகள், மற்றும் பாதைவரிகள்

பாய்மப் பாய்வானது முப்பரிமாண வெளியில் திசைவேக திசையன் புலம் கொண்டு பண்பாயப்படுகிறது, இது தொடர்தன்மை எந்திரவியல் கட்டமைப்புக்குள் வருகிறது. சீர்வரிகள், கீற்றுவரிகள், மற்றும் பாதைவரிகள் ("Streamlines, streaklines, and pathlines") ஆகியன பாய்வின் திசையன் புல விவரணையில் வருகின்ற புல வரிகள் ஆகும். இம்மூன்றும் காலத்தைப் பொறுத்து பாய்வு மாறுபடும்போது மட்டுமே வேறுபடுகின்றன; அதாவது, பாய்வானது நிலைப் பாய்வாக இல்லாதிருக்கும்போது.





வரையறைப்படிப் பார்த்தோமேயானால், ஒரே நேரத்தில் வெவ்வேறு சீர்வரிகள் ஒன்றையொன்று வெட்டிக்கொள்ளாது, ஏனெனில் ஒரு பாய்மத் துகள் ஒரே புள்ளியில் இரண்டு திசைவேகங்களைக் கொண்டிருக்க இயலாது. அதேபோல, கீற்றுவரிகள் தம்மையோ அல்லது வேறு கீற்று வரிகளையோ வெட்டிக்கொள்ளாது, ஏனெனில் இரண்டு பாய்மத்துகள்கள் ஒரே நேரத்தில் ஒரே இடத்தில் இருக்கவியலாது; ஒரு கீற்றுவரியின் ஆரம்பப் புள்ளி மற்றொரு ஆரம்பப் புள்ளியின் கீற்று வரியோடு ஒருங்கமைந்திருந்தாலொழிய இரு கீற்றுவரிகள் வெட்டிக்கொள்ளாது. ஆனால், பாதைவரிகள் ஒன்றையொன்று வெட்டிக்கொள்ளும்; ஆனால், இரு வெவ்வேறு பாதைவரிகளின் ஆரம்ப மற்றும் இறுதிப் புள்ளிகள் வெவ்வேறாக இருக்கும்.

சீர்வரிகளும் காலவரிகளும் ஒரு குறிப்பிட்ட கணப்பொழுதில் சில பாய்வுப்புல பண்புகளைப் பற்றி நமக்குத் தெரிவிக்கின்றன, ஆனால் கீற்றுவரிகள் மற்றும் பாதைவரிகள் பாய்வின் முழுநேர வரலாற்றைப் பொறுத்திருக்கும். எனினும், பெரும்பாலான நேரங்களில் பாதைவரிகளின் (அல்லது கீற்றுவரிகளின்) தொடர்படங்கள் - தனித்தனிப் படங்களாகவோ அல்லது காணொளியாகவோ - பாய்வின் பண்புகளைப் பற்றியும் வரலாற்றையும் அறியப் பயன்படுகின்றன. 


</doc>
<doc id="151720" url="https://ta.wikipedia.org/wiki?curid=151720" title="நட்சன் எண்">
நட்சன் எண்

நட்சன் எண் ("Knudsen number"-'Kn') என்பதொரு பரிமாணமற்ற எண்ணாகும். இது ஒரு மூலக்கூறின் சராசரி மோதலிடைத் தொலைவுக்கும் எடுத்துக்கொள்ளப்படும் ஏதேனுமொரு அளவீட்டுக்குமுள்ள (உதாரணமாக, பாய்மத்திலிருக்கும் ஒரு பொருளின் ஆரம்) விகிதமாகும். டென்மார்க்கைச் சேர்ந்த இயற்பியலாளரான "மார்டின் நட்சன்" (1871-1949) என்பாரின் பெயரில் இது வழங்கப்படுகிறது.

நட்சன் எண் பரிமாணமற்ற எண்ணாகும். அது கீழ்வருமாறு வரையறுக்கப்படுகிறது:
இங்கு,

ஒரு நல்லியல்பு வளிமத்துக்கு சராசரி மோதலிடைத் தூரத்தை எளிதில் கணக்கிடலாம். எனவே,

இங்கு,

வளிமண்டலத்தில் துகள் இயக்கவியலுக்கு, மற்றும் திட்ட வெப்ப அழுத்த அனுமானத்தில், அதாவது 25 °C மற்றும் 1 atm, formula_2 ≈ 8 × 10 m.


</doc>
<doc id="151723" url="https://ta.wikipedia.org/wiki?curid=151723" title="செழியன்">
செழியன்

செழியன் என்னும் பெயர் கொண்ட பாண்டியர் பலர் சங்கப்பாடல்களில் குறிப்பிடப்படுகின்றனர். 
இவர்களில் செழியன் என்றாலே தலையாலங்கானத்துச் செருவென்ற நெடுஞ்செழியன் ஒருவனை மட்டுமே குறிக்கும் அளவுக்குச் சங்கப்புலவர்களிடையே இவன் சிறப்புற்று விளங்கிவந்தான்.


</doc>
<doc id="151725" url="https://ta.wikipedia.org/wiki?curid=151725" title="எம். ஜி. ஆர். அரசு திரைப்படம் மற்றும் தொலைக்காட்சிப் பயிற்சி நிறுவனம்">
எம். ஜி. ஆர். அரசு திரைப்படம் மற்றும் தொலைக்காட்சிப் பயிற்சி நிறுவனம்

எம். ஜி. ஆர். அரசு திரைப்படம் மற்றும் தொலைக்காட்சிப் பயிற்சி நிறுவனம் என்பது தமிழ்நாடு அரசின் செய்தி மற்றும் மக்கள் தொடர்புத் துறையின் கீழ் நடத்தப் பெறும் ஒரு கல்வி நிறுவனமாகும். சென்னை, தரமணியில் அமைக்கப்பட்டுள்ள இந்நிறுவனத்தில் திரைப்படம் மற்றும் தொலைக்காட்சித் தயாரிப்பிற்கு உதவும் பல பயிற்சிகளை அளிக்கும் மூன்று ஆண்டுகள் கால அளவிலான பட்டயப் படிப்புகள் மற்றும் ஓராண்டு அளவிலான நடிப்பு போன்ற சான்றிதழ் படிப்புகளும் கற்றுத் தரப்படுகின்றன.

இந்தப் பயிற்சி நிறுவனத்தில் கற்றுத்தரும் பட்டயப் படிப்புகள் மூன்று ஆண்டு கால அளவுடையது.


இந்தப் பயிற்சி நிறுவனத்தில் ஓராண்டு அளவில் கற்றுத்தரும் சான்றிதழ் படிப்பு உள்ளது.



</doc>
<doc id="151729" url="https://ta.wikipedia.org/wiki?curid=151729" title="பட்டினத்தார் (புலவர்)">
பட்டினத்தார் (புலவர்)

பட்டினத்தார் என்னும் பெயருடன் 10, 14, 17 ஆம் நூற்றாண்டுகளில் மூன்று புலவர்கள் வாழ்ந்துவந்தனர். அவர்கள் பாடியுள்ள பாடல்களின் பாங்குகள் இதனைப் புலப்படுத்துகின்றன.

பதினோராம் திருமுறையில் இவரது பெயர் பட்டினத்தடிகள் எனக் காட்டப்பட்டுள்ளது. எனினும், பட்டினத்தார், பட்டினத்துப் பிள்ளை, பட்டினத்துப் பிள்ளையார், திருவெண்காட்டு அடிகள் என்னும் பெயராலும் இவர் குறிப்பிடப்படுகிறார். இவரது புகார்ப்பட்டினம் பெரிய பட்டணம் ஆதலால் இவரைப் 'பட்டணத்தார்' எனவும் வழங்குகின்றனர்.

கோயில் நான்மணிமாலை, திருக்கழுமல மும்மணிக்கோவை, திருவிடைமருதூர் மும்மணிக்கோவை, திருஏகம்பமுடையார் திருவந்தாதி, திருவொற்றியூர் ஒருபா ஒருபது என்னும் 5 நூல்கள் இவரால் பாடப்பட்டவை.

பட்டினத்தார் என்றும் பட்டினத்தடிகள் என்று கூறப்படுபவர் சோழர்கள் காலத்தில், கி.பி. 11 ஆம் நூற்றாண்டில், வாழ்ந்த துறவி. இவருடைய இயற்பெயர் திருவெண்காடர். இவர் காவிரிப்பூம்பட்டினத்தில் வணிகத்தொழில் புரிந்து வந்த பெருஞ்செல்வர். கடல்வழி வாணிகத்தில் பெரும் பொருள் ஈட்டியவர். பொருளின் நிலையாமையை உணர்ந்து, கடவுள் பால் ஈர்ப்புண்டு துறவறம் பூண்டவர். பெருஞ்செல்வத்தைத் துறந்து இவர் பூண்ட துறவு, கௌதம புத்தருக்கு இணையாக தமிழகத்திலே கருதப்படுகின்றது. "பாரனைத்தும் பொய்யெனவே பட்டினத்தடிகள் போல் யாரும் துறக்கை அரிது" என்ற கூற்றால் பரவலாக பாராட்டப்படுபவர். தம் தாயார் இறந்த பொழுது உடலுக்குத் தீ மூட்டும்முன் அவர் உருகிப் பாடிய பாட்டைக் கேட்டு இன்றும் கண்ணீர் உகுப்பவர் பலர்.

சிவநேசர் - ஞானகலை தம்பதியருக்கு மகனாக காவிரிப்பூம்பட்டினத்தில் பிறந்த இவருக்கு, திருவெண்காட்டில் உறையும் சுவேதாரண்யப் பெருமானை நினைத்து சுவேதாரண்யன் என்று பெயரிடப்பட்டது. திருவெண்காடர் என்றும் அழைக்கப்பட்டார். பெருந்தன வணிகக் குடும்பம் என்பதால் திரைகடலோடியும் பெருஞ்செல்வம் திரட்டி மன்னரும் மதிக்கத்தக்க வளத்துடன் இருந்தார். அதனால் பெயர் சொல்லி அழைக்கத் தயங்கிய மக்களால் பட்டினத்தார் என்றே அழைக்கப்படலானார். சிவகலை என்னும் பெண்ணை மணந்து இல்லறம் நடத்தினார். குழந்தைப் பேறு இல்லாத வருத்தத்தில் திருவிடைமருதூர் சென்று இறைவனை வேண்டினார். அங்கே சிவசருமர் என்கிற சிவபக்தர், கோவில் குளக்கரையில் கண்டெடுத்ததாகக் கூறி ஓர் ஆண்மகவை பட்டினத்தாருக்குக் கொடுத்தார். அவனுக்கு மருதபிரான் என்று பெயரிட்டு வளர்த்து வந்தார் பட்டினத்தார்.

அவன் வளர்ந்து பெரியவனானதும் அவனைக் கடல்கடந்து சென்று வணிகம் செய்து வர அனுப்பினார். அவனோ திரும்பி வரும் போது எருவிராட்டியும் தவிடுமாகக் கொண்டு வந்தது கண்டு அவனைச் சினந்து கண்டித்தார். அவன் தன் தாயாரிடம் ஓர் ஓலைத் துணுக்கும் காது இல்லாத ஊசி ஒன்றும் அடக்கிய பேழை ஒன்றினைத் தந்து விட்டு எங்கோ சென்று விட்டான். அந்த ஓலைத் துணுக்கில் இருந்த "காதற்ற ஊசியும் வாராது காண் கடைவழிக்கே" என்கிற வாசகமே பட்டினத்தாருக்கு ஞானம் தந்த வாக்கியம்.

அப்படியே தன் சகல சொத்துக்களையும் செல்வத்தையும் துறந்து கட்டிய கோவணத்துடன் துறவறம் பூண்டு வெளியேறினார் பட்டினத்தார். அவர் துறவியாகத் திரிவதால் தம் குடும்ப கௌரவம் கெடுவதாக எண்ணி அவருக்கு விஷம் தோய்ந்த அப்பம் கொடுக்க முயன்றார் அவருடைய தமக்கை. அந்த அப்பத்தினை அவள் வீட்டுக் கூரை மீதே செருகி விட்டு "தன்வினை தன்னைச் சுடும்; ஓட்டப்பம் வீட்டைச் சுடும்' என்று கூறிவிட்டு பட்டினத்தார் சென்று விட அந்தக் கூரை தீப்பற்றி எரிந்த அதிசயம் கண்டு அவரும் மற்ற உறவினர்களும் அவருடைய அருமை அறிந்தார்கள் என்று சொல்லப்படுகிறது. அவர் சித்தர் என்று உணர்ந்து கொண்டு பட்டினத்தடிகள் என்று மதிக்கத் தொடங்கினார்கள்.

பட்டினத்தடிகள் துறவியாக ஊர் ஊராகத் திரிந்து கொண்டிருந்த காலத்தில் அவருடைய அன்னையார் மரணமடைந்தார். அவருடைய ஈமச்சடங்கை எங்கிருந்தாலும் வந்து செய்து தருவேன் என்று வாக்களித்திருந்த பட்டினத்தடிகள் சரியான நேரத்தில் சுடுகாட்டினை அடைந்தார். அவருடைய தாயின் சிதைக்காக உறவினர்கள் அடுக்கியிருந்த காய்ந்த விறகுகளை அகற்றிவிட்டு பச்சை வாழைமட்டைகளையும் இலைகளையும் கொண்டு சிதை அடுக்கி பத்துபாடல்கள் பாடி சிதையைப் பற்றச் செய்தார். அந்தப் பாடல்கள் மிகப் புகழ்பெற்றவை.

சீடர் பத்திரகிரியார் விரைவில் முக்தி அடைந்து விட அதன் பிறகு பட்டினத்தடிகள், திருவெண்காடு, சீர்காழி, சிதம்பரம் போன்ற சிவத்தலங்களுக்குச் சென்று பாடிய பாடல்கள் அனைத்தும் சைவத் திருமுறைகளில் பதினோராம் திருமுறைத் தொகுப்பில் உள்ளன. அவையாவன:
பட்டினத்தடிகளின் பாடல்கள் எளிய வார்த்தைகளும் அரிய பொருளும் கொண்ட அற்புதக் கலவை ஆகும்.

எடுத்துக்காட்டாக சில பாடல்களைச் சொல்லலாம்:

தன் இறுதிக் காலத்தில் திருவொற்றியூர் வந்து சேர்ந்த பட்டினத்தடிகள், அங்கே கடற்கரையில் சிறுவர்களுடன் சித்து விளையாடியபடி தன்னை மண்மீது மூடச் செய்து மறைந்து சமாதியானார் என்கிறார்கள். அவர் மறைந்த இடத்தில் லிங்கம் ஒன்று மட்டும் இருந்ததாகக் கூறப்படுகிறது.


</doc>
<doc id="151731" url="https://ta.wikipedia.org/wiki?curid=151731" title="மூவா நினைவுகள்">
மூவா நினைவுகள்

மூவா நினைவுகள் என்பது தமிழறிஞர் மு. வரதராசன் அவர்களின் நினைவுப் பதிவு நூல் ஆகும். இதனை முனைவர் ம. ரா. போ. குருசாமி எழுதியிருக்கிறார். மூவா என்னும் சொல்லுக்கு அழியாத என்பது பொருள். மாணவர் ஒருவர் தன் பேராசிரியர் ஒருவரைப் பற்றி தன்னுள் அழியாது இருக்கும் நினைவுகளை பற்றிக் கூறுவதால் இந்நூலிற்கு மூவா நினைவுகள் எனப் பெயரிட்டப்பட்டு உள்ளது.

மு.வ. சென்னை பச்சையப்பன் கல்லூரியில் தமிழ் விரிவுரையாளராக இருந்த பொழுது 1940-41ஆம் கல்வியாண்டில் அங்கு இடைநிலை (Intermediate) வகுப்பிற் சேர்ந்தவர் ம.ரா.போ.கு. அங்கேயே தொடர்ந்து படித்து 1944-45ஆம் கல்வியாண்டில் BOL (Hons) பட்டம் பெற்றவர். அப்பொழுது மு.வ. அவருக்கு ஆசிரியராக, நண்பராக, வழிகாட்டிய இருந்திருக்கிறார். அந்த உறவு மு.வ. மறைந்த 1974ஆம் ஆண்டு வரை தொடர்ந்திருக்கிறது. அந்த 35 ஆண்டு காலத்தில் தமக்கும் தம் ஆசிரியருக்கும் இடையே நிலவிய உறவைப் பற்றிய நினைவலைகளை 19 கட்டுரைகளாக, மு.வ.வின் நூற்றாண்டை ஒட்டி இதழொன்றில், குருசாமி எழுதி இருக்கிறார். அந்தக் கட்டுரைகளின் தொகுப்பே இந்த நூல்.









</doc>
<doc id="151748" url="https://ta.wikipedia.org/wiki?curid=151748" title="காற்றுநிலையியல்">
காற்றுநிலையியல்

காற்றுநிலையியல் ("Aerostatics") என்பது நிலையாக இருக்கும் காற்றைப்பற்றிப் படிப்பதாகும். இதேபோல், இயக்கத்தில் இருக்கும் காற்றைப்பற்றிப் படிக்கும் அறிவியல் காற்றியக்கவியல் எனப்படும். காற்றுநிலையியலானது, பாய்ம நிலையியலின் ஒரு துணைப்பிரிவாகும். காற்றுநிலையியல் அடர்த்தி ஒதுக்கீட்டை விளக்குகிறது, குறிப்பாக காற்றில். காற்றழுத்தச் சமன்பாடு இதன் முக்கியப் பயன்பாடுகளுள் ஒன்றாகும்.

காற்று மிதவைகள் காற்றைவிட இலகுவான கலன்களாகும், வான்கப்பல் மற்றும் ஊதுபை போன்றவை, அவை காற்றுநிலையியல் விதிகளின்படி மிதக்கின்றன.


</doc>
<doc id="151759" url="https://ta.wikipedia.org/wiki?curid=151759" title="யூதர் திருக்கோயில்">
யூதர் திருக்கோயில்

யூதர் திருக்கோயில் அல்லது யூதர்களின் கோயில், என்பது யூதர்களுக்கு இருந்த எருசலேம் கோவில்களைக் குறிக்கலாம். இவை:


யூதர்களுக்கு கோவில் ஒன்று இப்போது இல்லை. உரோமையர்களால் சுமார் கி.பி 70-இல் இடிக்கப்பட்ட இரண்டாம் கோவில். இதுவரை மீண்டும் கட்டப்படவில்லை, இக்கோவில் மீண்டும் கட்டப்பட்டால் அதே இடத்தில், அதே போன்றே கட்டப்பட வேண்டும் என்பது யூதர்களின் நம்பிக்கை. இக்கோவில் இருந்த இடத்தில் இப்போது பாறைக் குவிமாடம் உள்ளது. யூதர்கள் கோவிலில் பலி செலுத்துவர், ஆனால் தொழுகைக்கூடத்தில் இறைவேண்டல் மட்டுமே நடக்கும். இவர்கள் வழிபாடு நடத்து இடம் இப்போது தொழுகைக்கூடம் என அழைக்கப்படுகின்றது.


</doc>
<doc id="151761" url="https://ta.wikipedia.org/wiki?curid=151761" title="வளிம இயக்கவியல்">
வளிம இயக்கவியல்

வளிம இயக்கவியல் ("Gas dynamics") என்பது பாய்ம இயக்கவியலின் ஒரு பிரிவாகும், இது வளிமங்களின் இயக்கம் மற்றும் இயற்பியல் தொகுதிகளோடு அவற்றின் தாக்கங்களைப் பற்றியப் படிப்பாகும். பாய்ம இயக்கவியல் மற்றும் வெப்ப இயக்கவியல் விதிகளின்படி, குறையொலி வேக மற்றும் மீயொலி வேக பறத்தல்களில் உண்டாகும் வளிம ஓட்டங்களைப் பற்றிய படிப்பினையே வளிம இயக்கவியலைக் கட்டமைக்கிறது. பாய்ம இயக்கவியலின் மற்ற பிரிவுகளிலிருந்து வேறுபடுத்துவதற்காக, பொருட்களின் வழியாகவோ அல்லது அவற்றைச் சுற்றியோ ஒலியின் விரைவு வேகத்தோடு ஒத்த அல்லது அதைவிட அதிகமான வேகத்தில் செல்லும் வளிம ஓட்டங்களைப் பற்றி வளிம இயக்கவியலில் விளக்கப்படுகிறது; இத்தகையப் பாய்வுகள் பாய்வுப்புலங்களில் வெப்பநிலை மற்றும் அழுத்தத்தில் குறிப்பிடத்தகுந்த மாற்றங்களை ஏற்படுத்துகின்றன. தாரை வானூர்திகளைச் சுற்றி ஏற்படும் அதிர்வலைகள், பீச்சுக்குழல் மற்றும் அடைப்பிதழ்களில் ஏற்படும் அடைவோட்டங்கள், வளிமண்டல மறுநுழைவு வாகனங்களில் ஏற்படும் காற்றியக்க வெப்பமேற்றம், தாரைப் பொறிகளில் வளிம எரிபொருட்பாய்வு போன்றவை வளிம இயக்கவியல் சார்ந்த படிப்புகளுக்கு சில எடுத்துக்காட்டுகளாகும். மூலக்கூறு அளவில் வளிம இயக்கவியலானது வளிமங்களின் இயக்கவியற்கொள்கையைப் பற்றிய படிப்பாகும், அது வளிமப்பரவல், புள்ளியியல் எந்திரவியல், வேதிவெப்ப இயக்கவியல், சமச்சீரற்ற வெப்ப இயக்கவியல் போன்றவற்றின் படிப்பினைகளுக்கு இட்டுச்செல்கிறது. வளிமப் புலம் காற்றாக இருக்கும்போது மற்றும் பறத்தல் சம்பந்தமான ஆய்வெனில் வளிம இயக்கவியல் காற்றியக்கவியல் எனப்படும். வானூர்தி, விண்கலம் மற்றும் அவற்றின் உந்துகைத் தொகுதிகளின் வடிவமைப்புகளுக்கு காற்றியக்கவியல் மிகப் பொருத்தமாக இருக்கும்.



</doc>
<doc id="151767" url="https://ta.wikipedia.org/wiki?curid=151767" title="பின்னல் கோலாட்டம்">
பின்னல் கோலாட்டம்

பின்னல் கோலாட்டம் என்பது குறுந்தடிச் சிலம்பு எனப்படும் கோலாட்டத்தில் ஒரு வகை ஆகும். கோலாட்டத்தில் பின்னல் கோலாட்டம் பார்க்கச் சிறந்தது. ஒரு கயிறின் இரண்டு புறங்களிலும் கம்புகளைக் கட்டிக்கட்டிக்கொண்டு 10 பேர் ஆடுவார்கள். முன்னும், பின்னும் ஆடி அந்தக் கயிறுகளை பின்னல்களாக கோர்த்து, பின்னர் அதே ஆட்டத்தை திரும்பவும் ஆடி பின்னலை அவிழ்ப்பார்கள். பெரும்பாலும் திருமண வீடுகளில் இந்த கலையாடல் நிகழும். அதாவது மூன்று மூன்று கயிறுகளாக இடைவெளி விட்டு விட்டத்தில் கட்டியிருப்பார்கள். ஒரு கயிறுக்கு ஒன்று அல்லது இரண்டு பேர் வீதம் பிடித்துக்கொண்டே பாட்டுக்கு ஏற்றபடி கோலாட்டம் அடித்தபடியே ஊடாட வேண்டும். பாட்டின் முடிவில் அழகான பின்னல் வந்திருக்கும் கயிறுகளில். இது சற்றுக் கடினமான வகை கோலாட்டமாகும். கல்யாண கோலாகலத்தின் மூன்றாம் நாள் (முகூர்த்தம் முடிந்த அடுத்த நாள்) பிள்ளை வீட்டார் பெண்ணை அழைத்து கிளம்பும் முன், எல்லா பெண்டிரும், இந்த பின்னல் கோலாட்டம் ஆட்டம் ஆடுவார்கள்.

வட்டமான கட்டையில் ஓரத்தில் சுற்றி சுமார் 10 அல்லது 12 துளை போடப்பட்டிருக்கும். அதில் ஒவ்வொரு துளையிலும் நீண்ட மணியான் கயிறு எனப்படும் மெல்லிய உறுதியான கயிறு கோர்க்கப்பட்டு தோரணமாகத் தொங்கவிடப்பட்டு இருக்கும். அந்த கட்டையை கொக்கி மூலம் மரத்தின் கிளையில் கட்டிவிட்டு ஒவ்வொரு கயிறையும் ஆடுபவர்களிடம் கொடுப்பர். ஒரு கோலாட்ட கழியை அதில் சுற்றிக்கொள்ள வேண்டும். அதை இடது கையில் பிடிக்கவேண்டும். பின்பு இன்னொரு கழியை குறுக்கே 'T' போல வைத்துக்கொண்டு சுற்றி வட்டமாக நிற்க வேண்டும்.

பாடுபவர் பாட ஆரம்பித்ததும் ஆடுபவர்கள் வலது கையில் உள்ள கழியை கயிறு சுற்றி இருக்கும் கழியில் தட்டி குறுக்கும் நெடுக்கும் தாளத்திற்கு தகுந்தவாறு ஆடிக்கொண்டு செல்லவேண்டும். ஒவ்வொரு பாட்டுக்கும் வெவ்வேறு விதமான முறையில் நடன அசைவுகள் உண்டு. பாட்டு முடியும்போது அந்த கயிறுகள் பின்னிக்கொண்டு சடை போலவும் முருங்கைக்காய் போலவும் தெரியும். அதே போல் திரும்பவும் ஆடி முன்பு இருந்த நிலைக்கு வரவேண்டும். யாராவது தப்பாக ஆடிவிட்டால் ஆட்டம் முடியும்போது கயிற்றுப்பின்னல் சரியாக இருக்காது.

வட மாநிலங்களில் இக்கோலாட்டம் கோப் வேணி என அழைக்கப்படுகிறது. பல வண்ண துணிகளையோ அல்லது கயிற்றையோ உத்தரத்திலிருந்து தொங்கவிட்டு அதை நடனமணிகளின் இடக் கைக்கோலில் கட்டி அவர்கள் அசைவுகளைச் செய்யும்பொழுது மெதுவாகக் கயிறுகள் ஓர் அழகிய பின்னலாக பின்னப்படும். பிறகு ஆடிய முறையின் நேர் எதிர் முறையில் ஆடிப் பின்னல் அவிழ்க்கப்படும். இதுவே ‘கோப் வேணி’. வேணி என்றால் பின்னல் என்று பொருள். இதற்குக் கிருஷ்ண லீலை பற்றிய பாடல்கள் இசைக்கப்படும். ஆடும் ஆண்களும் பெண்களும் வண்ண ஆடை அலங்காரங்கள் செய்து கொள்வார்கள்.



</doc>
<doc id="151771" url="https://ta.wikipedia.org/wiki?curid=151771" title="உலகமுதற்காப்பியங்கள்">
உலகமுதற்காப்பியங்கள்

காப்பியங்கள் உலகின் பலமொழிகளில் உள்ளதொரு இலக்கிய வகைமையாகும். இந்த இலக்கியவடிவம் தமிழமொழியில் மிகச்சிறப்பாக அமைந்துள்ளது. தமிழின் முதற்காப்பியமாகக் கருதப்படுவது இளங்கோவடிகள் இயற்றிய சிலப்பதிகாரம் ஆகும். இதைப்போன்று பிற உலகமொழிகளில் உள்ள காப்பியங்கள் பற்றி இங்குக் காணலாம்.



</doc>
<doc id="151772" url="https://ta.wikipedia.org/wiki?curid=151772" title="ஏ-0 நெடுஞ்சாலை (இலங்கை)">
ஏ-0 நெடுஞ்சாலை (இலங்கை)

ஏ-0 நெடுஞ்சாலை என்பது இலங்கையிலுள்ள ஒரு முதற்றர வீதியாகும். இது கொள்ளுப்பிட்டியையும் இலங்கையில் தலைநகர் ஸ்ரீ ஜயவர்த்தனபுர கோட்டையையும் இணைக்கிறது. இதன் நீளம் 7.12 கி.மீ. இந்த நெடுஞ்சாலை ராஜகிரிய ஊடாகச் செல்கிறது.



</doc>
<doc id="151775" url="https://ta.wikipedia.org/wiki?curid=151775" title="தால்மேசிய கூழைக்கடா">
தால்மேசிய கூழைக்கடா

தால்மேசியக் கூழைக்கடா என்பது கூழைக்கடாக் குடும்பத்தைச் சேர்ந்த ஒரு பறவை. இது தென்கிழக்கு ஐரோப்பாவில் இருந்து இந்தியா, சீனா வரையுள்ள ஆழம் குறைந்த ஏரிகளிலும் நீர்நிலைகளிலும் இனப்பெருக்கம் செய்கிறது. தாவரங்களின் குவியலில் இவை கூடு கட்டுகின்றன.
கூழைக்கடாக்களில் இவையே மிகவும் பெரியன. சராசரியாக 160–180 செ.மீ (63-70 அங்குலம்) நீளமும், 11–15 கிலோகிராம் (24-33 பவுண்டு) எடையும் இருக்கும். இவை இறக்கைகள் விரித்த நிலையில் 3 மீட்டருக்கும் (10 அடி) மேலாக இருக்கும். 11 கிலோவுக்கும் மேல் எடையுள்ள இப்பறவைகளே உலகின் மிகப்பெரிய பறக்கும் திறனுள்ள பறவைகளாகும். இனப்பெருக்க காலத்தில் இவற்றின் கீழ் அலகு சிவப்பு நிறத்தில் காணப்படும். இளம் பறவைகள் சாம்பல் நிறத்தில் இருக்கும்.

இப்பறவை சிறுதொலைவுக்கே வலசை போகிறது. மீன்களே இவற்றின் முதன்மையான உணவு. மீனைத் தவிர சிறு நீர்வாழ் உயிரிகளையும் உணவாகக் கொள்ளும்.

வாழிட அழிப்பினால் இவற்றின் எண்ணிக்கை வெகுவாகக் குறைந்து விட்டது.. 1994-ஆம் ஆண்டுக் கணிப்பின் படி ஐரோப்பாவில் ஏறத்தாழ 1000 இணைகள் உள்ளன. இவற்றில் பெரும்பாலானவை உக்ரைன், உருசியா, கிரேக்கம், மசிடோனியக் குடியரசு, உரோமானியா, பல்கேரியா, அல்பேனியா முதலிய நாடுகளில் காணப்படுகின்றன.



</doc>
<doc id="151778" url="https://ta.wikipedia.org/wiki?curid=151778" title="இளம் பெருவழுதி">
இளம் பெருவழுதி

இளம் பெருவழுதி என்னும் சங்க காலத்து அரசன் கடற்போரிலோ, கடற்கோளிலோ மாய்ந்திருக்க வேண்டும். இவனை கடலுள் மாய்ந்த என்னும் அடைமொழியுடன் அழைப்பர். இவன் தனக்கென வாழாது பிறற்குரியனாய் இருந்தான் எனவும், ஈகை இரக்கம் போன்ற நற்குணங்கள் பெற்றாவன் என்றும் குறிப்பிடப்படுகின்றது. இவன் திருமாலிடம் பேரன்புடையவனாக இருந்தான் எனவும் தெரிகின்றது.
இளம்பெரு வழுதி சங்ககாலப் புலவர்களில் ஒருவனாகவும் திகழ்ந்தான். இவர் பெயரில் 2 பாடல்கள் உள்ளன.புறநானூற்றுப் பாடலைப் பாடியவர் வேறு, பரிபாடல் நூலிலுள்ள பாடலைப் பாடியவர் வேறு என்பது அறிஞர்கள் கருத்து. பாடலின் பொருளமைதியே இதற்குக் காரணம்.
உண்டால் அம்ம இவ் வுலகம் இந்திரர்
அமிழ்தம் இயைவது ஆயினும் இனிது எனத்
தமியர் உண்டலும் இலரே முனிவிலர்
துஞ்சலும் இலர் பிறர் அஞ்சுவது அஞ்சிப்
புகழ் எனின் உயிரும் கொடுக்குவர் பழி எனின்
உலகுடன் பெறினும் கொள்ளலர் அயர்விலர்
அன்ன மாட்சி அனையர் ஆகித்
தமக்கு என முயலா நோன் தாள்
பிறர்க்கு என முயலுயர் உண்மை யானே.

அமிழ்தம் பெறினும் பகிர்ந்து உண்ணுபவர், சினம் கொள்ளாதவர், தூங்காமல், அஞ்சாமல் உழைத்துப் புகழுக்காக உயிரையும் தருபவர், உலகையே கூலியாகப் பெறுவதாயினும் சான்றோர் பழிக்கும் செயலைச் செய்யாதவர், முயற்சியைப் பிறர் நலனுக்கு ஆக்குவோர் ஆகிய இவர்கள் வாழ்வதால்தான் உலகம் வாழ்கிறது.

அழகர் மலைத் திருமாலை வழிபடுமாறு இந்தப் பாடல் கூறுகிறது. இந்தத் திருமாலின் பெருமை இப்பாடலில் விரிவாகப் பேசப்படுகிறது.

66 அடிகள் கொண்ட இந்தப் பாடலுக்கு மருத்துவன் நல்லச்சுதன் என்பவர் இசை அமைத்து நோதிறம் என்னும் தமிழ்ப்பண்ணால் பாடியுள்ளார்.


</doc>
<doc id="151788" url="https://ta.wikipedia.org/wiki?curid=151788" title="ஊடகவியல்">
ஊடகவியல்

ஊடகவியல் (Journalism) அல்லது இதழியல் என்பது, மக்களிடம் செய்திகள், நிகழ்வுகளை கொண்டு செல்லும் ஊடகங்கள். அவை, செய்தித்தாள்கள், சஞ்சிகைகள், வானொலி, தொலைக்காட்சி போன்ற ஊடகங்கள் அடங்கும். மேலும், இதழியல் என்பது செய்திகளை அல்லது செய்திக் கட்டுரைகளை சேகரித்தல், எழுதுதல், தொகுத்தல், வெளியிடுதல் என்பவற்றை உள்ளடக்கிய ஒரு பணி ஆகும். முன்னர் இத்துறை அச்சு ஊடகங்களான செய்தித்தாள்கள், சஞ்சிகைகள் முதலியவற்றில் செய்திகளைச் சேகரித்து வெளியிடுவதை மட்டுமே செய்து வந்தது. 20 ஆம் நூற்றாண்டின் பிற்பகுதியிலிருந்து மின்னணு ஊடகங்களையும் இது தனக்குள் உள்ளடக்கியது. எழுத்தாளர் அல்லது ஊடகவியலாளர் மக்களோடு தொடர்புள்ள நிகழ்வுகளையும், எண்ணங்களையும், பிரச்சினைகளையும் விளக்குவதற்கு உண்மையாக தகவல்களை வெளியிட வேண்டும் என்பதே ஊடக நெறியாக இருக்க வேண்டும், என எதிர்பார்க்கப்படுகிறது. ஊடகவியலாளர் தகவல்களைத் திரட்டி வெளியிடுவதனால் உள்ளூர், மாநில, தேசிய என அனைத்து தரப்பு செய்திகளையும் உடனுக்குடன் மக்கள் அறிந்துக் கொள்ள முடிகிறது. ஊடகவியல்; அரசு, பொதுத்துறை அலுவலர்கள், நிறுவன நிறைவேற்று அதிகாரிகள், தொண்டு நிறுவனங்கள், ஊடகவியல் நிறுவனங்கள், சமூக அதிகாரங்களைக் கொண்டிருப்போர் போன்றோரின் நடவடிக்கைகள் பற்றி அறிவிப்பதுடன்; நடப்பு நிகழ்வுகள் குறித்த தமது கருத்துக்களையும் வெளியிடுவதுண்டு.

தற்காலத்தில் நிருபர்கள் தமது தகவல்களையோ அவை தொடர்பான கட்டுரைகளையோ மின்னணுத் தகவல் தொடர்புகள் மூலம் தொலை தூரங்களில் இருந்தே அனுப்புகிறார்கள். புதிய செய்திகள் உருவாகும்போது நிகழிடத்துக்குச் செல்லும் நிருபர்கள் தகவல்களை சேகரித்து உடனுக்குடன் ஊடக அலுவலகத்துக்கு அனுப்புவர், இவற்றை அடிப்படையாகக் கொண்டு செய்திகள் எழுதப்பட்டு வெளியிடப்படுகின்றன. வானொலி தொலைக்காட்சி நிருபர்கள் களத்திலிருந்தபடியே நேரடியாகத் தகவல்களைத் தருவதும் உண்டு. மேலும், 21ம் நூற்றாண்டில் துவக்கப்பட்ட தொலைக்காட்சி ஊடகங்கள், நிகழ்வு நடைபெற்ற இடம் அல்லது செய்தி நடைபெறும் இடத்திற்கே சென்று, களத்தில் இருந்து நிருபர்கள் முலமாக தகவலை உடனுக்குடன் மக்கள் பெறும் வகையில் செயல்படுகின்றன. தற்போதுள்ள தொழில்நுடப் வளர்ச்சியின் காரணமாக, இணைய இதழியல், குறுஞ்செயலி வழியாக செய்திகளை உடனுக்குடன் பகிர்வது, என செய்தி துறை மற்றும் இதழியல் துறை வளர்ந்துக் கொண்டே செல்கிறது. 

ஆங்கிலச் சொல்லான ஜர்னலிசம் (en:journalism) என்ற தமிழ்ச் சொல்தான் இதழியல். இந்தச் சொல்லின் மூலம் டையர்னல் (en:diurnal) என்ற பழைய லத்தீன் மொழிச் சொல்லில் இருந்து பிறந்தது. லத்தீன் மொழியில் “சர்னல்” , “டையர்னல்” என்றால் “அன்று” என்று பொருள். “சர்னல்” என்றால் “அன்றாடம் நடந்ததை எழுதி வைக்கும் ஏடு” என்று பொருள். இப்போது “சர்னல்” என்பது “இதழ்கள்” என்பதை மட்டும் குறிக்கும் சொல்லாகிவிட்டது. இதழ் என்பது “பத்திரிகை”, “செய்தித்தாள்”, “தாளிகை” என்றும் குறிப்பிடப்படுகிறது. இதழ்களுக்கும், குறிப்பாக செய்தித்தாள்களுக்கும் எழுதும் தொழிலைத்தான் முதலில் “இதழியல்” என்ற சொல் குறித்தது. ஆனால் தற்போது அதனுடைய பொருளும், பரப்பும் விரிவடைந்து செய்திகளையும் கருத்துக்களையும் பரப்புகின்ற மக்கள் தொடர்பு நிறுவனமாக மாறிவிட்டது.



ஊடகவியலானது வேறுபட்ட பார்வையாளர்களைக் கொண்ட பல்வேறு வடிவங்களில் உள்ளது.இந்த ஊடகத்துறையே அரசுகளின் செயல்பாடுகளை காவல் செய்யும் காவல் நாய் போல இருந்து தவறுகளைச் சுட்டிக்காட்டும் பொறுப்பைக் கொண்டுள்ளது. எனவேதான் இத்துறையை ஜனநாயகத்தின் நான்காவது தூண் என வர்ணிக்கப்படுகிறது. ஒரு ஒற்றை வெளியீடு (ஒரு செய்தித்தாள் போன்றது) பலவிதமான ஊடக வடிவங்களைக் கொண்டுள்ளது, அவை ஒவ்வொன்றும் வெவ்வேறு வடிவங்களில் அதாவது ஒரு நாளிதழாகவோ, ஒரு பத்திரிகையாகவோ, அல்லது ஒரு வலைத்தளமாகவோ இருந்து ஒவ்வொரு பகுதியும் வெவ்வேறு வகையான பார்வையாளர்களைக் கொண்டிருக்கும்.
சமீப காலங்களாக சமூக வலைத்தளங்களின் தீவிர எழுச்சியும் வளர்ச்சியும் ஊடகவியலி்ல் தாக்கத்தை ஏற்படுத்தி வருகின்றன. ஒரு ஊடகத்தில் வெளிவரும் உண்மைத்தன்மைகள் சமூக ஊடகங்களில் கேள்விக்குள்ளாக்கப்படும் போது இக்னும் கவனமாக செய்திகளை வெளியி்டுவதற்கான நிர்பந்தங்கள் ஏற்படுகின்றன..

பிரான்சு நாட்டின் கிழக்கு பகுதியிலுள்ள ஸ்திராஸ்பூர்க் என்ற நகரத்திலிருந்து 1960 ஆம் ஆண்டு ஜோகன் கார்லசு என்பவரால் வெளியிடப்பட்ட ""அனைத்து கொள்கைகளுக்குமான தொடர்பும் மறக்கமுடியாத வரலாறுகளும்"" என்ற பிரெஞ்சு மொழி நாளிதல் வெளியிடப்பட்டது. இதுவே உலகின் முதல் செய்தித்தாளாக அங்கீகரிக்கப்பட்டள்ளது. 1702 முதல் 1735 வரை வெளிவந்த "தி டெய்லி கொரண்ட்" ("Daily Courant)" என்ற ஆங்கில செய்தித்தாள் வெற்றிகரமாக வெளிவந்த முதல் ஆங்கில செய்தித்தாளாகும்.1950 களில் "டயாரியோ கரியோகா" என்ற செய்தித்தாளின் சீர்திருத்தம் பொதுவாக பிரேசிலில் நவீன பத்திரிகைகளின் பிறப்பு என்று குறிப்பிடப்படுகிறது. 

1920 களில் நவீன இதழியல் ஒரு முழுமையான வடிவம் பெற்றது. எழுத்தாளர் வால்டர் லிப்மேன் மற்றும் அமெரிக்க தத்துவியலாளர் ஜான் டிவே சனநாயகத்தில் ஊடகத்தின் பங்கு பற்றி விவாதித்தனர். அவர்களுடைய வேறுபட்ட விவாதக் கருத்துக்கள் தேசம் மற்றும் சமுதாயத்தில் இதழியலின் பண்புகளை வரையறுக்க ஏதுவாகின்றன.

பில் கோவாச் மற்றும் டாம் ரோசன்டைல் ஆகியோர் "இதழியலின் கூறுகள்" ("The Elements of Journalism") என்ற புத்தகத்தில் இதழியலாளர்களுக்கான முக்கிய வழிகாட்டுதல்களை முன்வைத்துள்ளனர். ஏனெனில் இதழியலின் முதல் விசுவாசம் குடிமகள்களுக்கானதாக இருக்க வேண்டும். இதழியலாளர்கள் என்பவர்கள் உண்மையை கட்டாயம் கூறவேண்டிய பொறுப்பில் இருப்பவர்களாவர். சக்தி மிக்க தனி நபர்கள் மற்றும் அரசுகள் அதன் அமைப்புகளை வெளிப்படைத்தன்மையோடும் சுதந்திரமாகவும் கன்காணிக்கும் பொறுப்பும் ஊடகவிலாளர்களுக்கு உள்ளது. தகுந்த ஆதாரங்களை சுட்டிக்காட்டி நம்பகமான தகவல்களை குடிமக்களுக்கு வழங்குவதே இதழியலின் முக்கியச் சாரம்சம் ஆகும்.

தற்போதுள்ள பல்வேறு இதழியல் குறியீடுகளில் சில வேறுபாடுகள் இருந்த போதிலும் பெரும்பாலான கொள்கைகள் உட்பட பொதுவான அம்சங்களான உண்மை, துல்லியத்தன்மை, புறவயத்தன்மை , பாரபட்சமற்ற, ஒரு பாற் கோடாமை, நேர்மை மற்றும் பொதுப் பொறுப்புடைமை ஆகியவை ஊடகங்கள் பொதுமக்களுக்காக செய்திகளை திரட்டி வெளியிடுதலில் கடைபிடிக்கப்பட வேண்டிய கூறுகளாகும்.
சில ஊடக நெறிமுறைகளில் ஐரோப்பிய இதழியல் நெறிகள் குறிப்படத்தக்கதாகும். அவை இனம் , மதம், பால் மற்றும் உடலியல் மனம் சார் குறைபாடுகள் அடிப்படையிலான பாகுபாட்டுச் செய்திகள் குறித்து கவலை கொள்கிறது. 


</doc>
<doc id="151790" url="https://ta.wikipedia.org/wiki?curid=151790" title="அழுத்த மையம் (பாய்ம இயக்கவியல்)">
அழுத்த மையம் (பாய்ம இயக்கவியல்)

அழுத்த மையம் ("Center of pressure") என்பது அழுத்தப் புலத்தில் இருக்கும் ஒரு பொருளின் மீதிருக்கும் ஒரு புள்ளியாகும், அப்புள்ளியில் அழுத்தப் புலத்தின் மொத்த அழுத்தமும் செயல்படுவதாகக் கருத்தில்கொள்ளப்படுகிறது, இதனால் அப்புள்ளியில் விசை மட்டுமே செயல்புரியும் திருப்புத்திறன் ஏதும் செயல்படாது. அழுத்த மையத்தில் செயல்படும் மொத்த அழுத்தத் திசையன் ஆனது அழுத்தப் புலத்தில் செயல்படும் மொத்த அழுத்தத்தின் தொகையீட்டு மதிப்பாகும். அவ்வாறு தொகையிடப்பட்ட விசையானது, உண்மையில் இருக்கும் அழுத்தப் புலம் அப்பொருள் மீது ஏற்படுத்தும் விசை மற்றும் திருப்புத்திறனை அதே அளவில் ஏற்படுத்துகிறது. நிலை மற்றும் இயக்க பாய்மவியல் ஆகிய இரண்டிலுமே அழுத்தப் புலங்கள் உருவாகின்றன. இவ்வாறு அழுத்த மையப்புள்ளியையும் அதில் செயல்படும் திசையன் பலத்தையும் அறிந்தால், அழுத்தப் புலன் செயல்படும் பொருளின் மீதுள்ள எந்தப்புள்ளியைப் பொறுத்து வேண்டுமாயினும் அழுத்தப் புலத்தால் ஏற்படும் விசை மற்றும் திருப்புத்திறனைக் கணக்கிடலாம். 


</doc>
<doc id="151791" url="https://ta.wikipedia.org/wiki?curid=151791" title="தமிழ் முத்திரை">
தமிழ் முத்திரை

சங்க காலத் தமிழ்வேந்தர்களான சேரர் எய்கணை வில்லையும், சோழர் பாயும் புலியையும், பாண்டியர் கயல்மீனையும் தங்களின் அடையாள முத்திரைகளாகப் பயன்படுத்தினர். இவை அக்கால அரசுமுத்திரைகள். 

1940ஆம் ஆண்டுகளுக்குப் பிறகு அரசியல் சாராத தமிழ் முத்திரை ஒன்று தோற்றுவிக்கப்பட்டுத் தமிழ்மக்களால் பயன்படுத்தப்பட்டது.
திருமண அழைப்பிதழ், விழா அழைப்பிதழ், அச்சேறும் தமிழ்நூல்கள் போன்றவற்றில் இந்த முத்திரை பயன்படுத்தப்பட்டு வந்தது. 


</doc>
<doc id="151793" url="https://ta.wikipedia.org/wiki?curid=151793" title="ஏ-26 நெடுஞ்சாலை (இலங்கை)">
ஏ-26 நெடுஞ்சாலை (இலங்கை)

ஏ26 நெடுஞ்சாலை (A26 highway) என்பது கண்டியையும் பதியத்தலாவாயையும் இணைக்கும் வீதி ஆகும். இது சுமார் 105 கிலோமீட்டர் நீளம் கொண்டது. இது 1926இல் பிரித்தானியர்களால் மலைச்சரிவுகளைக் குடைந்து அமைக்கப்பட்டது. பதினெட்டு கொண்டை ஊசி வளைவுகளைக் கொண்டதாக அமைக்கப்பட்ட இப்பாதை மத்திய மலை நாட்டை ஊவாமாகாணத்துடன் இணைக்கின்றது.

இந்நெடுஞ்சாலை திகனை, தெல்தெயா, உன்னரசுகிரி, உடதும்பரை, மகியங்கணை, ஊடாக பதியத்தலாவையை அடைகின்றது.

வளைவுகளின் திருப்ப அளைவைக் குறைக்கும் புனரமைப்பு வேலைகள் ஆசிய அபிவிருத்தி வங்கியின் உதவியுடன் 2008 ஆம் ஆண்டு ஆரம்பிக்கப்பட்டு 2012 மே மாதம் பூர்த்தி செய்யப்பட்டது. பதினெட்டு வளைவு வீதி என அழைக்கப்படும் இவ்வீதியில் தற்போது 17 வளைவுகளையே கொண்டுள்ளன.

கொண்டை ஊசி வளைவுகளைக் காட்டும் பாதையின் அமைப்பு


</doc>
<doc id="151794" url="https://ta.wikipedia.org/wiki?curid=151794" title="விண்பெட்டகம்">
விண்பெட்டகம்

விண்பெட்டகம் ("Space capsule") என்பது எளிமையான முதன்மைப் பகுதி வடிவமைப்பைக் கொண்டிருக்கும் (பெரும்பாலும்) மனிதர்கள் பயணிக்கும் விண்கலம் ஆகும், இவை வளிமண்டல நுழைவின் போது ஏற்றத்தை உருவாக்குவதற்கான இறக்கை, மற்றும் இன்னபிற பாகங்கள் இல்லாமலிருக்கும். இதுநாள் வரை பெரும்பாலான மனிதர் செல்லும் விண்பயணத் திட்டங்களில் விண்பெட்டகங்களே பயன்படுத்தப்பட்டுள்ளன, முதன்முதலில் மனிதர் விண்ணுக்குச் சென்ற வோசுடாக் (ருசியா) மற்றும் மெர்க்குரி (அமெரிக்கா) ஆகியவை விண்பெட்டகங்களேயாகும். அதன்பிறகும் விண்ணுக்கு மனிதர்களை ஏற்றிச் சென்ற ருசிய (வோசுகாட், சோயுசு), அமெரிக்க (ஜெமினி, அப்பல்லோ), சீன (சென்சூ) ஆகியவையும் விண்பெட்டகங்கள் ஆகும். வருங்காலத்தில் மனிதர்களை விண்ணுக்கு அனுப்ப வடிவமைக்கப்பட்டுக் கொண்டிருக்கும் அமெரிக்க, சீன, இந்திய விண்கலங்களும் விண்பெட்டகங்களாகவே வடிவமைக்கப்பட்டுவருகின்றன. குழு ஆய்வு வாகனத்தின் வடிவமைப்பும் விண்பெட்டகமாகவே வடிவமைக்கப்பட்டு வருகிறது.

மனிதர் பயணிக்கும் விண்பெட்டகம் மனிதரின் அன்றாடத் தேவைகளுக்கான அனைத்தையும் கொண்டிருக்க வேண்டும், அதாவது நீர், காற்று மற்றும் உணவு போன்றவை. விண்வெளியின் அதீத குளிர் மற்றும் கதிரியக்கங்களிலிருந்து மனிதர்களைக் காக்கும் வண்ணமும் அதன் வடிவமைப்பு இருக்க வேண்டும். விண்பெட்டகத்துக்குள் மனிதர் வாழும்வண்ணம் வெப்பநிலை மற்றும் சூழலுக்காகக் காப்பு செய்யப்பட்டிருக்க வேண்டும். புறப்பாடு மற்றும் புவியிறக்கத்தின்போது விண்வெளி வீரர் விண்பெட்டகத்துக்குள் அங்குமிங்கும் தூக்கிவீசப்படாமலிருப்பதற்குத் தக்க ஏற்பாடுகள் செய்யப்பட்டிருக்க வேண்டும். விண்பயணத்தின்போது விண்ணோடிகள் எடையின்மையை உணர்வார்கள், அப்போது அவர்களின் இருக்கை அல்லது படுக்கை ஆகியவற்றோடு அவர்களிருப்பதற்கத் தக்க ஏற்பாடுகள் செய்யப்பட்டிருக்க வேண்டும். அதனால் விண்பெட்டகத்திலிருக்கும் அனைத்து இருக்கை, படுக்கை, மேசை போன்றவற்றில் குழப்பம் விளைவிக்கும் வகையில் வார்களும் வார்ப்பூட்டுகளும் இருக்கும். இவ்வமைப்பின் மிக முக்கியமான விடயம், விண்பெட்டகத்திலுள்ள விண்ணோடிகள் புவியோடு (கட்டுப்பாட்டு மையத்தோடு) தொடர்புகொள்வதற்குத் தேவையான தொலைத்தொடர்பு உபகரணங்கள் பொருத்தப்பட்டிருக்கும்.


</doc>
<doc id="151797" url="https://ta.wikipedia.org/wiki?curid=151797" title="நான்மணிக்கடிகை பழைய உரை">
நான்மணிக்கடிகை பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

நான்மணிக்கடிகை நூலுக்குப் பழைய உரை ஒன்று உண்டு. 
இது சொல் விடாமல் எழுதப்பட்டுள்ள பொழிப்புரையாகத் தெளிவாகவும், சுருக்கமாகவும் அமைந்துள்ளது.
இந்த உரைநூலின் காலம் 13ஆம் நூற்றாண்டு.


</doc>
<doc id="151798" url="https://ta.wikipedia.org/wiki?curid=151798" title="ஏ-3 நெடுஞ்சாலை (இலங்கை)">
ஏ-3 நெடுஞ்சாலை (இலங்கை)

ஏ-3 நெடுஞ்சாலை என்பது இலங்கையிலுள்ள ஏ-தர பிரதான வீதி. இது பேலியகொடையையும் புத்தளத்தையும் இணைக்கிறது. இதன் நீளம் 126.31 கி.மீ.

ஏ-3 நெடுஞ்சாலை வத்தளை, கந்தானை, யா-எல, சீதுவை, கட்டுநாயக்கா, நீர்கொழும்பு, கொச்சிக்கடை, வென்னப்புவை, கட்டுனேரியா, மரவிலை, மகாவெலை, மகாவெவை, சிலாபம், ஆராட்சிக்கட்டு, முன்டல், மதுரங்குளி மற்றும் பலவி என்பவற்றைக் கடந்து புத்தளத்தை அடைகிறது.



</doc>
<doc id="151799" url="https://ta.wikipedia.org/wiki?curid=151799" title="கார் நாற்பது பழைய உரை">
கார் நாற்பது பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

கார் நாற்பது நூலுக்குப் பழைய உரை ஒன்று உண்டு. 
இந்த நூலில் 40 பாடல்கள் உள்ளன.
இவற்றில் 23 முதல் 38 வரை உள்ள பாடல்களுக்குப் பழைய உரை கிடைக்கவில்லை.

இந்த உரைநூலின் காலம் 13ஆம் நூற்றாண்டு.


</doc>
<doc id="151804" url="https://ta.wikipedia.org/wiki?curid=151804" title="களவழி நாற்பது பழைய உரை">
களவழி நாற்பது பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

களவழி நாற்பது நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை ஏனைய பழைய உரைகளைப் போலத் தெளிவான பொழிப்புரையாக உள்ளது. எனினும் பாடலிலுள்ள சில தொடர்கள் உரையிலும் அப்படியே பயன்படுத்தப்பட்டுள்ளன. எனவே தமிழறிஞர்களே இதனைப் புரிந்துகொள்ள முடியும்.

வஞ்சி என்னும் ஊரை இந்நூலாசிரியர் கருவூர் எனக் குறிப்பிடுகிறார்.

இந்த உரைநூலின் காலம் 13ஆம் நூற்றாண்டு.


</doc>
<doc id="151805" url="https://ta.wikipedia.org/wiki?curid=151805" title="சார்சு">
சார்சு

தீவிர கடிய மூச்சியக்க கூட்டறிகுறி ("Severe acute respiratory syndrome" என்பதன் ஆங்கிலச் சுருக்கம் சார்சு) ஓர் வழமையற்ற நுரையீரல் அழற்சி நோயாகும். இந்த மூச்சியக்க நோய் சார்சு கொரோனா தீ நுண்மத்தால் (SARS-CoV) மனிதர்களுக்கு ஏற்படுகிறது. இது நவம்பர் 2002க்கும் சூலை 2003க்கும் இடைப்பட்டக் காலத்தில் ஆங்காங்கில் காணப்பட்ட இந்த நோய் திடீர் நோய்ப்பரவலாகி உலகளவில் 8,422 பேர் பாதிக்கப்பட்டு 916 பேர் உயிரிழந்தனர்.உலக சுகாதார அமைப்பு நோயாளிகளில் 10.9% பேர் உயிரிழந்ததாக மதிப்பிட்டுள்ளது. நோய் உண்டான சில வாரங்களிலேயே 37 நாடுகளுக்கு இந்நோய் பரவியது 

இன்றளவில் இந்த நோய் முற்றிலுமாக கட்டுக்குள் கொண்டுவரப்பட்டுள்ளது. சூன் 2003க்குப் பிறகு எந்த மனிதருக்கும் இந்நோய் ஏற்படவில்லை. இருப்பினும், பெரியம்மை போல இந்நோய் முற்றிலும் அழிக்கப்பட்டதாகக் கூற இயலாது; இதன் இயற்கை தேங்குமிடங்களான விலங்கினங்களில் இன்னும் இருப்பதால் எதிர்காலத்தில் எப்போது வேண்டுமானாலும் மனிதருக்கு தொற்று ஏற்பட தீ வாய்ப்புண்டு. 

நோயுற்றவரில் இறப்பவரின் சதவீதம் 24 வயதுக்கு குறைந்தவர்களுக்கு 1% ஆகவும், 25இலிருந்து 44 வரை உள்ளோருக்கு 6% ஆகவும் 45 முதல் 64 வயதுடையோருக்கு 15% ஆகவும் 65 வயதுக்கு மேற்பட்டோருக்கு 50% க்கும் கூடுதலாகவும் உள்ளது. ஒப்புமைக்காக, நுரையீரல் அழற்சியில் இறப்பு வீதம் வழமையாக ஏறத்தாழ 0.6% (முக்கியமாக வயதானோரில்)ஆக உள்ளது; புதிய தீ நுண்ம பரவல்களில் இது 33% வரை உயரக்கூடும்.
இந்நோயின் ஆரம்பகால அறிகுறிகள் காய்ச்சல், தசைபிடிப்பு, சோம்பல், இருமல், தொண்டை புண் மற்றும் பிற குறிப்பிடப்படாத நோய்க்குறிகள் ஆகியவையாகும்.அனைத்து நோயாளிகளுக்கு ஏற்படும் பொதுவான அறிகுறி 38 டிகிரி செல்சியஸ் (100 டிகிரி பாரன்ஹீட் ) மேற்பட்ட காய்ச்சல் மட்டுமே ஆகும்.நோயாளிக்கு முதல் நிலை குளிர்காய்ச்சல் மூச்சு திணறல் போன்றவை ஏற்படலாம்.

பின்வரும் அறிகுறிகள் கொண்ட ஒருவருக்கு சார்ஸ் நோயானது இருக்கலாம்

சார்ஸ் ஒரு வைரஸ் நோயாக இருப்பதால் நுண்ணுயிர் கொல்லிகள் போன்ற மருந்துகள் பயனற்றதாக உள்ளது.சார்ஸ் சிகிச்சை ஆக்சிஜனை மற்றும் தேவையான செயற்கை காற்றோட்டத்தை வழங்குவதன் மூலம் சிகிச்சை அளிக்கபடுகிறது.
சார்ஸ் நோய் பாதிப்பு இருப்பதாக கருதப்படும் நோயாளிகள் மற்றவர்களுக்கு பரவாமல் தடுக்க வெளி தொடர்புகள் எதுவும் இல்லாமல் தனிமைப்படுத்தப்பட்ட அறைகளில் வைத்து சிகிச்சை அளிக்கப்படவேண்டும்.
சிலருக்கு நோய் எதிர்ப்பு சக்தி அமைப்பு காரணமாக சார்ஸ் இன்னும் கடுமையான சேதத்தை விளைவிக்கும்,இதை சைடோகின் புயல் என்று அழைக்கப்படுகிறது.
2013 வரை மனிதர்கள் பயன்படுத்த பாதுகாப்பான எந்த சார்ஸ் சிகிச்சையும் அல்லது பாதுகாப்பு தடுப்பூசியும் கண்டுபிடிக்கப்படவில்லை.சார்ஸ் நோய்க்கான சிகிச்சை முறை மற்றும் தடுப்பூசி மருந்துகளை கண்டறிய உலகெங்கிலும் ஆராய்சிகள் செய்யப்பட்டு வருகிறது.மாஸ் பயோலஜிஸ் (MassBiologics) என்ற ஒரு இலாப நோக்கற்ற அமைப்பு விலங்குகளில் இந்நோய் தடுப்பு மருந்துகளை கண்டறிந்துள்ளனர்.

மேற்கத்திய நாடுகள் சார்சு நோய் சீனாவின் உட்பகுதியில் பரவி வந்தபோது சீன மக்கள் குடியரசு இந்த நோய்ப்பரவல் குறித்த தகவல்களை மறைத்ததாலேயே மிக விரைவாக உலகெங்கும் பரவியதாக குற்றம் சாட்டின. அதே நேரத்தில் உருசிய அறிவியலாளர் செர்ஜி கோலெஸ்னிகோவ் "சார்சு சதித்திட்ட கோட்பாடு" என்று அறியப்படும் கருதுகோளுக்கு வித்தாக சார்சு தீ நுண்மம் இயற்கையாக உருவாக வகையில்லை என்றும் தட்டம்மை மற்றும் பொன்னுக்கு வீங்கி தீ நுண்மங்களின் செயற்கை முறை கூட்டிணைவே சார்சு தீ நுண்மம் என்றும் ஆய்வறிக்கை வெளியிட்டார். இது ஓர் ஆய்வகத்தில்தான் உருவாக்கப்பட்டிருக்க வேண்டும் என வாதிட்டார்.
முன்னதாக மற்றுமொரு உருசிய அறிவியலாளர் நிக்கொலாய் பிலடோவும் இது மனிதரால் உருவாக்கப்பட்ட தீ நுண்மமாக இருக்கலாம் என கருத்திட்டிருந்தார் .இதனடிப்படையில் இந்த தீ நுண்மத்தை ஐக்கிய அமெரிக்கா வளர்ந்து வரும் சீன பொருளாதாரத்தை பாதிப்படையத் தொடர்ந்த உயிரியல் போராக சீனாவின் இணைய உரையாடல்களில் முதன்மை பெற்றது. நோய்க்காவி உயிரினம் கண்டறியப்படாத நிலையில் இந்தக் கருதுகோள் வலுப் பெற்றது. மாறாக தைவானும் அமெரிக்காவும் இது சீனாவினால் ஹாங்காங் வழியே உலக நாடுகளில் பரப்பப்பட்ட தீ நுண்மமாகக் கருதினர். சார்சு சதித்திட்ட ஆதரவாளர்கள் இறந்தவர்களில் சீனரே கூடுதலாக இருந்ததையும் மேற்கத்திய நாடுகளில் இது பரவாதிருந்ததையும் தங்கள் கருத்திற்கு சார்பாக இருப்பதாக வாதிட்டனர்.





</doc>
<doc id="151807" url="https://ta.wikipedia.org/wiki?curid=151807" title="திருமண அழைப்பிதழ்">
திருமண அழைப்பிதழ்

திருமண அழைப்பிதழ் அல்லது திருமண பத்திரிக்கை என்பது ஒரு வகையான அழைப்பிதழாகும். திருமணத்திற்கு வருகைபுரியுமாறு நண்பர்களுக்கும், உறவினர்களுக்கும் மற்றும் சுற்றத்தில் உள்ள அனைவருக்கும் வேண்டுகோள் விடுக்கும் அழைப்புக் கடிதம். சாதி, மத வேறுபாடின்றி அனைத்து சமூகத்தினராலும் கடைபிடிக்கக் கூடிய ஒரு திருமணச் சடங்காக அழைப்பிதழ் வழங்குவது நடைபெறுகிறது. கடவுள் இல்லை என்ற நிலைப்பாடு உடைய இறைமறுப்பு செய்பவர்களும் கூட இவ்வாறான திருமண அழைப்பிதழ்களை வழங்குகின்றனர்.

திருமண அழைப்பிதழ் வழங்கும் பொழுது, வெறும் அழைப்பிதழ் மட்டுமில்லாமல், வெற்றிலை, பாக்கு, பூ, குங்குமம் உள்ளிட்டவைகளையும் வழங்கும் பழக்கம் சில இனத்தவர்களிடம் இருக்கிறது. சில நேரங்களில் நாணயம் ஒன்றையும் இதனுடன் இணைத்து வழங்கும் பழக்கமும் உள்ளது.

அழைப்பிதழ்களில் இறைவனுடைய படம் கண்டிப்பாக இடம்பெற்றிருக்கும். இறைமறுப்பு தெரிவிப்பவர்கள் ஈ. வெ. இராமசாமி நாயக்கர் உள்ளிட்ட இறைமறுப்பு தெரிவிப்பவர்களின் படம் இட்டிருப்பார்கள். இதுமட்டுமின்றி தங்களுக்கு பிடித்த தலைவர்களின் படிமங்களையும் அழைப்பிதழில் இணைப்பது அண்மைக்காலங்களில் அதிகரித்து உள்ளது.




</doc>
<doc id="151810" url="https://ta.wikipedia.org/wiki?curid=151810" title="திணைமொழி ஐம்பது பழைய உரை">
திணைமொழி ஐம்பது பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

திணைமொழி ஐம்பது நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை ஏனைய பழைய உரைகளைப் போலத் தெளிவான பொழிப்புரையாக உள்ளது. சிறப்புக் குறிப்புகள் எதுவும் இதில் இல்லை.

இந்த உரைநூலின் காலம் 13ஆம் நூற்றாண்டு.


</doc>
<doc id="151811" url="https://ta.wikipedia.org/wiki?curid=151811" title="ஐந்திணை எழுபது பழைய உரை">
ஐந்திணை எழுபது பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

ஐந்திணை எழுபது நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை முதல் 24 பாடல்களுக்கு மட்டுமே கிடைத்துள்ளது. தெளிவான பொழிப்புரையாக உள்ளது. சிறப்புக் குறிப்புகள் எதுவும் இதில் இல்லை.

இந்த உரைநூலின் காலம் 13ஆம் நூற்றாண்டு.


</doc>
<doc id="151812" url="https://ta.wikipedia.org/wiki?curid=151812" title="திணைமாலை நூற்றைம்பது பழைய உரை">
திணைமாலை நூற்றைம்பது பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

திணைமாலை நூற்றைம்பது நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை முதல் 127 பாடல்களுக்கு மட்டுமே உள்ளது. அகத்திணைகளுக்குத் தெளிவான விளக்கத்துடன் பொழிப்புரையாக உள்ளது. 
என்னும் உரைப்பாங்குகளும் உள்ளன

இந்த உரைநூலின் காலம் 13ஆம் நூற்றாண்டு.


</doc>
<doc id="151813" url="https://ta.wikipedia.org/wiki?curid=151813" title="ஐந்திணை ஐம்பது பழைய உரை">
ஐந்திணை ஐம்பது பழைய உரை

ஐந்திணை ஐம்பது பழைய உரை என்பது பதினெண் கீழ்க்கணக்கு நூல்களுள் ஒன்றான ஐந்திணை ஐம்பது என்னும் நூலுக்கு எழுதப்பட்ட பழைய உரையைக் குறிக்கும். 

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை. 

ஐந்திணை ஐம்பது நூலுக்கும் பழைய உரை ஒன்று உண்டு. உரை ஆசிரியர் பெயர் தெரியவில்லை. இந்த உரை தெளிவும் திருத்தமும் கொண்ட பொழிப்புரையாக உள்ளது. சிற்றியல்புகள் எதுவும் இதில் இல்லை. இந்த உரைநூலின் காலம் 13ஆம் நூற்றாண்டு.



</doc>
<doc id="151814" url="https://ta.wikipedia.org/wiki?curid=151814" title="திரிகடுகம் பழைய உரை">
திரிகடுகம் பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

திரிகடுகம் நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை தெளிவும் திருத்தமும் கொண்ட பொழிப்புரையாக உள்ளது. உரையாசிரியரின் சமயப் புலமையை விளக்குவதாக இவ்வுரை அமைந்துள்ளது. மூலப்பாடல்களுக்குச் சிறந்த பாடம் எது என உணரத்தக்க வகையில் உள்ளது.

இந்த உரைநூலின் காலம் 13ஆம் நூற்றாண்டு.


</doc>
<doc id="151815" url="https://ta.wikipedia.org/wiki?curid=151815" title="பழமொழி நானூறு பழைய உரை">
பழமொழி நானூறு பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

பழமொழி நானூறு நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

இந்த உரை தெளிவும் திருத்தமும் கொண்ட பொழிப்புரையாக உள்ளது. 
இந்த உரைநூலின் காலம் 13ஆம் நூற்றாண்டு.


</doc>
<doc id="151817" url="https://ta.wikipedia.org/wiki?curid=151817" title="மேரி கோம்">
மேரி கோம்

மேரி கோம் ("Mary Kom"(இயற்பெயர்: மேன்க்டே சன்ங்நேஜாங்க மேரி கோம் ("Mangte Chungneijang Mary Kom"; பிறப்பு: மார்ச் 1, 1983),இந்தியாவின் மணிப்பூர் மாநிலத்தைச் சேர்ந்த ஒரு குத்துச்சண்டை வீராங்கனை ஆவார். இவருக்கு இரு குழந்தைகள் உள்ளனர். இவர் உலக மகளிர் குத்துச்சண்டை போட்டியில் தொடர்ச்சியாக 5 முறை தங்கப்பதக்கம் வென்ற முதலாவது இந்தியாவின் வீராங்கனை ஆவார். 2012 லண்டன் கோடை கால ஒலிம்பிக் போட்டியில் கலந்து கொள்ள தெரிவு செய்யப்பட்ட இந்தியாவின் ஒரேயொரு "குத்துச்சண்டை வீராங்கனை" இவராவார். இதில் 51 கிலோ எடைப் பிரிவில் போட்டியிட்டு வெண்கலப் பதக்கத்தை வென்றார்.. AIBA (சர்வதேச குத்துச்சண்டை அமையம்) இன் தரப்படுத்தலில் இவர் உலகப் பெண் குத்துச்சண்டை வீரர்களில் 4 ஆவது இடத்தில் காணப்படுகிறார்.2013 ஆம் ஆண்டில் தனது சுயசரிதையை வெளியிட்ட மேரி கோம் , ‘அன்பிரேக்கபிள்’ (unbreakable) என்று அதைப் பெயரிட்டுள்ளார்.

2014 ஆசிய விளையாட்டுப் போட்டியில் 51 கிலோ எடைப் பிரிவு இறுதிப் போட்டியில் கசக்ஸ்தான் வீராங்கனை ஷெகரேபேகோவாவை வீழ்த்தித் தங்கப் பதக்கம் பெற்றார்.



</doc>
<doc id="151818" url="https://ta.wikipedia.org/wiki?curid=151818" title="ஏ-5 நெடுஞ்சாலை (இலங்கை)">
ஏ-5 நெடுஞ்சாலை (இலங்கை)

ஏ-5 நெடுஞ்சாலை என்பது இலங்கையிலுள்ள ஒரு முதற்தர பிரதான வீதி. இது பேராதனையையும் செங்கலடியையும் இணைக்கிறது.

ஏ-5 நெடுஞ்சாலை கெலி ஓயா, கம்பொல, புசல்லாவை, நுவரேலியா, கெப்பிட்டிப்பொலை, வெலிமடை, கலி-எல, பதுளை, பசறை, லுனுகலை, பிபிலை, பதியத்தலாவை, மகா ஓயா, தும்பஞ்சோலை, கரடியனாறு வழியாக செங்கலடியை அடைகிறது. ஏ-5 நெடுஞ்சாலையின் மொத்த தூரம் 275.64 கிலோ மீட்டர்கள் ஆகும்.


</doc>
<doc id="151819" url="https://ta.wikipedia.org/wiki?curid=151819" title="ஏ-6 நெடுஞ்சாலை (இலங்கை)">
ஏ-6 நெடுஞ்சாலை (இலங்கை)

ஏ-6 நெடுஞ்சாலை ஒரு முதற்தர இலங்கையிலுள்ள பிரதான வீதி. இது அம்பேபுசயையும் திருகோணமலையையும் இணைக்கிறது. 

ஏ-6 நெடுஞ்சாலை பொல்காவளை, குருனாகல், இப்பாகமுவை, மெல்சிறிபுரம், கலேவெலை, தம்புள்ளை, ஹபரனை, கல் ஓயா, அலுத் ஓயா, கந்தளாய், தம்பலகாமம் வழியாக திருகோணமலையை அடைகிறது. ஏ-6 நெடுஞ்சாலையின் மொத்த தூரம் 198.71 கிலோ மீட்டர்கள் ஆகும்.



</doc>
<doc id="151823" url="https://ta.wikipedia.org/wiki?curid=151823" title="ஏ-8 நெடுஞ்சாலை (இலங்கை)">
ஏ-8 நெடுஞ்சாலை (இலங்கை)

ஏ-8 நெடுஞ்சாலை இலங்கையிலுள்ள ஒரு முதற்தர பிரதான வீதி. இது பாணந்துறையினையும் இரத்தினபுரியையும் இணைக்கிறது. இது 67.77 கி.மீ நீளமானது.

ஏ-8 நெடுஞ்சாலை பண்டாரகமை, கொரனை, இங்கிரியா, கிரியெல்லை வழியாக இரத்தினபுரியை அடைகிறது.



</doc>
<doc id="151827" url="https://ta.wikipedia.org/wiki?curid=151827" title="ஏ-10 நெடுஞ்சாலை (இலங்கை)">
ஏ-10 நெடுஞ்சாலை (இலங்கை)

ஏ-10 நெடுஞ்சாலை இலங்கையிலுள்ள ஒரு முதற்தர பிரதான வீதி. இது கட்டுகஸ்தோட்டையையும் புத்தளத்தையும் இணைக்கிறது.

ஏ-10 நெடுஞ்சாலை கலகெதரை, மாவத்தைகமை, குருனாகல், வாரியப்பொலை, பாதெனியை, நிக்கவரட்டியா, ஆனமடுவை, கல்லடி ஊடாக புத்தளத்தை இணைக்கிறது. ஏ-10 நெடுஞ்சாலையின் மொத்த தூரம் 124.58 கிலோ மீட்டர்கள் ஆகும்.



</doc>
<doc id="151831" url="https://ta.wikipedia.org/wiki?curid=151831" title="ஏ-11 நெடுஞ்சாலை (இலங்கை)">
ஏ-11 நெடுஞ்சாலை (இலங்கை)

ஏ-11 நெடுஞ்சாலை இலங்கையிலுள்ள ஒரு முதற்தர பிரதான வீதி. இது மரதங்கடவலையையும் திருக்கொண்டைமடுவையும் இணைக்கிறது.

ஏ-11 நெடுஞ்சாலை மரதங்கடவெலையை கனேவெபொலை, ஹபரணை, மொரகஸ்வெவை, மின்னேரியா, பொலன்னறுவை, கதுருவெலை, மன்னம்பிட்டி, வெலிகந்தை, புனானை, வாகரை ஊடாக திருக்கொண்டைமடுவுடன் இணைக்கிறது. ஏ-11 நெடுஞ்சாலையின் மொத்த தூரம் 129.36 கிலோ மீட்டர்கள் ஆகும்.



</doc>
<doc id="151832" url="https://ta.wikipedia.org/wiki?curid=151832" title="அழைப்பிதழ்">
அழைப்பிதழ்

அழைப்பிதழ் அல்லது அழைப்புக் கடிதம் என்றழைக்கப்படும் இதனை ஒரு விழா அல்லது மகிழ்ச்சிகரகமான நிகழ்வுகளுக்கு உற்றார், உறவினர்கள் மற்றும் நண்பர்களை அழைப்பதற்காக உருவாக்கப்பட்டதாகும்.

பொதுவாக அழைப்பிதழில் நிகழ்வுகள் குறித்த படிமங்கள் இருக்கும். அழைப்பிதழில் விழா அல்லது நிகழ்வு நடைபெறும் இடம், நேரம், திகதி மற்றும் அவ்விடத்தை சேர்வதற்கான வழி போன்றவையும் விழாவில் பங்குபெறுபவர்களின் விபரங்களும் இடம்பெறும்.




</doc>
<doc id="151838" url="https://ta.wikipedia.org/wiki?curid=151838" title="ஏ-12 நெடுஞ்சாலை (இலங்கை)">
ஏ-12 நெடுஞ்சாலை (இலங்கை)

ஏ-12 நெடுஞ்சாலை இலங்கையிலுள்ள முதற்தர ஒரு பிரதான வீதி. இது புத்தளத்தையும் திருகோணமலையையும் இணைக்கிறது.

ஏ-12 நெடுஞ்சாலை கருவலகஸ்வெவை, பலுகஸ்செகம, கல ஓயா, நொச்சியாகமை, அநுராதபுரம், மிகிந்தலை, தம்மன்னாவை, மெரகேவ, கொரவபொத்தானை, பன்குளம், கன்னியா வழியாக திருகோணமலையை அடைகிறது. ஏ-12 நெடுஞ்சாலையின் மொத்த தூரம் 176.99 கிலோ மீட்டர்கள் ஆகும்.



</doc>
<doc id="151839" url="https://ta.wikipedia.org/wiki?curid=151839" title="ஏ-13 நெடுஞ்சாலை (இலங்கை)">
ஏ-13 நெடுஞ்சாலை (இலங்கை)

ஏ-13 நெடுஞ்சாலைஎன்பது இலங்கையிலுள்ள முதற்தர ஒரு பிரதான வீதி ஆகும். இது கற்குளத்தையும் அநுராதபுரத்தையும் இணைக்கிறது. கற்குளத்தையும் அநுராதபுரத்தையும் இணைக்கும் மொத்த ஏ-13 நெடுஞ்சாலை தூரம் 16.64 கிலோ மீட்டர்கள் ஆகும்.



</doc>
<doc id="151840" url="https://ta.wikipedia.org/wiki?curid=151840" title="ஏ-14 நெடுஞ்சாலை (இலங்கை)">
ஏ-14 நெடுஞ்சாலை (இலங்கை)

ஏ-14 நெடுஞ்சாலை இலங்கையிலுள்ள முதற்தர பிரதான வீதிகளுள் ஒன்று. இது வடமத்திய மாகாணத்தில் உள்ள மதவாச்சியையும் வடமாகாணத்தின் மேற்குக் கரையோரத்தை அண்டி அமைந்துள்ள தலைமன்னாரையும் இணைக்கிறது. 

இந்த நெடுஞ்சாலை மாங்குளம், செட்டிகுளம், பறையனாலங்குளம், மடு வீதி, முருங்கன், உயிலங்குளம், மன்னார், பேசாலை வழியாகத் தலைமன்னாரை அடைகிறது. ஏ-14 நெடுஞ்சாலையின் மொத்த தூரம் 113.84 கிலோ மீட்டர்கள் ஆகும்.



</doc>
<doc id="151841" url="https://ta.wikipedia.org/wiki?curid=151841" title="ஏ-15 நெடுஞ்சாலை (இலங்கை)">
ஏ-15 நெடுஞ்சாலை (இலங்கை)

ஏ-15 நெடுஞ்சாலை இலங்கையிலுள்ள முதற்தர ஒரு பிரதான வீதி. இது மட்டக்களப்பையும் திருகோணமலையையும் இணைக்கிறது.

ஏ-15 நெடுஞ்சாலை ஏறாவூர், முறக்கொட்டாஞ்சேனை, வாழைச்சேனை, மாங்கேனி, வெருகல், சேருநுவரை, பள்ளித்தோப்பூர், மூதூர், கின்னியா, கணேசபுரம் வழியாக திருகோணமலையை அடைகிறது. ஏ-15 நெடுஞ்சாலையின் மொத்த தூரம் 130.86 கிலோ மீட்டர்கள் ஆகும்.



</doc>
<doc id="151842" url="https://ta.wikipedia.org/wiki?curid=151842" title="ஏ-16 நெடுஞ்சாலை (இலங்கை)">
ஏ-16 நெடுஞ்சாலை (இலங்கை)

ஏ-16 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது பாரகலையையும் ஹலி எலவையையும் இணைக்கிறது.

ஏ-16 நெடுஞ்சாலை பண்டாரவளை, தெமோதரை ஊடாக ஹலி எலவையை அடைகிறது. ஏ-16 நெடுஞ்சாலையின் மொத்த தூரம் 40.39 கிலோ மீட்டர்கள் ஆகும்.



</doc>
<doc id="151843" url="https://ta.wikipedia.org/wiki?curid=151843" title="ஏ-17 நெடுஞ்சாலை (இலங்கை)">
ஏ-17 நெடுஞ்சாலை (இலங்கை)

ஏ-17 நெடுஞ்சாலை இலங்கையிலுள்ள முதற்தர ஒரு பிரதான வீதி. இது காலியையும் மாதம்பையையும் இணைக்கிறது.

ஏ-17 நெடுஞ்சாலை அங்குலுககை, கனக்கை, அக்குரசை, பிட்டபெத்தரை, மொராவக்கை, தெனியாயை, சூரியகந்தை, இரக்குவானை ஊடாக மாதம்பையை அடைகிறது. ஏ-17 நெடுஞ்சாலையின் மொத்த தூரம் 143.93 கிலோ மீட்டர்கள் ஆகும்.



</doc>
<doc id="151844" url="https://ta.wikipedia.org/wiki?curid=151844" title="ஏ-18 நெடுஞ்சாலை (இலங்கை)">
ஏ-18 நெடுஞ்சாலை (இலங்கை)

ஏ-18 நெடுஞ்சாலை இலங்கையிலுள்ள முதற்தர ஒரு பிரதான வீதி. இது நோனாகமையையும் பெல்மடுல்லையையும் இணைக்கிறது.

ஏ-18 நெடுஞ்சாலை சியம்பலாகொடை, எம்பிலிபிட்டிய, மாதம்பை, கஹாவத்தை ஊடாக பெல்மடுல்லையை அடைகிறது. ஏ-18 நெடுஞ்சாலையின் மொத்த தூரம் 87.69 கிலோ மீட்டர்கள் ஆகும்.



</doc>
<doc id="151845" url="https://ta.wikipedia.org/wiki?curid=151845" title="ஏ-19 நெடுஞ்சாலை (இலங்கை)">
ஏ-19 நெடுஞ்சாலை (இலங்கை)

ஏ-19 நெடுஞ்சாலை என்பது இலங்கையிலுள்ள முதற்தர ஒரு பிரதான வீதி ஆகும். இது பொல்கஹாவெலயையும் கேகாலையையும் இணைக்கிறது. ஏ-19 நெடுஞ்சாலையின் மொத்த தூரம் 11.67 கிலோ மீட்டர்கள் ஆகும்.



</doc>
<doc id="151846" url="https://ta.wikipedia.org/wiki?curid=151846" title="ஏ-20 நெடுஞ்சாலை (இலங்கை)">
ஏ-20 நெடுஞ்சாலை (இலங்கை)

ஏ-20 நெடுஞ்சாலை என்பது இலங்கையிலுள்ள முதற்தர ஒரு பிரதான வீதி ஆகும். இது அனுராதபுரத்தையும் ரம்பவெவையும் இணைக்கிறது.

ஏ-20 நெடுஞ்சாலையின் மொத்த தூரம் 14.48 கிலோ மீட்டர்கள் ஆகும்.



</doc>
<doc id="151847" url="https://ta.wikipedia.org/wiki?curid=151847" title="ஏ-21 நெடுஞ்சாலை (இலங்கை)">
ஏ-21 நெடுஞ்சாலை (இலங்கை)

ஏ-21 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது கேகாலையையும் கரவன்னலையையும் இணைக்கிறது.

ஏ-21 நெடுஞ்சாலை மொரத்தோட்டை, ருவான்வெலை ஊடாக கரவன்னலையை அடைகிறது. ஏ-21 நெடுஞ்சாலையின் மொத்த தூரம் 42.12 கிலோ மீட்டர்கள் ஆகும்.



</doc>
<doc id="151848" url="https://ta.wikipedia.org/wiki?curid=151848" title="ஏ-22 நெடுஞ்சாலை (இலங்கை)">
ஏ-22 நெடுஞ்சாலை (இலங்கை)

ஏ-22 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது பசறையையும் மொனராகலையையும் இணைக்கிறது.

ஏ-22 நெடுஞ்சாலை படல்கும்புறை ஊடாக மொனராகலையை அடைகிறது. ஏ-22 நெடுஞ்சாலையின் மொத்த தூரம் 34.11 கிலோ மீட்டர்கள் ஆகும்.



</doc>
<doc id="151849" url="https://ta.wikipedia.org/wiki?curid=151849" title="ஏ-23 நெடுஞ்சாலை (இலங்கை)">
ஏ-23 நெடுஞ்சாலை (இலங்கை)

ஏ-23 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது வெல்லவாயையையும் கும்பலாவெவையும் இணைக்கிறது.

ஏ-23 நெடுஞ்சாலை எல்லை ஊடாக கும்பலாவெவையும் அடைகிறது. ஏ-23 நெடுஞ்சாலையின் மொத்த தூரம் 30.57 கிலோ மீட்டர்கள் ஆகும்.



</doc>
<doc id="151850" url="https://ta.wikipedia.org/wiki?curid=151850" title="ஏ-24 நெடுஞ்சாலை (இலங்கை)">
ஏ-24 நெடுஞ்சாலை (இலங்கை)

ஏ-24 நெடுஞ்சாலை இலங்கையிலுள்ள முதற்தர ஒரு பிரதான வீதி. இது மாத்தறையையும் அக்குரசையையும் இணைக்கிறது.

ஏ-24 நெடுஞ்சாலை தெளியாலிலை ஊடாக அக்குரசையை அடைகிறது. ஏ-24 நெடுஞ்சாலையின் மொத்த தூரம் 20.11 கிலோ மீட்டர்கள் ஆகும்.



</doc>
<doc id="151851" url="https://ta.wikipedia.org/wiki?curid=151851" title="ஏ-25 நெடுஞ்சாலை (இலங்கை)">
ஏ-25 நெடுஞ்சாலை (இலங்கை)

ஏ-25 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது சியம்பலான்டுவையையும் அம்பாறையையும் இணைக்கிறது.

ஏ-25 நெடுஞ்சாலை பல்லேவெவை, வட்டினாகலை, தமன்னை ஊடாக அம்பாறையை அடைகிறது. ஏ-25 நெடுஞ்சாலையின் மொத்த தூரம் 57.12 கிலோ மீட்டர்கள் ஆகும்.


</doc>
<doc id="151852" url="https://ta.wikipedia.org/wiki?curid=151852" title="விண்ணூர்தி">
விண்ணூர்தி

விண்ணூர்தி ("Spaceplane") என்பது புவியின் வளிமண்டலத்தில் வானூர்தியாகவும் விண்வெளியில் விண்கலமாகவும் செயல்படும் வாகனமாகும். இது வானூர்தி மற்றும் விண்கலம் ஆகியவற்றின் பண்புகளை ஒருங்கே கொண்டுள்ளது, இதனை விண்வெளியில் விண்கலம் போல இருக்கவும் பறக்கவும் கூடிய வானூர்தியெனவும் வானூர்திபோல பறக்கக்கூடிய விண்கலம் எனவும் கூறலாம். வழக்கமாக, இவை விண்கலங்களில் இறக்கை பொருத்தப்பட்ட வடிவமைப்பைக் கொண்டிருக்கும், "ஏற்றுடல்" (Lifting body) வடிவங்களும் வடிவமைக்கப்பட்டு சோதனைசெய்யப்பட்டுள்ளன. விண்வெளியை எட்டுவதற்குத் தேவையான உந்துகை ஏவூர்தி மூலமாகவோ காற்றிழுப்புப் பொறிகள் மூலமாகவோ பெறப்படுகிறது.

ஒரு வானூர்தி வெற்றிகரமாக வளிமண்டலத்தில் பறப்பதற்கு, அதன் பறத்தலைக் கட்டுப்படுத்தவும் பறத்தலைத் தொடரவும் இயல வேண்டும். ஒரு விண்ணூர்தி, வளிமண்டல நுழைவுக்குப் பிறகு தனது பறத்தலைக் கட்டுப்படுத்தவோ தொடரவோ இயலவில்லையெனில், வளிமண்டலத்தில் பறத்தலுக்கு லாயக்கற்றதாகிவிடும்; அதாவது, வெற்றிகரமான விண்ணூர்தியாக இராது.

இதுநாள்வரை ஐந்து விண்ணூர்திகள் மட்டுமே வெற்றிகரமாக பறந்துள்ளன, அதாவது விண்வெளியிலிருந்து வெற்றிகரமாக வளிமண்டலத்துக்குள் நுழைந்து, பறந்து பத்திரமாகத் தரையிறங்கியுள்ளன. அவையாவன:
இவை அனைத்துமே ஏவூர்தி மிதவை வானூர்திகளாகும். ஏவூர்திகள் மற்றும் ஏவூர்திகளால் எடுத்துச் செல்லப்பட்ட வானூர்திகள் மட்டுமே இதுவரை வெற்றிகரமாக விண்வெளியை அடைந்துள்ளன. மேற்கூறப்பட்ட ஐந்தில் இரண்டு ஏவூர்தியுந்திய வானூர்திகளாகும், அதாவது ஆயிரக்கணக்கான அடிகள் உயரம் வரை வளிமண்டலத்தில் பறக்கவியலும் தாய்க்கலத்தால் எடுத்துச் செல்லப்பட்டு விடப்படுகின்றன. மற்ற மூன்றும் செங்குத்துப் புறப்பாடு மற்றும் கிடைமட்டத் தரையிறக்க வாகனங்களாகும், இவற்றிற்குப் புறப்பாடு மற்றும் விண்வெளியை அடைவதற்கு ஏவூர்தி தேவைப்படும்; வளிமண்டல நுழைவு, இறக்கம் மற்றும் தரையிறக்கத்துக்கு வளிமண்டல ஏற்றம் தேவைப்படும்.

மிக முக்கியமான சில சிறப்பியல்புக்கூறுகள் விண்கலங்களிலிருந்து விண்ணூர்திகளை பிரித்தறிய உதவுகின்றன.

வளிமண்டலத்தில் ஒரு வானூர்தி திறம்பட, வெற்றிகரமாக பறப்பதற்கு, அது தனது பறத்தலுக்கான ஆற்றலை உருவாக்கி, பறத்தலை கட்டுப்படுத்தி, பறத்தலை குறிப்பிட்ட நேரத்திற்கு நீட்டித்திருக்க செய்ய வேண்டும். 
அனைத்து வானூர்திகளும் காற்றியக்க-வடிவியல்-பரப்புகளைப் பயன்படுத்தி ஏற்ற விசையை உருவாக்குகின்றன. விண்ணூர்திகளுக்கு வெவ்வேறு விதமான இறக்கைகள் பயன்படுத்தப்படுகின்றன; முக்கோண இறக்கைகள் பெருமளவு பயன்படுத்தப்படுகின்றன. ஆயினும், மற்றவகை இறக்கைகளும், எ-டு: நேரான இறக்கை, ஏற்றவுடல், பயன்படுத்தப்படலாம். இவற்றின் பொதுவான குணம்: அவை ஏற்படுத்தும் இழுவையை விட மிக அதிகமான அளவில் ஏற்ற விசையை உருவாக்குவது ஆகும்.

துணைசுற்றுப்பாதை விண்ணூர்திகள் சுற்றுப்பாதை வேகத்தை எட்டுவதில்லை, ஆதலால் அவற்றுக்கு வெப்பத் தடுப்பு அமைப்புகள் தேவைப்படுவதில்லை. ஆனால், சுற்றுப்பாதை விண்ணூர்திகள் வளிமண்டல மீள்நுழைவின்போது அதிமீயொலிவேகத்தை எட்டுவதால் அவற்றுக்கு மிக சிறப்பான வெப்பத் தடுப்பு அமைப்புகள் தேவைப்படுகின்றன. எடுத்துக்காட்டாக, அமெரிக்க விண்ணோட வெப்பத் தடுப்பு அமைப்புகள், விண்ணோடத்தின் மீள்நுழைவின்போது ஏற்படும் 1,650 °C (3,000 °F) வெப்பநிலையிலிருந்து விண்ணோட பரப்புகளைப் பாதுகாக்கின்றன; இந்த வெப்பநிலை எஃகின் உருகுநிலையை விட அதிகம்.

புவியின் வளிமண்டலத்தில் விண்ணூர்தியானது ஒரு வானூர்தி போலவே இயங்குகிறது. வானூர்தியானது அதற்கான தரையிறங்கு தடம், நீர் (நீர்நில இயங்கு வகைகள்), பனி போன்ற வெவ்வேறு விதமான சூழல்களில் தரையிறங்க வல்லது. 
பொதுவாக, ஒரு விண்ணூர்தி தரையிறங்குவது இரண்டு முக்கிய படிகளில் நிகழ்கிறது. ஒன்று, அதன் வேகம் குறைக்கப்படுகிறது. இரண்டு, கீழிறங்கு-வேக-வீதம் குறைக்கப்படுகிறது. இவற்றின் பயனாக, விண்ணூர்தியானது மென்மையான தரைதொடலை எய்துகிறது. விண்ணூர்தியின் வேகத்தைக் குறைக்க பின்வரும் வழிகளில் ஒன்றோ, சிலவோ பயன்படுத்தப்படலாம்: உந்துகையைக் குறைத்தல், சோப்பிகள் (Flaps), இறங்கமைப்பு (Landing gear), காற்றுத் தடை (Air brake (aircraft)) ஆகியவற்றைப் பயன்படுத்துவதன் மூலம் - இழுவையை அதிகரித்தல். விண்கலங்களின் தரையிறங்குதலானது அவ்வளவாக தொழில்நுட்ப சிக்கல் அல்லாதது; ஏனெனில், விண்ணூர்திகள் போல வளிமண்டலத்தில் பறத்தலைக் கட்டுப்படுத்தத் தேவையின்றி, வான்குடையை விரித்தல் மூலம் விண்கலங்கள் தரையிறங்கிவிடுகின்றன.

இதுநாள் வரையிலும் அனைத்து விண்ணூர்திகளும் வேதிப்பொருட்களை எரிபொருட்களாகப் பயன்படுத்தும் ஏவூர்தி பொறிகளையே பயன்படுத்தியுள்ளன. சுற்றுப்பாதை விண்ணூர்திகளை சுற்றுப்பாதையில் செலுத்தி நிலைப்படுத்துவதற்கு ஏவூர்தி பொறிகளையே பயன்படுத்தியாக வேண்டும்; ஏனெனில், காற்றிழுப்புப் பொறிகள் விண்வெளியில் வேலை செய்யவியலாது.

ஏவூர்தி வகை மற்றும் காற்றிழுப்புப் பொறி வகை உந்துகை முறைகளுக்கு இடையே உள்ள மிக முக்கியமான வேறுபாடு என்னவெனில், காற்றிழுப்புப் பொறி உந்துகையில் மிக குறைவான அளவில் ஆக்சிகரணிகள் தேக்கிவைக்கப்படும். ஏனெனில், வளிமண்டல ஆக்சிசனை எரிதலுக்குப் பயன்படுத்தும் வகையில் காற்றிழுப்புப் பொறிகள் பொருத்தப்பட்டிருக்கும். பொதுவாக, ஏவூர்தி பொறிகள் பயன்படுத்தப்படும் விண்ணூர்திகளில் புறப்பாட்டின்போது ஆக்சிகரணிகளின் எடையே மிக அதிகமாக இருக்கும் (அமெரிக்க விண்ணோடம் புறப்படும்போது திரவ ஆக்சிசனின் எடை 629,340 கிகி ஆகும். இது விண்ணோட திட ஏவூர்தி உந்துகலனின் எடையினை விட அதிகமாகும்.); ஆகையால், காற்றிழுப்புப் பொறிகளைப் பயன்படுத்துவது பெரும் அளவில் புறப்பாட்டு எடையைக் குறைக்க உதவும். ஆனாலும், காற்றிழுப்புப் பொறிகள் ஏவூர்திப் பொறிகளை விட மிக அதிக எடையைக் கொண்டிருக்கும்.

காற்றிழுப்புப் பொறிகளைப் பயன்படுத்தும் விண்ணூர்திகள் அவற்றுக்கான நிர்ணயிக்கப்பட்ட சுற்றுப்பாதைகளை எட்டுவதற்கு வளிமண்டலத்தில் அதிமீயொலிவேகத்தில் செல்ல வேண்டிய தேவையாயுள்ளது. அவ்வாறு அவை செல்லும்போது, முக்கியமாக விண்ணூர்தியின் முன்முனைகளில், மிக உயர்வான இயக்கநிலை அழுத்தம், வெப்பநிலை, வெப்பப்பாய்வு சுமைகளை ஏற்படுகின்றன. அத்தகைய சூழலில் விண்ணூர்தியின் கட்டுமானத்தைப் பாதுகாக்க அதிநவீன கட்டுமானப் பொருட்களோ அல்லது உயிர்ப்பு-குளிர்விப்போ அல்லது இரண்டுமோ பயன்படுத்தப்பட வேண்டும். ஏவூர்திப் பொறிகளைப் பயன்படுத்தும் விண்ணூர்திகளிலும் இத்தகைய பாதகமான சூழல் ஏற்படும், ஆனாலும், காற்றிழுப்புப் பொறிகளைப் பயன்படுத்தும் விண்ணூர்திகளுக்கு ஏற்படும் அளவுக்குத் தீவிரமாக இராது.

துணை-சுற்றுப்பாதை விண்ணூர்திகள் சில வேளைகளில் விண்ணுக்கு செல்ல வேண்டி இருப்பினும், அவற்றுக்கு மிகத் துடிப்பான வெப்பக் கட்டுப்பாட்டு அமைப்புகள் தேவையில்லை; விண்ணிலிருந்து மீள்-நுழைவின் போது குறுகிய நேரத்துக்கு மட்டும் அத்தகைய பாதக சூழல் நீடிக்கும். கண்டங்கடக்கும் துணை-சுற்றுப்பாதை செல்வழிகளில் பயணிக்க மிக உயர்வான வேகம் தேவை, அவற்றுக்கு "விண்கல மீள்நுழைவு" போன்ற வெப்பத் தடுப்பு அமைப்புகள் அவசியமாகின்றன.

இறக்கையற்ற ஏவூர்திகள் மீது குறைவான அளவிலேயே காற்றியக்க விசைகள் செயல்படுகின்றன, துடுப்புகளோடு கூடிய தோரணை/நோக்க கட்டுப்பாட்டு அமைப்பு போதுமானதாக இருக்கும். ஆனால், இறக்கையுள்ள வானூர்திகள் மற்றும் விண்ணூர்திகளுக்கு பறத்தலின்போது ஏற்றவிசை மையமும் பொருண்மை மையமும் நகர்தலுக்கு உள்ளாகின்றன; வளிமண்டலத்தில் பெரும் நேரம் செலவழிக்க வேண்டியும் இருக்கிறது. வழமையான கிடைமட்ட புறப்பாடு மற்றும் தரையிறக்கம் கொண்ட விண்ணூர்திகள் பின்புறத்திலேயே உந்துகைப் பொறிகளைக் கொண்டிருக்கின்றன; உந்துகைப் பொறிகளும் மிக அதிக எடையுடன் இருக்கும். ஆதலால், விண்ணூர்தியின் பின்புறத்தில் அதிக சுமை ஏற்படுகிறது, இதனை இறக்கைகள்தான் ஏற்றவிசையால் ஈடுசெய்ய வேண்டும். பொதுவாக விண்ணூர்தியின் ஏற்றவிசை மையம் இறக்கையின் மையத்தில் இருக்கும், ஆனால் பறத்தலின் போது எரிபொருட்கள் காலியாவதால் பொருண்மை மையம் நகர ஆரம்பிக்கிறது. ஒரு கட்டத்தில் ஏற்றவிசை மையத்துக்குப் பின்புறமாக நகர்ந்துவிடுகிறது. இது பெரும்பாலும் நிலைப்பாடின்மையை ஏற்படுத்துகிறது; அதனை ஈடுகட்ட மேலும் சில துடுப்புகளை பின்புறத்தில் சேர்க்க வேண்டும், இது எடையை அதிகப்படுத்துவதோடு விண்ணூர்தியின் செயல் திறனையும் குறைக்கிறது.

வருங்காலங்களில் ஓரடுக்கில் சுற்றுப்பாதை (அடையும்) விண்ணூர்திகள் பெயருக்கேற்றபடி, தரையிலிருந்து புறப்பட்டு, மேலெழும்பி, பறந்து, கீழிறங்கி, வழமையான வானூர்தியைப் போல தரையிறங்கக் கூடும்.

இன்னும் முழு அளவில் செயல்பாட்டில் வராத, "மீயொலிவேக எரிதல் திமிசுத் தாரை"கள் இவ்வகை வாகனங்களில் பயன்படுத்தப்பட முடியும் என்று சிலர் வாதிடுகின்றனர். ஆனாலும், ஏவூர்தி பொறி மற்றும் குறையொலிவேக தாரைப் பொறி ஆகிய இரண்டையும் ஒரே வாகனத்தில் பயன்படுத்தும் திட்டங்களும் மேம்பாட்டில் இருக்கின்றன; மேலும், வடிவமைப்பதற்கும் இத்தகைய வாகனம் எளிமையானது ஆகும். இறுதியாக, ஓரடுக்கில் சுற்றுப்பாதை (அடையும்) விண்ணூர்திகளின் மேம்பாட்டில் மிகப்பெரும் தடையாக இருப்பது, வாகனத்தின் மொத்த எடையாகும்.

இதுநாள்வரை வெற்றிகரமாக பறந்த அனைத்து "சுற்றுப்பாதை விண்ணூர்திகளும்" செங்குத்து-புறப்பாடு-கிடைமட்ட-தரையிறக்க வகையைச் சேர்ந்தவையாகும். மனிதர் இயக்கிய அமெரிக்க விண்ணோடங்களும், இரண்டு மனிதரற்ற விண்ணூர்திகளும் இவ்வகையினதே. 1980-களின் இறுதியில் மேம்படுத்தப்பட்டு சோதனை செய்யப்பட்ட சோவியத் பியூரானும் 2010-களில் வடிவமைத்து மேம்படுத்தப்பட்ட போயிங் எக்ஸ்-37 மனிதர் பயணிக்காத, வெற்றிகரமாக ஒருமுறையேனும் செயல்பட்ட விண்ணூர்திகளாகும்.

விண்ணிலிருந்து வளிமண்டலத்தில் நுழையும்போது வேகத்தைக் குறைக்க இவற்றின் இறக்கைகள் காற்றுத்தடைகளாக இயங்குகின்றன. வளிமண்டலத்துக்குள் வெற்றிகரமாக நுழைந்த பின்னர், இறக்கைகள் - விண்ணூர்தியின் பறத்தலுக்குத் தேவையான - காற்றியக்க ஏற்ற விசையைத் தருகின்றன. புவிநோக்கி கீழிறங்கி, வழமையான வானூர்திகள் போல தரையிறங்குகின்றன.

இவ்விண்ணூர்திகள் விண்ணுக்கு செல்ல, வழமையாக செயற்கைக்கோள்களை விண்ணுக்கு எடுத்துச்செல்ல பயன்படும் மீளப்பாவிக்கவியலா ஏவு வாகனங்கள் போன்று ஏவூர்தி உந்துகையையே நம்பியிருக்கின்றன. வழக்கமாக செயற்கைக்கோள்களை ஏவிச்செல்லும் ஏவூர்திகளின் "பயன்மிகுசுமை வீதம்" அதிகமாக இருக்கும்; ஆனால், விண்ணூர்திகளைக் கொண்டுசெல்லும் ஏவூர்திகள் அவற்றின் புறப்பாடு எடையில் மிக-மிகக் குறைவான வீதத்தில் பயன்மிகுசுமையைக் கொண்டுசெல்கின்றன. இதற்கு முக்கிய காரணம், விண்ணூர்திகளின் இறக்கையின் எடையாகும். பறத்தலின்போதான வாகனத்தின் எடையில் 9-12% இறக்கை எடையாகும். இதனால், பயன்மிகுசுமை வீதம் குறைகிறது; ஆனாலும், மீண்டும் பயன்படுத்த முடியும் என்ற காரணி அதைச் சமன்செய்துவிடுகிறது.

வெற்றிகரமாக பறந்த விண்ணூர்திகள் புவிக்கு மீண்டும் வரும்போது காற்றியக்க ஏற்றவிசையைப் பயன்படுத்தியிருக்கின்றன. ஆனால், இதுவரை எந்தவொரு விண்ணூர்தியும், வெற்றிகரமாக விண்ணுக்கு செல்வதற்கு காற்றியக்க ஏற்றவிசையைப் பயன்படுத்தவில்லை.

துணை-சுற்றுப்பாதை விண்ணூர்திகள், இரண்டாவது வகையான விண்ணூர்திகளாகும். இவை, ஏவூர்தி பொறிகளின் உந்துகையுடன் அவற்றின் இறக்கைகள் தரும் காற்றியக்க ஏற்ற விசையைக் கொண்டு துணை-சுற்றுப்பாதையை அடைகின்றன. 2010 நிலவரப்படி, இரண்டு விண்ணூர்திகள் மட்டுமே இவ்வகையில் வெற்றிகரமாக விண்ணுக்குச் சென்று பூமிக்குத் திரும்பியிருக்கின்றன. அவை: நோர்த் அமெரிக்கன் எக்ஸ்-15 மற்றும் ஸ்பேஸ்சிப்வன் ஆகியவையாகும். இவ்விரண்டும் சுற்றுப்பாதையை அடையும் அளவுக்குத் திறன் பெற்றவை அல்ல. இவ்விரண்டு விண்ணூர்திகளும், வெகு உயரத்துக்கு தாய்க்கலத்தால் கொண்டுசெல்லப்பட்டு விடுவிக்கப்பட்ட பிறகே தமது பொறிகளின் உதவியால் பறத்தலை எய்துகின்றன.

இருபதாம் நூற்றாண்டின் ஆரம்பித்திலிருந்தே பல்வேறு வகையான விண்ணூர்திகள் மற்றும் வடிவமைப்புகள் பரிந்துரை செய்யப்பட்டுள்ளன. இரண்டாம் உலகப்போரின்போதும் அதைத் தொடர்ந்த பனிப்போர் காலகட்டத்திலும் இறக்கைகள் பொருத்தப்பட்ட வி-2 ஏவூர்திகள் பரிசீலனை செய்யப்பட்டன. 1950-கள், 60-களில் விண்வெளிப் பயணம் மீதான மக்களின் ஆர்வம் மிகுந்திருந்த போது, ஏவூர்திகளில் இறக்கைகள் பொருத்தி விண்ணூர்திகளாக்குவது அக்காலத்திய அறிவியல் புனைவு எழுத்தாளர்கள், திரைக்கலைஞர்களின் கற்பனைக்கு உரமளிப்பதாயிருந்தது.

ghvgjj

bhkhgi===இந்தியா===

அவதார் (AVATAR) () (from "Aerobic Vehicle for Hypersonic Aerospace TrAnspoRtation" ; காற்றுண் அதிமீயொலி விண்வெளிப் போக்குவரத்து வாகனம்) என்பது கிடைமட்ட புறப்பாடு மற்றும் தரையிறங்குதல் திறன் கொண்ட ஒற்றை-அடுக்கு மறுபயன்பாடுடைய விண்ணூர்திக்கான கருத்தமைவு மேம்பாடு ஆகும். பாதுகாப்பு ஆராய்ச்சி மற்றும் வளர்ச்சி அமைப்பு (Defence Research and Development Organization - DRDO), இந்திய விண்வெளி ஆய்வு மையம் (Indian Space Research Organization - ISRO) மற்றும் இன்னபிற இந்திய ஆராய்ச்சி நிலையங்களின் கூட்டுமுயற்சியாகும். இது பொது பயன்பாடு மற்றும் இராணுவ செயற்கைக்கோள்களை செலுத்துவதற்கானது. 9 டன் எடையுடைய இந்த வாகனம் "செயற்கைக்கோள் ஏவு வாகனம்" (SLV-3) கொண்டு விண்ணுக்கு ஏவி சோதிக்கப்படலாம். 




</doc>
<doc id="151853" url="https://ta.wikipedia.org/wiki?curid=151853" title="பயணப்பாதை ஒளிப்பதிவுக் கருவி">
பயணப்பாதை ஒளிப்பதிவுக் கருவி

பயணப்பாதை ஒளிப்பதிவுக் கருவி (Roadtrip Video Recorder) எனும் இப்பதிவுக்கருவியினை பயணிக்கும் வாகனங்களின் முற்பகுதியில் பொருத்திவிட்டால் அது தானாகவே முழுமையான பயணத்தினையும் பதிவுசெய்துவிடும். இக்கருவியானது 8x உருப்பெருக்கம், 120 டிகிரி கோணத்தை உள்ளடக்கக் கூடிய வில்லையினைக் கொண்டிருப்பதுடன் 270 டிகிரியில் காட்சிகளைப் பதிவு செய்யக்கூடியதாகக் காணப்படுகின்றது. மேலும் 640 x 480 நுணுக்கத்தில் காட்சிகளை பதிவுசெய்யும் திறனைக் கொண்டுள்ளது. அதேநேரம் வாகனத்தில் ஏற்படும் திருப்பங்களுக்கு ஏற்ப தனது நிலையினையும் மாற்றக்கூடியது என்பது குறிப்பிடத்தக்கது.


</doc>
<doc id="151858" url="https://ta.wikipedia.org/wiki?curid=151858" title="ஏ-27 நெடுஞ்சாலை (இலங்கை)">
ஏ-27 நெடுஞ்சாலை (இலங்கை)

ஏ-27 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது அம்பாறையையும் மகா ஓயாவையும் இணைக்கிறது.

ஏ-27 நெடுஞ்சாலை உகணை, பக்கியெல்லை, அரந்தளாவை ஊடாக மகா ஓயாவை அடைகிறது. ஏ-27 நெடுஞ்சாலையின் மொத்த தூரம் 57.92 கிலோ மீட்டர்கள் ஆகும்.



</doc>
<doc id="151859" url="https://ta.wikipedia.org/wiki?curid=151859" title="ஏ-28 நெடுஞ்சாலை (இலங்கை)">
ஏ-28 நெடுஞ்சாலை (இலங்கை)

ஏ-28 நெடுஞ்சாலை இலங்கையிலுள்ள முதற்தர ஒரு பிரதான வீதி. இது அநுராதபுரத்தையும் பதனியாயையும் இணைக்கிறது.

ஏ-28 நெடுஞ்சாலை தலவலை, தம்பட்டகமை, மகல்கடவெலை, கல்கமுவை, அம்பன்பொலை, தளதகமை ஊடாக பதனியாயை அடைகிறது. ஏ-28 நெடுஞ்சாலையின் மொத்த தூரம் 80.52 கிலோ மீட்டர்கள் ஆகும்.



</doc>
<doc id="151860" url="https://ta.wikipedia.org/wiki?curid=151860" title="ஏ-29 நெடுஞ்சாலை (இலங்கை)">
ஏ-29 நெடுஞ்சாலை (இலங்கை)

ஏ-29 நெடுஞ்சாலை இலங்கையிலுள்ள முதற்தர ஒரு பிரதான வீதி ஆகும். இது கொரவைப்பொத்தானையையும் வவுனியாயும் இணைக்கிறது.

ஏ-29 நெடுஞ்சாலை கெப்பிட்டிக்கொல்லாவை, மடுகந்தை ஊடாக வவுனியாவை அடைகிறது. ஏ-29 நெடுஞ்சாலையின் மொத்த தூரம் 46.02 கிலோ மீட்டர்கள் ஆகும்.



</doc>
<doc id="151861" url="https://ta.wikipedia.org/wiki?curid=151861" title="ஏ-30 நெடுஞ்சாலை (இலங்கை)">
ஏ-30 நெடுஞ்சாலை (இலங்கை)

ஏ-30 நெடுஞ்சாலை இலங்கையிலுள்ள ஒரு முதற்தர பிரதான வீதி. இது வவுனியாவையும் பறையனாலங்குளத்தையும் இணைக்கிறது.

ஏ-30 நெடுஞ்சாலை பூவரசங்குளம், பனிச்சைக்குளம் ஊடாக பறையனாலங்குளத்தை அடைகிறது. ஏ-30 நெடுஞ்சாலையின் மொத்த தூரம் 35.80 கிலோ மீட்டர்கள் ஆகும்.



</doc>
<doc id="151863" url="https://ta.wikipedia.org/wiki?curid=151863" title="விண்ணுளவி">
விண்ணுளவி

விண்ணுளவி அல்லது "விண்ணாய்வி" ("Space probe") என்பது விண்வெளி ஆய்வுகளுக்காக பூமியிலிருந்து கிளம்பி விண்வெளிக்குச் சென்று ஆய்வுகள் மேற்கொள்ளும் விண்கலம் ஆகும். இது நிலவை அணுகலாம், கோள்களிடை வெளியில் செல்லலாம், மற்ற கிரகங்களைச் சுற்றவோ அல்லது கடந்துசெல்லவோ செய்யலாம், அல்லது உடுக்களிடை வெளியை அடையலாம். விண்ணுலவிகள் ஒருவகை ஆளற்ற விண்கலங்கள் ஆகும். வொயேஜர் 1 என்பது விண்ணுலவிகளில் மிகப் புகழ்வாய்ந்த, அறியப்பட்ட ஒன்றாகும்.

சோவியத் ஒன்றியம் (தற்போது ருசியா மற்றும் உக்ரைன்), அமெரிக்கா, ஐரோப்பிய ஒன்றியம், யப்பான், சீனா, இந்தியா ஆகியவை சூரியக் குடும்பத்தில் உள்ள பல கோள்கள், துணைக்கோள்கள், சிறுகோள்கள் மற்றும் வால்மீன்களுக்கு விண்ணுலவிகளை அனுப்பியுள்ளன.


</doc>
<doc id="151864" url="https://ta.wikipedia.org/wiki?curid=151864" title="ஏ-31 நெடுஞ்சாலை (இலங்கை)">
ஏ-31 நெடுஞ்சாலை (இலங்கை)

ஏ-31 நெடுஞ்சாலை இலங்கையிலுள்ள ஒரு முதற்தர பிரதான வீதி ஆகும். இது அம்பாறையையும் காரைதீவையும் இணைக்கிறது.

ஏ-31 நெடுஞ்சாலை சம்மாந்துறை ஊடாக காரைதீவை அடைகிறது. ஏ-31 நெடுஞ்சாலையின் மொத்த தூரம் 24.14 கிலோ மீட்டர்கள் ஆகும்.



</doc>
<doc id="151865" url="https://ta.wikipedia.org/wiki?curid=151865" title="ஏ-32 நெடுஞ்சாலை (இலங்கை)">
ஏ-32 நெடுஞ்சாலை (இலங்கை)

ஏ-32 நெடுஞ்சாலை இலங்கையிலுள்ள ஒரு முதற்தர பிரதான வீதி. இது மன்னாரையும் நாவற்குழியையும் இணைக்கிறது.

ஏ-32 நெடுஞ்சாலை திருகேதீஸ்வரம், பாலமடு, வேளங்குளம், பல்லவராயங்கட்டு, சுண்ணாவில், பூநகரி, அறுக்குவெளி ஊடாக நாவற்குழியை அடைகிறது. ஏ-32 நெடுஞ்சாலையின் மொத்த தூரம் 98.37 கிலோ மீட்டர்கள் ஆகும்.



</doc>
<doc id="151866" url="https://ta.wikipedia.org/wiki?curid=151866" title="ஏ-33 நெடுஞ்சாலை (இலங்கை)">
ஏ-33 நெடுஞ்சாலை (இலங்கை)

ஏ-33 நெடுஞ்சாலை இலங்கையிலுள்ள ஒரு முதற்தர பிரதான வீதி ஆகும். இது யா-எலையையும் யக்கலையையும் இணைக்கிறது.

ஏ-33 நெடுஞ்சாலை கம்பகா ஊடாக யக்கலையை அடைகிறது. ஏ-33 நெடுஞ்சாலையின் மொத்த தூரம் 17.02 கிலோ மீட்டர்கள் ஆகும்.



</doc>
<doc id="151867" url="https://ta.wikipedia.org/wiki?curid=151867" title="ஏ-34 நெடுஞ்சாலை (இலங்கை)">
ஏ-34 நெடுஞ்சாலை (இலங்கை)

ஏ-34 நெடுஞ்சாலை இலங்கையிலுள்ள ஒரு முதற்தர பிரதான வீதி. இது மாங்குளத்தையும் முல்லைத்தீவையும் இணைக்கிறது.

ஏ-34 நெடுஞ்சாலை கருப்பட்டமுறிப்பு, ஒட்டிசுட்டான், முள்ளியாவளை ஊடாக முல்லைத்தீவை அடைகிறது. ஏ-34 நெடுஞ்சாலையின் மொத்த தூரம் 49.25 கிலோ மீட்டர்கள் ஆகும்.



</doc>
<doc id="151868" url="https://ta.wikipedia.org/wiki?curid=151868" title="ஏ-35 நெடுஞ்சாலை (இலங்கை)">
ஏ-35 நெடுஞ்சாலை (இலங்கை)

ஏ-35 நெடுஞ்சாலை இலங்கையிலுள்ள ஒரு முதற்தர பிரதான சாலையாகும். இது பரந்தனையும் முல்லைத்தீவையும் இணைக்கிறது.

ஏ-35 நெடுஞ்சாலை வெள்ளிக்கண்டல், புதுக்குடியிருப்பு ஊடாக முல்லைத்தீவை அடைகிறது. ஏ-35 நெடுஞ்சாலையின் மொத்த தூரம் 52.13 கிலோ மீட்டர்கள் ஆகும்.



</doc>
<doc id="151869" url="https://ta.wikipedia.org/wiki?curid=151869" title="அக்கராகாரம்">
அக்கராகாரம்

ஸ்பெயின், அரேபியா, ஜெர்மனி, எகிப்து, கனடா போன்ற நாடுகளிலும் வங்க தேசத்திலும் பயிராகும் இந்த மூலிகைக்கு அக்கார்கரா, ஸ்பானிஷ் பெல்லிடோரி, அக்கரம் எனப் பல்வேறு பெயர்கள் உண்டு. இந்தியாவில் உத்தரப் பிரதேசம், இமாச்சலப் பிரதேசம், காஷ்மீர், மேற்கு வங்கம் போன்ற இடங்களில் இதனை முக்கிய மூலிகையாகப் பயிர் செய்கிறார்கள். அக்கராகாரம் வேர் காற்றோட்டம் உள்ள இடங்களில் பரப்பி நன்கு உலர்த்தி, பதப்படுத்தப்பட்டு, மருந்தாகப் பயன்படுத்தப்படுகிறது. உலர்ந்த நிலையில் உள்ள இந்த வேர் நாட்டு மருந்துக் கடைகளில் கிடைக்கும்.
இத்தாவரமானது அக்கிராகாரம், அக்கராகாரம் என்ற பெயர்களால் அழைக்கப்படுகிறது. ‘கார்ப்புச் சுவை’ கொண்ட மூலிகை என்பதால் இது அக்கர‘காரம்’ என்று பெயர் பெற்றது.
இதன் மலர்கள் மஞ்சள் நிறப் புள்ளிகள் தூவப்பட்டது போலக் காட்சி தரும். இது, மிகச் சிறிய பூப்பந்தோடு உருவகப்படுத்தக்கூடியதுபோல இருக்கும். இந்த செடியானது ஒரு சிறு செடியினமானமாகும். இது காரமான வேர்களைக் கொண்டிருக்கும்.


</doc>
<doc id="151870" url="https://ta.wikipedia.org/wiki?curid=151870" title="சிறுபஞ்சமூலம் பழைய உரை">
சிறுபஞ்சமூலம் பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

சிறுபஞ்ச மூலம் நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

சிறுபஞ்ச மூலம் நூலை இயற்றியவர் சைனர். இதற்குப் பழைய உரை எழுதிய ஆசிரியரும் சைனர் எனத் தெரிகிறது. ஒவ்வொரு பாடலிலும் கூறப்பட்டுள்ள கருத்துகள் ஐந்து என்பதைப் பகுத்துணருமாறு உரை தெளிவாக அமைந்துள்ளது.

இந்த உரைநூலின் காலம் 13ஆம் நூற்றாண்டு.


</doc>
<doc id="151875" url="https://ta.wikipedia.org/wiki?curid=151875" title="முதுமொழிக்காஞ்சி பழைய உரை">
முதுமொழிக்காஞ்சி பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

முதுமொழிக்காஞ்சி நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

முதுமொழிக்காஞ்சி குறைந்த வரிகளைக் கொண்ட பாடல்நூல். இதற்கு எழுதப்பட்டுள்ள பழைய உரை, பொருளைத் தெளிவாக உணர்த்துகிறது.

இந்த உரைநூலின் காலம் 13ஆம் நூற்றாண்டு.


</doc>
<doc id="151882" url="https://ta.wikipedia.org/wiki?curid=151882" title="ஏலாதி பழைய உரை">
ஏலாதி பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

ஏலாதி நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

ஏலாதி நூல் பாடல் ஒவ்வொன்றிலும் ஆறு கருத்துகள் இருக்கும். இந்த ஆறு கருத்துகளையும் பிரித்துக் காட்டும் வகையில் இதன் உரை அமைந்துள்ளது.

இந்த உரைநூலின் காலம் 13ஆம் நூற்றாண்டு. 


</doc>
<doc id="151883" url="https://ta.wikipedia.org/wiki?curid=151883" title="கைந்நிலை பழைய உரை">
கைந்நிலை பழைய உரை

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

கைந்நிலை நூலுக்குப் பழைய உரை ஒன்று உண்டு. உரை ஆசிரியர் பெயர் தெரியவில்லை.

கைந்நிலை என்னும் நூலிலேயே 18 செய்யுள்கள் கிடைக்கவில்லை. கிடைத்துள்ள பாடல்கள் முழுமைக்கும் கூடப் பழைய உரை கிடைக்கவில்லை. கிடைத்துள்ள உரை, நூலிலுள்ள பாடல்களுக்கு அதன் அகத்திணைப் பொருளை நன்கு விள்ளும் வகையில் உமைந்துள்ளது.

இந்த உரைநூலின் காலம் 13ஆம் நூற்றாண்டு.


</doc>
<doc id="151885" url="https://ta.wikipedia.org/wiki?curid=151885" title="அடி அண்ணாமலை">
அடி அண்ணாமலை

அடி அண்ணாமலை ( இந்தியாவின் தமிழ்நாடு மாநிலத்தில் அமைந்துள்ள திருவண்ணாமலை மாவட்டத்தில் இருக்கும் ஒரு இரண்டாம் நிலை நகராட்சி ஆகும். கலசப்பாக்கம் வட்டத்தின் தலைநகராகவும் இருக்கிறது. புனித நகரமாக கருதப்படும் இந்நகரில் திருமாமுதீஸ்வரர் திருக்கோயில் உள்ளது.


</doc>
<doc id="151890" url="https://ta.wikipedia.org/wiki?curid=151890" title="ஏ. லாசர்">
ஏ. லாசர்

ஏ. லாசர் ஓர் இந்திய அரசியல்வாதி. இவர் தமிழ்நாடு சட்டமன்றத்திற்கு, பெரியகுளம் சட்டமன்றத் தொகுதியிலிருந்து இந்திய பொதுவுடமைக் கட்சி (மார்க்சியம்) சார்பாக 2011 இல் நடைபெற்ற தேர்தலில் தேர்ந்தெடுக்கப்பட்டார்.


</doc>
<doc id="151897" url="https://ta.wikipedia.org/wiki?curid=151897" title=".af">
.af

.af என்பது ஆப்கானித்தானுக்கான இணையத்தின் உயர் நிலை ஆள்களப் பெயர் ஆகும். இந்த ஆள்களப் பெயர் அக்டோபர் 16, 1997இல் அறிமுகப்படுத்தப்பட்டது. இந்த ஆள்களப் பெயர் ஆப்கானித்தான் வலையமைப்புத் தகவனிலையத்தால் வழங்கப்படுகின்றது. இந்நிலையம் சனவரி 1, 2003இல் தொடங்கப்பட்டது.




</doc>
<doc id="151900" url="https://ta.wikipedia.org/wiki?curid=151900" title=".ag">
.ag

.ag என்பது அன்டிகுவா பர்புடாவுக்கான இணையத்தின் உயர் நிலை ஆள்களப் பெயர் ஆகும். இந்த ஆள்களப் பெயர் 1991இல் அறிமுகப்படுத்தப்பட்டது. இந்த ஆள்களப் பெயர் அன்டிகுவா பர்புடா வலையமைப்புத் தகவனிலையத்தால் வழங்கப்படுகின்றது.

".ag" ஆள்களப் பெயரைக் கொண்டு பெறப்படும் இணையத்தள முகவரியானது 63 வரியுருகளுக்கு (ஆள்களப் பெயர் தவிர) மேற்படலாகாது.




</doc>
<doc id="151901" url="https://ta.wikipedia.org/wiki?curid=151901" title="தீவு (சென்னை)">
தீவு (சென்னை)

தீவு அல்லது தீவுத்திடல் சென்னையின் எழும்பூர் பகுதியில் கூவம் ஆறு இரண்டாகப் பிரிந்து வங்காள விரிகுடாவில் கலக்கிறது. கூவம் ஆறு இரண்டாக பிரியும் மேட்டுப் பகுதியை தீவுத் திடல் என்பர். இது ஒர் "ஆற்றுத் தீவு" ஆகும். இத்தீவுத்திடல் 19ஆம் நூற்றாண்டில் செயற்கையாக உருவாக்கப்பட்டது. இத்தீவில் குதிரையேற்றக்காரர் தோமஸ் முன்ரோயின் சிலை ஒன்று உள்ளது.

சென்னை ஜிம்கானா கழகம், பல்லவன் இல்லம் மற்றும் பெருநகரப் போக்குவரத்து நிறுவனத்தின் தலைமையகம் ஆகியன இங்கு உள்ளன. தீவுத் திடல் பரந்த வெற்றிடத்தை இத்தீவில் கொண்டுள்ளது. இங்கு சந்தையும் கண்காட்சிகளும், அரசியல் கட்சிகளின் பொதுக்கூட்டங்களும் இடம்பெறுகின்றன.


</doc>
<doc id="151903" url="https://ta.wikipedia.org/wiki?curid=151903" title=".சிங்கப்பூர்">
.சிங்கப்பூர்

.சிங்கப்பூர் (".sg", சீனம்: ".新加坡") என்பது சிங்கப்பூருக்கான இணையத்தின் உயர் நிலை ஆள்களப் பெயர் ஆகும். ".sg" என்ற ஆங்கில மொழியில் அமைந்த ஆள்களப் பெயரானது 1988ஆம் ஆண்டு அறிமுகப்படுத்தப்பட்டது. சூன் 15, 2011இல் தமிழ் மொழியில் அமைந்த .சிங்கப்பூர் என்ற ஆள்களப் பெயரும் சீன மொழியில் அமைந்த ".新加坡" என்ற ஆள்களப் பெயரும் அறிமுகப்படுத்தப்பட்டன. இவ்வாள்களப் பெயர்கள் சிங்கப்பூர் வலையமைப்புத் தகவனிலையத்தால் வழங்கப்படுகின்றன. .சிங்கப்பூர் ஆள்களப் பதிவுகளை ஏற்கப்பட்ட பதிவகங்களினூடாக மேற்கொள்ள முடியும்.





</doc>
<doc id="151905" url="https://ta.wikipedia.org/wiki?curid=151905" title="கொல்கி உபகரணம்">
கொல்கி உபகரணம்

கொல்கி உபகரணம் அல்லது கொல்கிச் சிக்கல் மற்றும் கொல்கி உடல் (Golgi apparatus) என வழங்கப்படுவது மெய்க்கருவுயிரிக் கலங்களில் காணப்படும் ஒரு நுண்ணுறுப்பு ஆகும். இது இத்தாலி நாட்டு மருத்துவரான கமிலோ கொல்கி என்பவரால் 1897 இல் கண்டறியப்பட்டது. பின்னர் 1898 இல் பெயரிடப்பட்டது.

கொல்கி உபகரணமானது அகக்கலவுருச் சிறுவலையின் பாகமாக அமைந்து, அகக்கலவுருச் சிறுவலையில் உருவாகும் புரதங்களை, கலங்களின் உள்ளே அதன் தொழிற்பாட்டுக்குரிய விதத்தில் தயார்ப்படுத்தி, அவை தொழிற்பட வேண்டிய இடத்துக்கு வழிப்படுத்தும் தொழிலைச் செய்கின்றது.


</doc>
<doc id="151907" url="https://ta.wikipedia.org/wiki?curid=151907" title="ம. ரா. போ. குருசாமி">
ம. ரா. போ. குருசாமி

முனைவர் ம.ரா.போ. குருசாமி தமிழ்ப் பேராசிரியர்; எழுத்தாளர்; சொற்பொழிவாளர். இவர் தமிழ்நாட்டில், விருதுநகர் மாவட்டம், இராசபாளையம் அருகில் உள்ள மகமது சாகிப்புரம் என்னும் மம்சாபுரத்தில் 1922ஆம் ஆண்டில் பிறந்தவர். 2012 ஆம் ஆண்டு அக்டோபர் திங்கள் 6 ஆம் தேதியன்று கோவையில் காலமானார்.

மகமதுசாகிப்புரம் ராக்கப்பிள்ளை போத்திலிங்கம் குருசாமி பெண்ணாத்தூர் சுப்பிரமணியம் உயர்நிலைப் பள்ளியில் தன்னுடைய பள்ளிக் கல்வியை முடித்தார். பின்னர் தஞ்சாவூரில் உள்ள கரந்தைத் தமிழ்ச் சங்கத்தில் ஈராண்டுகள் பயின்றார். தொடர்ந்து சென்னை பச்சையப்பன் கல்லூரியில் பேராசிரியர்கள் அ. மு. பரமசிவானந்தம், மு. வரதராசன், அ. ச. ஞானசம்பந்தன் உள்ளிட்ட தமிழறிஞர்களிடம் 1940–45 ஆம் ஆண்டுகளில் தமிழ் பயின்றார். அக்கல்லூரியில் B.O.L.(Hons) பட்டம் பெற்ற முதலணி மாணவர்கள் நால்வரில் ஒருவர். சென்னைப் பல்கலைக் கழகத்தில் ஆய்வு செய்து இலக்கிய முதுவர் (M.Litt.), முனைவர் (Ph. D) பட்டங்களைப் பெற்றார்.













</doc>
<doc id="151911" url="https://ta.wikipedia.org/wiki?curid=151911" title="எரிக்கு தெமேன்">
எரிக்கு தெமேன்

எரிக்கு தி. தெமான் (Erik D. Demaine) (பிறப்பு: பிப்ரவரி 28, 1981), அமெரிக்காவில் உள்ள எம்.ஐ.டி (MIT. மாசாச்சுசெட்ஃசு இன்சிட்யூட்டு ஆவ் தெக்னாலச்சி) கல்விக்கழகத்தில் கணினி அறிவியல் பேராசிரியராக உள்ளார். 

எரிக்கு தெமேன் கனடாவில் உள்ள நோவா இசுகோசியா மாநிலத்தில் உள்ள ஆலிஃவாக்சு (Halifax) என்னும் ஊரில், தந்தையார் மார்ட்டின் தெமேனுக்கும் (Martin Demaine) தாயார் சூடி ஆன்டர்சனுக்கும் (Judy Anderson) மகனாகப் பிறந்தார். இவருக்கு அகவை 7 இருக்கும் பொழுது, தன் தந்தையாருடன் வட அமெரிக்காவில் பல இடங்களில் பயணம் செய்தார். இவருடைய தந்தையார் கழைக்கூத்தாடிக் கலையிலும் சிலை வடிப்பதிலும் வேறு பல கலைகளிலும் வல்லவர். எரிக்கு தெமேன் வீட்டிலேயே (தந்தையாருடன் செல்லும் இடங்களில் எல்லாம்) படித்தார். எரிக்கு தெமேன் ஒரு குழந்தை மேதை. எரிக்கு தெமேன் அகவை 12 இருக்கும் பொழுதே தல்ஃகவுசி பல்கலைக்கழகத்தில் சேர்ந்தார்; அகவை 14 இலேயே பட்டப்படிப்பை முடித்தார். பின்னர் இவருடைய முனைவர் பட்டத்தை அகவை 20 இலேயே வாட்டர்லூ பல்கலைக்கழகத்தில் முடித்தார்.

இவருடைய, வாட்டர்லூ பல்கலைக்கழகத்தில் செய்த, முனைவர் பட்ட ஆய்வுரை ஒரிகாமி என்னும் தாள் மடிப்புக் கலையைச் சார்ந்த கணக்கியல் கூறுகளைப் பற்றியதாக இருந்தது. இது ஒரு முன்னோடியான ஆய்வுப் பதிவு. இந்த முனைவர் பட்ட ஆய்வுரைக்கு கனடாவின் கவர்னர் செனரல் பதக்கம் பரிசாக அளிக்கப்பட்டது; கனடாவின் அறிவியல், பொறியியல் ஆய்வுக் குழுமத்தின் (NSERC) 2003 ஆம் ஆண்டுக்கான முனைவர் பட்ட சிறப்புப் பரிசும் அளிக்கப்பட்டது. 

இவ் ஆய்வுரையை அடிப்படையாகக் கொண்டு ஒரு நூலும் வெளியிடப்பட்டது.

எரிக் தெமேன் அமெரிக்காவில் மாசாச்சுசெட்ஃசு மாநிலத்தில் உள்ள எம்.ஐ.டி (MIT) கல்விக்கழகத்தில் 2001 ஆம் ஆண்டு, தனக்கு அகவை 20 இருக்கும் பொழுது பேராசிரியராகச் சேர்ந்தார். இவரே அக் கல்விக்கழகத்தின் வரலாற்றில் அங்கு சேர்ந்த மிகவும் இளமையான பேராசிரியர்.. சேர்ந்த இரண்டு ஆண்டுகளில், 2003 ஆம் ஆண்டு, புகழ்பெற்ற மெக்கார்த்தர் பேராளர் நிலையை (MacArthur Fellowship) வென்றார். 

இவர் எம்.ஐ.டி கல்விக்கழகத்தின் கணிமைக் கொள்கைக் குழுவிலும் எம்.ஐ.டி-யின் கணினி அரிவியல், செயற்கை அறிவு ஆய்வகக் குழுக்களிலும் உறுப்பினராக இருக்கின்றார். 

தற்கால கலை கண்காட்சியகத்தில் (மியூசியம் ஆப் மாடர்ன் ஆர்ட்டு) 2008 ஆண்டு காட்சிப் படுத்தப்பட்ட "வகுதியும் நீட்சிமையான உள்ளமும்" ( “Design and the Elastic Mind” ) என்னும் பகுதியில் காட்சிப்படுத்தப்பட்ட கணக்கியல் ஒரிகாமி கலைப்படைப்பு (கணக்கியல் தாள்மடிப்புக் கலை) (Mathematical origami) இப்பொழுது நிலையான காட்சிக்கலைப்பொருளாக வைக்கப்பட்டுள்ளது .



</doc>
<doc id="151912" url="https://ta.wikipedia.org/wiki?curid=151912" title="மக்தூம் சகாபுதீன்">
மக்தூம் சகாபுதீன்

மக்தூம் சகாபுதீன் ("Makhdoom Shahabuddin", உருது, சராய்கி: ; பிறப்பு 7 ஏப்ரல், 1947) ஓர் பாக்கித்தானிய அரசியல்வாதி. பெப்ரவரி 2008 முதல் இன்றுவரை பாக்கித்தானின் தேசிய சட்டப்பேரவையின் உறுப்பினராக உள்ளார். கூட்டரசின் அமைச்சரவையில் நிதி, சுகாதாரம், துணிகள் துறைகளில் பொறுப்பேற்றவர். தெற்கு பஞ்சாபின் செராய்கி பகுதியிலுள்ள ரகீம் யார் கான் நகரைச் சேர்ந்தவர். பாக்கித்தான் மக்கள் கட்சி (PPP) உறுப்பினர்.

சூன் 19, 2012இல் பாக்கித்தானின் உச்ச நீதிமன்றம் நடப்பு பிரதமர் யூசஃப் ரசா கிலானியை தகுதி நீக்கம் செய்த பிறகு பாக்கித்தான் மக்கள் கட்சியால் பிரதமர் பதவிக்கு தெரிந்தெடுக்கப் பட்டுள்ளார்.

இவர் ஓர் பிரபல சுஃபி சமயப்பெரியவரின் வழித்தோன்றல் ஆகும்.

பிரதமராக வேட்புமனுத் தாக்கல் செய்த நாள் சூன் 21,2012 அன்று போதைப்பொருள் தடுப்பு நீதிமன்றம் சகாபுதீனுக்கு பிணையில்லா கைதுக்கான பிடியாணை பிறப்பித்துள்ளது.



</doc>
<doc id="151913" url="https://ta.wikipedia.org/wiki?curid=151913" title="பாக்கித்தான் மக்கள் கட்சி">
பாக்கித்தான் மக்கள் கட்சி

பாக்கித்தான் மக்கள் கட்சி ("Pakistan Peoples Party", உருது: ), சுருக்கமாக பி॰பி॰பி॰, பாக்கித்தானின் முக்கிய அரசியல் கட்சிகளில் ஒன்றாகும். சோசலிச மக்களாட்சி இதன் கொள்கையாகும். நவம்பர் 30, 1967 அன்று சுல்பிக்கார் அலி பூட்டோவின் தலைமையில் இக்கட்சித் தொடங்கப்பட்டது. இக்கட்சியின் தலைவர்களாக பூட்டோ குடும்பத்தினரே (அவரது மருமகன் சர்தாரி குடும்பத்தினர்) இருந்து வந்துள்ளனர். பூட்டோ குடும்பத்தினரின் சிந்து மாகாணத்தில் வலுவான மக்களாதரவைக் கொண்டுள்ள இந்த கட்சி பஞ்சாப், பலுசிஸ்தான், கைபர் பக்தூன், கில்கித் ஆகிய பகுதிகளிலும் வலுவாக உள்ளது. தற்போது இந்தக் கட்சி பாக்கித்தானின் நடுவண் அரசில் ஆளும் கட்சியாக உள்ளது. தற்போதைய கட்சித்தலைவராக பாக்கித்தானிய சனாதிபதி ஆசிஃப் அலி சர்தாரியும் அவரது மகன் பிலாவல் பூட்டோ சர்தாரியும் இணையாக உள்ளனர்.




</doc>
<doc id="151915" url="https://ta.wikipedia.org/wiki?curid=151915" title="கிரிச் ஹக்ஸ்">
கிரிச் ஹக்ஸ்

கிரிச் ஹக்ஸ் என்பவர் 1983ம் ஆண்டு நவம்பர் மாதம் 26ம் திகதி அமெரிக்காவில் பிறந்தார். பேஸ்புக் நிறுவுனர்ளில் கிரிச் ஹக்ஸ் முக்கிய ஒருவராக அறியப்படுகின்றார். கிரிச் ஹக்ஸ் தனது பெற்றோருக்கு ஒரே பிள்ளையாவார். இவருடைய தந்தை ரேய் ஹக்ஸ் பத்திரிகை வியாபாரம் செய்யக்கூடிய ஒருவர். இவருடைய தாயார் பாடசாலையொன்றின் ஆசிரியராவார்.


</doc>
<doc id="151919" url="https://ta.wikipedia.org/wiki?curid=151919" title="நாலடியார் பழைய உரைகள்">
நாலடியார் பழைய உரைகள்

பண்டைத் தமிழர் எழுதிய நூல்கள் பெரும்பாலும் பாடல்களாகவே அமைந்திருந்தன. பண்டைய இயற்சொற்கள் பல அவற்றில் விரவி வந்தமையால் அவற்றைப் பொதுமக்கள் உணர்ந்துகொள்ளும் பொருட்டு நல்லறிஞர்கள் பலர் பாடல்களுக்கு உரை எழுதினர். அவற்றில் பழமையான உரைகள் 1200 – 1500 ஆம் ஆண்டுக்கால இடைவெளியில் தோன்றியவை.

நாலடியார் நூலுக்குப் பழைய உரைகள் பல உள்ளன. நாலடியார் பாடல்களுக்குப் பழமையான உரைகள் எனக் கொள்ளத்தக்க வகையில் நாலடியார் உரைவளம் என்னும் நூல் வெளிவந்துள்ளது. தஞ்சை சரசுவதி மகால் வெளியீடு பதுமனார், தருமர், ஆகியோர் உரைகளும், பெயர் தெரியாத ஒருவரின் உரையும் அதில் உள்ளன. இவற்றில் பதுமனார் உரை காலத்தால் முந்தியதாகக் காணப்படுகிறது.
இந்த உரைநூல்களின் காலம் 13ஆம் நூற்றாண்டு.


</doc>
<doc id="151924" url="https://ta.wikipedia.org/wiki?curid=151924" title="பதுமனார் (உரைநூல் ஆசிரியர்)">
பதுமனார் (உரைநூல் ஆசிரியர்)

பதுமனார் 13ஆம் நூற்றாண்டில் வாழ்ந்த உரையாசிரியர்களில் ஒருவர். இவரைப் பதுமாசாரியர் எனவும் குறிப்பிட்டுள்ளனர்.


பதினெண் கீழ்க்கணக்கு நூல்களில் ஒன்றான நாலடி நானூறு என்னும் நூலை ‘நாலடி’ எனச் சுருக்கி வழங்கி, பின்னர் சிறப்பு கருதி ‘நாலடியார்’ என வழங்குமாறு செய்தவர். 



</doc>
<doc id="151926" url="https://ta.wikipedia.org/wiki?curid=151926" title="முள்ளங்கி">
முள்ளங்கி

முள்ளங்கிக் கிழங்கின் (தாவர வகைப்பாடு : "Raphanus sativus") இலை, கிழங்கு, விதை முதலியவை மருத்துவத்தன்மை நிறைந்தவை. இவற்றை உட்கொண்டால் உடல் முழுவதும் சுத்தமான இரத்தம் எப்போதும் பாய்ந்தோடிக் கொண்டிருக்கும். மூன்றாம் நூற்றாண்டில் இதன் பயன்பாடு இருந்ததாக, வரலாற்றுப் பதிவுகளால்அறிய முடிகிறது.

மேற்கு ஆசியாவைத் தாயகமாகக் கொண்ட முள்ளங்கிக்கிழங்கின் தாவர விஞ்ஞானப் பெயர், ராப்ஹான்ஸ் சாட்டிவஸ் என்பதாகும். பண்டைக்காலத்தில் எகிப்து, கிரீஸ், ரோம் போன்ற நாடுகளில் முள்ளங்கி அதிகம் பயிர் செய்யப்பட்டுள்ளது. தற்போது இந்தியா, இலங்கை உட்பட உலகில் உள்ள வெப்பமண்டலப் பிரதேச நாடுகள் அனைத்திலும் முள்ளங்கிக் கிழங்கு நன்கு பயிர் செய்யப்படுகிறது.

100 கிராம் முள்ளங்கிக் கிழங்கில் ஈரப்பதம் 9.4%ம் மாவுச்சத்து, 3%ம் உள்ளது. மீதியில் சிறிதளவு புரதம், கொழுப்பு, தாதுஉப்புகள், நார்ச்சத்து முதலியவை உள்ளன. வைட்டமின் சி வைட்டமின் பி காம்ப்ளக்ஸ் ஆகியவற்றுடன் இரும்புச்சத்தும் (0.4 மில்லி கிராம்), கல்சியமும் (35 மில்லி கிராம்), பாஸ்பரஸும்(22 மில்லிகிராம்) இருக்கின்றன. இதனால் கிழங்கைப் பச்சையாகவோ சாறாகவோ உணவில் சேர்த்துக்கொண்டால் நன்மைகள் அதிகம் கிடைக்கும்.


</doc>
<doc id="151953" url="https://ta.wikipedia.org/wiki?curid=151953" title="தேன் நிலவு (திரைப்படம்)">
தேன் நிலவு (திரைப்படம்)

தேன் நிலவு 1961 ஆம் ஆண்டு வெளிவந்த தமிழ்த் திரைப்படமாகும். ஸ்ரீதர் இயக்கத்தில் வெளிவந்த இத்திரைப்படத்தில் ஜெமினி கணேசன், வைஜெயந்திமாலா மற்றும் பலரும் நடித்திருந்தனர்.

நகைச்சுவை மிளிர்ந்த இத்திரைப்படத்தில் ஏ.எம்.ராஜா வின் இசையில் அமைந்த பாடல்கள் அனைத்தும் பெரும் புகழ் பெற்றன. "ஓஹோ எந்தன் பேபி", "பாட்டுப் பாடவா", "காலையும் நீயே" போன்றவை புகழ் பெற்றவை. தமிழ்த் திரைப்படங்களில் அன்றைய நாளில் பெரும் புதுமையாக, இது பெரும்பாலும் காசுமீர் மாநிலத்தில் வெளிப்புறப்படப்பிடிப்பாக எடுக்கப்பட்டது.


</doc>
<doc id="151956" url="https://ta.wikipedia.org/wiki?curid=151956" title="தேன் நிலவு">
தேன் நிலவு

புதிதாக திருமண பந்தத்தில் இணைந்தவர்கள், இனிமையான பொழுதுகழிப்புகளுக்காக எடுத்துக்கொள்ளும் விடுகை மற்றும் உல்லாச நிகழ்வுகள் தேன் நிலவு ("honeymoon") என அழைக்கப்படும்.

கிருத்தவ சமய திருவிவிலியத்தின் பழைய ஏற்பாடு நூலாகிய இணைச் சட்டம் எனும் நூலின் 24:5 வரிகளின்படி “புதிதாக திருமண பந்தத்தில் இணைந்த நபரொருவர் அவர்மீது கடமையாக்கப்பட்ட இராணுவ அல்லது பொதுச் சேவைக்கு செல்லத்தேவையில்லை; தனது குடும்ப நலனுக்காகவும் தனது மனைவியின் இன்பம் துய்ப்புக்காகவும் ஒரு வருடம் வரையான காலம் இவற்றிலிருந்து விலக்களிக்கப்படுவார். ”


</doc>
<doc id="151960" url="https://ta.wikipedia.org/wiki?curid=151960" title="மட்டக்களப்பு வானூர்தி நிலையம்">
மட்டக்களப்பு வானூர்தி நிலையம்

இலங்கை வானூர்திப் படை மட்டக்களப்பு அல்லது மட்டக்களப்பு வானூர்தி நிலையம் மட்டக்களப்புக்கு மேற்கே திமிலைதீவில் அமைந்துள்ள இலங்கை வானூர்திப்படைத் தளம்.

கெலிருவர்ஸ் எனும் உள்ளக வானூர்தி சேவை வழங்குனர் இரத்மலானை வானூர்தி நிலையத்திலிருந்து மட்டக்களப்பு வானூர்தி நிலையத்திற்கு பயணிகள் வானூர்தி சேவையினைச் வழங்குகின்றது.


</doc>
<doc id="151962" url="https://ta.wikipedia.org/wiki?curid=151962" title="மட்டக்களப்புப் பேச்சுத் தமிழ்">
மட்டக்களப்புப் பேச்சுத் தமிழ்

இலங்கையின் கிழக்கு மாகாணத்தின் மட்டக்களப்பு, அம்பாறை மாவட்டப் பகுதிகளில் பேசப்படும் தமிழ் மட்டக்களப்புப் பேச்சுத் தமிழ் என்றழைக்கப்படுகிறது. இலங்கையில் வழக்கத்திலுள்ள பேச்சுத் தமிழ் வழக்குகளில் மட்டக்களப்புப் பேச்சுத் தமிழ் இப்பிரதேசத்திற்கே உரிய வட்டார வழக்குகள் கொண்டு தனி ஒரு பேச்சு வழக்காகத் திகழ்கிறது. மட்டக்களப்பு பேச்சுத் தமிழ் யாழ்ப்பாணத்துப் பேச்சுத் தமிழ் மற்றும் இலங்கையின் திருகோணமலை, கொழும்பு, மலையகப் பிரதேசங்களில் வழக்கத்திலுள்ள பேச்சுத் தமிழில் இருந்து குறிப்பிடத்தக்களவு வேறுபட்டுக் காணப்படுகிறது.

மட்டக்களப்புப் பேச்சுத் தமிழானது மட்டக்களப்புத் தமிழகத்திற்கு உரியதாயினும் நகர மற்றும் கிராமங்களில் தன்னகத்தே சற்று வேறுபட்டுக் காணப்படுகின்றது. கல்வி, அபிவிருத்தி, பிற சமூகத்தினருடனான தொடர்புகள் என்பன இதற்குக் காரணம் எனலாம். முஸ்லிம்கள் சமூகத்தை அண்டிய பிரதேசத் தமிழர்களின் பேச்சுத் தமிழ் முஸ்லிம்களின் பேச்சுத் தமிழிலுள்ள சொற்களைக் கொண்டதாகவும், கிராமங்களில் பண்டைய தமிழ்ச் சொற்கள் மாறாமலும், நகரத்திலுள்ள பேச்சு வழக்கில் ஆங்கில சொற்களின் பாவனை அதிகமாக இருப்பதும் குறிப்பிடத்தக்க விடயங்கள்.

மட்டக்களப்புப் பேச்சுத் தமிழ் கிழக்கு மாகாணத்திலுள்ள இலங்கைத் தமிழர், இலங்கைச் சோனகர், போர்த்துக்கல் பரங்கியர், கரையோர வேடர்கள் ஆகியோரிடையே பேசப்படுகின்றது. திருகோணமலை பேச்சு வழக்கு யாழ்ப்பாணத்துப் பேச்சுத் தமிழை ஒத்துக் காணப்படுகிறது. ஆயினும், திருகோணமலை பேச்சு வழக்கு மட்டக்களப்பு பேச்சு வழக்குடன் நில அமைவு போன்ற காரணங்களினால் நெருங்கிய தொடர்புடையது. கமில் சுவெலபில் என்ற மொழியியலாளரின் கருத்துப்படி மட்டக்களப்புப் பேச்சுத் தமிழ், பேசப்படும் எல்லா தமிழ் வழக்குகளிலும் அதிகம் இலக்கியத் தன்மை வாய்ந்ததாகவுள்ளது. இது சில பழைய பண்புகள் பாதுகாக்கின்றது. சில கவர்ச்சியூட்டும் மாறுதல்களை மேம்படுத்துகையில் தமிழின் ஏனைய வழக்குகளைவிட இது உண்மைத் தன்மையான இலக்கிய விதிமுறையைத் தக்க வைத்துள்ளது. அத்துடன் மட்டக்களப்புப் பேச்சுத் தமிழ் சில மிகவும் குறிப்பிட்ட சொற்களஞ்சிய பண்புகளைக் கொண்டு, அதன் ஒலியியல் தனிக்கூறு தொடர்பால் ஏனைய இலங்கைத் தமிழ் பேச்சு வழக்குகளுடன் வகைப்படுத்தப்பட்டுள்ளது. இன்றுவரை தனக்கே உரித்தான சில சொற்களையும் கொண்டுள்ளது. அத்துடன், மட்டக்களப்புத் தமிழர்கள் பேசும் தமிழ் வடமொழிக்கலப்பு மிகவும் குறைவாகவுள்ளமை, மிகப்பழைய விளிப்புப் பெயர்களையும் அசைச்சொற்களையும் கொண்டு காணப்படல் இதன் மற்றுமொரு சிறப்புக் காரணம்.

மட்டக்களப்பு என்பது தற்போது மட்டக்களப்பு மாவட்டத்தைக் குறிப்பதாயினும். மட்டக்களப்பு என்பது மட்டக்களப்புக்கும் திருகோணமலைக்கும் எல்லையில் அமைந்துள்ள வெருகல் கங்கையிலிருந்து, அம்பாறை மாவட்டத்தின் எல்லையாகிய குமுக்கன் ஆறு வரையுமான பரந்த பகுதி மட்டக்களப்பு என்றே அழைக்கப்பட்டது. எனவே "மட்டக்களப்புப் பேச்சுத் தமிழ்" என்பது தற்போதைய மட்டக்களப்பு, அம்பாறை மாவட்டங்களில் வாழும் தமிழ் பேசுவோரின் தமிழ்ப் பேச்சு வழக்காகும்.

மட்டக்களப்புப் பேச்சுத் தமிழில் சில எழுத்துகள் மாறி உச்சரிப்புக்குள்ளாகின்றன. அவை தனிச் சொற்களாகவும் பல சொற்களாகவும் மாறி ஒலிக்கின்றன.

‘ன’கரமும், ‘ற’கரமும் தொடர்ந்து வரும் சொற்கள் முறையே ‘ண’கரமும் ‘ட’கரமுமாக உச்சரிக்கப்படுகின்றன.

ஐகாரம் உள்ள சொற்கள் அகரமாக ஒலித்தல்:

தகார ஒலி உள்ள சொற்கள் சகரமாகவும் மற்றும் ஐகாரம் எகரமாக ஒலித்தல்:

‘ஏன்’ எனும் விகுதி ‘அன்’ ஆக மாறி மிகுந்து ஒலித்தல்.

ழகர ஒலி ளகரமாக ஒலித்தல்.

மெல்லின மெய்யீறு குற்று கரம் ஏற்றல்

ஏகார உயிர் ‘ஆ’, ‘ஓ’ என மாறி ஒலித்தல்

ஈற்றோசை குறைந்து ஒலித்தல்

அதிக திரிபுடன்

சில சொற்கள் குறிலாகவும் நெடிலாகவும் மாறுபட்டு மட்டக்களப்புத் தமிழ் உச்சரிப்பில் ஒலிக்கின்றன. சில திரிபுபட்டும், பழந்தமிழ் தொடர்பு கொண்டும், இலக்கிய ஆட்சி முறைக்கு ஏற்பவும் உச்சரிக்கப்படுகின்றன. அவ்வாறான சில பொதுவழக்காற்றுச் சொற்கள் உதாரணங்களுடன் இங்கே தரப்பட்டுள்ளது.

மட்டக்களப்பு மாநிலத்தில் பாவிக்கப்படும் பழமொழிகளிலும் அப்பிரதேசத்திற்குரிய தமிழ்ப் பேச்சு வழக்கு காணப்படுகின்றது. சில பழமொழிகள் அப்பிரதேசத்திற்கே உரித்தான தனித்துவம் வாய்ந்தவை. உதாரணத்திற்குச் சில பழமொழிகள்:


கிழக்கிலங்கையின் வரலாறு கி.மு. 5ம் நூற்றாண்டுகளுக்கு முன்பே ஆரம்பித்து அது சங்க கால தமிழ் நாட்டு மக்களுடன் நெருங்கிய தொடர் கொண்டிருந்ததாக அறிஞர்கள் கருதுகின்றனர். அத்தொடர்பானது பேச்சு வழக்கில் தற்போதும் காணப்படுவது சிறப்பம்சம்.

தொல்காப்பியர் காலச் சொற்கள் இன்றும் கிராமப்புற பேச்சு வழக்கில் காணப்படுகிறது. கா, அதர், குடி, மருங்கு, மறுகா, கரப்பு, அரவம், செக்கல், யாமம், கடுவன் என்பனவற்றைக் குறிப்பிடலாம்.

இன்றும் கிராமப்புறங்களில் “கா” அசைச் சொல் மரியாதையாக வயதானவரை அல்லது தமக்கு நெருக்கமானவரை அழைக்கப் பயன்படுகிறது. “என்னகா பாடு?” என்பது ‘எப்படிச் சுகம்?’ என்று வினவ பாவிக்கப்படுகிறது.

இலங்கையிலுள்ள தமிழ் பேச்சு வழக்குகளுக்கு அப்பால் மட்டக்களப்புப் பேச்சுத் தமிழ் தமிழ் நாட்டின் ஒருசில பேச்சு வழக்குகளால் தாக்கம் பெறுகின்றது. இதில் குறிப்பிடத்தக்க தாக்கம் செலுத்துவது மதுரைத் தமிழ் ஆகும். மதுரைப் பேச்சு வழக்கிலுள்ள தனித்துவமான சொற்கள் இங்கேயும் பாவிக்கப்படுவது குறிப்பிடத்தக்கது. சில எடுத்துக்காட்டுகள்:

ஈழத்தின் பலவிடங்களில் குறிப்பாக யாழ்ப்பாணத்துத் தமிழ் வழக்கிலுள்ள சொற்கள் மட்டக்களப்புப் பேச்சுத் தமிழிலும் பாரிய மாறுதலற்றுக் காணப்படுகின்றது.

தற்காலத்தில் அப்பாவை "அப்பா" என்றும், அம்மாவை "அம்மா" என்றும் அழைக்கிறார்கள். அச் சொற்கள் முறையே அப்பு அல்லது ஐயா, ஆச்சி என முன்பு அழைத்தனர்.

பெற்றோரின் பெற்றோரை இன்று அம்மம்மா, அப்பம்மா, அம்மப்பா, அப்பப்பா, என அழைக்கப்படுகிறார்கள். முன்பு இவர்கள் பெத்தப்பு, பெத்தாச்சி, அம்மாச்சி, அப்பாச்சி, ஆச்சி என அழைக்கப்பட்டனர்.

பெற்றோரின் உடன் பிறந்ததோர் பெரியப்பா, சித்தப்பா, பெரியம்மா, சின்னம்மா, சித்தி என தற்போது அழைக்கப்படுகின்றனர். முன்பு இவர்கள் பெரியப்பு, சின்னப்பு, பெரியாச்சி, சின்னாச்சி, பெரியையா, சின்னையா என அழைக்கப்பட்டனர்.

அக்காவின் கணவரை அத்தான் என்றும், தங்கையின் கணவரை மச்சான் என்றும், அண்ணாவின் அல்லது தம்பியின் மனைவியை மச்சாள் அல்லது அண்ணி என்றும், மாமா, மாமியின் மகனை மச்சான் என்றும், அவர்களின் மகளை மச்சாள் என்றும் அழைக்கும் வழக்கம் உள்ளது

மனைவி கணவனை ‘இஞ்சேருங்க' ("யாழ்ப்பாணம்: 'இஞ்சாருங்கோப்பா"') என்று அழைத்து வந்தனர். மனைவி கணவனையும், கணவன் மனைவியும் 'அப்பா' என்று அழைக்கும் வழக்கமும் உள்ளது. தற்போது அனேகமாக கணவன் மனைவியையும், மனைவி கணவனையும் பெயரிட்டு அழைக்கும் வழக்கம் உள்ளது.

பிறபகுதிகளிலிருந்து மட்டக்களப்புப் பேச்சுத் தமிழை வேறுபடுத்திக் காட்டும் சில சொற்கள் உள்ளன. அச்சொற்களைக் கொண்டே குறிப்பிட்ட நபர் எப்பகுதிப் பேச்சுத் தமிழ் பேசுகிறார் என அடையாளம் கண்டுகொள்ள முடியும். சில சொற்கள் மட்டக்களப்புப் பேச்சுத் தமிழுக்கு உரியனவாகவும், சில யாழ்ப்பாணத்துப் பேச்சுத் தமிழுக்கு உரியனவாகவும் காணப்படுகின்றன. அப்படியான சொற்கள் சில அட்டவணையில் தரப்பட்டுள்ளன.

மட்டக்களப்புப் பேச்சுத் தமிழ் தன்மை, முன்னிலை, படர்க்கைப் பெயர்களில் பாரிய வேறுபாடுகள் இல்லாதன. யாழ்ப்பாணத்துப் பேச்சுத் தமிழில் காணப்படும் முன்னிலைச் சுட்டுச் சொற்களான உவன், உவள், உது, உவை, உவடம், உங்கை, உந்தா ஆகிய சொற்கள் அற்றவை. இதைக் கொண்டே எப்பகுதி தமிழ் பேசுகின்றனர் என்பதை அடையாளம் காண முடியும்.

தன்மை, முன்னிலை, படர்க்கைப் பெயர்கள் அட்டவணை:
இப்பபகுதி பேச்சுத்தமிழில் வேற்றுமை உருபுகள் சேரும்போது எழுத்துத் தமிழிலிருந்து வேறுபடுகிறது. யாழ்ப்பாணத்துப் பேச்சுத்தமிழை அண்மித்தும் இப்பகுதிக்குரிய ஒலிப்பைப் பெற்று வேறுபட்டுக் காணப்படுகிறது.

இடம், பால், காலம் காட்டும் விகுதிகள் சொற்களுடன் சேரும்போதும் வேறுபடும் மட்டக்களப்புப் பேச்சுத் தமிழ் யாழ்ப்பாணத்துப் பேச்சுத்தமிழுடன் சில வேறுபாடுகளைக் கொண்டு காணப்படுகிறது.

யாழ்ப்பாணப் பேச்சு வழக்கில் நான்கு வகையான பேச்சு வகைகள் காணப்பட, மட்டக்களப்புப் பேச்சுத் தமிழில் மூன்று வகையான பேச்சு வகைகள் காணப்படுகின்றன. மரியாதை மிகு பேச்சு வகை, சாதாரண பேச்சு வகை, மரியாதை அற்ற பேச்சு வகை என காணப்படும் இவற்றில், யாழ்ப்பாண வழக்கில் காணப்படும் இடைநிலை பேச்சு வகை இல்லை. ஆனாலும் இந்த இடைநிலை பேச்சு வகை மட்டக்களப்பு வழக்கிலும் தற்போது சிறிதளவு காணப்படுகிறது. வடக்கிற்கும் கிழக்கிற்குமான தொடர்பு இதற்கான காரணமாக இருக்கலாம்.

பலவேளைகளில் மரியாதை மிகு பேச்சு வகையுடம் சாதாரண பேச்சு வகை அல்லது மரியாதை அற்ற பேச்சு என இரு வகையான பேச்சு வகைகள் மாத்திரம் காணப்படும் சந்தர்ப்பங்களும் உண்டு. மரியாதை மிகு பேச்சு வகையே பாரியளவு பாவனையில் உள்ளது. இவ்வாறு பேசுவது நாகரீகப் பண்பாகக் கருதபப்டுகிறது. ஆயினும் கிராமப்புறங்களில் இதற்கு விதிவிலக்குகளும் உள.

மட்டக்களப்புப் பேச்சுத் வழக்கிற்கும் யாழ்ப்பாணப் பேச்சு வழக்கிற்கும் சிறியளவு வேறுபாடு காணப்படுகின்றது. இதில் குறிப்பிடத்தக்க வித்தியாசம் என்னவெனில், யாழ்ப்பாணப் பேச்சு வழக்கில் காணப்படும் மாத்திரையளவு மட்டக்களப்புப் பேச்சுத் வழக்கில் குறைந்து ஒலிக்கும்.
உதாரணம்:

சுட்டுப்பெயர் சொற்களும் இரண்டு வகையான பேச்சு வழக்கை மாத்திரம் கொண்டுள்ளன.
போத்துக்கேய, டச்சு, ஆங்கில மற்றும் அரபு ஆகிய மொழிகளின் செல்வாக்கு மட்டக்களப்புப் பேச்சுத் தமிழில் கலந்து காணப்படுகின்றன. போத்துக்கேய, டச்சு, ஆங்கில ஆட்சிகள் இப்பிரதேசங்களில் காணப்பட்மை மற்றும் போத்துக்கேய, அராபிய வாரிசுகள் இப்பிரதேசங்களில் கலந்திருப்பது என்பன இப்பகுதித் தமிழில் பிறமொழிச் சொற்கள் கலப்பதற்கான முக்கிய காரணம் எனலாம்.

போத்துக்கேய மொழியிலிருந்து தமிழில் கலந்த சொற்கள்.

டச்சு மொழியிலிருந்து தமிழில் கலந்த சொற்கள்.

ஆங்கில மொழியிலிருந்து தமிழில் கலந்த சொற்கள்.

அரபு மொழியிலிருந்து தமிழில் கலந்த சொற்கள்.

போத்துக்கேய, டச்சு, ஆங்கில மற்றும் அரபு ஆகிய மொழிகளைத் தவிர பாரசீக மொழி, ஹிந்தி, உருது மொழிகளின் தாக்கமும் உள்ளது. இவை பேச்சுத் தமிழில் மிகக் குறைவாகவே பயன்பாட்டில் உள்ளதாயினும், தமிழ் நாட்டுடன் உள்ள தொடர்கள் இப்பகுதியில் அச்சொற்கள் பற்றிய விளங்கிக் கொள்ளக் கூடியதாகவுள்ளது. சில சொற்கள் பின்வருமாறு:
பாரசீக மொழிச் சொற்கள்

இந்துஸ்தானி மொழிச் சொற்கள்

ஹிந்தி மொழிச் சொற்கள்

பழந்தமிழ்ச் சொற்கள் மற்றும் வடமொழிச் சொற்கள் அரிதாகக் காணப்படுவதற்கு மட்டக்களப்புத் தமிழகம் பிறபகுதி மக்களுடன் தொடர்படாமைதான் காரணங்களில் ஒன்று எனக்கூறப்படுகிறது. உலகமயமாதல் பல மாற்றங்களை நிகழ்த்திக் கொண்டு இருக்கையில் மொழியும் பல தாக்கங்களுக்கு உள்ளாவது தவிர்க்க முடியாத ஒன்று. இதற்கு மட்டக்களப்புப் பேச்சுத் தமிழும் விலக்கல்ல. இப்பகுதித் தமிழுக்கு உள்ள தனித்துவம் காக்கப்படுவது கிராமங்களிளன்றி நகரங்களிலல்ல.

பேராசிரியர் கமில் சுவெலபில் அவர்களின் மொழியியல் ஆய்வு அறுபதுகளில் வெளியானது. பல தசாப்தங்கள் கடந்துவிட்ட நிலையில் இப்பேச்சு வழக்கு புறத்தாக்கங்களுக்கு உள்ளாவதை தவிர்க்கவும் முடியாது. உதாரணமாக; கிராமப்புறங்களில் காணப்படும் “கா”அசைச் சொல் சேர்ந்த பேச்சு ("என்னகா பாடு?") இன்று நாகரீகமற்ற ‘கிராமத்துப் பேச்சு’ எனப் பார்க்கப்படுகிறது. பழந்தமிழ் இலக்கியத்தில் மட்டக்களப்புத் தமிழ் எனும் நூலின் சிறப்புரையில் மட்டக்களப்புப் பேச்சு வழக்கின் இன்றைய நிலை பற்றிக் குறிப்பிடுவதனைக் காணலாம். அங்கு இவ்வாறு குறிப்பிடப்பட்டுள்ளது:


இந்நூல்களில் அதிகமானவை ஈழத்துப் பூராடனாரால் எழுதப்பட்டன. இவ்வாசிரியரின் பிறநூல்களிலும் மட்டக்களப்புப் பேச்சுத் தமிழ் பற்றிய விடயங்கள் அல்லது அதை அறிந்து கொள்வதற்கான விடயங்கள் காணப்படுகின்றன. குறிப்பாக 'மட்டக்களப்பியல்', 'மீன்பாடும் தேன்நாடு', 'மட்டக்களப்பில் இருபாங்குக் கூத்துக்கலை' ஆகிய நூல்களைக் குறிப்பிடலாம்.




</doc>
<doc id="151974" url="https://ta.wikipedia.org/wiki?curid=151974" title="நிஷா அகர்வால்">
நிஷா அகர்வால்

நிஷா அகர்வால் தெலுங்கு மற்றும் தமிழ்த் திரைப்படங்களில் நடித்து வரும் ஒரு இந்தியத் திரைப்பட நடிகை. இவர் மும்பையில் சுமன் அகர்வால், வினய் அகர்வால் தம்பதியினருக்கு மகளாகப் பிறந்தார். இவருடைய அக்கா காஜல் அகர்வால், பிரபல திரைப்பட நடிகையாவார். இவர் தெலுங்கில், வருண் சந்தேசுடன் நடித்த "ஏமாய்ந்தி ஈ வேலா" திரைப்படமும் தமிழில் விமலுடன் நடித்த "இஷ்டம்"" திரைப்படமும் இவருக்கு நல்லதொரு தொடக்கத்தினை அளித்தது.


</doc>
<doc id="151977" url="https://ta.wikipedia.org/wiki?curid=151977" title="மல்லை சத்யா">
மல்லை சத்யா

மல்லை சத்யா தமிழ் நாட்டு அரசியல் கட்சியான மறுமலர்ச்சி திராவிட முன்னேற்றக் கழகத்தின் (மதிமுக) துணை பொதுச் செயலாளர் ஆவார். இவர் பிறந்த ஊர் மாமல்லபுரம் ஆகும். 1996 நடைபெற்ற உள்ளாட்சி மன்ற தேர்தலில் மாமல்லபுரம் பேரூராட்சியில் போட்டியிட்டு தலைவராக வெற்றி பெற்றார். . 


</doc>
<doc id="151985" url="https://ta.wikipedia.org/wiki?curid=151985" title="டிரைட்டன் (துணைக்கோள்)">
டிரைட்டன் (துணைக்கோள்)

டிரைட்டன் ("Triton") என்பது நெப்டியூன் கோளின் மிகப் பெரும் நிலவு ஆகும். ஆங்கிலேய வான்வெளியியலாளர் வில்லியம் லாசெல் 1846, அக்டோபர் 10 அன்று இதனைக் கண்டறிந்தார். சூரியக் குடும்பத்திலேயே எதிர்ச் சுற்றில் (கோளின் சுற்றும் திசைக்கு எதிர்த்திசையில்) வலம் வருகின்ற பெரிய நிலவாக டிரைட்டன் விளங்குகிறது. 2,700 கிமீ விட்டமுள்ள, இந்த நிலவு சூரியக் குடும்பத்திலேயே ஏழாவது பெரிய நிலவாக உள்ளது. இதன் எதிர்ச்சுற்றுத் தன்மையாலும் தனிமக் கலப்பு புளூட்டோவினுடையதைப் போலவே உள்ளதாலும் கைப்பர் பட்டையிலிருந்து கைப்பற்றப்பட்டிருக்கலாம் எனக் கருதப்பட்டது. டிரைட்டனின் மேற்பரப்பில் உறைந்த நைதரசன், தண்ணீர் பனிக்கட்டிகளிலான தரைப்பரப்பும் இவற்றினடியே கல்லும் மாழையும் கொண்ட கருவகமும் உள்ளது. மொத்தத் திண்மையில் மூன்றில் இரு பாகம் கருவகம் கொண்டுள்ளது.டிரைட்டனின் சராசரி அடர்த்தி யில் ஏறத்தாழ 15–35% தண்ணீர் பனிக்கட்டிகளாலானது.

டிரைட்டன் துணைக்கோளானது நெப்டியூன் கோள் கண்டுபிடிக்கப்பட்டுப் 17 நாட்களில் அக்டோபர் 10, 1846 இல் வில்லியம் லாசல் என்ற பிரித்தானிய வானியலாளரால் கண்டுபிடிக்கப்பட்டது. 1820 இல் வில்லியம் லாசல் தனது அமெச்சூர் தொலைநோக்கிக்கு கண்ணாடிகளைச் செய்வதில் ஈடுபட்டுக்கொண்டிருந்தார். அப்போது நெப்டியூன் கண்டுபிடிக்கப்பட்ட செய்தியைக் கேள்விப்பட்ட ஜோன் ஹேர்செல், அதற்குத் துணைக்கோள்கள் உள்ளதா எனத் தேடிப் பார்க்கும்படி ஒரு கடிதம் எழுதினார். வில்லியம் லாசலும் தேடிப் பார்த்துக் கடிதம் கிடைத்த எட்டு நாட்களின் பின்னர் டிரைட்டனைக் கண்டுபிடித்தார்.



</doc>
<doc id="151987" url="https://ta.wikipedia.org/wiki?curid=151987" title="மதிவரர்">
மதிவரர்

மதிவரர் என்பவர் நாலடியார் நூலுக்கு உரை செய்திருப்பதாக நாலடியார் உரைப்பிரதி ஏடு ஒன்றிலுள்ள பாடல் தெரிவிக்கிறது. 
இந்தப் பாடலை எண்ணிப்பார்க்கும்போது இந்த உரையாசிரியர் பதுமனார் மாணாக்கர் ஆகலாம் என்றும், 13ஆம் நூற்றாண்டினர் என்றும் கொள்ளலாம்.



</doc>
<doc id="151988" url="https://ta.wikipedia.org/wiki?curid=151988" title="அன்டோனிசு சமராசு">
அன்டோனிசு சமராசு

அன்டோனிசு சமராசு Antonis Samaras ("Antonis Samaras", , பிறப்பு 23 மே 1951) ஓர் கிரேக்க பொருளியலாளரும் அரசியல்வாதியும் ஆவார். கிரீசின் முக்கிய பழமைவாதக் கட்சியான புதிய சனநாயகக் கட்சியின் தலைவராக 2009ஆம் ஆண்டு முதல் உள்ளார். சூன் 20, 2012 அன்று கிரீசின் 185வது பிரதமராகப் பொறுப்பேற்றுக் கொண்டார். 1989ஆம் ஆண்டில் நிதி அமைச்சராகவும் பின்னர் 1989 முதல் 1990 வரையும் 1990 முதல் 1992 வரையும் வெளியுறவுத் துறை அமைச்சராகவும் பணியாற்றி உள்ளார். 2009ஆம் ஆண்டில் பண்பாட்டு அமைச்சராகப் பணியாற்றினார். 

1993ஆம் ஆண்டில் அவர் ஏற்படுத்திய பிரச்சினையால் தாம் அமைச்சராகப் பணியாற்றிய புதிய சனநாயகக் கட்சியின் அரசு கவிழக் காரணமாக இருந்தார். இருப்பினும் 2004ஆம் ஆண்டில் அக்கட்சியில் மீண்டும் இணைந்து 2009ஆம் ஆண்டின் பிற்பகுதியில் அக்கட்சியின் உட்கட்சித் தேர்தலில் கடுமையான போட்டிக்கிடையில் தேர்ந்தெடுக்கப்பட்டு தலைவராக பொறுப்பேற்றார். 1974ஆம் ஆண்டில் உருவான இக்கட்சியின் ஏழாவது தலைவராவார். 

ஏதென்சில் பிறந்த சமராசு அங்கு அவரது முப்பாட்டனார் நிறுவிய ஏதென்சு கல்லூரியில் கல்வியைத் துவங்கி 1974இல் அம்ஹெர்ஸ்ட் கல்லூரியில் பொருளியலில் பட்டம் பெற்றார். தொடர்ந்து ஆர்வர்டு பல்கலைக்கழகத்தில் நிர்வாக மேலாண்மையில் முதுகலைப் பட்டம் பெற்றார். கிரேக்க நாடாளுமன்றத்தில் மெசேனியா என்றத் தொகுதியின் உறுப்பினராக 1977-1996, 2007 - நடப்பு காலகட்டங்களில் தேர்ந்தெடுகப்பட்டுள்ளார். மேலும் நிதி, வெளியுறவு மற்றும் பண்பாட்டுத் துறை அமைச்சராக இருந்துள்ளார். 



</doc>
<doc id="151992" url="https://ta.wikipedia.org/wiki?curid=151992" title="தமிழகத்தில் கற்காலம்">
தமிழகத்தில் கற்காலம்

தமிழகத்தில் கற்காலம் என்பது சுமார் கி.மு. 15,10,000 தொடங்கி கி. மு 1,000 வரை நீடித்த காலமாகும். தமிழகத்தில் தொல்லியல் ஆய்வுகள் சுமார் 130 ஆண்டுகளாக நடைபெற்று வருகின்றன. இதுவரை செய்யப்பட்ட அகழ்வாய்வுகள், மேற்பரப்பாய்வுகள் ஆகியவற்றின் அடிப்படையில் இவற்றின் காலங்கள் நிர்ணயிக்கப்பட்டுள்ளன. தற்போது தமிழகத்தில் செய்யப்பட்ட பல அகழ்வாய்வுகளிலிருந்து வெளி வந்த செய்திகள் இக்கால அளவுகளின் முறையை மாற்றி அமைக்க வேண்டிய சூழலை ஏற்படுத்தியுள்ளன. இப்பணியில் வெளிநாட்டு ஆய்வாளர்கள் ஈடுபட்டனர். முதலில் புரூஸ்புட் என்ற நிலவியல் ஆய்வாளர் 1863ல் சென்னையில் பல்லாவரம் அருகே சில கற்கருவிகளைக் கண்டெடுத்து, இவை கற்கால மக்களின் ஆயுதங்கள் என்று கருத்து தெரிவித்தார். அதைத் தொடர்ந்து உள்நாட்டு ஆய்வாளர்களும் களஆய்வு மேற்கொண்டு ஆய்வுக் கட்டுரைகளை வெளியிட்டனர். புரூஸ்புட், பர்கிட், எச்.டி. சங்காலியா, வி.டி. கிருஷ்ணசாமி போன்ற பலர் இப்பணியில் ஈடுபட்டனர். 1916ல் புரூஸ்புட் தருமபுரி பகுதியிலுள்ள பர்கூர் மலைப்பகுதியில் சில கற்கருவிகளை கண்டெடுத்தார். இதன் பின்னர் வந்தவர்கள் இவற்றைக் கல்லாயுதங்கள் என்று கருத்து தெரிவித்தனர். தற்போது இவற்றைப் போன்ற கல்லாயுதங்கள் வரட்டனபள்ளி அருகிலும் கப்பல்வாடியிலும் கண்டெடுக்கப்பட்டுள்ளன. இவை பழைய கற்காலத்தைச் சார்ந்தவை என்பது தெரியவருகின்றன. இதற்கு முன்னர் குடியம் குகைப்பகுதியில் சுமார் 30 இடங்களில் கல்லாயுதங்கள் கண்டெடுக்கப்பட்டுள்ளன. இங்கு அகழ்வாய்வு மேற்கொள்ளப்பட்டுள்ளது. தமிழகத்தில் கல்லாயுதங்கள் செய்யும் தொழிற்பட்டறைகளும், வாழ்விடங்களும் இருந்தமை கண்டுபிடிக்கப்பட்டுள்ளது. இவை சுமார் இரண்டு லட்சம் ஆண்டுகளுக்கு முற்பட்டவை.

சென்னைக்கு அருகில் இருக்கும் கொற்றலையாற்றின் சமவெளியிலும், வட மதுரையிலும் பழைய கற்காலத்தைச் சேர்ந்த கைக்கோடரிகள், உளிகள், கத்திகள் மற்றும் சிறிய கற்கருவிகள் கிடைத்துள்ளன. பின்னர் காஞ்சிபுரம், வேலூர், திருவள்ளூர், தருமபுரி, கிருஷ்ணகிரி, புதுக்கோட்டை, வட ஆர்க்காடு போன்ற மாவட்டங்களிலும் இத்தகைய கருவிகள் கண்டறியப்பட்டன. இக்கருவிகள் மிகவும் கரடுமுரடாகச் செதுக்கப்பட்டுள்ளன. கல்லால் ஆன கருவிகளோடு மரத்தாலான ஈட்டிகளையும் தண்டுகளையும் அக்கால மக்கள் கையாண்டதும் தெரிய வருகிறது. மேலும் இப்பகுதிகளில் பண்டைய மக்களின் கல்திட்டைகள், கல்வட்டங்கள் முதலியன கண்டு பிடிக்கப்பட்டன. இத்தகைய கண்டுபிடிப்புகளினால், தமிழ்நாட்டில் பழைய கற்கால மக்கள் பரவி வாழ்ந்தனர் என்பது தெளிவாகிறது. பழைய கற்கால மக்கள் உணவைத்தேடி அலையும் நாடோடி வாழ்க்கை முறையை மேற்கொண்டனர். மேலும் ஓரிடத்திலும் நிலையாகத் தங்கி வாழ்ந்ததாகத் தெரியவில்லை.


பழைய கற்காலத்தில் வாழ்ந்த மக்கள், குவார்ட்சைட் எனப்படும் கரடு முரடான கற்களை வேட்டையாடுவதற்குப் பயன்படுத்தினர். எனவே இக்காலத்திற்குப் பழைய கற்காலம் என்று பெயரிடப்பட்டது. பழைய கற்காலம் சுமார் கி.மு .பத்தாயிரம் ஆண்டுகள் வரை நீடித்தது என்று கருதலாம்.
தமிழகத்தில் பழங்கற்காலத்தின் ஆரம்ப காலம் எப்போதென இன்னும் சரியாகக் கணிக்க முடியவில்லை. அதன் காரணம் அத்திரம்பாக்கத்தில் கி.மு. 15,10,000 காலம் மதிக்கத்தக்க பழமையான தழும்பழி ஆயுதங்கள் கிடைத்துள்ளது தான். தழும்பழி என்பது கீழைப்பழங்கற்கால ஆயுதங்களில் தழும்புரி ஆயுதங்களுக்கு மிகவும் பிந்தியவை. தமிழகத்தில் கிடைத்த தழும்பழி ஆயுதங்களின் பழமையே கி.மு. 15,10,000 காலம் மதிக்கத்தக்க பழமையானதாக இருப்பின் அதற்கு முந்திய தழும்புரி ஆயுதங்கள் அதனினும் பழமையானதாகவே இருக்கும். அதனால் தமிழகத்தில் கீழைப்பழங்கற்கால ஆரம்பம் 20 லட்சம் ஆண்டுகளுக்கு முன்னும் செல்லலாம். ஆனால் அதில் மேலதிக ஆய்வுகள் செய்யப்பட வேண்டியுள்ளது. கற்காலத்தின் கடைசிக்கட்டமான புதிய கற்காலம் தமிழகத்தில் கி.மு.2000 வரை நிலவியது. அதன் பிறகு பெருங்கற்களை கொண்டு வழிபடுதல், உலோகக் கருவிகள் போன்றவை அதிகம் வழக்கில் வந்தவுடன் கற்காலம் தமிழகத்தில் வழக்கொழிந்தது.

தமிழகத்தில் கீழைப் பழங்கற்காலம் கி.மு. 15,10,000 ஆண்டுகளுக்கு முன்னர் பல லட்சம் ஆண்டுகளுக்கு முன் ஆரம்பித்து கி.மு. 50,000 வரை நிலைத்திருந்தது. சென்னையில் கிடைத்த கீழைப்பழங்கற்கால ஆயுதங்களுடன் மனித எலும்பின் கால்துண்டுகள் கிடைத்தது, தமிழகத்திலும் கீழைப்பழங்கற்கால மனிதன் வாழ்ந்தான் என்பதுக்கு ஆதாரமாய் விளங்குகிறது. முதலில் பெரிய குவாட் சயிட் பாறைகளில் நெருப்பை ஏற்றிச் சூடாக்கிய பின்னர் அதன் மேல் நீரை ஊற்றி பாறைகளைப் பிளந்து இவர்கள் ஆயுதங்களைச் செய்ததாகத் தெரிகிறது. காலம் செல்லச் செல்ல இவர்கள் உபயோகிக்கும் ஆயுதங்களில் செப்பனிடும் முறைகள் அதிகம் கையாளப்பட்டு செய்திறனில் ஒரு படிமுறை வளர்ச்சியைக் கண்டுள்ளனர். இவ்வளர்ச்சிக் காலங்களின் போது இவர்களின் ஆயுதங்கள் கூழாங்கற்களாலும் முழுக்கற்களாலும் முழுக்கற்களிலிருந்து உடைக்கப்பட்ட ஆயுதங்களாகவும் வளர்ந்தது. இதன் வளர்ச்சியை தழும்புரியில் இருந்து தழும்பழி என்று கூறுவர்.

தமிழகத்தில் கீழைப்பழங்கற்கால மனிதர்கள் வாழ்ந்த குகைகள் பல கண்டறியப்ப்ட்டுளன. இந்த இடங்களைப் பார்க்கும் போது வடதமிழகத்திலேயே கீழைப்பழங்கற்கால மனிதர்களின் பரவல் அடர்ந்து காணப்படுகிறது. தென்பகுதிகள் காடு அடர்ந்த பகுதிகளாய் இருந்ததால் அது கீழைப்பழங்கற்கால மனிதர்களை ஈர்க்கவில்லை என்பது ஆராய்ச்சியாளர் கருத்து.

மூலக்கட்டுரை - தமிழகத்தில் மத்திய பழங்கற்காலம்

தமிழகத்தில் மத்திய பழங்கற்காலம் என்பது கிமு. 50,000 - கி.மு.20,000 வரை நிலவியது. இக்காலம் தொழில்நுட்பத்திலும் வேட்டையாடுதலிலும் பெரியதோர் திருப்புமுனையை ஏற்படுத்தியது. இக்கால மக்கள் கீழைப்பழங்கற்கால மக்களிடமிருந்து பெரியதோர் தொழில்நுட்ப மாற்றங்களைப் பெற்றிருந்தனர். கடினக்கல்லாயுதங்களான தழும்புரி, தழும்பழி போன்ற ஆயுதங்களிலிருந்து செதிற்கல்லாக வளர்ந்தது. கோடாரி, ஈட்டி போன்ற சிறிது தூரம் செல்லும் இலக்கு ஆயுதங்கள் குறைந்து வில் போன்ற நீண்ட இலக்கு ஆயுதங்கள் தயாரிக்கப்பட்டன. கீழைப்பழங்கற்காலத்தவர் செதிற்கல் போன்றவற்றைக் கண்டுகொள்ளாமல் விட்டனர். ஆனால் இவர்கள் செதிற்கல்லிருந்து வில் தயாரிக்கும் தொழில்நுட்பம் கற்றுக் கொண்டனர். சுரண்டல் கருவிகள், துளைக்கருவிகள், கூர்க்கருவிகள் போன்றவற்றை தமிழக்ததின் கற்காலத்தவர் செய்துள்ளதாகத் தெரிவதால் இக்கால மக்கள் மரவுரி, மிருகத்தோல் போன்றவற்றை ஆடைகளாகப் பயன்படுத்தியது தெரிகிறது. இக்காலத்திலேயே மனிதன் தற்போதைய உருவம் அடைந்தான்.

மூலக் கட்டுரை - தமிழகத்தில் மேலைப் பழங்கற்காலம்

தமிழகத்தில் மேலைப் பழங்கற்காலம் கி.மு. 20,000 முதல் கி.மு. 10,000 வரை நிலைத்திருந்தது. தமிழகத்தில் கீழைப் பழங்கற்காலம், மத்திய பழங்கற்காலம் செழித்திருந்த அளவு மேலைப் பழங்கற்காலம் வளரவில்லை என்றாலும் திருவள்ளூர் மாவட்டம் குடியம் குகையில் இவைக் காணப்படுகின்றன. ஆனால் மற்ற தென்னிந்தியப் பகுதிகளில் காணப்படும் அளவுக்குச் சிறப்பியல்புகளைக் கொண்டிருக்கவில்லை. தமிழகத்தில் வாழ்ந்த இக்கால மனிதர்கள் ஒரே கல்லில் பல சமாந்தரமான பக்கங்களையுடைய சிறிய நீள்சதுரங்கள் வரும் ஆயுதங்களை அமைக்கக் கற்றுக் கொண்டார்கள். இவை வட தென்னிந்தியா மற்றும் ஐரோப்பாவில் கிடைக்கும் அளவு செழித்திருக்கவில்லை என்றிருந்தாலும் இதில் மேலாய்வுகள் செய்யப்பட வேண்டியுளது. அதுவரைக்கும் தமிழகத்தில் கீழைப் பழங்கற்காலம் தொடர்ந்து இடைக்கற்காலம் திடீரென முளைத்ததாகவே ஆராய்ச்சியாளர்கள் கொண்டிருப்பர்.

தமிழகத்தில் இடைக்கற்காலம் அல்லது தமிழகத்தில் குறுனிக்கற்காலம் கி.மு. 10,000 முதல் கி.மு. 2,000 வரை நிலவியது. தற்போதும் திருநெல்வேலி மாவட்டத்திலுள்ள தேரி என்னும் மணல் மேடுகள் 20 - 50 அடி வரை உயரத்தில் காணப்படுகின்றன. இவை அக்கால கடல் மட்ட ஏற்ற இறக்கங்களைக் காட்டுவனவாய் அமைந்துள்ளன. இவற்றில் காணப்படும் செம்மண் படிந்த கருவிகள் காலத்தால் முந்தியவையாகவும் வெண்மண் படிந்த கருவிகள் காலத்தால் பிந்தியவையாகவும் விளங்குகின்றன. இத்தேரியில் இடைக்கற்கால ஆயுதங்கள் சிலவற்றிலும், இடைக்கற்கால மற்றும் புதிய கற்கால கருவிகளும் சேர்ந்தும் காணப்படுகின்றன. இவர்களின் ஆயுதங்கள் அழுதகன்னி ஆற்றுப் படுகை போன்ற சிறு ஓடைகளிலும் காணப்படுவதால் இவர்கள் தமிழகம் முழுவதுமே பரந்திருந்தனரெனக் கொள்ளலாம். இக்காலத்திலேயே உலகத்தின் அனைத்துப் பகுதிகளைப் போலவும் தமிழகத்திலும் நிரந்தரக் குடியிருப்புகளை அமைத்துக் கொண்டது மாந்தரினம்.

தமிழகத்தில் புதிய கற்காலம் என்பது கி.மு. 3000 1000 வரை நிலவியது. இக்காலத்தில் மேம்பட்ட தொழிலாய் மட்பாண்டம் செய்தல் இருந்தது. கொள்ளு, பச்சைப்பயறு, ஆடு, மாடு, பன்றி, மான் போன்ற மிருகங்களையும் வளர்த்தனர். அதிலிருந்து வரும் பொருட்களை உணவிற்கு பயன்படுத்தினர். இக்காலத்திலும் மக்கள் தமிழகம் முழுதும் பரந்து வாழ்ந்ததாகவே தெரிகிறது.

கால வாரியாகக் கற்காலக் கருவிகள் அதிகம் காணப்படும் முக்கியத்தளங்கள்

தமிழர் பெருங்கற்காலக் கட்டிடக்கலை



</doc>
<doc id="151995" url="https://ta.wikipedia.org/wiki?curid=151995" title="தமிழகத்தில் கீழைப் பழங்கற்காலம்">
தமிழகத்தில் கீழைப் பழங்கற்காலம்

தமிழகத்தில் கீழைப் பழங்கற்காலம் கி.மு. 15,10,000 ஆண்டுகளுக்கு முன்னர் பல லட்சம் ஆண்டுகளுக்கு முன் ஆரம்பித்து கி.மு. 50,000 வரை நிலைத்திருந்தது. குறிப்பாக சென்னை அத்திரம்பாக்கத்தில் கிடைத்த 15 லட்ச ஆண்டுகளுக்கு மேலும் பழமை வாய்ந்த தழும்பழி கல்லாயுதங்களைக் கொண்டு இதை நிறுவலாம். தழும்பழி ஆயுதங்கள் காலம் தழும்புரி என்ற செப்பனிடப்படாத ஆயுதங்களுக்கு பிந்தியவை ஆகும். அதனால் தமிழகத்தில் கிடைக்கும் தழும்பழி ஆயுதங்களுக்கே 15 லட்சம் ஆண்டுகள் பழமை இருப்பின் அதற்கு சில லட்சம் ஆன்டுகளுக்கு முன்னரே தழும்புரி ஆயுதங்கள் உருவாக்கப்பட்டிருக்கும் என்பதால் தமிழகத்தின் கற்கால ஆரம்பத்தை 20 லட்சம் ஆன்டுகளுக்கு முன்னரும் கொண்டு செல்ல இயலும். ஆனால் இதற்கு மேலதிக ஆய்வுகள் செய்யப்பட வேண்டியுள்ளது.

தொல்லியல் ஆய்வாளர்கள் தொல்லியல் களமான அத்திரம்பாக்கத்தையும் அதைச்சுற்றியுள்ள பகுதிகளையும் ஆங்கிலத்தில் மெட்ராசு இன்டசுட்ரி என்று கூறுவதுணடு. இப்பெயர் 1863ல் புருசு ஃபுட்டே என்னும் ஆய்வாளர் மேலுள்ள படிமத்தில் உள்ள ஆயுதங்களை கண்டறிந்த பின்னர் சில ஆண்டுகளுக்கு பின்னர் ஒசுவால்ட் எமன்கின் என்பவரால் சென்னைக்கு வழங்கப்பட்டது. அதன்படி தென்னிந்தியாவில் அதிப்பழமை வாய்ந்த கீழைப்பழங்கற்கால ஆயுதங்கள் கிடைக்கப்பெற்ற மாநிலமாக தமிழகம் திகழ்கிறது.

சென்னையில் கிடைத்த கீழைப்பழங்கற்கால ஆயுதங்களுடன் மனித எழும்பின் கால்துண்டுகள் கிடைத்தது தமிழகத்திலும் கீழைப்பழங்கற்கால மனிதன் வாழ்ந்தான் என்பதுக்கு ஆதாரமாய் விளங்குகிறது.

அத்திரம்பாக்கத்தில் கிடைத்த கீழைப்பழங்கற்கால ஆயுதங்கள் அனைத்தும் குவாட் சயிட் என்ற கற்களால் ஆனவை. பெரிய குவாட் சயிட் பாறைகளில் நெருப்பை ஏற்றி சூடாக்கிய பின்னர் அதன் மேல் நீரை ஊற்றி பாறைகளை பிளந்து இவ்வாயுதங்களை செய்ததாகத் தெரிகிறது.

இக்கருவிகளை பிளந்து உருவாக்கும் போது அதை உடைக்க பயன்பட்ட குவாட்சயிட் கற்களின் தழும்பு இவ்வாயுதங்களில் காணப்படுகிறது. இதைக் கொண்டு இவர்கள் தங்கள் உடனடித் தேவைக்காக இதைப் போல் சரியாக செப்பனிடப்படாத ஆயுதங்களை பயன்படுத்தினர் எனக் கொள்ளலாம்.

காலம் செல்லச் செல்ல இவர்கள் உபயோகிக்கும் ஆயுதங்களில் செப்பனிடும் முறைகள் அதிகம் கையாலப்பட்டு செய்திறனில் ஒரு படிமுறை வளர்ச்சியைக் கண்டுள்ளனர். இவ்வளர்ச்சி காலங்களின் போது இவர்களின் ஆயுதங்கள் கூழாங்கற்களிலும் முழுக்கற்களாலும் முழுக்கற்களில் இருந்து உடைக்கப்பட்ட ஆயுதங்களாகவும் வளர்ந்தது. இதன் வளர்ச்சியை தழும்புரியில் இருந்து தழும்பழி என்று கூறுவர்.

செங்கல்பட்டு அருகிலுள்ள வடமதுரையில் கிடைத்த பல வகையான கீழைப்பழங்கற்கால ஆயுதங்களைக் கொண்டு அங்கு படிப்படியாக ஏற்பட்ட சிந்தனை வளர்ச்சியை கண்டறிய இயலும். அவற்றை பின்வருமாறு வகைப்படுத்துகின்றனர்.

இதில் முதல் வகை தழும்புரி என்னும் அதிகம் செப்பனிடப்படாத ஆயுதங்கள் அடர்பழுப்பு நிறத்தில் காணப்படுகின்றன. இரண்டாம் பிரிவு பழைய தழும்பழி ஆயுதங்களாகும். இது சற்று குன்றிய பழுப்பு நிறத்துடன் காணப்படுகிறது.

இதில் முதல் வகை ஆயுதங்கள் சிறிது செம்பூரன் கலப்புடன் காணப்படும் மத்திய தழும்பழி கால ஆயுதங்களாகும். இரண்டாவது வகை அதிகச் செம்பூரன் கலப்புடன் காணப்படும் பிற்கால தழும்பழிக் கால ஆயுதங்களாகும்.

இந்த வகை ஆயுதங்களும் குவாட்சயிட் கற்களால் செய்யப்பட்டாலும் இவற்றோடு கிடைத்த துணை ஆயுதங்கள் அனைத்தும் பளிங்குக் கற்களால் ஆனவை. இவை வளர்ச்சியடைந்த தழும்பழிக் கால ஆயுதங்களாகும்.

தமிழக்த்தில் கீழைப்பழங்கற்கால மனிதர்கள் வாழ்ந்த குகைகள் பல கண்டறியப்ப்ட்டுளன. இந்த இடங்களை பார்க்கும் போது வடதமிழகத்திலேயே கீழைப்பழங்கற்கால மனிதர்களின் பரவல் அடர்ந்து காணப்படுகிறது. தென்பகுதிகள் காடு அடர்ந்த பகுதிகளாய் இருந்ததால் அது கீழைப்பழங்கற்கால மனிதர்களை ஈர்க்கவில்லை என்பது ஆராய்ச்சியாளர் கருத்து. அவற்றின் விவரம்,






இந்த ஆயுதங்களுக்கான மூலம் ஆப்பிரிக்காவிலிருந்தே தென்னிந்தியா வந்திருக்க வேண்டும் என்பதில் ஆய்வாளர்களிடையே கருத்து ஒற்றுமை இருந்த போதும் அவர்கள் இந்தியாவிற்கு வடமேற்கிந்தியா மூலம் வந்திருக்கலாம் என்றும் பனிபடர்ச்சி காலத்தில் கடல்மட்டம் குறைவாக இருந்ததால் பாரசீகக் கடல் பகுதி மூலம் வந்திருக்கலாம் என்று இரு வேறு கருத்துகள் உள்ளன. இவை சந்தேகத்துக்கு இடமின்றி நிரூபிக்க பட வேண்டும் என்றால் கீழைப்பழங்கற்கால மனிதர்களின் எழும்புக்கூடுகள் பற்றிய அகழாய்வுகள் தமிழகத்தில் செய்யப்பட வேண்டும் என்பது ஆராய்ச்சியாளர் கருத்து.


</doc>
<doc id="152007" url="https://ta.wikipedia.org/wiki?curid=152007" title="பொற்றாமரைக்குளம்">
பொற்றாமரைக்குளம்

பொற்றாமரைக்குளம் இந்தியாவின் தமிழ்நாடு மாநிலத்தில் அமைந்துள்ள மதுரையிலுள்ள மீனாட்சியம்மன் கோவிலில் உள்ளது. தொன்மையான (பாண்டிய மன்னர்களின் தலைமையிடமாக விளங்கிய) பழம்பெரும் நகரம் மதுரை. இக்குளம் செவ்வக வடிவில், 165 அடி (50 மீட்டர்) x 120 அடி (37 மீட்டர்) பரப்பளவில் அமைக்கப்பட்டுள்ளது. பொற்றாமரைக்குளம் என்ற சொல், பொன் + தாமரை + குளம் எனப் பொருள் தரும். இந்தக் குளத்திற்கு ஞான தீர்த்தம், முக்தி தீர்த்தம், உத்தம தீர்த்தம், ஆதி தீர்த்தம் போன்ற பெயர்களுமுண்டு. இந்த பொற்றாமரைக் குளத்தின் வடக்குக் கரையில் உள்ள தூண்களில் சங்கப் புலவர்களின் உருவங்கள் உள்ளன. தென்கரை மண்டபச் சுவர்களில் திருக்குறள் பாக்கள் செதுக்கப்பட்டுள்ளன. மேலும், சுற்றுச் சுவர்களில் திருவிளையாடல் புராணக் கதைகள் சித்திரங்களாக வரையப்பட்டுள்ளன.

தஞ்சாவூர் மாவட்டம் கும்பகோணம் நகரின் நடுவில் பொற்றாமரைக்குளம் என்ற பெயரில் ஒரு குளம் உள்ளது.




</doc>
<doc id="152019" url="https://ta.wikipedia.org/wiki?curid=152019" title="அடிநிலை உடல் வெப்பநிலை">
அடிநிலை உடல் வெப்பநிலை

அடிநிலை உடல் வெப்பநிலை (Basal body temperature) என்பது ஓய்வுநிலையில் (பொதுவாக தூக்கத்தில் இருக்கும்போது) உடலில் இருக்கக்கூடிய மிகக் குறைந்த வெப்பநிலையாகும். இது பொதுவாக தூக்கத்தில் இருந்து எழுந்தவுடன், வேறு உடல் இயக்கங்கள் ஆரம்பிக்க முன்னர் அளவிடப்படும். இருப்பினும் அந்த அளவீட்டை மிகச் சரியானதாகக் கொள்ள முடியாது. காரணம் அந்த அளவீடு, உண்மையான அடிநிலை உடல் வெப்பநிலையை விட சிறியளவில் அதிகமாக இருக்கும்.

பெண் களில் மாதவிடாய் சுழற்சியின்போது, சூல் முட்டையானது சூலகத்தில் இருந்து வெளியேறும் நாளில், இந்த அடிநிலை உடல் வெப்பநிலையானது, கால் - அரை பாகை செல்சியசு (அரை - ஒரு பாகை பாரன்ஃகைட்) இனால் உயர்ந்திருக்கும். இந்த உயர்வைக்கொண்டும் முட்டை வெளிவரும் நாளைக் கணிப்பார்கள்.


</doc>
<doc id="152020" url="https://ta.wikipedia.org/wiki?curid=152020" title="மந்த்ராலயா">
மந்த்ராலயா

மந்த்ராலயா இது இந்தியாவின் மகாராஷ்டிர மாநிலம் மும்பையில் அமைந்துள்ள மகாராஷ்டிர மாநிலத்தின் தலைமைச் செயலகம் ஆகும்.


</doc>
<doc id="152021" url="https://ta.wikipedia.org/wiki?curid=152021" title="உடற்கூற்று வண்ணம்">
உடற்கூற்று வண்ணம்

உடற்கூற்று வண்ணம் என்னும் பெயரில் பட்டினத்தார் ஒரு நூல் செய்துள்ளார். அதைப்போல அருணகிரிநாதர் செய்த உடற்கூற்று வண்ணம் என்றும் உண்டு என்கின்றனர். 
இந்த நூலின் காலம் 15ஆம் நூற்றாண்டு.



</doc>
<doc id="152024" url="https://ta.wikipedia.org/wiki?curid=152024" title="மந்திராலயம்">
மந்திராலயம்

மந்திராலயம் (, ) இது இந்தியாவின் ஆந்திரப்பிரதேச மாநிலத்தில் கர்நூல் மாவட்டத்தில் துங்கபத்திரை ஆற்றின் கரையில் அமைந்துள்ள உள்ள ஊர் ஆகும்.

இங்கு ஸ்ரீ ராகவேந்திர சுவாமிகள் ஆலயம் அமைந்துள்ளது.


</doc>
<doc id="152036" url="https://ta.wikipedia.org/wiki?curid=152036" title="தேனிலவு (தொலைக்காட்சித் தொடர்)">
தேனிலவு (தொலைக்காட்சித் தொடர்)

தேனிலவு சன் தொலைக்காட்சியில் இரவு 10 மணிக்கு ஒளிபரப்பான தொடர் தேனிலவு. திரு பிக்சர்ஸ் நிறுவனம் இந்த தொடரை தயாரிக்கிறது. இந்த தொடர் காமெடி, திரில்லர் தொடர் ஆகும். தொடரில் திருமுருகன் குழுவினர் நடிக்கின்றனர் இவர்களுடன் முக்கிய கதாபாத்திரத்தில் நடிகர் டெல்லி கணேஷ் நடிக்கிறார். திரைக்கதை, வசனம்: பாஸ்கர்சக்தி. ஒளிப்பதிவு: சரத்சந்தர். இசை: சஞ்சீவ் ரத்தன். பாடல்: யுகபாரதி. படத்தொகுப்பு: பிரேம். கதை, தயாரிப்பு: திருமுருகன். இயக்கம். ஈ. விக்ரமாதித்தன்.




</doc>
<doc id="152041" url="https://ta.wikipedia.org/wiki?curid=152041" title="கொள்கை வெறி">
கொள்கை வெறி

கொள்கை வெறி(fanaticism) எனப்படுவது ஒருவர்க்கு பிடித்தமான ஒன்றின் மீதான அதீத பற்று ஆகும். இதைப் பற்றி தத்துவ மேதை ஜார்ஜ் சண்டயானா, "மறந்துபோன கொள்கையினை இரண்டு மடங்கு வேகத்தில் அடைய கொள்கை வெறி வித்திடும்" என்று கூறுகிறார். 
இதைப் பற்றி வின்ஸ்டன் சர்ச்சில் "கொள்கை வெறியுடையோன் தன் மனதையோ, தன் கொள்கைகளை மாற்றிக் கொள்ள மாட்டான்" எனக் கூறியுள்ளார்.
நெல் போசுடுமேன் என்பவர் தன் நூலான கிரேசி டாக்கில் கீழ்க்கண்டவாறு குறிப்பிடுகிறார்.
"கொள்கை வெறிக்கான காரணமே அந்தக் கொள்கையின் தன்மை பொய் இல்லாவிடிலும், உண்மை போல் காட்டப் படுவதும், பொய்யாக்கப்படமுடியாததும் ஆகும்"

கொள்கைப் பற்றாளனுக்கும் கொள்கை வெறியுடையோனுக்கும் இடையே வேறுபாடு உண்டு எனவும் குறிப்பிடுகிறார். இது பல வகைப்படும். உணர்ச்சிவசம், சமய ஈடுபாடு, இனம், நாடு, அரசியல், விளையாட்டு ஆகிய ஏதாவது ஒன்றின் மீது கொள்கை வெறி ஏற்படும்.


</doc>
<doc id="152042" url="https://ta.wikipedia.org/wiki?curid=152042" title="தழும்புரி">
தழும்புரி

தழும்புரி (abbevillian) என்பது கீழைப் பழங்கற்கால மக்களால் பயன்படுத்தப்பட்ட கல்லாயுதங்கள் ஆகும். கீழைப்பழங்கற்கால ஆயுதங்கள் பெரும்பாலும் குவாட் சயிட் என்ற கற்களால் ஆனவை. பெரிய குவாட் சயிட் பாறைகளில் நெருப்பை ஏற்றி சூடாக்கிய பின்னர் அதன் மேல் நீரை ஊற்றி பாறைகளை பிளந்து இவ்வாயுதங்களை செய்ததாகத் தெரிகிறது.

இக்கருவிகளைப் பிளந்து உருவாக்கும் போது அதை உடைக்க பயன்பட்ட குவாட்சயிட் கற்களின் தழும்பு இவ்வாயுதங்களில் காணப்படுகிறது. இதைக் கொண்டு இவர்கள் தங்கள் உடனடித் தேவைக்காக இதைப் போல் சரியாக செப்பனிடப்படாத ஆயுதங்களை பயன்படுத்தினர் எனக் கொள்ளலாம்.



</doc>
<doc id="152049" url="https://ta.wikipedia.org/wiki?curid=152049" title="பூமி உச்சி மாநாடு">
பூமி உச்சி மாநாடு

பூமி உச்சி மாநாடு ("Earth Summit") எனப் பொதுவாக அழைக்கப்படும் சுற்றுச்சூழல் மற்றும் அபிவிருத்திக்கான ஐக்கிய நாடுகள் மாநாடு ("United Nations Conference on Environment and Development", UNCED) என்பது 1992, சூன் 3 முதல் 14 வரை, பிரேசில் தலைநகர் ரியோ டி ஜெனிரோவில் நடந்த சுற்றுச்சூழல் தொடர்பான ஒரு பன்னாட்டு மாநாடு ஆகும். 172 நாட்டு பிரதிநிதிகள் மற்றும் சுற்றுச் சூழல் ஆர்வலர்கள் கலந்துகொண்ட இந்த மாநாட்டின் முடிவில் சுற்றுச்சூழல் மற்றும் அபிவிருத்திக்கான ரியோ பிரகடனம் மற்றும் "வனங்களின் நீடித்த மேலாண்மைக்கான கொள்கை அறிக்கை" ஆகியவை 178 க்கும் அதிகமான நாடுகளால் ஏற்றுக்கொள்ளப்பட்டது. மேலும் இந்த மாநாட்டின் பலனாக 1992 டிசம்பரில் "வனங்கள் தொடர்பான நீடித்த அபிவிருத்தி ஆணையம்" (The Commission on Sustainable Development) ஒன்றும் ஏற்படுத்தப்பட்டது.

பூமி பற்றிய உச்சி மாநாட்டின் விளைவுகள்:


</doc>
<doc id="152050" url="https://ta.wikipedia.org/wiki?curid=152050" title="வளம்குன்றா வளர்ச்சிக்கான ஐக்கிய நாடுகள் மாநாடு - 2012">
வளம்குன்றா வளர்ச்சிக்கான ஐக்கிய நாடுகள் மாநாடு - 2012

வளம்குன்றா வளர்ச்சிக்கான ஐக்கிய நாடுகள் மாநாடு 2012 ("United Nations Conference on Sustainable Development") அல்லது பொதுவாக ரியோ+20 ("Rio 2012") என்பது 1992 ஆம் ஆண்டு பிரேசில் நாட்டின் தலைநகர் ரியோ டி ஜெனிரோவில் நடந்த பூமி உச்சி மாநாடு எனப் பொதுவாக அறியப்படும் "சுற்றுச்சூழல் மற்றும் அபிவிருத்திக்கான ஐக்கிய நாடுகள் மாநாட்டின்" தொடர்ச்சியாக அம்மாநாடு நடந்து சரியாக 20 ஆண்டுகள் கழித்து, 2012ஆம் ஆண்டில் நடைபெற்ற மாநாடாகும். இம்மாநாடு ஐக்கிய நாடுகளின் பொருளாதார மற்றும் சமூக விவகாரங்களுக்கான திணைக்களத்தினால் ஒழுங்கு செய்யப்பட்டது.

இம்மாநாட்டை 2012 ஆம் ஆண்டில் ரியோ டி ஜெனிரோவில் நடத்துவதென 2009 திசம்பர் 24 ஆம் நாள் ஐக்கிய நாடுகள் பொதுச் சபை தீர்மானித்தது. இத்தீர்மானத்தின் படி 2012 ரியோ பூமி மாநாடு சூன் 20 முதல் சூன் 22 வரை நடைபெற்றது.




</doc>
<doc id="152051" url="https://ta.wikipedia.org/wiki?curid=152051" title="ஆத்திகம்">
ஆத்திகம்

ஆத்திகம், கடவுட் கொள்கை அல்லது இறைவாதம் ("Theism") என்பது குறைந்தது ஒரு கடவுள் இருக்கிறார் என நம்புவது ஆகும். குறிப்பாக, "ஆத்திகம்" என்பது ஒரே கடவுளின் பண்புகளையும் அண்டத்துடன் அவருக்குள்ள தொடர்புகள் குறித்ததுமான ஒரு கருதுகோள் ஆகும். இக்கருதுகோளின்படி ஆத்திகம் கடவுளைத் தனிநபராகக் காண்பதுடன், அவர் பிரபஞ்சத்தின்பல் வேறு செயல்பாடுகளிலும் ஆளுமையிலும் பங்கேற்பதாகவும் கொள்கிறது. கிறித்துவம், யூதம், இசுலாம் மற்றும் இந்து சமயத்தின் சில வடிவங்களில் மரபுவழியே கொள்ளப்படும் கடவுளை ஆத்திகம் விவரிக்கிறது. பதினேழாம் நூற்றாண்டின் அறிவியல் புரட்சிகளின் அடிப்படையில் உருவான கடவுளற்ற இயற்கை நம்பிக்கைக் கருதுகோளுடன் வேற்றுமைப்படுத்தவே இச்சொல்லின் பயன்பாடு எழுந்தது.


</doc>
<doc id="152064" url="https://ta.wikipedia.org/wiki?curid=152064" title="கோவை பொறியியல் மற்றும் தொழில்நுட்பக் கல்லூரி">
கோவை பொறியியல் மற்றும் தொழில்நுட்பக் கல்லூரி

கோவை பொறியியல் மற்றும் தொழில்நுட்பக்கல்லூரி ("Coimbatore Institute of Engineering and Technology") தமிழ்நாட்டின் கோயம்புத்தூர் மாவட்டத்தில் உள்ள ஒரு பொறியியல் கல்லூரியாகும். இது 2001 ஆம் ஆண்டு கோவை கலைமகள் கல்வி அறக்கட்டளையால் தொடங்கப்பட்டது.



</doc>
<doc id="152065" url="https://ta.wikipedia.org/wiki?curid=152065" title="மூன்றாம் கிருஷ்ணன்">
மூன்றாம் கிருஷ்ணன்

மூன்றாம் கிருஷ்ணன் ("Krishna III", கிபி 939 – 967 ) ஒரு இராஷ்டிரகூட மன்னன். இராஷ்டிரகூட மன்னர்களிலே இவன் ஒரு சிறந்த வீரனாகவும் திறமையான ஆட்சியாளனாகவும் விளங்கினான். கன்னடத்தில் இவனது பெயர் "கன்னரன்" ஆகும். நலிந்து போன இராஷ்டிரகூட வம்சத்தை மீண்டும் நிலைநிறுத்தினான். இதற்காக இவன் நிகழ்த்திய போர்கள் பல. இவனது முயற்சிகளால்தான் இராஷ்டிரகூடர்களின் ஆட்சி மீண்டும் வலுப்பெற்றது. இவன் புகழ்பெற்ற கன்னடப் புலவர்கள் பலரை ஆதரித்து ஊக்கமளித்தான். இவனால் ஆதரிக்கப்பட்ட புலவர்களில் குறிப்பிடத்தக்கவர்கள் "சாந்தி புராணம்" எழுதிய "ஸ்ரீ பொன்னர்", "கஜன்குஷன்" (அல்லது நாராயணன்) மற்றும் "மகாபுராணம்" எழுதிய "புஷ்பதந்தர்" ஆகியோர் ஆவர். சேதி நாட்டின் இளவரசியை மணந்து கொண்ட இவன் தனது மகளை மேற்கு கங்க இளவரசனுக்கு மணமுடித்துக் கொடுத்தான். தனது ஆட்சிக்காலத்தில் "அகாலவர்ஷன்", "மகாராஜாதிராஜன்", "பரமேஷ்வரன்", "பரமமகேஷ்வரன்", "ஸ்ரீபிரிதிவிவல்லபன்" என்றெல்லாம் சிறப்பு பட்டப்பெயர்களைப் பெற்று விளங்கினான். இவனது ஆட்சியின் உச்சக் காலத்தில் இராஷ்டிரகூட இராச்சியம் வடக்கே நர்மதை ஆற்றிலிருந்து தெற்கே காவிரி டெல்டா வரை பரந்திருந்தது. "தானா" நாட்டு அரசன் "ஷிலகரனால்" பொறிக்கப்பட்ட 993 மானியச் செப்பேடு, வடக்கில் இமயமலை முதல் தெற்கே இலங்கை வரையும் கிழக்குக் கடலிருந்து மேற்குக் கடல் வரையும் இராஷ்டிரகூட இராச்சியம் பரந்து விரிந்திருந்ததாகத் தெரிவிக்கிறது. மேலும் இச்செப்பேடு மூன்றாம் கிருஷ்ணன் படையெடுத்து வருகிறான் என்றால் சோழ, வங்காள, கன்னோசிய, ஆந்திர மற்றும் பாண்டிய தேசங்கள் எல்லாம் நடுங்கினதாகவும் குறிப்பிடுகிறது.

மூன்றாம் கிருஷ்ணன், மேற்கு கங்க அரசன் "இரண்டாம் ரசமல்லனைக்" கொன்றுவிட்டு அவனது உறவினனான "இரண்டாம் பூதுகன்" கங்கவாடிப் பிரதேசத்துக்கு அரசனாக்கினான். கூர்ஜர பிரதிகாராப் பேரரசின் சித்திரக்கூடத்தையும் கலிஞ்சரத்தையும் கைப்பற்றினான். தெற்குத் தக்காணத்தின் மீது படையெடுத்துச் சென்று கோலாரையும் தர்மபுரியையும் பாணர்களிடமிருந்தும் வைதும்பர்களிடமிருந்தும் மீட்டான். ஆரம்பத்தில் சில தோல்விகளைச் சந்தித்தாலும் 944 இல் தொண்டைமண்டலம் அவன் ஆட்சியின் கீழ் வந்தது. சித்தலிங்கமடம் தகடுகள் (944), இவன் சோழர்களை வென்று காஞ்சியையும் தஞ்சாவூரையும் கைப்பற்றியதாகவும் கூறுகின்றன. 949 இல் வட ஆர்க்காடு மாவட்டத்தைச் சேர்ந்த தக்கோலம் என்னுமிடத்தில் நடந்த பெரும்போரில் சோழர்களைத் தோற்கடித்தான். மேற்கு கங்க மன்னன் இரண்டாம் பூதுகன் இப்போரில் இவனுக்கு உதவினான். இப்போரில் சோழ மன்னன் இராஜாதித்திய சோழன் யானை மேல் அமர்ந்திருந்தபடியே எதிரியின் அம்புக்கு இரையாகி மரணமடைந்தான். இந்த வெற்றிக்குப் பூதுகன் செய்த உதவிக்குப் பரிசாக அவனுக்கு இரட்டை நாட்டுப் பகுதிகளைப் பரிசாக அளித்தான். பின்னர் கேரளப் பகுதியை ஆண்ட பாண்டியர்களை வென்றான். இலங்கை மன்னனைச் சரணடையச் செய்தான். தனது வெற்றிக்கு அடையாளமாக இராமேஸ்வரத்தில் ஒரு தூண் எழுப்பினான். இவ்வெற்றியைப் பற்றி 959 இல் "சோமதேவனால்" எழுதப்பட்ட "யாஷடிலகா சாம்பு"விலும் குறிப்பிடப்பட்டுள்ளது. எனினும் இவனது கல்வெட்டுக்கள் தற்போதைய தமிழ் நாட்டின் தெற்குப்பகுதியில் காணப்படாததாலும் கிடைக்கப்பட்ட கல்வெட்டுகள் அமைந்துள்ள இடங்களைக் கொண்டும் தொண்டைமண்டலம் (வட தமிழ் நாடு) மட்டுமே மூன்றாம் கிருஷ்ணனின் முழுக்கட்டுப்பாட்டில் இருந்திருக்க வேண்டும் என்ற விவாதமும் உள்ளது. இந்த வெற்றிகளுக்குப் பின்னர் "காஞ்சியையும் தஞ்சையையும் வென்றவன்" என தன்னைப் பிரகடனப்படுத்திக் கொண்டான். வேங்கிநாட்டின் மீதும் அவனது ஆதிக்கம் நீண்டிருந்தது.

மூன்றாம் கிருஷ்ணன் தக்காணப் படையெடுப்பில் தன் கவனத்தைச் செலுத்தியிருந்த போது சந்தேளர்கள் சித்திரக்கூடத்தையும் கலிஞ்சரத்தையும் கைப்பற்றிக் கொண்டனர். இதற்கு பதிலடியாக கிருஷ்ணன், அப்போது இவனுக்குக் கட்டுப்பட்டு மேற்கு கங்கத்தை ஆண்டு வந்த மன்னன் மாறசிம்மனை (இரண்டாம் பூதுகனின் மகன்) மீண்டும் அப்பகுதிகளைக் கைப்பற்ற அனுப்பினான். மாறவர்மன் கூர்ஜர பிரதிகாராவையும் மாளுவ நாட்டுப்பகுதியான ஹர்ஷ சியாகாவை ஆண்ட பரமாறனையும் தோற்கடித்தான். இராஷ்டிரகூடர்களைப் பற்றிக் கூறும் கன்னடக் கல்வெட்டு தற்போதைய மத்திய பிரதேசத்திலுள்ள ஜபல்பூருக்கு அருகில் கிடைத்துள்ள ஜூரா கல்வெட்டாகும். இக்கல்வெட்டின் காலம் 964 ஆகக் கருதப்படுகிறது.

கிருஷ்ணனின் ஆட்சியின் உச்சகாலத்தில் அவனது இராச்சியம் வடக்கில் நர்மதை ஆற்றிலிருந்து தெற்கே இப்போதைய தமிழ் நாட்டின் பெரும்பாலான வடபகுதிகளை உள்ளடக்கியிருந்தது. பிரதிகாரா (Prathihara), பரமாரா (Paramara), செவுனா (Seuna), வடக்குக் கலச்சுரி (Kalachuri) ஆகியவை வட தக்கணத்தில் இவன் ஆட்சிக்குப்பட்ட அரசுகளாகும்.

வடக்குக் கலச்சுரியுடனான பகைமை இராஷ்டிரகூடர்களின் ஆட்சியின் வீழ்ச்சிக்குக் முக்கிய காரணமாயிற்று. கிருஷ்ணன் தன் கீழிருந்த தளபதிகளுக்கு ஆள்வதற்காக பகுதிகளைக் தானமாகக் கொடுத்ததில் செய்துவிட்ட கவனப்பிசகுகளும் அவனது வீழ்ச்சிக்கு வழிவகுத்தன. இராஷ்டிரகூடப் பேரரசின் முக்கியப் பகுதியில் அமைந்த தார்தவாடிப் பகுதியைத் (தற்போது: கர்நாடகாவின் பீஜப்பூர் மாவட்டம்) தன்கீழ் ஆண்ட சாளுக்கிய சிற்றரசன் இரண்டாம் தைலபாவிற்கு (965 இக்கு முன்னர்) அளித்தது இராஷ்டிரகூடர்களின் அழிவிற்கு இடமளித்தது.


 


</doc>
<doc id="152069" url="https://ta.wikipedia.org/wiki?curid=152069" title="உத்தர காண்டம்">
உத்தர காண்டம்

உத்தர காண்டம் (Uttara Kanda) வால்மீகி எழுதிய இராமாயணம், யுத்த காண்டத்துடன் நிறைவுகிறது. பின்னர் அயோத்தியில் நடந்த இராமர்-சீதை, லவன்-குசன் ஆகியவர்களின் வரலாற்றுச் செய்திகளை உத்தர காண்டம் கூறுகிறது. இக்கண்டத்தில் வதந்தியான பொய்ச் செய்தியை நம்பி, கர்ப்பிணியான சீதையை, இராமர் காட்டிற்கு அனுப்புவதும், காட்டில் சீதை வால்மீகி முனிவரின் ஆசிரமத்தில் அடைக்கலமாகத் தங்குவதும், ஆசிரமத்தில் சீதை லவன்-குசன் எனும் இரட்டைக் குழந்தைகளைப் பெறுவதும், வால்மீகி முனிவர் லவ-குசர்களுக்கு, போர்க்கலையையும், மேலும் தான் இயற்றிய இராமாயணத்தையும் இலவ-குசர்களுக்கு கற்பித்தலும் கூறப்படுகிறது.

சீதையின் உருவ பொம்மையைத் தனருகில் வைத்துக் கொண்டு, இராமர் அசுவமேத யாகம் செய்வதும், பல நாடுகளை சுற்றி வர அனுப்பப்பட்ட வேள்விக் குதிரையை, இலவ-குசர்கள் கட்டி வைத்தலும், வேள்விக் குதிரைகளை மீட்க வந்த சத்துருக்கனன், பரதன், இலக்குமணன் முதலானோர்களை இலவ-குசர்கள் போரில் வெல்வதும், இறுதியில் இராமரே நேரில் வந்து, இலவ-குசர்களை சந்தித்து வேள்விக் குதிரையுடன், லவ-குசர்களையும் அயோத்திக்கு அழைத்துச் செல்வதும், சீதை பிளவுண்ட பூமியில் இறங்கி இறத்தலும், இராமர் ஆயிரம் ஆண்டுகள் அயோத்தியை ஆண்ட பின்னர், இராமன் தனது நாட்டின் பகுதிகளை இலவ- குசர்களுக்குப் பிரித்துக் கொடுத்தல் போன்ற விவரங்கள் உத்தர காண்டத்தில் உள்ளது. 
இராமர் வைகுந்தம் செல்லும் நேரம் நெருங்கி விட்டதை அறிந்து, தனது உடன்பிறப்புகளுடன் பூவுலகை விட்டு வைகுந்தம் ஏகும் வரை உத்தர காண்டத்தில் கூறப்படுகிறது. 

இராமாயணக் கதாகாலட்சேபங்களிலும், உபன்யாசங்களிலும் 
உபன்யாசங்களிலும் இராமர் பட்டாபிசேகத்துடன் சொற்பொழிவை நிறைவு செய்வர். துன்பியலாக முடியும் உத்தர காண்டப் பகுதியை எடுத்துரைப்பதில்லை என்பது மரபாக உள்ளது.




</doc>
<doc id="152070" url="https://ta.wikipedia.org/wiki?curid=152070" title="தமிழில் சுருக்க நூல்கள்">
தமிழில் சுருக்க நூல்கள்

அளவில் பெரிதாக அமைந்த நூல்களுக்குப் பின்னையோர் சுருக்க நூல்கள் எழுதினர். அவ்வாறு எழுதப்பட்ட சுருக்க நூல்கள்.


</doc>
<doc id="152085" url="https://ta.wikipedia.org/wiki?curid=152085" title="டேவிடு யூம்">
டேவிடு யூம்

டேவிடு யூம் ("David Hume") (பிறப்பு: மே 7, 1711; இறப்பு: ஆகத்து 25, 1776) எசுக்காத்துலாந்து நாட்டைச் சார்ந்த மெய்யியலார், வரலாற்றாசிரியர், பொருளாதார அறிஞர், எழுத்தாளர் ஆவார். அவரது மெய்யியல் பாணி "புலனறிவு மெய்யியல்" (philosophical empiricism) மற்றும் "ஐயுறு மெய்யியல்" (philosophical skepticism) என்னும் வகையைச் சார்ந்தது. மேற்கத்திய மெய்யியலின் முதன்மையான அறிஞர்களுள் ஒருவராக யூம் கருதப்படுகிறார். மேலும், எசுக்காத்துலாந்து அறிவொளி இயக்க வழிகாட்டியாகவும் அவர் போற்றப்படுகிறார். பிரித்தானிய புலனறிவு மெய்யியல் என்னும் சிந்தனை வகையாளராக, டேவிடு யூம், ஜான் லாக், ஜோர்ஜ் பார்க்லி, மற்றும் சில மெய்யியலார்களோடு இணைத்துக் குறிப்பிடப்படுவதுண்டு.




</doc>
<doc id="152089" url="https://ta.wikipedia.org/wiki?curid=152089" title="இழான் பவுல் வீரப்பிள்ளை">
இழான் பவுல் வீரப்பிள்ளை

இழான் பவுல் வீரபிள்ளை ("Jean-Paul Virapoullé", பிறப்பு:மார்ச் 15, 1944) இரீயூனியன் பகுதியைச் சேர்ந்த அரசியல்வாதி. இவர் தற்போது பிரான்சின் மேலவை உறுப்பினராக இரீயூனியனை பிரதிநிதித்துவப்படுத்தினார். இவரது சகோதரர் லூயிஸ் வீரபிள்ளையும் அரசியல்வாதியாகிப், பின்னர் மேலவை உறுப்பினராகத் தேர்ந்தெடுக்கப்பட்டவர். இவர் பிரான்சில் வாழும் இந்தியத் தமிழ் வம்சாவழியைச் சேர்ந்தவர். இவருக்கு இந்திய அரசின் பிரவாசி பாரதிய சம்மன் விருது வழங்கப்பட்டது.

இவர் 1983 ல் ரீயூனியன் பிராந்தியப் பேரவை நிலைநாட்டப்பட்டதில் இருந்து உறுப்பினராக உள்ளார், இவர் 1986 இலிருந்து 1997 வரை லா ரியூனியன் ஐந்தாவது மாவட்டத்தில் ஒரு உறுப்பினராக இருந்தார். இவர் 1972 முதல் 2008 வரை செயிண்ட் ஆண்ட்ரூவின் நகரமுதல்வராக இருந்தார்.

உள்ளூரில் தனது சொந்த அரசியல் இயக்கத்தின் தலைவராகி, 2001 ஆம் ஆண்டில் யு.டி. ரீயூனியன் மேலவை உறுப்பினழ்ராகத் தேர்ந்தெடுக்கப்பட்டுப், பின்னர் நாடாளுமன்றத்தில் உறுப்பினரானார்.

மார்ச் 16, 2008 இல் நடைபெற்ற நகராட்சி தேர்தலில், இரண்டாவது சுற்றில் எரிக் புருட்டு என்ற வேட்பாளரால் தோற்கடிக்கப்பட்டார்: தனது "ஒருமைப்பாடு பட்டியலில்" 41.7% வாக்கு மட்டுமே கொண்டுள்ளார். இவர் மகன் இழான் மாரி வீரபிள்ளை பொது அறிவுரையாளர் பதவியிலிருந்து அதே நாளில் விலகினார்.

இவர் தலைமையில் நடைபெற்ற இரண்டு பெரும் தேர்தல்களில், முக்கிய பிராந்திய மற்றும் அவரது "எதிர்ப்பாளர்" எதிராக வெற்றி பெற்றதும் பிரபலமானவை.

பிரான்சு மேலவையில், இவர் அரசியலமைப்பு சட்டங்கள், சட்டம், உலகளாவிய வாக்குரிமை பற்றிய, விதிகள் மற்றும் பொது நிர்வாகம், ஊடக ஆய்வுகள் மற்றும் புதிய தொழில்நுட்பங்கள் மற்றும் செனட் செயலாளர் துணைக் குழு ஆகியவற்றில் உறுப்பினராக இருந்தார்.



</doc>
<doc id="152090" url="https://ta.wikipedia.org/wiki?curid=152090" title="ஆல்பர்ட் ராமசாமி">
ஆல்பர்ட் ராமசாமி

ஆல்பர்ட் ராமசாமி (பிரெஞ்சு மொழி: Albert Ramasammy) நவம்பர் 13, 1923 இல் பிறந்தார், இவர் ஒரு அரசியல்வாதி ஆவார் இவர் ரீயூனியன் சோசலிச கட்சி சார்பாக செனட்டராகப் பணியாற்றினார். இவர் இரீயூனியன் தமிழர் ஆவார்.

இவர் இந்தியாவிலிருந்து ரீயூனியன் தீவிற்கு ஒப்பந்த தொழிலாளர்களாக வந்த ஒரு ஏழைக் குடும்பத்தைச் சேர்ந்தவர். இவர் சமயத்தால் இந்துவாயினும் கிறித்துவ சமயத்திலும் ஈடுபாடு கொண்டிருந்தார். பள்ளியில் படித்துக் கொண்டிருந்தபோது சக மாணவர்கள் இனவெறியால் தாக்கியதால் பள்ளிப்படிப்பை நிறுத்திக் கொண்டார். இவர் 1943 இல் மடகாசுக்கர் தீவிற்கு அனுப்பப்பட்டார். பின்னர் ஆசிரியர் தொழிலை செய்து வந்தார். 1963 ஆம் ஆண்டு இரீயூனியன் தீவில் ஒரு கல்விக்கூடத்தின் பேராசிரியர் ஆனார்.

தொழில்ரீதியாகத் தலைமை ஆசிரியராக இருந்தாலும், ரீயூனியனில் பிராந்திய கவுன்சிலில் நுழைந்து பின்னர் செனட் சபைக்கு செப்டம்பர் 25, 1983 தேர்ந்தெடுக்கப்பட்டார். இந்தச் சபை அக்டோபர் 1, மட்டும் 1992 வரை பாராளுமன்ற கூட்டத்தில் நடைபெற்றது. 
இவர் உலகளாவிய வாக்குரிமை, விதிமுறை மற்றும் பொது நிர்வாகத்தின் அரசியலமைப்பு சட்டங்கள், சட்டம் ஆகியவற்றுக்கான நிர்வாக குழுக்களில் உறுப்பினர் ஆவார்.
இவர் 2000 ஆண்டிற்கு பின் அரசியல் வாழ்க்கையிலிருந்து ஓய்வு பெற்றார். இவரது அணுகுமுறைகள் பலருக்கு பிடித்திருந்ததால், இத்தீவின் பிரபலமானவர்களில் ஒருவராகத் திகழ்கிறார்.



</doc>
<doc id="152104" url="https://ta.wikipedia.org/wiki?curid=152104" title="கந்தியார்">
கந்தியார்

கந்தியார் என்போர் சமண சமயத்தில் துறவு பூண்ட பெண்மணிகள். 

அந்தணர் மரபில் இளமையில் கணவனை இழந்த பெண்மணிகள் கைம்மைக் கோலம் பூண்டு வடமொழி தென்மொழிகளில் வல்லவராக விளங்கி, இறை வழிபாட்டிலும், இசை (பஜனை) பாடுவதிலும் ஈடுபாடு செலுத்தி வாழ்ந்து வருதல் உண்டு.அதுபோல வாழ்ந்த சமண மதப் பெண்மணிகள் கந்தியார் எனப்பட்டனர்.

சிலப்பதிகாரத்தில் வரும் கவுந்தி அடிகள் கந்தியாருள் ஒருவர். 

சீவக சிந்தாமணி நூலில் இடைச்செருகல் பாடல்களைக் 'கந்தியார் பாட்டு' எனக் குறிப்பிடுகின்றனர். இந்தக் கந்தியார் பாடல்களைப் 'புன்சொல்' எனக் குறிப்பிட்டு அவற்றைக் களைந்து பரிமேலழகர் உரை எழுதியதாக பரிபாடல் உரை சிறப்புப் பாயிரம் குறிப்பிடுகிறது. 

உதயண குமார காவியம் என்னும் நூல் செய்தவர் யார் எனத் தெரியவில்லை. இந்த நிலையில் இத்தகைய கந்தியார் ஒருவர் இந்த நூலைச் செய்திருக்கலாம் என மு. அருணாசலம் கருதுகிறார்.


</doc>
<doc id="152110" url="https://ta.wikipedia.org/wiki?curid=152110" title="எண்ணெய் மற்றும் இயற்கை எரிவாயுக் கழகம்">
எண்ணெய் மற்றும் இயற்கை எரிவாயுக் கழகம்

எண்ணெய் மற்றும் இயற்கை எரிவாயுக் கழகம் (ONGC ) (ஜூன் 23, 1993 இல் ஒருங்கிணைக்கப்பட்டது) என்பது ஒரு இந்தியப் பொதுத்துறை பெட்ரோலிய நிறுவனம் ஆகும். இது ஃபார்ச்சூன் குளோபல் 500 நிறுவனத் தரவரிசையில் 152ஆவது இடம் வகிக்கிறது, மேலும் இது இந்தியாவின் கச்சா எண்ணெய் உற்பத்தியில் 77%மும், இந்தியாவின் இயற்கை எரிவாயு உற்பத்தியில் 81%மும் பங்களிக்கிறது. இது இந்தியாவில் அதிகமாக இலாபம் ஈட்டும் நிறுவனம் ஆகும். இது ஆகஸ்ட் 14, 1956 இல் ஒரு ஆணையமாக அமைக்கப்பட்டது. இந்திய அரசாங்கம் இந்த நிறுவனத்தின் 74.14% சமபங்கு பங்கினை வைத்திருக்கிறது.

இந்திய அரசின் பொதுத்துறை நிறுவனங்களில் மகாரத்னா மதிப்பைப் பெற்ற மிகப் பெரிய நிறுவனம் ஆகும்.

ONGC, எண்ணெயின் ஆய்வுகள் மற்றும் உற்பத்தி தொடர்புடைய நிறுவனங்களில் ஆசியாவின் மிகப்பெரிய மற்றும் மிகவும் இயக்கத்தில் உள்ள நிறுவனங்களில் ஒன்றாகும். இது இந்தியாவின் 26 படிவுக்கலன்களில் ஹைட்ரோகார்பன்களை ஆராய்வதற்காகவும் தன்னகப்படுத்தவும் உட்பட்டுள்ளது. இது இந்தியாவின் கச்சா எண்ணெய்த் தேவைகளில் 30%த்தை உற்பத்தி செய்கிறது. இது இந்தியாவில் 11,000 கிலோமீட்டர்களுக்கும் அதிகமான குழாய்த்தொடர்களைச் சொந்தமாகக்கொண்டு இயக்கிவருகிறது. சமீபகாலம் வரையிலும் (மார்ச் 2007) இந்நிறுவனம் சந்தை முன்னணி வகிப்பதில் இந்தியாவின் மிகப்பெரிய நிறுவனமாக இருந்தது..

ஆகஸ்ட் 1960 இல், எண்ணெய் மற்றும் இயற்கை எரிவாயு ஆணையம் உருவாக்கப்பட்டது. ஆணையத்துக்கு வெறும் இயக்குநர்பதவி நிலையில் இருந்து உயர்வாக, இது மேம்பட்ட ஆற்றல்களை உடையதாக இருந்தது. 1959 இல், இந்த ஆற்றல்கள், ஆணையத்தை [இந்தியப் பாராளுமன்றத்தின்] செயல்பாடுகளின் மூலமாக சட்டப்படி அதிகாரம் பெற்ற உறுப்பாக மாற்றியதன் மூலமாக, மேலும் மேம்படுத்தப்பட்டன

இதன் அடித்தளம் விதிக்கப்பட்டதில் இருந்து, ONGC இந்தியாவின் எண்ணெய் மற்றும் இயற்கை எரிவாயு தொடர்பான பார்வையை, நாட்டின் வரம்புக்குட்பட்ட ஆற்றலுக்கெதிரான செயல்பாட்டிற்கு சமமானதாய் பார்த்ததில் இருந்து மிகப்பெரிய நிலைத்து நீடிக்கக்கூடிய துறையாக பார்க்கும்படி மாற்றியது. 1959 இல் இருந்து, ONGC இந்தியாவின் பெரும்பாலான பகுதிகளில் மற்றும் வெளிநாட்டுப் பிரதேசங்களில் அதன் இருப்பை குறிப்பிடத்தக்களவில் உருவாக்கியுள்ளது. ONGC அஸ்ஸாமில் புதிய மூலங்களைக் கண்டறிந்தது, மேலும் கேம்பே கலனில் (குஜராத்) புதிய எண்ணெய் அதிகார வரம்பையும் நிறுவியுள்ளது. பாம்பே ஹையின் (தற்போது மும்பை ஹை என அறியப்படுகிறது) கண்டுபிடிப்புடன் 1970 இல், ONGC தொலைக்கடலுக்குச் சென்றது. இந்தக் கண்டுபிடிப்பு மற்றும் அதைத் தொடர்ந்து மேற்கத்திய தொலைக்கடலில் மிகப்பெரிய எண்ணெய் கலன்கள் கண்டறியப்பட்டதுடன், நாட்டில் கண்டறியப்பட்டதில் ஹைட்ரோகார்பன் இருப்பு மொத்தமாக 5 பில்லியன் டன்கள் ஆனது. எனினும், ONGCயின் மிகவும் முக்கியமான பங்களிப்பு, உலகளாவிய போட்டி நிலைகளில் ஆய்வு மற்றும் உற்பத்தி நடவடிக்கைகளில் அதன் சுய-நம்பிக்கை மற்றும் அடிப்படை செயல்திறன்களின் மேம்பாடு ஆகியவை ஆகும்.

1990க்குப் பிறகு, தாராளமயமாக்கப்பட்ட பொருளாதாரக் கொள்கை அமலுக்கு வந்தது, அதைத்தொடர்ந்து பொதுத்துறை கையகப்படுத்துதல்களில் அரசு சமபங்கின் பகுதியளவு முதலீட்டு இழப்புகளைச் சந்தித்தது. அதன் விளைவாக, ONGC லிமிட்டட் நிறுவனமாக மறுசீரமைக்கப்பட்டது, மேலும் முந்தைய எண்ணெய் & இயற்கை எரிவாயு ஆணையத்தின் வணிகம், 1993 இல் எண்ணெய் மற்றும் இயற்கை எரிவாயு கழகமாக மாறிய பிறகு, 2 சதவீதப் பங்குகள் போட்டி விலைகளின் மூலமாக முதலீட்டு இழப்பு ஏற்பட்டது. சமபங்கின் தொடர்ந்த விரிவாக்கம் ONGC பணியாளர்களுக்கு 2 சதவீத பங்குகளை வழங்கியதன் மூலமாகச் செய்யப்பட்டது. மார்ச் 1999 இல் இந்தியன் ஆயில் கார்ப்பரேசன் (IOC) மற்றும் கேஸ் அத்தாரிட்டி ஆஃப் இந்தியா லிமிட்டட் (GAIL) ஆகிய இரு நிறுவனங்களும், ஒன்றுக்கொன்று இருப்புகளை இடை வைப்பு செய்துகொள்ள ஏற்றுக்கொண்ட போது, அது மற்றொரு பெரிய துணிகர முயற்சியாக இருந்தது. அதைத் தொடர்ந்து அரசாங்கம் அதன் ONGC வைப்புப்பங்கில் 10 சதவீதத்தை IOCக்கும், 2.5 சதவீதத்தை GAILக்கும் விற்பனை செய்தது. இதனால், அரசாங்கத்தின் ONGC இன் வைப்பு 84.11 சதவீதமாகக் குறைந்தது.
2002-03 இல், பிர்லா குழமத்தின் மங்கலூர் ரீஃபைனரி அண்ட் பெட்ரோகெமிக்கல்ஸ் லிமிட்டட் (MRPL), ONGC ஐக் கையகப்படுத்தி, அதன் சில்லறை விற்பனை நுழைவை அறிவித்தது. ONGC அதன் துணை நிறுவனமான ONGC விதேஸ் லிமிட்டடின் (OVL) மூலமாக உலகளாவிய களங்களுக்கும் சென்றது. ONGC வியட்நாம், சாகாலின் மற்றும் சூடான் ஆகியவற்றில் பெருமளவு முதலீடுகளைச் செய்துள்ளது, மேலும் அதன் முதல் ஹைட்ரோகார்பன் வருவாயை அதன் வியட்நாம் முதலீட்டில் பெற்றது. இரண்டாவது சூடானிய குடிமக்கள் போர் நடந்துவந்த நேரத்தில், சூடான் அரசாங்கம் அதன் போர் முயற்சிகளுக்கு எண்ணெய் வருவாயை மட்டுமே கிட்டத்தட்ட நம்பியிருந்தது. இந்தப் போர் முயற்சி, போர்க் குற்றங்கள், மனித உரிமை மீறல்கள் மற்றும் இனப்படுகொலைகள் ஆகியவை ஏற்பட வழிவகுப்பதாகத் தொடர்ந்து குற்றஞ்சாட்டப்பட்டது. எண்ணெய் ஆய்வு மற்றும் தன்னகப்படுத்தலுக்காக சூடானிய அரசாங்கம் வலுக்கட்டாயமாக குடியிருப்பவர்களை இடம்பெயரச் செய்வதாக சர்வதேசப் பார்வையாளர்கள் குற்றம் சாட்டினர். எதிர்ப்பின் ஒரு பகுதியாக, சூடானின் பிரெஸ்பிடெரியன் தேவாலயம், இனப்படுகொலைகளுக்கான அமெரிக்க நீதிமன்றத்தில் நிறுவனத்தின் மீது வழக்கு தொடுத்தது, அதில் அந்த நிறுவனம் சூடானிய அதிகாரிகளுக்கு "எண்ணெய் ஆய்வுக்கான வழிகளைப் பெறும் முயற்சியாக, தேவாலயங்களில் குண்டுவைத்தல், தேவாலயத் தலைவர்களைக் கொலை செய்தல் மற்றும் கிராமவாசிகளைத் தாக்குதல்" ஆகியவற்றுக்கு உதவியதாகக் குறிப்பிடப்பட்டிருந்தது. முன்னெப்போதும் இல்லாத நிகழ்வான இதில், அமெரிக்க நீதிபதி அந்த வழக்கு செல்லும் என முடிவு செய்தார், மேலும் பின்னர் நியூயார்க்கில் உள்ள தென் மாவட்டத்துக்கான US மாவட்ட நீதிமன்றம் மூலமாகத் தள்ளுபடி செய்யப்பட்டது, வாதியின் மேல்முறையீடு நிலுவையில் இருக்கிறது. நிறுவனத்திற்கு எதிரான கோரிக்கைகளுக்கு ஆதரவளிக்கும் ஏற்றுக்கொள்ளத்தக்க சான்றுகள் எதுவும் வாதிகளிடம் இல்லை என நீதிமன்றம் தீர்ப்பளித்திருந்தது. இந்திய நிறுவனமான ONGC விதேசுக்கு வைப்புகள் விற்பனை செய்வதன் மூலமாக சூடான் கைப்பற்றியிருந்த பங்குகளை விற்றது.

2009 இல், ONGC, ஈரானின் கடற்கரையில் உள்ள பெர்சியன் வளைகுடாப் பகுதியில், 1 பில்லியன் கொள்கலன் இருப்பு வைக்கக்கூடிய அளவில் கனத்த கச்சா எண்ணெயுடன் பெருமளவு எண்ணெய் களத்தைக் கண்டறிந்தது. மேலும், ONGC, ஃபார்சாத் B எரிவாயுக் களத்தில் இருந்து 1.1 பில்லியன் கன அடி இயற்கை எரிவாயுவைப் பிரித்தெடுப்பதற்காக US$3 பில்லியனை முதலீடு செய்வதற்கு ஈரானுடன் ஒப்பந்தத்தில் கையெழுத்திட்டுள்ளது.





</doc>
<doc id="152115" url="https://ta.wikipedia.org/wiki?curid=152115" title="இரத்தக்கழிசல்">
இரத்தக்கழிசல்

இரத்தக்கழிசல் அல்லது சீதபேதி (Dysentery அல்லது Bloodyflux) உடலின் குடல் பகுதியில், முக்கியமாக பெருங்குடலில், ஏற்படும் ஓர் அழற்சி நோயாகும். இதனால் காய்ச்சல் மற்றும் வயிற்று வலியுடன் மலத்தில் சளி மற்றும்/அல்லது குருதியுடன் கூடிய கடுமையான வயிற்றுப்போக்கு ஏற்படும். இவை வயிற்றுப்பகுதிகளில் உள்ள பெருங்குடலில் சீரற்ற நிலையையும், பெரும் வேதனைகளையும் கொடுக்கக்கூடியது. இவை பரவுவதற்கு சுத்தமற்ற பழக்க வழக்கங்களே காரணமாகிறது.

ஆரம்பத்தில் இவை வயிற்றுவலிகளையும், மலத்துடன் ரத்தம், கோழை கலந்து வெளியாகும். இதில் மலம் திரவ நிலையில் வெளியாகும். அடிக்கடி மலம் கழிக்க வேண்டியது வரும். பெரும்பாலும் இவை நம் நோய் எதிர்ப்பு ஆற்றலால் குணப்படுத்தவல்லது. இவை வெகுநாட்களுக்கு நீடிக்காது அதிகப்படியாக மூன்று நாட்களுக்கு மேல் நீடிக்காது. அவ்வாறு நீடிக்கும்போது நோய் முற்றுகிறது என்பதை உணர்த்துகிறது. இவை முற்றினால் உடல்நிலை மிக மோசமான நிலையையெட்டும். முதிர்ந்த நிலையில் குருதி கலந்த வாந்தி, கடும் வயிற்றுவலி, காய்ச்சல், அதிர்ந்த நிலையடைதல், மந்தம், சோர்வுகளை அடைய நேரிடும். நோயின் தீவிரம் மரணத்தையும் தழுவ நேரிடும். முலைப்பால் வெல்லம் தாளாமை தற்காலிகமாக நிகழலாம், சிலநேரங்களில் கடுமையான நோய்த்தாக்கத்தில் இது பல்லாண்டுகள் தொடரவும் கூடும். சில மிகக்கடுமையான தாக்கங்களில் குருதியுடன் வாந்தி எடுத்தல், கடுமையான வயிற்று வலி, காய்ச்சல், அதிர்ச்சி, மற்றும் சன்னி ஆகிய அறிகுறிகளும் காணப்படும்.

பேதியானது வயிற்றில் ஏர்படும் வேறு சில அழர்சிகளால் கூட வரும். ஆனால் சீதபேதி இரு வேறு நோய் தொற்றுக்காரணிகளால் வருகிறது. ஒன்று - பாக்டீரியா இனத்தைச் சேர்ந்த "சிகல்லா டிசண்ட்ரியே" என்பதாகும். வேறு காரணி மூத்தவிலங்கில் ஒருவரான (எண்டமீபா இச்டோலிடிகா) அமீபாவாகும். இவைகளைக்கொண்டு பாசில்லரி டிசண்ட்ரி என்றும் அமீபிக் டிசண்ட்ரி எனவும் விவரிக்கிறோம்.

இவை பெரும்பாலும் முறையற்ற வாழ்வுநிலைகளால் வருவது. சுத்தமற்ற நீர் மற்றும் உணவுகளை எடுத்துக்கொள்வதாலும், நகங்களை நறுக்காததாலும்/நக இடுக்குகளை சுத்தமாக வைத்திராமையிலும் வருகிறது. சுத்தம் சோறுபோடும் என்பதை விட சுத்தம் ஆரோக்கியம் தரும். பொதுக்கழிவறைகளைப் பயன்படுத்துவதால், சுத்தமற்ற கழிவரைகளினாலும் வருகிறது.

ஆய்வரைகளில் இவைகளை மாதிரியின் புறத்தோற்றத்தை வைத்து அறியலாம். மாதிரியாக மலம் அல்லது குருதியை பரிசோதனைக்கூடத்திற்குத் அனுப்பலாம். இவைகளை நுண்ணோக்கியின் மூலம் கண்டுப்பிடிக்க முடியும். மேலும் இவைகளை ஆய்வைகளில் வளரூடகத்தில் வளர்பதின் மூலமும் அறியலாம்.

முன்பு சொன்னதைப் போல் சுத்தம் வாழ்வாதாரம். பாசில்லரி நோய்களுக்கு உயிர்ப்பகைகளைப் பயன்படுத்துகின்றனர். குறிப்பாக சிப்ரோப்லாக்சாசின் என்னும் உயிர்ப்பகையை பயன்படுத்துகின்றனர். மூத்தவிலங்கிக்கு அசோல் மருந்துகளான மெட்ரோனிடசோலை பரிந்துரைக்கின்றனர். வருமுன் தடுப்பே சிறந்தது - குறைந்தது ஒரு வருடத்திற்கு ஒருமுறையாவது மருத்துவரையணுகி குடல்களை சுத்தம் செய்ய மருந்துகளை எடுத்துக்கொள்ள வேண்டும்.

நோய் அறிகுறி தென்பட்டால் மருத்துவரை அணுக வேண்டும். எக்காரணம் கொண்டும் மருத்துவரின் ஆலோசனையின்றி மருந்து எடுப்பதும் விற்பதும் குற்றமாகும். 



</doc>
<doc id="152116" url="https://ta.wikipedia.org/wiki?curid=152116" title="தைரிய முத்துச்சாமி">
தைரிய முத்துச்சாமி

தைரிய முத்துச்சாமி ("Thiery Moutousammy") லார்டு கொசிட்டி ("Lord Kossity") என்ற பெயரில் பிரபலமாக அறியப்படும் ஒரு சொல்லிசைக் கலைஞர். இவர் பிரெஞ்சு அண்டிலிசுவின் மர்தினிக்கு தீவைச் சேர்ந்தவர். தற்போது இவர் பிரான்சு தலைநகர் பாரீசில் வசித்து வருகிறார்.

பாரிசில் பிறந்த தைரிய முத்துசாமி தனது 11வது அகவையில் பெற்றோரின் பிறந்த இடமான கரிபியனில் உள்ள மர்தினிக்கிற்கு பெற்றோருடன் குடிபெயர்ந்தார். இவர் தனது இசைப்பயணத்தை 1990களில் தனது உறவினர் ஜெக்கில் என்பவரின் காண்ட்ராஸ்ட் இசைக்குழுவில் ஆரம்பித்தார். இதன் பின்னர் பல இசைத்தொகுப்புகளை வெளியிட்டுள்ளார். 1995 ஆம் ஆண்டில் மீண்டும் பாரீசிற்குக் குடிபெயர்ந்தார்.


</doc>
<doc id="152119" url="https://ta.wikipedia.org/wiki?curid=152119" title="பகழிக்கூத்தர்">
பகழிக்கூத்தர்

பகழிக்கூத்தர் 15 ஆம் நூற்றாண்டில் வாழ்ந்த தமிழ்ப்புலவர். திருச்செந்தூர் முருகன் பிள்ளைத்தமிழ் என்னும் நூல் இயற்றிப் பெரும்புகழ் ஈட்டியவர். இவர் இயற்றிய மற்றொரு நூல் சிந்தாமணிச் சுருக்கம். 

இராமநாதபுரம் மாவட்டம் செம்பிநாட்டைச் சேர்ந்த சன்னாசி என்னும் ஊரில் பிறந்தவர். தந்தை பெயர் தருப்பாதனர். இவர் அம்புகள் செய்து தரும் கொல்லர். அந்தணர் எனவும் கருதுகின்றனர். புகலூர் கோயில் ஐயனார் பெயர் பகழிக்கூத்தர்.

வைணவராய் இருந்த இவர் முருகனைப் பாடியது பற்றி ஒரு கதை கூறுவர். இவரது கனவில் முருகனடியார் ஒருவர் தோன்றி ஓலை ஒன்று தந்துசென்றார். விழித்துப் பார்க்கையில் உண்மையாகவே ஓலை இருந்தது. அதில் முருகனைப் பாடுமாறு எழுதியிருந்தது. பகழிக்கூத்தர் திருநீறு அணிந்தார். வைணவர் வெறுத்தனர். ஒருநாள் களவுபோன திருச்செந்தார் முருகன் மாலை பகழிக்கூத்தர் கழுத்தில் இருந்தது. இது முருகன் அருள் தந்த மாலை எனக் கருதி இவர் முருகன்மீது பாடலானார். 

பகழிக்கூத்தர் காலம் 15 ஆம் நூற்றாண்டு என்பது சில அகச்சான்றுகளால் நிறுவப்பட்டுள்ளது.



</doc>
<doc id="152120" url="https://ta.wikipedia.org/wiki?curid=152120" title="பிரம்பு">
பிரம்பு

பிரம்பு உலகெங்கும் வளரும் போவேசியே குடும்பத்தைச் சேர்ந்த நெகிழ்ச்சித்தன்மையான வன்தண்டைக் கொண்ட பல்லாண்டுத் தாவரமாகும். இது இரண்டு பேரினங்களைக் கொண்டது. பேரினம் அருண்டோ (Arundo) மத்திய தரைக்கடல் முதல் தூரக்கிழக்கு நாடுகளை தாயகமாகக் கொண்டவை. மற்றைய பேரினம் அருண்டினாரியா (Arundinaria)

பிரம்பு அதன் தடிப்பு, உறுதி நெகிழ்ச்சித் தன்மை என்பவற்றுக்கு ஏற்ப வேறுபட்ட பயன்பாடுகளுக்கு பயன் படுத்தப்படுகின்றது. உறுதிமிக்க பிரம்பு ஊன்றுகோல், வீட்டுக் கூரை, கதிரை, புத்தக அலுமாரி, என்பன தயாரிக்கப் பயன்படுத்தப் படுகின்றன. வளையும் தன்மையான பிரம்பு தண்டனை வழங்கும் கோல் ஆகவும் பூச்சாடி முதலான அழகுப் பொருட்கள் தயாரிப்பதற்கும் பயன்படுத்தப்படுகின்றது.

சாதாரண பிரம்பு: சாதாரண பிரம்பு கண்டிப்பான ஆசிரியரின் குறியீடாக பயன்படுத்தப்படுகின்றது.

வெள்ளைப்பிரம்பு: கட்புலக் குறைபாட்டின் குறியீடாகப் பயன்படுத்தப்படுகின்றது.


</doc>
<doc id="152129" url="https://ta.wikipedia.org/wiki?curid=152129" title="ராசா பர்வைசு அசரஃப்">
ராசா பர்வைசு அசரஃப்

ராசா பர்வைசு அசரஃப் ("Raja Pervez Ashraf", உருது, பஞ்சாபி: ; பிறப்பு திசம்பர் 26, 1950) பாக்கித்தானின் அரசியல்வாதி. அந்நாட்டின் 17வது பிரதமராக சூன் 22, 2012 அன்று பொறுப்பேற்றுள்ளார். முந்தைய யூசஃப் ரசா கிலானியின் அமைச்சரவையில் மார்ச் 2008 முதல் பெப்ரவரி 2011 வரை நீர் மற்றும் மின்னாற்றல் அமைச்சராக பணியாற்றி உள்ளார். ராவல்பிண்டி மாவட்டத்திலிருந்து பாக்கித்தான் மக்கள் கட்சியின் மூத்த தலைவராக விளங்குகிறார். 



</doc>
<doc id="152134" url="https://ta.wikipedia.org/wiki?curid=152134" title="விம்பிள்டன், லண்டன்">
விம்பிள்டன், லண்டன்

விம்பிள்டன் இங்கிலாந்தின் லண்டனுக்குத் தென்மேற்கே உள்ள ஒரு மாவட்டமாகும். இங்கேயே கிராண்ட் ஸ்லாம் போட்டிகளில் ஒன்றான விம்பிள்டன் கோப்பை டென்னிஸ் போட்டிகள் நடத்தப்படுகின்றன. இப்பகுதி நகர்ப்புறம், கிராமப்புறம் என இரு பகுதிகளாகப் பிரிக்கப்பட்டுள்ளது. இரும்பு யுகத்தின்போது கட்டப்பட்டதாகக் கருதப்படும் குடியிருப்புகளும் இங்கே கண்டுபிடிக்கப்பட்டுள்ளன.


</doc>
<doc id="152136" url="https://ta.wikipedia.org/wiki?curid=152136" title="புதுக்குடியிருப்பு (முல்லைத்தீவு)">
புதுக்குடியிருப்பு (முல்லைத்தீவு)

புதுக்குடியிருப்பு ("Puthukkudiyirippu") இலங்கையின் வடக்கே, முல்லைத்தீவு மாவட்டத்தில் புதுக்குடியிருப்பு பிரதேசச் செயலாளர் பிரிவில் அமைந்துள்ள ஒரு நகரம்.

இங்கு கிராமவாசிகள் பெரும்பாலான விவசாயிகள் மற்றும் மீனவர்களும் குறிப்பிடத்தக்க விகிதத்தில் உள்ளனர். யாழ்ப்பாண மாவட்டத்தில் இருந்து மக்களின் பெரும் உட்புகுதல் அங்கு இருந்த போது, 1990 வரை. இரண்டு வார்டுகளில் சிறு அரசாங்க வைத்தியசாலை முல்லைத்தீவு மாவட்டத்தில் முக்கிய மருத்துவமனைகளில் ஒன்றாக மாறியது.

முல்லைத்தீவின் கீழ் அமைந்திருந்த இந்நகரம் பின்னர், ஒரு தனிப் பிரதேச வருவாய்ப் பிரிவு என அறிவிக்கப்பட்டது, அமிர்தலிங்கம் என்பவர் முதல் பிரதேச வருவாய்ப் பிரிவு அதிகாரியாகப் பணியாற்றினார். பின்னர் அது நிர்வாக சீர்திருத்தங்களைப் பிரதேச செயலாளர் பிரிவு மாறியது.

முக்கியமாக விவசாய சமூகம் இருப்பது, வீடுகள் கட்டமைப்பு இப்போது மற்றும் 1960 இடையில் பற்றி தனிப்பட்ட இருந்தன. பொதுவாக வீடுகள் நான்கு தொகுதிகள் கொண்டிருந்தது. அரை சுவர்கள் ஒரு முக்கிய லவுஞ்ச், படுக்கையறை, ஒரு சமையலறை மற்றும் நெற்களஞ்சியம் பயன்படுத்தப்பட்டது எந்த ஒரு கதவை ஒரு மூடிய தொகுதி இருந்தது.





</doc>
<doc id="152137" url="https://ta.wikipedia.org/wiki?curid=152137" title="புதுக்குடியிருப்பு மத்திய கல்லூரி">
புதுக்குடியிருப்பு மத்திய கல்லூரி

புதுக்குடியிருப்பு மத்திய கல்லூரி இலங்கையின் வடக்கே முல்லைத்தீவு மாவட்டத்தின் வன்னித் தொகுதியில் புதுக்குடியிருப்பு என்னும் பிரதேசத்தின் பழமையானதொரு பாடசாலை ஆகும்.

புதுக்குடியிருப்பு வாழ் மக்களின் உதவியுடன் சைவ வித்திய விருத்தி சங்கத்தினால் அன்றைய காலப்பகுதியில் இந்தப் பாடசாலை நிறுவப்பட்டது. அன்று அதன் பெயர் சிறி சுப்பிரமணிய வித்தியாசாலை. இப்பாடசாலையின் முதல் தலைமை ஆசிரியராக விளங்கியவர் மு. நேசரத்தினம் என்பவர். அப்போது ஆண்டு ஒன்று தொடக்கம் பத்து வரையிலான வகுப்புகளே இருந்தன. அவரைத் தொடர்ந்து நமசிவாயம், சின்னத்துரை ஆகியோர்கள் அதிபர்களாகப் பணியாற்றினர். சின்னத்துரையின் காலத்தில் முதன் முதலில் கல்லால் அமைக்கப்பட்ட கட்டடம் அமைக்கப்பட்டது. இவரைத் தொடர்ந்து தங்கராசா என்பவர் அதிபராகப் பணியேற்றார். இவரின் காலத்தில் மகாவித்தியாலமாக தரமுயர்த்தப்பட்டது. அதன் பின் பணியாற்றிய கு. வி. செல்லத்துரையின் முயற்சியால் புதிய அறிவியல் ஆய்வுகூடமும் புதிய கட்டிடங்களும் உருவாக்கப்பட்டன. இவருக்கு பின் வேலுப்பிள்ளை, அரியரத்தினம் ஆகியோர்கள் அதிபர்களாக கடமையாற்றினர்கள்.

1966ம் ஆண்டு உயர்தர பரீட்சை எழுதிய மரியாம்பிள்ளை என்ற மாணவர், கலைப்பிரிவில் சித்தியடைந்து முதல் முதலாக பல்கலைக்கழகத்திற்குத் தெரிவாகி கல்லூரிக்குப் பெருமை சேர்த்தார். 1974 கல்லூரியின் அதிபர் பொறுப்பை ஏ. கே மகாலிங்கம் பெற்றார். இவருடைய காலத்தில் விஞ்ஞானப் பிரிவு இணைக்கப்பட்டது. இவரின் காலத்தில்தான் மருத்துவம், வர்த்தகத் துறைகளில் மாணவர்கள் பல்கலைக்கழகத்திற்கு அனுமதி பெற்றனர்.

இதன் பின் கல்லூரி கொத்தணிப் பாடசாலையாக தரமுயர்த்தப்பட்டு அதன் அதிபராக ச. நாகரத்தினம் பொறுப்பெடுத்து கொண்டார். இவரின் பின் கல்லூரியின் அதிபராக பி.கே சிவலிங்கம் பொறுப்பெடுத்து கொண்டார். இவர் கல்வி மட்டும் இல்லாமல் துறைசார்ந்த ஏனைய அம்சங்களையும் மாணவர்களுக்கு அறிமுகப்படுத்தினார். அத்தோடு மத்திய கல்லூரியாகவும் தரமுயர்த்தப்பட்டது. ஈழப்போரின் போது வவுனியாவில் காமினி ஒருங்கிணைக்கப்பட்ட பாடசாலையாக இயங்கி வந்தது. போரின் போது முற்றாக சேதமடைந்த இக்கல்லூரியில் புலம்பெயர் பழைய மாணவர்களும் சமூகமும் இணைந்து கல்லூரிக்குப் பொன்விழா மண்டபம், நூலகம், ஆய்வுகூடம், மாடிக் கட்டிடம் ஆகியன அமைக்கப்பட்டன. இப்பாடசாலை இப்போது தன்னுடைய சொந்த இடத்தில் இயங்கி வருகிறது. இப்போது கல்லூரியின் அதிபராக சி. சுப்ரமணியேசுவரன் இருந்து வருகின்றார்.



</doc>
<doc id="152138" url="https://ta.wikipedia.org/wiki?curid=152138" title="ஐஎன்எஸ் விக்ரமாதித்யா">
ஐஎன்எஸ் விக்ரமாதித்யா

ஐஎன்எஸ் விக்ரமாதித்யா (சமஸ்கிருதம்: विक्रमादित्य, Vikramāditya, "Brave as the Sun") ஆனது முன்னாள் சோவியத் ஒன்றியத்தின் வானூர்தி தாங்கிக் கப்பலான அட்மிரல் கோர்ஷ்கோவ் கப்பலின் புதிய பெயராகும். இது இந்தியாவால் இந்தியக் கடற்படைக்காக வாங்கப்பட்டுள்ளது,15 ஆண்டுக்குப் பிறகு விக்ரமாதித்யா முழுமையாக கட்டி முடிக்கப்பட்டுள்ளது. ரஷ்யாவில் நடைபெறும் விழாவில், இக்கப்பல் இந்திய கடற்படையில் சேர்க்கப்படுகிறது.

விக்ரமாதித்யா 1978-1982ல் கருங்கடல் கப்பல் கட்டும் தளம், மிகொளைவ், உக்ரைனில் கட்டப்பட்ட கிவ் வகுப்பு வானூர்தித் தாங்கிக் கப்பலின் மாறுதல் செய்யப்பட்ட கப்பல் ஆகும். இந்தக் கப்பல் தற்போது உருசியாவின் செவ்மாஷ் கப்பல் கட்டும் தளத்தில் பெருமளவில் மேம்படுத்தப்பட்டுள்ளது. இது ரூ.14,483 கோடியில் உருவாக்கப்பட்டுள்ளது.


ஐஎன்எஸ் விக்ரமாதித்யா போர்க்கப்பலை ஜூன் 13 2014 அன்று இந்தியபிரதமர் நரேந்திர மோடி இந்திய கடற்படைக்கு முறைப்படி அர்ப்பணித்தார்.


</doc>
<doc id="152145" url="https://ta.wikipedia.org/wiki?curid=152145" title="மெனோரா">
மெனோரா

மெனோரா () என்பது ஏழு கிளைகள் கொண்ட தங்கத்தினாலான ஒரு விளக்குத் தண்டு என வேதாகமம் கூறுகின்றது. இது மோசேயினால் காட்டுப்பகுதியில் அமைக்கப்பட்ட திருக்கூடாரத்திலும், பின்பு எருசலேம் திருக்கோயிலிலும் வைக்கப்பட்டிருந்தது. ஒவ்வொரு நாளும் அந்த விளக்கில் ஒளியேற்ற தூய புதிய ஆலிவ் எண்ணெய் எரிக்கப்பட்டது. பண்டைய காலந்தொட்டு மெனோரா யூதத்தின் அடையாளமாக இருந்து வந்தது. தற்போது இசுரேலின் சின்னமாக இருக்கிறது.

மெனோரா, ஒரு அடிப்பாகத்தையும் ஆறு கிளைகள் கொண்ட ஒரு தண்டையும் கொண்டு கெட்டியான தங்கத்தினால் உருவாக்கப்பட்டது. ஆறு கிளைகளும் நடுத் தண்டின் உயரத்திற்கேற்ப வளைந்து காணப்படும். ஆகவே, ஏழு விளக்குகளின் உச்சிகளும் சம ஒழுங்கில் காணப்படும்.

கடவுள் மோசேக்கு மெனோராவின் வடிவத்தை வெளிப்படுத்தி அதன் உருவாக்கம் பற்றி கூறியதாக பின்வருமாறு வேதாகமத்தில் அல்லது தோராவில் காணப்படுகிறது. (விடுதலைப்பணயம்/யாத்திரையாகமம் 25:31-40):




</doc>
<doc id="152146" url="https://ta.wikipedia.org/wiki?curid=152146" title="ராஜேஷ் கன்னா">
ராஜேஷ் கன்னா

ராஜேஷ் கன்னா ( "Rajesh Khanna", பிறப்பு ஜதின் கன்னா, திசம்பர் 29, 1942 - சூலை 18,2012) ஓர் இந்தித் திரைப்பட நடிகர், இந்தித் திரைப்படத் தயாரிப்பாளர் மற்றும் காங்கிரசு அரசியல்வாதி.

1966ஆம் ஆண்டு ஆக்ரி கத் என்ற திரைப்படம் மூலம் அறிமுகமான ராஜேஷ் கன்னா 1969ஆம் ஆண்டு வெளியான ஆராதனா திரைப்படம் மூலம் பிரபலமானார். இதுவரை 163 இந்தித் திரைப்படங்களில் நடித்துள்ளார்; இவற்றில் 22 திரைப்படங்களில் இரண்டு நாயகர்களி்ல் ஒருவராக நடித்துள்ளார். மூன்று முறை பிலிம்பேர் விருதுகள் வென்றுள்ள இவரது பெயர் பதினான்கு முறை இந்த விருதுக்கு பரிந்துரைக்கப்பட்டுள்ளது. பிலிம்பேர் வாழ்நாள் சாதனை விருது இவருக்கு 2005இல் வழங்கப்பட்டது. மிகக் குறுகிய காலத்தில் வெற்றிப்படங்களை அடுத்தடுத்து கொடுத்து புகழேணியின் உச்சக்கட்டத்திற்கு சென்ற இவரே இந்தித் திரைப்படத்துறையின் முதல் "சூப்பர் ஸ்டார்" என அறியப்படுகிறார். இவரது குறிப்பிடத்தக்க திரைப்படங்களாக ஆராதனா, அமர்பிரேம், ஆனந்த், கத்தி பதங், ராஸ், பகாரோங் கே சப்னே, இத்தெஃபாக், சச்சா ஜூதா, ராஜா ராணி, பவார்ச்சி ஆகியன அமைந்தன.

ராஜேஷ் கன்னா இந்திய தேசிய காங்கிரசு கட்சியின் சார்பில் 1992இல் நடந்த இடைத்தேர்தலில் புது தில்லி மக்களவைத் தொகுதியில் போட்டியிட்டு வெற்றி பெற்றார். தொடர்ந்து 1996ஆம் ஆண்டு பொதுத்தேர்தலிலும் அதே தொகுதியில் போட்டியிட்டு தக்க வைத்துக் கொண்டார். தொடர்ந்து தனது இறுதிக்காலம்வரை காங்கிரசின் அரசியல் செயல்பாட்டில் பங்கெடுத்து வந்தார்.

கன்னாவும் அவரது வெளிநாட்டு நண்பர்களும் சீரடியில் பக்தர்கள் தங்கி வழிபட தங்குவிடுதிகளைக் கட்டத் திட்டமிட்டனர்.

ஜூன், 2012இல் கன்னாவின் உடல்நலம் மோசமடைந்துள்ளதாக செய்திகள் வெளியாயின.


</doc>
<doc id="152152" url="https://ta.wikipedia.org/wiki?curid=152152" title="மூன்றாம் நந்திவர்மன்">
மூன்றாம் நந்திவர்மன்

மூன்றாம் நந்திவர்மன் ("Nandivarman III") என்பவர் பல்லவ மன்னர்களுள் ஒருவர். இவரது ஆட்சிகாலம் 825-850. இவர் பல்லவ மன்னன் இரண்டாம் நந்திவர்மனின் பேரனும் தந்திவர்மனின் மகனுமாவார். இவருக்கு இரு மனைவியர்கள் மற்றும் இரு மகன்கள். பல்லவப் பேரரசை இரு பகுதிகளாகப் பிரித்து தென் பகுதியை நிருபதுங்கவர்மனுக்கும், வட பகுதியை கம்பவர்மனுக்கும் (பழுவேட்டரையரின் புதல்வி கண்டன் மாறம்பாவையரின் மகன்) கொடுத்தார்.

மூன்றாம் நந்திவர்மன் காலத்தில் பல்லவர்களின் ஆட்சி வலுப்பெற்றது. தனது தந்தையின் காலத்தில் வீழ்ச்சியடைந்திருந்த பல்லவர்கள் ஆட்சியை இவர் மீண்டும் வலுப்படுத்தினார். இராஷ்டிரகூடர்களுடன் கங்கர்களுடனும் கூட்டணி அமைத்துக் கொண்டு பாண்டியர்களை காஞ்சிக்கருகில் உள்ள "தெள்ளாறு" என்னுமிடத்தில் தோற்கடித்தார். பின்வாங்கி ஓடிய பாண்டியப் படைகளை வைகையாறு வரை விரட்டிச் சென்றார். ஆனால் பின்பு பாண்டிய மன்னன் சீவல்லபன் பல்லவர்களால் கைப்பற்றப்பட்டப் பகுதிகளில் பெரும்பாலானவற்றை மீட்டதோடு மட்டுமல்லாது பல்லவர்களைக் கும்பகோணத்தில் தோற்கடிக்கவும் செய்தார்.

இம்மன்னரின் கப்பற்படை மிகவும் வலிமைமிக்கதாக இருந்துள்ளது. இவர் கடல்கடந்து சயாம் மற்றும் மலாயா நாடுகளுடன் வணிகத் தொடர்பு கொண்டிருந்ததாக அறியப்படுகிறது.

மூன்றாம் நந்திவர்மன் சைவ சமயத்தை சார்ந்தவராக இருந்தார்.

நந்திக் கலம்பகம் இம்மன்னரை பற்றியது; இவன் போர்ச் செயல்களையும் நகரங்களையும் பிறவற்றையும் விளக்கமாகக் குறிப்பது. இவ்வரசன் 'பல்லவர் கோன்', மல்லை வேந்தன். மயிலை காவலன், காவிரிவளநாடன், எனப் பலபடப் பாராட்டப் பெற்றுள்ளார். இவர் தமிழ்ப் புலவர்களை ஆதரித்தவர் என்று செய்யுள் 104, 107 கூறுகின்றன.


</doc>
<doc id="152156" url="https://ta.wikipedia.org/wiki?curid=152156" title="சாண்ட்பாங்சு மாகாணப் பூங்கா">
சாண்ட்பாங்சு மாகாணப் பூங்கா

சாண்ட்பாங்சு மாகாணப் பூங்கா (Sandbanks Provincial Park) அல்லது மணற்கரை மாகாணப் பூங்கா என்பது ஒன்ராறியோ ஏரிக் கரையில் அமைந்துள்ள ஒரு பூங்கா ஆகும். இது பிக்டன் ஒன்ராறியோவில் பிரின்சு எட்வேர்ட் கவுண்டி என்னும் ஊரில் அமைந்துள்ளது. மிக அழகான மணல் மேடுகளுக்காகவும் நீண்ட நீலக் கடற்கரைக்காகவும் புகழ்பெற்றது. உலகின் மிகப் பெரிய நன்னீர் மணல் வழியிடை (sand bar) மற்றும் மணல் மேட்டுத் தொகுதிகள் இங்கேயே உள்ளன. 

இந்தப் பூங்காவை ஒன்ராறியோ மாகாண அரசு நிர்வாகிக்கிறது. நீந்துதல், படகோட்டுதல், மகிழ்வுலாவுதல், முகாமிடல் எனப் பல்வேறு பொழுதுபோக்குச் செயற்பாடுகளுக்கென தனித் தனியாக இடங்கள் ஒதுக்கப்பட்டுள்ளன. இந்தப் பூங்காவை நூறாயிரக்கணக்கான சுற்றாலாப் பயணிகள் ஆண்டுதோன்றும் பயன்படுத்துகிறார்கள்.



</doc>
<doc id="152158" url="https://ta.wikipedia.org/wiki?curid=152158" title="வசாகா கடற்கரை, ஒன்ராறியோ">
வசாகா கடற்கரை, ஒன்ராறியோ

வசாகா கடற்கரை (Wasaga Beach) என்பது சிம்கோ கவுன்ரி, ஒன்ராறியோ, கனடாவில் அமைந்துள்ள ஒரு சிறு நகரம் ஆகும். இங்கேயே உலகின் மிக நீண்ட நன்னீர் கடற்கரை உள்ளது. இது 14 கி.மீ நீளமான வெள்ளை மணல்மிகு கடற்கரை. கோடைகாலத்தில் மக்கள் விரும்பிச் செல்லும் ஒரு சுற்றுலா இடம் ஆகும். ரொறன்ரோவில் இருந்து சுமார் 2 மணி நேரத்தில் இங்கு செல்லலாம். 



</doc>
<doc id="152171" url="https://ta.wikipedia.org/wiki?curid=152171" title="மரக்கட்டைக் குடில்">
மரக்கட்டைக் குடில்

மரக்கட்டைக் குடில் (log cabin) என்பது மரக்கட்டைகளை ஒன்றுன் மீது ஒன்றாகப் பொருத்திக் கட்டப்பட்ட வீடு ஆகும். குறிப்பாக, இவை அதிக முடிப்புச் செய்யப்படாதவையும், கட்டிடக்கலை அடிப்படையில், சிக்கல் குறைந்த அமைப்புக் கொண்டனவும் ஆகும். மரக்கட்டை வீடுகளுக்கு ஐரோப்பாவில் மிகப் பழைய வரலாறு உண்டு. அமெரிக்காவில் இதன் வரலாறு, முதல் தலைமுறைக் குடியேற்றக்காரரின் வீடுகளோடு தொடர்புடையது. மரக்கட்டைகள் இலகுவாக அல்லது மலிந்த விலையில் கிடைக்குமாயின் இக்குடில்களைக் குறைந்த பொருட்செலவில் கட்டலாம். அமெரிக்காக்கங்களில் ஐரோப்பியர் முதலில் வந்த போது மரக்கட்டைகளை இலகுவாகப் பெற்றுக் கொள்ளக் கூடியதாக இருந்தது. அதனால் அவர்கள் இந்த வகைக் குடில்களையே பெரிதும் கட்டினார்கள். 

மரக்கட்டைக்குடில்கள் ஐரோப்பிய நாடுகளில் பண்டைக் காலத்தில் இருந்து கட்டப்பட்டு வந்திருக்கிறது. விட்ருவியசு தனது கட்டிடக்கலை தொடர்பான நூலில் மரக்கட்டைக் கட்டுமானங்களைக் குறித்து விளக்கியுள்ளார். இன்றைய வடகிழக்குத் துருக்கியான அன்றைய பான்டசு என்னும் இடத்து வீடுகள் கிடையாக மரக்கட்டைகளை அடுக்கி, இடைவெளிகளை மரச் செதுக்கல்களும் குழை மண்ணும் கலந்த கலவையால் அடைத்துக் கட்டப்பட்டதாக அவர் குறிப்பிட்டுள்ளார்.

மரக்கட்டைக் குடில்களின் மூலம் இசுக்கன்டினேவியா, கிழக்கு ஐரோப்பா ஆகிய பகுதிகள் ஆகும். மக்கட்டை வீடுகளின் தொடக்கம் தெளிவற்றதாக இருந்தபோதிலும், முதல் மரக்கட்டை வீடுகள், வடக்கு ஐரோப்பாவில் வெண்கலக் காலத்தில் (ஏறத்தாழ கிமு 3500)கட்டப்பட்டிருக்கலாம். சி. ஏ. வெசிலாகர் என்பவர், ஐரோப்பியர்கள் மூலை மரப்பொருத்துக்கான பல முறைகளை அறிந்திருந்ததுடன், உருளை மரக்கட்டைகளையும், அரிந்த மரக்கட்டைகளையும் அவர்கள் பயன்படுத்தியதாகக் குறிப்பிடுகிறார். மரக்கட்டைக் கட்டிடங்கள் செப்பமுறாத சிறிய முகட்டுக்கூரைக் குடில்களிலிருந்து, சிக்கலான மூலைகளில் மரக்கட்டை வெளியே துருக்கிக்கொண்டிருக்கும் இரட்டைக் காடிப் பொருத்துடன் கூடிய சதுரக் கட்டைகளிலான கட்டிடங்கள் வரை படிவளர்ச்சி பெற்றன என்பது அவரது கருத்து. 

மத்தியகால மரக்கட்டைக் குடில்கள் அசையக்கூடிய சொத்தாகவே கருதப்பட்டன என்பது, 1557ல் எசுப்பாபி ஊர் இன்னோரிடத்துக்கு இடமாற்றம் செய்யப்பட்ட நிகழ்விலிருந்து தெரிகிறது. கட்டிடங்கள் பிரிக்கப்பட்டுப் புதிய இடத்துக்கு அனுப்பப்பட்டன. அங்கே அவை மீண்டும் பொருத்தப்பட்டன. பூச்சிகளால் அரிக்கப்பட்ட தனி மரக்கட்டைகளை எடுத்துவிட்டுப் புதிய மரக்கட்டைகளை மாற்றுவதும் வழமையாக இருந்தது. 

நார்வேயின் ரொன்ட்கெய்ம் என்னும் இடத்தில் உள்ள மர அருங்காட்சியகத்தில் பதினான்கு வகையான மரபுவழி அமைப்பு முறைகள் காட்சிக்கு வைக்கப்பட்டுள்ளன. ஆனால், மரக்கட்டைக் கட்டுமானத்தின் அடிப்படை வடிவம் வடக்கு ஐரோப்பா, ஆசியா போன்ற பகுதிகள் முழுவதிலும் பயன்பட்டதுடன், பின்னர் அமெரிக்காவுக்கும் இறக்குமதி செய்யப்பட்டது. 

இக்கால ஐக்கிய அமெரிக்காவில் மரக்கட்டைக் குடில்களைக் குடியேறிகள் முதன் முதலாக 1638ல் கட்டியிருக்கக்கூடும். வட அமெரிக்காவில் முதல் மரக்கட்டைக் குடில்கள் டெலாவெயர் ஆறு, பிரண்டிவைன் ஆறு ஆகியவற்றின் பள்ளத்தாக்குகளில் அமைந்த "நீயே சுவேரியே" (புதிய சுவீடன்) சுவீடியக் குடியேற்றத்திலேயே கட்டப்பட்டதாக வரலாற்றாளர்கள் நம்புகின்றனர். அக்காலத்தில் பின்லாந்து சுவீடனின் ஒரு பகுதியாக இருந்ததால், பெரும்பாலான குடியேற்றக்காரர்கள் காட்டு பின்னியர்களாக இருந்தனர். நியூ சுவீடன் (புதிய சுவீடன்) சிறிது காலமே நிலைத்திருந்தது. இது பின்னர் ஒல்லாந்தக் குடியேற்றமாகி நியூ நெதர்லாந்து ஆகியது. இதுவே பின்னர் ஆங்கிலக் குடியேற்றமானபோது நியூ யார்க் ஆனது. சுவீடிய பின்னியக் குடியேற்றக்காரருடைய விரைவான இலகுவான கட்டுமான நுட்பங்கள், தொடர்ந்தது மட்டுமன்றி அது மேலும் பரவியது.

பின்னர் செருமானிய, உக்ரேனிய குடியேறிகளும் இந்த நுட்பத்தைப் பயன்படுத்தினர். இசுக்காட்டியர்களும், இசுக்காட்டிய-ஐரியர்களும் மரக்கட்டைகளைக் கொண்டு கட்டிடம் கட்டுவது தொடர்பான மரபுரிமைகளைக் கொண்டிராதவர்கள். ஆனாலும், விரைவிலேயே அவர்கள் இந்த முறையைப் பின்பற்றத் தொடங்கிவிட்டனர். முதல் ஆங்கிலக் குடியேறிகள் பரவலாக மரக்கட்டைக் குடிசைகளைப் பயன்படுத்தவில்லை. 18ம் நூற்றாண்டைச் சேர்ந்த சில மரக்கட்டைக் குடில்கள் இன்றும் காணப்பட்டாலும், அவை பெரும்பாலும் நிரந்தரமான கட்டிடங்களாக அமைக்கப்படவில்லை. ஐக்கிய அமெரிக்காவில் இப்போதும் இருக்கும் மிகப் பழைய மரக்கட்டைக் குடில் சி. ஏ. நொத்னாகிள் மரக்கட்டை வீடு ஆகும் (1640).

மரக்கட்டைகளை அடுக்கி முனைகளைக் காடிப்பொருத்து முறைமூலம் இணைத்து மரக்கட்டைக் குடிசைகள், கட்டப்படுகின்றன. சில மரக்கட்டைக் குடிசைகளில் காடிப்பொருத்து இல்லாமல் மரக்கட்டைகள் ஆணிகள் மூலம் பிணைக்கப்படுவது உண்டு. இது அமைப்பு அடிப்படையில் திறன்கொண்டது அல்ல. நவீன கட்டுமான வசதிகள் இக்குறுக்குவழிக்கு இடமளிக்கின்றன.


</doc>
<doc id="152177" url="https://ta.wikipedia.org/wiki?curid=152177" title="பாக்கித்தான் பிரதமர்">
பாக்கித்தான் பிரதமர்

பாக்கித்தான் பிரதமர் ( "Wazir-e-Azam" literally ""பிரதம மந்திரி""), என்பவர் பாக்கித்தானின் அரசுத் தலைவராகவும் நாட்டின் தலைவராகவும் (Chief Executive) விளங்குகிறார்." பாக்கித்தானின் யாப்பின் படி, பாக்கித்தான் நாடாளுமன்ற மக்களாட்சியையும், அதற்குத் தலைமை நிர்வாகியாகவும் அரசின் தலைவராக பிரதமரைக் கொண்டுள்ளது.

பிரதமராக இருந்த யூசுப் ராசா கிலானி உச்சநீதிமன்றத்தால் சூன் 19, 2012ல் பதவிநீக்கம் செய்யப்பட்டு அப்பதவி காலியானதை அடுத்து பாக்கித்தான் மக்கள் கட்சியைச் சேர்ந்த ராஜா பர்வேசு அஷ்ரப் சூன் 22, 2012ல் பிரதமராக பதவியேற்றுக்கொண்டார். இந்நாட்டின் முதல் பிரதமர் லியாகத் அலி கான் ஆவார்.


</doc>
<doc id="152178" url="https://ta.wikipedia.org/wiki?curid=152178" title="அலெக்சாந்திரியா நகர சிரில்">
அலெக்சாந்திரியா நகர சிரில்

அலெக்சாந்திரியா நகரின் புனித சிரில் (கி.பி.376-444), புனித அத்தனாசியுசுக்குப் பின் அலெக்சாந்திரியா நகரத்தின் ஆயரானார். இவரின் பதவி ஏற்பின் போது உரோமைப் பேரரசில் இந்நகரம் மிகுந்த செல்வாக்கு பெற்றிருந்தது. இவரின் எழுத்துகள் 5 மற்றும் 6 ஆம் நூற்றாண்டுகளில் கிறிஸ்தியலில் ஏற்ப்பட்ட சிக்கல்கள் பலவற்றை தீர்க்க உதவியது.

கிபி 431இல் கூடிய எபேசு பொதுச்சங்கத்தில் இவர் முக்கிய பங்கு வகித்தார். இச்சங்கமே கிறிஸ்து இறைத் தன்மையும் மனிதத் தன்மையும் கொண்ட ஓரே ஆள் எனவும் மரியா கடவுளும் மனிதருமான இயேசுவைப் பெற்றெடுத்ததால் "கடவுளின் தாய்" ஆவார் எனவும் அறிக்கையிட்டது. இயேசுவில் கடவுள் என்றும் மனிதர் என்றும் இரு "ஆள்கள்" உண்டு என்னும் நெஸ்தோரியன் என்னும் ஆயரின் கொள்கை கண்டனம் செய்யப்பட்டது. இதன் விளைவாக நெஸ்தோரியன் தனது ஆயர் பதவியை இழந்தார். இச்சங்கத்தில் இவர் ஆற்றிய பணிகளால், கிறித்தவர்களிடையே இவருக்கு "திருச்சபையின் தூண்" எனவும், "திருச்சபைத் தந்தையர்களின் முத்திரை" எனவும் பெயர் வழங்கப்படலாயிற்று.

புனித சிரில், திருச்சபைத் தந்தையர்களில் ஒருவராகவும், திருச்சபையின் மறைவல்லுநர்களுல் ஒருவராகவும் கருதப்படுகின்றார்.

இவரின் முன் கோபம், இவரின் எதிரிகள் இவரை சாட காரணமாயிருந்தது. உரோமைப் பேரரசன் இரண்டாம் தியோட்டோசியுஸ், இவரை விவிலியத்தில் வரும் பாரவோன் மன்னனைப்போல தலை கணம் பிடித்தவர் என சாடினான்.

எதிர்-திருத்தந்தை நோவேடியனின் ஆதரவாளர்களையும், யூதர்களையும் அலெக்சாந்திரியா நகரில் இருந்து வெளியேற்றியதில் இவருக்கு பங்கு உண்டு எனவும் கூறுவர். ஆனால் இக்கூற்றுக்கு தகுந்த சான்று இல்லாததால் இதில் வரலாற்று ஆசிரியர்களிடையே ஒத்த கருத்து இல்லை.



</doc>
<doc id="152198" url="https://ta.wikipedia.org/wiki?curid=152198" title="பாலாம்பிகை நடராசா">
பாலாம்பிகை நடராசா

பாலாம்பிகை நடராசா (இறப்பு: மே 24, 2012 இலங்கை வானொலி எழுத்தாளரும் இசைக்கலைஞரும் ஆவார்.

பாலாம்பிகை இலங்கையின் கிழக்கு மாகாணத்தில் மட்டக்களப்பில் பிறந்தவர். மதுரை சீதாராம் என்பவரைக் குருவாகக் கொன்டு வீணையும் வாய்ப்பாட்டையும் முறையாகக் கற்றவர். இவரது கணவர் செல்லப்பா நடராசா பிரதமர் பணிமனையில் இலங்கை நிருவாக சேவை அலுவலராகப் பணியாற்றியவர்.

தனது இசை அறிவைப் பயன்படுத்தி இலங்கை வானொலியில் பல இசை நாடகங்களை எழுதினார். சினோவைட் கதையை "வெண்பனியாளும் ஏழு குள்ளர்களும்" என்ற தலைப்பில் நாட்டிய நாடகமாக எழுதினார். இந்த நாடகம் மேடை நாடகமாகவும் பல இடங்களில் மேடையேறியது. இலங்கை வானொலியில் வில்லிப்பாட்டு, இசைச்சித்திரம், அறநெறி, உரைச்சித்திரம் எனப் பல நிகழ்ச்சிகளில் பங்கேற்றுள்ளார்.

டொக்டர் ரஞ்சிதம் என்ற துப்பறியும் நாடகத்தை கிருஷ்ணர் என்ற புனைப்பெயரில் எழுதினார். பல நாட்டிய ஆசிரியர்களுக்கு நாட்டிய நாடகங்களை எழுதிக் கொடுத்துள்ளார். இவர் எழுதிய வானொலி நாடகங்களின் தொகுப்பு நூலாகவும் வெளியிடப்பட்டது.

இலங்கைத் தொலைக்காட்சியில் இவர் எழுதி இயக்கிய மீராப்பிரபு என்ற என்ற நாடகம் 1984 ஆம் ஆண்டில் ஒளிபரப்பானது.



</doc>
<doc id="152205" url="https://ta.wikipedia.org/wiki?curid=152205" title="இயேசு (பெயர்)">
இயேசு (பெயர்)

இயேசு என்று தமிழில் பாவிக்கப்படும் பெயர்ச்சொல்லானது, கிரேக்கப் பெயரான "செசேஸ்" (Ἰησοῦς: "Iēsous") என்பதன் இலத்தீன் வடிவமும் ஆங்கில மொழியில் ""Jesus"" () எனவும் பாவிக்கப்படுகிறது. இது எபிரேய யேசுவா (ישוע) எனும் சொல்லின் மொழிபெயர்ப்பு. இது "யோசுவா" அல்லது "யேஸ்சுவா" எனவும் அழைக்கப்படும். சமயம் பற்றிய பார்வையில் இப் பெயர் கிறிஸ்தவத்தின் மையமான இயேசுவைக் குறிக்கிறது. 

இயேசு என்னும் பெயர் எசுபானிய கிறிஸ்தவ வட்டத்தில் ஆண்களுக்குச் சூட்டப்படும் ஒரு பிரசித்தி பெற்ற பெயராகும்.

புதிய ஏற்பாட்டில் இயேசு என்று பாவிக்கப்படும் சொல் இலத்தீன் வடிவ கிரேக்கப் பெயர் "செசேஸ்" (Ἰησοῦς: Iēsous) என்பதாகும். இது எபிரேய யேசுவா (ישוע) எனும் சொல்லின் மொழிபெயர்ப்பு. இது யோசுவா அல்லது யேஸ்சுவா எனவும் அழைக்கப்படும். இப்பெயரிலுள்ள எபிரேய வினைச் சொல்லாகிய "யேஸ்" (விடுவி எனும் அர்த்தம்) மற்றும் எபிரேய பெயர்ச் சொல்லாகிய "யேசுவா" (விடுவிப்பவர்/மீட்பர்) எனும் அர்த்தத்துடன் தொடர்புபட்டது.



</doc>
<doc id="152214" url="https://ta.wikipedia.org/wiki?curid=152214" title="ஹோவார்ட் ஹியூஸ்">
ஹோவார்ட் ஹியூஸ்

ஹோவர்ட் ரோபார்ட் ஹியூஸ், ஜூனியர் (டிசம்பர் 24, 1905 [2] - ஏப்ரல் 5, 1976) ஒரு அமெரிக்க வர்த்தக புள்ளியாக இருந்தார். இவர் முதலீட்டாளர், பொறியாளர், திரைப்பட தயாரிப்பாளர், இயக்குனர், மற்றும் கொடையாளர் ஆகிய பன்முகங்களைக் கொண்டவர். இவர் உலகின் பணக்கார்களின் ஒருவராக இருந்தார். இவர் 1920 ஆண்டிற்கு பிறகு, பெரிய அளவிலான முதலீடுகளை செய்தும் சச்சரவு மிக்க படங்களை உருவாக்கியும் சிறந்த திரைப்படத் தயாரிப்பாளராக பிரபலமடைந்தார். இவற்றுள் குறிப்பிடத்தக்க படங்களில் தி ராக்கட்(1928), ஹெல்ஸ் ஏஞ்சல்ஸ்(1930), ஸ்கேர்ஃபேஸ்(1932), மற்றும் தி அவுட்லா(1943) ஆகிய குறிப்பிடத்தக்கவை. வரலாற்றில் குறிப்பிடத்தக்க வானூர்தியாளர்களில் ஹியூஸ் முக்கியம் வாய்ந்தவர். இவர் பல உலக சாதனைகளை செய்துள்ளார். ஹியூஸ் எச்-1 ரேசர் மற்றும் எச்-4 "எர்குளிஸ்" ஆகியவற்றையும் உருவாக்கியவர் இவரே. அமெரிக்க வானூர்திகளுடன் இணைந்த டிரான்ஸ் வேர்ல்டு வானூர்திகளை விரிவாக்கினார்.

இவர் பிறந்த இடம் ஹம்பிள் அல்லது ஹௌஸ்டன், டெக்சஸ் என்று அறியப்படுகிறது. பிறந்த தேதியும் சரியாக அறிய முடியவில்லை. எனினும் இவர் கிறிஸ்துமஸ் தினத்தன்று பிறந்ததாக குறிப்பிடுகிறார். இவர் பெற்றோர் மிசௌரியைச் சேர்ந்த ஆங்கிலேயர்கள் ஆவர்.
சிறு வயதில் விளையாட்டில் ஈடுபாடு கொண்டவராக விளங்கினாலும் போட்டியிட நம்பிக்கையின்றி வெகு விரைவில் ஆர்வமிழந்தார் தலை சிறந்த ஆட்டக்காரர்களுடனும் விளையாடியுள்ளார். தன் தந்தையின் மரணத்திற்கு பின் ரைஸ் பல்கலைக்கழகத்தில் தன் படிப்பை நிறுத்திக் கொண்டார்.
திருமணத்திற்கு பின் மனைவியுடன் லாஸ் ஏஞ்சலசிற்கு குடி பெயர்ந்தார


</doc>
<doc id="152215" url="https://ta.wikipedia.org/wiki?curid=152215" title="ஆத்தங்குடி தரைக் கற்கள்">
ஆத்தங்குடி தரைக் கற்கள்

ஆத்தங்குடி தரைக் கற்கள் (Aththangudi Floor Tiles) சிவகங்கை மாவட்டம் காரைக்குடி நகரை அடுத்து அமைந்துள்ள ஆத்தங்குடி என்னும் செட்டிநாட்டுக் கிராமத்திலிருந்து தயாராகும் அழகிய பூவேலை நிறைந்த தரைக் கற்கள் ஆகும். 

ஆத்தங்குடி எனும் இந்த சிற்றூரில் பாரம்பரியமிக்க பூவேலை மிக்க தரைக் கற்கள் தயாரிப்பு ஒரு குடிசைத் தொழிலாக நடைபெற்று வருவது வியப்புக்குரிய செய்தி. சுமார் 35க்கும் அதிகமான தயாரிப்பாளர்கள் தங்கள் குடும்ப பரம்பரைத் தொழிலாக (மூன்று தலைமுறைகள்) பூக்கற்களைத் தயாரித்து தென்னிந்திய நகரங்களுக்கும், பிரான்ஸ், சிங்கப்பூர், மலேசியா, மியான்மர், இலங்கை போன்ற நாடுகளுக்கும் அனுப்பி வருகின்றனர்.

தமிழகத்தைப் பொறுத்தவரை 20 ஆம் நூற்றாண்டில் செட்டிநாட்டில்தான் கட்டடக்கலை பெரிய அளவில் உண்மையான கலைக் கண்ணோட்டத்தில் வளர்க்கப்பட்டது எனலாம். இதற்கு இப்பகுதியில் பல ஆண்டுகளுக்கு முன்பு விசாலமாகக் கட்டப்பட்டு இரண்டு அல்லது மூன்று தலைமுறைகளைக் கடந்து இன்றும் கண்ணைக் கவரும் வேலைப்பாடுகளுடன் புதுப் பொலிவு மாறாமல் விளங்கும் செட்டிநாட்டு வீடுகளே சாட்சி. செட்டிநாட்டில் ஆத்தங்குடி, அரிமளம், கண்டனூர், காரைக்குடி, கடியாபட்டி, கானாடுகாத்தான், கோட்டையூர், கோனாபட்டு, சிறுகூடல்பட்டி, தேவகோட்டை, பள்ளத்தூர், புதுவயல், ராங்கியம், ராயவரம், வலையபட்டி போன்ற ஊர்களில் கட்டப்பட்டுள்ள அழகிய வேலைப்பாடமைந்த வீடுகளில் இந்த ஆத்தங்குடி தரைக் கற்கள் மட்டுமே பதிக்கப்படுவது வழக்கம். இந்த வகை கற்கள் எட்டு சதுர அங்குலம், பத்து சதுர அங்குலம், பனிரெண்டு சதுர அங்குலம் என்ற மூன்று அளவுகளில் தயாரிக்கப்படுவதாகத் தெரிகிறது.

இத்தனை சிறப்பு இந்த தரைக் கற்களுக்கு எப்படிக் கிடைத்தது? கோடையில் குளிர்ச்சியையும், குளிர்காலத்தில் சிறிது கதகதப்பையும் அளிக்கும் கிரானைட் கற்கள் மிக விலை அதிகம். பளிங்குக் கற்களைப் (மார்பிள்) பதித்த தரைகள், குளிர் காலத்தில் மிகவும் குளிர்ச்சியாய் உள்ளன. பழங்காலம் தொட்டு ஆத்தங்குடியில் தயாரிக்கப்படும் கற்களுக்கு இப்பகுதியில் கிடைக்கும் ஒருவகை வாரிமண் பயன்படுத்தப்படுகிறது என்கிறார்கள். அடுத்து கண்ணைக்கவரும் 4,000க்கும் மேற்பட்ட பூ வடிவங்கள் தரைக் கற்கள் தயாரிப்பில் பயன்படுத்தப்படுகிறது. இவற்றை மெருகூட்டத் தேவை இல்லை. நீண்ட நாள் உழைப்பு, மிதமான குளிர்ச்சி மற்றும் நிறம் மங்காத சாயங்களின் பயன்பாடு போன்றவை நுகர்வோரைப் பெரிதும் கவர்கின்றன. 



</doc>
<doc id="152216" url="https://ta.wikipedia.org/wiki?curid=152216" title="என்றி பெர்குசன்">
என்றி பெர்குசன்

என்றி-லூயி பெர்குசன் (பிரெஞ்சு:Henri-Louis Bergson) 18 அக்டோபர் 1859 - 4 ஜனவரி 1941), 20 ஆம் நூற்றாண்டின் தொடக்கத்தில் செல்வாக்கு மிக்க பிரெஞ்சு தத்துவவியளாலர் ஆவர். அவரது செழிப்பான, ஜீவாதாரமான கருத்துகளுக்காகவும் அவற்றை சிறந்த திறமையுடன் வழங்கியதற்காகவும், 1927 இல் இலக்கியத்திற்கான நோபல் பரிசு பெற்றார். 1930ல், ஃபிரான்ஸ் அவருக்கு மிகுந்த உயரிய மரியதையான "தி கிராண்ட்-க்ராய் டெ லா லிஜியன் டி'ஹான்னியர்" எனும் விருதை வழங்கியது.

இவர் 1859 இல் பிரான்சின் தலைநகர் பாரிசில் பிறந்தார். இவர் போலந்தைச் சேர்ந்த யூதர் ஆவார். இவர் பெயருக்கான காரணமும் இதுவே. இவரது தாய் இங்கிலாந்தைச் சேர்ந்த யூதர் ஆவார். இவர்களின் குடும்பத்தினர் போலந்தில் வாழும் பிரபலமான வணிகர்களாக இருந்தனர். 
இவர் பிறந்தவுடன் சில காலம் இலண்டனில் வசித்த காரணத்தினால் தன் தாயிடம் இருந்து ஆங்கில மொழியைக் கற்றார். இவருக்கு ஒன்பது வயதிருக்கும்போது, இவர் குடும்பத்துடன் பிரான்சிற்கு குடி பெயர்ந்து பிரான்சு நாட்டின் குடிமகன் ஆனார். இவர் 1891ல் லூயி நியுபெர்கர் என்பவரை திருமணம் செய்து கொண்டார். இவர்களுக்கு 1896 ஜீன் எனும் பெண் குழந்தை காது கேளாமல் பிறந்தது. பெர்குசனக்கு மினா பெர்குசன், எனும் சகோதரியும் உண்டு. இவர் அமைதியான பிரெஞ்சு பேராசிரியராக வாழ்ந்து வந்தார்.
இப்புத்தங்கள் இவர் வெளியிட்டார்:
1889ல், டைம் அண்ட் ஃப்ரீ வில் (எஸ்ஸை சர் லே டான்னீஸ் இம்மெடியட்ஸ் டெ லா கன்சயின்ஸ்)
1896ல், மேட்டர் அண்ட் மெமரி (மேட்டைரே அட் மெமைரே)
1907ல், க்ரியேட்டிவ் எவோலுஷன் (எல்'எவோலுஷன் க்ரியேட்ரிஸ்)
1932ல், தி டூ சோர்சஸ் ஆஃப் மொராலிடி அண்ட் ரிலிஜியன் (லெ டியு சோர்சஸ் டெ லா மொராலெ அட் டெ லா ரிலிஜியன்)
1900ல், தி காலேஜ் ஆஃப் பிரான்ஸ் பெர்குசனை, க்ரீக் மற்றும் லத்தீன் தத்துவவியலின் தலைவராக நியமித்தது, இவர் இப்பதவியில் 1904 வரை இருந்தார். அதன் பின்னர் கேப்ரியல் டார்ட் இன் தி சேர் ஆஃப் மாடர்ன் பிலாசபியில், 1920 வரை தலைவராக இருந்தார்.

பெர்குசன் "லைசீ ஃபான்டனெஸ்" எனும் பள்ளியில் 1868ல் இருந்து 1878 வரை பயின்றார் என கருதப்படுகிறது. 1877ல் தன் 18 வயதின் போது இவர் தன் அறிவியல் சார்ந்த பணிக்காகவும், ஒரு கணித சிக்கலுக்கு விடை கண்டதாலும் பரிசு பெற்றார். அடுத்த வருடம் அந்த விடையானது "அன்ன்லெஸ் டீ மேத்தமெடிக்குயஸ்" எனும் புத்தகத்தில் வெளி வந்தது இதுவே இவரின் முதல் வெளியீடு. தான் எந்த துறையை தேர்ந்தெடுப்பது என்ற சிறு தயக்கத்திற்க்கு பின் அவர் மெய்யியலை தேர்வு செய்தார். தனக்கு 19 வயது இருக்கும் போது பிரபலமான "எகோல் நார்மலெ சுப்பிரியூர்" எனும் கல்லூரியில் சேர்ந்து "லைசென்ஸெ-எஸ்-லெட்டர்ஸ்" எனும் பட்டத்தை பெற்றார், அதை தொடர்ந்து 1881ல் "அக்ரகேஷன் டெ பிலாசப்பி" எனும் பட்டத்தை பெற்றார்.
அதே வருடம் ஆங்கர்ஸ் நகரத்தில் உள்ள லைசீ எனும் பள்ளியில் கற்ப்பித்தலுகாக பணியமர்த்தப்பட்டார். அதன் பின் அவர் க்லெர்மான்ட்-ஃபெர்ராண்ட்க்கு வந்த பின் மெய்யியலில் தன்னால் முடிந்ததை காட்ட எண்ணி லூக்ரெடிஸின் வாழ்க்கை சாராம்சத்தை விளக்கும் புதிய பதிப்பை வெளியிட்டார். பெர்குசன் பணியாற்றி கொண்டிருந்தாலும் தன் தனிப்பட்ட கல்வியை பயிலவும் ஆனார், அதன் விளைவாக நேரமும் பகுத்தறிவும் எனும் விளக்கவுரையையும், அரிஸ்டாட்டிலை பற்றிய லத்தீன் ஆய்வறிக்கையையும் வெளியிட்டு 1889ல் பாரிஸ் பல்கலைகழகத்தில் முனைவர் பட்டம் பெற்றார். தன் விளக்கவுரையும், ஆய்வறிக்கையும் ஃபெலிக்ஸ் அல்கனால் வெளியிடப்பட்டது. பெர்குசன் சில காலம் முன்சிபல் கல்லூரியில் கற்பித்த பின் 1888ல் மீண்டும் பாரிஸ்க்கு லைசீ ஹென்ரி குவாற்றே எனும் கல்லூரிக்கு பணி நியமனம் ஆகி வந்து எட்டு ஆண்டுகள் அங்கிருந்தார். அங்கே அவர் டார்வினை பற்றி ஆய்வு செய்து அவரது கோட்பாடுகளின் விளக்கத்தை அளித்தார்.

பெர்குசன் சிறந்த பல தொண்டாற்றிய பின்னர், பாரிஸில் உள்ள "போர்டெ டி'அடிய்யூல்" எனும் இடத்தில் ஒரு அமைதியான தெருவில் வாழ்ந்து வந்தார். 1927ல் அவருக்கு க்ரியேட்டிவ் எவோலுஷன் எனும் புத்தகத்துக்கு நோபல் பரிசு கிடைத்தது. ஆனால் அவர் அச்சமயம் வாத நோய் சார்ந்த வியாதியால் ஸ்டாக்ஹோமுக்கு செல்ல இயலவில்லை. கல்லூரி வேலை ஓய்வுக்கு பின் அவர் தெளிவற்ற நிலைக்கு தள்ளப்பட்டார், அவரது உடலில் பாதி முடங்கி போனது. பெர்குசன் கத்தோலிக்கத்துக்கு மாற எண்ணியிருந்தார், அவர் தன் உயிலில் "என் நினைவுகள் எப்போதும் என்னை கத்தோலிக்கத்துக்கு அருகில் கொண்டு சென்றது, அதில் நான் யூதத்தின் முழுமையை காண்கிறேன்." என்று எழுதி இருந்தார். ஆனால், அவர் நாசிசம், யூத எதிர்ப்பு மற்றும் யூத மக்களின் மீது இழைக்கப்பட்ட துயரங்களை மனதில் கொண்டு அவர் கத்தோலிக்கதுக்கு மாறாது இருந்தார். 3 ஜனவரி 1941ல் பெர்குசன் மூச்சுக்குழலழற்ச்சி நோயினால் பாரிஸில் இறந்து போனார். ஒரு உரோம கத்தோலிக்க பாதிரியார் பெர்குசனின் வேண்டுகோளுக்கு இணங்க ஜெபம் செய்தார். என்றி பெர்குசன் "சிமெட்ரி டெ கார்ச்சஸ், ஹௌடஸ்-டெ-செய்னெ" எனும் இடத்தில் நல்லடக்கம் செய்யப்பட்டார்.

இவருடைய முக்கியமான நான்கு படைப்புகள்:



</doc>
<doc id="152221" url="https://ta.wikipedia.org/wiki?curid=152221" title="தழும்பழி">
தழும்பழி

தொல்லியலில் தழும்பழி (Acheulean) என்பது கல்லாயுதங்களின் உற்பத்தி முறை சார்ந்த ஒரு வகையைக் குறிக்கும்.இவ்வகைக் கல்லாயுத உற்பத்தி முறையை கீழைப் பழங்கற்கால மக்கள் உபயோகித்த நீள்வட்ட வடிவ அல்லது பேரிக்காய் வடிவம் கொண்ட கோடரிகள் குறிக்கின்றன. முதலில் கீழைப் பழங்கற்கால மக்கள் தழும்புரி என்னும் செப்பனிடப்படாத ஆயுதங்களை உபயோகித்தனர். 

பிற்காலத்தில் அவர்களிடம் ஏற்பட்ட சிந்தனை வளர்ச்சியால் தழும்புரி கல்லாயுதங்களிலுள்ள தழும்புகளை (தழும்பு என்பது கற்களைக் காயப்படுத்திக் கற்களில் உண்டாக்கப்பட்ட தழும்பு) அழித்து அவற்றைத் தழும்புகள் இல்லாதவாறு உருவாக்கக் கற்றுக்கொண்டனர். அதனால் இது தழும்பழி எனப்பெயர் பெற்றது.

தழும்பழி ஆயுதங்கள் கீழைப் பழங்கால ஆப்பிரிக்கா, பெரும்பலான மேற்காசியா, தெற்காசியா, ஐரோப்பா ஆகிய பகுதிகளில் செய்யப்பட்டன. இவை பொதுவாக "ஓமோ இரக்டசு" இனத்தின் எச்சங்களுடன் சேர்ந்து காணப்படுகின்றன. 


</doc>
<doc id="152223" url="https://ta.wikipedia.org/wiki?curid=152223" title="தேமோபைலேச் சமர்">
தேமோபைலேச் சமர்

தேமோபைலேச் சமர் என்பது ஸ்பாட்டவின் முதலாம் லியோனிடாசுவால் வழிநடாத்தப்பட்ட கிரேக்க நகர அரசுகளின் நேசப்படைகளுக்கும், கிரேக்கம் மீதான இரண்டாம் பாரசீக படையெடுப்பின் மூன்று நாட்களுக்கும் மேலாக நடைபெற்ற பாரசீகப் பேரரசர் முதலாம் சேக்சஸ்க்கும் இடையிலான சண்டையாகும். மூன்று நாட்களுக்கும் மேலாக நடைபெற்ற இந்த சண்டையில் ஒரே நேரத்தில் ஆர்டிமிசம் கடற்சமரும், குறுகலான கடற்கரையான தேமோபைலே கணவாயில் ('வெப்ப வாயில்') ஒரு சமரும் கி.மு. 480 இல் இடம் பெற்றது.

கிரேக்கம் மீதான முதலாம் பாரசீகப் படையெடுப்பு, கி.மு. 490 இல் இடம்பெற்ற மரதான் சமர் அதீனியர்களின் வெற்றியினால் பாரசீகருக்கு தோல்வியில் முடிந்ததால் இப் படையெடுப்பு இடம்பெற்றது. சேக்சஸ் முழு கிரேக்கத்தையும் வெற்றி கொள்ள பாரிய தரை மற்றும் கடற்படையினை குவித்து ஒழுங்கமைத்தார். அதீனிய தளபதி தெமிஸ்டோக்கல் நேசப்படைகளுக்கும் தேமோபைலே கணவாயில் பாரசீக இராணுவத்தின் முன்னேற்றத்ததைத் தடுக்கும் தடுக்கும் அதேநேரத்தில் பாரசீக கடற்படையினை ஆர்டிமிசம் நீரிணையில் தடுக்கும் திட்டத்தை முன்வைத்தார்.

கிட்டத்தட்ட 7,000 கிரேக்கப் படை வடக்குக் கணவாயை தடுக்க கி.மு. 480 கோடையில் முன்னேறின. பாரசீகப் படை ஒரு மில்லியனான இருந்தது எனக் குறிப்பிட, தற்கால கணிப்பு அந்த எண்ணிக்கையைவிடக் குறைவு என்கிறது (ஏறக்குறைய 100,000 க்கும் 300,000 இடைப்பட்டதென வேறுபட்ட அளவுகள் கொடுக்கப்படுகின்றன) இப்படை ஆகஸ்ட் இறுதியில் அல்லது செப்டெம்பர் ஆரம்பத்தில் கணவாயை வந்தடைந்து. பாரியயவு எண்ணிக்கையில் மிஞ்சிய பாரசீகப் படையை கிரேக்கம் மொத்தமாக ஏழு நாட்கள் (மூன்று சமர்கள் உட்பட), பின்புற பாதுகாப்பு நிர்மூலமாக்கும் வரை தடுத்து நிறுத்தி வரலாற்றில் பிரசித்தி பெற்ற "இறுதி நிலை" யுத்தமாக விளங்கியது.

இரண்டு முழுநாள் சமரில், முதலாம் லியோனிடாசு அரசனால் வழிநடத்தப்பட்ட சிறு படை பாரிய பாரசீக இராணுவம் கடக்கக்கூடிய பாதையை மாத்திரம் தடுத்தது. இரண்டாம் நாள் சமரின் பின்பு, உள்ளூர்வாசியான எபியால்டஸ் பாரசீகர்களுக்கு கிரேக்கப் படைகளின் பின்புறமுள்ள சிறு பாதையினை வெளிப்படுத்தி கிரேக்கர்களைக் காட்டிக் கொடுத்தான். தன் படைகள் பக்கவாட்டில் தாக்கப்படுவதை அறிந்த லியோனிடாசு கிரேக்கப் படைகளின் பெரும்பகுதியை அனுப்பிவிட்டு பின்புறப் பகுதியைக் காக்க 300 இசுபாட்டன்களையும், 700 தெஸ்பியன்களையும், 400 தெபான்களைளயும் மற்றும் சில நூறு மற்றவகளையும் தக்கவைத்தார். இவர்களில் பெரும்பகுதியினர் கொல்லப்பட்டனர்.


</doc>
<doc id="152225" url="https://ta.wikipedia.org/wiki?curid=152225" title="கந்தவர்மன்">
கந்தவர்மன்

கந்தவர்மன் என்பது மற்றும் பல்லவர் தங்கள் பெயராகவும் பெயரொட்டாகவும் வைத்துக் கொண்ட சொற்கள்.



</doc>
<doc id="152226" url="https://ta.wikipedia.org/wiki?curid=152226" title="சிம்மவர்மன்">
சிம்மவர்மன்

சிம்மவர்மன் என்பது பல்லவர் தங்கள் பெயராகவும் பெயரொட்டாகவும் வைத்துக் கொண்ட சொற்கள்.



</doc>
<doc id="152227" url="https://ta.wikipedia.org/wiki?curid=152227" title="ஏ. பீம்சிங்">
ஏ. பீம்சிங்

ஏ. பீம்சிங் (அக்டோபர் 15, 1924 - சனவரி 16, 1978) தமிழ்த் திரையுலகின் முக்கிய இயக்குநர்களில் ஒருவராவார். இயக்குநர், தயாரிப்பாளர், தொகுப்பாளர் மற்றும் திரைக்கதை எழுத்தாளர் என பன்முகத் திறனோடு விளங்கியவர்.

கிருஷ்ணன் - பஞ்சு என்றழைக்கப்பட்ட இரட்டை இயக்குநர்களிடம் ஒரு உதவித் தொகுப்பாளராகத் தனது தொழிலைத் துவக்கினார். பின்னர் உதவி இயக்குநர் என முன்னேறி, இயக்குநர் ஆனார். குடும்ப உறவுகள் பற்றிப் பேசும் படங்களை இயக்கினார். பெரும்பாலும் 'பா' என்ற எழுத்தை ஆரம்பமாகக் கொண்ட தலைப்புகளைத் தனது திரைப்படங்களுக்குச் சூட்டினார்.



</doc>
<doc id="152228" url="https://ta.wikipedia.org/wiki?curid=152228" title="விட்ணுகோபன்">
விட்ணுகோபன்

விட்ணுகோபன் என்பது பல்லவர் தங்கள் பெயராகவும் பெயரொட்டாகவும் வைத்துக் கொண்ட சொற்கள்.



</doc>
<doc id="152229" url="https://ta.wikipedia.org/wiki?curid=152229" title="குமாரவிட்ணு">
குமாரவிட்ணு

குமாரவிட்ணு என்பது பல்லவர் தங்கள் பெயராகவும் பெயரொட்டாகவும் வைத்துக் கொண்ட சொற்கள்.



</doc>
<doc id="152230" url="https://ta.wikipedia.org/wiki?curid=152230" title="நந்திவர்மன்">
நந்திவர்மன்

நந்திவர்மன் என்பது பல்லவர் தங்கள் பெயராகவும் பெயரொட்டாகவும் வைத்துக் கொண்ட சொற்கள்.



</doc>
<doc id="152231" url="https://ta.wikipedia.org/wiki?curid=152231" title="சௌகார் ஜானகி">
சௌகார் ஜானகி

சௌகார் ஜானகி தமிழ்த் திரையுலகின் முக்கிய கதாநாயகிகளுள் ஒருவராகத் திகழ்ந்தவர்.

தெலுங்கில் முதல் படம்:சௌகார்; தயாரிப்பு:விஜயா புரடக்சன்ஸ். என். டி. ராமராவுடன் முக்கிய கதாபாத்திரத்தில் நடித்தார். <br >
கதாநாயகியாக ஏ. நாகேஸ்வர ராவ், என். டி. ராமராவ், ஜக்கையா, சிவாஜி கணேசன், ஜெமினி கணேசன் இவர்களுடன் நடித்துள்ளார். <br>
இவர், தெலுங்கு நடிகை கிருஷ்ணகுமாரியின் அக்கா ஆவார்.

இது முழுமையான பட்டியல் அல்ல. 



</doc>
<doc id="152232" url="https://ta.wikipedia.org/wiki?curid=152232" title="ஓலை வீடு">
ஓலை வீடு

ஓலை வீடு என்பது ஓலைகளால் சுவர்களும் கூரையும் அமைக்கப்பட்ட வீடு ஆகும். இலங்கை இந்தியா போன்ற காலநிலை உள்ள நாடுகளில் இந்த வீடுகள் பொதுவாக கட்டப்படுகின்றன. பொருளாதார வசதி குறைந்தவர்கள் இதனைப் பெரிதும் பயன்படுத்துகிறார்கள். 


</doc>
<doc id="152234" url="https://ta.wikipedia.org/wiki?curid=152234" title="மண் வீடு">
மண் வீடு

மண் வீடு என்பது களிமண்ணை முதன்மையாகப் பயன்படுத்திக் கட்டப்பட்ட வீடு ஆகும். பல்வேறு விதமான மண் வீடுகள் உள்ளன. 

இலங்கையில் மண் வீடுகளில் ஒரு வகை சாம்பல் நிறத்தில் நேர்த்தியாகச் சீமெந்தால் கட்டியது போலவே இருக்கும். இவற்றுள் ஒரு வகை வட்ட வடிவமும் கூரை கூம்பு வடிவமும் உடையவை. வேறு ஒரு வகை நீள் சதுரமாகவும் அறைகளுடனும் அமையும். இவை நீரில் இருந்து பாதுகாப்பதற்காக உயர்த்தப்பட்ட ஒர் அடித்தளத்தில் கட்டப்பட்டு இருக்கும். கூரைகள் ஓலையால் வேயப்பட்டு இருக்கும்.

மண்வீடுகளின் சுவர் அமைப்பு பலவகைப்பட்டதாகக் காணப்படும்.


பண்டைய பெரிய கட்டடங்கள் கூட களிமண் கொண்டு கட்டப்பட்டு அவற்றின் உறுதிக்காக சர்க்கரை , தேன் வச்சிரமெழுகு என்பன கலக்கப்பட்ட சாந்தினால் பூசப்பட்டன.


</doc>
<doc id="152241" url="https://ta.wikipedia.org/wiki?curid=152241" title="தொழிற்பாட்டுத் தொடர்">
தொழிற்பாட்டுத் தொடர்

அறிமுக வேதியியலில் தொழிற்பாட்டுத் தொடர் ("activity series") அல்லது தாக்கத் தொடர் ("reactivity series") எனப்படுவது உலோகங்களை அவை வெவ்வேறு பதார்த்தங்களுடன் காட்டும் தாக்கங்களின் அடிப்படையில் உயர்ந்ததில் இருந்து தாழ்ந்தது வரை ஒழுங்குபடுத்தி அமைக்கும் தொடர் ஆகும். இது உலோகங்கள் நீர், வளி, ஐதான அமிலங்கள் ஆகியவற்றுடன் காட்டும் தாக்கத்தின் அடிப்படையிலும் உலோகம் மற்றொரு உலோகத்தை அதன் உப்பில் இருந்து இடம்பெயர்க்கும் தன்மையின் அடிப்படையிலும் (ஒற்றை இடப்பெயர்ச்சித் தாக்கம்) தாதுவிலிருந்து உலோகம் பிரித்தெடுக்கப்படும் முறையின் அடிப்படையிலும் பெறப்படும் தொடர் ஆகும்.

தொழிற்பாட்டுத் தொடரில் கீழிருந்து மேல் நோக்கிச் செல்லும்போது உலோகங்களின்:


தொழிற்பாட்டுத் தொடரில் மேலே உள்ள உலோகம் கீழே உள்ள உலோகத்தின் உப்பிலிருந்து அதன் உலோகத்தை இடம் பெயர்க்கும்.

எ.கா:
இரும்பு, செப்பு சல்பேற்றுக் கரைசலுடன் தாக்கமுற வைக்கப்படும்போது செம்பை இடம்பெயரச் செய்து படிவிப்பதுடன் இரும்பு (II) சல்பேற்று உருவாகும்.

பொதுவாக தாக்குதிறன் குறைந்த மூலகம் இடம்பெயர்க்கப்படும். இதேபோலவே பின்வரும் தாக்கங்களும் அமையும். 


</doc>
<doc id="152247" url="https://ta.wikipedia.org/wiki?curid=152247" title="அம்மன் கூத்து">
அம்மன் கூத்து


நன்றி: தினத்தந்தி, ஜனவரி 21, 2013


</doc>
<doc id="152248" url="https://ta.wikipedia.org/wiki?curid=152248" title="உபதேச காண்டம்">
உபதேச காண்டம்

உபதேச காண்டம் என்னும் பெயரில் 15ஆம் நூற்றாண்டில் வாழ்ந்த இருவேறு புலவர்கள் தமிழில் இரண்டு நூல் செய்துள்ளனர். இவர்கள் சைவத் துறவிகள். சைவத் துறவிகளை அக்காலத்தில் பண்டாரம் என்றனர்.
வடமொழி ‘சங்கர சங்கிதை’ என்னும் நூலில் ‘சிவரகசிய காண்டம்’ என்னும் பகுதி ஏழு காண்டமாக உள்ளது. இது 13000 கிரந்தங்களைக் (ஒற்று நீக்கி எண்ணப்பட்ட எழுத்துக்களைக்) கொண்டது. இவற்றைத் தமிழாகப் பண்ணிய பாட்டு 13221. கந்தபுராணம் அவையடக்கம் பாடல் 19 இந்தப் பாட்டுநூல் கந்தபுராணம். இதில் வடமொழி நூலின் ஆறு காண்டங்களில் உள்ள செய்திகள் கூறப்பட்டுள்ளன. இதன் ஏழாவது காண்டமாக அமைந்த நூல் உபதேச காண்டம். உபதேச காண்டம் என்னும் பெயரில் இரண்டு நூல்கள் உள்ளன. அவற்றைப் பாடியோர் இருவர். 
இரண்டு நூல்களிலும் உள்ள அத்தியாயங்களின் தலைப்புகளால் இந்த நூல்களில் கூறப்பட்டுள்ள செய்திகளை நாம் உணரமுடியும்.



</doc>
<doc id="152250" url="https://ta.wikipedia.org/wiki?curid=152250" title="சங்கர சங்கிதை">
சங்கர சங்கிதை

சங்கர சங்கிதை என்பது வடமொழிப் புராண நூல்களில் ஒன்று. இதில் சிவரகசிய காண்டம் என்பது ஒரு பகுதி. இந்தப் பகுதி 7 காண்டங்களாக உள்ளது. இது 13000 கிரந்தங்களைக் கொண்டது. இந்த 7-ல் முதல் 6 காண்டங்களில் உள்ள செய்திகள் கந்த புராணம் என்னும் பெயரில் தமிழில் பாடப்பட்டுள்ளன. இந்த நூல் கம்பராமாயணம் போலக் கதையை மட்டுமே தழுவிக்கொண்டுள்ளது. நூல் தமிழ்க் காப்பியமாக முதல்நூல் போல் பாடப்பட்டுள்ளது. இதில் 13221 பாடல்கள் உள்ளன. 
ஏழாவது காண்டம் உபதேச காண்டம் என்னும் பெயரில் இருவேறு புலவர்களால் இருவேறு நூல்களாகச் செய்யப்பட்டுள்ளன.


</doc>
<doc id="152251" url="https://ta.wikipedia.org/wiki?curid=152251" title="கோனேரியப்பர்">
கோனேரியப்பர்

கோனேரியப்பர் 15ஆம் நூற்றாண்டில் வாழ்ந்த புலவர். உபதேச காண்டம் என்னும் நூல் பாடியவர். உபதேச காண்டம் என்னும் பெயரில் மற்றொரு புலவர் ஞானவரோதயர் பாடிய நூலும் உள்ளது. 

தமிழிலுள்ள இரண்டு ‘உபதேச காண்டம்’ நூல்களையும் ஒப்பிடும்போது ஞானவரோதயர் நூல் வடமொழி நூலை அடியொற்றிச் செல்வதையும், கோனேரியப்பர் நூல் தமிழிலுள்ள கந்தபுராணத்தைத் தழுவிச் செல்வதையும் உணரமுடியும்.



</doc>
<doc id="152252" url="https://ta.wikipedia.org/wiki?curid=152252" title="ஞானவரோதயர்">
ஞானவரோதயர்

ஞானவரோதயர் 15ஆம் நூற்றாண்டில் வாழ்ந்த புலவர். 
உபதேச காண்டம் என்னும் நூல் பாடியவர். 
உபதேச காண்டம் என்னும் பெயரில் மற்றொரு புலவர் கோனேரியப்பர் பாடிய நூலும் உள்ளது.
காஞ்சிபுரம் ஆயிரங்கால் மண்டபத்திலிள்ள ஆறுமுகசாமி (முருகப்பெருமான்) அருளால் கச்சியப்பர் கந்தபுராணம் பாடினார்.
அதில் ஆறு காண்டங்கள் உள்ளன. 
இதன் ஏழாவது காண்டமாகப் பாடப்பட்டது உபதேச காண்டம். 
திருச்சி மாவட்டம் வயலூர் முருகன் அருளால் இது பாடப்பட்டது என்பர். 

இவரது உபதேச காண்டம் நூலில் 2600 பாடல்கள் உள்ளன.

ஞானவரோதயரின் ஆசிரியர் கச்சியப்பர். 
ஞானவரோதயரின் உபதேச காண்டம் 13ஆம் பாடல் கச்சியப்பருக்கு வணக்கம் கூறுகிறது. 
ஞானவரோதயரின் மாணாக்கர் காளமேகம். ஞானவரோதயர் மதுரை சென்றபோது அவரை வரவேற்கச் சங்கப்புலவர்கள் இல்லையே என வருந்திப் பாடிய காளமேகப் புலவரின் பாடல் ஒன்று தமிழ் நாவலர் சரிதையில் உள்ளது. 


</doc>
<doc id="152255" url="https://ta.wikipedia.org/wiki?curid=152255" title="உபதேச மாலை">
உபதேச மாலை

உபதேச மாலை என்பது சிவஞான வள்ளல் பாடிய 20 நூல்களில் ஒன்று. இந்த நூலில் 100 வெண்பாக்கள் உள்ளன. 

ஆகியோரைக் குறிப்பிடுகிறது.

இது 15ஆம் நூற்றாண்டில் தோன்றிய நூல்.



</doc>
<doc id="152259" url="https://ta.wikipedia.org/wiki?curid=152259" title="பாகுமையற்ற பாய்வு">
பாகுமையற்ற பாய்வு

பாகுமையற்ற பாய்வு ("Inviscid flow") என்பது பிசுக்குமை ஏதுமற்ற கருத்தியல் பாய்மத்தின் பாய்வாகும். பாய்ம இயக்கவியலில் இவ்வகைக் கருதுகோள் கொண்டு பல பாய்வுச் சிக்கல்கள் எளிதாகத் தீர்க்கப்படுகின்றன.

மேலும், குறைவான பிசுக்குமை கொண்ட பாய்மங்களின் பாய்வும் பாகுமையற்ற பாய்வு முடிவுகளோடு, சில இடங்கள் தவிர்த்து, ஒத்துப்போகின்றன. அவ்வகைப் பாய்மங்களின் பாய்வின்போது, பாய்வின் எல்லையில் இருக்கும் எல்லைப்படலத்தில் இக்கருதுகோள் சரியான முடிவுகளைத் தராது.




</doc>
<doc id="152262" url="https://ta.wikipedia.org/wiki?curid=152262" title="காப்பு விதி">
காப்பு விதி

இயற்பியலில், காப்பு விதி ("conservation law") என்பது "ஒரு தனிமைப்படுத்தப்பட்ட இயற்பியல் தொகுதியின் ஒரு அளவிடப்படக்கூடிய பண்பு, அத்தொகுதி மாறுபாடடையும் போது, மாறாமல் இருக்கும்" என்கிறது.

சில துல்லியமான விதிகள், அல்லது மீறப்படாத விதிகளின், பட்டியல்:


</doc>
<doc id="152263" url="https://ta.wikipedia.org/wiki?curid=152263" title="அன்னக்கொடி விழாக்கூத்து">
அன்னக்கொடி விழாக்கூத்து


</doc>
<doc id="152264" url="https://ta.wikipedia.org/wiki?curid=152264" title="அனுமன் ஆட்டம்">
அனுமன் ஆட்டம்

அனுமன் ஆட்டம் என்பது, இராமாயண அனுமனைப் போல் வேடம் புனைந்து ஆடும் ஆட்டமாகும். இது ஆண்கள் மட்டுமே ஆடும் ஆட்டமாகும். இவ்வாட்டமானது தமிழகத்தில் பரவலாகவும், தென் மாவட்டங்களில் வைணவ சாதியினர் வாழும் இடங்களில் சிறப்பாகவும் நிகழ்த்தப்படுகிறது. இது ஒரு கலையாகவும், தாளத்திற்கும், இசைக்கும் ஏற்ப ஆடப்படுகிறது. 


</doc>
<doc id="152265" url="https://ta.wikipedia.org/wiki?curid=152265" title="கொல்லா">
கொல்லா

கொல்லா இனத்தவர்கள் தமிழ்நாடு சாதிகள் பட்டியலில் பிற்படுத்தப்பட்டோர் பட்டியலில் உள்ள, தெலுங்கு பேசும் யாதவர்களாக அறியப்படுகிறார்கள். 1931 இல் எடுக்கப்பட்ட மக்கள் தொகை அடிப்படையில் இவர்கள் எட்டு லட்சத்து ஆறாயிரத்து நானுறு பேர் உள்ளதாக ஆவணம் தெரிவிக்கின்றது. ஆந்திராவில் இருந்து தமிழகம் வந்த நாயக்கர் மரபினர்களில் இவர்களும் ஒரு குழுவினராக உள்ளனர். இவர்களைப் பொதுவில் "நாயுடு" அல்லது "நாயக்கர்" என்று அழைக்கின்றனர். இவர்கள் வடக்கில் இருந்து வந்ததால் "வடுகர்" என்றும் அழைக்கப்படுகின்றனர். தொட்டிய நாயக்கர் பிரிவில் வரும் கொல்லவார் மரபினராகவும் வருகின்றனர் .

மகாபாரதத்தில் வரும் யவதி ராஜா மரபினராகவே கொல்லா மற்றும் இவர்களின் கிளை சாதிகளைக் கூறுகின்றனர். யவதி ராஜாவுக்கு 6 மகன்கள். அதில் கடைசி மகனாகிய கரியவாலாவுக்கு ஒரு மகன். அவரின் பெயர் ஆவுழு அமிர்த்தமையா. இவருக்கு ஒலி ராஜு என்றும் சிம்ஹாதிரி ராஜு என்றும் மகன்கள் இருந்தனர். இந்த மரபில் வந்தவர்கள் பெத்த ராஜு, எருனுக்கா ராஜு, நலனுக்கா ராஜு, போல ராஜு என்பவர்கள். கொல்லா இனத்தவர்கள் மகாபாரதத்தில் வரும் இந்த ராஜாக்களின் வாரிசுகளாக தங்களைக் கூறுகின்றனர் . மேலும் கிருஷ்ணர் வழிவந்தவர்கள் என்றும் நம்புகின்றனர் .

கோபாலா (பசுக்களைக் காக்கும் பொறுப்பு கொண்டோர் ) என்பதில் இருந்து கொல்லா வந்ததாக அறியப்படுகிறது. இவர்கள் தமிழில் இடையர்கள் என்றும், கோனாருழு என்றும் அழைக்கபடுகின்றனர். 


இவர்களில் காடு கொல்லா என்பவர்கள் கங்கை நதி தீரத்தில் இருந்து வந்ததாகவும், ஊரு கொல்லா என்பவர்கள் ஆந்திராவை பூர்விகமாக கொண்டவர்கள் என்றும் சொல்லப்படுகிறது. இவர்களுக்குள் எந்த திருமண பந்தமும் கிடையாது. அஸ்தாந்திரம் என்றால் நீதிமன்றம் என்று பொருள்படுவதால் இந்த பிரிவினர் ஆதியில் கொல்லா இனத்தவர்களுக்கு நீதி சொல்லும் மக்களாக இருந்திருப்பார்கள் எனப்படுகிறது. பாரம்பரியமாக ஆநிரைகளை மேய்க்கும் சமூகமாக திகழ்கின்றனர் .

திருமணங்களில் பொதுவாக பிராமணர்களைக் கொண்டு இவர்கள் திருமணம் செய்வது கிடையாது. ஊருக்கு வெளியில் மர இலையினால் பந்தல் அமைத்து அதிலேயே திருமணம் செய்கின்றனர். இதனை இவர்கள் திருமண மந்தை என்று கூறுகின்றனர். கோவை போன்ற இடத்தில் தாலி கட்டும் முறை இருகின்றது ஆனால் பிற பகுதிகளில் தாலி கட்டும் வழக்கத்தை மேற்கொள்ளதவர்களாக இருக்கின்றனர். ஊர் நாயக்கர் என்ற ஒருவரை இவர்களே தேர்ந்து எடுத்து அவரின் முன்னிலையில் திருமணம் நடக்கின்றது. வரதட்சணை வாங்குவது பாவமாகக் கருதப்படுகிறது. ஆண்களுக்கு மறுமணம் செய்துகொள்ள உரிமை உண்டு ஆனால் பெண்களுக்கு அந்த உரிமை மறுக்கப்படுகிறது . தொட்டிய நாயக்கர் அல்லது பிற தெலுங்கு கொல்லா சமுதாயத்தவரிடம் திருமணம் பந்தம் செய்து கொள்கின்றனர்.

கொல்லா இனத்தவர்களின் இயல்புகளை தனது நூலில் எட்கர் துர்ச்டன் எழுதி உள்ளார். சமுதாயத்தில் மிக உயர்ந்த இடத்தில் இந்த சமுதாய மக்கள் இருந்து வருகின்றனர். இவர்கள் காப்பு , கம்மவர் , பலிஜா நாயுடு சமுதாயத்தவரிடம் பெண் கொடுத்து பெண் எடுக்கும் அளவுக்கு நெருங்கிய மக்கள். பிராமணர்கள் இவர்கள் இடத்தில் எந்தப் பொருளையும் வாங்குவர் . சதாத ஸ்ரீ வைஷ்ணவ என்ற மரபினரையே தங்கள் திருமணங்களை நடத்த பணிப்பர். காப்பு இனத்தவர்களுக்கும் இவர்களுக்கும் எந்தப் பாகுபாடும் கிடையாது . இவர்களுக்குள் ஏற்படும் சண்டை சச்சரவகளை ஜாதி பெத்த என்ற சாதிப் பெரியவரின் முன்னிலையில் தீர்த்து வைக்கின்றனர்.

இவர்களுக்குள் நடக்கும் எந்த முக்கிய நடைமுறையையும் தங்கள் ஊர் பெரியவர் முன்னிலையில் தான் நடத்துகின்றனர். இவர்களைக் கம்பளத்தார்கள் என்றும் அழைக்கின்றனர் . கம்பளதார்களுக்கு அதிகமான நிலம் இருக்கும் . இவர்கள் முனீஈஸ்வரர், பெருமாள், சிவன் மற்றும் குல தெய்வங்களை வணங்குகின்றனர். இவர்கள் வட தமிழகத்தில் அதிகம் உள்ளதால் பச்சையம்மன் விழா , திரவௌபதி அம்மன் விழா முதலியவற்றைச் சிறப்பாக செய்கின்றனர் . இவர்களின் விழாக்களில் தெலுங்கில் பாடல்கள் பாடுகின்றனர் .



</doc>
<doc id="152266" url="https://ta.wikipedia.org/wiki?curid=152266" title="தொல்காப்பியப் பூங்கா">
தொல்காப்பியப் பூங்கா

தொல்காப்பியப் பூங்கா அல்லது அடையார் பூங்கா தமிழக அரசால் அடையாரில் திறக்கப்பட்டுள்ள பூங்காவாகும்.
இப்பூங்காவில் பல வகையான தாவர வகைகள் உள்ளன. இப்பூங்காவிற்கு பழந்தமிழ் நூல் இயற்றிய தமிழ்ப் புலவர் தொல்காப்பியரின் பெயர் சூட்டப்பட்டுள்ளது. வெளினாட்டுப் பறவைகளையும் இங்கு காணலாம். பாதிக்கும் மேற்பட்ட பகுதிகள் நீர்நிலைகளாக உள்ளன இப்பூங்காவை மு. கருணாநிதி திறந்து வைத்தார். சுற்றுச்சூழல், நீர் மேலாண்மை குறித்து அறிய, பூங்கா திறந்த சில மாதங்களிலேயே நான்காயிரம் பள்ளிக் குழந்தைகள் பார்வையிட்டுச் சென்றனர்.

இருநூறு வகை அரிய பறவைகள் இருப்பதாக அறியப்பட்டாலும் பெரும்பாலானவை அழிவின் விளிம்பில் உள்ளன. தவளை, குருவி, மைனா, வண்ணத்துப்பூச்சி போன்ற வகை வகையான உயிரினங்களை இங்கு காணலாம். சில இடங்களில் மட்டுமே காணக்கூடிய அரிய வகை விலங்குகளும் பறவைகளும் இங்கு உள்ளன.

இப்பூங்கா பொது மக்களுக்காக ஆண்டு முழுவதும் திறந்தே இருக்கும். ஞாயிற்றுக் கிழமைகளில் மட்டும் மூடப்பட்டிருக்கும். இருப்பினும் குறிப்பிட்ட நேரத்தில் மட்டுமே பார்க்க அனுமதிக்கப் படுவர். பள்ளி ஆசிரியர்கள் தங்கள் மாணவர்களுடன் இங்கு வர விரும்பினால் அவர்கள் ஐந்து ரூபாய் வீதம் செலுத்த வேண்டும்.



</doc>
<doc id="152274" url="https://ta.wikipedia.org/wiki?curid=152274" title="கழுத்திரு (அணிகலன்)">
கழுத்திரு (அணிகலன்)

கழுத்திரு என்பது செட்டிநாட்டு அணிகலன்களுள் ஒன்றாகும். இது நகரத்தார் தாலி என்றும் அழைக்கப்படுகிறது. செட்டிநாட்டினர் என அழைக்கப் பெறும் என்பது நாட்டுக்கோட்டை நகரத்தார் எனும் நாட்டுக்கோட்டைச் செட்டியார் சாதியினரில் நடைபெறும் திருமணம் அல்லது சாந்திக் கல்யாண (சஷ்டியப்த பூர்த்தி) நாளன்று மணமகனால் மணமகளுக்கு அணிவிக்கப்படும் ஒரு வகையான கழுத்து அணிகலன் ஆகும். 

கழுத்திரு என்பது இரட்டைவடச் சங்கிலியும் அதனுடன் கோர்த்து இணைத்துள்ள 34 வகையான கைவேலைப்பாட்டுடன் கூடிய அழகிய துணை நகைகளாகும். இவற்றுள் இரண்டு தொங்கட்டான்கள் (பெண்டன்ட்கள்) மிகவும் புனிதமானதாகக் கருதப்படுகின்றன. இந்த தொங்கட்டான்களில் ஒரு பக்கம் தேவி இலக்குமியின் உருவமும் மறு பக்கம் காளை வாகனத்தில் அமர்ந்து காட்சி தரும் மீனாட்சி சுந்தரேசுவரர் உருவமும் பொறிக்கப்பட்டிருக்கும். தேவி இலக்குமி மற்றும் ரிஷபாருடர் உருவங்கள் செட்டிநாட்டில் இருக்கும் நகரத்தார் மிகவும் விரும்பி நகைகளில் பதிக்கப்படும் திருவுருவங்களாக இருக்கின்றன.

கழுத்திரு என்பது கழுத்தில் அணியும் மங்கல சங்கிலி. இறைத் திருவுருவங்கள் பொறிக்கப்பட்டுள்ள கழுத்திருவை அணிவிப்பதன் மூலம், கழுத்தில் திரு என்ற இலக்குமியைத் தங்க வைப்பதான நம்பிக்கையும், மணமக்களுக்கு இறைவன் எல்லா நலன்களையும் அளித்துக் காப்பான் என்பதான நம்பிக்கையும் நகரத்தார் சமூகத்தினரிடம் இருக்கிறது. 

இரண்டு தலைமுறைகளுக்கு முன்பு கழுத்திரு என்ற இந்த அணிகலனை 100 பவுன் (சவரண்) எடையுடைய தங்கத்தில் செய்வார்கள். தங்கம் விலை அதிகரிப்பிற்குப் பிறகு இந்த அளவு சற்றுக் குறைந்து போயிருக்கிறது. இது போல கழுத்திரு நகைகள் ஒவ்வொரு வீட்டிலும் இரண்டு முதல் நான்கு என்கிற எண்ணிக்கையில் வைத்திருப்பார்கள். மணப்பெண்ணுக்கு பெண் குழந்தை பிறந்து அப்பெண்ணுக்கு திருமணம் நடைபெறும் சமயம் தாய் தன் பெண்ணுக்கு இந்தக் கழுத்திருவை அணிவிப்பது வழக்கம். ஒன்றுக்கு மேல் பெண் குழந்தைகள் உள்ள வீடுகளில் மொத்தக் கழுத்திருவையும் அழித்துப் பின் தேவைக்கேற்ப பிரித்துப் புதுப்புதுக் கழுத்திருக்களாகச் செய்து கொள்வது வழக்கம். இதனால் கழுத்திருவின் தங்க அளவு குறைந்து வருகிறது. தற்போது கழுத்திரு அளவில் குறைந்து 11 முதல் 16 பவுன் என்கிற அளவில் சிறிய கழுத்திருக்களாக உருமாறி வருகின்றன.



</doc>
<doc id="152276" url="https://ta.wikipedia.org/wiki?curid=152276" title="பாய்வுப் பிரிவு">
பாய்வுப் பிரிவு

பாய்மத்தில் பயணிக்கும் அனைத்து திடப் பொருட்களும் (அல்லது நிலையாக இருக்கும் திடப்பொருள் பாய்வில் வைக்கப்படும்போதும்) தன்னைச் சுற்றி எல்லைப்படலத்தை உண்டுபண்ணுகின்றன, அதில் திடப்பொருளை ஒட்டியுள்ள படலங்களில் பிசுக்குமை விசைகள் செயல்புரியும். இந்த எல்லைப்படலங்கள் வரிச்சீராகவோ அல்லது கொந்தளிப்பாகவோ இருக்கும். திடப்பொருளின் அண்மைப் பாய்வுப் பகுதியை ஆராய்ந்து ரெனால்ட்ஸ் எண்ணைக் கணக்கிடுவதன் மூலம், அப்பாய்வின் தன்மையைக் கணிக்கலாம்.

திடப்பொருளைப் பொறுத்து எல்லைப் படலத்தின் வேகம் சுழியம் ஆகும்வண்ணம் எல்லைப் படலமானது எதிர் அழுத்த மாறுவீதத்தில் பயணிக்கும்போது பாய்வுப் பிரிவு ஏற்படுகிறது. பாய்ம ஓட்டமானது திடப்பொருளின் பரப்பிலிருந்து பிரிந்து சுழிகள் அல்லது சுழிப்புகளாக வடிவெடுக்கிறது. காற்றியக்கவியலில் பாய்வுப் பிரிவானது அதிகரிக்கும் இழுவையோடு தொடர்புடையது, முக்கியமாக திடப்பொருளின் முன் மற்றும் பின்னுள்ள அழுத்த வேறுபாட்டின் காரணமாக உருவாகும் அழுத்த இழுவை அதிகரிக்கிறது. இதன் காரணமாக காற்றியக்க மற்றும் நீரியக்க வடிவமைப்புகளில் பாய்வுப் பிரிவு ஏற்படாவண்ணம் வடிவமைக்க மிகுந்த சிரத்தை எடுத்துக் கொள்ளப்படுகிறது.


</doc>
<doc id="152277" url="https://ta.wikipedia.org/wiki?curid=152277" title="எண்ணூர் துறைமுகம்">
எண்ணூர் துறைமுகம்

எண்ணூர் துறைமுகம் சென்னைத் துறைமுகத்திற்கு வடக்கே 24 கிலோமீட்டர் தொலைவில் கோரமண்டல் கரையில் உள்ளது. 2014ஆம் ஆண்டு பிப்ரவரி மாதம் 26ஆம் திகதி முதல் இது காமராஜர் துறைமுகம் என்றழைக்கப்படுகின்றது. இது ஒரு பொதுத்துறை நிறுவனம் ஆகும்.

இது இந்தியாவின் பன்னிரெண்டாவது பெரிய துறைமுகம் ஆகும். அரசுடைமையாக்கப்பட்ட முதல் துறைமுகமும் இதுவே. இதன் மீது 26,000 மில்லியன் ரூபாய்களை தனியார் நிறுவனங்கள் முதலீடு செய்துள்ளன.
இத்துறையின் பங்குகளில் 68 சதவிகிதம் நடுவண் அரசிடமும், மீதம் 32 சதவிகிதம் சென்னைத் துறைமுகமும் கொண்டுள்ளன. இது 86 தொழிலாளர்களைக் கொண்டுள்ளது.

இந்திய அரசின் பொதுத்துறை நிறுவனங்களில் ஒன்றான இந்நிறுவனம், குறு நவரத்தின மதிப்பைப் பெற்றதாகும்.

மார்ச் 1999 இல் இந்திய துறைமுகங்கள் சட்டம், 1908 ஆம் கீழ் ஒரு முக்கிய துறைமுக அறிவிக்கப்பட்டது. அக்டோபர் 1999 ல் நிறுவனங்கள் சட்டம் 1956 ன் கீழ் எண்ணூர் போர்ட் லிமிடெட் நிறுவப்பட்டது.தொடக்கத்தில் சென்னை துறைமுகத்திற்கு உதவியாக செயல்பட்டு வந்தது. இரண்டாயிரம் ஏக்கர் நிலப்பரப்பில் , தமிழ்நாடு மின்வாரியத்தின் தேவைக்காக நிலக்கரி போக்குவரத்திற்கு பயன்பட்டது. பின்னாளில் தமிழ்நாடு அரசு மின் திட்டத்திற்காக துறைமுகத்தை விரிவுபடுத்தியது.

இங்கு ஆறு சரக்கு கையாளும் தளங்கள் உள்ளன. இதன் சரக்குகள் கையாளும் திறன் ஆண்டொன்றுக்கு 30 மில்லியன் டன் ஆகும். 

விஜயவாடாவிலிருந்து சென்னை வரையுள்ள இரயில் பாதையில் அத்திப்பட்டு இரயில் நிலையம் அருகே உள்ளது.


 


</doc>
<doc id="152285" url="https://ta.wikipedia.org/wiki?curid=152285" title="முகப்பேர்">
முகப்பேர்

முகப்பேர் வடமேற்கு சென்னையின் வளர்ந்துவரும் குடியிருப்புப் பகுதியாகும். இது சென்னை மாநகரின் அம்பத்தூர் பகுதிக்கு உட்பட்டது ஆகும். முகப்பேரைச் சுற்றி பாடி, அம்பத்தூர் மற்றும் மன்னூர்பேட்டை ஆகிய தொழிற்பேட்டைகள் உள்ளன.
உயர்தர பள்ளிகள் மற்றூம் சிறப்பு வாய்ந்த மருத்துவமனைகளின் இருப்பிடமாகவும் புதிய தகவல் தொழில்நுட்ப நிறுவனங்களாலும் இப்பகுதி பிரபலமடைந்து வருகிறது. சில காலத்திற்கு முன் சிற்றூராய் இருந்த முகப்பேர் அண்மையில் சென்னை மாநகராட்சியின் வசம் வந்தது.



</doc>
<doc id="152286" url="https://ta.wikipedia.org/wiki?curid=152286" title="கரும்புற்றுநோய்">
கரும்புற்றுநோய்

கரிநிறமிப் புற்றுநோய் அல்லது கரும்புற்றுநோய் அல்லது மெலனோமா (Melanoma) என்பது கரிநிறமி உயிரணுக்களில் ஏற்படுகின்ற கேடுதரும் கட்டி வகையாகும். கரிநிறமி உயிரணுக்கள் மெலனின் (கரிநிறமி) எனும் நிறமியை உற்பத்தி செய்கின்றன, இவை தோலின் நிறத்துக்குக் காரணமாக அமைகின்றன. இப்புற்றுநோய் தோலில் மிகைப்படியாக உருவாகினாலும், எங்கெங்கு கரிநிறமி உயிரணுக்கள் அமைந்துள்ளனவோ அவ்விடங்களில் எல்லாம் தோன்றக்கூடியது. சீதமென்சவ்வு, இரையகக் குடலியத்தொகுதி, கண், சிறுநீரகப் பிறப்புறுப்பு வழி போன்றவை கரிநிறமி உயிரணுக்கள் காணப்படும் ஏனைய பகுதிகளாகும்

கரும்புற்றுநோய் ஏனைய தோல் புற்றுநோய்களை விடக் குறைவான வீதத்திலேயே காணப்படுகின்றது, ஆனால் மிகவும் கேடுதரும் புற்றுநோய்களுள் இதுவும் ஒன்று என்பது குறிப்பிடத்தக்கது, ஆரம்ப கட்டத்திலேயே கண்டறியத் தவறின் ஈற்றில் பாரதூரமான விளைவுகளை உண்டாக்ககூடியது. தோல் புற்றுநோய்களால் ஏற்படும் இறப்பு வீதத்தில் பெரும்பான்மையான (75%) பகுதியை கரும்புற்றுநோய் வகிக்கின்றது. உலகளாவியநோக்கில் மருத்துவர்களால் ஆண்டுதோறும் ஏறத்தாழ 160,000 புதிய நோய்ச் சம்பவங்கள் கண்டுபிடிக்கப்படுகின்றன. ஆண்களிலும் பார்க்க பெண்களே இப்புற்றுநோயால் அதிகளவு பாதிப்படைகின்றனர். பெண்களில் பொதுவாகப் பாதிப்படையும் பகுதி கால்கள் ஆகும்; ஆண்களில் பின்புறப் பகுதி பொதுவாக பாதிப்படையும்.

உலக சுகாதாரத் திணைக்களத்தின் தரவின்படி, உலகளாவியநோக்கில் ஏறத்தாழ 48,000 இறப்புகள் நிகழ்கின்றன. 

இதற்குரிய சிகிச்சை அறுவை மருத்துவம் ஆகும். கரும்புற்றுநோய் பரவியுள்ளதையும் ஆழத்துக்கு ஊடுருவியுள்ளதையும் வைத்துக் குணமடைவதைத் தீர்மானிக்கலாம். அறுவை மருத்துவத்தில் புற்றுநோய்ப் பகுதியும் அதை அண்மித்துள்ள சிறுபகுதியும் வெட்டி அகற்றப்படுகின்றது.
தோல், முடி போன்றவற்றிற்கு நிறத்தை ஊட்டும் கரிநிறமியை கரிநிறமி உயிரணுக்கள் சுரக்கின்றன, இவ்வுயிரணுக்களில் ஏற்படுகின்ற மாற்றங்களால் கரும்புற்றுநோய் ஏற்படுகின்றது. இது சாதாரணமான தோல் மேற்பரப்பில் தோன்றலாம் அல்லது மச்சம் ஒன்றின் மீது உருவாகத்தொடங்கலாம். பிறப்பின்போதே தோன்றும் சில மச்சங்கள் கரும்புற்றுநோயாக மாறக்கூடும்.

புற்றுநோய்கள் மரபணுவில் ஏற்படும் சிதைவால் ஏற்படுகின்றன. மரபணுச் சிதைவு பரம்பரையாக விகாரம் ஏற்படுவதன் மூலம் கடத்தப்படலாம், எனினும் பெரும்பான்மையான சந்தர்ப்பங்களில் சூழல் காரணிகளால் ஒருவரின் வாழ்க்கைக்காலத்தில் அவரது உயிரணுக்களில் ஏற்படும் மாற்றத்தாலும் ஏற்படலாம். டி.என்.ஏ மரபணுவில் ஏற்படும் சிதைவு அது காணப்படும் உயிரணுக்களை அபரிமிதமாக வளர்ச்சியுறச் செய்கின்றது, இது கட்டியை உருவாக்குகின்றது. கரும்புற்றுநோயைப் பொறுத்தவரையில் புறச்சூழல் காரணியான, சூரியனில் இருந்து வெளிவிடப்படும் புற ஊதாக் கதிர்கள் வழமையான காரணியாக அமைகின்றது, செயற்கையான சூரியப்படுக்கையில் இருந்து வெளிவிடப்படும் புற ஊதாக் கதிர்களும் இந்நோயை ஏற்படுத்தலாம்.

மச்சம் ஒன்றின் வடிவத்தில் அல்லது நிறத்தில் ஏற்படும் மாற்றம் ஆரம்ப அறிகுறியாக இருக்கின்றது. கணு மெலனோமாவில் ( nodular melanoma) தோலில் புதிதாக சிறுகட்டி உருவாகும் (இத்தகைய சந்தர்ப்பங்களில் உடனடியாக உகந்த மருத்துவரை அணுகுவது சாலச்சிறந்தது). பிந்திய கட்டங்களில், மச்சம் உள்ள பகுதியில் அரிப்பு தோன்றும்; புண் உண்டாகும்; மேலும் குருதிக்கசிவும் நிகழலாம். ஆரம்ப அறிகுறிகள் ஆங்கிலத்தில் ஒவ்வொரு அறிகுறியினதும் முதல் சொல்லை வைத்து "ABCDE" என இலகுவில் நினைவில் நிறுத்தப்படுகிறது. 


கணு மெலனோமா எனும் மிகத்தீங்கான கரும்புற்றுநோய்க்குரிய இயல்புகள்:


கரும்புற்றுநோயானது பின்வரும் வகையான பிரிக்கப்பட்டுள்ளது:

கரும்புற்றுநோயின் நிலைகளும் அதன் பண்புகளும் : 






</doc>
<doc id="152287" url="https://ta.wikipedia.org/wiki?curid=152287" title="தொல்லியல் அருங்காட்சியகம், பூண்டி">
தொல்லியல் அருங்காட்சியகம், பூண்டி

பூண்டி தொல்லியல் அருங்காட்சியகம் சென்னைக்கு அருகிலுள்ள பூண்டி பகுதியில் அமைந்த தொல்லியல் அருங்காட்சியகம் ஆகும். 1985ல் தமிழகத்தில் கிடைத்த வரலாற்றுக்கு முற்பட்ட கற்கால ஆயுதங்களை காட்சிப்படுத்தும் நோக்கில் இது திறக்கப்பட்டது.

இங்கு பழங்கற்கால கருவிகள், புதிய கற்கால கொடாரிகள், பெருங்கற்கால பானைகள், சுடுமண் ஈமப்பேழைகள், முக்காலித் தாழி, இரும்பு கோடாரிகள், இரும்பு குழாய்களை செய்வதற்கான வார்ப்புருக்கள் போன்றவை காட்சிக்கு வைக்கப்பட்டுள்ளன.



</doc>
<doc id="152294" url="https://ta.wikipedia.org/wiki?curid=152294" title="கொந்தளிப்பு ஓட்டம்">
கொந்தளிப்பு ஓட்டம்

பாய்ம இயக்கவியலில், கொந்தளிப்பு அல்லது கொந்தளிப்பு ஓட்டம் (வரிச்சீரற்ற ஓட்டம், Turbulence) என்பது குழப்பமான மற்றும் வாய்ப்பியற் பண்பு மாற்றங்களால் பண்பாயப்படுகிறது. இது குறை உந்தப் பரவல், அதி உந்தச் சலனம், மற்றும் கால-வெளியில் அழுத்தம் மற்றும் திசைவேகம் ஆகியவற்றின் சடுதியான மாற்றங்களை உள்ளடக்கியது. நோபல் பரிசு பெற்ற ரிச்சர்டு ஃபெயின்மான் என்பாரின் கூற்றுப்படி, "கொந்தளிப்பானது இன்னும் தீர்க்கப்படாத முக்கியமான செவ்வியல் இயற்பியல் புதிராகும்". பாய்ம மூலக்கூறுகளின் பிசுக்குமையினால் பாய்வின் இயக்க ஆற்றல் மெதுவாகக் குறைந்து முற்றிலும் அற்றுப் போனால் அது வரிச்சீர் ஓட்டம் எனப்படும். பரிமாணமற்ற எண்ணான ரெனால்ட்ஸ் எண்ணை (Re) கொந்தளிப்புடன் தொடர்புபடுத்துமாறு தீர்க்கமான கொள்கை/கோட்பாடுகள் ஏதும் இன்னும் வடிவமைக்கப்படவில்லையெனினும், ரெனால்ட்ஸ் எண் 100000-க்கு அதிகமான பாய்வுகள் கொந்தளிப்புப் பாய்வுகளாக உள்ளன; அதற்குக் குறைவான ரெனால்ட்ஸ் எண் கொண்ட பாய்வுகள் பெரும்பாலும் வரிச்சீர் ஓட்டங்களாக இருக்கின்றன. பாய்சுவல் ஓட்டத்தில், உதாரணமாக, ரெனால்ட்ஸ் எண் 2040-க்கு மேலாகவே நீடித்து நிலைக்கும் கொந்தளிப்புப் பாய்வை உருவாக்கலாம்; மேலும், பொதுவாக 3000 வரையிலான ரெனால்ட்ஸ் எண் வரை வரிச்சீர் ஓட்டமும் கொந்தளிப்பு ஓட்டமும் ஊடாடி இருக்கும். கொந்தளிப்பு ஓட்டத்தில், வெவ்வேறு அளவிலான நிலையா சுழிப்புகள் உருவாகி ஒன்றோடொன்று இடைவினைபுரியும். மேலும், எல்லைப்படலத்தால் உருவாகும் இழுவையும் அதிகரிக்கிறது. எல்லைப்படல பாய்வுப் பிரிவின் கட்டமைப்பும் அமைவிடமும் அடிக்கடி மாறுகின்றன, அதனால் இழுவைக் குறைவும் சில நேரங்களில் ஏற்படுகிறது. வரிச்சீர் ஓட்டத்திலிருந்து கொந்தளிப்பு ஓட்டத்திற்கு பாய்வு மாற்றமானது ரெனால்ட்ஸ் எண்ணால் கட்டுப்படுத்தப்படவில்லையெனினும், திடப்பொருளின் அளவு அதிகரிக்கப்பட்டாலோ, பாய்மத்தின் பிசுக்குமை குறைக்கப்பட்டாலோ, அல்லது பாய்மத்தின் அடர்த்தி அதிகரிக்கப்பட்டாலோ அவ்வகையான பாய்வு மாற்றம் மீண்டும் ஏற்படுகிறது.





</doc>
<doc id="152297" url="https://ta.wikipedia.org/wiki?curid=152297" title="நாகபந்தம்">
நாகபந்தம்

நாக பந்தம் என்பது ஓவியப்பா வகைகளில் ஒன்று. ஓவியப் பாவினைச் சித்திரக்கவி என்பர். "நாகப்பிணை" என இதனைத் தனித்தமிழ்ச் சொற்களால் குறிப்பினலாம். 2, 4, 8 என நாகப்பாம்புகள் ஒன்றோடொன்று பின்னிக்கொண்டிருப்பது போலப் படம் வரையப்படும். பாடல் ஒன்றின் எழுத்துக்கள் நாகங்களின் தலையிலிருந்து வால் வரையில் உள்ள கட்டங்களில் எழுதப்பட்டிருக்கும். எந்த நாகத்தின் தலையிலிருந்து படித்தாலும் அதே பாடல் வரும்படி பாடலின் அமைப்பு இருக்கும். சொல்வளம் மிக்கவர் இதனைப் பாடுவார்.



</doc>
<doc id="152298" url="https://ta.wikipedia.org/wiki?curid=152298" title="அட்டநாக பந்தம்">
அட்டநாக பந்தம்

அட்டநாக பந்தம் என்பது ஓவியப்பா வகைகளில் ஒன்று. எட்டு நாகப்பாம்புகள் ஒன்றோடொன்று பின்னிக்கொண்டிருப்பது போலப் படம் வரையப்படும். பாடல் (கவிதை) ஒன்று அந்தப் பிணைப்பினூடே நுழைந்து படிக்கும்போது பாடல் பொருந்தி வருமாறு ஓவியப்பா அமைந்திருக்கும். பாடலைப் பாம்பின் தலையில் தொடங்கி வால் வரையில் சென்று படித்துக்கொள்ள வேண்டும். 

சொல்வளம் மிக்கவர் இதனைப் பாடுவர். ஓவியப் பாவைச் சித்திரக்கவி என்பர்.

ஔவை சண்முகம் பற்றி திருவையாறு அப்துல்கபூர் சாயபு இருபதாம் நூற்றாண்டில் பாடிய சித்திரக்கவி நூல் ஒன்று உண்டு. சொல்லணிப் பாடல்களில் நாட்டம் கொண்ட தமிழழகன் பாடிய பாடல் ஒன்று இங்குத் தரப்பட்டுள்ளது.
இதனைப் பாடுவதற்கு இவர் கூறும் எளிய வழி
இதனைப் பொருத்திப் பார்த்து அறிந்துகொள்க

மாம்பழக் கவிச்சிங்க நாவலர், அட்டநாக பந்தம், சதுரங்க பந்தம் முதலியவற்றிற்கு இலக்கணம் வகுத்துள்ளார்


</doc>
<doc id="152299" url="https://ta.wikipedia.org/wiki?curid=152299" title="விஜயபாகு">
விஜயபாகு

விஜயபாகு என்பது இலங்கையை ஆண்ட மன்னர்கள் வைத்துக் கொள்ளும் பெயராகும்.



</doc>
<doc id="152300" url="https://ta.wikipedia.org/wiki?curid=152300" title="உபதேச ரத்தினமாலை வியாக்கியானம்">
உபதேச ரத்தினமாலை வியாக்கியானம்

உபதேச ரத்தினமாலை என்னும் நூல் 15ஆம் நூற்றாண்டில் மணவாள மாமுனி செய்தது. இதற்கு விரிவுரையாக எழுதப்பட்டதே உபதேச ரத்தினமாலை வியாக்கியானம். 
என இவரே இவ்வரது விரிவுரைகள் யாவை எனக் குறிப்பிட்டுள்ளார்.


</doc>
<doc id="152301" url="https://ta.wikipedia.org/wiki?curid=152301" title="செயிண்ட் டொமிங்கு">
செயிண்ட் டொமிங்கு

செயிண்ட்-டொமிங்கு ("Saint-Dominge") கரீபியன் தீவான லா எசுப்பானியோலாவில் 1659 முதல் 1809 வரை அமைந்திருந்த ஓர் பிரெஞ்சுக் குடியேற்றப் பகுதியாகும். எசுப்போனியோலாவின் மேற்குப் பகுதியையும் டோர்ட்டுகா தீவுகளையும் 1659 முதல் பிரான்சு குடிமைப்படுத்தி யிருந்தது. எசுப்பானியாவுடன் ஏற்பட்ட ரைசுவிக் உடன்பாட்டின்படி தீவின் மேற்குப்பகுதியிலும் 1795ஆம் ஆண்டில் முழுமைக்கும் பிரான்சின் இந்த ஆளுமையை எசுப்பானியா அங்கீகரித்தது. 1795 முதல் 1804 வரை பிரான்சின் முழுமையான கட்டுப்பாட்டில் எசுப்போனியோலா தீவு இருந்தது. 1804இல் மேற்குப் பகுதியிலிருந்து விலகிக்கொள்ள எயித்தியக் குடியரசு அமைந்தது. இத்தீவின் கிழக்குப் பகுதியை 1809ஆம் ஆண்டு பிரான்சு எசுப்பானியாவிற்கு திருப்பியது.


</doc>
<doc id="152302" url="https://ta.wikipedia.org/wiki?curid=152302" title="உபதேசத் திருநாமம்">
உபதேசத் திருநாமம்

உபதேசத் திருநாமம் என்னும் நூல் 89 பாடல்களைக் கொண்ட நூல். 
இது ஏட்டுச் சுவடியாகவே உள்ளது. 
இந்த நூலில் அதன் ஆசிரியர் பெயர் குறிப்பிடப்படவில்லை. 
எனினும் இந்த நூலின் தொடக்கத்தில் உள்ள வடமொழித் தனியனில் லோம தேசிக முனிவரைப் பற்றிய குறிப்பு ஒன்று உள்ளது. இதனைக்கொண்டு லோகம் ஜீயர் (லோக தேசிகர்) செய்த நூல் என மு. அருணாசலம் கருதுகிறார். 

இந்த நூலில் இவர் பாடிய பாடல்களுடன் இவரது முன்னோர் சிலரின் பாடல்களும் சேர்க்கப்பட்டுள்ளன.


</doc>
<doc id="152303" url="https://ta.wikipedia.org/wiki?curid=152303" title="உருத்திராக்க விசிட்டம்">
உருத்திராக்க விசிட்டம்

உருத்திராக்க விசிட்டம் என்பது தி௫க்கயிலாய பரம்பரை வேளாக்குறிச்சி ஆதீன சீடர் மறைஞான சம்பந்தர் இயற்றிய நூல். 
இது 108 வெண்பாக்கள் கொண்டது. 
இது உருத்திராக்க மாலையில் இருக்கவேண்டிய 108 மணிகளின் எண்ணிக்கை போலும்.

அத்துடன் தொடக்கத்திலிலுள்ள பாயிரப் பகுதியில் 15 பாடல்கள் உள்ளன.
முதலான செய்திகள் இதில் கூறப்பட்டுள்ளன. 
இந்தச் செய்திகளை இவர் ஆகமங்களிலிருந்தும், கந்தபுராணத்திலிருந்தும் திரட்டியதாகக் குறிப்பிடுகிறார்.


</doc>
<doc id="152305" url="https://ta.wikipedia.org/wiki?curid=152305" title="உருப சொரூப அகவல்">
உருப சொரூப அகவல்

உருப சொரூப அகவல் என்பது ஒரு சைவ சமய நூல். 
இதனை இயற்றியவர் தி௫க்கயிலாய பரம்பரை வேளாக்குறிச்சி ஆதீன கு௫ முதல்வர் சத்திய ஞானியின் ஞானாசிரியன் காவை அம்பலவாணத் தம்பிரான். 

பதி, பசு, பாசம் என முப்பிரிவாக இறைநிலையைக் காண்பது சைவம். 
இவற்றில் பாசத்தை முப்பிரிவாக்கி, பதி, பசு, ஆணவம், கன்மம், மாயை என ஐந்து பிரிவாக்கிக் காண்பது உண்டு. 
இவற்றின் தசகாரியங்களைக் கூறுவது இந்தச் சிறுநூல். 

தத்துவ ரூபம், தத்துவ தரிசனம், தத்துவ சுத்தி என்னும் முப்பிரிவில் தத்துவ ரூபத்தை 8 பிரிவாக்கிக்கொண்டு 10 காரியங்களாகக் காண்பது தசகாரியம். அவை

இவற்றை இந்த நூல் விளக்குகிறது.


</doc>
<doc id="152306" url="https://ta.wikipedia.org/wiki?curid=152306" title="உரோமரிசி ஞானம்">
உரோமரிசி ஞானம்

உரோமரிசி 16ஆம் நூற்றாண்டில் வாழ்ந்த சித்தர்களில் ஒருவர். 
இவர் தன் பெயரை ‘உரோமன்’ எனக் குறிப்பிட்டுள்ளார். 

இவர் பெயரில் 10 நூல்கள் உள்ளன. 
இவை ரசவாத வைத்தியம், யோகம் பற்றிய செய்திகளைக் கூறுகின்றன. 

அவற்றுள் ஒன்று உரோமரிசி ஞானம். 
இந்த நூலில் 28 கண்ணிகள் உள்ளன.


</doc>
<doc id="152307" url="https://ta.wikipedia.org/wiki?curid=152307" title="சிவஞான வள்ளல்">
சிவஞான வள்ளல்

சிவஞான வள்ளல் 15ஆம் நூற்றாண்டில் வாழ்ந்த தமிழ்ப்புலவர். 
இவர் தமிழில் பாடிய நூல்கள் 20. 
இவற்றை வேதாந்தநூல்கள் என்பர். 
சீர்காழியில் வாழ்ந்தவர். 
காழிக் கண்ணுடைய வள்ளல் என்பவரின் மாணாக்கர் சுயம்பிரகாச வள்ளல். 
சுயம்பிரகாச வள்ளலின் மாணாக்கர் சிவஞான வள்ளல். 

இவர் கையாளும் நூல்களில் குறிப்பிடத் தக்கவை

இவர் கையாளும் தொடர்களைப் கொண்ட முன்னோர் நூல்கள்



</doc>
<doc id="152309" url="https://ta.wikipedia.org/wiki?curid=152309" title="வரிச்சீர் ஓட்டம்">
வரிச்சீர் ஓட்டம்

பாய்ம ஓட்டத்தில் பாய்மமானது இணையான படலங்களில் பாயும்போதும், படலங்களுக்குள் எவ்வித இடையீடுகளும் இல்லாதபோதும் அப்பாய்வு வரிச்சீர் ஓட்டம் எனப்படும்; சீர்வரிப் பாய்வு என்றும் அறியப்படுகிறது. குறைவான திசைவேகங்களில் இப்பாய்வில் பக்கவாட்டுக் கலத்தல் ஏதும் இருப்பதில்லை; ஒவ்வொரு படலங்களும் ஒவ்வொன்றின் மீதும் வழுக்கிக் கொண்டுசெல்லும். பாய்வின் திசைக்குக் குறுக்காக எவ்வித ஓட்டமும் இருப்பதில்லை, சுழிகள் மற்றும் சுழிப்புகள் ஏதும் ஏற்படுவதில்லை. குழாயில் ஏற்படும் வரிச்சீர் ஓட்டத்தில் பாய்மத் துகள்கள் அனைத்தும் குழாய்ச்சுவருக்கு இணையான பாதையில் நேர்க்கோட்டில் பயணிக்கும். பாய்ம இயக்கவியலில் வரிச்சீர் ஓட்டமானது அதிக உந்தப் பரவல் மற்றும் குறைவான உந்தச் சலனம் ஆகிய பண்புகளால் பகுத்தறியப்படுகிறது.

பாய்மமானது ஒரு மூடப்பட்ட வழித்தடத்தில், உதாரணமாக இரு இணையான தகடுகளுக்கிடையே அல்லது குழாய் வழியே, பயணிக்கும்போது இருவகையான பாய்வுகளில் ஒன்று நிகழும்: வரிச்சீர் ஓட்டம் அல்லது கொந்தளிப்பு ஓட்டம். வரிச்சீர் ஓட்டமானது, கொந்தளிப்பு ஓட்டத்துக்கு எதிர்ப்பண்புகளைக் கொண்டிருக்கும்; கொந்தளிப்புப் பாய்வானது அதிக திசைவேகங்களில் ஏற்படும், மேலும் அப்பாய்வில் சுழிகள் உருவாகும், பக்கவாட்டுக் கலத்தல் நிகழும். பொதுவழக்கில், வரிச்சீர் ஓட்டம் ஒழுங்கானதாகவும் கொந்தளிப்பு ஓட்டம் ஒழுங்கற்றதாகவும் கரடுமுரடானதாகவும் அறியப்படும்.

பாய்ம இயக்கவியல் சிக்கல்களில், பாய்ம வழித்தடங்களில் ஏற்படும் பாய்வு வகைகள் முக்கியத்துவம் வாய்ந்தவை. பரிமாணமற்ற ரெனால்ட்ஸ் எண், எவ்வகைப் பாய்வு நிகழும் என்பதைக் கணிக்க உதவுகிறது. எடுத்துக்காட்டாக, நேரான வட்டவடிவ குறுக்குவெட்டுத் தோற்றமுடைய குழாய்ப் பாய்வுகளில் ரெனால்ட்ஸ் எண் 2040 வரை பாய்வானது வரிச்சீர் ஓட்டமாகவும் அதற்கு மேல் கொந்தளிப்பு ஓட்டமாகவும் இருக்கும். பாய்வு வகையை நிர்ணயிக்கும் ரெனால்ட்ஸ் எண்ணானது எடுத்துக்கொள்ளப்படும் பாய்வுப் பரிமாணங்களைச் சார்ந்தது, மேலும் வரிச்சீர் ஓட்டத்திலிருந்து கொந்தளிப்புப் பாய்வுக்கு பாய்வு நிலைமாற்றமானது பாய்வு இடையீடுகள் மற்றும் பாய்வு வழித்தடத்தின் சீரற்ற தன்மை ஆகியவற்றைச் சார்ந்தது.

ரெனால்ட்ஸ் எண் 1-ஐவிடக் குறைவாக இருக்கும்போது, ஸ்டோக்சு பாய்வு நிகழும். இது வரிச்சீர் ஓட்டத்தின் கடைக்கோடி நிலையாகும், இதில் பிசுக்குமை (உராய்வு) விசைகள் நிலைம விசைகளை விட அதிகமாகவிருக்கும். வரிச்சீர் ஓட்டத்தின் பொதுவான பயன்பாடு குழாய் வழியே பிசுக்குமைப் பாய்மங்களின் சீரான ஓட்டமாகும். இப்பாய்வுகளில், பாய்மத்தின் திசைவேகம் குழாய்ச் சுவர்களில் சுழியமாகவும் குழாயின் மையக்கோட்டில் அதிகபட்சமாகவும் இருக்கும். பாய்வை சிறுசிறு உருளைவடிவ உறுப்புகளாகப் பிரித்து அவற்றுக்கு பிசுக்குமை விசைகளை பயன்படுத்திப் பார்ப்பதன் மூலம் வரிச்சீர் ஓட்ட விவரங்களை நாம் பெறலாம்.

எடுத்துக்காட்டாக, வானூர்தி இறக்கை மீதான காற்றோட்டத்தை எடுத்துக்கொள்ளவும். இறக்கையை ஒட்டிய மிக மெல்லிய காற்றுப்படலம் (வானூர்தியின் அனைத்து பாகங்களுக்கும் பொருந்தும்) எல்லைப்படலம் ஆகும். காற்றுக்கு பிசுக்குமை உண்டாதலால், அப்படலம் இறக்கையில் ஒட்டியவாறு இருக்கும். வானூர்தி காற்றினூடே செல்லும்போது, எல்லைப்படலமானது இறக்கையின் சீரான பரப்பையொட்டி மிருதுவாக செல்லும். இங்கு இப்பாய்வு வரிச்சீர் ஓட்டம் எனப்படும், அப்படலம் வரிச்சீர் எல்லைப்படலம் எனப்படும். 1904-ஆம் ஆண்டு லுட்விக் பிராண்டில் வரிச்சீர் எல்லைப்படல கருதுகோட்களை காற்றிதழ் மீதான காற்றோட்ட ஆய்வுக்குப் பயன்படுத்தினார்.

வரிச்சீர் ஓட்ட வினைகலன் ("Laminar Flow Reactor"-LFR) என்பது வரிச்சீர் ஓட்டத்தைப் பயன்படுத்தி வேதி வினைகள் மற்றும் செயல்முறை இயங்கமைவுகளை ஆய்வு செய்யப் பயன்படும் உபகரணமாகும்.



</doc>
<doc id="152315" url="https://ta.wikipedia.org/wiki?curid=152315" title="பார்வைத் தொகுதி">
பார்வைத் தொகுதி

பார்வைத் தொகுதி ("Visual system") என்பது மைய நரம்புத் தொகுதியின் ஒரு பகுதி. இது பார்வை சார்ந்த விபரங்களைப் பயன்படுத்தி உயிரினங்கள் பார்ப்பதற்கு உதவுவதுடன், படிமங்களை உருவாக்காத பிற ஒளித்தூண்டல் செயற்பாடுகள் நடைபெறுவதற்கும் துணை செய்கிறது. இத் தொகுதி, பார்க்கக்கூடிய ஒளியில் இருந்து தகவல்களைப் பெற்று சுற்றிலும் உள்ள உலகின் விம்பம் ஒன்றை உருவாக்கித் தருகிறது. பார்வைத்தொகுதி பல சிக்கலான செயற்பாடுகளைச் செய்கிறது. ஒளியைப் பெற்று ஒற்றைக்கண் விம்பங்களை உருவாக்குதல், இந்த இரு பரிமாணப் படிமங்களில் இருந்து இருகண் பார்வையை உருவாக்குதல், காணும் பொருட்களை அடையாளம் கண்டு வகைப்படுத்தல், பொருட்கள் இருக்கும் தூரத்தையும் வெவ்வேறு பொருட்களுக்கு இடையிலான தூரங்களையும் மதிப்பிடல், காணும் பொருட்களுக்குச் சார்பாக உடல் இயக்கங்களை வழிப்படுத்தல் என்பன அவற்றுள் அடங்குவன. பார்வைக்குரிய தகவல்களின் உடலியல் வெளிப்பாடே பார்வைப் புலன் எனப்படுகின்றது. இது இல்லாத நிலையே குருட்டுத் தன்மை ஆகும். பார்வைப் புலன் சாராத, விம்பங்களை உருவாக்காத பார்வைச் செயற்பாடுகளும் உள்ளன. விழிப்பாவை மறிவினை இவ்வாறான ஒரு செயற்பாடு ஆகும்.

இந்தக் கட்டுரையில் பாலூட்டிகளின் பார்வைத்தொகுதியே பெரும்பாலும் விவரிக்கப்பட்டாலும் மற்ற "உயர்" விலங்குகளுக்கும் ஒப்பான பார்வைத்தொகுதிகள் உள்ளன. பார்வைத்தொகுதியில் உள்ளடங்கியவை:


வெவ்வேறு இனங்கள் மின்காந்த நிழற்பட்டையின் வெவ்வேறு பகுதிகளைக் காணக்கூடியனவாக உள்ளன; காட்டாக, அந்தோபிலாகள் புற ஊதாக் கதிர் ஒளியில் பார்க்கக் கூடியன. அதே போல குழி விரியன்கள் அகச்சிவப்புக் கதிர்களை உணரக்கூடிய குழி உறுப்புக்களால் தங்கள் இரைகளை துல்லியமாக பிடிக்க இயலும். 2000 அடி ஆழத்தில் உள்ள இரைகளை கண்டுபிடிக்க வாள்மீன்களின் கண்கள் வெப்பத்தை வீசக் கூடியனவாக உள்ளன.


</doc>
<doc id="152317" url="https://ta.wikipedia.org/wiki?curid=152317" title="எட்டுத்தொகை உரைகள்">
எட்டுத்தொகை உரைகள்

எட்டுத்தொகை நூல்களுக்குப் பழைய உரைகள் 12, 13, 14ஆம் நூற்றாண்டுகளில் தோன்றின.



</doc>
<doc id="152321" url="https://ta.wikipedia.org/wiki?curid=152321" title="எயித்தியப் புரட்சி">
எயித்தியப் புரட்சி

எயித்தியப் புரட்சி அல்லது ஹைட்டியின் புரட்சி ("Haitian Revolution", 1791–1804) பிரெஞ்சுக் குடியேற்ற நாடான செயிண்ட் டொமிங்குவில் ஏற்பட்ட புரட்சியைக் குறிப்பதாகும். இந்தப் புரட்சியின் விளைவாக அங்கு அடிமை முறை ஒழிக்கப்பட்டதுடன் எயிட்டி ஆபிரிக்கர்களால் ஆளப்பட்ட முதல் குடியரசாக மலர்ந்தது. இதுவே அடிமைத்தனத்திற்கு எதிராக வெற்றி கண்ட முதல் புரட்சியாகும். எயித்தியப் புரட்சி பிற்காலத்தில் நிகழ்ந்த பல முக்கியப் புரட்சிகளுக்கு வழிகோலியதுடன் அமெரிக்காக்களின் எதிர்காலத்தைத் தீர்மானிப்பதிலும் முக்கியப் பங்காற்றியது. 
கரிபியன் தீவுகளின் செல்வச்செழிப்பு ஐரோப்பிய சர்க்கரைத் தேவைகளைச் சார்ந்து இருந்தது. இங்கிருந்த கரும்புத் தோட்ட உரிமையாளர்கள் வட அமெரிக்காவிலிருந்து மளிகைகளையும் ஐரோப்பாவிலிருந்து தொழிற் பொருட்களையும் வாங்க சர்க்கரை ஏற்றுமதியை நம்பி இருந்தனர். இத்தீவில் காப்பி, கோக்கோ, பருத்தித் தோட்டங்களும் இருந்தபோதிலும் அவை இலாபமீட்டுபவையாக இல்லை. 1730களில் பிரெஞ்சுப் பொறியாளர்கள் சிக்கலான நீர்ப்பாசன அமைப்புகளை உருவாக்கியதால் கரும்பு உற்பத்தி பெருகியது. 1740களில் செயிண்ட்-டொமிங்குவும் ஜமைக்காவும் உலக சர்க்கரை உற்பத்தியில் முதன்மையாளர்களாக விளங்கின. சர்க்கரை உற்பத்திக்கு மனித உழைப்பு மிகவும் தேவையாக இருந்தது; இதற்கு ஆப்பிரிக்க அடிமைகளைப் பயன்படுத்தி வந்தனர். சிறுபான்மையினராகவும் மிகுந்த செல்வந்தர்களாகவும் விளங்கிய வெள்ளைக்கார தோட்ட உரிமையாளர்கள் தங்களை விடப் பத்து மடங்கு பெரும்பான்மையான கருப்பர்களின் எதிர்ப்பை எதிர்பார்த்து அஞ்சினர். இதனால் அடித்துக் கொடுமைப்படுத்திக் கட்டுப்பாட்டிற்குள் வைத்திருக்க முயன்றனர். அடிமைகள் இட்ட கட்டளையை மீறினாலோ தப்பி ஓடினாலோ அவர்களுக்கும் மற்றவர்களுக்கும் ஓர் படிப்பினையாக இருக்குமாறு கொடுமையான கசையடிகளுக்கு ஆட்படுத்தப்பட்டனர். இது சில நேரங்களில் விரை நீக்கம், கொளுத்துதல் வரை சென்றது. பிரெஞ்சு மன்னர் பதினான்காம் லூயி இக்கொடுமைகளைக் கட்டுப்படுத்தும் வகையில் "கோட் நாய்ர்" என்ற "கருப்பு விதியைக்" கொணர்ந்தார். ஆனால் இதனைத் தோட்டக்காரர்கள் மீறியதோடன்றி உள்ளூர் சட்டங்களால் இவற்றை மாற்றினர்.
1758இல் வெள்ளை உரிமையாளர்கள் இயற்றிய சட்டங்களால் ஓர் சாதிப் பிரிவினை உருவானது. முதல்நிலையில் வெள்ளை குடியேற்றவாதிகள், "பிளாங்க்குகள்", இருந்தனர். அடுத்த நிலையில் "முலட்டோக்கள்" அல்லது "சுதந்தர கருப்பர்கள்" (gens de couleur libres) இருந்தனர். இவர்கள் கல்வியறிவு, படைப்பயிற்சி பெற்றவர்களாகவும் அடிமைப்படாதவர்களாகவும் இருந்தனர். பெரும்பாலனவர்கள் வெள்ளை உரிமையாளருக்கும் அவரிடம் அடிமைப்பட்டிருந்த கருப்பினப் பெண்களுக்கும் பிறந்தவர்கள். மூன்றாம் கடைநிலையில் ஆப்பிரிக்க தேசத்து அடிமைகள் இருந்தனர். இவர்களது மரணவீதம் கூடுதலாக இருந்ததால் தோட்டக்காரர்கள் அடிக்கடி ஆப்பிரிக்காவிலிருந்து புதிய அடிமைகளை "இறக்குமதி" செய்தனர்.இதனால் இவர்கள் தீவின் மற்றவர்களைப் போலன்றி ஆப்பிரிக்கப் பண்பாட்டுடன் தனித்திருந்தனர். மேலும் தீவில் ஏற்கெனவே இருந்த நாகரிகமடைந்த அடிமைகளிடமிருந்து பிரித்து வைத்தது. 
வெள்ளை குடியேற்றவாதிகளுக்கும் கருப்பின அடிமைகளுக்கும் அடிக்கடி வன்முறை மோதல்கள் நிகழ்ந்த வண்ணம் இருந்தன. இவற்றில் பெரும்பாலானவை தோட்டங்களிலிருந்து தப்பித்துச் சென்ற அடிமைக் கூட்டங்களால் நடந்தவை. தப்பியோடியவர்களை "மரூன்கள்" என்று அழைத்தனர். இவர்கள் தோட்டங்களின் எல்லைகளில் மறைந்து வாழ்ந்ததோடன்றி திருட்டுக்களில் ஈடுபட்டனர்.சிலர் நகரப்பகுதிகளுக்கு ஓடிச்சென்று மற்ற கருப்பர்களுடன் இணைந்தனர். இவ்வாறு தப்பிச் சென்றவர்களுக்குக் கடுமையான தண்டனைகள் விதிக்கப்பட்டன. இருப்பினும் காடுகளுக்கக் கூட்டம் கூட்டமாக இவர்கள் தப்பிச் சென்றனர். கூட்டமாக இருந்தபோதும் இவர்களுக்குத் தலைமையேற்று நடத்தும் திறனும் பேரளவு திட்டமிட்டு சாதிக்கும் வன்மையும் இல்லாதிருந்ததால் பெரும் சமர்கள் எதுவும் எழவில்லை.

முதல் திறனுள்ள மரூன் தலைவராக பிரான்சுவா மக்கன்டல் உருவானார். எயித்திய வூடோ பாதிரியான மக்கன்டல் தம்மின மக்களை ஆபிரிக்க மரபு மற்றும் சமயங்களால் ஒருங்கிணைத்தார். பல்வேறு மரூன் கூட்டத்தினரையும் ஒற்றுமைப்படுத்தி இரகசிய அமைப்பொன்றை தோட்ட அடிமைகளிடத்தில் ஏற்படுத்தினார். 1751 முதல் 1757 வரை எழுந்த ஓர் எதிர்ப்பிற்கு தலைமையேற்றார். 1758இல் இவரை பிரெஞ்சுப் படையினர் பிடித்து உயிருடன் எரித்த போதிலும் இவர் ஏற்றிய சுதந்தரத்தீ கொழுந்து விட்டு எரியத் தொடங்கியது.

புதிய குடியரசு உருவானபோதும் சமூகத்தில் பிரெஞ்சுக் குடியேற்றவாத ஆட்சியில் நிறுவப்பட்ட நெறிமுறைகளின் தாக்கம் தொடர்ந்தது. பல தோட்ட உரிமையாளர்கள் ஆபிரிக்க அடிமை மனைவியரால் பெறப்பட்ட கலப்பின சிறுவர்களுக்கு கல்வியும் படைப்பயிற்சியும் வழங்கியிருந்தமையால் "முலட்டோக்கள்" என்றழைக்கப்பட்ட இந்த கலப்பினத்தவர்கள் புரட்சிக்குப் பிந்தைய ஆட்சியில் சீர்மிகுந்தவர்களாக விளங்கினர். போர் முடிவடைந்த சமயத்தில் இவர்களில் பலரும் தங்கள் சமூக நிலையால் பெரும் செல்வம் ஈட்டியிருந்தனர். இவர்கள் அடிமைகளோடு தங்களை அடையாளப் படுத்திக்கொள்ளாது தங்களுக்குள்ளேயே வட்டம் அமைத்துக் கொண்டனர்.

அரசியலிலும் பொருளாதாரத்திலும் இவர்களது ஆதிக்கத்தால் சமூகத்தில் இரண்டு சாதிகள் உருவாகின.பெரும்பாலான எயித்தியர்கள் பஞ்சம் பிழைக்கும் விவசாயிகளாக சிற்றூர்களில் வசித்து வந்தனர். கூடுதலாக 1820களில் புதிய நாட்டின் எதிர்காலம் பிரான்சிய வங்கிகளில் "அடைமானம்" வைக்கப்பட்டிருந்தது; தங்கள் அரசியல் மற்றும் பொருளாதார தனிமைப்படுத்தலைத் தவிர்க்கவும் பிரான்சின் அங்கீகாரம் பெறவும் புதிய நாடு அடிமை-உரிமையாளர்களுக்கு ஏராளமான நட்ட ஈடு கொடுக்க வேண்டியதாயிற்று. இந்த நிதியளிப்புகள் எயித்தியின் பொருளாதாரத்தையும் செல்வத்தையும் நிரந்தரமாகப் பாதித்தது.



</doc>
<doc id="152323" url="https://ta.wikipedia.org/wiki?curid=152323" title="ஆலி ஆட்டம்">
ஆலி ஆட்டம்


</doc>
<doc id="152327" url="https://ta.wikipedia.org/wiki?curid=152327" title="கட்டற்ற ஆக்கம்">
கட்டற்ற ஆக்கம்

கட்டற்ற ஆக்கம் (free content) என்பது மக்களின் பயன்பாட்டுக்கு எவ்விதமான சட்டரீதியான கட்டுப்பாடுகளும் அற்ற கலைப்படைப்பு அல்லது ஆக்கத்தினைக் குறிக்கும். கட்டற்ற உள்ளடக்கமானது பின்வரும் சந்தர்ப்பங்களில், எவ்விதமான கட்டுப்பாடுமற்ற செயற்பாட்டுக்கு வழிவகுக்கும்.

வெவ்வேறு வரையறைகள் பயன்படுத்தப்பட்டாலும், கட்டற்ற ஆக்கமும், திறந்த ஆக்கமும் சட்டரீதியில் ஒத்தவையாகும். எனினும், கட்டற்ற மென்பொருள் மற்றும் திறந்த மூலம் ஆகிய சொற்றொடர்கள் இவ்விரண்டுக்குமிடையிலான கருத்தியல் ரீதியான வேற்றுமையை விவரிக்கின்றன.

திறந்த உள்ளடக்கம் என்பது பொதுவெளியில் உள்ள அனைத்துப் படைப்புக்களையும் மேலும் மேற்குறித்த சலுகைகளை உடைய காப்புரிமை பெற்ற படைப்புக்களையும் அடக்குகின்றது.பெரும்பாலான நாடுகளில் காப்புரிமைச் சட்டங்கள் காப்புரிமையாளருக்கு தமது படைப்புக்கள் மீது வணிக ரீதியிலான கட்டுப்பாட்டை மேற்கொள்ள அனுமதி வழங்குவதால் இவ்வாறான காப்புரிமை உள்ளடக்கங்கள் கட்டாயமாக வெளிப்படையாகவே கட்டற்ற உள்ளடக்கமாக அறிவிக்கப்பட வேண்டும். இது வழமையாக உரிம ஆவணத்தின் குறித்த கூற்றுக்களை ஆதாரமாகக் குறிப்பிடுவதன் மூலம் மேற்கொள்ளப்படும்.

குறித்த படைப்பு அதன் காப்புரிமை காலாவதியான காரணத்தால் கட்டற்ற உள்ளடக்கமாகக் கருதப்பட்டு பொதுவெளியில் காணப்பட்டாலும்கூட, காப்புரிமைச் சட்டங்கள் மாறுவதன் காரணத்தால் மீண்டும் காப்புரிமையுடையதாக மாறலாம்.

விக்கிப்பீடியா என்பது ஒரு புகழ்பெற்ற இணையத்தில் காணப்படும் பயனர்களால் உருவாக்கப்பட்ட கட்டற்ற உள்ளடக்கத் தொகுப்பாகும்.

மிகவும் கட்டுப்பாடான வரையறையின் படி, ஒரு ஆக்கம் கட்டற்ற உள்ளடக்கமாக ஏற்றுக்கொள்ளப்படுவதற்கு அவ்வாக்கம் எவ்விடத்திலும் காப்புரிமைக் கட்டுப்பாடுகள் அற்றதாகக் காணப்பட வேண்டும். எனினும், விக்கிப்பீடியாவின் உள்ளடக்கக் கொள்கைகளில் இவ்வாறான இறுக்கமான கட்டுப்பாடுகள் இல்லை.

விக்கிப்பீடியாவின் மிகப்பெரும்பாலான உள்ளடக்கங்கள் கட்டற்ற உள்ளடக்கங்களாகக் காணப்பட்டாலும், சில காப்புரிமை பெற்ற படைப்புக்கள் நியாயமான பயன்பாட்டு அடிப்படையில் பயன்படுத்தப்படுகின்றன. மேலும் சில சமயங்களில், குறித்த காப்புரிமை பெற்ற படைப்புக்குரிய நாட்டின் காப்புரிமைச் சட்டங்கள் ஏனைய பெரும்பாலான நாட்டுச் சட்டங்களிலிருந்து பெரிதும் வேறுபட்டிருக்கும் சந்தர்ப்பத்தில் அப்படைப்புக்களும் ஏற்றுக்கொள்ளப்படுகின்றன.




</doc>
<doc id="152330" url="https://ta.wikipedia.org/wiki?curid=152330" title="எதிர்நூல்">
எதிர்நூல்

எதிர்நூல் என்று யார் செய்தார் என்னும் குறிப்பு இல்லை. உரையாசிரியர்கள் எதிர்நூல் என்னும் பெயரைக் குறிப்பிடுகின்றனர். 


அறிவாளி ஒருவன் தன் கோட்பாட்டை நிலைநாட்டிப் பிறர் கோட்பாட்டை மறுப்பது எதிர்நூல். 

நன்னூல் முதல்நூல், வழிநூல், சார்புநூல் என மூன்று வகையாகப் பிரித்துக் காட்டி ‘முன்னோரின் வேறுநூல்’ என்று மற்றொன்றையும் குறிப்பிடுகிறது. 


இதனை எதிர்நூல் எனக் குறிப்பிட்டனர் போலும்.

பேராசிரியர் உரையை உள்ளத்தில் கொண்டு எதிர்நூலின் காலம் 12ஆம் நூற்றாண்டு என மு. அருணாசலம் முடிவுக்கு வருகிறார்.


</doc>
<doc id="152334" url="https://ta.wikipedia.org/wiki?curid=152334" title="தமிழகத்தில் மத்திய பழங்கற்காலம்">
தமிழகத்தில் மத்திய பழங்கற்காலம்

தமிழகத்தில் மத்திய பழங்கற்காலம் என்பது கிமு. 50,000 - கி.மு.20,000 வரை நிலவியது. இக்காலத்தில் பெரிய எருது இனங்கள் வாழ்ந்தன. இவை பற்றிய எச்சங்கள் தமிழகத்தில் காணாவிடிலும் நர்மதை ஆற்றங்கரையில் காணப்படுவதால் அவை தமிழகத்திலும் வாழ்ந்ததாகக் கொள்ளலாம். கீழைப் பழங்கற்கால மக்கள் பயன்படுத்திய குவாட்சயிட் கல்லாயுதங்களை விட மென்மை பொருந்திய செசுபர், சேட், அகேற், சல்செடனி ஆகிய கற்களில் இக்கால மக்கள் ஆயுதங்களை தயாரித்திருக்கின்றனர்.

இக்கால மக்கள் மென்மை பொருந்திய கருவிகளை பயன்படுத்தினாலும் கீழைப் பழங்கற்கால மக்கள் பயன்படுத்திய குவாட்சயிட் கல்லாயுதங்களும் சேர்ந்தே இவற்றுடன் காணப்படுகின்றன. இதிலிருந்து சுரண்டல் கருவிகள், துளைக்கருவிகள், கூர்க்கருவிகள் போன்றவற்றை செய்துள்ளதாக தெரிவதால் இக்கால மக்கள் மரவுரி, மிருகத்தோல் போன்றவற்றை ஆடைகளாகப் பயன்படுத்தியது தெரிகிறது. கூர்க்கருவிகள் இருந்ததால் மரத்தினால் செய்யப்பட்ட ஈட்டிகள் குறைந்து மூங்கிலை கூர்தீட்டி அம்புகளாய் பயன்படுத்தும் தொழில் நுட்பம் இக்கால மக்களிடையே நிலவியது.

இக்காலக் கட்டத்தில் அனைத்து கற்கால தொழில்நுட்பங்களும் வளர்ந்தது. அவை,

தமிழகத்தில் கொற்றலை ஆற்றங்கரை, அத்திரம்பாக்கம், புத்தமனுவங்கா போன்ற இடங்களில் இக்காலக் கருவிகளான சுரண்டல் கருவிகள், துளைக்கருவிகள், கூர்க்கருவிகள் போன்றவைக் காணப்படுகின்றன. மேலும் குடியம் குகை, மதுரை மறத்தாறுக் கரையிலுள்ள பட்டுப்பட்டி, சிவராமப்பேட்டை, திருப்பத்தூர் போன்ற இடங்களிலும் இக்காலக் கருவிகள் காணப்படுகின்றன.


</doc>
<doc id="152335" url="https://ta.wikipedia.org/wiki?curid=152335" title="செதிற்கல்">
செதிற்கல்

செதிற்கல் (levalloisian) என்பது மத்திய பழங்கற்கால (கி.மு. 50,000 - கி.மு. 20,000) மக்கள் பயன்படுத்திய ஆயுதங்களாகும். இதற்கு முன் வாழ்ந்த கீழைப் பழங்கற்கால (கி.மு. 26,00,000 - கி.மு. 50,000) மக்கள் ஒரு பாறையில் இருந்து ஒரு கல்லை உடைத்து எடுத்தும் (தழும்புரி), பின் அதை செப்பனிட்டும் (தழும்பழி) பயன்படுத்தினர். ஆனால் அக்கற்களோடு சிதறும் சிறிய கற்களை கண்டுகொள்ளாமல் விட்டு விட்டனர். நாளடைவில் மனித சிந்தனை வளர்ந்ததால் சிதறிய கற்களிலிருந்தும் கூரிய ஆயுதங்கள் செய்யும் முறையை மனிதன் கற்றுக் கொண்டான். அதுவே செதிற்கல் ஆயுதங்களாகும்.


</doc>
<doc id="152354" url="https://ta.wikipedia.org/wiki?curid=152354" title="எகிப்தியக் கோவில்கள்">
எகிப்தியக் கோவில்கள்

எகிப்தியக் கோவில்கள் பண்டைய எகிப்தின் பாரோ மன்னர்களினதும், எகிப்தின் கட்டுப்பாட்டுப் பகுதிகளிலும் இருந்த மக்களினதும் வழிபாட்டுக்கெனக் கட்டப்பட்டவையாகும். இக் கோவில்கள் அதில் குடியிருந்த மன்னர்களினது அல்லது தெய்வங்களினது இல்லமாகக் கருதப்பட்டது. இங்கு எகிப்தியர்கள் பலியிடல், விழாக்கள் போன்ற தமது சமயச் சடங்குகளை மேற்கொண்டனர். இக்கோவில்களைப் பாதுகாப்பதும் பராமரிப்பதும் பாரோக்களின் கடைமையாகக் காணப்பட்டது. இதற்காக பாரோக்கள் குறிப்பிடத்தக்களவு வளங்களை கோவிலின் கட்டுமானத்துக்கும் பராமரிப்புக்கும் ஒதுக்கினர். பெரும்பாலான சடங்குகள் பாரோக்களால் நியமிக்கப்பட்ட பூசகர்களினால் நடத்தப்பட்டன. தேவையான போது பாரோக்கள் பெரும்பாலான சடங்குகளை மேற்கொள்ள பூசகர்களை அனுமதித்தனர். எனினும் மக்களுக்கு இவ்வாறான சடங்குகளில் நேரடியாகக் கலந்துகொள்ளவோ கோவிலின் மிகவும் புனிதமான இடங்களில் நுழையவோ அனுமதியளிக்கப்படவில்லை. எவ்வாறாயினும் கோவிலானது எகிப்திலிருந்த எல்லா வகுப்பு மக்களுக்கும் முக்கியமான வழிபாட்டிடமாக இருந்தது. அவர்கள் அங்கு பிரார்த்தனை செய்யவும், காணிக்கைகளைச் செலுத்தவும், அங்கிருந்த தெய்வத்திடம் அறிவுரைகளைக் கேட்பதற்கும் சென்றனர்.

கோவிலின் முக்கியப் பகுதி கருவறையாகும். இங்கு அக்கோவிலிலுள்ள தெய்வத்தின் உருவச்சிலை காணப்பட்டது. கருவறைக்கு வெளியே இருந்த அறைகள் மிகப் பிரமாண்டமாகவும் அழகாகவும் உருவாக்கப்பட்டன. எனவே, கி.மு.4000இல் சிறியவையாக இருந்த இந்தக் கோயில்கள் கி.மு. 1550-1070 காலப்பகுதியில் எகிப்திய ராச்சியத்தின் கீழ் பிரமாண்டமான மாளிகைகளாக வளர்ந்தன. இம் மாளிகைகளே பண்டைய எகிப்தியக் கட்டடக்கலையின் மாபெரும் உதாரணமாகவும், நீண்டகாலமாக நிலைத்து நிற்கும் கட்டடமாகவும் காணப்படுகின்றன. அவர்களது வடிவமைப்பில் மூடப்பட்ட மண்டபங்கள், திறந்தவெளி அரங்குகள், விழாக்காலங்களில் பயன்படுத்தப்படும் பாதையில் அமைக்கப்பட்ட பாரிய நுழைவாயில்கள் என்பன காணப்பட்டன. இவைதவிர, கோவிலைச் சுற்றி அமைக்கப்பட்ட வெளிமதிலின் உள்ளே பல்வேறு இரண்டாம் நிலைக் கட்டடங்களும் காணப்பட்டன.

இவ்வாறான கோவில்கள் பாரியளவிலான நிலங்களையும் கொண்டிருந்தன. அந்நிலங்களைப் பராமரிப்பதற்கென ஆயிரக்கணக்கான வேலையாட்களையும் அது கொண்டிருந்தது. இதனால் கோவில்கள் சமய நிலையங்களாக மட்டுமன்றி முக்கிய பொருளாதார மையங்களாகவும் திகழ்ந்தன. இத்தகைய கோவில்களை நிர்வகித்த பூசாரிகள் ஆட்சியதிகாரத்தில் குறிப்பிடத்தக்க செல்வாக்கைப் பிரயோகித்தனர். மேலும் சிலவேளைகளில் மன்னர்களின் அதிகாரத்துக்கு சவால் விடுமளவுக்கும் அவர்கள் முன்னேறியிருந்தனர்.

எகிப்தில் கோவில் கட்டும் பணி எகிப்தின் வீழ்ச்சி மற்றும் ரோமப் பேரரசுக்கு அடிமைப்படும் வரையில் தொடர்ந்தது. கிறித்தவ மதத்தின் வருகையைத் தொடர்ந்து எகிப்திய சமயம் பாரிய இடைஞ்சல்களை எதிர்நோக்கியது. அதன் கடைசிக் கோவில் கி.பி.550ல் மூடப்பட்டது.பல நூற்றாண்டு காலமாக இக் கட்டடங்கள் அழிவையும் தொடர் புறக்கணிப்பையும் எதிர்நோக்கின. ஆயினும், 19ம் நூற்றாண்டின் ஆரம்பத்தில், பண்டைய எகிப்தைப் பற்றிய ஆர்வம் ஐரோப்பாவில் பரவியது. இதனால் எகிப்தியவியல் எனும் புதிய விஞ்ஞான ஆராய்ச்சியியலும் தோன்றியது. எகிப்திய நாகரிகத்தின் சிதிலங்களைப் பார்வையிடுவதற்கு சுற்றுலாப்பயணிகளும் இங்கு வரத்தொடங்கினர்.அதிகளவிலான கோவில்கள் இன்று தப்பியுள்ளன. இவற்றுட் சில, உலகப்புகழ்பெற்ற சுற்றுலாத்தலங்களாகவும் மாறியுள்ளன. நவீன எகிப்தின் பொருளாதாரத்துக்கு இவை பெரும் பங்களிப்பு வழங்குகின்றன. எகிப்தியவியலாளர்கள் தப்பிய கோவில்கள் மற்றும் அழிந்த கோவில்களின் எச்சங்களைப் பற்றி தொடர்ச்சியாக ஆய்வுகளை மேற்கொண்ட வண்ணம் உள்ளனர். ஏனெனில் இவை பண்டைய எகிப்திய சமூகத்தைப் பற்றிய தகவல்களைப் பெறுவதற்கான மிக இன்றியமையாத ஆதாரங்களைத் தன்னகத்தே கொண்டுள்ளன.

பண்டைய எகிப்தியக் கோவில்கள் பூமியில் கடவுள்கள் வாழ்வதற்கான இடங்களாக கருதப்பட்டன. இதனால், கோவிலை குறிப்பதற்கு எகிப்தியர்கள் பயன்படுத்திய "ḥwt-nṯr" எனும் சொல் "கடவுளின் மாளிகை" எனும் பொருளைத் தருவதாகும். கோவிலில் கடவுளின் பிரசன்னம், மனிதனையும் கடவுளையும் தொடர்புபடுத்தியதோடு, சடங்குகளினூடாக கடவுளுடன் மனிதன் தொடர்பாடவும் வழிவகுத்தது. இச் சடங்குகள், கடவுளை கோவிலில் தொடர்ந்து இருப்பதற்கும், இயற்கையின் மீது சரியான முறையில் ஆட்சி செலுத்தவும் உதவுவதாக நம்பப்பட்டது. இதனால், அவை எகிப்திய நம்பிக்கையின்படி மனித சமுதாயத்தினதும் இயற்கையினதும் விதிக்கப்பட்ட கடமையின் சீரான போக்குக்கு வழியமைத்தது. இக் கடமையை சீராகப் பேணுவதே எகிப்திய சமயத்தினதும், கோவிலினதும் முக்கிய நடவடிக்கையாக இருந்தது.

பாரோக்கள் கடவுள் தன்மையைக் கொண்டிருப்பதாக கருதப்பட்டதால், ஒரு புனிதமான அரசராக பாரோக்கள், எகிப்தின் கடவுளுக்கான பிரதிநிதியாகவும், விதிக்கப்பட்ட கடமைகளுக்கான ஆதரவாளராகவும் கருதப்பட்டனர். எனவே, கொள்கை ரீதியில், கோவிலில் சமயச் சடங்குகளை மேற்கொள்வது அவனது கடமையாக இருந்தது. ஒரு பாரோ உண்மையிலேயே தவறாது சடங்குகளில் கலந்துகொண்டானா என்பது சந்தேகத்துக்கிடமானதே. மேலும், எகிப்து முழுவதிலும் கோவில்கள் பரந்து காணப்பட்டமையால் நிச்சயமாக அவனால் எல்லாக் கோவில்களுக்கும் சமுகமளிக்க முடிந்திருக்காது. இவ்வாறான சந்தர்ப்பங்களில் இக் கடமைகள் பூசாரிகளிடம் ஒப்படைக்கப்பட்டிருந்தன. எவ்வாறாயினும் ஒரு பாரோ தனது ஆட்சிக்குட்பட்ட கோவில்களைப் பராமரிப்பதற்கும், அவற்றை விரிவாக்குவதற்கும் உதவி வழங்கியுள்ளான்.

பாரோ தனது சடங்கு மேற்கொள்ளும் உரிமையை வேறொருவருக்கு வழங்கியிருந்தாலும், சடங்குகள் செய்யும் உரிமை கட்டாயமாக உயர் நிலை பூசாரிகளுக்கே வழங்கப்பட்டிருந்தது. பெரும்பாலான சடங்குகளில், பொதுமக்கள் கலந்துகொள்வது தடைசெய்யப்பட்டிருந்தது. பெரும்பாலான சடங்குகள் கோவில்களிலிருந்து பிரிக்கப்பட்டிருந்த தனியான மடங்களில் நடைபெற்றன. எவ்வாறாயினும், மனிதருக்கும் கடவுளர்க்குமான பிரதான இணைப்பு என்ற வகையில், இக்கோவில்கள் சாதாரண பொதுமக்களின் மதிப்பை பெற்றிருந்தது.

ஒவ்வொரு கோவிலும் ஒரு முதன்மைக் கடவுளைக் கொண்டிருந்ததுடன் பெரும்பாலான கோவில்கள் ஏனைய தெய்வங்களையும் உள்ளடக்கியிருந்தன. எவ்வாறாயினும் எல்லாத் தெய்வங்களுக்கும் கோவில்கள் காணப்படவில்லை. பெரும்பாலான பேய்களும் வீட்டுத் தெய்வங்களும் முதன்மையாக மாய மற்றும் தனிப்பட்ட சமய நடவடிக்கைகளில் தொடர்புபட்டிருந்ததோடு, கோவில் விழாக்களில் இவற்றின் பிரசன்னம் குறைவாகவே இருந்தது. மேலும் சில தெய்வங்கள் பிரபஞ்ச இயக்கத்தில் முக்கிய பங்கு வகித்திருந்தபோதும், அவற்றுக்கு கோவில்கள் கட்டப்படவில்லை. இதற்கான காரணமும் அறியப்படவில்லை. தமக்கெனத் தனிப்பட்ட கோவில்களை கொண்டிருந்த தெய்வங்களில் பல குறிப்பாக எகிப்தின் சில பகுதிகளில் மதிப்பு பெற்றிருந்தன. எனினும், உள்ளூர் தொடர்புகளைக் கொண்டிருந்த பல தெய்வங்களும் நாடளாவிய ரீதியில் முக்கியம் பெற்றிருந்தன. நாட்டின் எல்லாப் பாகங்களிலும் வழிபடப்பட்ட தெய்வங்கள் கூட தமது முதன்மைக் கோவில்கள் அமைந்துள்ள நகரங்களுடன் தொடர்பு பட்டிருந்தன. எகிப்திய படைப்புப் புனைகதைகளில், முதலாவது கோவிலானது ஒரு தெய்வத்தின் புகலிடமாக உருவானதாகக் குறிப்பிடப்படுகிறது. ஒரு குறித்த தெய்வம் (ஒவ்வொரு நகரிலும் இத் தெய்வத்தின் பெயர் மாறுபடுகிறது.) படைப்பு ஆரம்பமான மணல் திட்டு ஒன்றின்மீது நின்றிருந்ததாகவும், அவ்விடமே முதல் கோவிலாக மாறியதாகவும் அது குறிப்பிடுகிறது. தெய்வத்தின் முதலாவது வீடு என்றவகையிலும், ஒரு நகரின் கற்பனை ரீதியிலான உருவாக்கப் புள்ளி என்ற வகையிலும், கோவிலானது குறித்தவொரு பகுதியின் மைய நிலையமாகக் கருதப்பட்டதோடு, அந்நகரின் காவல் தெய்வம் ஆட்சிபுரியும் இடமாகவும் போற்றப்பட்டது.

பாரோக்கள் இறப்புக்குப் பின்னான வாழ்வில் தமது ஆவிகளை நீடித்திருக்கச் செய்யும் பொருட்டு காணிக்கைகள் செலுத்துமுகமாகவும் கோவில்களைக் கட்டினர். இவை பெரும்பாலும் அவர்களது கல்லறைகளின் அருகிலேயே அமைந்திருந்தன. இக் கோவில்கள் வழிவழியாக "கல்லறைக் கோவில்கள்" என அழைக்கப்பட்டு வந்ததோடு, திருக்கோவில்களிலிருந்து முற்றிலும் வேறுபட்டிருந்தன. எனினும், அண்மைய காலங்களில், செரார்ட் கேனி போன்ற எகிப்தியவியலாளர்கள் இப்பிரிவினை தெளிவற்றுக் காணப்படுவதாக கருத்துத் தெரிவித்து வருகின்றனர். எகிப்தியர்கள் கல்லறைக் கோவில்களை வேறு பெயர் கொண்டு அழைத்திருக்கவில்லை. இறந்தோருக்கான சடங்குகளும், தெய்வங்களுக்கான சடங்குகளும் பிரித்தறிய முடியாதவை; இறப்பைச் சூழ்ந்த குறியீட்டியல் அனைத்து எகிப்தியக் கோவில்களிலும் காணக்கிடைக்கிறது. கல்லறைக் கோவில்களில் குறிப்பிட்டளவு கடவுள் வழிபாடும் காணப்பட்டுள்ளது. எகிப்தியவியலாளரான இசுடீபன் குயிர்க்கின் கூற்றுப்படி, "எல்லாக் காலப்பகுதியிலும் அரச சடங்குகள் கடவுளுடன் தொடர்பு பட்டிருந்தன. அதேபோல்... கடவுள் தொடர்பான சடங்குகளும் மன்னருடன் தொடர்பு பட்டிருந்தன. எவ்வாறாயினும், சில கோவில்கள் இறந்த மன்னர்களை நினைவு கூரவும், அவர்களது ஆவிகளுக்கு காணிக்கை செலுத்தவும் பயன்படுத்தப்பட்டமை தெளிவாகின்றது. இவற்றின் சரியான நோக்கம் முழுமையாகப் புரிந்துகொள்ளப்படவில்லை. இவை மன்னர்களையும் கடவுளர்களையும் ஒருங்கிணைத்து, மன்னனின் நிலையை சாதாரண மன்னர் நிலையிலிருந்து தெய்வ நிலைக்கு உயர்த்துவதற்குப் பயன்பட்டிருக்கலாம். எச் சந்தர்ப்பத்திலும், கல்லறைக் கோவில்களையும் திருக் கோவில்களையும் பிரித்தறிவதில் ஏற்படும் சிரமம், எகிப்திய நம்பிக்கையில் அரசுரிமையும், கடவுள்நிலையும் ஒன்றுடனொன்று பிணைக்கப்பட்டிருப்பதைத் தெளிவாகப் பிரதிபலித்து நிற்கின்றது.







</doc>
<doc id="152356" url="https://ta.wikipedia.org/wiki?curid=152356" title="ஏகாம்பரநாதர் உலா">
ஏகாம்பரநாதர் உலா

ஏகாம்பரநாதர் உலா இரட்டைப்புலவர் பாடிய நூல்களில் ஒன்று. இந்த நூலில் காடவர் தலைவன் சம்புவராயன் மல்லிநாதன் பற்றிய செய்தி வருகிறது. இதனால் இதன் காலம் 14ஆம் நூற்றாண்டு எனக் கொள்ளப்படுகிறது.

156 கண்ணிகள் இந்த நூலில் உள்ளன.

இந்த நூலில் சொல்லப்படும் கதை:

கயிலாயத்தில் உமை சிவனது கண்ணைப் புதைத்தார். அதனால் உலகம் இருண்டது. சிவன் உமையைச் சபித்தார். சாபத்தின்படி உமை காஞ்சியில் பிறந்து சிவனைப் பூசித்தார். சிவன் வந்தார். கம்பை ஆற்றில் வெள்ளம் வந்தது. அம்மை பயந்து சிவனைத் தழுவினாள்.
ஏழு பருவப் பெண்கள்


</doc>
<doc id="152361" url="https://ta.wikipedia.org/wiki?curid=152361" title="வண்ணம் (சிற்றிலக்கியம்)">
வண்ணம் (சிற்றிலக்கியம்)

வண்ணம் என்பது சிற்றிலக்கிய வகைகளில் ஒன்று. இரட்டைப்புலவர் பாடிய ஏகாம்பரநாதர் வண்ணம் என்னும் நூலில் இதன் அமைப்பைக் காணலாம். 


எடுத்துக்காட்டு: 


எடுத்துக்காட்டு: 


</doc>
<doc id="152362" url="https://ta.wikipedia.org/wiki?curid=152362" title="ஏகாம்பரநாதர் வண்ணம்">
ஏகாம்பரநாதர் வண்ணம்

ஏகாம்பரநாதர் வண்ணம் என்பது இரட்டைப்புலவர் பாடிய நூல்களில் ஒன்று. காலம் 14ஆம் நூற்றாண்டு.

வண்ணம் என்பது ஒரு வகைச் சிற்றிலக்கியம். 

இது அகத்திணைச் சிற்றிலக்கியம். தலைவி தலைவனுடன் செல்லும் உடன்போக்கு பற்றியது. தலைவியாகிய தன் மகளைத் தேடிச் செல்லும் செவிலித்தாய் வழியில் வரும் முக்கோல் பகவரை (சான்றோரை) “என் மகளைப் பார்த்தீர்களா” என வினவுதலும், முக்கோல் பகவர் அதற்கு விடையாகச் சொல்லும் செய்திகளும் கொண்ட நூல் இந்த வண்ணம்.

இந்த நூலிலுள்ள பாடல் – எடுத்துக்காட்டு


</doc>
