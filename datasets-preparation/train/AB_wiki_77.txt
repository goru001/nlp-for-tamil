<doc id="101495" url="https://ta.wikipedia.org/wiki?curid=101495" title="அல்ஹிதாயா">
அல்ஹிதாயா

அல்ஹிதாயா, இந்தியாவின் காயல்பட்டணத்திலிருந்து வெளிவந்த மாத இதழாகும். இதன் தமிழ்மொழிக் கருத்து "வழிகாட்டல்" என்பதாகும்.

அல்லாமா நஹ்வி சையது அஹ்மத்.

இச்சஞ்சிகையின் முதல் இதழ் 1926ம் ஆண்டு ஆகஸ்ட் மாதம் வெளிவந்துள்ளது.

இவ்விதழை இந்திய சுதந்திரப் போராட்டத்துக்காக ஆசிரியர் பயன்படுத்தினார். இதன் காரணத்தினால் இவர் சிறைப்பிடிக்கப்பட்டார். சில மாதங்களே இச்சஞ்சிகை வெளிவந்துள்ளது.


</doc>
<doc id="101497" url="https://ta.wikipedia.org/wiki?curid=101497" title="ஞானதீபம் (இதழ்)">
ஞானதீபம் (இதழ்)

ஞானதீபம், 19ம் நூற்றாண்டின் இறுதி தசாப்தத்தில் கண்டியிலிருந்து வெளிவந்த ஓர் இசுலாமிய பத்திரிகையாகும். இது மாதாந்த இதழாக வெளிவந்துள்ளது. 

இதன் ஆசிரியர் மு. கா. சித்திலெவ்வை மரைக்கார். அறிஞர் சித்திலெவ்வை என அறியப்பட்ட இவர் இலங்கை வரலாற்றில் முசுலிம்களுக்கென முதல் செய்தி இதழை 1882ம் ஆண்டில் முசுலிம்நேசன் எனும்பெயரில் வெளிக்கொணர்ந்தவர். 1887ம் ஆண்டில் முசுலிம்நேசன் பொறுப்பிலிருந்து சித்திலெவ்வை விலகினார். அதன் பின்பே ஞானதீபம் வெளிவந்துள்ளது.
ஞானதீபம் முதல் இதழ் 1892 ஆவணி மாதம் வெளிவந்துள்ளது.
ஞானதீபம் இஸ்லாமிய சமய இதழாக காணப்படுகின்றது. இது தமிழ்மொழியில் வெளிவந்தாலும் அரபுச் சொற்களும் கலந்தே உள்ளன.
ஞானதீபம் இரண்டாண்டுகளே வெளிவந்துள்ளன. இதன் இறுதி இதழ் 1893ல் வெளிவந்தது. இறுதி இதழில் சித்திலெவ்வை பின்வரும் அறிக்கையை வெளியிட்டிருந்தார். 


</doc>
<doc id="101508" url="https://ta.wikipedia.org/wiki?curid=101508" title="முதன்மை செயல் அலுவலர்">
முதன்மை செயல் அலுவலர்

முதன்மைச் செயல் அலுவலர் (chief executive officer, CEO, அமெரிக்கப் பயன்பாடு), நிர்வாக இயக்குநர் (Managing director ,MD, பிரித்தானியப் பயன்பாடு), அல்லது தலைமை நிர்வாகி என ஓர் நிறுவனத்தின் முழுமையான மேலாண்மைக்குப் பொறுப்பு வகித்துத் தலைமை ஏற்கும் உயர்மட்ட நிறுவன அலுவலர் அல்லது மூத்த அதிகாரி அல்லது நிர்வாகி அழைக்கப்படுகிறார். ஒரு வாரியம், நிறுவனம், இலாபநோக்கில்லா அமைப்பு அல்லது அரசு முகமையின் முதன்மைவச் செயல் அதிகாரியாக நியமிக்கப்படுபவர் இயக்குநர் குழுமத்திற்கு பொறுப்பானவர்கள். 



</doc>
<doc id="101519" url="https://ta.wikipedia.org/wiki?curid=101519" title="ஆசோல் (பாட்டு)">
ஆசோல் (பாட்டு)

ஆசோல் (Asshole) என்பது டெனிசு லேரி அவர்களால் வெளியிடப்பட்ட ஒர் ஆங்கிலப் பாடல் ஆகும். வெளியிடப்பட்ட போது இந்தப் பாடல் இளையோரிடம் மிகுந்த வரவேற்பைப் பெற்றது. ஆசுதிரேலியாவில் இளையோரால் விரும்பப்பட்ட முதலாவது பாடலாக தேர்தெடுக்கப்பட்டது. 

இந்தப் பாடல் பல விமர்சனங்களை வரவழைத்த சொற்களையும் வசனங்களைக் கொண்டிருக்கிறது. 



</doc>
<doc id="101520" url="https://ta.wikipedia.org/wiki?curid=101520" title="தமிழ் எழுத்துச் சீரமைப்பு">
தமிழ் எழுத்துச் சீரமைப்பு

தமிழ் எழுத்துச் சீரமைப்பு என்பது தமிழ் மொழியில் உள்ள எழுத்துக்களின் வரிவடிவத்தை மாற்றியமைக்க மேற்கொள்ளப்பட்டதும் தொடர்ந்து மேற்கொள்ளப்பட்டு வருவதுமான முயற்சிகளாகும். தமிழை முதலில் தாமிழி எழுத்து வடிவம் கொண்டு எழுதினர். பின்பு தமிழின் எழுத்து வடிவம் பல மாற்றங்களை கண்டு இன்றைய நிலையில் நிலைத்துள்ளது. அச்சுத் துறை வளர்ந்த பின் அதன் தேவைக்கேற்ப அச்சுக் கோர்க்கவும், தட்டச்சு முறைக்காகவும் தமிழ் எழுத்துக்கள் மாற்றப்பட்டுள்ளன. 21ம் நூற்றாண்டில் கணினியில் தமிழ் பயன்பாடு அதிகரித்த பின்னர் மீண்டும் தமிழ் எழுத்துகளை சீர்திருத்த வேண்டும் என்ற குரல்கள் எழுந்துள்ளன. ஆங்கிலம் முதலான மொழிகளைப் போல் குறைந்த எண்ணிக்கையில் எளிய வகையில் தமிழ் எழுத்துக்கள் இல்லாமல் மிகுதியான எண்ணிக்கை கொண்டிருப்பது கணிப்பொறி காலத்திற்கு ஏற்றதன்று என்று வழக்காடித் தமிழ் எழுத்துக்களைச் சீரமைக்க வேண்டுமென்று பலர் முயற்சி செய்து வருகின்றனர்.

தொல்காப்பியம் முதலெழுத்துக்கள் முப்பது என்றும், சார்பெழுத்துக்கள் மூன்று என்றும் வரையறை செய்கிறது. “மெய்யோ டியையினும் உயிரியல் திரியா” என்று உயிர்மொழி எழுத்துக்களுக்கு அளவு மட்டும் கூறி அவற்றின் எண்ணிக்கையை உய்த்துணர வைக்கிறது. எனவே உயிர்-12, மெய்-18, சார்பு-3, உயிர்மெய்-216 என எழுத்து வடிவங்களைத் தொல்காப்பியம் சுட்டி நிற்கிறது.

பனை ஓலையில் தமிழ் எழுத்துகளை எழுதிய காலத்தில் சார்பெழுத்துக்களில் ஒன்றான ஆய்தம் மட்டும் எழுத்தாகக் கொள்ளப்பட்டுத் தமிழ் எழுத்துக்கள் 247 எண்ணிக்கையினவாகும். எழுதும் பொருட்கள் மாறியபோதெல்லாம், எழுத்துக்களை மாற்றும் முயற்சிகளும் நடந்துள்ளன.

தமிழ்நாட்டில் அச்சிடல் பரவலான பின்னால் பனையோலையில் எழுதுவதற்கு ஏற்றாற்போல இருந்த தமிழ் எழுத்துகள் சிலவற்றை வீரமாமுனிவர் மாற்றியமைத்தார். ஏகார ஓகார ஒலிகளைக் குறிக்க இரட்டைக் கொம்பு முறை (”தே”, தோ); எகர-ஏகார; ஒகர-ஓகார முறைகளை வேறுபடுத்த காலில் கொம்புகளையும் சுழிகளையும் பயன்படுத்துதல், நெடிலைச் சுட்டும் காலை வளைவு கொடுத்து ரகரத்திலிருந்து வேறுபடுத்தும் முறை ஆகியவை அவர் கொண்டு வந்த சீர்திருத்தங்கள் ஆகும்.

















</doc>
<doc id="101521" url="https://ta.wikipedia.org/wiki?curid=101521" title="விவிலியத்தில் இறைவனின் பெயர்கள்">
விவிலியத்தில் இறைவனின் பெயர்கள்

கிறித்தவ சமயத்தின் இறைநூலான விவிலியத்தில் இறைவனின் பெயர்கள் பல உள்ளன. இந்தப் பெயர்கள் எல்லாம் சில காலங்கள் பயன்படுத்தப்பட்டு நூல்களில் இடம் பெற்றன. ஆனால் காலப்போக்கில் கிறித்துவ மதத்திற்கான இறைவன் பெயர்கள் பல வழக்கத்திலிருந்து மறைந்து போய்விட்டன. அதன் பிறகு மொழிகளுக்கேற்பவும் பண்பாடுக்கேற்பவும் இறைவனின் பெயர் உருவாக்கப்பட்டுப் பயன்படுத்தப்பட்டு வருகின்றன. 

பழைய ஏற்பாட்டு நூல்கள் வேவ்வேறு காலங்களில் எழுதப்பட்டன. இவற்றில் காலத்திற்கேற்பவும், கருத்தின் அடிப்படையிலும் எபிரேய மொழியில் எழுதப்பட்ட பழைய ஏற்பாட்டில் யூதர்களின் கடவுளுக்கு பயன்படுத்தப்பட்ட பதம் “ஏல்” (El) என்பதாகும். இதன் பொருள் “வல்லமையுள்ளவர்”. இதிலிருந்து “எல்கானா”, “சாமுவேல்”, “இஸ்ரயேல்”, “பெத்தேல்” என்ற பெயர்கள் வந்தன. இஸ்ரயேலரின் கடவுளைக் குறிக்க இந்த பதம் பழைய ஏற்பாட்டில் 221 முறை கையாளப்பட்டுள்ளது. பலமுறை இந்த ஏல் பதத்துடன் ஓர் அடைமொழியையும் சேர்த்துக் கொண்டனர். எடுத்துக்காட்டாக, “ஏல் ஷாடை” (El Shaddai) "எல்லாம் வல்ல கடவுள்” (எண் 24-4), “ஏல் எலியோன்” (El Elyon) "உன்னதமான கடவுள்” (தொநூ 14:18). ஏல் என்பதின் இன்னுமொரு மரியாதைப் பதம் “ஏலோஹிம்” (Elohim) ஆகும். இந்த வார்த்தை பழைய ஏற்பாட்டில் 2,000 முறைக்கு மேல் உபயோகிக்கப்பட்டிருக்கிறது. இவைகள் எல்லாம் கடவுளின் காரணப் பெயர்களாகும்.

இஸ்ரவேலரின் கடவுளின் சொந்தப் பெயர் அல்லது இடுகுறிப் பெயர். எபிரேய மொழியில் “யாவே” (YHWH - Yahweh), அதாவது “இருக்கின்றவர் நானே” (வி.ப 3:14) என்பதாகும். இப்பதம் பழைய ஏற்பாட்டில் ஏறக்குறைய 6661 முறை உபயோகிக்கப் பட்டிருக்கிறது.

இறைவாக்குரைஞர் எலியா பலியை வானத்திலிருந்து வந்த நெறுப்பு எறித்த போது, மக்கள் எல்லாரும் “யாவேஹூ ஏலோஹீம்” எனச் சத்தமிட்டார்கள். “யாவேயே கடவுள்” என்பது அதன் பொருள். இறைவனின் பெயரை வாயால் உச்சரிப்பது பாவம் என்று யூதர்கள் கருதியதன் காரணமாக, அவர்கள் “யாவே” என்று வருகின்ற இடங்களிலெல்லாம் “அதோனை” என்ற சொல்லை உச்சரித்தனர். எனவே “யாவே” என்ற சொல் எழுத்து வழக்கில் மாத்திரமே நெடுங்காலமாக இருந்து வந்தது. இந்த சொல் பழைய ஏற்பாட்டில் 337 முறை பயன்படுத்தப்பட்டுள்ளது. இன்றும் யூதர்கள் அப்பெயரை உச்சரிப்பது இல்லை. அதன் காரணமாக அதன் உச்சரிப்பும் நாளடைவில் மறந்து போய் பிற்காலத்தில் அச்சொல்லே “யெகோவா” என்றும் உச்சரிக்கப்பட்டுள்ளது. யெகோவா என்னும் பதம் மூலமொழியில் இல்லை.

புதிய ஏற்பாட்டில் கடவுளைக் குறிக்க உபயோகிக்கப்படும் கிரேக்க பதம் “தியோஸ்” (Theos). இது லத்தீன் மொழியில் “டேயுஸ்” என்ற சொல்லோடு சம்பந்தப்பட்டது. பூர்வ ஆரியருடைய மொழிகளெல்லாம் ஒரே இனத்தைச் சேர்ந்த காரணத்தால், இதே சொல் சமற்கிருதத்தில் “தேவ” என்றிருக்கிறது. இப்பதங்களின் வேர்ப்பொருள் “ஒளி” அல்லது “வெளிச்சம்” என்பதாகும்.

கத்தோலிக்கர்கள் உபயோகித்த “சருவேசுரன்” என்ற பதத்தை ராபர்ட் டி நொபிலி அறிமுகம் செய்தார். அதன் பின் சீகன்பால்க் தன் மொழிபெயர்ப்பில் அச்சொல்லை உபயோகித்துள்ளார். எர்னஸ்ட் வால்தர் (Ernst Walther) சர்வேசுரனுக்குப் பதிலாக “பராபரன்” என்ற சொல்லை அறிமுகப்படுத்தினார். இந்த பராபரன் என்ற சொல்லை பப்ரீஷியஸ் தன் மொழிபெயர்ப்பில் பயன்படுத்திக் கொண்டார்.

பழைய ஏற்பாட்டில் எபிரேய மொழியில் கடவுளுடைய சொந்தப் பெயர் “யாவே” என்ற சொல்லுக்குப் பதிலாக யூதர்கள் பயன்படுத்திய “அதோனை” என்ற காரணப் பெயரை லத்தீனில் டொமினியஸ் (Dominus) என்றும், ஆங்கிலத்தில் லார்டு (Lord) என்றும், ஜெர்மனியில் ஹெர் (Herr) என்றும் மொழிபெயர்த்துள்ளனர். இது தமிழில் “கர்த்தர்” என்று பப்ரீஷியஸால் மொழிபெயர்க்கப்பட்டுள்ளது. இது “கிரி” என்கிற சமற்கிருத மூலத்திலிருந்து வந்தது. ஆகவே “கர்த்தர்” என்ற பதத்திற்கு “செய்கிறவர்” என்று பொருள் (உதாரணம்: கருமகர்த்தர்). இம்மூலத்திலிருந்து “கருமம்”, “கிரியை” ஆகிய சொற்கள் வருகின்றன. கர்த்தர் என்னும் சொல், “அதிபதி”, “ஆளுகிறவன்”, “ஆண்டவன்” என்னும் பொருளையும் கொடுக்கும்.இப்போது இந்தப் பெயர்களே மொழிகளுக்கேற்றபடி பயன்படுத்தப்படுகின்றன.



</doc>
<doc id="101522" url="https://ta.wikipedia.org/wiki?curid=101522" title="மதுரைக் கொல்லன் வெண்ணாகனார்">
மதுரைக் கொல்லன் வெண்ணாகனார்

மதுரைக் கொல்லன் வெண்ணாகனார் சங்ககாலப் புலவர்களில் ஒருவர். இவரது பாடல்கள் சங்கநூல் தொகுப்பில் இரண்டு உள்ளன. அவை: அகநானூறு 363, நற்றிணை 385. கொல்லன் என்னும் சொல் பொற்கொல்லரையும், இரும்புவேலை செய்பவரையும் குறிக்கும்.

பிரிவில் வேறுபட்ட தலைவிக்குத் தோழி கூறுகிறாள். 

பொழுது போன வேளையில் அணையில் படுத்துக்கொண்டு இனைகிறாய். (தலையணையில் படுத்துக்கொண்டு மனம் வருந்துகிறாய்) பொழுது போன வேளையில் சாய்ந்திருக்கும் தாமரை போல உன் மான் போன்ற கண்கள் மருண்டு பார்க்கின்றன. உன் கண் கண்டுகளிக்கும் அழகைக் காண இதோ அவர் வந்துவிட்டார் என்கிறாள் தோழி.

நெல்லிக்காய் காற்றில் உதிர்ந்து காலை உருத்தும் வழியில் வருவோரைத் தாக்கி மறவர் வீழ்த்திய பிணத்தைத் தின்னத் தன் இனத்தைக் கழுகுகள் அழைக்கும் வழியில் அவர் வந்திருக்கிறார் என்கிறாள்.

தலைவி எறிபுனத்தில் இருக்கிறாள். (தினைப்புனம் காவல்) தலைவன் பட்டப்பகலில் அங்கு வந்து அவளோடு இருக்கிறான். இது ஊர்மக்கள் வாயில் அலர் ஆகிறது. 

இப்படித் தோழி தலைவிக்குச் சொல்கிறாள். காத்திருக்கும் தலைவனுக்குக் கேட்குமாறு சொல்கிறாள்.

தலைவன்


</doc>
<doc id="101524" url="https://ta.wikipedia.org/wiki?curid=101524" title="விடிவு (சிற்றிதழ்)">
விடிவு (சிற்றிதழ்)

இலங்கையில் கண்டி மாவட்டத்தைச் சேர்ந்த உடத்தலவின்னை எனும் கிராமத்திலிருந்து வெளிவந்த கலை இலக்கிய முத்திங்கள் இதழாகும்.
இச்சஞ்சிகை கட்டுகஸ்தோட்டை உடத்தலவின்னை மடிகே எனும் முகவரியைக் கொண்டிருந்தது. 
கலை, இலக்கிய முத்திங்கள் எனக் கூறப்பட்டாலும்கூட விடிவு இதழில் உள்ளடக்கம் முஸ்லிம் அரசியல் விழிப்புணர்வு சார்ந்ததாகவே காணப்பட்டது. இதன் முதல் இதழ் இலங்கை முஸ்லிமகளுக்கு தனிக்கட்சி அவசியம் என்ற சிறப்புப் பேட்டியை முதன்மைப்படுத்தியிருந்தது. அதேபோல புதிய அரசியல் திட்டங்களும், அடிப்படை உரிமைகளும் இலங்கை சிறுபான்மையினரின் அரசியல் உரிமைகளைப் பாதிப்பது பற்றிய தொடராக்கமும் இடம்பெற்றிருந்தது.

இவ்விதழ்களில் சிறுகதைகள், நிமிடக்கதைகள், கவிதைகள், புதுக் கவியரங்கு, உலக அரசியல், உருவகக் கதை, இலங்கை பெருந்தோட்டத்துறை வரலாறு, பதில்கூறி பரிசு பெறுங்கள், நேர்காணல்கள் போன்ற பல்வேறு அம்சங்களைக் கொண்டிருந்தது. அக்காலகட்டத்தில் இலங்கையில் முன்னணி எழுத்தாளர்களும், பேராதனைப் பல்கலைக்கழக விரிவுரையாளர்களும் எழுதியுள்ளனர்.


</doc>
<doc id="101527" url="https://ta.wikipedia.org/wiki?curid=101527" title="எண்ணடுக்கிச் செய்யுள்">
எண்ணடுக்கிச் செய்யுள்

எண்ணடுக்கிச் செய்யுள் என்பது எண்களைக் கொண்டு அமைக்கப்படும் செய்யுள் வகைகளில் ஒன்றாகும். எண்ணடுக்கிச் செய்யுள் இயற்றும் மரபு சங்க காலந்தொட்டு இருந்து வருகிறது.

என்று புறநானூற்றில் (புறம் 109:4-8, கபிலர் பாடியது) எண்ணடுக்குச் செய்யுள் உள்ளது.

என்று சிலப்பதிகாரத்தில் (சிலம்பு 23:67-70) செய்யுள் உள்ளது.

என இறைவனை திருஞானசம்பந்தர் (தேவாரம் திருவீழி மிழலை-2) எண்களின் ஏறுமுகமாய்ப் பாடியிருக்கிறார்.

என இறைவனை திருமழிசைப்பிரான் (திருச்சந்த விருத்தம்-1) எண்களின் இறங்குமுகமாய்ப் பாடியிருக்கிறார்.



</doc>
<doc id="101528" url="https://ta.wikipedia.org/wiki?curid=101528" title="இயக்குநர் குழுமம்">
இயக்குநர் குழுமம்

இயக்குநர் குழுமம் (board of directors) ஓர் நிறுவனம் அல்லது அமைப்பின் வரையறுக்கப்பட்டச் செயல்பாடுகளை குழுவாக இணைந்து மேற்பார்வையிடும் அங்கத்தினர்களைக் கொண்ட குழுமமாகும். "இயக்குநர்கள்" என அழைக்கப்படும் இதன் அங்கத்தினர்கள் நிறுவனத்தின் பங்குதாரர்களால் தேர்ந்தெடுக்கப்பட்டோ நேரடியாக நியமிக்கப்பட்டோ பொறுப்பேற்கிறார்கள். இந்த அதிகார அமைப்பு சில நேரங்களில் பொறுப்பாளர் குழுமம் (board of trustees) என்றோ மேலாளர் குழுமம் (board of managers) என்றோ ஆளுநர் குழுமம் (board of governors) என்றோ செயலாக்கக் குழுமம் (executive board) என்றோ அழைக்கப்படலாம். பொதுவழக்கில் இது "குழுமம்" என்றே குறிப்பிடப்படுவதுண்டு.

ஓர் குழுமத்தின் செயல்பாடுகள் அதற்களிக்கப்பட்டுள்ள அதிகாரங்கள், கடமைகள் மற்றும் பொறுப்புக்களுக்கேற்ப அமைந்திருக்கும். இவை பொதுவாக அந்த நிறுவனத்தின் அமைப்புச் சட்டங்களில் வரையறுக்கப்பட்டிருக்கும். இந்தச் சட்டங்களில் குழுமத்தின் மொத்த அங்கத்தினர் எண்ணிக்கை, அவர்களின் தேர்ந்தெடுப்பு முறைகள் மற்றும் எவ்வப்போது சந்திக்க வேண்டும் என்பனவும் குறிப்பிடப் பட்டிருக்கும். 

வாக்களிக்கும் உரிமையுள்ள அங்கத்தினர்கள் கொண்ட அமைப்புகளில், காட்டாக தொழில்சார் சங்கங்கள், இயக்குநர்கள் குழுமம், அவர்களை நியமிக்கும் பொறுப்புடைய முழுமையான பொது அவைக்குக் கீழ்படிதலும் கட்டுப்பட்டவர்களுமாவர். ஓர் பங்கு நிறுவனத்தில் குழுமம் பங்குதாரர்களால் தேர்ந்தெடுக்கப்படுவதுடன் அவர்களுக்கு பொறுப்பானது. பொதுவான வாக்குரிமை இல்லாத அங்கத்தினர்களைக் கொண்ட அமைப்புகளில், காட்டாக பல்கலைக்கழகம், குழுமமே மிக உயர்ந்த மேலாளும் மையமாகும்.

ியக்குநர்கள் குழுமத்தின் பணிகளாக குறிப்பிடப்படுபவை:


பொதுத்துறை நிறுவனங்களின் இயக்குநர்கள் குழுமம் சட்டப்பேரவை அல்லது நாடாளுமன்றத்திற்கு பொறுப்பானவை. அவர்களுக்கான சட்டப் பொறுப்புகளும் சிக்கல்களும் ஏனைய அமைப்புகளின் குழுமங்களை விடக் கூடுதலானது. 

பொதுவாக இயக்குநர்கள் குழுமம் தங்களுக்குள் ஒருவரை "தலைவராக"த் தேர்ந்தெடுத்துக் கொள்கின்றனர்.




</doc>
<doc id="101530" url="https://ta.wikipedia.org/wiki?curid=101530" title="உலகத் தமிழாராய்ச்சி மன்றம்">
உலகத் தமிழாராய்ச்சி மன்றம்

உலகத் தமிழாராய்ச்சி மன்றம் (ஆங்கிலம்: International Association of Tamil Research) என்பது உலகத் தமிழாராய்ச்சி மாநாட்டை நடத்தும், தமிழ் ஆய்வுப் பணிகளை முன்னெடுக்கும் ஓர் அமைப்பு ஆகும். இந்த அமைப்பு 1960களில் "அரசியல் சார்பற்ற கல்விசார் அமைப்பாக பிரான்ஸ் நாட்டின் பாரிஸ் நகரைத் தலைமையிடமாகக் கொண்டு" தொடங்கப்பட்டது.

தமிழ்நாட்டில் நடைபெறும் உலகத் தமிழாராய்ச்சி மாநாடுகள் அரசியல் இலாபங்களுக்காக நடத்தப்படுகின்றன என்றும், அரசியல் தலையீடுகள் மன்றத்தின் கல்விசார் சுதந்திரம் கேள்விக்குறியாக்கின்றது என்றும் விமர்சிக்கப்பட்டுள்ளது.



</doc>
<doc id="101533" url="https://ta.wikipedia.org/wiki?curid=101533" title="தாருல் இஸ்லாம் (இதழ்)">
தாருல் இஸ்லாம் (இதழ்)

தாருல் இஸ்லாம்,("தத்துவ இஸ்லாம்") இது இந்தியாவிலிருந்து வெளிவந்த ஒரு இதழாகும்.

1919ம் ஆண்டில் தத்துவ இஸ்லாம் என்ற பெயரில் வெளிவந்த இந்த இதழ் சனவரி 1923 இல் தாருல் இஸ்லாம் என பெயர் மாற்றப்பட்டுள்ளது. ஆரம்பத்தில் மாத இதழாகத் தொடங்கி ஒக்டோபர் 1 1927 முதல் வார இதழாகியுள்ளது. 1934ல் இது வாரம் இரு முறை இதழாக வெளிவந்துள்ளது. பின்பு மாத இதழாகி 1955ல் மறைந்துள்ளது.

 ஆசிரியர் பா. தாவூத் ஷா வாழ்க்கைப் போராட்டத்தில் வறுமையால் பாதிக்கப்பட்டாலும் இதழியல் பணிகளிலும், சமூகத்தொண்டிலும் உறுதியாக இருந்துள்ளார். தமிழ் மொழியை வளர்ப்பதிலும் முஸ்லிம்கள் தமிழ் மொழியைத் தாய்மொழியாக ஏற்க வேண்டும் என்பதிலும் கூடிய ஆர்வம் காட்டியுள்ளார். (இவர் பெப்ரவரி 24, 1969ல் காலமாகியுள்ளார்) 

'தாருல் இஸ்லாம்' மாத இதழின் பொறுப்பாசிரியராக இவருடைய மூத்த மகனார் என்.பி. அப்துல் ஜப்பார் பணிபுரிந்தார். 'என்.பி.ஏ.' என்று அன்புடன் அழைக்கப்பட்டு வந்த அவர், சிறுகதை எழுத்தாளர், நாவலாசிரியர், துணிச்சலான பத்திரிகை ஆசிரியர், நூல் ஆசிரியர், பதிப்பாசிரியர், விமர்சகர் என்ற பல சிறப்புகளுக்குரியவராகத் திகழ்ந்தார். தாருல் இஸ்லாம் இதழ்களில் சிறுகதைகளையும், கட்டுரைகளையும், விமர்சனங்களையும் ஏராளமாக எழுதியுள்ளார், இவர் 1995ஆம் ஆண்டு, ஆகஸ்ட் 26ஆம் தேதி தமது 76ஆவது வயதில் சென்னையில் காலமானார்.


தாருல் இஸ்லாம் என்ற சொற்றொடர் இஸ்லாத்தின் வீடு என்று பொருள்படும். மேலும், தாருல் இஸ்லாம் என்பது முஸ்லிம் உலகம் எனும் சிறப்புப் பொருளிலே வழங்கப்பட்டு வருவதால் இவ்விதழின் பெயரானது முஸ்லிம் உலகம் என்று பொருள்படக் கூடியதாக இருந்தது.

தாருல் இஸ்லாம் பின்வரும் நோக்கங்களைக் கொண்டிருந்தன. அவை: 

“தத்துவ இஸ்லாம்” முதல் இதழில், “எமது பத்திரிகை” என்ற தலைப்பில் தாவூத் ஷா எழுதிய குறிப்பு வருமாறு: 
பா. தாவூத் ஷாவின் பேரர் நூருத்தீன் அவர்களால் இணைய தளமொன்று www.darulislamfamily.com துவங்கப்பட்டு தாருல் இஸ்லாம் இதழ்களை மின்வடிவில் சேமிக்கும் பணி நடைபெற்று வருகிறது.


</doc>
<doc id="101534" url="https://ta.wikipedia.org/wiki?curid=101534" title="தமிழர் எண் விளையாட்டுகள்">
தமிழர் எண் விளையாட்டுகள்

சிறுவர் முதல் பெரும்புலவர்கள் வரை எண்களைக் கொண்டு விளையாடி மகிழ்வதற்கெனச் சில பாடல்கள், விடுகதைகள் போன்றவற்றை அமைத்திருக்கின்றனர். இவற்றை எண் விளையாட்டு என்கின்றனர்.

“ஒரு குடந் தண்ணி ஊத்தி ஒரு பூ பூத்தது” என்று ஒன்று முதல் பத்து வரை இருவர் எதிரெதிராக இடைவெளிவிட்டு நின்று கைகளை மேலே தூக்கிக் கோத்துக் கொள்ள அதன் இடைவெளியில் மற்றவன் புகுந்து சொல்லிச் செல்லும் போது பத்தாவது எண் சொல்லப்படும் போது நுழைபவன் பிடித்துக் கொள்ளப்படுவான். பிடிபடாமல் தப்புவது அவன் திறமையைப் பொருத்தது. இப்படி எண்களைக் கொண்டு விளையாடும் விளையாட்டு இன்றும் உள்ளது.

சிறுவர்கள் எண்ணைக் கொண்டு புதிர் அமைத்து விளையாடும் முறையும் முன்பு இருந்திருக்கிறது.

என்று சொல்லி விளையாடுவார்கள். இதில் டா எனும் எழுத்து பயன்படுத்தப்பட்ட எண்ணிக்கையைக் கொண்டு புதிருக்கு விடை காண வேண்டும். அதாவது “ஆறுடா அது பத்துடா மாட்டை” என்று சரியான விடையைக் கணிக்க வேண்டும்.

விடுகதை வழியாகவும் எண் விளையாட்டு இருந்துள்ளது. இதன் மூலம் சிறுவர் சிறுமியர்க்கு எண் பயிற்சியும் அளிக்கப்பட்டுள்ளது.

ஏழும் ஏழுமாகப் பதினான்கு குழிகள் பல்லாங்குழியில் இருக்கும். இதைக் கொண்டு இந்த விடுகதை அமைக்கப்பட்டுள்ளது.

தமிழ் எண்களை நினைவில் கொள்ளும் விதமாகவும் சில விடுகதைகள் அமைக்கப்பட்டிருக்கின்றன.

எல்லாம் சேர்ந்தால் மேன்மை. அஃது என்ன?

தமிழ் எண் வடிவத்தில் எட்டாவது எண் வடிவம் ௮, ஐந்தாவது எண் வடிவம் ௫, இவற்றுடன் கடைசியாக மை சேர்த்து விடை காணப்பட்டுள்ளது.

ஊரின் பெயரை எண்களைக் கொண்டு விடுகதை வடிவில் அமைத்து விடை காணச் சொல்லும் விளையாட்டும் இருந்திருக்கிறது.

எண்ணை வைத்து எழுத்தைச் சேர்த்து விடை காண வேண்டும். அதாவது திரு, வாவி, வானதி, வான், குடி என இணைத்துப் பின் திருவாவினன்குடி என்று விடை காண வேண்டும்.

பழந்தமிழ்ச் சிலேடைப் பாடலொன்றில் பின்வருமாறு வருகிறது.

இங்கு 


</doc>
<doc id="101535" url="https://ta.wikipedia.org/wiki?curid=101535" title="பியூகிலிஸ்ட் நடவடிக்கை">
பியூகிலிஸ்ட் நடவடிக்கை

பியூகிலிஸ்ட் நடவடிக்கை ("Operation Pugilist") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு தாக்குதல் நடவடிக்கை. துனிசியப் போர்த்தொடரின் ஒரு பகுதியான இதில் அச்சு நாடுகளின் மாரெத் அரண்கோட்டினை உடைக்க பிரித்தானியப் படைகள் முயன்று தோற்றன.

மார்ச் 1943ல் வடக்கு ஆப்பிரிக்காவிலிருந்த அச்சு படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை பெப்ரவரி மாதம் அடைந்து அதனைத் தாக்க ஆயத்தங்களைச் செய்தது. துனிசியாவில் இருந்த இறுதி பெரும் அரண்கோடு மாரெத். இதனை ஊடுருவி விட்டால் துனிசியத் தலைநகர் தூனிசை நோக்கி நேச நாட்டுப் படைகள் முன்னேற முடியமென்ற சூழ்நிலை நிலவியது. மாரெத் அரண்கோட்டின் மீதான பிரித்தானியத் தாக்குதல் மார்ச் 19ம் தேதி தொடங்கியது. கடுமையான அச்சுப் படைகளின் எதிர்ப்பு, சாதகமில்லாத புவியமைப்பு, மோசமான வானிலை போன்ற காரணங்களால் முதலில் நிகழ்ந்த நேச நாட்டுத் தாக்குதல்கள் வெற்றி பெறவில்லை.

ஆனால் மாரெத் அரண்நிலையில் மோதல்கள் நிகழ்ந்து கொண்டிருக்கும் போதே டெபாகா கணவாய் மூலமாக அச்சு அரண்நிலைகளைச் சுற்றி வளைத்துத் தாக்க பிரித்தானிய தளபதி பெர்னார்ட் மோண்ட்கோமரி முயன்றார். இத்தாக்குதலுக்கு இரண்டாம் சூப்பர்சார்ஜ் நடவடிக்கை என்று பெயரிடப்பட்டது. டெபாகா கணவாய் மூலம் முன்னேறும் நேசப் படைகள் மாரெத் அரண்நிலையைச் சுற்றி வளைத்துவிடலாம் என்பதை உணர்ந்த அச்சுப் படைகள் பின்வாங்கி அடுத்த கட்ட அரண் நிலையான வாடி அகாரிட்டுக்கு சென்று விட்டன. பிரித்தானிய நேரடித் தாக்குதல் தோல்வியடைந்தாலும், அச்சுப் படைகளின் பின்வாங்கலால், மாரெத் அரண்நிலை நேசநாட்டுக் கட்டுப்பாட்டில் வந்தது. 


</doc>
<doc id="101542" url="https://ta.wikipedia.org/wiki?curid=101542" title="அலி அப்துல்லாஹ் சாலிஹ்">
அலி அப்துல்லாஹ் சாலிஹ்

அலி அப்துல்லாஹ் சாலிஹ் (Ali Abdullah Saleh, ; பிறப்பு மார்ச்சு 21, 1946அல்லது 1942 இறப்பு டிசம்பர் 4, 2017) யெமன் குடியரசின் முதலாவது குடியரசுத் தலைவர். இதற்கு முன்னர் 1978ஆம் ஆண்டு முதல் 1990ஆம் ஆண்டு வரை யெமன் அரபுக் குடியரசு என அறியப்பட்ட வடக்கு யெமனின் தலைவராக இருந்தார். 1990ஆம் ஆண்டு ஒருங்கிணைந்த யெமன் நாடு உருவானபோது அதன் தலைமை அவையின் தலைவராக பொறுப்பேற்றுக்கொண்டார். 1978 முதல் தொடர்ந்து நீண்டகாலம் பணியிலிருக்கும் தலைவராக விளங்குகிறார். பெப்ரவரி 2, 2011 அன்று தாம் தமது பதவியை 2013ஆம் ஆண்டு துறக்க இருப்பதாக அறிவித்திருந்தார்.

யேமனின் உள்நாட்டுப்போரில் இவரின் படைகளுடன் இணைந்து கூத்தி கிளர்ச்சியாளர்கள் அதிபர் மன்சூர் அய்தி படைகளை எதிர்த்து வருகின்றனர். மன்சூர் அய்திக்கு ஆதரவாக சௌதி அரேபியா தலைமையில் 8 (எகிப்து, சூடான், அமீரகம், ஜோர்டான், செனகல், மொராக்கோ, குவைத், பகுரைன் ) நாடுகள் போராடுகின்றன, இவற்றிற்கு அமெரிக்க ஆதரவு உண்டு 2017 யூன் வரை கதாரும் இவர்களுடன் இணைந்து போரிட்டது. சாலே சௌதி அரேபியா தலைமையிலான கூட்டு நாடுகளுடன் பேச்சு நடத்த தயார் என டிசம்பர் 2 அறிவித்தார் இதை சௌதி அரேபியா வரவேற்றது இம்மாற்றத்தை கூத்தி கிளர்ச்சியாளர்கள் விரும்பவில்லை. இதனால் அவர்கள் சாலேயின் படைகளை தாக்கினர் சானாவில் சாலேவின் வீடு வெடிவைத்து தகர்க்கப்பட்டது அவர் அங்கேயே டிசம்பர் 4 கொல்லப்பட்டார்.



</doc>
<doc id="101544" url="https://ta.wikipedia.org/wiki?curid=101544" title="2011 யெமனிய எதிர்ப்புப் போராட்டங்கள்">
2011 யெமனிய எதிர்ப்புப் போராட்டங்கள்

2011 யெமனியப் புரட்சி (2011 Yemeni protests) துனீசியப் புரட்சியின் துவக்க காலத்திலேயே தொடங்கி 2011 எகிப்திய புரட்சி மற்றும் பிற 2011 அரபுலக போராட்டங்களின் காலத்திலேயே இணையாக எழுந்தது. துவக்கத்தில் வேலையின்மை, பொருளாதாரநிலை, ஊழல் குறித்தே போராட்டங்கள் நடந்தன 
யெமன் நாட்டு அரசியலமைப்பை மாற்றும் அரசின் திட்டத்திற்கு எதிராகவும் போராட்டங்கள் நிகழ்ந்தன. எழுச்சியின் உச்சகட்டமாக குடியரசுத் தலைவர் அலி அப்துல்லா சாலேயின் பதவி விலகலை வற்புறுத்துமளவிற்கு போராட்டங்கள் சென்றுள்ளன.

யெமனியப் போராட்டக்காரர்கள் தங்கள் வன்முறை சாரா நோக்கத்தைக் குறிக்கவும் "யாசுமின் புரட்சியின்" நினைவாகவும் இளஞ்சிவப்பு தலைப்பட்டைகளை அணிந்திருந்தனர். எதிர்கட்சித் தலைவரும் சட்டவியலாளருமான சாகி அல்-காதி இளஞ்சிவப்பு அன்பைத் தெரிவிக்கவும் போராட்டங்கள் அமைதியாக நடைபெறும் என்பதைக் குறிக்கவும் தேர்ந்தெடுக்கப்பட்டதாகக் கூறினார். போராட்ட கூட்டங்களின் நடுவே தென்பட்ட கூடுதலான இளஞ்சிவப்பு பட்டைகள் எந்தளவு திட்டமிடல் நடந்தேறியுள்ளது என்பதைக் காட்டுவதாக அமைந்திருந்தது. 


</doc>
<doc id="101549" url="https://ta.wikipedia.org/wiki?curid=101549" title="செம்மூக்கு முதலை">
செம்மூக்கு முதலை

செம்மூக்கு முதலை அல்லது செம்மூக்கன் அல்லது உவர்நீர் முதலை ("Crocodylus porosus") என்பது உயிர் வாழும் ஊர்வன இனங்கள் அனைத்திலும் மிகப் பெரியதாகும். இது வட அவுஸ்திரேலியா, இந்தியாவின் கிழக்குக் கரையோரம், இலங்கை, தென்கிழக்கு ஆசியாவின் பகுதிகள் என்பவற்றில் உள்ள பொருத்தமான வாழிடங்களில் பரவி வாழ்கிறது.

செம்மூக்கனின் முகப்பகுதி சாதாரண முதலையின் முகத்தைவிட நீண்டதாகும்: அதன் நீளம் அதன் தடிப்பிலும் இரு மடங்காகும். ஏனைய வகை முதலைகளை விடக் குறைவான அளவு செதில்களே உவர்நீர் முதலைகளின் கழுத்துப் பகுதியில் காணப்படுகிறது. இதன் காரணமாக, இவை முற்காலத்தில் அல்லிகேட்டர் வகை முதலையினமெனத் தவறாகக் கணிக்கப்பட்டது.

வளர்ந்த ஒரு செம்மூக்கனின் நிறை 600-100 கிலோகிராம் ஆகவும் அதன் நீளம் 4.1-5.5 மீற்றர் ஆகவும் காணப்படும். எனினும், அவற்றின் நன்கு வளர்ச்சிடைந்த ஆண் முதலையொன்று 6 மீற்றர் நீளமும் 1300 கிலோகிராம் வரையான எடையும் கொண்டிருக்கலாம். இவ்வினம் தற்காலத்தில் வாழும் ஏனைய முதலை இனங்களிலும் பார்க்கக் கூடியளவான பாலியல் சார் நடத்தையைக் காட்டுகிறது. செம்மூக்கன்களின் பெண் உயிரினங்களின் உடலளவு 2.1-3.5 மீற்றர் ஆகும். இதுவரை பதிவு செய்யப்பட்ட மிகப் பெரிய பெண் செம்மூக்கனின் நீளம் 4.2 மீற்றர் ஆகும். பெண் செம்மூக்கனொன்றின் சாதாரண நிறை 450 கிலோகிராம் ஆகும்.

இதுவரை அளவிடப்பட்ட மிகப் பெரிய செம்மூக்கனின் நீளம் அதன் முகத்திலிருந்து வால் நுனி வரை - அதன் தோலை அளந்ததன் படி - 6.1 மீற்றர் ஆகும். விலங்குகளின் தோல் அவற்றின் உடலிலிருந்து நீக்கப்பட்ட பின்னர் பொதுவாக சுருங்கும் தன்மையைக் கொண்டுள்ளமையால், மேற்படி முதலை உயிருடன் இருந்த போது 6.3 மீற்றர் நீளமும் 1200 கிலோகிராமுக்கு மேற்றபட்ட எடையும் கொண்டதாக இருந்துள்ளதென மதிப்பிடப்பட்டுள்ளது. இந்தியாவின் ஒரிசா மாநிலத்தில்) படம் பிடிக்கப்பட்ட ஒரு செம்மூக்கனின் மண்டையோடு, மேற்படி முதலை 7.6 மீட்டர் நீளமானதாக இருந்ததாகக் கூறப்பட்ட போதிலும் அது 7 மீட்டருக்கு மேற்பட்டிருக்காதென அறிஞர்கள் கூறுகின்றனர். செம்மூக்கன்கள் கிட்டத்தட்ட 9 மீற்றர் நீளமுள்ளனவாக இருந்ததாகவும் சிலர் கூறுகின்றனர்: 1840 ஆம் ஆண்டு வங்காள விரிகுடாவில் சுடப்பட்ட முதலையின் நீளம் 10 மீட்டராக இருந்தது; பிலிப்பீன்சு நாட்டில் 1823 ஆம் ஆண்டு கொல்லப்பட்ட முதலையின் நீளம் 8.2 மீட்டர் ஆகும்; கொல்கத்தா நகரின் ஹூக்லி ஆற்றில் கொல்லப்பட்ட முதலையின் நீளம் 7.6 மீட்டர் ஆகும். எனினும், மேற்படி முதலைகளின் மண்டையோடுகளைப் பரிசீலித்த பின்னர் அவை 6-6.6 மீட்டர் நீளமுள்ளனவாக இருந்ததிருக்கவே வாய்ப்புள்ளதாகக் கூறப்படுகிறது.

அண்மைக் காலத்தில் செம்மூக்கன்களுக்கான வாழிடங்களை வேறாக்கியுள்ளமையாலும் அவற்றை வேட்டையாடுதல் குறைவடைந்துள்ளமையாலும் தற்காலத்தில் 7 மீட்டர் நீளமான செம்மூக்கன்கள் உயிர் வாழக்கூடும். மிகச் சரியாக அளவிடப்படாவிடினும், கின்னஸ் உலக சாதனை அமைப்பு இந்தியாவின் ஒரிசா மாநிலத்திலுள்ள பிதார்கனிகா பூங்காவில் வாழும் ஏழு மீற்றர் முதலையைப் பதிவு செய்துள்ளது..

1957 ஆம் ஆண்டு குயீன்ஸ்லாந்தில் சுடப்பட்ட முதலையொன்றின் நீளம் 8.5 மீட்டர் இருந்ததாகக் கூறப்பட்ட போதும் அதனைச் சரியாக அளவிட்டதாக உறுதிப்படுத்தப்படவில்லை என்பதுடன் அதன் எச்சங்களும் தற்போது காணப்படுவதில்லை. அங்கு அமைக்கப்பட்டுள்ள அம்முதலையின் உருவச்சிலை சுற்றுலாப் பயணிகளைக் கவரக்கூடியதாக உள்ளது. 8 மீற்றரிலும் கூடிய முதலைகள் பற்றிப் பல்வேறு தகவல்கள் கூறினாலும் அவற்றிலெதுவும் உறுதிப்படுத்தப்படவில்லை.

செம்மூக்கனானது சாதாரண முதலை, ஒடுங்கிய முதலை என்பவற்றுடன் சேர்த்து இந்தியாவில் காணப்படும் மூன்று முதலையினங்களில் ஒன்றாகும். இந்தியாவின் கிழக்குக் கரையோரப் பகுதிகளில் கணிசமாகக் காணப்பட்ட போதிலும் செம்மூக்கன்கள் இந்தியத் துணைக் கண்டத்தின் உட்பகுதிகளில் மிக அரிதாகவே காணப்படுகின்றன. இவை இந்தியாவின் ஒரிசா மாநிலத்தில் உள்ள பிதார்கனிகா வனவிலங்கு சரணாலயத்தில் பெருந்தொகையாகக் காணப்படும் அதே வேளை சுந்தரவனக் காடுகளின் இந்திய, வங்காள நாட்டுப் பகுதிகளிலும் ஏராளமாக வாழ்கின்றன.

அவுஸ்திரேலியாவின் வட பிராந்தியம், மேற்கு அவுஸ்திரேலியா, குயின்ஸ்லாந்து உள்ளிட்ட பகுதிகளின் மிக வடக்கான பகுதிகளில் செம்மூக்கன்கள் ஏராளமாகக் காணப்படுகின்றன. அங்கே 6 மீற்றரிலும் பெரிதான முதலைகள் சர்வசாதாரணமாகக் காணப்படுகின்றன. அவுஸ்திரேலிய செம்மூக்கன்களின் எண்ணிக்கை 100,000-200,000 இருக்கலாம் எனக் கணிக்கப்பட்டுள்ளது.

செம்மூக்கன்கள் தென்கிழக்காசியா முழுவதிலும் வாழ்ந்ததாக வரலாறு கூறிய போதிலும் அப்பகுதிகளில் இன்று அவை அருகிவிட்டன. செம்மூக்கன்கள் தாய்லாந்து, லாவோஸ், வியட்நாம், கம்போடியா ஆகிய நாடுகளில் முற்றாகவே அழிந்துவிட்டன. எனினும், இவை மியான்மர் நாட்டின் இராவாடி கழிமுகப் பகுதியில் ஏராளமாகக் காணப்படுகின்றன. உவர்நீர் முதலைகளைக் கொண்டுள்ள இந்தோசீனப் பிராந்திய நாடு மியன்மார் மாத்திரமாக இருக்கலாம். இவை மேக்கொங் ஆற்றில் ஒரு காலத்தில் மிகப் பரவலாகக் காணப்பட்ட போதிலும் 1980களின் பின்னர் அவை பற்றிய தகவல்கள் கிடைக்கவில்லை. எனினும் அவை உலகளவில் முழுமையக அற்றுப் போவதற்கான வாய்ப்புக்கள் மிகக் குறைவாகவே காணப்படுகின்றன.

இந்தோனேசியா, மலேசியா ஆகிய நாடுகளின் போர்ணியோ தீவு போன்ற சில பகுதிகளில் இவை பெரும் எண்ணிக்கையிலும் பிலிப்பீன்சு போன்ற நாடுகளில் மிகக் குறைந்த எண்ணிக்கையிலும் காணப்படுகின்றன. சுமாத்திராவின் உட்பகுதிகளில் பெரிய அளவிலான முதலைகள் மனிதர்களைத் தாக்கியதாக அண்மையில் வெளிவந்த நம்பகமான தகவல்கள் இருப்பினும் சுமாத்திரா, சாவகம் போன்ற தீவுகளில் இவற்றின் எண்ணிக்கை பற்றிச் சரியாக அறியப்படவில்லை. முதலைகள் ஏராளமாகக் காணப்படும் வடக்கு அவுஸ்திரேலியாவுக்கு மிக அருகில் உள்ள போதிலும் பாலித் தீவில் உவர்நீர் முதலைகள் தற்போது காணப்படுவதில்லை. செம்மூக்கன்கள் தென்பசுபிக்குப் பிராந்தியத்தில் மிகக் குறைந்தளவில் காணப்படுகின்றன. ஆபிரிக்காவின் கிழக்குக் கரையோரம், சீசெல்சு ஆகிய இடங்களிலும் செம்மூக்கன்கள் ஒரு காலத்தில் பரவி வாழ்ந்தன.


</doc>
<doc id="101553" url="https://ta.wikipedia.org/wiki?curid=101553" title="புனித சவேரியார் கத்தோலிக்க பொறியியல் கல்லூரி, சுங்கான்கடை">
புனித சவேரியார் கத்தோலிக்க பொறியியல் கல்லூரி, சுங்கான்கடை

புனித சவேரியார் கத்தோலிக்க கல்லூரி தமிழ்நாட்டில் அண்ணா தொழில்நுட்ப பல்கலைக்கழகம் திருநெல்வேலியின் கீழ் இயங்கும் பொறியியல் கல்லூரியாகும். இது கன்னியாகுமரி மாவட்டத்திலுள்ள சுங்கான்கடை என்ற இடத்தில் தேசிய நெடுஞ்சாலை 47 ன் அருகில் அமைந்துள்ளது. இதை கோட்டாறு மறைமாவட்ட கத்தோலிக்க திருச்சபை நடத்தி வருகின்றது. 1998 ஆம் ஆண்டு இக்கல்லூரி தொடங்கப்பட்டது. இக்கல்லூரியில் பொறியியல் கல்வியும் பொறியியல் மேற்கல்வியும் பயிற்றுவிக்கப்படுகிறது.


அதிகாரப்பூர்வ இணையதளம


</doc>
<doc id="101563" url="https://ta.wikipedia.org/wiki?curid=101563" title="காந்தி மண்டபம், கன்னியாகுமரி">
காந்தி மண்டபம், கன்னியாகுமரி

காந்தி மண்டபம் தமிழ்நாட்டின் தென் எல்லை சுற்றுலா தலமான கன்னியாகுமரியில் மகாத்மா காந்தியின் சாம்பல் வைக்கப்பட்ட இடத்தில் கட்டப்பட்டுள்ள மண்டபமாகும். இம்மண்டபம் 1956ம் ஆண்டு கட்டப்பட்டது. இம் மண்டபத்தில் உள்ள மைய கூண்டு 79 மீட்டர் உயரம் கொண்டது. இது காந்தியின் வயதைக் குறிப்பிடுவதாக உள்ளது. ஒவ்வொரு வருடமும் காந்தியடிகளின் பிறந்த நாளான அக்டோபர் 2ம் தேதி சூரிய கதிர்கள் காந்தியின் சாம்பல் வைத்திருந்த இடத்தில் விழும்படி அமைக்கப்பட்டுள்ளது இம்மண்டபத்தின் சிறப்பாகும். இது காலை 7.00 மணி முதல் மாலை 7.00 மணி வரை பார்வையாளர்களின் பார்வைக்கு திறந்து வைக்கப்பட்டுள்ளது. இதைப் பார்வையிட வரும் சுற்றுலாப் பயணிகளிடம் கட்டணம் வசூலிக்கப்படுவதில்லை. 

http://municipality.tn.gov.in/nagarcoil/abcity_Place%20of%20interest.htm


</doc>
<doc id="101575" url="https://ta.wikipedia.org/wiki?curid=101575" title="தில்வார் குசைன்">
தில்வார் குசைன்

தில்வார் குசைன் (Dilawar Hussain, மார்ச்சு 19. 1907, இறப்பு ஆகத்து 26. 1967 ஓர் இந்தியத் துடுப்பாட்டக்காரர்). இவர் மூன்று தேர்வுத் துடுப்பாட்டப் போட்டிகளிலும், 57 முதல்தர துடுப்பாட்டப் போட்டிகளிலும் கலந்து கொண்டுள்ளார். 1933 இலிருந்து 1936 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் லாகூரைச் சேர்ந்தவர் 


</doc>
<doc id="101577" url="https://ta.wikipedia.org/wiki?curid=101577" title="பாக் திவாசா">
பாக் திவாசா

ரமேஸ் விதால்தாஸ் பாக் திவாசா ("Ramesh Vithaldas 'Buck' Divecha", அக்டோபர் 18. 1927, இறப்பு பிப்ரவரி 19. 2003 ஓர் இந்தியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டிகளிலும், 61 முதல்தர துடுப்பாட்டப் போட்டிகளிலும் கலந்து கொண்டுள்ளார். 1951 இலிருந்து 1952 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மகாராஷ்டிராவைச் சேர்ந்தவர் 


</doc>
<doc id="101578" url="https://ta.wikipedia.org/wiki?curid=101578" title="துலிப் தோசி">
துலிப் தோசி

துலிப் ரசிக்லால் தோசி ("Dilip Rasiklal Doshi," டிசம்பர் 22. 1947), ஓர் இந்தியத் துடுப்பாட்டக்காரர். இவர் 33 தேர்வுத் துடுப்பாட்டப் போட்டிகளிலும், 15ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1979 இலிருந்து 1983 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜாராத்தைச் சேர்ந்தவர் 


</doc>
<doc id="101580" url="https://ta.wikipedia.org/wiki?curid=101580" title="சலீம் துரானி">
சலீம் துரானி

சலீம் அசீஸ் தூரானி ("Salim Aziz Durani," டிசம்பர் 11. 1934), ஓர் இந்தியத் துடுப்பாட்டக்காரர். இவர் 29 தேர்வுத் துடுப்பாட்டப் போட்டிகளிலும், 170 முதல்தர துடுப்பாட்டப் போட்டிகளிலும் கலந்து கொண்டுள்ளார். 1960 இலிருந்து 1973 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் ஆப்கானிஸ்தானைச் சேர்ந்தவர் 


</doc>
<doc id="101581" url="https://ta.wikipedia.org/wiki?curid=101581" title="பாரூக் இஞ்சினியர்">
பாரூக் இஞ்சினியர்

பாரூக் மனிக்சா இஞ்சினியர் ("Farokh Maneksha Engineer," பிப்ரவரி 25. 1938), ஓர் இந்தியத் துடுப்பாட்டக்காரர். இவர் 46 தேர்வுத் துடுப்பாட்டப் போட்டிகளிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1961 இலிருந்து 1965 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மகாராஷ்டிராவைச் சேர்ந்தவர் 


</doc>
<doc id="101584" url="https://ta.wikipedia.org/wiki?curid=101584" title="சந்திரசேகர் காட்கரி">
சந்திரசேகர் காட்கரி

சந்திரசேகர் வாமன் காட்கரி ("Chandrasekhar Vaman Gadkari," பிப்ரவரி 3. 1928, இறப்பு சனவரி 11. 1998) ஓர் இந்தியத் துடுப்பாட்டக்காரர்). இவர் ஆறு தேர்வுத் துடுப்பாட்டப் போட்டிகளிலும், 64 முதல்தர துடுப்பாட்டப் போட்டிகளிலும்கலந்து கொண்டுள்ளார். 1953 இலிருந்து 1955 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பூனாயைச் சேர்ந்தவர் 


</doc>
<doc id="101585" url="https://ta.wikipedia.org/wiki?curid=101585" title="காட்சிப்பிழை திரை">
காட்சிப்பிழை திரை

காட்சிப்பிழை திரை என்ற தமிழ் மாத இதழ் ஜனவரி 2011 முதல் வெளிவருகிறது. இந்த பத்திரிகை முற்றிலும் தமிழ் வெகுஜன திரைப்படம் குறித்த ஒர் ஆய்விதழாகும். ஆய்வுக்கட்டுரைகள், திரை உலகத்தை பற்றிய அலசல்கள், கலைஞர்களின் நேர்காணல், திரைப்படங்கள் குறித்த கலந்துரையாடல், திரைப்படப் பார்வையாளர்களின் அனுபவப் பகிர்வுகள் ஆகியவற்றை உள்ளடக்கி வெளிவருகிறது. 2010 ஆம் ஆண்டில் காட்சிப்பிழை என்ற பெயரில் இரண்டு மாதிரி இதழ்கள் வெளியிடப்பட்டன. இந்தப் பத்திரிகையின் ஆசிரியர் வி. எம். சுபகுணராஜன். மதுரை பாபு, மோனிகா, சுந்தர் காளி, ராஜன் குறை, சஃபி ஆகியோர் ஆசிரியர் குழுவில் இடம்பெற்றுள்ளனர். ஸ்ரீகுமார் இதன் ஒருங்கிணைப்பு மேற்பார்வையாளராக உள்ளார். தியடோர் பாஸ்கரன், வெங்கடேஷ் சக்ரவர்த்தி, ஸ்டீபன் ஹியூஸ், எம். எஸ். எஸ். பாண்டியன் ஆகியோர் இதன் ஆலோசனைக்குழுவில் உள்ளனர்.


</doc>
<doc id="101586" url="https://ta.wikipedia.org/wiki?curid=101586" title="அன்ஷுமன் கைக்வாத்">
அன்ஷுமன் கைக்வாத்

அன்ஷுமன் டாடாஜிராவோ கைக்வாத் ("Anshuman Dattajirao Gaekwad" செப்டம்பர் 23. 1952), ஓர் இந்தியத் துடுப்பாட்டக்காரர். இந்திய அணியின் பயிற்சியாளராக இருதடவைகள் பணியாற்றியுள்ளார். இவர் 40 தேர்வுத் துடுப்பாட்டப் போட்டிகளிலும், 15ஒருநாள் பன்னாட்டுத் துடுப்பாட்டப் போட்டிகளிலும் கொண்டுள்ளார். 1974 இலிருந்து 1983 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். சூன் 2018 இல் இந்தியத் துடுப்பாட்டக் கட்டுப்பாடு வாரியம் இவருக்கு வாழ்நாள் சாதனையாளர் விருது வழங்கியது.


</doc>
<doc id="101588" url="https://ta.wikipedia.org/wiki?curid=101588" title="தவக்குல் கர்மான்">
தவக்குல் கர்மான்

தவக்குல் கர்மான் ("Tawakul Karman" (), ஓர் யேமன் பெண் அரசியல்வாதி ஆவார். கர்மன் யேமனின் முதன்மை எதிர்கட்சியான அல்-இசுலாவின் மூத்த அங்கத்தினராவார். இவர் 2005ஆம் ஆண்டு "சங்கிலிகள் இல்லாத பெண் இதழியலாளர்கள்" என்ற அமைப்பை நிறுவி அதன் தலைவராக மனித உரிமை மீறல்களை கண்டித்து வருகிறார்..

எல்லன் ஜான்சன் சர்லீஃப் மற்றும் லேமா குபோவீயோடு இணைந்து கர்மனுக்கும் 2011ஆம் ஆண்டு அமைதிக்கான நோபல் பரிசு கொடுக்கப்பட்டது.

தற்போது நடைபெற்றுவரும் யேமனியப் புரட்சியின் போது தவகேல் கர்மன் அலி அப்துல்லா சாலே யின் அரசுக்கெதிராக மாணவர்களின் பேரணியை சனாவில் ஒருங்கமைத்தார். அரசால் கைது செய்யப்பட்டு, அவர் எங்கிருக்கிறார் என்று தெரியவில்லை என்ற கணவரின் புகார்களுக்கிடையே, 24 சனவரியன்று பிணையம் பெற்று வெளியே வந்தார். 28 சனவரி அன்று மீண்டும் ஓ்ர் போராட்டத்திற்கு தலைமையேற்று பெப்ரவரி 3 நாளை "பெருங்கோப நாள்" என அறிவித்தார். மீண்டும் மார்ச்சு 17 அன்று கைது செய்யப்பட்டுள்ளார்.



</doc>
<doc id="101589" url="https://ta.wikipedia.org/wiki?curid=101589" title="தாடா கைக்வாத்">
தாடா கைக்வாத்

தாடாஜிராவோ கிறிஸ்னராவோ கைக்வாத் ("Dattajirao Krishnarao Gaekwad," அக்டோபர் 27. 1928), ஓர் இந்தியத் துடுப்பாட்டக்காரர். இவர் 11 தேர்வுத் துடுப்பாட்டப் போட்டிகளிலும், 110 முதல்தர துடுப்பாட்டப் போட்டிகளிலும் கொண்டுள்ளார். 1952 இலிருந்து 1961 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இந்தியா தேசிய அணியின் முன்னாள் அணித் தலைவராகவும் 1959 இல் பணியாற்றியவர். 


</doc>
<doc id="101590" url="https://ta.wikipedia.org/wiki?curid=101590" title="கைரரால் கைக்வாத்">
கைரரால் கைக்வாத்

கைரரால் ஜேசுலால் கைக்வாத் ("Hiralal Ghasulal Gaekwad", ஆகத்து 29. 1923), ஓர் இந்தியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 101 முதல்தர துடுப்பாட்டப் போட்டிகளிலும் கொண்டுள்ளார். 1952 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். 


</doc>
<doc id="101591" url="https://ta.wikipedia.org/wiki?curid=101591" title="தேவாங் காந்தி">
தேவாங் காந்தி

தேவாங் ஜயந்த் காந்தி ("Devang Jayant Gandhi," செப்டம்பர் 6. 1971), ஓர் இந்தியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 இலிருந்து 2000 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜ்ராத்தைச் சேர்ந்தவர்


</doc>
<doc id="101593" url="https://ta.wikipedia.org/wiki?curid=101593" title="அசோக் கண்டோட்ரா">
அசோக் கண்டோட்ரா

அசோக் கண்டோட்ரா ("Ashok Gandotra", நவம்பர் 24. 1948, ஓர் இந்தியத் துடுப்பாட்டக்காரர்). இவர் 2 தேர்வுத் துடுப்பாட்டப் போட்டிகளிலும், 54 முதல்தர துடுப்பாட்டப் போட்டிகளிலும் கலந்து கொண்டுள்ளார். 1969 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். 


</doc>
<doc id="101594" url="https://ta.wikipedia.org/wiki?curid=101594" title="தொட்டா கணேஷ்">
தொட்டா கணேஷ்

தோட்டாநரசையா கணேஷ் ("Doddanarasiah Ganesh", சூன் 30. 1973), ஓர் இந்தியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், ஒரு முதல்தர துடுப்பாட்டப் போட்டியிலும் கலந்து கொண்டுள்ளார். 1997 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். 


</doc>
<doc id="101598" url="https://ta.wikipedia.org/wiki?curid=101598" title="கர்சான் காவ்ரி">
கர்சான் காவ்ரி

கர்சான் தேவ்ஜிபாய் காவ்ரி ("Karsan Devjibhai Ghavri", பிப்ரவரி 28. 1951, ஓர் இந்தியத் துடுப்பாட்டக்காரர்). இவர் 39 தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1974 இலிருந்து 1981 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜ்ராத்தைச் சேர்ந்தவர்.


</doc>
<doc id="101606" url="https://ta.wikipedia.org/wiki?curid=101606" title="ஜயசிங்ராவ் கோர்படே">
ஜயசிங்ராவ் கோர்படே

ஜயசிங்ராவ் மன்சிங்ராவ் கோர்படே ("Jaysinghrao Mansinghrao Ghorpade," அக்டோபர் 2. 1930), ஓர் இந்தியத் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டிகளிலும், 82 முதல்தர துடுப்பாட்டப் போட்டிகளிலும் கலந்து கொண்டுள்ளார். 1953 இலிருந்து 1959 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். 
. இவர் மகாராஷ்டிராவைச் சேர்ந்தவர்.


</doc>
<doc id="101609" url="https://ta.wikipedia.org/wiki?curid=101609" title="எம். ஜே. கோபாலன்">
எம். ஜே. கோபாலன்

எம். ஜே. கோபாலன் (Morappakam Josyam Gopalan, சூன் 6. 1909, இறப்பு டிசம்பர் 21. 2003 ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 78 முதல்தர துடுப்பாட்டப் போட்டிகளிலும் கலந்து கொண்டுள்ளார். 1934 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் சென்னையைச் சேர்ந்தவர்.


</doc>
<doc id="101615" url="https://ta.wikipedia.org/wiki?curid=101615" title="சீ. டி. கோபிநாத்">
சீ. டி. கோபிநாத்

சீ. டி. கோபிநாத் ("Coimbatarao Doraikannu "C.D." Gopinath", மார்ச்சு 1. 1930, ஓர் இந்தியத் துடுப்பாட்டக்காரர்). இவர் எட்டு தேர்வுத் துடுப்பாட்டப் போட்டிகளிலும், 83 முதல்தர துடுப்பாட்டப் போட்டிகளிலும் கலந்து கொண்டுள்ளார். 1951 இலிருந்து 1960 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் சென்னையைச் சேர்ந்தவர்.


</doc>
<doc id="101657" url="https://ta.wikipedia.org/wiki?curid=101657" title="பெத்லகேம்">
பெத்லகேம்

பெத்லகேம் ("Bethlehem") என்னும் நகரம் இயேசு கிறித்து பிறந்த இடமாகும். இது பாலஸ்தீனாவில் மேற்குக் கரை (West Bank) என்னும் பகுதியில் உள்ளது. எருசலேமிலிருந்து 8 கி.மீ. தொலையில் அமைந்துள்ள இந்நகரில் ஏறக்குறைய 30 ஆயிரம் மக்கள் வாழ்ந்துவருகின்றனர் .

பெத்லகேம் நகரின் எபிரேயப் பெயர் "Beit Leḥm" அல்லது Beyt Leḥem (בֵּית לֶחֶם‎) என்று வரும். அரபியில் அதன் பொருள் "புலால் வீடு" (House of Meat) என்றும் எபிரேயத்தில் "அப்ப வீடு" (House of Bread) என்றும் அமையும். இந்நகர் கிரேக்க மொழியில் Βηθλεέμ (Bethleém) என்று அறியப்படுகிறது. இது பெத்லகேம் ஆட்சிமண்டலத்தின் தலைநகர். பாலஸ்தீன மக்களின் கலாச்சார மற்றும் சுற்றுலா மையமாகவும் இந்நகர் உள்ளது.

விவிலியத்தின் முதல் பகுதியாகிய பழைய ஏற்பாட்டில் பெத்லகேம் "தாவீதின் நகர்" என்று அழைக்கப்படுகிறது. புதிய ஏற்பாடோ பெத்லகேம் நகரில் இயேசு கிறித்து பிறந்தார் என்னும் செய்தியைத் தருகிறது (காண்க: மத்தேயு நற்செய்தி, மற்றும் லூக்கா நற்செய்தி). கிறித்தவ சமூகங்களில் மிகப் பழமையான ஒரு குழுவினர் இந்நகரில் 20 நூற்றாண்டுகளாக வாழ்ந்துவந்துள்ளனர். அண்மைக் காலத்தில் புலம்பெயர்தலின் விளைவாகக் கிறித்தவர்களின் எண்ணிக்கை பெத்லகேமில் மிகவும் குறைந்துவிட்டது.

கி.பி. 529இல் சமாரியர்கள் பெத்லகேமைச் சூறையாடினார்கள். அதை பிசான்சிய மன்னர் முதலாம் ஜஸ்டின் மீண்டும் கட்டியெழுப்பினார். கி.பி. 637இல் கலிபா உமர் இபன் அல்-கத்தாப் என்பவர் அதைக் கைப்பற்றினார். நகரிலிருந்த திருத்தலங்களுக்குச் செல்லும் உரிமை மக்களுக்கு வழங்கப்பட்டது. சிலுவைப் போர் வீரர்கள் பெத்லகேமை 1099இல் பிடித்து கோட்டைச் சுவர்கள் எழுப்பினார்கள். மேலும், கிரேக்க வழிபாட்டு முறையை மாற்றி இலத்தீன் வழிபாட்டு முறை புகுத்தப்பட்டது. ஆனால் எகிப்துக்கும் சிரியாவுக்கும் அரசராக இருந்த சலாதீன் என்பவர் பெத்லகேமைக் கைப்பற்றி இலத்தீன் முறைக் குருக்களை வெளியேற்றினார். மம்லுக் குலத்தவர் 1250இல் பெத்லகேமின் சுவர்களைத் தகர்த்தெறிந்தனர். அவை ஒட்டோமான் மன்னர்கள் காலத்தில் மீண்டும் கட்டியெழுப்பப்பட்டன.

முதல் உலகப்போரின் போது பிரித்தானியர் பெத்லகேம் நகரை ஒட்டோமானியரிடமிருந்து பறித்தார்கள். பாலஸ்தீன நாடு உருவாக்கப்படுவதற்கான ஐ.நா. திட்டத்தின்கீழ் 1947இல் பெத்லகேம் பன்னாட்டுத் தனிப்பகுதியாக மாறுவதாயிருந்தது. ஆனால் யோர்தான் நாடு 1948ஆம் ஆண்டு அரபு-இசுரயேல் போரின்போது பெத்லகேமை இணைத்துக்கொண்டது. 1967ஆம் ஆண்டு நிகழ்ந்த 6 நாள் போரில் இசுரயேல் நாடு பெத்லகேமைக் கைப்பற்றியது. 1995இலிருந்து பெத்லகேம் பாலஸ்தீன தேசிய அதிகாரத்தின் கீழ் (Palestinian National Authority) நிர்வகிக்கப்பட்டு வருகிறது.

பெத்லகேமில் வாழ்கின்ற மக்களுள் பெரும்பான்மையோர் இசுலாம் சமயத்தவர். ஆனால், கிறித்தவர்களும் கணிசமான எண்ணிக்கையில் உள்ளனர்.
இங்கு சுற்றுலாப் பயணியரும் திருப்பயணியரும் பெரும் எண்ணிக்கையில் வருகின்றனர். குறிப்பாக, கிறிஸ்து பிறப்பு விழாவின் போது திருப்பயணியர் எண்ணிக்கை உச்சக்கட்டத்தை எட்டும். அப்போது கிறித்தவர் இயேசு பிறந்த இடத்தின்மீது கட்டியெழுப்பப்பட்டுள்ள இயேசு பிறப்புக் கோவிலை சந்திக்கவும் அங்கு இறைவேண்டல் செய்யவும் பெருந்திரளாகக் கூடுவர். பெத்லகேமில் முப்பதுக்கு மேற்பட்ட பயணியர் விடுதிகளும் 300க்கும் அதிகமான கைவேலைப் பொருள் விற்பனைக் கடைகளும் உள்ளன. பெத்லகேமின் வடக்கு நுழைவாயிலில் யூத இன மூதாட்டியும் யாக்கோபின் மனைவியுமான ராகேல் என்பவரின் கல்லறை உள்ளது. இது யூதர்களுக்குப் புனிதமான இடம் ஆகும்.

பெத்லகேமில் அமைந்துள்ள வரலாற்றுச் சிறப்பும் சமய முதன்மையும் கொண்ட "இயேசு பிறந்த இடக் கோவில்" ("Church of the Nativity") இக்கோவில் ஓர் உலகப் பாரம்பரியக் களம் என்று யுனெசுக்கோவால் அறிவிக்கப்பட்டுள்ளது.

யுனெசுக்கோ நிறுவனத்தின் உலகப் பாரம்பரியக் களக் குழு 2012ஆம் ஆண்டு சூன் மாதம் 29ஆம் நாள் கூட்டத்தில், 36ஆம் அமர்வின்போது இயேசு பிறந்த இடக் கோவில் உலகப் பாரம்பரியக் களம் என்று அறிவித்தது.

பெத்லகேம் பற்றிய முதல் வரலாற்றுக் குறிப்பு கி.மு. 1400இல் காணக்கிடைக்கிறது. அமர்னா களிமண் சுவடிகள் என்று அழைக்கப்படும் ஏடுகளில் "அபிரு" மக்கள் தொந்தரவு கொடுத்ததால் "பித்-லாஹ்மி" ("Bit-Lahmi") என்னும் இடத்தைக் கைப்பற்றுவதற்கு எருசலேம் மன்னர் தம் மேல்நராக இருந்த எகிப்து மன்னரின் உதவியை நாடும் குறிப்பு உள்ளது. இங்கே "பித்-லாஹ்மி" என்பது பெத்லகேமைக் குறிப்பதாகும்.

"எப்ராத்தா" (Ephrath/Ephratah) என்று பழைய ஏற்பாட்டில் வரும் பெயர் பெத்லகேமின் மறுபெயராகக் காணப்படுகிறது (காண்க: தொடக்க நூல் 35:16, 19; 48:7). இங்குதான் யாக்கோபின் மனைவியும் யூத இன மூதாட்டியுமான ராகேல் என்பவர் இறந்து அடக்கம் செய்யப்பட்டார் (காண்க: தொடக்க நூல் 48:7):

எப்ராயிம் குலத்தவருக்கும் எப்ராத்துக்கும் இடையே நெருங்கிய தொடர்பு உண்டு. ஒருவேளை எப்ராயிம் குலத்தவரே பெத்லகேமை நிறுவியிருக்கலாம்.

கிறித்தவர்கள் இயேசு கிறித்து பெத்லகேமில் பிறந்தார் என்று ஏற்பர். அவர்கள் இயேசுவின் பிறப்பு பெத்லகேமில் நிகழுமென்று இறைவாக்கினர் முன்னறிவித்தனர் என்று நம்புகின்றனர். மீக்கா இறைவாக்கினரின் நூலில் 

என்று வருகின்ற பகுதி இயேசுவின் பிறப்பு பெத்லகேமில் நிகழ்ந்ததின் முன்னறிவிப்பு என்பது கிறித்தவர் கருத்து.

பெத்லகேமில் பஞ்சம் ஏற்பட்டது என்றும், பெத்லகேமுக்கு அருகில் இருந்த பள்ளத்தாக்கில் ரூத்து (நூல்) வாற்கோதுமை அறுவடையாளர்களோடு சேர்ந்து வேலை செய்துவிட்டு, தம் மாமியாராகிய நகோமியோடு பெத்லகேம் சென்றார் என்றும் ரூத்து நூல் கூறுகிறது(காண்க: ரூத்து 1:1-5; 2:1-4.

தாவீது மன்னர் பிறந்த இடம் பெத்லகேம் என்பது மரபு. அங்குதான் அவர் அரசராகத் திருப்பொழிவு செய்யப்பட்டார் (காண்க: 1 சாமுவேல் 16:4-13). தாவீது ஒளிந்திருந்த அதுல்லாம் குகை பெத்லகேமுக்கு அருகில் இருந்தது (காண்க: 1 சாமுவேல் 22:1).

இயேசு பெத்லகேமில் பிறந்தார் என்று மத்தேயு மற்றும் லூக்கா ஆகிய இரு நற்செய்தியாளர்கள் பதிவுசெய்துள்ளனர். லூக்கா நற்செய்திப்படி இயேசுவின் பெற்றோராகிய மரியாவும் யோசேப்பும் நாசரேத்து என்னும் ஊரில் வாழ்ந்துவந்தனர். மக்கள் தொகைக் கணக்கெடுப்பு நடந்தபோது (இன்றைய கணிப்புப்படி, கி.பி. 6ஆம் ஆண்டு) தம் பெயரைப் பதிவு செய்ய அனைவரும் அவரவர் ஊருக்குச் சென்றனர். தாவீதின் வழிமரபினரான யோசேப்பும் தம் மனைவி மரியாவோடு பெயரைப் பதிவுசெய்ய, கலிலேயாவிலுள்ள நாசரேத்து ஊரிலிருந்து யூதேயாவிலுள்ள பெத்லகேம் என்ற தாவீதின் ஊருக்குச் சென்றார். அங்கேதான் மரியா ஓர் ஆண்குழந்தையைப் பெற்றெடுத்து அவருக்கு இயேசு என்று பெயரிட்டார்.

மத்தேயு நற்செய்திப்படி, "ஏரோது அரசன் காலத்தில் யூதேயாவிலுள்ள பெத்லகேமில் இயேசு பிறந்தார்" (மத்தேயு 2:1). தன்னுடைய ஆட்சிக்கு உலைவைக்க ஒருவர் பிறந்துவிட்டாரோ என்று அஞ்சிய ஏரோது குழந்தை இயேசுவைக் கொல்ல முயற்சி செய்தான். "ஏரோது பெத்லகேமிலுமமதன் சுற்றுப்புறமெங்கும் ஆள்களை அனுப்பி இரண்டு வயதும் அதற்ககு உட்பட்டவையுமான எல்லா ஆண்குழந்தைகளையும் கொன்றான்" (மத்தேயு 2:16). குழந்தையின் உயிருக்கு இடர்ப்பாடு ஏற்படலாம் என்றும் அதனால் யோசேப்பு குழந்தையையும் அதன் தாயையும் கூட்டிக்கொண்டு எகிப்துக்குத் தப்பியோட வேண்டும் என்றும் கனவில் எச்சரிக்கப்பட்டார். 
பின்னர் திருக்குடும்பம் நாசரேத்தில் குடியேறியது (காண்க:(மத்தேயு 2:19-23).

இயேசு உண்மையிலேயே பெத்லகேமில்தான் பிறந்தாரா என்பதை நிறுவ போதுமான வரலாற்றுச் சான்றுகள் இல்லை என்று சிலர் கருதுகின்றனர். ஆனால் பெரும்பான்மையான விவிலிய அறிஞர்கள் பெத்லகேமே இயேசுவின் பிறப்பிடம் என்று நிறுவியுள்ளனர். இதற்கான சான்றுகள் மத்தேயு, லூக்கா நற்செய்திகள் தவிர, வேறு பல பழங்காலக் கிறித்தவ எழுத்தாளர்களின் கூற்றுக்களிலிருந்தும் தெரிகின்றன.

வேதநாயகம் சாஸ்திரியார் என்னும் தமிழ்க் கிறித்தவப் புலவர் (1774-1864) பெத்லகேம் குறவஞ்சி என்னும் சிற்றிலக்கியம் படைத்து பெத்லகேமுக்குத் தமிழிலக்கியத்தில் அழியா இடத்தைப் பெற்றுத் தந்துள்ளார். இக்குறவஞ்சி இலக்கியம் நாடகப் பாங்கான கதை அமைப்புடையது. இதை இயற்றிய சாஸ்திரியார் தஞ்சை சரபோஜி மன்னரின் அவைப் புலவராக இருந்தார்.

பெத்லகேம் குறவஞ்சியில் "இறைவாழ்த்து", "இயேசுவின் உலா", "தேவமோகினி காதல்", "குறத்தி கூறல்", "சிங்கன் வருகை" என்று 5 பகுதிகள் உள்ளன. இதன் கதையமைப்பு பின்வருமாறு:

முதலில் கட்டியங்காரனாக திருமுழுக்கு யோவான் வருகிறார். அவரே இயேசு உலா வரப்போகிறார் என்னும் செய்தியை அறிவிக்கிறார்; இயேசுவின் பெருமைகளை எடுத்தோதுகிறார். உலா வரும் இயேசுவை வரவேற்க எருசலேம் நகரே விழாக் கோலம் பூணுகிறது. நகர மாந்தர்களும் வானதூதர்களும் திருச்சபை மகளிரும் திரளாகக் கூடிவருகின்றனர். இயேசு மாட்சிமையோடு உலா வருகின்றார்.

உலா வரும் இயேசுவைப் பார்க்கும் அனைவரும் வியப்பில் ஆழ்கின்றனர். மக்கள் இலைக் கொத்துகளை அசைத்து "ஓசன்னா" என்று கூறி ஆர்ப்பரிக்கின்றனர்.

சீயோன் மகள் என்னும் தேவ மோகினி (திருச்சபையின் உருவகம்) இயேசுவைக் கண்டதும் காதல் கொள்கிறாள். அழகும் இறைபக்தியும் கருணையும் நிறைந்த அப்பெண் படுகின்ற இன்ப வேதனையை சாஸ்திரியார் சிறப்புற விவரிக்கின்றார்.

உலா வந்த இயேசுவைக் கண்டதும் நெஞ்சைப் பறிகொடுத்தத சீயோன் மகள் (திருச்சபை) அவரை நினைத்து ஏங்கித் தவிக்கின்றாள். இவ்வேளையில் (விசுவாச) குறத்தி (சிங்கி) வருகிறாள். இடுப்பில் கூடையும் சிங்கார நடையுமாக வந்த குறத்தியை அழைத்து, தலைவி குறிசொல்லக் கேட்கின்றாள். குறத்தியும் தன் நாட்டு வளத்தையும் நகர வளத்தையும் மலை வளத்தையும் எடுத்துக் கூறும் போது விவிலியச் செய்திகளையும், இயேசுவின் பெருமையையும் அவர் புரிந்த அருஞ்செயல்களையும் கிறித்தவரின் மேன்மைகளையும் கூடவே இணைத்துக் கூறுகிறாள்.

இயேசுவின் வியத்தகு பெருமைகளைக் குறத்தி கூறக் கேட்ட தலைவியை நாணம் மேற்கொள்ளவே அவள் முகம் சிவந்து விழி தாழ்க்கின்றாள். தலைவியின் கையைப் பார்த்துக் குறிசொல்லும் குறத்தி "பெத்லகேம் நாதர் (பெத்தலை நாதர் = இயேசு) உன்னை மணம் கொள்ள நாளை வருவார்; சேலை வரும்; மாலை வரும்; சிலுவை முத்திரை மோதிரமும் வரும்" என்று குறி கூறுகிறாள். தலைவியும் ஆனந்த வெள்ளத்தில் மூழ்குகின்றாள். நன்றிநிறை உள்ளத்தோடு சிங்கிக்குப் பொன்னும் பொருளும் பரிசாக அளிக்கின்றாள்.

இதைத் தொடர்ந்து (ஞான) சிங்கன் பெத்லகேம் நாதராம் இயேசுவைப் பாடிக்கொண்டே வருகின்றான். அந்த இயேசுவிடம் ஒரு "ஞான வலை" இருக்கிறது என்றும், ஆசையெனும் வலையில் சிக்கித்தவிக்கும் மனிதரை மீட்டெடுப்பது அந்த ஞான வலையே என்றும் பாடுகின்றான். பின் அவன் சிங்கியைச் சந்திக்கின்றான். "இத்தனை காலமாய் என்னிடம் கேளாமல் எங்கே நீ சென்றனை சிங்கி?" என்று அவன் கேட்க, சிங்கி பதிலாக, "பெத்தலேகம் நகர் சீயோன் குமாரிக்குப் பத்திக்குறி சொலச் சிங்கா" என்று கூறுகின்றாள்.

கதைத் தலைவியாம் சீயோன் மகளிடமிருந்து பெற்ற அணிகளையெல்லாம் சிங்காரமாக உடலில் சாத்தியிருந்த குறத்தியிடம் சிங்கன் அவை எங்கிருந்து வந்தனவென்று வினவுகிறான். அதற்குச் சிங்கியும் நயமாகப் பதிலளிக்கின்றாள்.

பின்னர் சிங்கனும் சிங்கியும் கடவுளைப் போற்றுகின்றனர். இறுதி வாழ்த்தோடு "பெத்லகேம் குறவஞ்சி" நிறைவு பெறுகிறது.. இக்குறவஞ்சி வழியாக வேதநாயகம் சாஸ்திரியார் கிறித்தவ சமயக் கருத்துக்களை இலக்கிய நயத்தோடும், மக்கள் பண்பாட்டோடு இயைந்த விதத்திலும் எடுத்துக் கூறியுள்ளார்.



</doc>
<doc id="101658" url="https://ta.wikipedia.org/wiki?curid=101658" title="சஃது அபூபக்கர்">
சஃது அபூபக்கர்

அமீருல் முஃமினீன் ஷைக் அல்-சுல்தான் முகம்மது சஃது அபூபக்கர் (பிறப்பு: ஆகஸ்ட் 24, 1956 சொகோட்டோ நகரில்) சொகோட்டோவின் 20 ஆம் சுல்தான் ஆவார். வடக்கு நைஜீரியாவின் சொகோட்டோ நகரின் பெயரளவிலான ஆட்சியாளரான அவர் ஜமாஅத்து நஸ்ரில் இஸ்லாம் (இஸ்லாமிய வெற்றிக்கான சங்கம்) எனும் அமைப்பின் தலைவராவார். அத்துடன் அவரே இஸ்லாமிய விவகாரங்களுக்கான நைஜீரிய தேசிய மீஉயர் பேரவையின் பெருந் தலைவர் ஆவார்.

சொகோட்டோவின் சுல்தான் என்ற அடிப்படையில் அவர் நைஜீரியாவின் மொத்த சனத்தொகையில் கிட்டத்தட்ட அரைவாசியாக வாழும் 70 மில்லியன் முஸ்லிம்களின் ஆன்மிகத் தலைவராக விளங்குகிறார்.

சஃது அபூபக்கர் 2006 நவம்பர் 2 ஆம் திகதி விமான விபத்தில் இறந்துவிட்ட தன் சகோதரர் முகம்மது மசிடோவைத் தொடர்ந்து பதவிக்கு வந்தார். அவரது சகோதரரின் மகனும் பேரனும் மேற்படி விமான விபத்தில் இறந்து விட்டதனாலேயே சஃது அபூபக்கர் சுல்தானாகத் தகுதி பெற்றார்.

சஃது அபூபக்கர் சொகோட்டோ சுல்தானகத்தை ஐம்பது ஆண்டுகளுக்கும் மேலாக ஆட்சி செய்த அதன் பதினேழாவது சுல்தான் சித்தீக் அபூபக்கர் டான் உதுமானின் மகனாவார். 1975 இல் நைஜீரிய இராணுவத்தில் சேர்ந்த அபூபக்கர், இரண்டாண்டுகளின் பின்னர் இரண்டாம் நிலை லெப்டினன் தரத்திற்குப் பதவியுயர்த்தப்பட்டார். அதன் பின்னர் அவர் இராணுவக் கவசப் படைப் பிரிவில் பணியாற்றினார். இந்தியா, கனடா உள்ளிட்ட சில வெளிநாடுகளில் அவர் இராணுவப் பயிற்சி பெற்றார்.

1980களின் இறுதிப் பகுதியில் நைஜீரியாவின் இராணுவ ஆட்சியாளராக விளங்கிய ஜெனரல் இப்ராகீம் பாபாங்கிடாவுக்கான தனிப்பட்ட பாதுகாப்புக்குப் பொறுப்பான சனாதிபதி கவசப் படைப் பிரிவுக்கு அவர் தலைமை தாங்கினார். மேலும் அவர் 1980களின் முதற் பகுதியில் சாட் நாட்டில் பணியாற்றிய ஆபிரிக்க ஒற்றுமை அமையத்தின் அமைதிப் படையிற் பணியாற்றினார். 1990களில் அவர் மேற்கு ஆபிரிக்க பிராந்திய அமைதிப் படையின் இராணுவ இணைப்பதிகாரியாகவும் கடமை புரிந்தார். இவற்றுக்கு மேலதிகமாக அவர் சியேரா லியோனி நாட்டிலும் ஆபிரிக்க அமைதிப் படையில் பணியாற்றியுள்ளார். அவர் சொகோட்டோவின் 20 ஆம் சுல்தானாகப் பதவி வகிக்க அழைக்கப்பட்டபோது பாக்கிஸ்தான் நாட்டுக்கான நைஜீரிய இராணுவ ஆலோசகாரகவும் அவர் விளங்கினார்.

 


</doc>
<doc id="101661" url="https://ta.wikipedia.org/wiki?curid=101661" title="ஆரி உடீனி">
ஆரி உடீனி

ஆரி உடீனி (ஆங்கிலம்: Harry Houdini; ஹேரி ஹுடீனி) (பிறப்பு: 24 மார்ச்சு 1874; இறப்பு: 31 அக்டோபர் 1926) அங்கேரியில் பிறந்த ஒரு மாயக்கலை வல்லுனர் ஆவார். இவர் திரைப்படங்களையும் தயாரித்துள்ளார். இவர் இயற்கைக்கு அப்பாற்பட்ட கண்கட்டிவித்தைகளைச் செய்வதில் வல்லவர் ஆவார்.


</doc>
<doc id="101665" url="https://ta.wikipedia.org/wiki?curid=101665" title="முள்ளெலித் தோலி">
முள்ளெலித் தோலி

முள்ளெலித் தோலிகள் ("Echinoderms") என்பது கடல் வாழ் உயிரினங்களைக் கொண்ட விலங்குத் தொகுதியாகும். இவை முள்ளெலி போன்ற தோலைக் கொண்டு இருப்பதால் இவ்வாறு அழைக்கப்படுகின்றன. இவை அலையிடை மண்டலம் தொடங்கி ஆழ்கடல் மண்டலம் வரையிலான பெருங்கடலின் பல்வேறுபட்ட வலயங்களில் வசிக்கின்றன.

இத்தொகுதியில் ஏறத்தாழ 7000 இனங்கள் உயிர்வாழ்கின்றன. எண்ணிக்கையில் இரண்டாவதாக, முதுகுநாணிகளை அடுத்து டியூட்டெரோஸ்டோம்கள் (Deuterostomia) பெருந்தொகுதிக்குள் அடங்கும் உயிரினத் தொகுதி ஆகும். இவை நன்னீரிலோ நிலப்பகுதிகளிலோ வசிப்பது இல்லை.
கிரேக்க ἐχινοδέρματα (ἐχινός- முட்கள் , δέρμα- தோல்; முள்ளை உடைய தோல்) எனும் சொல்லில் இருந்து சொல் பிறந்தது. (காரணம்- இவற்றின் தோலில் முட்கள் போன்ற கட்டமைப்புக்கள் காணப்படுகின்றமை).
முட்தோலிகள் முப்படையுள்ள டியூட்டெரோஸ்டோம் முளைய விருத்தியுடைய விலங்குகளின் கூட்டமாகும். இவற்றில் மெய்யான, நன்கு விருத்தியடைந்த உடற்குழி உள்ளது. இவை தமது நிறையுடலி நிலையில் ஐயாரைச் சமச்சீரைக் கொண்டிருந்தாலும், இவை இரு பக்கச் சமச்சீரான மூதாதையிரிலிருந்து கூர்ப்படைந்தவையாகும். இதனை இவற்றின் இருபக்கச் சமச்சீரான துவிபுளூரா (Bipinnaria) குடம்பி உறுதிப்படுத்துகின்றது. அனேகமானவற்றில் முழுமையான உணவுக் கால்வாய் உள்ளது. பல ஐந்து புயங்களைக் கொண்டுள்ளன. இவற்றில் தலை காணப்படுவதில்லை. கழிவகற்றல் தொகுதி, சுற்றோட்டத் தொகுதி என்பனவும் காணப்படுவதில்லை. எனவே அனுசேபக் கழிவுகள் பரவல் முறையிலேயே உடலிலிருந்து வெளியேற்றப்படுகின்றன. பிரதான கழிவுப் பொருளாக அமோனியா உள்ளது. முட்தோலிகளில் விசேடமாக பாய்பொருள் நிரப்பப்பட்ட திரவக் கலன் தொகுதி சுற்றோட்டத்தொகுதியாகச் செயற்படுகின்றது. முட்தோலிகளில் சிலவற்றில் (உ-ம்: கடல் முள்ளி) புயங்கள் எதுவும் காணப்படுவதில்லை. அசைவு மற்றும் உணவூட்டலுக்காக குழாய்ப் பாதம் என்னும் கட்டமைப்பு விருத்தியடைந்திருக்கும். அனைத்து முட்தோலிகளிலும் முதுகுநாணிகள் போன்று இடைமுதலுருப்படை உற்பத்திக்குரிய மெய்யான அகவன்கூடு விருத்தியடைந்துள்ளது. இவ்வன்கூடு கல்சியம் காபனேற்றால் (சுண்ணாம்பு) ஆன சிற்றென்புகளைக் கொண்டுள்ளது. முட்தோலிகளில் சுவாசம் பூக்கள் மூலம் பிரதானமாக நடைபெறுகின்றது. இவற்றில் அவ்வளவாக விருத்தியடையாத நரம்புத் தொகுதியே காணப்படுகின்றது. வாயைச் சூழ நரம்பு வளையமும் அவ்வளையத்திலிருந்து ஒவ்வொரு புயங்களுக்கும் எளும் நரம்பு நாண்களும், மேற்றோலருகே உள்ள நரம்பு வலையும் இதன் எளிய நரம்புத் தொகுதியை ஆக்குகின்றன. இவை ஒப்பீட்டளவில் எளிய உடலமைப்பைக் கொண்டிருந்தாலும், இவையே Hemi chordataக்கு அடுத்ததாக முதுகு நாணிக் கணத்துக்குக் கூர்ப்பில் நெருக்கமான விலங்குக் கணமாகும்.
முட்தோலிகளில் எளிய புன்னங்கங்களான கட்புள்ளி, நிலைச் சிறைப்பை என்பன விருத்தியடைந்துள்ளன.

இத்தொகுதியுள் அடங்கும் இரண்டு பரிச்சயமான துணைத்தொகுதிகள்:

1) அசையக்கூடிய எலேயுதேரோசோவா (Eleutherozoa)
2) அசையாத பெல்மட்டாசோவா (Pelmatazoa) - இவை கடலில் ஏதாவது பாறைகளை அல்லது பொருட்களை ஊடுருவிப் பற்றிக் கொள்ளும், இதற்கென இவற்றிற்குத் தண்டு போன்றதொரு அமைப்பு உண்டு.

இவற்றுள் இறகு விண்மீன்கள் ( feather stars) எனப் பெயர் கொண்ட சில வகை கடல் அல்லி இனங்கள் அசையக்கூடியவை.


</doc>
<doc id="101698" url="https://ta.wikipedia.org/wiki?curid=101698" title="கனடாவில் உயர்கல்வி">
கனடாவில் உயர்கல்வி

கனடாவின் ஒன்றாரியோ மாகாணத்தில் உயர்கல்வி மாணவர்கள் நான்கு ஆண்டுகளில் 30 திறமைத் தேர்ச்சிகளை பெறுதல் வேண்டும். இவற்றுள் கட்டாயமானது 18. ஏனைய 12 தெரிவுசெய்யப்படக்கூடியன.
கட்டயமானவை : 

காலை நேர (வழமையான) பள்ளிக்கூடத்தை விடவும் மாலைநேர பள்ளிக்கூடத்திலும், கோடைநேரப்பள்ளிக்கூடத்திலும், சிலவேளைகளில் தனியார் பள்ளிக்கூடத்திலும் கூட திறமைத்தேர்ச்சிகளை பெற முடியும்.
இவ் முப்பது திறமைத் தேர்ச்சிகளுடன் 

படித்து முடிந்து பல்கலைக்கழக அல்லது கல்லூரிப் படிப்பை தொடர விரும்பினால் 11 ஆம் ஆண்டில் பெறப்பட்ட புள்ளிகள் கணக்கில் எடுத்துக்கொள்ளப்படும். ஆயினும் 12 ஆம் ஆண்டு புள்ளிகளின் அடிப்படையிலேயே பெருவாரியான தீர்மானங்கள் மேற்கொள்ளப்படும்.


</doc>
<doc id="101700" url="https://ta.wikipedia.org/wiki?curid=101700" title="சொகோட்டோ கலீபகம்">
சொகோட்டோ கலீபகம்

சொகோட்டோ கலீபகம் நைஜீரியாவிலுள்ள ஆன்மீக சமுதாயத்தின் அடையாளமாக, சொகோட்டோ சுல்தான் சஃது அபூபக்கரால் நிர்வகிக்கப்படுகிறது. 1809 ஆம் ஆண்டு ஃபுலானி ஜிஹாதின் போது இக்கலீபகம் உதுமான் டான் ஃபோடியோ என்பவரால் நிறுவப்பட்டது. ஐரோப்பிய வெற்றிகளுக்கும் கொலனிப்படுத்துதலுக்கும் முன்னர் ஆபிரிக்காவின் சகாரா பிராந்தியத்தில் விளங்கிய மிக வன்மையான போரரசுகளுள் ஒன்றாக அது திகழந்தது. ஐரோப்பிய கொலனிப்படுத்தலின் போதும் அதன் பின்னரும் சொகோட்டோ கலீபகம் தன் அதிகாரம் குறைக்கப்பட்ட நிலையிலும் நிலைத்திருக்கின்றது.

மேற்காபிரிக்க நகரங்களுக்கிடையில் காணப்படும் புல்வெளிகளில் வாழும் ஃபுலானி இன மக்கள் வழிவழியாக ஆடு, மாடு, செம்மறி போன்றவற்றை மேய்த்து வாழும் ஒரு நாடோடி இனத்தினராவர். அவர்களின் வணிக முயற்சிகள் கூடியதன் பலனாக ஃபுலானி இனத்தவர் சிலர் நகரங்களிலும் குடியேறி அவற்றில் சிறுபான்மையினராக வாழ்கின்றனர். 

ஃபுலானி இன மக்கள் வாழ்ந்த பகுதிகளின் பெரும்பாலான ஆட்சியாளர்கள் முஸ்லிம்களாக இருந்தவாறே அவ்வினத்தவரும் பெரும்பான்மையாக முஸ்லிம்களாக மாறினர். மேற்படி அரசுகளின் ஆட்சியாளர்கள் இஸ்லாம் மதத்தைப் பின்பற்றிய முறையில் சில குழப்பங்கள் காணப்பட்டன. தங்களுடைய மூதாதையரின் மதத்தைப் பற்றிய குழப்பங்கள் தோன்றிய போது அவர்கள் அவற்றின் பக்கம் சாயத் தொடங்கியதுடன் அம்மூதாதை மதங்களுக்கு ஆதரவளித்தனர். பதினேழாம், பதினெட்டாம் நூற்றாண்டுகளில் தங்களை அடக்கத் தொடங்கிய ஆட்சியாளருக்கெதிராக ஃபுலானி இன மக்கள் ஆங்காங்கே கிளர்ந்தெழத் தொடங்கினர். அக்கிளர்ச்சிகளின் பின்னர் சாகில் பிராந்தியத்தில் சிறிது காலம் நிலைத்திருந்த சிற்சில சிறிய அமீரகங்கள் உருவாகின.

இப்பிராந்தியத்தின் மிக வன்மையான அரசுகளாக ஹவுசாலாந்து பகுதியின் நகர அரசுகள் விளங்கின. ஏராளமான ஃபுலானி இன மக்களைத் தம்மகத்தே கொண்ட மேற்படி நகர அரசுகள் அம்மக்களை இரண்டாம் தரக் குடிமக்களாகக் கருதின. எனினும், பல நூற்றாண்டு காலத் தொடர்புகளின் காரணமாக ஃபுலானி இன மக்களும் ஹவுசா இன மக்களும் ஓரளவு ஒருங்கிணைந்திருந்தனர். ஹவுசாலாந்தில் விளங்கிய நகர அரசுகளில் இனங்களிடையே மிகுந்த வேறுபாடு காட்டியவற்றுள் வலுவிழந்த கோபிர் நகர அரசும் ஒன்றாகும். ஹவுசாலாந்து எல்லையில் விளங்கிய அது முன்னைய சோங்காய் பேரரசின் எச்சமாக இருந்தது. கோபிர் அரசு ஃபுலானி மற்றும் ஹவுசா இன மக்களிடம் காட்டிய வேறுபாடு குறிப்பிடத் தக்கது.

இப்பிராந்தியத்தின் மிகப் பிரபலமான இஸ்லாமிய அறிஞர்களுள் ஒருவரும் நகர வாழ்க்கைக்குப் பழக்கப்பட்ட ஃபுலானி இனத்தவருமான உதுமான் டான் ஃபோடியோ கோபிர் நகரில் வாழ்ந்தார். கோபிர் நகரின் ஆட்சியாயளரான் பாவாவின் அனுமதியுடன் அவர் டெகெல் பகுதியில் முறையான இஸ்லாமிய சமூகமொன்றைத் தோற்றுவித்தார். அவ்வனுமதிக்கு வெகுமதியாக அவர் பாவாவின் அரசை ஆதரித்ததுடன், பாவாவின் மருமகனும் முடிக்குரிய இளவரசனுமான யுன்ஃபா என்பவனுக்குக் கல்வியறிவு புகட்டினார். எனினும், பிற்காலத்தில் யுன்ஃபா ஆட்சியிலமர்ந்த போது, உதுமான் டான் ஃபோடியோவின் சமுதாயத்தின் மீதான தன்னாட்சி அதிகாரத்தை இழக்கச் செய்து அவரைக் கொலை செய்துவிட நாடினான்.

அப்போது டெகெல் பகுதி இஸ்லாமிய சமுதாயம் தன்னைப் பாதுகாத்துக் கொண்ட போதும் யுன்ஃபாவின் படைகளுக்கு முன்னால் தாக்குப் பிடிக்க முடியாத நிலையில் உதுமான் டான் ஃபோடியோவும் அவரைப் பின்பற்றியோரும் குடு பகுதிக்குத் தப்பியோடினர். அந்நிலையில் அவர் அடக்குமுறையாளருக்கு எதிராகப் போர் புரியுமாறு ஃபுலானி மக்களிடம் வேண்டினார். அதுவே ஃபுலானி ஜிஹாதாக முடிந்தது. அவரது அழைப்பின் காரணமாக அவருடன் சேர்ந்து கொண்ட ஏராளமான ஃபுலானி மற்றும் ஹவுசா வீரர்கள் ஹவுசாலாந்து பிராந்தியத்தின் பல்வேறு அரசுகளுக்குமெதிராகக் கிளர்ந்தெழுந்து அவற்றை விரைவிலேயே அதிகாரமிழக்கச் செய்தனர். அவ்வாறு தோற்றுவிக்கப்பட்ட புதிய கலீபகத்தின் ஆட்சியாளராக உதுமான் டான் ஃபோடியோ பிரகடனப்படுத்தப்பட்டார்.

ஹவுசாலாந்தில் நிறுவப்பட்ட இவ்வடித்தளத்திலிருந்து ஃபுலானி இன மக்கள் அப்பிராந்தியம் முழுவதும் பரவத் தொடங்கினர். அவர்களது அரசின் மேற்குப் பகுதியிலிருந்த திறந்த சமவெளிகள் உடனடியாகவே இணைக்கப்பட்டன. தெற்குப் புறம் இருந்த யொருபாலாந்தின் வடக்குப் பகுதியும் வெற்றி கொள்ளப்பட்டது. சொகோட்டோ கலீபகத்துக்குக் கிழக்காயிருந்த போர்னு பேரரசினால் அவர்களது கிழக்குப் புற வெற்றி 1810 ஆம் ஆண்டு தடுக்கப்பட்டது. புரவிகள் காடுகளுக்குள் விரைவாகப் பயணிக்க முடியாதிருந்தமையாலும் தெற்கத்திய நோய்களின் காரணமாகவும், வலிமையான புரவிப் படைமீது இருந்த அவர்களின் வன்மை தெற்கு நோக்கி ஊடுருவுவது கடினமாயிருந்தது. எனினும், சொகோட்டோ கலீபகம் இன்றைய புர்கினா பாசோவிலிருந்து கமரூன் வரையான பகுதிகளை உள்ளடக்கி ஆபிரிக்காவின் மிகப் பெரிய அரசாகத் திகழ்ந்தது. 

அவர்கள் உருவாக்கிய பேரரசு பல் சிறிய அமீரகங்களாக ஆங்காங்கே பிரிக்கப்பட்டு நிருவகிக்கப்பட்டது. உதுமான் டான் ஃபோடியோவின் கீழ் அவரது ஆட்சி இரண்டு பிரிவுகளாகப் பிரிக்கப்பட்டு அவற்றிலொன்று அவரது சகோதரராலும் மற்றொன்று அவரது மகனாலும் நிருவகிக்கப்பட்டு வந்தது. 1815 ஆம் ஆண்டு உதுமான் டான் ஃபோடியோ ஆட்சியிலிருந்து ஒதுங்கிக் கொண்டதும் பேரரசின் அதிகாரம் அவரது மகன் முகம்மது பெல்லோவிடம் போய்ச் சேர்ந்தது. முகம்மது பெல்லோ சொகோட்டோ நகரத்தை உருவாக்கி அதைத் தன் தலைநகராக மாற்றினார். பத்தொன்பதாம் நூற்றாண்டில் அவர்களது பேரரசு பொதுவாக சொகோட்டோ கலீபகம் என்று அழைக்கப்பட்டது. உதுமான் டான் ஃபோடியோவின் சகோதரர் அப்துல்லாஹ் டான் ஃபோடியோவால் நிருவகிக்கப்பட்ட குவாண்டு அமீரகம் என அழைக்கப்பட்ட மேற்குப் பகுதி அவரது பரம்பரையினராலேயே தொடர்ந்தும் ஆளப்பட்டதெனினும் அது சொகோட்டோ கலீபகத்தின் இணைந்த பகுதியாகவே விளங்கியது. 

தன் இராணுவ வெற்றிகளுக்கு மேலதிகமாக இப்பேரரசு கல்வி சார் பங்களிப்புகள் தொடர்பில் மிகப் பிரபலமடைந்தது. உதுமான், அப்துல்லாஹ், முகம்மது பெல்லோ போன்ற அனைவரும் சிறந்த அறிஞர்களாகக் கருதப்பட்டனர். அத்துடன் அவர்கள் மூவருமே பிரமாண்டமான பேரரசை நிருவகிப்போராயிருந்தும் இஸ்லாம், அரசியல், வரலாறு போன்ற விடயங்களில் ஏராளமான கவிதைகளையும் எழுத்துப் பணிகளையும் வெளியிட்டனர். முகம்மது பெல்லோவின் இறப்பின் பின்னரும் கல்வி சார் பங்களிப்புக் காணப்பட்ட போதும் இப்பேரரசு அரசியல் செல்வாக்கை இழக்கத் தொடங்கியது. ஹவுசா மக்களை உள்ளடக்கிய இப்பேரரசு காலஞ் செல்லச் செல்ல ஹவுசா இன அரசுகளின் அடையாளங்களைத் தன்னகத்தே பெற்றுக் கொண்டதுடன் அதன் அலுவல் மொழியாக ஹவுசா மொழியைக் கொண்டிருந்தது.

இப்பேரரசு தொடர்ச்சியாக பொருளாதாரத் துறையில் வெற்றி கண்டது. சொகோட்டோ கலீபகத்தினால் ஒன்றுபடுத்தப்பட்ட ஹவுசாலாந்து பிராந்தியம் எதிர்பாராத அளவு வளம் பெறத் தொடங்கியது. அத்துடன் அப்பகுதி சகாரா பகுதி நாடோடிக் குழுக்களினால் கொள்ளையிடப்படுவதிலிருந்தும் பாதுகாப்பாக விளங்கியது.

சொகோட்டோ சுல்தான் அதிகாரம் மிக்கவராகக் காணப்பட்ட போதும், பத்தொன்பதாம் நூற்றாண்டில் கானோ போன்ற பகுதிகளை ஆண்ட அமீர்கள் தங்களது அதிகாரத்தைப் படிப்படியாக நிலை நிறுத்திக்கொண்டனர். 1893 ஆம் ஆண்டு கானோ அரச பொறுப்பைப் பெறுவது தொடர்பில் ஏற்பட்ட குழப்பம் அவர்களது முக்கியத்துவத்தைத் தெளிவாகக் காட்டுகிறது.

மரபு வழி வணிக முயற்சிகளை அழித்து அருகாமையிலிருந்த அரசுகளுக்கு ஆயுதங்களை வழங்கிய ஐரோப்பிய கொலனிய ஆதிக்கம் காரணமாக இப்பேரரசு சிதைவடையத் தொடங்கியது. பிரெஞ்சு நாடுகாண் பயணி பார்பைத் லூயி மொண்டைல் என்பவர் 1891 ஆம் ஆண்டு சொகோட்டோவுக்கு வருகை தந்த போது, அதன் கலீபா அர்குங்கு அமீருடன் போர் புரிந்த வண்ணமிருந்தார். எனினும், அடுத்த ஆண்டே கலீபா அதில் வெற்றி பெற்றார். அப்போது ஃபுலானி அதிகாரம் குறைவடையத் தொடங்கியதாகக் கூறும் அவர் கலீபகத்தில் அண்மையில் பதவியேற்றிருந்த கலீபா அப்துல் ரஹ்மான் என்பவர் மீது வெறுப்புற்ற மக்கள் எழுச்சியையும் குறிப்பிடுகிறார்.
எனினும், சொகோட்டோ மற்றும் கானோ அரச பீடங்கள் வெற்றி கொள்ளப்பட்டமையால், இப்பேரரசு சிதைவுற்று பிரெஞ்சு மற்றும் பிரித்தானியரிடம் பகிர்ந்து கொள்ளப்பட்டது.

பிரித்தானியரால் உள்நாட்டு ஆட்சியாளர்கள் குறிப்பிடத்தக்க அளவு தன்னாட்சி அதிகாரம் வழங்கப்பட்டவாறே ஃபுலானி அமீரக முறைமையை அவர்கள் பாதுகாத்தனர். சொகோட்டோ சுல்தான் இக்காலத்தில் நைஜீரிய முஸ்லிம்கள் அனைவரினதும் ஆன்மீகத் தலைவராக விளங்குகிறார். அவ்வாறே சுல்தான் பதவி உதுமான் டான் ஃபோடியோவின் வழிவந்தோரால் வகிக்கப்படுகிறது.




</doc>
<doc id="101708" url="https://ta.wikipedia.org/wiki?curid=101708" title="ஆகிப் ஜாவித்">
ஆகிப் ஜாவித்

ஆகிப் ஜாவித் ("Aaqib Javed", ஆகத்து 5 1972, ஓர் பாக்கித்தானியத் துடுப்பாட்டக்காரர்). இவர்22 தேர்வுத் துடுப்பாட்டப் போட்டிகளிலும், 163 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1989 இலிருந்து 1998 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பஞ்சாப், சிகும்புராவைச் சேர்ந்தவர்.


</doc>
<doc id="101710" url="https://ta.wikipedia.org/wiki?curid=101710" title="அல் கிதார் சண்டை">
அல் கிதார் சண்டை

எல் கெட்டார் சண்டை ("Battle of El Guettar") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. துனிசியப் போர்த்தொடரின் ஒரு பகுதியான இதில் அமெரிக்கப் படைகள் நாசி ஜெர்மனியின் படைகளைத் தோற்கடித்தன.

மார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை மார்ச் 19ம் தேதி தாக்கியது, இத்தாக்குதல் நடந்து கொண்டிருக்கும் போதே மேற்கில் தளபதி ஜார்ஜ் பேட்டன் தலைமையிலான அமெரிக்க 2வது கோர் அச்சு நிலைகளைத் தாக்கியது. இத்தாக்குதலைச் சமாளிக்க ஜெர்மானிய 10வது கவச டிவிசன் அனுப்பபட்டது. அல் கிதார் பள்ளத்தாக்கில் இரு படைகளும் மோதின. ஜெர்மானிய டாங்குகளுக்கு கண்ணி வெடிகள் மற்றும் பீரங்கி குண்டு வீச்சின் மூலம் அமெரிக்கர்கள் பெரும் சேதத்தை ஏற்படுத்தினர். பல டாங்குகளை இழந்த ஜெர்மானியர்கள் தங்கள் தாக்குதலைக் கைவிட்டுப் பின் வாங்கினர். ஆனால் வெற்றிபெற்ற அமெரிக்கப்படைகள் அவற்றை விரட்டிச் செல்லவில்லை. ஒரு வாரம் கழித்து மாரெத் அரண்கோடு மீதான பிரித்தானியத் தாக்குதல்கள் வெற்றி பெற்ற பின்னர் மீண்டும் அமெரிக்கப் படைகள் முன்னேறத் தொடங்கின. மார்ச் 30 தொடங்கிய இந்த இரண்டாம் கட்ட முன்னேற்றத்தில் ஜெர்மானியர் வசமிருந்த பல குன்றுகளும் அரண்நிலைகளும் கைப்பற்றப்பட்டன. இரு திசைகளிலும் நேச நாட்டுப் படைகளின் தாக்குதலைச் சமாளிக்க இயலாத ஜெர்மானியப் படைகள் துனிசியாவின் தெற்குப் பகுதியைக் காலி செய்து விட்டு, வடக்குப் பகுதிக்குப் பின் வாங்கி விட்டன. ஏப்ரல் 7ம் தேதி மேற்கிலிருந்து முன்னேறி வந்த அமெரிக்கப் படைகளும் கிழக்கிலிருந்து முன்னேறி வந்த பிரித்தானியப் படைகளும் கைகோர்த்தன. 

அல் கிதார் சண்டைக்குப் பின் தெற்கு துனிசியா முழுவதும் நேச நாட்டுக் கட்டுப்பாட்டில் வந்தது. அடுத்து துனிசியப் போர்த்தொடரின் இறுதிகட்ட சண்டைகள் தொடங்கின. 


</doc>
<doc id="101711" url="https://ta.wikipedia.org/wiki?curid=101711" title="சஹீர் அப்பாஸ்">
சஹீர் அப்பாஸ்

சைய்ட் சஹீர் அப்பாஸ் கிர்மானி (உருது: سید ظہیر عباس کرمانی, Syed Zaheer Abbas Kirmani, சூலை 24 1947, முன்னாள் முன்னணி பாக்கித்தானியத் துடுப்பாட்டக்காரர்). இவர் 78 தேர்வுத் துடுப்பாட்டப் போட்டிகளிலும், 62 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1985 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பஞ்சாப், சியல்கொட்டைச் சேர்ந்தவர். இவர் பாக்கித்தான் தேசிய அணியின் தலைவராக 1981/1982, 1984/1985 பருவ ஆண்டுகளில் கடமையாற்றியுள்ளார்.


</doc>
<doc id="101718" url="https://ta.wikipedia.org/wiki?curid=101718" title="அப்துல் காதிர்">
அப்துல் காதிர்

அப்துல் காதிர் (உருது:عبد القادر, "Abdul Kadir", பிறப்பு: மே 10 1944, இறப்பு: மார்ச்சு 12. 2002) முன்னாள் முன்னணி பாக்கித்தானியத் துடுப்பாட்டக்காரர். குச்சக்காப்பாளர். இவர் நான்கு தேர்வுத் துடுப்பாட்டப் போட்டிகளிலும், 36 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இலிருந்து 1965 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101719" url="https://ta.wikipedia.org/wiki?curid=101719" title="அப்துல் கதிர்">
அப்துல் கதிர்


</doc>
<doc id="101729" url="https://ta.wikipedia.org/wiki?curid=101729" title="குஞ்சுக் குளம்">
குஞ்சுக் குளம்

குஞ்சு குளம் அல்லது குஞ்சுக் குளம் என்பது இலங்கை, அநுராதபுரம் பகுதியில் உள்ள ஒரு ஊரின் பெயராகும். தற்காலத்தில் தமிழர்களே வசிக்காத இப்பகுதியில் தமிழ் வழக்கைக் கொண்ட இப்பெயர் இருப்பது, இந்த ஊரில் முன்னாளில் வசித்தவர்கள் தமிழர்கள் என்பதற்கான ஒரு சான்றாக பார்க்கப்படுகின்றது. 

தமிழில் குஞ்சு என்றால் சிறியது என்று பொருள். குளம் என்றால் மாரிக்காலத்தில் பெய்யும் மழை நீரை சேமித்து வைப்பதற்கு மன்னர்கள் காலத்தில் கட்டப்பட்ட நீர் தேக்கம் ஆகும். சிங்கள மொழியில் "குஞ்சு" என்றால் பொருள் குறிக்கும் எந்த சொல்லும் இல்லை. தவிர குளத்திற்கு "வெவ" என்றே அழைப்பர். அதன் அடிப்படையில் குஞ்சு குளம் என்பது ஒரு தூய தமிழ் சொல்லாகும். தற்போது தமிழர்களே அப்பகுதியில் வசிக்காதப் போதும், தமிழ் வழக்கையொட்டியே குஞ்சு குளம என அழைக்கப்படுவது குறிப்பிடத்தக்கது.


</doc>
<doc id="101732" url="https://ta.wikipedia.org/wiki?curid=101732" title="நூருல் இசுலாம் நிகர்நிலைப் பல்கலைக்கழகம்">
நூருல் இசுலாம் நிகர்நிலைப் பல்கலைக்கழகம்

நூருல் இசுலாம் நிகர்நிலைப் பல்கலைக்கழகம் தமிழ்நாட்டின் கன்னியாகுமரி மாவட்டத்தில் தக்கலைக்கு அருகில் குமாரகோவில் என்னும் இடத்தில் அமைந்துள்ள நிகர்நிலைப் பல்கலைக்கழகமாகும். இது மேற்கு தொடர்ச்சி மலைத்தொடரில் இருக்கும் வேளிமலையின் அடிவாரத்தில் அமைந்துள்ளது. தேசிய நெடுஞ்சாலை 47 ல் தக்கலைக்கும் நாகர்கோவிலுக்கும் இடையில் அமைந்திருக்கும் குமாரகோவில் சந்திப்பிலிருந்து சுமார் 1.5 கட்டை (கிலோ மீட்டர்) தூரம் சென்றால் இப்பல்கலைக்கழகத்தை அடையலாம். கன்னியாகுமரியிலிருந்து 30 கட்டைத் தூரத்திலும் திருவனந்தபுரத்திலிருந்து 60 கட்டைத்தூரத்திலும் அமைந்துள்ளது. நூருல் இசுலாம் பொறியியல் கல்லூரியாக செயல்பட்டு வந்த இக்கல்லூரி 8, டிசம்பர், 2008 முதல் நிகர்நிலைப்பல்கலைக்கழகமாக தரம் உயர்த்தப்பட்டுள்ளது. இதனை நூருல் இசுலாம் உயர்கல்வி என்ற அமைப்பு நடத்தி வருகின்றது. இதன் தலைவராக முனைவர். மஜீத்கான் என்பவர் செயல்பட்டுவருகின்றார்.

http://www.niceindia.com/nice/<br>
http://www.niuniv.com/


</doc>
<doc id="101733" url="https://ta.wikipedia.org/wiki?curid=101733" title="குஞ்சு">
குஞ்சு

குஞ்சு என்றால் "சிறிய" அல்லது "சிறியது" என்பதற்கு இணையான சொல்லாகும். பறவைகளின் குழந்தைப் பருவத்தை "குஞ்சு" என்பதன் பொருளும் சிறியது அல்லது சிறிய பருவத்தைக் கொண்டது என்பதே ஆகும்.

"குஞ்சு குருமன்கள்" என்பதும் "சின்னஞ் சிறிசுகள்" அல்லது "சின்னஞ் சிறியவர்கள்" எனப் பொருள் படுவதனையும் பார்க்கலாம்.

யாழ்ப்பாணத்தில் பேச்சு வழக்கில் "என்ட செல்லம்", "என்ட குஞ்சு" என பெரியவர்கள் சிறியக் குழந்தைகளை அன்பாகவும் செல்லமாகவும் அழைப்பதனைக் காணலாம். அத்துடன் இச்சொல் உறவுமுறைச்சொற்களாகவும் பயன்படுகின்றது. 

யாழ்ப்பாணத் தமிழரிடையே "குஞ்சு" என்ற சொல் பல்வேறு உறவுமுறைச் சொற்களாகப் பயன்படுகின்றது. தகப்பனை ஐயா என்று அழைப்பதனைப் போன்றே, தகப்பனின் தம்பியை "குஞ்சையா", "குஞ்சியப்பு", "குஞ்சையர்" போன்ற சொற்களால் அழைக்கும் வழக்கு அண்மைக் காலம் வரை இருந்தது. 


தாயின் தங்கையை, அதாவது சிறிய தாயை; "குஞ்சம்மா", "குஞ்சாச்சி" என்றும் அழைக்கும் வழக்கு அண்மைக் காலம் வரை இருந்தது.


சகோதரிடையே இளையவரை, அதாவது வயதில் சிறிய தம்பியை; "குஞ்சித்தம்பி", "சின்னக்குஞ்சு" என அழைக்கும் வழக்கும் உள்ளது.


மேலே சொல்லப்பட்ட யாழ்ப்பாணத் தமிழரிடையே பயன்படும் உறவுமுறை குறித்த சொற்களிலும் "குஞ்சு" எனும் சொற்பதம் "சிறிய" எனும் பொருளையே தருவதனைக் காணலாம்.

தமிழரிடையே ஆணுறுப்பிற்கு "குஞ்சு" எனும் வழக்கும் உள்ளது. இருப்பினும் இச்சொல், சிறிய ஆண் குழந்தைகளை அழைக்கும் (சிறியவன் எனும் பொருள்பட) "குஞ்சு" என அழைக்கப்பட்ட சொல்லே பின்னர் இவ்வாறு வழக்கில் தோன்றக் காரணமாக இருந்திருக்கலாம். தமிழ் சமுதாயத்திடையே அண்மைக்காலம் வரை, சில கிராமப்புறங்களில் தற்போதும், சிறிய ஆண் குழந்தைகள் ஆடை இன்றியே (ஆணுறுப்பு வெளியில் தெரியும் வகையில்) திரிதலைக் காணலாம். இவ்வாறான சூழ்நிலையில் சிறிய ஆண் குழந்தைகளைச் செல்லமாக அழைக்கும் முறை தோன்றி, பின்னர் பொதுவான ஒரு பெயராகத் தோன்றியிருக்கக்கூடும்.


</doc>
<doc id="101739" url="https://ta.wikipedia.org/wiki?curid=101739" title="அபாக் உசைன்">
அபாக் உசைன்


</doc>
<doc id="101740" url="https://ta.wikipedia.org/wiki?curid=101740" title="இலங்கையின் தாழ்நில மழைக்காடுகள்">
இலங்கையின் தாழ்நில மழைக்காடுகள்

இலங்கையின் தாழ்நில மழைக் காடுகள் ("lowland rain forests") இலங்கைத் தீவின் தென்மேற்குப் பகுதியில் கடல் மட்டத்திலிருந்து 1000 மீற்றரிலும் குறைந்த உயரத்தில் அமைந்த அயன மண்டல மழைக்காடுகளைத் தம்மில் உள்ளடக்குகின்றன. ஆண்டு முழுவதும் நிலவும் இளஞ்சூட்டு, ஈரலிப்பான காலநிலையும் பல்லாயிரக்கணக்கான ஆண்டுகளாக இந்தியத் துணைக் கண்டத்திலிருந்து தனிப்பட்டு இருப்பதும் அப்பகுதிகளில் இலங்கையின் மழைக்காடுகளில் மாத்திரமே காணக்கூடியதான பல்வேறு வகையான தாவரங்களும் விலங்குகளும் கூர்ப்படைவதற்கு வழியமைத்தன. இவற்றின் அடர்ந்த காட்டுப் பகுதி 45 மீற்றரிலும் கூடிய உயரம் வளரக்கூடிய 150 இலும் கூடிய எண்ணிக்கையான மர இனங்களைக் கொண்டமைந்துள்ளன. இலங்கையின் தாழ்நில மழைக்காடுகள் இலங்கையின் மொத்த நிலப் பரப்பில் 2.14 வீதத்தை உள்ளடக்குகின்றன. இச்சூழற் காட்டுப் பகுதியிலேயே சருகு மான் போன்ற இலங்கைக்கேயுரித்தான விலங்குகள் காணப்படுகின்றன. உலகில் அதி கூடிய எண்ணிக்கையான ஈரூடகவாழி இனங்கள் இலங்கையிலேயே காணப்படுகின்றன. அவ்வாறான ஈரூடகவாழிகளில் 250 இற்கும் மேற்பட்ட எண்ணிக்கையான தவளை இனங்கள் இம்மழைக்காடுகளிலேயே வாழ்கின்றன.

124,340.8 ஹெக்டேர் நிலப்பரப்பைக் கொண்டுள்ள தாழ்நில மழைக்காடுகள் இலங்கையின் மொத்தப் பரப்பளவில் 2.14 வீதத்தைக் கொண்டுள்ளன. கடல் மட்டத்திலிருந்து ஆயிரம் மீற்றர் உயரத்துக்குக் கீழாக அமைந்துள்ள இக்காடுகள் பருவப்பெயர்ச்சி மழை மூலம் ஆண்டுதோறும் 2500-1800 மில்லிமீற்றர் மழையைப் பெறுகின்றன. இச்சூழற் பகுதியில் உள்ளடங்கும் காடுகளில் கன்னெலிய, விகாரகெலே, நாக்கியாதெனிய மற்றும் சிங்கராஜ ஆகிய காடுகள் அடங்குகின்றன. அத்துடன் பம்பரபொட்டுவ, மொரபிட்டிய, ருனாகந்த, கிலிமலே மற்றும் எரத்தனே ஆகிய இடங்களிலுள்ள பாதுகாகக்ப்பட்ட வனங்களும் இலங்கையின் தாழ்நில மழைக்காடுகளில் அடங்குகின்றன. ஆண்டு முழுவதும் கிடைக்கும் மழைவீழ்ச்சியும் மாறாத வெப்பநிலையும் வளமான உயிர்ப்பல்வகைமையைப் பேணுகின்றன. இம்மழைக்காடுகள் இப்பகுதி ஆறுகளுக்கான முக்கிய நீர்தாங்கு பகுதிகளாகவும் காணப்படுகின்றன.

இலங்கையானது ஆசியாக் கண்டத்தின் பெருநிலப் பரப்பிலிருந்து மிக ஒடுங்கிய பாக்கு நீரிணையால் பிரிக்கப்பட்டுள்ள ஒரு கண்டம் சார் தீவாகும். இலங்கை ஒரு காலத்தில் கோண்டுவானாவின் பகுதியாக இருந்து பின்னர் கிரீத்தேசியக் காலத்தில் அதிலிருந்து பிரிந்து வடக்காக நகர்ந்ததாகக் கருதப்படுகிறது. அதிலிருந்து 55 மில்லியன் ஆண்டுகளின் பின்னர் இந்தியப் புவித்தட்டுடன் இணைந்து ஆசியாக் கண்டத்துடன் இணைந்தது. இதனாலேயே இலங்கையில் பல்வேறு புராதன கோண்டுவானா இனங்கள் இலங்கையில் காணப்படுகின்றன. பிற்காலத்தில் இலங்கை மீண்டும் இந்தியத் துணைக் கண்டத்திலிருந்து பிரிந்தது. அதன் பின்னர் தொடர்ச்சியாக நிலவிய உலர் காலநிலை காரணமாக இலங்கையின் தென்மேற்கு மழைக்காடுகளுக்கும் இலங்கைக்கு மிக அண்மையில் உள்ள இந்தியாவின் மேற்குத் தொடர்ச்சி மலைத்தொடரில் உள்ள காடுகளுக்குமிடையில் வித்தியாசங்கள் உருவாகின. இந்தியத் துணைக் கண்டத்திலிருந்து பிரிந்த பின்னர் நிலத்தொடர்களால் இலங்கைத் தீவு இந்தியாவுடன் காலத்துக்குக் காலம் தொடர்பு பட்டிருந்த போதும், இலங்கையின் ஈரப்பதன் மிக்க காடுகளும் அவற்றின் உயிர்ப்பல்வகைமையும் சூழலியல் தொடர்பில் மிகவும் வேறுபட்டனவாகக் காணப்படுகின்றன.

இச்சூழற் பகுதி 2500 மீற்றரிலும் உயர்ந்த மத்திய மலைநாட்டைப் பகுதியளவில் தன்னகத்தே கொண்டுள்ளதுடன் நக்கிள்ஸ் மலைத்தொடரால் வேறுபடுத்தப்படுகிறது. அம்மலைத்தொடர்கள் தமக்கேயுரித்தான இலங்கையின் மலைசார் மழைக்காடுகள் எனப்படும் சூழற் பகுதிகளைக் கொண்டுள்ளன. தாழ்நில மழைக்காடுகள் சூழற் பகுதியின் மண் பொதுவாக சிவப்பும் மஞ்சளும் கலந்த நிறத்திலான களி மண்ணாகும். மே முதல் செப்டெம்பர் வரை பெய்யும் தென்மேற்குப் பருவப் பெயர்ச்சி மழை காரணமாக இச்சூழற் பகுதி ஆண்டுதோறும் 5000 மில்லி மீற்றருக்கு மேற்பட்ட மழைவீழ்ச்சியைப் பெறுகிறது. இப்பகுதியின் வெப்பநிலை எப்போதும் 27 °C-30 °C அளவிற்குள்ளேயே இருக்கிறது. இந்தியப் பெருங்கடலுக்கு மிக அண்மையில் உள்ளபடியால் இதன் நாளாந்த வெப்பவுயர்வு குறைக்கப்படுகிறது. இப்பகுதியின் சராசரி ஈரப்பதன் 75%-85% ஆகும்.

இப்பகுதியின் தாவர அமைவில் நில அமைவிடம் மண்ணின் தன்மை என்பவற்றுடன் சேர்த்து காலநிலை பெரும் பங்கு வகிக்கிறது. இலங்கையின் தாழ்நில மழைக்காடுகளில் இரண்டு வகையான பூக்கும் தாவரங்கள் பெரும்பாலாகக் காணப்படுகின்றன. அவை சிங்கள மொழியில் ஹொர என அழைக்கப்படும் "இருசிறகி" தாவரங்களும் நெதுன் தாவரங்களுமாகும். இவ்விரு வகையும் பொருளாதார ரீதியிலும் மிக முக்கியமானவையாகக் கருதப்படுகின்றன. இலங்கையின் தேசிய மரமான நாகமரம் மேற்படி நெதுன் வகை சார்ந்த மரமாகும். இச்சூழற் பகுதியின் காடுகள் நான்கு வகையான தாவரவியல் பகுதிகளைக் கொண்டுள்ளன: முக்கிய பகுதித் தாவரங்கள் 30-40 மீற்றர் உயரமாகவும், அடுத்த பகுதித் தாவரங்கள் 15-0 மீற்றர் உயரமாகவும், கீழ்ப் பகுதித் தாவரங்கள் 5-15 மீற்றர் உயரமாகவும் நான்காவது பகுதி புதராகவும் காணப்படுகின்றன. மேல் நிலைத் தாவரங்கள் 45 மீற்றரிலும் கூடிய உயரமுள்ளனவாகும். இப்பகுதியில் பல்வேறு வகையான கண்டல் தாவரங்களும் காணப்படுகின்றன.

இலங்கைக்கேயுரித்தான தாவரங்கள் மற்றும் விலங்குகளில் கிட்டத்தட்ட அனைத்தும் இலங்கையின் தென்மேற்கு மழைக்காடுகளில் காணப்படுகின்றன. இளஞ்சூட்டு மற்றும் ஈரப்பதன் மிக்க இம்மழைக்காடுகள் பௌதிக ரீதியாக பல்லாயிரம் ஆண்டுகள் வேறுபட்டிருந்தமையினால் விசேடமான இனங்கள் ஏராளமாக உருவாவதற்கு வழியேற்பட்டுள்ளது. இலங்கைக்கேயுரித்தான 360 க்கும் மேற்பட்ட தாவர இனங்களில் 60 வீதத்துக்கும் மேற்பட்டவை இச்சூழற் பகுதியில் மாத்திரமே காணப்படுகின்றன. இவையன்றி, இலங்கைக்கேயுரித்தான தாவர இனங்களில் 61 இனங்கள் இந்தத் தாழ்நில மழைக்காடுகளிலும் இலங்கையின் மலைசார் மழைக்காடுகள் மற்றும் இலங்கையின் உலர்வலய என்றும் பசுமையான காடுகள் என்பவற்றில் விரவிக் காணப்படுகின்றன. ஆசிய மழைக்காடுகளில் பெரும்பான்மையாகக் காணப்படும் இருசிறகி தாவரங்களில் தனித் தன்மையான பலவும் இலங்கையின் தாழ்நில மழைக்காடுகளில் காணப்படுகின்றன. இலங்கைக்கேயுரித்தான இருசிறகித் தாவர இனங்கள் 58 இலும் ஒரேயொரு இனத்தைத் தவிர ஏனைய அனைத்தும் இம்மழைக்காடுகளில் மாத்திரமே காணப்படுகின்றன. இலங்கையின் தாழ்நில மழைக்காடுகளும் ஓரளவிலான மலைசார் மழைக்காடுகளும் தெற்காசியாவின் எந்தப் பகுதியையும் விட பூக்குமினங்களின் கூடுதலான வகைகளைக் கொண்டுள்ளன.

பெரிய விலங்குகள் வாழத் தக்க அளவு பெரியளவிலான நிலப் பரப்பு இலங்கையில் இல்லை. அவ்வாறிருந்த போதும் காண்டாமிருகம், நீர்யானை, சிங்கம் போன்றவற்றின் படிவுகள் இலங்கையில் கண்டெடுக்கப்பட்டுள்ளன. கொஞ்சமேயானாலும் இச்சூழற் பகுதியில் சருகு மான் போன்ற இலங்கைக்கே உரித்தான முலையூட்டிகள் காணப்படுகின்றன. அவற்றில் பல மிக அரிய விலங்கினங்களாகும். இலங்கையில் வாழும் மிகப் பெரிய ஊனுண்ணியான இலங்கைச் சிறுத்தை தற்போது அழிவடைந்து வரும் நிலையில் உள்ளது. இம்மழைக்காடுகளில் சிறு சிறு கூட்டங்களாக வாழும் ஆசிய யானை அரிய உயிரினமாக வகைப்படுத்தப்பட்டுள்ளது. இலங்கையின் உலர்வலய என்றும் பசுமையான காடுகள் போலன்றி இச்சூழற் பகுதியில் வாழும் யானைகள் தம் வாழிடங்களை இழந்து வருகின்றன. இச்சூழற் பகுதியில் காட்டு முயல், புள்ளிமான், மீன்பிடிக்கும் பூனை போன்ற பல முலையூட்டி இனங்கள் காணப்படுகின்றன.

இச்சூழற் பகுதி இலங்கைக்கேயுரித்தான பறவைகள் வாழும் பிராந்தியத்தினுள்ளேயே முழுமையாக அமைந்திருக்கிறது. இங்கு வாழும் பறவையினங்களில் பதினாறு இனங்கள் இலங்கைக்கேயுரித்தானவையாக வகைப்படுத்தப்பட்டுள்ளன. அவற்றில் பசுஞ் சொண்டுச் செம்பகம், இலங்கை இரட்டை வாற் குருவி போன்றன அரிதாகி வருவதாக வகைப்படுத்தப்பட்டுள்ளன.

இலங்கையில் காணப்படும் 204 ஊர்வன இனங்களில் 114 இலங்கைக்கு தனிச் சிறப்பானவையாகும். மேலும் 17 ஊர்வன இனங்கள் அவற்றின் துணை இன அடிப்படையில் இலங்கைக்கு தனிச் சிறப்பானவையாக உள்ளன. இப்பகுதியில் காணப்படும் மீனினங்களில் எட்டு வகை இலங்கைக்குத் தனிச் சிறப்பானவையும் அரிதாகிவிட்டவையும் ஆகும். உலகில் ஆகக் கூடுதலான ஈரூடக வாழி இனங்கள் இலங்கையிலேயே காணப்படுகின்றன. இலங்கையின் தாழ்நில மழைக்காடுகளில் காணப்படும் இலங்கைக்கேயுரித்தான 250 க்கும் மேற்பட்ட தவளையினங்கள் மிகக் குறைந்தளவு பரப்பளவிலான பகுதிகளிலேயே விரவிக் காணப்படுகின்றன. அவற்றிற் பல அரை சதுர கிலோமீற்றர் போன்ற அளவுகளுக்குள்ளேயே தம் வாழிடத்தைக் குறுக்கிக் கொண்டுள்ளன. அவ்வினங்களும் தற்காலத்தில் வாழிடமிழத்தலால் அழிவுறும் நிலையை எதிர்நோக்குகின்றன.

இலங்கையின் மழைக்காடுகளில் பெரும்பாலானவை கோப்பி, சிங்கோனா, தேயிலை, இறப்பர் போன்ற பயிர்ச்செய்கைகளுக்காக அழிக்கப்பட்டுள்ளன. இலங்கையில் எஞ்சியிருக்கும் மொத்த வனப் பகுதி இலங்கையின் நிலப் பரப்பில் வெறுமனே 4.6 வீதமாகும். 1990-2005 காலப்பகுதியில் உலகில் அதிகமான முதல் நிலைக் காடழிப்பு நடைபெற்ற இடங்களில் இலங்கையும் ஒன்றாகும். 
2005 ஆம் ஆண்டு மேற்கொள்ளப்பட்ட ஆய்வொன்றின் படி, இலங்கைக்கேயுரித்தான தவளை இனங்களில் பதினொன்று அதற்கு முந்திய பத்தாண்டுகளில் முற்றும் அழிந்து விட்டுள்ளன. அத்துடன், மேலும் 11 தவளை இனங்கள் அழிவுறும் நிலையை எதிர்நோக்கியுள்ளன. அவற்றின் வாழிடங்களுக்குப் பாதுகாப்பு வழங்கினாலேயன்றி அவற்றை அழிவிலிருந்து பாதுகாப்பது மிகக் கடினம். மேலும் எஞ்சியுள்ள காட்டுப் பகுதிகள் செறிவற்ற நிலையில் ஆங்காங்காகக் காணப்படுகின்றன. அவற்றில் பலவும் 10 சதுர கிலோமீற்றரிலும் குறைந்த பரப்பளவையே கொண்டுள்ளன. வன விலங்குகளை வேட்டையாடுவதும் காட்டு வளங்களை வெளியெடுப்பதும் இங்குள்ள காடுகள் எல்லாவற்றுக்கும் பாரிய பாதிப்புக்களைக் கொடுத்துள்ளன. எனினும், இலங்கையில் சில சூழற்காப்புப் பகுதிகள் தற்காலத்தில் பாதுகாக்கப்பட்ட பகுதிகளாகப் பிரகடனப்படுத்தப்பட்டு, பாதுகாக்கப்படுகின்றன.

சூழற் பகுதியைப் பாதுகாப்பதற்கான பகுதிகள்:



</doc>
<doc id="101742" url="https://ta.wikipedia.org/wiki?curid=101742" title="அப்தாப் பாலொஜ்">
அப்தாப் பாலொஜ்


</doc>
<doc id="101744" url="https://ta.wikipedia.org/wiki?curid=101744" title="ஆகா சஆதத் அலி">
ஆகா சஆதத் அலி


</doc>
<doc id="101745" url="https://ta.wikipedia.org/wiki?curid=101745" title="ஆகா சகீத்">
ஆகா சகீத்

ஆகா சகீத் (உருது: آغا زاہد , Agha Zahid, சனவரி 7 1953), முன்னாள் பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 227 முதல்தர துடுப்பாட்டப் போட்டிகளிலும் கலந்து கொண்டுள்ளார். 1975 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான், லாகூரைச் சேர்ந்தவர்.


</doc>
<doc id="101748" url="https://ta.wikipedia.org/wiki?curid=101748" title="தன்வீர் அஹ்மத்">
தன்வீர் அஹ்மத்


</doc>
<doc id="101751" url="https://ta.wikipedia.org/wiki?curid=101751" title="யூனிஸ் அஹ்மத்">
யூனிஸ் அஹ்மத்


</doc>
<doc id="101752" url="https://ta.wikipedia.org/wiki?curid=101752" title="ஜாவெட் அக்தார்">
ஜாவெட் அக்தார்


</doc>
<doc id="101753" url="https://ta.wikipedia.org/wiki?curid=101753" title="இலங்கைச் சிங்கம்">
இலங்கைச் சிங்கம்

இலங்கைச் சிங்கம் ("Panthera leo sinhaleyus" அல்லது பொதுவாக "Sri Lanka Lion") வரலாற்றுக்கு முற்பட்ட காலத்தில் இலங்கையில் வாழ்ந்த இலங்கைக்கே தனிச் சிறப்பான சிங்கங்களின் துணையினமாகும். அது தற்கால மனிதன் நாகரிகமடையத் தொடங்குவதற்கு முன்னரே கி.மு. 37000 ஆம் ஆண்டுவாக்கில் முற்றாக அழிந்து விட்டதாகத் தெரிகிறது.

இலங்கையில் வாழ்ந்த இந்தச் சிங்க இனம் பற்றிய தகவல் குருவிட்ட பகுதியில் பெறப்பட்ட அவற்றின் இரண்டு பற்களிலிருந்தே தெரிய வருகிறது. அப்பற்களின் அடிப்படையில் இவ்வாறான சிங்கங்களின் துணையினமொன்று வாழ்ந்ததாக பவுல் தெரனியகல 1939 இல் நிறுவினார். எனினும், அது சிங்கங்களின் ஏனைய இனங்களிலிருந்து எவ்வாறு வேறுபடுகின்றதெனக் காட்டுவதற்குப் போதிய தரவுகள் இல்லை. இலண்டன், இயற்கை வரலாற்று அருங்காட்சியகக் காப்பகத்தில் உள்ள ஏனைய சிங்கங்களின் பற்களை விட ஒடுக்கமானவையும் கூர்மையானவையுமான அப்பற்கள் தனியான சிங்க இனமொன்றுக்கு உரியனவாக அவர் நியாயப்படுத்திய போதிலும் அவர் அதனைச் சரியான முறையில் விளக்கிக் கூறவில்லை.



</doc>
<doc id="101755" url="https://ta.wikipedia.org/wiki?curid=101755" title="அக்ரம் ராசா">
அக்ரம் ராசா

தனது பெரும்பான்மையான ஆட்டங்களை சலீம் மாலிக்கின் தலைமையிலேயே ஆடியுள்ளார். அந்த நேரத்தில் பாக்கித்தான் அனைத்து போட்டிகளிலும் வெற்றி கண்டதாலேயே இவர் தொடர்ந்து அணியில் இருக்க முடிந்தது. 2000ஆம் ஆண்டு மாலிக் மொகமது கய்யாம் அறிக்கையில் வசீம் அக்ரமுடன் குற்றம் சாட்டப்பட்டு பெரும் அபராதம் விதிக்கப்பட்டார். இவரது அணித்தலைவராக இருந்த சலீம் மாலிக் பன்னாட்டுத் துடுப்பாட்டத்தில் வாழ்நாள் தடை பெற்றார். பின்னர் ராசா பாக்கித்தானின் உள்நாட்டுப் போட்டிகளில் நடுவராகப் பணியாற்றினார். 

மே 15, 2011 ஞாயிறன்று லாகூர் அங்காடி மாளிகையொன்றில் பஞ்சாப் (பாக்கித்தான்)|பஞ்சாப் காவல்துறை நடத்திய சோதனையில் ஆறு பேர்களுடன் ராசா கைது செய்யப்பட்டார். இவர்கள் எழுவரும் இந்தியன் பிரீமியர் லீக் ஆட்டங்களை வைத்து சூதாடியதாக குற்றம் சுமத்தியுள்ள காவல்துறை கைபேசிகள், கணினிகள், தொலைக்காட்சிப்பெட்டிகள் மற்றும் மிகுந்த பணம் ஆகியவற்றைக் கைப்பற்றியுள்ளனர். 


</doc>
<doc id="101760" url="https://ta.wikipedia.org/wiki?curid=101760" title="இன்திகாப் அலாம்">
இன்திகாப் அலாம்

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1941 பிறப்புகள்]]
[[பகுப்பு:மெரில்பன் துடுப்பாட்ட சங்கத் துடுப்பாட்டக்காரர்கள்]]
[[பகுப்பு:வாழும் நபர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="101763" url="https://ta.wikipedia.org/wiki?curid=101763" title="அலி உசைன் ரிஸ்வி">
அலி உசைன் ரிஸ்வி


</doc>
<doc id="101766" url="https://ta.wikipedia.org/wiki?curid=101766" title="புலிகள் பாதுகாப்புத் திட்டம்">
புலிகள் பாதுகாப்புத் திட்டம்

புலிகளை பாதுகாக்க இந்திய ஒன்றிய அரசால் 1973 ல் ஏற்படுத்தப்பட்ட ஒரு திட்டமே புலிகள் பாதுகாப்புத் திட்டம் (Project Tiger - புராஜெக்ட் டைகர்) ஆகும். இந்திய வனவிலங்குகள் வாரியம் (IBW )  இத் திட்டத்தை வடிவமைத்தது. அறிவியல், பொருளாதாரவியல், அழகியல், பண்பாட்டுச் சூழலியல், சூழலியல் மதிப்பை தக்க வைத்துக்கொள்ள இந்தியாவிலுள்ள உயிர்வாழும் புலிகளின் எண்ணிக்கையை உறுதிசெய்து பேணிப் பாதுகாப்பதற்காகவும், அவைகளின் பாரம்பரிய இயற்கை வாழ்விடங்களை பாதுகாத்து இந்திய மக்களின் கல்வி மற்றும் நல்வாழ்விற்காக அர்பணித்தலுமே இத்திட்டத்தின் நோக்கமாகும். இதற்கெனத் தனியான சரணாலயங்கள் ஏற்படுத்தப்பட்டு புலிகள் வாழ்வதற்கான இயற்கையான சூழ்நிலை பேணப்படுகிறது.

பன்னாட்டு இயற்கைப் பாதுகாப்புச் சங்கம் (IUCN ) பொதுக்குழு கூட்டம் 1969 ல் டெல்லியில் நடைபெற்றபோது இந்தியாவில் புலிகள் உள்பட பல உயிரினங்கள் அழியும் ஆபத்தில் உள்ளன என அறிவுறுத்தப்பட்டது. பொதுக்குழுக் கூட்டத்தில் அருகிவரும் கானகப்பரப்பு குறித்தும், பல கானுயிர்கள் அழியும் தறுவாயில் இருப்பது குறித்தும் கவலைக்குரல் எழுப்பப்பட்டது. அதற்கான நடவடிக்கையாக,  இந்திய வனவிலங்குகள் வாரியத்தின் ஆலோசனையின் அடிப்படையில் 1970 ல்  வனவிலங்கு வேட்டையாடல் தடை செய்யப்பட்டது.  1972 ல் வன விலங்கு பாதுகாப்பு சட்டம் இயற்றப்பட்டது. இந்நூற்றாண்டின் துவக்கத்தில் இந்தியாவில் புலிகளின் எண்ணிக்கை நாற்பதாயிரமாக மதிப்பிடப்பட்டிருந்தது. 1972ல் நடத்தப்பட்ட முதலாவது அகில இந்தியப் புலிகள்தொகைக் கணக்கெடுப்பில் 1872 புலிகளே எஞ்சி இருந்தது தெரியவந்தது. அழிவின் விளிம்பில் இருந்த புலிகளினத்தை பாதுகாக்க  1 ஏப்ரல் 1973 அன்று உத்தராஞ்சல் மாவட்டத்திலுள்ள கார்பெட் தேசிய பூங்காவில் நமது பாரத பிரதமர் திருமதி இந்திரா காந்தி அம்மையாரால் ப்ராஜெக்ட் டைகர் என்னும் இத்திட்டம் துவங்கிவைக்கப்பட்டது. புலிகளைப் பேணுவதற்கு சூழிலியல் அணுகுமுறை கொண்ட ஒரு திட்டத்தை வடிவமைக்க செயலாக்கக் குழு ஒன்றும் ஏற்படுத்தப்பட்டது. புலிகள் பாதுகாப்புப் படையும் உருவாக்கப்பட்டது. 
நாடு தழுவிய பெரு முயற்சியால் மட்டுமே இத்திட்டம் வெற்றி அடையமுடியும் என்றும், ஒரு பெரிய சிக்கலான உணவு சங்கிலியின் மேல் நிலையில் உள்ள புலிகளை மட்டும் தனியாக பாதுகாக்க இயலாது, எனவே புலிகளுக்கான வாழ்வாதரங்களை தூய்மை கெடாமல் மீட்டெடுப்பதே இதன் குறிக்கோள் என தனது உரையில் அவர் கூறியுள்ளார். இத்திட்டம்  நடைமுறையிலிருக்கும் போதே மகாராஷ்ராவில் உள்ள பண்ணா மற்றும் ராஜஸ்தானில் உள்ள சரிஸ்கா சரணாலயங்களில் புலிகள் முற்றிலுமாக அழிந்துவிட்டன. நிலைமையின் தீவிரத்தை உணர்ந்த  ஒன்றிய அரசு 1972 ஆம் ஆண்டின் தேசிய வனவிலங்கு பாதுகாப்பு சட்டத்தின் அடிப்படையில் தேசிய புலிகள் பாதுகாப்பு ஆணையம் (NTCA )ஐ சட்ட பூர்வமாக உருவாக்கியது.

புகலிடங்கள் "கருப்பகுதி-இடைப்பகுதி" உத்தியின் (Core - buffer strategy) அடிப்படையில் ஏற்படுத்தப்பட்டன. கருப்பகுதி என ஒதுக்கப்பட்ட பரப்பில் எவ்வித மனித நடவடிக்கையும் தடை செய்யப்பட்டது. இடையகப் பரப்பில் பேணுதல் நோக்கிலான நிலப் பயன்பாடு மட்டும் அனுமதிக்கப்பட்டது. ஒவ்வொரு புகலிடத்திற்கும் பின்வரும் கொள்கைகளின் அடிப்படையிலான நிர்வாகத் திட்டம் வகுக்கப்பட்டது:
முதற்கட்டமாக தேர்ந்தெடுக்கப்பட்ட 9 சரணாலயங்கள்:
இந்த 9 புகலிடங்களும் சேர்ந்து 13017 ச.கி.மீ பரப்பிலானவை.தற்போது 27 புகலிடங்கள் இத்திட்டத்தின்கீழ் வருகின்றன.

முதல் 6 ஆண்டுகளுக்கான  59 மில்லியன் டாலர் மதிப்பீட்டிலான திட்ட வரைவுக்கு ஒன்றிய அரசால் ஒப்புதல் அளிக்கப்பட்டது. IUCN தொழில்நுட்ப திட்ட வரைவுகளையும் ஆராய்சிகளையும் இந்திய அரசுடன் இணைந்து செய்ய முன்வந்தது.  உலக வனவிலங்கு நிதியமும் (WWF ) 10 மில்லியன் டாலர் மதிப்புள்ள கருவிகளை வழங்கியது. 
1979 - 80 வரை ஒன்றிய அரசால் செயல்படுத்தப்பட்டு வந்த இத்திட்டம் 1980 - 81 முதல் ஒன்றிய அரசு உதவி பெறும் திட்டமாக மாற்றப்பட்டு ஒன்றிய அரசும் மாநில அரசும் சமமாகச் செலவுகளைப் பகிர்ந்துகொள்ளுமாறு அமைக்கப்பட்டது.

புலிகள் அழிவதற்கான காரணங்களாக, 1. அதிகப் பணத்துக்காக வேட்டைக்காரர்களால் கொல்லப்படுதல் 2 . பெருகிவரும் மக்கள் தொகையால் மரங்கள் வெட்டப்பட்டு, காடுகள் அழிக்கப்படுவதால் உண்ண தாவரங்கள் இன்றி மான் போன்ற புலிகளுக்கான இரைகள் அழிந்து  புலிகள்  வாழ்விடம்,  உணவு , நீர் ஏதுமின்றி மாண்டுபோதல், 3 எல்லை மனிதர்களுடனான போராட்டத்தில் மனிதனால் கொல்லப்படுதல், 4 வாழ்விடம் துண்டாடப்படுதல் அல்லது  தனிமைப்படுத்தப்பட்ட வாழ்விடத்தினால் ஒரு குழுவுக்குள்ளேயே ஏற்படும்  இனப்பெருக்கத்தின் குறைவான விகிதம் மற்றும் மரபின குறைபாடுகள்  ஆகியவற்றை இத்திட்டம் ஆராய்ந்தது அதற்கான செயல் முறைகளை வகுத்தது .

மொத்தம் 93 ,697 சதுர கிலோ மீட்டர் நிலபரப்பில் 37 சரணாலயங்களும் அமைந்துள்ளன  அதில் 32,050  சதுர  கிலோ மீட்டர் நிலபரப்பானது பாதுகாக்கப்பட்ட வனபகுதியாக அறிவிக்கப்பட்டுள்ளது. இம்மொத்த நிலபரப்பில் தற்போது 1411  (குறைந்தபட்சம் 1165    அதிகபட்சம் 1657 ) புலிகளே வாழ்கின்றன. ஒன்பதாவது திட்டத்தில் ருபாய் .73 .18 கோடியும் , பத்தாவது திட்டத்தில் ருபாய்.161 .92 கோடியும் , தற்போதய பதினோராவது திட்டத்தில் ருபாய் .650 கோடியும் இதுவரை ஒன்றிய அரசால்அளிக்கப்பட்டுள்ளது.
சரணாலயங்கள் அமைந்துள்ள மாநிலங்களுடன் புரிந்துணர்வு ஒப்பந்தம் ஏற்படுந்தி நிதி சுழற்சி மற்றும் ஒருங்கிணைந்து பணியாற்றல், புலிகள் பாதுகாப்பு படையினை வலுபடுத்துதல் வட்டார புலி ஆர்வலர்கள், ஓய்வு பெற்ற காவல், இராணுவ அதிகாரிகளை பயன்படுத்தி வேட்டை  காரர்களிடமிருந்தும், தீவிரவாதிகளிடமிருந்தும் புலிகளை பாதுகாத்தல்.
புலிகள் சரனாலயங்களின்  செயல்பாடுகளை  ஆய்வு செய்து மதிப்பிடல் . ( தற்போதைய  மதிப்பீட்டின் படி மொத்தம் 37 ல் 12 - நல்ல நிலைமையிலும், 9 -திருப்திகரமாகவும் , 16 - மோசமான நிலைமையில் இயங்குவதாக கண்டறியப்பட்டுள்ளது ) பிப்ரவரி 2008 ல் ஒன்றிய அரசின் சுற்றுச்சுழல் மற்றும் வனத்துறை அமைச்சகம், இத்திட்டத்திற்கான  திருத்தப்பட்ட  வழி காட்டுதலை வெளியிட்டது.

புலிகள் குறித்த உலகளாவிய உயர் நிலை மாநாட்டினை வரும் அக்டோபர்-நவம்பர் 2010 ல் நடத்த திட்டமிட்டுள்ளது .



புராஜெக்ட் டைகர்  என்னும் இத்திட்டம் உலக அளவில் மிக முன்னோடியாக திகழ்கிறது. புலிகளின் எதிர்காலம் பற்றி  நம்பிக்கை அளிப்பதாக உள்ளது. எனினும் சமுக ஆர்வலர்களும், புலி ஆர்வலர்களும் பரிந்துரைப்பதில் சில பரிசீலனைக்கு :
நமது இந்திய குழந்தைகள்தான் புலிகளுக்காக நடைபெற்ற விழிப்புணர்வு முகாமில் அதிக அளவில் கலந்துகொண்டு நவம்பர் 2000 லிம்கா சாதனை புத்தகத்தில் இடம் பெற்று இருக்கிறார்கள்.



</doc>
<doc id="101768" url="https://ta.wikipedia.org/wiki?curid=101768" title="அலி நக்வி">
அலி நக்வி

அலி நக்வி ("Syed Ali Urooj Naqvi", உருது : سید علی عروج نقوی பிறப்பு: மார்ச்சு 19 1977, முன்னாள் பாக்கித்தானியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டியிலும், 84 முதல்தர துடுப்பாட்டப் போட்டிகளிலும் கலந்து கொண்டுள்ளார். 1997/ 1998 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101769" url="https://ta.wikipedia.org/wiki?curid=101769" title="அஸ்ரப் அலி">
அஸ்ரப் அலி


</doc>
<doc id="101770" url="https://ta.wikipedia.org/wiki?curid=101770" title="அசார் அலி">
அசார் அலி

அசார் அலி ("Azhar Ali," , பிறப்பு: பெப்ரவரி 19 1985), ஒரு முன்னாள் பாக்கித்தானியத் துடுப்பாட்டக்காரர் மற்றும் ஒருநாள் போட்டியின் முன்னாள் தலைவர் ஆவார். இவர் பாக்கித்தான் அணிக்காக தேர்வுத் துடுப்பாட்டப் போட்டிகளிலும், ஒருநாள் பன்னாட்டுத் துடுப்பாட்டம், முதல்தர துடுப்பாட்டப் போட்டிகளிலும் கலந்து கொண்டுள்ளார்.

சூலை, 2010 இல் இலார்ட்சு துடுப்பாட்ட மைதானத்தில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். வலது கை மட்டையாளரான இவர் அவ்வப்போது இடது கை பந்துவீச்சாளராகவும் செயல்பட்டார். இவர் 2016 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் 302 ஓட்டங்கள் அடித்தார்.இதன்மூலம் முந்நூருகள் அடித்த மூன்றாவது பாக்கித்தானிய வீரர் எனும் சாதனை படைத்தார்.

இவர் ஒருநாள் பன்னாட்டுத் துடுப்பாட்டப் போட்டிகளில் விளையாடுவதற்கு முன்பாகவே தேர்வுத் துடுப்பாட்டப் போட்டிகளில் விளையாடினார். சூலை, 2010 இல் இலார்ட்சு துடுப்பாட்ட மைதானத்தில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். 

இவரின் காலத்தில் பாக்கித்தான் அணியின் மத்திய கள மட்டையாளர்களின் வரிசையில் யூனுஸ் கான் மற்றும் முகம்மது யூசுப் போன்ற திறமையானவர்கள் இருந்தனர். பின் உமர் அமினுடன் ஆத்திரேலியத் துடுப்பாட்ட அணிக்கு எதிரான போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 17 ஓட்டங்களையும் இரண்டவாவது ஆட்டப்பகுதியில் 42 ஓட்டங்களும் எடுத்தார், இந்தப் போட்டியில் பாக்கித்தான் அணி 150 ஓட்டங்கள் வித்தியாசத்தில் தோல்வி அடைந்தது. இதே அணிக்கு எதிரான இரண்டாவது போட்டியில் முதல் ஆட்டப்பகுதியில் 30 ஓட்டங்களையும் இரண்டாவது ஆட்டப்பகுதியில் தனது முதல் அரைநூறினையும் பதிவு செய்தார். இந்தப் போட்டியில் 15 ஆண்டுகளுக்குப் பிறகு பாக்கித்தான் அணி ஆத்திரேலிய அணியை வென்றது. பின் இங்கிலாந்து துடுப்பாட்ட அணிக்கு எதிரான முதல் இரண்டு போட்டிகளில் இவர் சிறப்பாக செயல்படவில்லை. முதல் போட்டியில் 32 பந்துகளில் இவர் ஓட்டங்கள் எதுவும் சேர்க்காமல் ஆட்டமிழந்தார். இந்தப் போட்டியில் பாக்கித்தான் அணி 72 ஓட்டங்களுக்கு ஆட்டமிழந்தது. இதனால் முகம்மது யூசுப் மற்றும் அமின் ஆகியோர் அணியில் இருந்து விடுவிக்கப்பட்டனர். ஆனால் அசார் அலிக்கு மீண்டும் வாய்ப்பு வழங்கப்பட்டது. இந்த அணிக்கு எதிரான மூன்றாவது போட்டியில் இவர் இறுதிவரை ஆட்டமிழக்காமல் 92* ஓட்டங்கள் சேர்த்தார். 

பின் நவம்பரில் நடைபெற்ற தென்னாபிரிக்கத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் விளையாடும் வாய்ப்ப்பினைப் பெற்றார். இந்தப் போட்டியின் இரண்டு ஆட்டப் பகுதியிலும் இவர் அரைநூறினைப் பதிவு செய்தார். மேலும் யூனுஸ் கானுடன் இணைந்து போட்டியை சமனில் முடிவதற்கு உதவினார். இரண்டாவது போடியின் முதல் ஆட்டப்பகுதியில் 90 ஓட்டங்கள் சேர்த்தார். பின் இரண்டாவது ஆட்டப் பகுதியில் தலைவர் மிஸ்பா-உல்-ஹக்குடன் இணைந்து இறுதிவரை ஆட்டமிழக்காமல் 135 பந்துகளைச் சந்தித்து அணியை தோல்வியிலிருந்து மீட்க உதவினார்.

சர்வதேச போட்டிகளில் வெள்ளைப்பந்தில் நூறுஓட்டங்களையும், சிவப்புப் பந்தில் இருநூறுகளையும், இளாம்சிவப்பு நிறப்பந்தில் முந்நூறு ஓட்டங்கள் எடுத்த முதல் சர்வதேச வீரர் எனும் சாதனை படைத்தார். ஒருநாள் பன்னாட்டுத் துடுப்பாட்டப் போட்டிகளில் விரைவாக 1000 ஓட்டங்கள் எடுத்த இரண்டாவது பாக்கித்தானிய வீரர் எனும் சாதனை படைத்தார். மேலும் சர்வதேச அளவில் ஏழாவது இடத்தையும் பிடித்துள்ளார். ஒருநாள் போட்டிகளில் மூன்று முறை நூறு ஓட்டங்கள் அடித்த பாக்கித்தானிய தலைவர் எனும் சாதனை படைத்தார்.


</doc>
<doc id="101772" url="https://ta.wikipedia.org/wiki?curid=101772" title="அலிமுத்தீன்">
அலிமுத்தீன்



</doc>
<doc id="101773" url="https://ta.wikipedia.org/wiki?curid=101773" title="உமர் அமீன்">
உமர் அமீன்

கலந்து கொண்டுள்ளார். 2010 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101774" url="https://ta.wikipedia.org/wiki?curid=101774" title="ஆமீர் இலாஹி">
ஆமீர் இலாஹி


</doc>
<doc id="101776" url="https://ta.wikipedia.org/wiki?curid=101776" title="2011 தமிழ்நாடு சட்டமன்றத் தேர்தல் முடிவுகள் (தேனி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (தேனி மாவட்டம்)

தேனி மாவட்டத்தில் ஆண்டிப்பட்டி, போடிநாயக்கனூர், கம்பம், பெரியகுளம் (தனி) எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.


அதிமுக



</doc>
<doc id="101777" url="https://ta.wikipedia.org/wiki?curid=101777" title="சியாக் சுல்தானகம்">
சியாக் சுல்தானகம்

சியாக் சுல்தானகம் (Indonesian: Kesultanan Siak Sri Inderapura) இன்றைய இந்தோனேசியாவின் ரியாவு மாநிலத்திலுள்ள சியாக் பிராந்தியத்தில் 1723 முதல் 1946 வரை நிலைத்திருந்த இசுலாமிய அரசாகும். இது பகாருயுங் இராச்சியத்தைச் சேர்ந்த ராஜா கெச்சிக் எனப்பட்ட சுல்தான் முதலாம் அப்துல் ஜலீல் ரஹ்மத் ஷாஹ் என்பவரால் ஜொகோர் சுல்தானகத்தின் சிம்மாசனத்தைக் கைப்பற்றும் முயற்சி தோல்வியுற்ற பின்னர் தோற்றுவிக்கப்பட்டது.

1945 ஓகத்து 17 ஆம் திகதி இந்தோனேசிய சுதந்திரம் பிரகடனப்படுத்தப்பட்ட பின்னர், சியாக் சுல்தானகத்தின் கடைசி மன்னரான சுல்தான் இரண்டாம் சரீப் காசிம் தன்னுடைய அரசு இந்தோனேசியக் குடியரசுடன் இணைவதாக அறிவித்ததுடன் சியாக் சுல்தானகம் தனிநாடாயிருப்பது முடிவுக்கு வந்தது.




</doc>
<doc id="101778" url="https://ta.wikipedia.org/wiki?curid=101778" title="அன்வர் கான்">
அன்வர் கான்


</doc>
<doc id="101780" url="https://ta.wikipedia.org/wiki?curid=101780" title="பிஜோ எம்மனுவேல் எதிர் கேரள மாநிலம்">
பிஜோ எம்மனுவேல் எதிர் கேரள மாநிலம்

பிஜோ எம்மானுவேல் எதிர் கேரள மாநிலம் ("Bijoe Emmanuel V. State Of Kerala", வழக்கு எண்: 1987 AIR (SC) 748)) இந்திய உச்ச நீதி மன்றத்தால் விசாரித்து தீர்ப்பு வழங்கப்பட்ட ஒரு முக்கிய வழக்கு. இதில் உச்ச நீதிமன்றம், கேரளாவில் யெகோவாவின் சாட்சிகள் மதப்பிரிவைச் சார்ந்த பள்ளி மாணவர்கள் இந்திய தேசிய கீதம் பாட மறுத்ததற்காக பள்ளியிலிருந்து வெளியேற்றப்பட்டத்தை ரத்து செய்து, அவர்களை மீண்டும் ஏற்றுக்கொள்ளுமாறு கேரள அரசுக்கும் பள்ளிக்கும் உத்தரவிட்டது.

யெகோவாவின் சாட்சிகள் மதப்பிரிவினைச் சேர்ந்தவர்கள் அவர்கள் மதவழக்கப்படி எந்த தேசப் பண்ணையும் பாடு மாட்டார்கள். தங்கள் ஆண்டவரை தவிற வேறு எந்த மதச்சின்னத்திலும் ஈடுபாடு கொள்ளாதவர்கள். கேரளாவில் பிஜோ, பினு மோல், பிந்து எம்மானுவேல் ஆகிய மூன்று யெகோவாவின் சாட்சிகள் மதபிரிவைச் சேர்ந்த குழந்தைகள் பள்ளியில் இந்திய தேசியப் பண்ணைப் பாடாமல் இருந்தனர். 1985ல் இவ்விசயம் கேரள சட்டமன்ற உறுப்பினரால் சட்டமன்றத்தில் எழுப்பப்பட்டது. இது சட்டத்துக்குப் புறம்பானது என்று அவர்கள், மாநில கல்வி அதிகாரியின் உத்தரவின்படி பள்ளியிலிருந்து வெளியேற்றப்பட்டனர். இந்த வெளியேற்றத்தை எதிர்த்து நீதி மன்றத்தில் வழக்குத் தொடரப்பட்டது. கேரள உயர் நீதிமன்றத்தில் வழக்கு விசாரிக்கப்பட்டபோது நீதியரசர் கல்வி அதிகாரியின் உத்தரவை உறுதி செய்தார். 1987ல் கீழ்மட்ட நீதிமன்றங்களைக் கடந்து இந்திய உச்ச நீதிமன்றத்தில் விசாரணைக்கு எடுத்துக் கொள்ளப்பட்டது.

உச்ச நீதிமன்றம் இவ்வுத்திரவை மாற்றி, அம்மூன்று மாணவர்களை அந்த பள்ளி மீண்டும் ஏற்றுக்கொள்ளுமாறு உத்தரவிட்டது. பின்பு இரு நீதியரசர் கொண்ட நீதி பீடம் இதனை உறுதி செய்தது. தேசிய கீதத்தில் எந்த ஒரு மத உணர்விற்கும் எதிரான சொல்லோ கருத்தோ இல்லை என்பதே உயர் நீதிமன்றத்தின் கருத்து. எனவே, தேசிய கீதத்தை பாடுவது மதச்சுதந்திரத்திற்கு மாறானது என்னும் வாதம் ஏற்கத்தக்கதல்ல. ஆனால் உச்ச நீதிமன்றம், இந்திய அரசியல் அமைப்புச் சட்டம் பிரிவு 51-அ-வின் மற்றும் தேச அவமதிப்புத் தடுப்புச் சட்டம், 1971 படி குடிமக்கள் மீது தேசிய குறிக்கோட்கள், நிறுவனங்கள், தேசியக்கொடி மற்றும் தேசிய கீதத்தின் மீது மதிப்பு விதிக்கப்பட்டிருந்தாலும், பள்ளியில் மற்ற மாணவர்களுடன் தேசிய கீதத்தை பாடாமலிருப்பது அவமதிப்புக்கு ஈடாகும் என்பது சரியல்ல, என்று கருத்து தெரிவித்தது:

பிரிவு 25 மக்களின் மதப்பற்றைக் குறித்து, சிறுப்பான்மை வகுப்பினர்களையும் இந்திய அமைப்பு சட்டதிற்குள்ளிணைப்பதே ஒரு உண்மையான ஜனநாயகத்தின் அடையாளமாகும். யெகோவாவின் சாட்சிகள் என்னும் பிரிவைச் சார்ந்தவர்களின் நடைமுறைகள் அபூர்வமாக தோன்றினாலும், அது நீதிமன்றத்திற்கு ஏற்கத்தக்கதல்லதாக தோன்றினாலும், அந்நடைமுறை தக்க மதத்தின் கடைப்பிடிப்பிற்கு அவசியமா என்பதே சச்சரவாகும். அமைப்புச் சட்டத்தின் பிரிவு 25-இல் உள்ளக் கட்டுப்பாட்டிற்குட்பட்டு, குடிமக்கள் தங்கள் விருப்பத்திற்கேற்ற மதத்தினைக் பற்றிக்கொள்ளலாம். எனவே உண்மையாக தம்மதப்பற்றிற்கு தடங்கலாய் விளங்கும் ‌போது அம்மாணவரை தேசிய கீதத்தைப் பாட வற்புறுத்துதல் இந்திய அமைப்புச் சட்டத்தின் பிரிவுகள் 19(1)(அ) மற்றும் 25(1)-க்கும் மாறானது. எனவே அம்மாணவர்களை கொடியை வணங்கவும் தேசிய கீதத்தை பாடவும் வற்புறுத்துதல், அமைப்பு சட்டத்தின் கீழ் கொடுக்கப்பட்டுள்ள அடிப்படை உரிமைகளுக்கு மாறானதாகும். ஆதலால் அம்மாணவர்களை அப்பள்ளி மீண்டும் ஏற்றுக்கொள்ளுமாறு, உச்ச நீதிமன்றம் இவ்வழக்கில் தீர்மானித்து, கேரள உயர் நீதிமன்றத்தின் தீர்மானத்தை ஒத்தி வைத்தது.


</doc>
<doc id="101791" url="https://ta.wikipedia.org/wiki?curid=101791" title="இந்தியாவில் வாழும் உரிமை">
இந்தியாவில் வாழும் உரிமை

உயிர் வாழும் உரிமையை இந்திய அரசியலமைப்புச் சட்டத்தின் 21-வது பிரிவு இந்தியக் குடிமக்களுக்குத் தருகிறது. இதன்படி சட்டம் வகுத்துள்ள வழிமுறை அல்லாமல் வேறேந்த வழியிலும், எவர் தம் உயிரையும், சுதந்திரத்தையும் பறித்திடல் கூடாது. எது ஒரு மனிதனின் வாழ்க்கையையும் சுதந்திரத்தையும் அனுபவிப்பதில்லை சட்டத்தினால் உருவாக்கப்பட்ட வழிமுறைப்படி தலையிட அரசுக்கு அதிகரம் வழங்குவதாகவும், கொள்ளலாம். எனினும் நீதிமன்றங்கள் இப்பிரிவின் மூலமாக உயிர் வாழும் உரிமையை நாட்டுகின்றன. 

மேனகா காந்தி எதிர் இந்திய அரசு (ஏ.ஐ.ஆர் 1978, எஸ். சி. 597) வழக்கில் தனி நபர் வாழ்க்கையை அனுபவிக்கத் தேவையான உரிமைகளை அரசு வழங்கிட வேண்டுமென்பது கடமையாக்கப்பட்டுள்ளது. அண்மைக் காலமாக உடல் நலத்துக்கும், மருத்துவ சிகிச்சை பெறுவதற்குமான உரிமை 21-வது பிரிவின் வரையறைக்குள் கொண்டுவரப்பட்டிருக்கிறது.

பரமானந்த கட்டாரா எதிர் இந்திய அரசு (ஏ.ஐ.ஆர் 1989, எஸ்.இ.2039) வழக்கில் விபத்துக்குள்ளான நோயாளிக்கு விபத்தில் பாதிக்கப்பட்டவருக்கான வழிமுறை நெறிகளைக் கடைபிடிக்கவில்லை என்ற காரணத்துக்காக ஒரு தனியார் மருத்துவர் சிகிச்சை அளிக்க மறுத்ததைக் குறித்து மனுதாக்கல் செய்யப்பட்டது. செய்முறை நெறிகள் பின்பற்றப்பட்டதா இல்லையா என்பதைக் கருத்தில் கொள்ளாமல் உடனடியாக மருத்துவ உதவியும், சிகிச்சையும் அளிக்க உச்ச நீதிமன்றம் மருத்துவ நிலையங்களுக்கு உத்தரவிட்டது.

இதுபோன்ற ஹக்கிம் ஷேக் என்பவர் விபத்துக்குள்ளாகி சிகிச்சைக்காக அரசு மருத்துவமனையை அணுகிய போது படுக்கைகள் இல்லை என்ற காரணத்துக்காக அவருக்கு அனுமதி மறுக்கப்பட்டது. வேறு வழியின்றி தனியார் மருத்துவமனையில் அனுமதித்துக்கொண்டு சிகிச்சைக்காக அவர் பெரும் தொகை செலவழித்தார். மருத்துவமனையின் மனப்பான்மையால் துன்பத்துக்குள்ளான அவருக்கு அரசினால் சிகிச்சை தரவேண்டிய ஆரோக்கியத்தின் முக்கிய தேவையான சிகிச்சை பெறும் உரிமை மறுக்கப்பட்டது. உயிர் வாழும் உரிமை மறுக்கப்பட்டட்தென்று உச்ச நீதிமன்றம் இவ்வழக்கை ஏற்று ரூ.25,000/- இழப்பீடு வழங்கியது (ஏ.ஐ.ஆர் 1966, எஸ்.இ.1426)

மனித உறுப்புகளின் தானம் வியாபார ரீதியில் நடப்பதைத் தடுப்பதற்காக மனித உறுப்பு மாற்றுச் சட்டம் 1994-ல் அமலாக்கப்பட்டது. இச்சட்டத்தின்படி நெருங்கிய உறவினர்கள், (பெற்றோர்கள், தம்பிகள், சகோதர சகோதரிகள்) உறுப்பு தானம் செய்யலாம். இச்சட்டத்தின் பிரிவு 9(3)-ன் படி நெருங்கிய உறவினர் அல்லாதவர்களும் நோயாளிடம் கொண்டுள்ள அன்பு, பாசப்பிணைப்பு மற்றும் இதர சிறப்பு தானத்தை அங்கிகரிக்கும் குழுக்கள் அமைக்கப்பட வேண்டும் எனவும் கூறப்பட்டுள்ளது. தானம் செய்பவர் உரிய அங்கிகாரத்தை மாநிலம் அங்கிகரிக்கும் குழுவிடம் பெற வேண்டும். இக்குழு திறமையான செயல்பட்டால் மனித உறுப்பு வியாபாரம் குறித்து காவல்துறை சரியான நடவடுக்கை எடுக்க இயலாது. இது தொடர்பாக அதிகாரம் கொண்ட குழுவோ அல்லது பாதிக்கப்பட்ட நபரோ நீதிமன்றத்தில் புகார் செய்தால் அதன் பேரில் நடவடிக்கை எடுக்கப்படும்.

மாநிலச் சட்டம் 1987 மன நோயாளிகளின் உரிமைகளை கூறுகிறது. இச்சட்டம் 22.05.87-ல் அமலுக்கு வந்ததது. இச்சட்டத்தின் படி மன நோயாளிகளை சிறையில் வைக்க அனுமதி இல்லை. இந்தியாவில் மே 22-ம் தேதி மனநல நாளாக அனுசரிக்கப்படுகிறது. 1996-ல் பீகார் மாநிலத்தில் பாட்னா உயர்நீதிமன்றம் பீகார் மாநில சிறையில் வாடிய பல நோயாளிகளை ராஞ்சி மனநல காப்பகத்திற்கு அனுப்பும்படி உத்தரவிட்டது. மனநோயாளிகளின் சிறைச்சாலையில் அடைக்கப்பட்டால் அந்த மனநோயாளிகளுக்கோ அல்லது அவரது குடும்பத்தினருக்கோ மாநில அரசு நஷ்டஈடு தர வேண்டுமென்று அவ்வாறு வழங்கப்பட்ட தொகை தவறு இழைத்த அதிகாரியின் சம்பள்த்தில் பிடித்தம் செய்ய வேண்டும் எனவும் தேசிய மனித உரிமைகள் ஆணையம் உத்தரவிட்டது.

சில ஆண்டுகளுக்கு முன்பு இராமநாதபுரம் மாவட்டம் ஏர்வாடியில் மனநோயாளிகள் பலர் விலங்கிடப்பட்டு இருந்த சூழ்நிலையில் திடிரென்று நெறுப்பு பற்றிக்கொண்டதால் அனேகர் தீயில் கருகீ உயிரிழந்தனர். இதனைத் தொடர்ந்து மனநோயாளிகளுக்கு சிகிச்சை அளிக்கும் மருத்துவமனைகள் உரிய அங்கீகாரத்துடன் இயங்கவேண்டுமெனவும் மனநோயாளிகளுக்கு வைத்தியம் செய்பவர்களை தீவிரமாக கண்காணிக்கவும் தமிழக அரசு உத்தரவிட்டது.


</doc>
<doc id="101792" url="https://ta.wikipedia.org/wiki?curid=101792" title="வாழ்வுரிமை">
வாழ்வுரிமை

வாழ்வுரிமை அல்லது வாழ்வதற்கான உரிமை என்பது எல்லா மனிதருக்கும் உரித்தான ஒர் அடிப்படை மனித உரிமை ஆகும். குறிப்பாக பிற மனிதர்களால் கொல்லப்படாமல் இருப்பது வாழும் உரிமை ஆகும். வாழும் உரிமையே இனப்படுகொலை, சட்டத்துக்குப்புறம்பான படுகொலைகள், தன்னிச்சையான படுகொலைகளை குற்றச்செயல்களாக ஆக்குகிறது. இந்த உரிமை கருக்கலைப்பு, கருணைக் கொலை, மரண தண்டனை, தற்காப்புப் போர் ஆகிய விவாதங்களில் முதன்மை பெறுகிறது. வாழும் உரிமை மிக முக்கியமானதாக இருந்தாலும் எல்லா நாடுகளும் சட்டங்களுக்கும் முறைமைகளுக்கும் கட்டுப்பட்டு அரசுகள் மனிதர்களைக் கொல்ல முடியும்.




</doc>
<doc id="101793" url="https://ta.wikipedia.org/wiki?curid=101793" title="முகம்மது மசிடோ">
முகம்மது மசிடோ

சொகோட்டோவின் பத்தொன்பதாவது சுல்தான் இப்றாகீம் முகம்மது மசிடோ டான் அபூபக்கர் (1928 - ஒக்டோபர் 29, 2006) (1996 ஏப்ரல் 20 முதல் 2006 இல் அவர் இறக்கும் வரை), வடக்கு நைஜீரியாவின் சொகோட்டோவின் பெயரளவு ஆட்சியாளராகவும் இஸ்லாமிய விவகாரங்களுக்கான நைஜீரிய தேசிய மீஉயர் பேரவையின் தலைவராகவும் விளங்கினார். சொகோட்டோ சுல்தான் என்ற வகையில் அவரே எழுபது மில்லியன் எண்ணிக்கையினரான நைஜீரியா வாழ் முஸ்லிம்கள் அனைவருக்கும் ஆன்மிகத் தலைவராக விளங்கினார்..
2000 மார்ச் 7 ஆம் திகதி வடக்கு நைஜீரியாவின் தேவைகள் பற்றிக் காண்பதற்குப் பொறுப்பாக "அரெவா ஆலோசனை அரங்கம்" என்ற பெயரில் அமைப்பொன்றை கடுனா நகரில் நிறுவுவதற்கு அவர் பொறுப்பாயிருந்தார்.

2006 ஒக்டோபர் 29 அன்று அபுஜா நகரிலிருந்து சொகோட்டோ நகருக்குப் பயணித்த விமானம் விபத்துக்குள்ளானதில் அவரும், நைஜீரிய செனட் உறுப்பினரான அவரது மகன் பதாமசி மசிடோ, அவரது ஒரே பேரன் மற்றும் சொகோட்டோ மாநிலத்தின் அதிகாரிகள் ஆகியோர் உட்பட 104 பேர் பலியாகினர்.

முகம்மது மசிடோ சொகோட்டோ சுல்தானகத்தை ஐம்பது ஆண்டுகளுக்கும் மேலாக ஆட்சி செய்த அதன் பதினேழாவது சுல்தான் சித்தீக் அபூபக்கர் டான் உதுமான் என்பவரின் மூத்த மகனாவார். மசிடோ தன்னுடைய தந்தை இறந்தவுடனே சொகோட்டோவின் சுல்தானாகப் பதவியேற்கவில்லை. மாறாக, சொகோட்டோவின் பதினெட்டாவது சுல்தானாகப் பதவி வகித்த இப்றாகீம் தாசூகி நைஜீரிய இராணுவ ஆட்சியாளர் சானி அபாச்சாவினால் கைது செய்யப்பட்டு நாடுகடத்தப்பட்ட பின்னரே சுல்தான் பதவியை ஏற்றுக்கொண்டார்.

 


</doc>
<doc id="101794" url="https://ta.wikipedia.org/wiki?curid=101794" title="மதுரைக் கொல்லன் புல்லன்">
மதுரைக் கொல்லன் புல்லன்

மதுரைக் கொல்லன் புல்லன் சங்ககாலப் புலவர்களில் ஒருவர். இவரத் பாடல் ஒன்றே ஒன்று உள்ளது. அது குறுந்தொகை 373. (கொல்லன் = பொன் வினைஞன், இரும்பு வினைஞன்)

நிலம் கீழே, நீர் மேலே என்று பிறழ்ந்தாலும், பெருங்கடலுக்கு எல்லை தட்டுப்பட்டாலும் நீ கலங்காதே. அவர் ஊரார் பழிக்கும் கௌவையை விட்டுவைக்க மாட்டார். இவ்வாறு சொல்லிக் கௌவைக்கு அஞ்சும் தலைவியைத் தோழி ஆற்றுவிக்கிறாள்.

'ஆண்ஊகம் தன் கறைபட்ட விரல்களால் பலாப்பழத்தைத் தோண்டி உண்ணும் நாடன் உன் காதலன்' என்கிறாள். (ஊகம் = கரடி)


</doc>
<doc id="101796" url="https://ta.wikipedia.org/wiki?curid=101796" title="மதுரைக் கூத்தனார்">
மதுரைக் கூத்தனார்

மதுரைக் கூத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 334.

கூத்தன் = கூத்தாடிப் பிழைப்பவன். (இதன் பெண்பால் விறலி)
பகையரசர் திறை தந்தனர். நாடு திரும்புவோம். தேரை விரைந்து செலுத்து. - என்று தலைவன் தன் தேர்ப்பாகனிடம் சொல்கிறான். அப்போது பல செய்திகள் உவமை வாயிலாகவும், பிறவாறும் சொல்லப்படுகின்றன.
போரில் புறமுதுகிடாத யானைத் தோலைப் போர்த்திச் செய்வார்கள். வெற்றி பெற்றுத் திறை வாங்கும்போது இது முழக்கப்படும்.

கடலில் நீர் முகந்துசென்ற மேகம் யானையின் துதிக்கை போல மழைக்கால் இறக்கி மழைப் பனிக்கட்டிகளைக் கொட்டுவது கழங்கு விளையாடும் மகளிர் கையின் மணிக்கட்டை வளைத்துக் கழங்குக் காய்களை உருட்டுவது போல இருக்கும். கழங்கும் மழைப்பனிகட்டி அளவினதாகவும், நிறம் கொண்டதாகவும் இருக்கும்.

இப்படி மழை பொழியும் காலம் வந்துவிட்டது என்கிறான் தலைவன்.
தேரில் நான்கு குதிரைகள் பூட்டப்படும். அந்தக் குதிரைக்ள் அன்னப் பறவை போல் வெள்ளைநிறம் கொண்டிருக்கும். அவை காலால் பேசிக்கொண்டு ஓடும். 
தேரோசை கேட்டு மயில்கூட்டம் அகவும்.

தலைவி தாய்மை வனப்புடன் கூடிய சிறிய நெற்றியை உடையவள். அவளுக்கு 'ஒலி பல் கூந்தல்' (தளிர்த்த நெருக்கமான கூந்தல்) இருப்பதால் நெற்றி சிறுத்துக் காணப்படும்.

அவளை நான் பெற தேர்க்கால் ஈரநிலத்தைக் கிழிக்கத் தேரை விரைந்து செலுத்துக - என்கிறான் தலைவன்.


</doc>
<doc id="101799" url="https://ta.wikipedia.org/wiki?curid=101799" title="ராஜ் ராஜரத்தினம்">
ராஜ் ராஜரத்தினம்

ராஜ் ராஜரத்தினம் ("Raj Rajaratnam") இலங்கையில் பிறந்த அமெரிக்கர். நியூயார்க்கில் கெலோன் குழுமம் என்ற பங்கு வணிக நிறுவனத்தை நிறுவியவர். இவர் உட்தகவல் வணிகம் எனப்படும் பங்கு வணிக மோசடியில் ஈடுபட்டதாகக் குற்றம் சாட்டப்பட்டு எஃப்பிஐ எனப்படும் அமெரிக்க நடுவண் புலனாய்வு நிறுவனத்தினால் 2009, அக்டோபர் 16 இல் கைது செய்யப்பட்டார். இவர் பின்னர் பிணையில் விடுவிக்கப்பட்டார். இவரது கைதை அடுத்து கெலொன் குழுமம் சனவரி 2010 இல் மூடப்பட்டது. ராஜரத்தினம் இக்குற்றச்சாட்டுக்களை மறுத்துள்ளதோடு இது குறித்து நீதிமன்றத்தில் வாதாடவுள்ளதாகவும் இவரது வழக்கறிஞர் தெரிவித்தார். இவர் மீதான வழக்கு "ஐக்கிய அமெரிக்கா எ. ராஜரத்தினம்" (09 Cr. 01184 RJH) விசாரிக்கப்பட்டு, 2011, மே 11 இல் 14 குற்றச்சாட்டுக்கள் நிரூபிக்கப்பட்டன. 2011 அக்டோபர் 13 இல் ராஜரத்தினத்துக்கு 11 ஆண்டுகள் சிறைத்தண்டனை விதித்துத் தீர்ப்பளிக்கப்பட்டது.

கொழும்பில் பிறந்த ராஜரத்தினம் தனது ஆரம்பக் கல்வியை கொள்ளுப்பிட்டி புனித தோமையர் கல்லூரியில் கற்றார். பின்னர் இங்கிலாந்து சென்று பள்ளிப் படிப்பை முடித்து சசெக்ஸ் பல்கலைக்கழகத்தில் படித்துப் பொறியியல் பட்டம் பெற்றார். 1983 இல் பென்சில்வேனியா வார்ட்டன் பல்கலைக்கழகக் கல்லூரியில் எம்.பி.ஏ பட்டம் பெற்றார்.

"ஃபோர்ப்ஸ்" இதழின் படி, பங்கு வணிகத்தில் ஈடுபட்டு கோடீசுவரரான ராஜரத்தினம், 2009 ஆம் ஆண்டில் 1.8 பில்லியன் டாலர்கள் பெறுமதியுடன் அமெரிக்காவின் 236வது பணக்காரராக இருந்தவர். 2008 ஆம் ஆண்டில் 162வது அமெரிக்கப் பணக்காரராக இருந்தார், அத்துடன் 2009 ஆண்டில் இலங்கையில் பிறந்த பணக்காரர்களின் வரிசையில் முதலிடத்தில் இருந்தார்.

ராஜரத்தினம் தனது வங்கிப் பணியை முதன் முதலில் சேஸ் மான்ஹட்டன் வங்கியில் கடன் வழங்கும் அதிகாரியாகத் தொடங்கினார். பின்னர் 1985 இல் நியூயோர்க்கின் நீடம் வங்கியில் சேர்ந்து இலத்திரனியல் துறையில் உள்ள தொழிலதிபர்களையே இலக்காக கொண்டிருந்தார். 1987 இல் அந்நிறுவனத்தின் ஆய்வுப் பகுதியின் தலவராகவும், பின்னர் மார்ச் 1991 இல் தனது 34வது அகவையில் அந்நிறுவனத்தின் தலவராகவும் ஆனார். அங்கு பணியாற்றும் போது 1992 ஆம் ஆண்டில் தொழில் நுட்ப பங்குகளில் முதலீடுகளை செய்வதற்கு முதலீட்டு வணிகத்துக்கான நிதியம் (hedge fund) ஒன்றை ஆரம்பித்தார். இந்நிதியத்தைப் பின்னர் அவர் சொந்தமாக்கி கெலோன் குழுமம் எனப் பெயரை மாற்றினார்.

ராஜ் ராஜரத்தினத்தின் இளைய சகோதரரும் ஹெட்ஜ் நிதி நிறுவனம் செட்னா கேப்பிடலின் நிறுவனருமான ராஜரெங்கன் (ரெங்கன்) ராஜரத்தினம் பங்குச் சந்தை மோசடியில் ஈடுபட்டதாகக் குற்றம் சாட்டப்பட்டு அமெரிக்கப் புலனாய்வுத் துறையினரால் 2013 மார்ச்சில் கைது செய்யப்பட்டார். இவ்வழக்கு நியூயோர்க்கில் 2014 சூன் மாதத்தில் ஆரம்பமானது.. இவ்வழக்கை விசாரணை செய்த நீதிமன்றம் 2014 சூலை 8 இல் அவர் குற்றவாளியல்ல எனத் தீர்ப்பளித்து அனைத்துக் குற்றச்சாட்டுக்களில் இருந்தும் விடுதலை செய்தது.


</doc>
<doc id="101803" url="https://ta.wikipedia.org/wiki?curid=101803" title="அன்வர் உசைன்">
அன்வர் உசைன்


</doc>
<doc id="101810" url="https://ta.wikipedia.org/wiki?curid=101810" title="சைஃப் அல்-இசுலாம் கதாஃபி">
சைஃப் அல்-இசுலாம் கதாஃபி

சைஃப் அல்-இசுலாம் முஅம்மர் அல்-கதாஃபி (Saif al-Islam Muammar al-Gaddafi, பிறப்பு சூன் 25, 1972; , மொழிமாற்றம்: "இசுலாமின் போர்வாள், கதாஃபாவின் முஅம்மர்" ), ஓர் லிபிய நாட்டுப் பொறியாளரும் அரசியல்வாதியும் ஆவார். லிபிய நாட்டின் முன்னாள் அதிபர் முஅம்மர் அல் கதாஃபியின் இரண்டாவது மனைவி சாஃபியா ஃபர்கஷிற்குப் பிறந்த இரண்டாவது மகனாவார்.

லிபிய போராட்டங்களுக்கிடையே பெப்ரவரி 20, 2011 அன்று லிபியத் தொலைக்காட்சியில் உருக்கமான ஓர் உரையில் இந்த எதிர்ப்புகளை தங்கள் சொந்தக் காரணங்களுக்காக தூண்டிவிடுவதாக பழங்குடியினரையும் இசுலாமிய அடிப்படைவாதிகளையும் குற்றம் சாட்டினார். சீர்திருத்தங்களை நிறைவேற்றுவதாக வாக்கு கொடுத்த வேளையில் இதன் மாற்றாக வணிகத்தைப் பாதிக்கக்கூடிய, எண்ணெய் பணவரவு தடைபடும், வெளிநாட்டவர்கள் கட்டுப்பாட்டிற்கு சென்றுவிடும் அபாயங்கள் உள்ள உள்நாட்டுப் போர் நிகழும் என்று அச்சுறுத்தினார். "அல் ஜசீரா, அல் அராபியா மற்றும் பிபிசி நம்மை ஏமாற்றவிட மாட்டோம்" என்று முழங்கி உரையை முடித்தார். இவரது மதிப்பீடுகளை பல ஆய்வாளர்கள், முன்னாள் லிபியாவிற்கான பிரித்தானிய தூதர் ஓலிவர் மில்சு உட்பட, ஒப்பவில்லை. ஏபிசி தொலைக்காட்சிக்கு கொடுத்த ஓர் நேர்காணலில் சயீஃப் தனது தந்தையின் ஆட்சியில் குடிமக்கள் கொல்லப்படவில்லை என வலியுறுத்தினார். பெப்ரவரி 28, 2011 அன்று சயீஃப் தனது சார்பாளர்களை வன்முறைக்குத் தூண்டிவிடுவதையும் தானே ஓர் சுடுகலனைக் கைக்கொண்டு மற்றவர்களுக்கும் ஆயுதங்களை வழங்க வாக்களிப்பதையும் காட்டும் ஒளிதம் ஒன்று இணையத்தில் வெளியானது. அக்டோபர் 2011 இல் கதாஃபி கொல்லப்பட்டு அவரது படைகள் தோற்கடிக்கப்பட்ட பின்னர், சைஃப் லிபியாவை விட்டு தப்பினார். ஆனால் நவம்பர் 19 அன்று லிபிய இடைக்கால அரசால் கைது செய்யப்பட்டார்.

சயீஃப் 2008ஆம் ஆண்டு இலண்டன் பொருளியல் பள்ளியில் முனைவர் பட்டம் பெற்றார். பள்ளி பேராசிரியர் டேவிட் ஹெல்ட் இவருக்கு அறிவுரையாளராக இருந்ததாக நியூயோர்க் டைம்சு இதழ் கூறுகிறது. பட்டம் பெற்றபின்னர் தான் நிறுவிய கதாஃபி பன்னாட்டு ஈகை மற்றும் வளர்ச்சி நிறுவனம் மூலமாக லண்டன் பொருளியல் பள்ளியின் வட ஆப்பிரிக்க குடிசார் சமூக அமைப்புகளில் உலக ஆளுமைக்கான ஆய்வு மையத்திற்கு சயீஃப் £1.5 மில்லியன் நன்கொடை தந்தார். தற்போதைய எதிர்ப்புகளையும் சயீஃப் முனைவர் பட்டத்திற்கான ஆய்வு அவருடையதல்ல என்ற குற்றச்சாட்டுக்களுக்கிடையேயும் கருத்தில் கொண்டு இப்பள்ளி லிபியாவுடனான அனைத்து நிதித் தொடர்புகளையும் துண்டித்துக்கொள்வதாகவும் கதாஃபியின் நிறுவனம் வழங்கி, செலவு செய்துவிட்ட முதல் தவணைக் கொடையான £300,000 தவிர்த்து மேலும் கொடை பெறப்போவதில்லை என்றும் அறிக்கை வெளியிட்டுள்ளது.

இணையத்தில் வெளியிடப்பட்டுள்ள சயீஃபின் முனைவர் படிப்பிற்கான ஆய்வின் பல பகுதிகள் மூலத்திற்கு சுட்டி தராது திருடப்பட்டிருப்பதாக விமரிசனம் எழுந்துள்ளது. இவரது முனைவர் பட்டத்தைத் திரும்பப் பெறவும் குற்றங்களை மீளாய்வு செய்யவும்
லண்டன் பொருளியல் பள்ளிக்கு நெருக்கடி கொடுக்கப்பட்டது.



</doc>
<doc id="101812" url="https://ta.wikipedia.org/wiki?curid=101812" title="நீங்களும் எழுதலாம் (சிற்றிதழ்)">
நீங்களும் எழுதலாம் (சிற்றிதழ்)

நீங்களும் எழுதலாம், இலங்கையில் வடமாகாணத்தின் திருக்கோணமலையிலிருந்து இரு மாதங்களுக்கொரு முறை வெளிவரும் கவிதைச் சிற்றிதழாகும்.
முதலாம் இதழ் மார்ச், ஏப்ரல் மாதம் குறிப்பிடப்பட்டு 2007ம்ஆண்டு வெளிவந்தது. தொடர்ந்தும் வெளிவந்து கொண்டிருக்கின்றது.
தடைகளைத் தகர்த்து தகவுகளைத்தேடி.

இலங்கையில் பரவலாகக் காணப்படக்கூடிய கவிஞர்களுக்கு களமமைத்துக் கொடுப்பதை இது பிரதானமாகக் கொண்டுள்ளது. 

இதுவொரு சிற்றிதழாக இருந்தபோதிலும்கூட, ஆரம்பத்தில் வெளிவந்துள்ள 17 இதழ்களிலும் 206 கவிஞர்களின் கவிதைகள் இடம்பெற்றிருந்தன. பெரும்பாலும் ஒரு குறிப்பிட்ட சில கவிஞர்களுக்கே முக்கியத்துவம் வழங்காமல் அனைத்து கவிஞர்களுக்கும் களம் வழங்கிவருவது இச்சிற்றிதழின் சிறப்பம்சமாகும். இதில் சிலரின் ஆரம்ப கவிதைகளும் இடம் பெற்றிருந்தன. "நீங்களும் எழுதலாம்" சிற்றிதழில் எழுதிய கவிஞர்களின் விபரம்.

நந்தினி சேவியர், தம்பி தில்லைமுகிலன், எஸ். சத்யதேவன், பா. கபிலன், கோவை அன்ஸார், எம்.என். முஹமட் சப்ரத், ந. நவதர்சினி, கோ. செந்தூரன், வி. அருளானந்தி, வி. குணபாலா, செ. ஞானராசா, தாமரைத்தீவான், கோ. தர்சினி, வே. சசிகலா, க. யோகானந்தன், ப. விமலரதி, எஸ். மலகாந்தன், வீரா. வீரகுமார், க. கிருஸ்ணவேனி, எம்.எச். அகமட் ரூமி, சம்பூர். எம்.வதனரூபன், செல்லிதாசன், க. அன்பழகன், ப. மனோரஞ்சனி, விஸ்மமித்திரன், எம்.ரி.எம். யூனுஸ், சி.ரி. சவந்தி, சி.என்.துரைராஜா, ஜே.மதிவதனி, ஆர்த்திகா விஜயலிங்கம், வி. கௌரிசங்கர், வே. ஜெயகாந்தன், மனோபற்குணம், வை. கமலநாதன், ம. உதயகுமார், வி. தமிழரிசி, பிரம்மியா கிருபநாதன், துஸாந்தி பரமநாதன், க. வினுசியா, க. லோககநாதன், இ. வினோதினி, திக்ககயவல் தர்மு, கன்னிமுத்து வெல்லபதியான், த. சகுந்தலா, சூசை எட்வேட், சுந்தரி சதாசிவம், கலாவிஸ்வநாதன், ச.இராமநாதன், ஆர்.கே. புஸ்பராஜ், வே. விஜேந்திரன், ஜே. றெஜினா, க. ஸ்ரீகந்தவேள், இ. றெக்ஸ் வெண்டர்கோன், சு. தர்சினி, வி. புருசோத்மன், தி. காயத்திரி, இ.மு. முஜீப், சு. கோகிலவாணி, இ.ஜே. அமாலி, ஜெயா தமிழினி, சன்முகம் சிவகுமார், ஜேயிரோஸகான், கே.எஸ். கணேசமூர்த்தி, எஸ். குயிலி, கே.ஆர். திருத்துவராஜா, எஸ். வசந்தன், அலெக்ஸ், பரந்தாமன், ஏ.நஸ்புல்லா, ஜெ.ஜெயகிறிஸ்ரோ, ச.மணிசேகரன், ம.விஸ்ணுகுமார் கௌரி மோகன தர்சினி, செ. கணேசன், க.சின்னராஜன், இ.இராஜேஸ்கண்ணன், வி.ஜெயகாந்தன், சி.டிரோசினி, வி.ஸ்ரீகாந், ஞானா யோகேஸ்வரன், சோ.பத்மநாதன், எஸ்.ஆர்.தனபாலசிங்கம், சபா ஜெயராசா, அ. கௌரிதாசன், இ.எல்.விமலராணி, சி.மார்க்கண்டு, ந.விஜயலிங்கம், சிபான் மொஹமட் ஆசாத், புசல்லாவை கணபதி, சூ.யுவன், பெரிய ஐங்கரன், மேரி ஜென்சி பிரான்சிஸ், மன்னார் அமுதன், அஸ்ரபா நூர்தீன், ஏ.ஆர்.நாகூர், சி.குமாரலிங்கம், பரா.ரமேஸ், இ.தயானந்தரூப், வாகரை வாணன், நா.விஸ்வா, சைலஜா மகாதேவன், எம்.பீ.அன்வர், கணகிருஸ்ணராஜன், ந.வினோதன், லோ.ஜெயப்பிரதா, த.ஜீவராஜ், சீனா உதயகுமார், க.தர்சிகா, சி.ரவீந்திரன், தீபச் செல்வன், த.ஜெயசீலன், சே.ஜே.பபியான், ம.ராஜ்குமார், டி.சுதாகினி, றிம்ஸா முஹம்மத், எச். எப். றிஸ்னா, துவாகரன், தமிழ்நேசன், ர.பிரேம்சுரேஸ், கலைமகள், ஏழாலைவாணி, க.சுதர்ச்ன, கவின்மகள், வனஜா நடராஜா, ஆனந்தன், சி.சிவசேகரன், ஜெனித்தா மோகன், உ. நிசார், ஏ.ஆர்.நவாஸ், ச.ஜெயபாலன், எஸ். பாயிஸா அலி, ஜின்னா சரீபுத்தீன், வேல்நந்தன், புவிலக்சி, எஸ்.புஸ்யானந்தன், உ. உமாதரை ராஜரட்ணம், கஸானா முனாஸ், வி.முகிலன், எம்.எஸ்.பாஹிரா, மேரிஜென்சி, பிரான்சிஸ், மன்னார் அமுதன், ஜெ.யாழினி, ரி.புனிதா, ஆர்.பாலகிருஸ்ணன், க.சுவர்ணராஜா, ஏ.ஸி.இஸ்மாலெவ்வை, நீலபாலன், எஸ்.முத்துமீரான், மண்டூர், தேசிகன், உதயாமேரி, தி.சிவதர்சினி, மூ.ஆ.சமன், சி.விமலகாந்தன், அகியோபி, தீபகாந்தன், கஜினி மஹம்மத், நல்லை அமிழ்தன், கொற்றை பி.கிருஸ்ணானந்தன், கு.ரஜீபன், உடப்பூர் வீரசொக்கன், கணஎதிர்வீரசிங்கம், மரியதாஸ் ஜெயவதனி, கோபிரமணன, வை.சாரங்கன், ஆரையூர்த்தாமரை, மலேசியா குணநாதன், நாச்சிக்குடா சகி, மட்டுவில் ஞானக்குமாரன், செ.மகேஸ்., என்.றஸ்மி, நீ.பி.அருளானந்தன், ஏறாவூர் அனலக்தர், பொன் சுகந்தன், சண்முகம் சிவகுமார், எம்.எம்.அலிஅக்பர், கலைமேகமட, என்.சந்திரசேகரன், ஏ. இக்பால், அன்புநிலா , கே.எஸ். சந்திரசேகர், சோ. சிவகலை, ராஜேந்திரன், அ.அசனார், பிரான்ஸ் நிம்மி, எஸ்.கே.விமலன், ரி. மேகராஜ், ம.கம்சி, ம.மயூரதன், எஸ்.சயந்தன், யோ. தேனுசா, யூ.சப்ரியா, கணேசமூர்த்திவினு, ஜெ. யதுகுலன், ச.சுஜி, ந. யாழினி, எஸ்.கம்சா, அ.நோபர்ட்யூட், ர.ஜோயஸ் ஜைரஸ், தி.பவுத்ரன், எஸ்.மதிவதனி, ந.சசிகுமார், என்.சர்மிலன், கு.கார்த்தீபன், ஏ.நிரோசா, ஜெ.சரண்யா


</doc>
<doc id="101813" url="https://ta.wikipedia.org/wiki?curid=101813" title="2011 தமிழ்நாடு சட்டமன்றத் தேர்தல் முடிவுகள் (தூத்துக்குடி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (தூத்துக்குடி மாவட்டம்)

தூத்துக்குடி மாவட்டத்தில் கோவில்பட்டி, ஓட்டப்பிடாரம் (தனி), தூத்துக்குடி, திருச்செந்தூர், விளாத்திகுளம், ஸ்ரீவைகுண்டம், எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



திமுக


</doc>
<doc id="101817" url="https://ta.wikipedia.org/wiki?curid=101817" title="வாதீ அக்காரித் சண்டை">
வாதீ அக்காரித் சண்டை

வாதீ அக்காரித் சண்டை ("Battle of Wadi Akarit") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. தூனிசியப் போர்த்தொடரின் ஒரு பகுதியான இதில் பிரித்தானிய 8வது ஆர்மி அகாரிட் பள்ளத்தாக்கிலிருந்த அச்சு நாட்டு அரண்நிலையினை தகர்த்து தூனிசியாவுள் ஊடுருவியது. இது ஸ்கிபியோ நடவடிக்கை (Operation Scipio) என்றும் அழைக்கப்படுகிறது.

மார்ச் 1943ல் வடக்கு ஆப்பிரிக்காவிலிருந்த அச்சு படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை மார்ச் மாத இறுதியில் ஊடுருவியது. ஜெர்மானியப் படைகள் அடுத்த அரண்நிலையான வாடி அகாரிட்டுக்குப் பின்வாங்கின. வாடி என்பது ஒருவித பள்ளத்தாக்கு. வாடி அகாரிட்டில் கபேஸ்-எல் ஹம்மா நகரங்களுக்கிடையே அச்சுப்படைகள் ஒரு பலமான அரண்கோட்டினை உருவாக்கியிருந்தன. தூனிசியாவின் தென்பகுதியில் இறுதிகட்ட அச்சு அரண்நிலையாக இது இருந்தது. கிழக்கு-மேற்காக அமைந்திருந்த இக்கோட்டின் கிழக்குப் பகுதியில் நடுநிலக்கடலும் மேற்கில் அல்-ஹம்மா உப்பு சதுப்புநிலப்பகுதியும் அமைந்திருந்தன. இதனால் பிரித்தானியப் படைகளால் இதனைச் சுற்றி வளைக்க இயலாமல், நேரடியாகத் தாக்கும்படியானது. மார்ச் 30, 1943ல் இவ்வரண்நிலையைப் பிரித்தானியப் படைப்பிரிவுகள் அடைந்து விட்டாலும் உடனடியாகத் தாக்குதலைத் தொடங்காமல் அடுத்த ஒருவார காலத்துக்கு தாக்குதலுக்கான ஆயத்தங்களைச் செய்தன. அச்சு தரப்பில் அகாரிட் அரண்நிலைகளில் இத்தாலிய 1வது ஆர்மி பாதுகாவலுக்கு நிறுத்தப்பட்டிருந்தது.

ஏப்ரல் 6ம் தேதி அகாரித் அரண்நிலை மீது 8வது படையணியின் தாக்குதல் தொடங்கியது. அதன் ஒரு பகுதியான பிரித்தானிய 51வது படையணி அரண்நிலைகளில் ஒரு சிறுபகுதியை முதலில் கைப்பற்றியது. இதைப் பாலமுகப்பாகப் பயன்படுத்திக் கொண்டு பிற படைப்பிரிவுகள் அகாரிட் அரண்கோட்டை ஊடுருவிவிட்டன. பின்னர் அங்கிருந்து அரண்நிலைகளின் பிற பகுதிகளைப் பக்கவாட்டிலிருந்து தாக்கிக் கைப்பற்றின. இரு நாட்கள் சண்டையில் அகாரிட் அரண்கோடு தகர்க்கப்பட்டது. நிலை குலைந்த அச்சுப் படைகள் வேகமாக தூனிஸ் நகரை நோக்கிப் பின்வாங்கின. அகாரிட்டுக்கு அடுத்தபடியாக எந்தவொரு பலமான அரண்நிலையும் தெற்கு துனிசியாவில் இல்லையென்பதால், அவற்றை விரட்டிச் சென்ற நேச நாட்டுப் படைகள் குறுகிய காலத்தில் சுமார் 220 கிமீ தூரம் முன்னேறிவிட்டன. நடுநிலக்கடல் கரையோரமாக நிகழ்ந்த இம்முன்னேற்றம், தூனிஸ் அருகே என்ஃபிடாவில் நகர் வரை தடையின்றி நிகழ்ந்தது. இதற்கு அடுத்து துனிசியப் போர்த்தொடரின் இறுதிகட்ட மோதலான வல்கன் நடவடிக்கை தொடங்கியது.


</doc>
<doc id="101837" url="https://ta.wikipedia.org/wiki?curid=101837" title="சிகரக் காட்டுவள சரணாலயம்">
சிகரக் காட்டுவள சரணாலயம்

சிவனொளிபாத மலைச்சிகரச் சரணாலயம் ("Peak Wilderness Sanctuary") இலங்கையில் காணப்படும் ஐம்பதுக்கும் மேற்பட்ட இயற்கைக் காப்பு சரணாலயங்களுள் பரப்பளவில் மூன்றாவது பெரியதாகும்.

இச்சரணாலயம் சிவனொளிபாத மலையைச் சுற்றி 224 சதுர கிலோமீற்றருக்கு மேற்பட்ட பரப்பளவில் அமைந்துள்ள இலங்கையின் அயனமண்டல மழைக்காடாகும். இக்காட்டுப் பகுதிக்கு உரித்தான காடுகளில் மிகப் பெரிய பகுதி பிரித்தானிய ஆட்சிக் காலத்தில் (1815-1948) வெட்டி அகற்றப்பட்டு பிரமாண்டமான தேயிலைப் பெருந்தோட்டங்கள் உருவாக்கப்பட்டன. அவ்வாறு உருவாக்கப்பட்ட தேயிலைப் பெருந்தோட்டங்கள் நுவரெலியா மாவட்டத்தில் இன்றும் நன்கு செயற்படுகின்றன. பிரித்தானிய ஆட்சியின் இறுதிப் பகுதியில் 1940 ஒக்டோபர் 25 அன்று எஞ்சியிருந்த பகுதி சிகரக் காட்டுவள சரணாலயம் எனப் பிரகடனப்படுத்தப்பட்டது.

சிவனொளிபாத மலைச்சிகரச் சரணாலயத்தின் உயர அமைவு கடல் மட்டத்திலிருந்து 1000 அடி முதல் 7360 அடி வரை வேறுபடுகிறது. எனவே, அது இலங்கைத் தீவில் காணப்படும் ஏனைய இயற்கை வளக் காப்பு அமைவிடங்களிலும் வித்தியாசமான புவியியல் அடிப்படையைக் கொண்டுள்ளது. சிகரக் காட்டுவள சரணாலயத்தினுள் அமைந்துள்ள உயர்ந்த மலைச் சிகரங்களுள் பென சமனல(6579 அடிft), தொடலுகல, தெதனகல போன்ற சிகரங்கள் அடங்குகின்றன. அவ்வாறே, களனி கங்கை, களு கங்கை, வளவை கங்கை மற்றும் மகாவலி கங்கையின் ஏராளமான கிளையாறுகள் இதனுள்ளேயே தோன்றுகின்றன என்பதுடன் அவ்வாறுகள் தொட்டலு நீர்வீழ்ச்சி, கெரண்டி நீர்வீழ்ச்சி, கலகம நீர்வீழ்ச்சி (655  அடி) மற்றும் மாபான்ன நீர்வீழ்ச்சி (330  அடி) பல்வேறு சிறிய பெரிய நீர்வீழ்ச்சிகள் தோன்றுவதற்குக் காரணமாகின்றன.

இந்த சிவனொளிபாத மலைச்சிகரச் சரணாலயத்தை அடைவதற்கு ஹட்டன், குருவிட்ட மற்றும் பலபத்தல ஆகிய ஊர்களினூடாக மூன்று வழிகள் காணப்படுகின்றன. அவற்றில் பலபத்தல ஊடான வழியே சிவனொளிபாத மலையை அடைவதற்கு பௌத்த புனித பயணிகளும் ஏனைய உல்லாசப் பிரயாணிகளும் பொதுவாகப் பயன்படுத்துவதாகும். குருவிட்ட, பலபத்தல ஆகிய ஊர்களினூடான வழிகள் சரியாக இச்சரணாலயத்தை ஊடறுத்துச் செல்கின்றன. இக்காட்டுப் பகுதி இலங்கை வனவிலங்கு பாதுகாப்புத் திணைக்களத்தின் முழுமையான கட்டுப்பாட்டில் உள்ளது. இக்காட்டின் தூய்மையைப் பாதுகாப்பதற்காக, சிகரக் காட்டுவள சரணாலயத்தின் எல்லைகளுக்கு உட்பட்ட பகுதியில் எந்தவொரு பயணிகள் தங்குமிடமோ இளைப்பாறும் மடமோ அல்லது அவ்வாறான வெறெதுவுமோ அமைக்கப்படுவது தடுக்கப்படுகிறது. எனினும், இயற்கைச் சூழலைக் கண்டுகளிக்க விரும்பும் பயணிகள் இலங்கை வனவிலங்கு பாதுகாப்புத் திணைக்களத்திடம் தேவையான அனுமதியைப் பெற்றக்கொண்ட பின் சரணாலயத்தினுட் சென்று வருவதற்கு முடியுமாக இருக்கிறது. மழைக் காலங்களில் இக்காட்டுப் பகுதியினுட் செல்வது மிக ஆபத்தானதாகும். ஏனெனில், திடீரென ஏற்படும் வெள்ளப் பெருக்கு, சரிவுகள் மற்றும் நச்சுப் பிராணிகள் என்பவற்றால் உயிராபத்து ஏற்பட வாய்ப்புண்டு.

இது மத்திய மலைநாட்டில் சபரகமுவ மலைத்தொடர்களில் அமைந்துள்ளது. 

சிவனொளிபாத மலைச்சிகரச் சரணாலயத்தைச் சரியாக வரையறுக்கத் தக்க எல்லைகள் குறிக்கப்படவில்லை. பெரும்பாலான எல்லைகள் அரசாங்கத்தினதும் தனியாரினதும் விவசாயப் பெருந்தோட்டங்களினால் வரையறுக்கப்படுகின்றன. இதன் கிழக்கத்திய எல்லை பிதுருதலாகல மலைப் பகுதியினாலும் ஹோர்ட்டன் சமவெளி தேசிய பூங்காவினாலும் குறிக்கப்படுகின்றது.



</doc>
<doc id="101843" url="https://ta.wikipedia.org/wiki?curid=101843" title="சைபுல் இஸ்லாம் (இதழ்)">
சைபுல் இஸ்லாம் (இதழ்)

சைபுல் இஸ்லாம் இந்தியா வேலூரிலிருந்து 1910ம் ஆண்டு வெளிவந்த தமிழ், இஸ்லாமிய இதழ். ஆரம்பத்தில் வார இதழாக தொடங்கப்பட்டு பின்பு சென்னையிலிருந்து நாளிதழாக வெளியிடப்பட்டது. நாளிதழாக வெளிவந்த இவ்விதழ் சிறிதுகாலத்தில் வாரம் இருமுறை என்றும், வார இதழ் என்றும் மாறி 1947ல் நின்றுபோனது.


முஸ்லிம்களின் முன்னேற்றத்தைக் கருதியே சென்னை சைபுல் இஸ்லாம் தினசரியாகத் தோன்றியது. தமிழ் மக்கள் அப்புதின பத்திரிகையை ஆதரிக்காது வாளாவிருந்த நிமித்தமன்றோ இன்று அப்பத்திரிகை வாரமிரு முறை வெளிவருகிறது. 

தமிழ் முஸ்லிம்களிடையே பத்திரிகை படிப்பதில் ஆர்வத்தை உண்டாக்கிய பெருமையும் தொடர்ந்து வெளியிடுவதில் ஏற்பட்ட கஸ்ட நஸ்டங்களையெல்லாம் சகித்துக்கொண்டு அதிக காலம் போராடிய தியாகமும் மௌலவி அஹமத் சயீத் சாகிப் அவர்களுக்கே உரியது. தமிழ் முஸ்லிம்களின் பத்திரிகைகளின் வரலாற்றில் செயற்கரிய சாதனை செய்துகாட்டிய முதல்வராக அவர் திகழ்கிறார். 

சைபுல் இஸ்லாம் புத்தகநிலையம் எனும் பெயரில் நூல் வெளியீட்டகம் ஒன்றும் இப்பத்திரிகையால் நடத்தப்பட்டுள்ளது. சைபுல் இஸ்லாம் ஆசிரியர், அகமது சையித் சாகிப் எழுதிய "பர்தா பிரமாணங்கள்" (1936) நூல் உட்பட பல நூல்களை இந்த வெளியீட்டகம் முதலிய வெளியிட்டுள்ளது.

"சாமி அ.மா." தமிழில் இஸ்லாமிய இதழ்கள், நவமணி பதிப்பகம் சென்னை. 600 004 


</doc>
<doc id="101844" url="https://ta.wikipedia.org/wiki?curid=101844" title="இளங்கலைப் பொறியியல்">
இளங்கலைப் பொறியியல்

இளங்கலைப் பொறியியல் (Bachelor of Engineering, பொதுவழக்கில் பி.ஈ அல்லது பொறியியல் இளங்கலை) ஆர்மீனியா, ஆத்திரேலியா, வங்காளதேசம், பல்கேரியா, கனடா, சீனா, டென்மார்க், எகிப்து, பின்லாந்து, செருமனி, ஹாங்காங், இந்தியா, இந்தோனேசியா, அயர்லாந்து, ஜோர்டான், கொரியா, லெபனான், மாகடோனியா, மலேசியா, நேபாளம், நெதர்லாந்து, நியூசிலாந்து, நைஜீரியா, நோர்வே, பாகிஸ்தான், சிங்கப்பூர், தென்னாபிரிக்கா, இலங்கை, சுவீடன், ஐக்கிய இராச்சியம், ஐக்கிய அமெரிக்கா, வியட்நாம், சாம்பியா மற்றும் சிம்பாப்வே போன்ற பல நாடுகளில் பல்கலைக்கழகமொன்றில் மூன்றிலிருந்து ஐந்தாண்டுகள் வரை பொறியியல் துறையில் பட்டப்படிப்பு மேற்கொண்டு ஒரு மாணவர் பெறும் பட்டமாகும்.

இப்பட்டத்திற்கான தகுதி உலகெங்கிலும் வேறுபடுவதால் இந்தப் படிப்பு ஓர் தொழில்சார் படிப்பாக இல்லாமலிருக்கவும் பொறியியல் துய்ப்பறிவு இல்லாமலிருக்கவும் வாய்ப்புள்ளது. சில நாடுகளில் இக்கல்வி தேசிய தொழில்சார் சமூகத்தின் ஒப்புதலை பெறாமலிருக்கவும் கூடும். 

சில நிறுவனங்கள் இளங்கலை அறிவியல் (பொறியியல்) (BSc Eng) அல்லது இளங்கலை பொறியல் (அறிவியல்) (BESc) அல்லது பொறியியலில் இளங்கலை அறிவியல்(BSE) அல்லது இளங்கலை செயல்முறை அறிவியல் (BASc) பட்டங்கள் வழங்குகின்றன. காட்டாக இளங்கலை செயல்முறை அறிவியல் (BASc) பட்டத்தை கனடா வழங்குகிறது.

அயர்லாந்து|அயர்லாந்தின் டப்ளின் பல்கலைக்கழகத்தில் , "இளங்கலை பொறியியல் கலை" "Baccalaureus in Arte Ingeniaria" (BAI) என்ற பட்டம் வழங்கப்படுகிறது.. சில தென்னாபிரிக்க பல்கலைக்கழகங்களில் இந்தப் பட்டம் B.Ing. ("Baccalaureus Ingeniaria") என்று அறியப்படுகிறது.


</doc>
<doc id="101846" url="https://ta.wikipedia.org/wiki?curid=101846" title="அர்சாத் கான்">
அர்சாத் கான்


</doc>
<doc id="101847" url="https://ta.wikipedia.org/wiki?curid=101847" title="அஸ்பாக் அஹ்மத்">
அஸ்பாக் அஹ்மத்


</doc>
<doc id="101848" url="https://ta.wikipedia.org/wiki?curid=101848" title="ஆசிப் இக்பால்">
ஆசிப் இக்பால்


</doc>
<doc id="101849" url="https://ta.wikipedia.org/wiki?curid=101849" title="ஆசிப் மசூத்">
ஆசிப் மசூத்


</doc>
<doc id="101851" url="https://ta.wikipedia.org/wiki?curid=101851" title="2011 தமிழ்நாடு சட்டமன்றத் தேர்தல் முடிவுகள் (திருநெல்வேலி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருநெல்வேலி மாவட்டம்)

திருநெல்வேலி மாவட்டத்தில் சங்கரன்கோவில் (தனி), வாசுதேவநல்லூர்(தனி), கடையநல்லூர், தென்காசி, ஆலங்குளம், திருநெல்வேலி, அம்பாசமுத்திரம், பாளையங்கோட்டை, நாங்குநேரி, ராதாபுரம் எனும் பத்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101852" url="https://ta.wikipedia.org/wiki?curid=101852" title="ஆசிப் முஜ்தபா">
ஆசிப் முஜ்தபா

மொகம்மத் ஆசிப் முஜ்தபா (Mohammad Asif Mujtaba, பிறப்பு: நவம்பர் 4 1967 ), ஒரு பாக்கித்தானியத் துடுப்பாட்டக்காரர். இவர் 25 தேர்வுத் துடுப்பாட்டப் போட்டிகளிலும், 66 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 இலிருந்து 1997 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101853" url="https://ta.wikipedia.org/wiki?curid=101853" title="2011 தமிழ்நாடு சட்டமன்றத் தேர்தல் முடிவுகள் (கன்னியாகுமரி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (கன்னியாகுமரி மாவட்டம்)

கன்னியாகுமரி மாவட்டத்தில் கன்னியாகுமரி, நாகர்கோவில், குளச்சல், பத்மனாபபுரம், விளவங்கோடு, கிள்ளியூர் எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101854" url="https://ta.wikipedia.org/wiki?curid=101854" title="2011 தமிழ்நாடு சட்டமன்றத் தேர்தல் முடிவுகள் (திண்டுக்கல் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திண்டுக்கல் மாவட்டம்)

திண்டுக்கல் மாவட்டத்தில் பழனி, ஒட்டன்சத்திரம், ஆத்தூர் - திண்டுக்கல், நிலக்கோட்டை (தனி), நத்தம், திண்டுக்கல், வேடசந்தூர் எனும் ஏழு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101855" url="https://ta.wikipedia.org/wiki?curid=101855" title="ஜெயா தொலைக்காட்சி">
ஜெயா தொலைக்காட்சி

ஜெயா தொலைக்காட்சி என்பது இந்தியாவின் முதன்மையான தமிழ் மொழி செயற்கைக்கோள் தொலைக்காட்சி சேவைகளில் ஒன்றாகும். சென்னையைத் தலைமையகமாகக் கொண்டு இயங்கும் இத்தொலைக்காட்சி உலகெங்கும் உள்ள தமிழர் இல்லங்களில் தமிழ் தொலைக்காட்சி நிகழ்ச்சிகளை எடுத்து சென்ற துவக்க அலைவரிசைகளில் ஒன்றுமாகும். இத்தொலைக்காட்சியின் புகழ்பெற்ற நெடுந்தொடர்கள் ஆத்திரேலியா மற்றும் நியூசிலாந்து பார்வையாளர்களுக்காக "தரிசனம் தொலைக்காட்சி" மூலம் எடுத்துச்செல்லப்படுகிறது. 

தொடர்ந்து பத்தாண்டுகளாக ஒளிபரப்பிவரும் தமிழ் அலைவரிசைகளில் ஜெயா தொலைக்காட்சி இரண்டாவதாகும். இதனுடைய நிகழ்ச்சிகளின் தரத்தினால் தொடர்ந்து விருதுகளை வாங்கி வருகிறது. ஜெயா பிளஸ், ஜெயா மாக்ஸ் என்ற சேவைகளைத் தொடங்கியுள்ளது. திசம்பர் 2010 முதல் ஒளித குறியீட்டை எம்பெக் 2 இலிருந்து எம்பெக் 4க்கு மாற்றிக் கொண்டுள்ளது.



</doc>
<doc id="101856" url="https://ta.wikipedia.org/wiki?curid=101856" title="மதுரைக் காருலவியங் கூத்தனார்">
மதுரைக் காருலவியங் கூத்தனார்

மதுரைக் காருலவியங் கூத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 325. 

காருலவியம் என்பது மதுரையின் ஒரு பகுதியாகச் சங்ககாலத்தில் இருந்த இடம்.
பொருள் தேடச் செல்லவிருந்த தலைவனுக்குத் தோழி இதனைச் சொல்லித் தடுத்து நிறுத்துகிறாள். 

பெரும! கரடி புற்றைக் கிண்டிக் கறையானைத் தின்னும் வழியைக் கடந்து இவளுக்காக நீ வருகிறாய். அப்படிப்பட்ட நீ இவளைப் பிரிந்து செல்வது தகுமோ?


</doc>
<doc id="101858" url="https://ta.wikipedia.org/wiki?curid=101858" title="இந்திய அலுவல் மொழி">
இந்திய அலுவல் மொழி

இந்தியக் குடியரசுக்கு அலுவல் மொழிகள் உண்டு. “தேசிய மொழி” கிடையாது. இந்திய அரசியலமைப்புச் சட்டமும், பிற சட்டங்களும் தேசிய மொழி என்று ஒன்றை வரையறுக்க வில்லை. அலுவல் மொழிகள் மட்டுமே வரையறுக்கப்பட்டுள்ளன. இந்திய அளவில் இந்தி அலுவல் மொழியாகவும், ஆங்கிலம் கூடுதல் அலுவல் மொழியாகவும் உள்ளன. இந்தியாவின் ஒவ்வொரு மாநிலமும் தத்தமது அலுவல் மொழிகளை தேர்ந்தெடுக்கும் உரிமை பெற்றுள்ளன. இந்திய அரசியலமைப்பின் எட்டாவது அட்டவணையில் குறிப்பிடப்பட்டுள்ள மொழிகள் சில நேரங்களில் தவறுதலாக “தேசிய மொழிகள்” என்றும் வழங்கப்படுகின்றன.



</doc>
<doc id="101860" url="https://ta.wikipedia.org/wiki?curid=101860" title="மதுரைக் காமக்கணி நப்பாலத்தனார்">
மதுரைக் காமக்கணி நப்பாலத்தனார்

மதுரைக் காமக்கணி நப்பாலத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 204
இவர் காமத்தைக் கணித்தறியும் சோதிடர். அந்தக் காலத்தில் திருமணப் பொருத்தம் இருவரும் ஒருவரை ஒருவர் எந்த அளவு விரும்புகின்றனர் என்பதைக் கணித்தறிந்தே தீர்மானிக்கப்பட்டது. (நாள், நட்சத்திரம் பார்த்து அன்று) இப்புலவர் மணமக்களின் பருவ உணர்வுகள் ஒத்துப்போதலைக் கணித்தறிந்து கூறும் கணியர்.

ஆற்றின் இரு கரையையும் இணைப்பது பாலம். அத்தம் என்பது வழி. பாலத்தன் = பாலமாக விளங்கியவன். காதலர்களின் பாலம் இவர்.
போரில் அரசனுக்கு வெற்றியைத் தேடித் தந்துவிட்டோம். என்மனைவியின் தோளை நான் பெறவேண்டும். தேரை விரைந்து செலுத்துக என்று தலைவன் தன் பாகனிடம் சொல்கிறான்.
வழுதியின் போர்ப் பாசறையிலிருக்கும் தலைவன் இவன். வழுதிக்குத்தான் இவன் வெற்றி தேடித் தந்தான்.
சிறுகுடி நெல்வளம் மிக்க ஊர். அவ்வூர் மக்கள் நெல் அறுக்கும்போது தண்ணுமைப் பறையை முழக்குவர். அந்தப் பறையொலியைக் கேட்டுப் பொய்கையில் மேயும் பறவைகள் பறந்து சென்று மரங்களில் புகலிடம் கொள்ளும்.

இந்தச் சிறுகுடியின் அரசன் வாணன்.


</doc>
<doc id="101862" url="https://ta.wikipedia.org/wiki?curid=101862" title="மலர்ப் பள்ளத்தாக்கு தேசியப் பூங்கா">
மலர்ப் பள்ளத்தாக்கு தேசியப் பூங்கா

மலர்ப் பள்ளத்தாக்கு தேசியப் பூங்கா (Valley of Flowers National Park) இந்தியாவில் உள்ள ஒரு தேசியப் பூங்கா. சிறந்த இயற்கை அழகு நிறைந்த மலர்களை கொண்டுள்ள இந்த தேசியப் பூங்கா மேற்கு இமயமலைப் பகுதியில் 
உத்தரகண்ட் மாநிலத்தில் அமைந்துள்ளது. இந்த தேசியப் பூங்காவில் பல வகையான கருப்பு கரடிகள், பனி சிறுத்தைகள், பழுப்பு கரடிகள் மற்றும் நீல ஆடுகள் உட்பட பல அரிதான விலங்குகளை காணலாம்.
புகழ்பெற்ற நந்தா தேவி தேசிய பூங்கா, மலர்ப் பள்ளத்தாக்கு தேசியப் பூங்காவிற்கு அருகில் உள்ளது. இந்த தேசிய பூங்கா, நந்தா தேவி மற்றும் மலர்ப் பள்ளத்தாக்கு தேசிய பூங்காக்கள் (Nanda Devi and Valley of Flowers National Parks) என்ற பெயரில் யுனெஸ்கோ உலக பாரம்பரியக் களமாகப் பட்டியலிடப்பட்டுள்ளது.

இராமாயணத்தில் இராவணன் மகன் இந்திரஜித்தினால் காயபடுத்தப்பட்ட இலட்சுமணனுக்கு இங்கிருந்து அனுமன் சஞ்சீவினி மலையைக் கொண்டு வந்ததால் அவர் குணமடைந்ததாக குறிப்பிடப்பட்டுள்ளது.



</doc>
<doc id="101864" url="https://ta.wikipedia.org/wiki?curid=101864" title="ஆசிம் கமால்">
ஆசிம் கமால்

மொகம்மத் ஆசிம் கமால் ("Mohammad Asim Kamal", பிறப்பு: மே 31 1976 ), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 84 முதல்தர துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2005 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101865" url="https://ta.wikipedia.org/wiki?curid=101865" title="நந்தா தேவி தேசியப் பூங்கா">
நந்தா தேவி தேசியப் பூங்கா

நந்தா தேவி தேசியப் பூங்கா (Nanda Devi National Park) இந்தியாவில் உள்ள ஒரு தேசியப் பூங்கா. சிறந்த இயற்கை அழகு நிறைந்த இந்த தேசியப் பூங்கா உத்தரகண்ட் மாநிலத்தில் அமைந்துள்ளது. 

இந்த தேசிய பூங்கா, நந்தா தேவி மற்றும் மலர்ப் பள்ளத்தாக்கு தேசிய பூங்காக்கள் (Nanda Devi and Valley of Flowers National Parks) என்ற பெயரில் யுனெஸ்கோ உலக பாரம்பரியக் களமாக 1988ஆம் ஆண்டு பட்டியலிடப்பட்டுள்ளது.


</doc>
<doc id="101869" url="https://ta.wikipedia.org/wiki?curid=101869" title="அஸ்லம் கொகுகர்">
அஸ்லம் கொகுகர்

மொகம்மத் அஸ்லம் கொகுகர் ("Mohammad Aslam Khokhar", பிறப்பு: சனவரி 5, 1920, இறப்பு சனவரி 22, 2011.) பாக்கித்தானியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 46 முதல்தர துடுப்பாட்டப் போட்டிகளிலும் கலந்து கொண்டுள்ளார். 1955 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101870" url="https://ta.wikipedia.org/wiki?curid=101870" title="அச்சே சுல்தானகம்">
அச்சே சுல்தானகம்

அச்சே சுல்தானகம் ("Aceh Sultanate") எனப்படும் அச்சே தாருசலாம் இராச்சியம் இன்றைய இந்தோனேசியாவில் உள்ள சுமத்திரா தீவின் வடகோடிக்கருகேயுள்ள அச்சே மாநிலத்தில் அமைந்திருந்தது. பதினாறு மற்றும் பதினேழாம் நூற்றாண்டுகளில் அச்சே சுல்தானகம் அப்பகுதியின் வலு மிக்க அரசாகத் திகழ்ந்தது. அதன் தலைநகராகக் குதராசா எனப்பட்ட இன்றைய பண்டா அச்சே திகழ்ந்தது. அக்காலத்தில் மலாக்கா நீரிணையூடான மிளகு மற்றும் வெள்ளீய ஏற்றுமதிக்கான வர்த்தகப் போட்டி இருந்தது. இந்த ஆதிக்கப்போட்டியில்
மலாயத் தீபகற்கத்தில் திகழ்ந்த சொகோர் சுல்தானகம், மலாக்காவில் ஆட்சி செலுத்திய போர்த்துக்கல் ஆகியவற்றிற்கு அச்சே சுலதானகம் போட்டியாக இருந்ததுடன் அதில் வெற்றியீட்டியும் வந்தது. அச்சே சுல்தானகம் அதன் இராணுவ வலிமை காரணமாக மட்டுமன்றி அதில் காணப்பட்ட இசுலாமிய அறிவு வளங்கள் மற்றும் வணிக வெற்றிகள் காரணமாகவும் சிறப்பு பெற்றது.

1471 ஆம் ஆண்டு வியட்நாமியரால் சம்பா இராச்சியத்தின் தலைநகரான விசய சம்பா அழிக்கப்பட்டது எனவே சம்பா இராச்சியத்தின் அரசர் சேக் பாவு குபா என்பவர் தம் அரசுக்கு உட்பட்டிருந்த அச்சே பகுதியில் தலைநகரை அமைக்க எண்ணினார். அங்கு தனது மகன் 'சேக் பாவு லிங்' என்பவரை நியமித்தார். இதிலிருந்தே அச்சே சுலதானகத்தின் வரலாறு தோற்றம் பெறுகிறது.

அதன் பின்னர் வந்த அச்சே அரசின் ஆட்சியாளர் இசுலாம் மதத்தைத் தழுவினார். 15 ஆம் நூற்றாண்டில் இதன் மன்னர் அலீ முகாயத் சேக் என்பவரால் இது சுல்தானகமாகியது. அவர் 1520 ஆம் ஆண்டு வடக்கு சுமத்திராவில் தன்னுடைய அதிகாரத்தை விரிவாக்குவதற்கான நடவடிக்கைகளை மேற்கொண்டார். டெலி சுல்தானகம், பெடிர், பசாய் என்பவற்றை வெற்றிகொண்ட அவர் சுமத்திராவில் நிலவிய அரு நாட்டு அரசையும் தாக்கினார். அவரது மகன் அலாவுத்தீன் அல்-கக்கார் தன்னுடைய அதிகாரத்தைத் தென் சுமத்திரா வரை விரிவாக்கினார். சொகோர் சுல்தானகம், மலாக்கா என்பவற்றை அவர் தொடர்ச்சியாகத் தாக்கிய போதும் மலாக்கா நீரிணையில் கேந்திர நிலையமொன்றைப் பெறுவதில் குறைந்தளவிலேயே வெற்றி பெற்றார். அவருக்கு உதவியாக உதுமானியப் பேரரசு, 15 கப்பல்களில் ஆட்கள், துப்பாக்கிகள், பீரங்கிகள் போன்ற சுடுகலன்களை "குர்தொக்லு கிசிர் ரைசு" என்பவரது தலைமையில் அனுப்பி வைத்தது. தென்கிழக்கு ஆசிய இசுலாமிய சுல்தானகங்கள் சுடுகலன்களைப் பயன்படுத்தத் தொடங்கியமைக்கு அதுவே அடிப்படையாகும்.

அச்சே சுல்தானகத்தில் நிலவிய உள்நாட்டுக் குழப்பங்கள் வலிமை மிக்க ஆட்சியாளர் ஒருவர் உருவாவதைத் தடுத்தன. 1607 ஆம் ஆண்டு சுல்தான் "இசுகந்தர் முடா" ஆட்சிக்கு வரும் வரை இக்குழப்பங்கள் நீடித்தன. சுமாத்திராவின் பெரும்பாலான பகுதிகளுக்கும் தன்னுடைய அதிகாரத்தை விரிவாக்கிய சுல்தான் இசுகந்தர் முடா மலாயத் தீபகற்பத்தில் வெள்ளீய உற்பத்தியில் முன்னணியில் இருந்த பகாங் பகுதியையும் வெற்றி கொண்டார். 1629 ஆம் ஆண்டு அவர் மலாக்கா மீது போர் தொடுத்தபோது அவரது வலிமை மிக்க கப்பற் படையின் வன்மை அழிந்தது. அப்போரில் போர்த்துக்கேயரும் சொகோர் சுல்தானகமும் இணைந்து அவரை எதிர்த்தன. அவரது படைக் கப்பல்கள் அனைத்தையும் அழித்ததுடன் அவரது படையின் 19000 வீர்ரகள் கொல்லப்பட்டதாகப் போர்த்துக்கேய தகவல்கள் கூறுகின்றன. எனினும், அதே ஆண்டில் கடாரத்தின் மீது போர் தொடுத்து வெற்றி கொண்டதன் மூலம் அச்சே சுல்தானகம் தனது படை வலிமையைக் காட்டியது. சுல்தான் இசுகந்தர் முடாவின் மருமகனும் பகாங் இளவரசருமான இசுகந்தர் தானி அவரைத் தொடர்ந்து ஆட்சியிலமர்ந்தார். இசுகந்தர் தானி தனது ஆட்சியின்போது அச்சே சுல்தானகத்தின் உள்ளக ஒற்றுமை மற்றும் மத நல்லிணக்கம் போன்றவற்றில் கவனம் செலுத்தினார்.

சுல்தான் இசுகந்தர் தானியின் ஆட்சியைத் தொடர்ந்து அச்சே சுல்தானகத்தை ஒரு பெண்ணரசி (சுல்தானா) ஆட்சி செய்தார். அப்போது, அச்சே சுல்தானகத்தின் கட்டுப்பாட்டிலிருந்த அரசுகளின் மக்கள் சுதந்திர வேட்கையுற்று ஆங்காங்கே கிளர்ச்சி செய்யத் தொடங்கினர். இதனால் அச்சே சுல்தானகம் வலுவிழக்கத் தொடங்கியது. அதே வேளை அப்பகுதியிலிருந்த ஏனைய அரசுகள் வலுப்பெறத் தொடங்கின. அதனால் சுல்தான் பதவி வெறுமனே பெயரளவிலானதாக மாறியது. 1680-களில் அங்கு சென்ற பாரசீகப் பயணி ஒருவர் சுமத்திராவைப் பற்றி விவரிக்கையில், "அதன் ஒவ்வொரு மூலையிலும் ஒரு தனியான அரசரோ ஆளுநரோ இருந்தார். அங்கிருந்த ஆட்சியாளர் எவரும் வேறெவருக்கும் திறை செலுத்தாமல் தம் சுதந்திரத்தைப் பேணிக் கொண்டிருந்தனர்" என எழுதுகிறார்.

அச்சே சுல்தானகம் தென்கிழக்காசியாவின் முதலாவது முஸ்லிம் அரசாகிய பசாய் வழியே இசுலாமியப் பணியில் ஈடுபட்டது. ரோமன் கத்தோலிக்கரான போர்த்துக்கேயர் மலாக்காவைக் கைப்பற்றி ஆட்சி செய்த போதும் மலாக்காவில் தொடர்ந்த இசுலாமியப் பிரச்சாரம் அச்சே சுல்தானகத்தைப் பெரிதும் கவர்ந்தது. இசுலாமிய அறிவுத் துறையில் சிறந்து விளங்கிய அச்சே சுல்தானகம் புனித குர்ஆன் மற்றும் இசுலாமிய நூல்களை மலாய் மொழியில் பெயர்க்கும் பணியையும் மேற்கொண்டது. அச்சே சுல்தானகம் தன்னை மக்காவின் தாழ்வாரமென அழைத்துக் கொள்வதில் பெருமிதம் கண்டது. அம்சா பன்சுரி, சம்சுத்தீன், அப்துர் ரவூப், நூருத்தீன் அர்-ரனீரீ ஆகியோர் அச்சே சுல்தானகத்தின் சிறந்த அறிஞர்களாகத் திகழ்ந்தனர்.

மிளகு, சாதிக்காய், கிராம்பு, பாக்கு போன்றவற்றை ஏற்றுமதி செய்து வந்த அச்சே சுல்தானகம், 1617 ஆம் ஆண்டு பகாங் அரசை வெற்றி கொண்ட பின்னர் வெள்ளீய ஏற்றுமதியிலும் முன்னின்றது. குறைந்த வரி மற்றும் தங்க நாணயப் பயன்பாடு அதன் பொருளாதார வன்மையைக் கூட்டின. எனினும், அச்சே அரசின் இராணுவ, பொருளாதார தேவைகளை நன்கு நிறைவு செய்வதற்குத் தேவையான உணவுப் பொருட்களின் உற்பத்தி போதியளவாக இல்லாதிருந்தமையால் அதன் பொருளாதாரம் சில வேளைகளில் ஏற்றத்தாழ்வுடன் இருந்தது. பதினேழாம் நூற்றாண்டில் வலிமை குன்றியிருந்த அச்சே சுல்தானகம் 1641 ஆம் ஆண்டு ஒல்லாந்தர் மலாக்காவை வெற்றிகரமாக முற்றுகையிட்டுக் கைப்பற்றியது. அப்பகுதியில் தனது இராணுவ, பொருளாதார வலிமையைத் தனக்குச் சாதகமாகப் பயன்படுத்திக்கொண்டு ஒல்லாந்துக் கிழக்கிந்தியக் கம்பனியுடன் வாணிகத்தில் ஈடுபட்டது.

1820களில் உலகின் மிளகு உற்பத்தியில் பாதிக்கும் மேற்பட்ட அளவு அச்சே சுல்தானகத்தினுள் உற்பத்தி செய்யப்பட்டது. அதன் புதிய தலைவர் துவாங்கு இப்றாகீம் தன் அதிகாரத்தை ஓரளவு வலிதாக்கிக்கொள்ளவும் சுல்தானுக்குப் பெயரளவிலேயே கீழடங்கியிருந்த ஆனால் மிளகு உற்பத்தியில் செழித்த இரு சிற்றரசுகளைத் தனது கட்டுப்பாட்டுக்குள் கொண்டு வந்தார். அவர் தன்னுடைய சகோதரர் சுல்தான் முகம்மது சேக் என்பவரது ஆட்சியின்போது அதிகாரத்தைப் பெற்றுக் கொண்டதுடன் அதன் பின்னர் பதவிக்கு வந்த சுலைமான் சேக் (1838-1857) என்பவரின் ஆட்சிப் பகுதி முழுவதும் அதிகாரம் செலுத்தினார். அதன் பின்னர் அவரே பதவியேற்றுச் சுல்தான் அலீ அலாவுத்தீன் மன்சூர் சேக் (1857–1870) என்ற பெயரில் ஆட்சி செலுத்தினார். ஒல்லாந்தர் தம் ஆளுமையைச் சுமத்திராவின் வடக்கில் நிலைநிறுத்தப் பாடுபட்ட வேளை அவர் தன் அதிகாரத்தைச் சுமத்திரா தீவின் தெற்கு வரை விரிவாக்கினார். அது வரை அச்சே சுல்தானகம் ஒல்லாந்தரின் கைகளில் வீழ்ந்து விடாதிருப்பதற்காக அதற்குப் பாதுகாப்பளித்து வந்த பிரித்தானியா, தங்கக் கரைப் பகுதியில் ஒல்லாந்தருடன் அதிகாரப்போட்டியைத் தவிர்ப்பதற்காக அவர்களுடன் ஒப்பந்தம் செய்து வட சுமத்திராவிலும் அச்சே பகுதியிலும் ஒல்லாந்தரின் நடவடிக்கைகளைப் பாராதிருந்து விட்டது. அதன் பின்னர் ஒல்லாந்தர் 1873 இல் அச்சே மீது போர்ப் பிரகடனம் செய்தனர். ஒல்லாந்தர் அச்சே போர் என அழைக்கப்படும் அப்போருக்கு ஆயத்தம் செய்த வேளை அப்போதைய சுல்தான் மகுமூத் சேக் சர்வதேச உதவியை வேண்டினார். ஆனால் எவரது உதவியும் அவருக்குக் கிடைக்கவில்லை.

1874 இல் அச்சே சுல்தான் தன் தலைநகரத்தைக் கைவிட்டு மலைப் பகுதிக்குத் தப்பிச் சென்றார். ஒல்லாந்தர் அச்சே சுல்தானகத்தைத் தம் ஆட்சியுடன் இணைத்துவிட்டதாக அறிவித்தனர். அப்போது வாந்திபேதி ஏற்பட்டு இரு பக்கமும் இருந்த படைவீரர் பலரும் மடிந்தனர். அச்சே சுல்தானும் நோயினால் இறந்தார். உடனடியாக அச்சே மக்கள் சுல்தானின் பேரரான "துவாங்கு இப்றாகீம்" என்பவரைச் சுல்தானாகப் பிரகடனம் செய்தனர். அச்சே துறைமுக அதிகாரிகள் ஒல்லாந்தருக்குப் பணிந்தவாறு காட்டிக்கொண்ட போதும் அவர்களை எதிர்ப்பதற்காகத் தம் வருமானத்தை மறைமுகமாக வழங்கி வந்தனர். எனினும், இறுதியில் அவர்களில் பலர் ஒல்லாந்தருடன் சமரசம் செய்து கொண்டனர். ஒல்லாந்தர் அவர்களது உதவியுடன் அச்சேயில் ஓரளவு நிலையான அரசை அமைத்ததுடன் 1903 இல் அச்சே சுல்தானையும் சரணடையச் செய்தார். அச்சே சுல்தான் 1907 இல் இறந்த பின்னர் அவருடைய வாரிசாக எவரும் அறிவிக்கப்படாவிடினும் ஒல்லாந்தர் மீதான எதிர்ப்பு தொடர்ந்தது. அவ்வெதிர்ப்பு இயக்கங்களில் சுல்தானின் கடைசி வாரிசுகளில் ஒருவரான "அசன் டி திரோ" என்பவர் "அச்சே சுதந்திர இயக்கம்" என்பதைத் தோற்றுவித்தவர் ஆவார்.





</doc>
<doc id="101873" url="https://ta.wikipedia.org/wiki?curid=101873" title="அதாஉர் ரெஹ்மான்">
அதாஉர் ரெஹ்மான்

அதாஉர் ரெஹ்மான் (Ata-ur-Rehman, பிறப்பு: மார்ச்சு 28, 1975), ஒரு பாக்கித்தானியத் துடுப்பாட்டக்காரர். இவர் 13 தேர்வுத் துடுப்பாட்டப் போட்டிகளிலும், 30 முதல்தர துடுப்பாட்டப் போட்டிகளிலும் கலந்து கொண்டுள்ளார். 1992 இலிருந்து 1996 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101874" url="https://ta.wikipedia.org/wiki?curid=101874" title="ஆதிப் ரவூப்">
ஆதிப் ரவூப்

ஆதிப் ரவூப் (Atif Rauf, பிறப்பு: மார்ச்சு 3 1964), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 142 முதல்தர துடுப்பாட்டப் போட்டிகளிலும் கலந்து கொண்டுள்ளார். 1994 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101876" url="https://ta.wikipedia.org/wiki?curid=101876" title="ஆதிக் உஸ் ஸமான்">
ஆதிக் உஸ் ஸமான்

ஆதிக் உஸ் ஸமான் ("Atiq-uz-Zaman," பிறப்பு: சூலை 20 1975), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2000 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101879" url="https://ta.wikipedia.org/wiki?curid=101879" title="அசாம் கான்">
அசாம் கான்

மொகம்மத் அசாம் கான் (Mohammad Azam Khan, பிறப்பு: மார்ச்சு 1 1969), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 1998 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101882" url="https://ta.wikipedia.org/wiki?curid=101882" title="அஸீம் ஹபீஸ்">
அஸீம் ஹபீஸ்

ராஸா அஸீம் ஹபீஸ் ("Raja Azeem Hafeez", பிறப்பு: சூலை 29 1963), ஒரு பாக்கித்தானியத் துடுப்பாட்டக்காரர். இவர் 18 தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.


</doc>
<doc id="101884" url="https://ta.wikipedia.org/wiki?curid=101884" title="அஸ்ஹர் கான்">
அஸ்ஹர் கான்

அஸ்ஹர் கான் ("Azhar Khan", பிறப்பு: செப்டம்பர் 7 1955), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 159 முதல்தர துடுப்பாட்டப் போட்டிகளிலும் கலந்து கொண்டுள்ளார்.


</doc>
<doc id="101887" url="https://ta.wikipedia.org/wiki?curid=101887" title="அஸ்ஹர் மஹ்மூத்">
அஸ்ஹர் மஹ்மூத்

அஸ்ஹர் மஹ்மூத் சாகர் (Azhar Mahmood Sagar, பிறப்பு: உருது :اظہر محمود ساگر, பிப்ரவரி 28 1975), முன்னாள் பாக்கித்தானியத் துடுப்பாட்டக்காரர் ஆவார். இவர் பாக்கித்தான் அணிக்க தேர்வுத் துடுப்பாட்டப் போட்டியிலும், ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1997 இலிருந்து 2007 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். "ஓக்லாந்து துடுப்பாட்ட அணி, பார்படோசு , இஸ்லாமதாபாத் துடுப்பாட்ட சங்கம் , ராவல்பிண்டி, சர்ரே" அணிகளுக்காக உள்ளூர்ப் போட்டிகளில் இவர் விளையாடியுள்ளார். மேலும் இந்தியன் பிரீமியர் லீக் தொடர்களில் இவர் கிங்சு லெவன் பஞ்சாப் மற்றும் கொல்கத்தா நைட் ரைடர்ஸ் அணிகளில் விளையாடியுள்ளார். 

1997  ஆம் ஆண்டில் தென்னப்பிரிக்கா துடுப்பாட்ட அணி பாக்கித்தானில்  சுற்றுப் பயணம் செய்து விளையாடியது. அக்டோபர் 6  இல் ராவல்பிண்டியில்  நடைபெற்ற தென்னப்பிரிக்கத்  துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் இறுதிவரை ஆட்டமிழக்காமல் 267   பந்துகளில் 128 ஓட்டங்கள் எடுத்தார்.  பந்துவீச்சில் 21 ஓவர்கள் வீசி 74 ஓட்டங்களை விட்டு கொடுத்து 2 இலக்குகளைக் கைப்பற்றினார். இதில்1 ஓவரை மெய்டனாக வீசினார்.பின் இரண்டாவது ஆட்டப் பகுதியில்  இறுதிவரை ஆட்டமிழக்காமல் 96   பந்துகளில் 50   ஓட்டங்கள் எடுத்தார். இதில் 8  நான்குகளும்1 ஆறுகளும்  அடங்கும். இந்தப் போட்டி சமனில் முடிந்தது. இவர் ஆட்டநாயகன் விருது பெற்றார்.

2001  ஆம் ஆண்டில் பாக்கித்தான் துடுப்பாட்ட அணி இங்கிலாந்தில்  சுற்றுப் பயணம் செய்து விளையாடியது. மே 31  இல் மான்செஸ்டரில்  நடைபெற்ற இங்கிலாந்துத்  துடுப்பாட்ட அணிக்கு எதிரான இரண்டாவது  தேர்வுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியின் முதல் ஆட்டப் பகுதியில் 63   பந்துகளில் 31 ஓட்டங்கள் எடுத்து ஹோகார்டின் பந்துவீச்சில் ஆட்டமிழந்தார்.  பின் பந்துவீச்சில் 8 ஓவர்கள் வீசி 35 ஓட்டங்களை விட்டுக்கொடுத்தார். ஆனால் இலக்கினைக் கைப்பற்றவில்லை. இரண்டாவது ஆட்டப் பகுதியில்  30   பந்துகளில் 14 ஓட்டங்கள் எடுத்து கட்டிக்கின் பந்துவீச்சில் ஆட்டமிழந்தார். இரண்டாவது ஆட்டப்பகுதியில் இவருக்குப் பந்துவீச வாய்ப்பு வழங்கப்படவில்லை.இந்தப் போட்டியில் பாக்கித்தான் அணி 108 ஓட்டங்கள் வித்தியாசத்தில் வெற்றி பெற்றது.

1996  ஆம் ஆண்டில் பாக்கித்தான் துடுப்பாட்ட அணி கனாடாவில்  சுற்றுப் பயணம் செய்து விளையாடியது. செப்டம்பர் 16,  இல் தொராண்டோவில் நடைபெற்ற இந்தியத்  துடுப்பாட்ட அணிக்கு எதிரான முதல் ஒருநாள் பன்னாட்டுத் துடுப்பாட்டப்  போட்டியில் இவர் அறிமுகமானார். இந்தப் போட்டியில் 11   பந்துகளில் 6 ஓட்டங்கள் எடுத்து வெங்கடேஷ் பிரசாத்தின் பந்துவீச்சில் ஆட்டமிழந்தார்.  பந்துவீச்சில் 4 ஓவர்கள் வீசி 19 ஓட்டங்களை விட்டுக்கொடுத்தார் ஆனால் இலக்கினைக் கைப்பற்றவில்லை. இதில் இந்திய அணி 8 இலக்குகள் வித்தியாசத்தில் வெற்றி பெற்றது.

2007 ஆம் ஆண்டில் கிங்ஸ்டன், யமைக்காவில் நடைபெற்ற 2007 துடுப்பாட்ட உலகக்கிண்ணத் தொடரில் டி பிரிவில் 9 ஆவது போட்டியாக மார்ச் 17 இல் அயர்லாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப்  போட்டியில் இவர் இறுதியாக விளையாடினார். இந்தப் போட்டியில் 21   பந்துகளில் 2 ஓட்டங்கள் எடுத்து ரான்கின் பந்துவீச்சில் ஆட்டமிழந்தார்.  பந்துவீச்சில் 10 ஓவர்கள் வீசி 29 ஓட்டங்களை விட்டுக்கொடுத்து 3 இலக்கினைக் கைப்பற்றினார். இதில் அயர்லாந்து அணி 3 இலக்குகள் வித்தியாசத்தில் வெற்றி பெற்றது.


</doc>
<doc id="101888" url="https://ta.wikipedia.org/wiki?curid=101888" title="அஸ்மத் ரனா">
அஸ்மத் ரனா

அஸ்மத் ரனா (Azmat Rana, 3 நவம்பர் 1951 - 30 மே 2015), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1980 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="101889" url="https://ta.wikipedia.org/wiki?curid=101889" title="முதுகலை வணிக மேலாண்மை">
முதுகலை வணிக மேலாண்மை

முதுகலை வணிக மேலாண்மை (Master of Business Administration, MBA) வணிக மேலாண்மைத் துறையில் பட்டமேற்படிப்புக் கல்வி பயின்றபின் பெறும் ஓர் பட்டமாகும். பல கல்வித்துறைகளிலிருந்தும் மாணவர்களைக் கவரும் இந்தக் கல்வித்திட்டம், 19வது நூற்றாண்டில் ஐக்கிய அமெரிக்காவில் தொழில் புரட்சியின் விளைவாக எழுந்த வணிக வளர்ச்சியை அறிவியல் சார்ந்து முகவாண்மை செய்யக்கூடிய தேவை ஏற்பட்டதை யடுத்து, உருவாக்கப்பட்டது. இந்தக் கல்வித்திட்டத்தின் மையமாக அமைந்துள்ள பாடங்கள் மாணவர்களுக்கு வணிகத்தின் பல்வேறு கூறுகளான கணக்குப்பதிவு, நிதிமேலாண்மை, சந்தைப்படுத்துதல், மனிதவளம், இயங்கு மேலாண்மை போன்றவற்றிற்கு அறிமுகப்படுத்துகின்றன. இக்கல்வியில் படிக்கும் மாணவர்கள் பொதுவான வணிக மேலாண்மை பாடத்திட்டத்தையோ அல்லது குறிப்பிட்ட துறைசார்ந்த படிப்பில் கூர்ந்து படிக்கவோ இயலும். வணிக மேலாண்மை பட்டமேற்படிப்புகளின் தரத்தையும் நிலைத்திறனையும் கண்காணித்து செல்வாக்களிக்கும் அமைப்புகள் உள்ளன. பல நாடுகளிலும் வணிகவியல் பள்ளிகள் முதுகலை வணிக மேலாண்மைக் கல்வியை முழு நேரம், பகுதி நேரம், நிறுவன அதிகாரி மற்றும் தொலை கல்வி மாணவர்களுக்கு ஏற்றவாறு தகுந்த துறைசார் குவியத்துடன் அமைத்துள்ளன. 


</doc>
<doc id="101893" url="https://ta.wikipedia.org/wiki?curid=101893" title="2011 தமிழ்நாடு சட்டமன்றத் தேர்தல் முடிவுகள் (நீலகிரி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (நீலகிரி மாவட்டம்)

நீலகிரி மாவட்டத்தில் உதகமண்டலம், கூடலூர் (தனி), குன்னூர் எனும் மூன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101894" url="https://ta.wikipedia.org/wiki?curid=101894" title="சிரிய உள்நாட்டுப் போர்">
சிரிய உள்நாட்டுப் போர்

சிரிய உள்நாட்டுப் போர் என்பது சிரியாவில் நடைபெற்று வரும் உள்நாட்டுப் போரினைக் குறிக்கும். துனீசியப் புரட்சியின் தாக்கத்தால் அராபிய நாடுகளில் எழுந்த தொடர் போராட்டங்களின் அங்கமாக சிரியாவில் 26 சனவரி 2011 முதல் நடைபெற்றுவரும் போராகும். இந்தப் போர் "முன்பு எப்போதும் நடந்திராத" ஒன்றாக விவரிக்கப்படுகிறது.

சிரியாவில் 1962ஆம் ஆண்டு முதல் நெருக்கடி நிலை ஆட்சி நடைபெற்று வருகிறது. இது குடிமக்களுக்கான அரசியலமைப்பு பாதுகாவல்களை இடைநீக்கம் செய்துள்ளது. அஃபேஸ் அல்-அஸாத்தின் முப்பதாண்டுகள் ஆட்சிக்குப் பிறகு அவரது மகன் பஷர் அல்-அஸாத் கடந்த பத்தாண்டுகளாக ஆண்டு வருகிறார்.

மார்ச் 18, 19 நாட்களில் நிகழ்ந்த போராட்டங்கள் பல பத்தாண்டுகளில் நடந்தேறியதில்லை எனவும் சிரியாவின் அரசு போராடும் மக்களுக்கு எதிராக வன்முறையால் பதிலடி கொடுத்திருக்கிறார்கள் என்றும் ஊடகச் செய்திகள் கூறின. இந்த வன்முறையை ஐக்கிய நாடுகள் செயலாளர்-நாயகம் பான் கி மூன் "ஏற்றுக்கொள்ள முடியாதது" என்று கூறினார்.

20 ஆகஸ்ட் 2014 அன்றைய ஐக்கிய நாடுகள் அவையின் ஆய்வின்படி, 1,91,369 பேர் உயிரிழந்துள்ளனர்.

சிரியா உள்நாட்டுப் போரில், 2012 முதல் 2017 முடிய அசிரிய மக்களை இசுலாமிய அரசு பயங்கரவாதிகள் மற்றும் பிற இசுலாமிய பயங்கரவாத அமைப்புகள் தாக்கிக் கொன்றதாலும், அசிரியர்களின் வழிபாட்டுத் தலங்கள் அழிக்கப்பட்டதாலும், அசிரிய மக்கள் சிரியாவை விட்டு அகதிகளாக வெளியேறினர். 

இந்த உள்நாட்டுப் போரானது மீண்டும் 2018 ஆம் ஆண்டு ஆரம்பம் ஆனது. சிரியாவில் தலைநகர் டமாஸ்கஸ் அருகே, கிளர்ச்சியாளர்கள் கட்டுப்பாட்டில் உள்ள கிழக்கு கூட்டா பகுதி மீது ரஷியாவால் ஆதரிக்கப்படும் சிரியா அரசுப் படைகள் பெப்ரவரி 18, 2018 ஆம் நாள் முதல் தொடர் வான்வழித் தாக்குதல்களை நடத்தி வருகின்றனர். இந்த தாக்குதலில் 500க்கும் மேற்பட்டோர் கொல்லப்பட்டுள்ளனர்.

கொல்லப்பட்டவர்களில் 121 பேர் குழந்தைகள் என பிரிட்டனை தலைமையகமாக கொண்டு இயங்குகின்ற கண்காணிப்பு குழுவான "சிரியன் அப்சர்வேட்டிரி ஃபார் ஹூமன் ரைட்ஸ்" அமைப்பு கூறியுள்ளது.




</doc>
<doc id="101895" url="https://ta.wikipedia.org/wiki?curid=101895" title="2011 தமிழ்நாடு சட்டமன்றத் தேர்தல் முடிவுகள் (சிவகங்கை மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (சிவகங்கை மாவட்டம்)

சிவகங்கை மாவட்டத்தில் காரைக்குடி, திருப்பத்தூர் (சிவகங்கை), சிவகங்கை, மானாமதுரை (தனி) எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101896" url="https://ta.wikipedia.org/wiki?curid=101896" title="2011 தமிழ்நாடு சட்டமன்றத் தேர்தல் முடிவுகள் (திருவாரூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருவாரூர் மாவட்டம்)

திருவாரூர் மாவட்டத்தில் திருத்துறைப்பூண்டி, மன்னார்குடி, திருவாரூர், நன்னிலம் எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="101897" url="https://ta.wikipedia.org/wiki?curid=101897" title="இலங்கையின் மலைசார் மழைக்காடுகள்">
இலங்கையின் மலைசார் மழைக்காடுகள்

இலங்கையின் மலைசார் மழைக்காடுகள் என்பன இலங்கையின் நடுவில் மலைநாட்டில் கடல் மட்டத்திலிருந்து 1000 மீட்டர் உயரத்துக்கு மேலாக அமைந்துள்ள சூழலியற் பகுதி உள்ளடக்குகின்ற காடுகள் ஆகும். வளமான உயிர்ப்பல்வகைமையைக் கொண்டுள்ள இக்காடுகள் உலக வாழ் உயிரினங்கள் பலவற்றிலும் தனிச் சிறப்பு மிக்க இனங்கள் ஏராளமாக வாழும் இடமாகும். இக்காடுகள் தாழ்நில மழைக்காடுகளை விட மிகக் குளிர்ச்சியானவையாகும். இதன் காரணமாக, இங்கு மேகக் காடுகள் உருவாவதற்குத் தேவையான சூழற் தகைமை காணப்படுகிறது. இலங்கையின் தனிச் சிறப்பான பூக்கும் தாவரங்களில் பாதிக்கும் கூடுதலானவை இக்காடுகளில் காணப்படுகின்ரன. மேலும், தனிச் சிறப்பான முள்ளந்தண்டுளிகளில் 51 வீதமானவை இக்காடுகளில் மட்டுமே காணப்படுகின்றன. இலங்கைக்கே உரிய மரங்கள், புதர்கள், மூலிகைகள் என்பவற்றில் 34 வீதத்துக்கும் கூடுதலானவை இம்மலைசார் மழைக்காடுகளில் மட்டுமே காணக் கிடைக்கின்றன. இக்காடுகளில் மிகப் பொதுவாகவே முறுக்குண்ட, வளைந்த, நெளிந்த மரங்கள் காணப்படுகின்றன. அவ்வாறே, ஏராளமான ஓர்க்கிட் தாவரங்களும் பாசித் தாவரங்களும் பன்னத் தாவரங்களும் இக்காடுகளில் தனிச் சிறப்பைக் காட்டுகின்றன. மலைசார் மழைக்காடுகளில் மரங்கள் 10-15 மீட்டர் உயரம் வளர்கின்றன. இவை தாழ்நில மழைக்காடுகளில் காணப்படும் மரங்களைவிட உயரம் மிகக் குறைவானவையாகும். மேலும், இவ்வுயர் நிலக் காடுகள் இலங்கையின் முக்கிய ஆறுகள் பலவற்றிற்கும் நீர்தாங்கு பகுதிகளாகக் காணப்படுகின்றன.

இலங்கையின் மலைசார் மழைக்காடுகளின் அமைவு உண்மையில் கடல் மட்டத்திலிருந்து 1220 மீட்டர் உயரத்துக்கும் மேலாகவே காணப்படுகின்றது. இம்மலைசார் மழைக்காடுகள் மொத்தமாக 3099.5 எக்டேர் நிலப்பரப்பை, அதாவது இலங்கையின் மொத்த நிலப்பரப்பில் 0.05 வீதமானவற்றைத் தம்மகத்தே உள்ளடக்குகின்றன. இக்காடுகள் பிதுருதலாகல, கிக்கிலிமான, மீப்பிலிமான, அக்ரபோப்பத்தலாவ, சிவனொளிபாத மலை மற்றும் ஹக்கல போன்ற மலையுச்சிகளுடனான இடங்களிலேயே அமைந்துள்ளன. இவற்றின் கீழான பகுதிகளில், அதாவது கடல் மட்டத்திலிருந்து 1000-1500 மீட்டருக்கு இடைப்பட்ட பகுதிகளில், மலைப்பாங்கான காடுகள் காணப்படுகின்றன. அம்மலைப்பாங்கான காடுகள் மொத்தமாக 65,793.3 ஹெக்டேர் நிலப்பரப்பை, அதாவது இலங்கையின் மொத்த நிலப்பரப்பின் 1.04 வீதத்தைத் தம்முள் உள்ளடக்குகின்றன.

இலங்கை மையோசீன் காலப் பிரிவில் தக்காண தீபகற்பத்திலிருந்து வேறாகிய போதும் இத்தீவின் தொடக்கம் கோண்டுவானா நிலப்பரப்புடன் இணைந்திருந்தது. உயிர்ப் புவியியல் சார் தன்மைகளை ஆராய்கையில், தென்மேற்குப் பகுதியில் அமைந்துள்ள தாழ்நில ஈரவலய மழைக்காடுகள் அவற்றின் அருகிலிருக்கும் மலைசார் மழைக்காடுகளிலும் பார்க்கக் கூடுதலான வேறுபாடுகளைக் கொண்டுள்ளன. இதற்குக் காரணம், இந்தியத் துணைக் கண்டத்திலிருந்து இலங்கைத் தீவு பிரிந்த பின்னர் அப்பகுதிக்குத் தொடர்ச்சியாகக் கிடைத்த உலர்ந்த, சூடான தட்பவெப்பநிலையாகும். பிற்காலத்தில் பிளைட்டோசீன் காலத்தின் போது இரு நிலப்பரப்புகளும் ஒன்று சேர்ந்திருந்த போதும் இந்தியாவின் ஈரவலயக் காடுகளுக்கும் இலங்கையின் ஈரவலயக் காடுகளுக்கும் இடைநடுவே உண்டான மிக உலர்ந்ததும் வெப்பம் கூடியதுமான காலநிலை, அக்காடுகளுக்கிடையில் உயிரியல் தொடர்பு ஏற்படுவதைத் தடுத்துவிட்டது. இதன் காரணமாகவே இலங்கையின் தென்மேற்குப் பகுதிக் காடுகளில் காணப்படும் உயிரினங்கள் இப்பகுதிகளுக்கே உரிய தனிச் சிறப்பான இனங்கள் ஏராளமாகத் தோன்றுவதற்கு வழியேற்பட்டது.

இலங்கையின் நடுப்பகுதி மலைநாட்டின் மலைகளின் சராசரி உயரம் 1800 மீட்டராக இருந்த போதும் அவற்றிற் சில மலையுச்சிகள் 2500 மீட்டர்ர் உயரத்தை விடவும் கூடியனவாகும். கடல் மட்டத்திலிருந்து சராசரியாக 1500 மீட்டர் உயரத்தைக் கொண்டதாயிருந்தாலும் நக்கிள்ஸ் மலைத்தொடரின் சில பகுதிகள் 1800 மீட்டரிலும் கூடியனவாகும். இவ்வுயரத்தின் காரணமாக அங்கு காணப்படும் சராசரி வெப்பநிலை குறைவானது என்பதால் அப்பகுதிகள் தாழ்நிலப் பகுதிகளை விட குளிர்ச்சியானவையாகக் காணப்படுகின்றன. இப்பகுதிகளின் சராசரி வெப்பநிலை 15°C-20°C ஆகும். டிசம்பர் முதல் பெப்ரவரி வரை நிலவும் குளிர்காலத்தில் இப்பகுதிகளில் நிலத்தின் பனி ஏற்படுவதைக் காண முடியும்.

இக்காடுகள் பெறும் சராசரி வருடாந்த மழை வீழ்ச்சி 2000-2500 மிமீ ஆகும். மே முதல் செப்டெம்பர் வரை நிலவும் தென்மேற்குப் பருவ மழை காரணமாக பெருமளவு மழைவீச்சியைப் பெறுகின்ற போதும் திசம்பர் முதல் பெப்ரவரி வரை நிலவும் வடகிழக்குப் பருவ மழையும் குறிப்பிடத்தக்க மழைப் பொழிவை இக்காடுகள் பெறுவதற்குக் காரணமாகின்றது. இலங்கைத் தீவின் முக்கிய ஆறுகள் அனைத்தும் மத்திய மலைநாட்டிலேயே உற்பத்தியாகின்றன. அதேவேளை, அவ்வாறுகளுக்கான நீர்தாங்கு பகுதிகளாக இலங்கையின் மலைசார் மழைக்காடுகள் திகழ்கின்றன.

இச்சூழலியற் பகுதியின் தாவரவியற் தன்மையானது இங்கு நிலவும் தட்பவெப்பநிலை (காலநிலை) மற்றும் இப்பகுதியின் உயரம் என்பவற்றாலேயே தீர்மானிக்கப்படுகிறது. மலைசார் மழைக்காடுகளில் கூடுதலாகக் காணப்படுபவை இருசிறகி வகைத் தாவரங்களாகும். அதேவேளை மலைசார் புன்னிலங்கள் (புல் பரப்பு நிலங்கள்) மற்றும் மேகக் காடுகளில் உரோசாவினத் தாவரங்களே கூடுதலாகக் காணப்படுகின்றன. இலங்கையின் மலைசார் மழைக்காடுகளைச் சேர்ந்த சிகரக் காட்டுவள சரணாலயம் தனிச் சிறப்பான இருசிறகி இனங்களைக் கொண்டுள்ளது. உரோசாவினத் தாவரங்கள் பத்தனைப் புன்னிலங்களிலும் ஏராளமாகக் காணப்படுகின்றன. இம்மலைசார் மழைக்காடுகளில் ஒருகாலத்தில் சுதந்திரமாப் பரவிக் கிடந்த ஆசிய யானைகள் இவற்றில் இப்போது காணப்படுவதில்லை. மத்திய மலைநாடுகளின் ஏனைய பகுதிகளை விட மிக வித்தியாசமான தாவர இனங்கள் நக்கிள்ஸ் மலைத்தொடரில் காணப்படுவது புவியிற் பிரிவினை காரணமாகவாகும்.

இந்த மலைசார் மழைக்காடுகளில் தாழ்நில மழைக்காடுகளிலும் பார்க்கக் கூடுதலான எண்ணிக்கையான இலங்கைக்குத் தனிச் சிறப்பான இனங்கள் காணப்படுகின்றன. இலங்கைத் தீவில் காணப்படும் பூக்குந் தாவரங்களில் அரைவாசிக்கும் கூடுதலானவையும் இலங்கைக்குத் தனிச் சிறப்பான முண்ணாணிகளில் 51 வீதமானவையும் இக்காடுகளில் காணப்படுகின்றன. சற்று விலகி நிற்கும் நக்கிள்ஸ் மலைத்தொடர் மத்திய மலைநாட்டுக்கே தனிச் சிறப்பாயமைந்து தப்பி வாழும் ஏராளமான தாவர இனங்களையும் விலங்கினங்களையும் கொண்டுள்ளது. இலங்கையின் மலைசார் மழைக்காடுகளில் இலங்கைக்குத் தனிச் சிறப்பான மரங்கள், செடிகள், புதர்கள், மூலிகைகள் என்பவற்றில் 34 வீதத்தினைக் கொண்டுள்ளன.

இலங்கையின் மலைசார் மழைக்காடுகளில் காணப்படும் இலங்கையில் மட்டுமே காணப்படும் எட்டு முலையூட்டி இனங்களில் ஐந்து இனங்கள் இம்மலைசார் மழைக்காடுகளுக்கே உரித்தானவையாகும். கொறிணிகள், பேரெலிகள், வௌவால்கள் போன்ற சிறிய முலையூட்டி இனங்களின் ஏராளமான துணையினங்கள் இம்மழைக்காடுகளிலேயே வாழ்கின்றன. இந்த முலையூட்டி (பாலூட்டி) இனங்களில் 70 சதவீதமானவை சிறிய பூனை ஒன்றின் பருமனிலும் குறைவானவையாகும். எனினும், இக்காடுகள் இலங்கையில் காணப்படும் மிகப் பெரிய ஊனுண்ணி விலங்கான இலங்கைச் சிறுத்தை வாழ்வதற்கு உகந்த இடமன்று. இலங்கைச் சிறுத்தை அழிவை எதிர்நோக்கும் விலங்காக வகைப்படுத்தப்பட்டுள்ளது. மேலும், இம்மலைசார் மழைக்காடுகளில் காணப்படும் கொறிணிகளில் ஐந்து இனங்களும் அழிவை எதிர்நோக்குவனவாக வகைப்படுத்தப்பட்டுள்ளன.

இலங்கையின் மலைசார் மழைக்காடுகள் தன்னகத்தே தனிச் சிறப்பாகக் காணப்படும் பறவை இனங்கள் பலவற்றையும் கொண்டுள்ளது. இம்மழைக்காடுகளில் வாழும் பறவையினங்கள் இருபதில் ஐந்து இனங்கள் இக்காடுகளுக்கு மாத்திரமே உரியனவாகும். இப்பறவையினங்களுள் செம்முகப் பூங்குயில் தனிச் சிறப்பானதும் அழகானதுமாகும்.

பறவைகள், முலையூட்டிகள் என்பவற்றைவிட இலங்கையில் காணப்படும் ஊர்வன கூடுதல் தனிச் சிறப்பைக் காட்டுகின்றன. புதிய வகை மீனினங்கள், நண்டுகள் என்பவற்றுடன் தவளை இனங்களும் பல்லி இனங்களும் இலங்கையில் இன்னும் கண்டுபிடிக்கப்பட்ட வண்ணம் உள்ளன.

1990 முதல் 2005 வரையான 15 வருட காலப்பகுதியில் இலங்கையில் உலகிலேயே மிகவும் அதிகமாகக் கன்னிக் காடுகள் அழிக்கப்படுவது நிகழ்ந்துள்ளது. அக்காலப் பகுதியில் இலங்கையின் காட்டுப் பகுதியில் கிட்டத்தட்ட 18 வீதம் அழிக்கப்பட்டுள்ளது. அதன் காரணமாக இலங்கையின் விலங்கினங்கள் பல அழிவை எதிர்நோக்கத் தொடங்கின. 2005 ஆம் ஆண்டு மேற்கொள்ளப்பட்ட ஆய்வொன்றின் படி, இலங்கைக்கேயுரித்தான தவளை இனங்களில் 11 வகை இனங்கள், அதற்கு முந்தைய பத்தாண்டுகளில் முற்றும் அழிந்துள்ளன. அத்துடன், மேலும் 11 தவளை இனங்கள் அழிவுறும் நிலையை எதிர்நோக்கியுள்ளன. அவற்றின் வாழிடங்களுக்குப் பாதுகாப்பு வழங்கினாலேயன்றி அவற்றை அழிவிலிருந்து பாதுகாப்பது மிகக் கடினம். 1820 ஆம் ஆண்டு முதல் கோப்பிப் (காப்பி) பயிரிடவும் அதன் பின்னர் தேயிலைப் பயிரிடவும் பெரிய காடுகள் பலவும் அழிக்கப்பட்டுள்ளன. அக்காடுகளின் சில சிறிய பகுதிகள் வேறு விவசாயப் பயிர்களுக்காக ஒதுக்கப்பட்டன. பாதுகாக்கப்பட்டு தடை செய்யப்பட்ட பகுதிகளில் இன்னும் சட்டவிரோதமான முறையில் மாணிக்கக்கல் அகழ்வு நடவடிக்கைகள் தொடர்கின்றன.

மலைசார் மழைக்காடுகளின் அழிவிற்கு அவற்றில் ஏற்படுகின்ற மண்ணின் நச்சுத் தன்மை மற்றுமொரு காரணமாகும். நக்கிள்ஸ் மலைத்தொடர் மாறுபாடான முறையில் அழிவிற்கு உட்பட்டுள்ளது. அப்பகுதிகளில் பெரியளவில் இடம் பெறும் நறுமணப் பொருட்கள் பயிரிடல், குறிப்பாக ஏலப் பயிர்ச்செய்கை காரணமாக காடுகள் அழிக்கப்படலாமெனும் அச்சம் நிலவுகிறது.

தற்போது இச்சூழலியற் பகுதியின் ஐந்து பகுதிகள் பாதுகாக்கப்பட்டுள்ளது. அவையனைத்தும் சேர்ந்து மொத்தமாக வெறுமனே 457 கிமீ பரப்பளவையே உள்ளடக்குகின்றன. அந்த பாதுகாக்கப்பட்ட பகுதிகளாவன:



</doc>
<doc id="101898" url="https://ta.wikipedia.org/wiki?curid=101898" title="அந்தனி மூயார்ட்">
அந்தனி மூயார்ட்

அந்தனி மூயார்ட் (6 டிச 1698 - 1 சன 1767) ஒல்லாந்தர் இலங்கையை ஆண்ட காலத்தில் யாழ்ப்பாணத்தின் கட்டளை அதிகாரியாக இருந்தவர். 1762 ஆம் ஆண்டுக்கும் 1766 ஆம் ஆண்டுக்கும் இடைப்பட்ட காலத்தில் இவர் இப்பதவியை வகித்தார். 

17 ஆம் நூற்றாண்டின் இறுதிப் பகுதியில் இருந்தே இவரது முன்னோர்கள் இரண்டு தலைமுறைகளாக இலங்கையிலேயே பிறந்து வளர்ந்தவர்கள். இவரது பாட்டனார் (இவரும் அந்தனி மூயார்ட்) ஒல்லாந்தர் இலங்கையைக் கைப்பற்றிய சில ஆண்டுகளில் ஒல்லாந்தக் கிழக்கிந்தியக் கம்பனியில் பணியாற்றுவதற்காக இலங்கைக்கு வந்தார். இவர் இலங்கையின் தென்பகுதியில் உள்ள மாத்தறையில் மணம் முடித்து அங்கேயே காலமானார். இளைய அந்தனி மூயார்ட்டினது தந்தையார் "நிக்கோலசு மூயார்ட்" கொழும்பில் பிறந்தவர். தாயார் "யோகன்னா". நிக்கோலசு பின்னர் யாழ்ப்பாணத்துக்கு வந்து அங்கேயே வாழ்ந்தார். இளைய அந்தனி மூயார்ட் 1698 ஆம் ஆண்டு டிசம்பர் 6 ஆம் தேதி யாழ்ப்பாணத்தில் பிறந்தார். 

இவர் தமது குடும்ப நிகழ்வுகளைப் பற்றித் தொகுத்த நூலில் ஐரோப்பாவுக்குச் சென்றது பற்றிய குறிப்பு எதுவும் இல்லாததால், இவர் யாழ்ப்பாணத்திலேயே தனது கல்வியைக் கற்றிருக்கவேண்டும் என்று ஆர். ஜி. அந்தனீசு கருதுகிறார். ஒருவர் சாதாரண நிலையில் இருந்து இலங்கையின் ஆளுனராக உயரும் அளவுக்குத் தகுதி பெறக்கூடிய வசதி ஒல்லாந்தர் கால யாழ்ப்பாணத்தில் இருந்திருக்கிறது என்பது அவரது கருத்து. ஆனாலும், தலைமுறை ஆய்வு குறித்த இணையத் தளம் ஒன்றின்படி மூயார்ட் ஒல்லாந்தில் உள்ள லேடன் பல்கலைக் கழகத்தில் கல்வி கற்றதாகக் குறிப்பிடப்பட்டு உள்ளது. 

இவர் யாழ்ப்பாணத்தில் பிறந்தவரான "எலிசபெத் உர்சுலா வூட்டர்சு" என்பவரை 1725 ஆம் ஆண்டு திருமணம் செய்து கொண்டார். இவர்களுக்கு 18 பிள்ளைகள் பிறந்தனர். அந்தனி மூயார்ட் 1767 ஆம் ஆண்டு சனவரி முதலாம் தேதி யாழ்ப்பாணத்தில் காலமானார். இவரது உடல் கோட்டைக்குள் இருந்த டச்சுத் தேவாலயத்தில் அடக்கம் செய்யப்பட்டது. இவரது வழித்தோன்றல்களும் யாழ்ப்பாணம் பிரித்தானியர் வசமான பின்பும் நீண்டகாலம் யாழ்ப்பாணத்திலேயே வாழ்ந்ததாகத் தெரிகிறது.

அந்தனி மூயார்ட் 1712 ஆம் ஆண்டில் ஒல்லாந்தக் கிழக்கிந்தியக் கம்பனியில் ஒரு படை வீரனாகப் பணியில் சேர்ந்தார். ஒரு ஆயுதம் ஏந்தக்கூடிய படைவீரனாக இருந்தபடியே அரசாங்கத்தின் குடிசார் கடமைகளில் பயிற்சி பெற்றார். அதிலிருந்து விரைவாகப் பல பதவி உயர்வுகளைப் பெற்றார். 1739 ஆம் ஆண்டில் கொழும்பில் "ஒண்டர்கூப்மன்" எனப்படும் "கீழ்வணிகர்" தரத்தில் கணக்கெழுத்தர் பதவியையும், 1743ல், "கூப்மன்" எனப்படும் "வணிகர்" பதவியையும் வகித்த அவர், 1754 ஆம் ஆண்டில் யாழ்ப்பாணத்தில் நிர்வாகி ஆகவும் பின்னர் 1762 ஆம் ஆண்டில் யாழ்ப்பாணத்தின் கட்டளை அதிகாரியாகவும் பதவி ஏற்றார். அக்காலத்தில் இது இலங்கையில் ஆளுனருக்கு அடுத்தபடியான உயர் பதவி ஆகும். 1765 ஆம் ஆண்டில் அப்போதைய இலங்கையின் ஒல்லாந்த ஆளுனர் "பாரன் வான் எக்" சடுதியாகக் காலமானதைத் தொடர்ந்து, அந்தனி மூயார்ட் இலங்கையின் பதில் ஆளுனர் ஆனார்.

இவர் தனக்குப் பின் கட்டளை அதிகாரியாகப் பதவியேற்ற நொயெல் அந்தனி லெபெக் என்பவருக்கு எழுதிய வழிகாட்டல் குறிப்புக்கள், அக்காலத்தில் யாழ்ப்பாணத்தில் நிலவிய ஒல்லாந்த ஆட்சியைப் பற்றி அறிந்துகொள்வதற்கு உதவும் முக்கியமான ஆவணங்களில் ஒன்றாகும். இக்குறிப்புப் பிற்காலத்தில் ஆங்கிலத்தில் மொழிபெயர்க்கப்பட்டு வெளியிடப்பட்டது.



</doc>
<doc id="101899" url="https://ta.wikipedia.org/wiki?curid=101899" title="என்றிக் சுவார்டெக்குரூன்">
என்றிக் சுவார்டெக்குரூன்

என்றிக் சுவார்டெக்குரூன் (Hendrick Zwaardecroon) என்பவர், கீழை நாடுகளை ஒல்லாந்தர் ஆண்ட காலத்தில், இலங்கை, இந்தியா, பத்தேவியா போன்ற நாடுகளில் உயர் பதவிகளை வகித்த ஒரு அதிகாரி ஆவார். இவர் இலங்கை, யாழ்ப்பாணத்தில் கட்டளை அதிகாரியாகவும், பத்தாவியாவில் உயர் அரசாங்கத்தின் செயலராகவும், இந்தியாவில் ஒல்லாந்த இந்திய அரசாங்கத்தின் ஆளுனர் நாயகமாகவும் பணியாற்றினார். 

என்றிக் சுவார்டெக்குரூன் 1667 ஆம் ஆண்டு சனவரி 26 ஆம் தேதி ஒல்லாந்தில் உள்ள ரொட்டர்டாம் என்னும் நகரில் பிறந்தார். இவரது தந்தையார் தியோபிலசு சுவார்டெக்குரூன், தாயார் மார்கிரெத்தா வான் எயுலென். என்றிக் சுவார்டெக்குரூன், உயர் தூதுவரான என்றிக் அட்ரியான் வான் ரூட் என்பவரின் செயலாளராக 1684 ஆம் ஆண்டில் கிழக்கு நாடுகளுக்கு வந்தார். இவர் தொடக்கத்தில் "அடெல்போர்சுட்டென்" (adelbolsten) என அழைக்கப்பட்ட பிரபுத்துவக் குடும்பங்களைச் சேர்ந்த இளைஞர்களுக்கான படைப்பிரிவில் இருந்தார். பத்தேவியாவுக்கு வந்த சிறிது காலத்தில் படைத்துறையில் இருந்து டச்சுக் கிழக்கிந்தியக் கம்பனியின் குடிசார் சேவைப் பிரிவுக்கு மாற்றப்பட்டார். இவரது திறமையினால் இவர் "போக்கூடெர்", "ஒன்டெர்கூப்மன்", "கூப்மன்" என விரைவில் பதவி உயர்வுகளைப் பெற்றார்.

10 ஆண்டுகள் பல்வேறு பதவிகளிலும் அவர் பெற்ற அனுபவங்களின் பின்னர் 1694 ஆம் ஆண்டில் "ஒப்பெர்கூப்மன்" என்னும் தரத்துக்கு உயர்த்தப்பட்டு, ஒல்லாந்தரின் கட்டுப்பாட்டுக்குள் இருந்த யாழ்ப்பாண இராச்சியத்தின் கட்டளை அதிகாரியாகப் பதவி ஏற்றார். மூன்று ஆண்டுகள் யாழ்ப்பாணத்தில் பணியாற்றிய என்றிக் சுவார்டெக்குரூன், தற்காலிகமாக கம்பனியின் கட்டுப்பாட்டுக்குள் இருந்த மலபார் கரையோரப் பகுதிகளுக்கான ஆணையாளராக இந்தியாவுக்கு அனுப்பப்பட்டார்.. எனினும், இப்பணி முடிவடைந்த பின்னர் இவர் யாழ்ப்பாணத்துக்குத் திரும்பி வரவில்லை. மாற்றாக சூரத்துக்கு அனுப்பப்பட்டார். அங்கே நான்கு ஆண்டுகள் பணியாற்றிய பின்னர் பத்தேவியாவில் இருந்த உயர் ஆட்சியின் செயலரானார். ஓராண்டு பணியாற்றிய பின்னர் 1704 ஆகத்து 4 ஆம் தேதி இவர் இந்தியாவுக்கான மேலதிக கவுன்சிலராக (Extraordinary Councillor of India) உயர்ந்தார். 1715 ஆம் ஆண்டில் இவர் கவுன்சிலராகத் தரம் உயர்த்தப்பட்டார். இவருக்கு ஆளுனர் நாயகமாகப் பதவி ஏற்க வாய்ப்புக் கிடைத்த போதும் அப்பதவிக்குரிய தகைமை தனக்கு இல்லை எனக்கூறி இரண்டு தடவைகள் அப் பதவியை ஏற்க மறுத்துவிட்டார். எனினும், 1718 ஆம் ஆண்டு இந்தியாவிலிருந்த ஒல்லாந்த அரசுக்கான ஆளுனர் நாயகமாகப் பதவி ஏற்றுக்கொண்டார். 1720ல் இது நெதர்லாந்தில் முறையாக ஏற்றுக்கொள்ளப்பட்டது. ஏறத்தாழ ஆறு ஆண்டுகள் இப் பதவியில் இருந்த என்றிக் சுவார்டெக்குரூன், 1724 அக்டோபர் 16 ஆம் தேதி தானாகவே பணியில் இருந்து ஓய்வு பெற்றுக்கொண்டார். 

ஓய்வின் பின்னர் தனது தாய் நாடான நெதர்லாந்துக்கு அவர் திரும்பிச் செல்லவில்லை. பத்தேவியாவிலேயே தங்கி எளிமையான வாழ்க்கை நடத்தினார். பதவியிலிருந்து ஓய்வு பெற்று ஏறத்தாழ நான்கு ஆண்டுகளின் பின்னர் 1728 ஆகத்து 12 ஆம் தேதி என்றிக் சுவார்டெக்குரூன் பத்தேவியாவில் காலமானார். இவர் உயர் குடும்பத்தில் பிறந்து, உயர்ந்த பதவிகளையும் வகித்து மிகவும் உயர்ந்த நிலையை எட்டியபோதும் மிகவும் அடக்கமாகவே வாழ விரும்பினார். இறந்த பின்னர், தனது உடலை உயர் சமூகத்தினர் அடக்கம் செய்யப்படும் இடங்களில் அன்றிப் பொதுமக்களை அடக்கம் செய்வதற்கான இடுகாட்டிலேயே அடக்கம் செய்யவேண்டும் என விரும்பினார். இதற்கு இணங்க இவரது உடல் பத்தேவியாவில் போத்துக்கீசத் தேவாலயத்துக்கு அருகில் இருந்த இடுகாட்டில் அடக்கம் செய்யப்பட்டது..



</doc>
<doc id="101902" url="https://ta.wikipedia.org/wiki?curid=101902" title="மதுரைக் கள்ளிற் கடையத்தன் வெண்ணாகனார்">
மதுரைக் கள்ளிற் கடையத்தன் வெண்ணாகனார்

மதுரைக் கள்ளிற் கடையத்தன் வெண்ணாகனார் சங்ககாலப் புலவர்களில் ஒருவர். இவரால் பாடப்பட்ட இரண்டு பாடல்கள் சங்கநூல் தொகுப்பில் இடம்பெற்றுள்ளன. அவை: அகநானூறு 170, புறநானூறு 316.
இவரது புறநானூற்றுப் பாடல் 'கள்ளில் வாழ்த்திக் கள்ளில் வாழ்த்தி' என்று தொடங்குகிறது. வல்லாண் கள்ளில் கடையில் உறங்கிக்கொண்டிருப்பானாம். அவனைக் காணும் பாணரை அவன் பேணுவானாம். இந்த வல்லாணைப் புலவர் கள்ளில் கடையத்தனாகக் காட்டுவதால் வெண்ணாகனார் என்னும் இவரது பெயரில் 'கள்ளிற் கடையத்தன்' என்னும் அடைமொழி சேர்க்கப்பட்டுள்ளது.

நெய்தல்நிலத் தலைவி தன் தலைவனை எண்ணிக் காம வயத்தில் அவர்களுடைய உறவைப்பற்றிப் பற்றித் தன் நெஞ்சுக்குக் கூறுகிறாள்.

கானல் கழறாது (எடுத்துரைக்காது)
கழி கூறாது (சான்று சொல்லாது)
தேன் உண்ணும் வண்டுகள் மொழியாது (வாய் பேசமாட்டா)

அலவ! (நண்டே!)
உன்னைக் கவரும் கடற்காக்கை தன் பெடையோடு உறங்கும் நள்ளிரவில் சுறாமீன் உன்னைக் கவரக் கனவு கண்டுகொண்டிருக்கும் வேளையில் நீ வெளியில் வந்து எட்டிப் பார்த்தாய் அல்லவா?

நெஞ்சே!
அவன் நள்ளிரவில் உன்னோடு காம வெள்ளத்தில் இணைந்து நீந்தினான். (சேர்ந்தான்) அது உனக்கு மட்டுந்தான் தெரியும்.

என்ன செய்யப்போகிறாய்?

வல்லமை உள்ள ஆண்மகனின் இருப்புநிலையைக் கூறுவது வல்லாண்முல்லை.

பாணர் ஒருவர் வல்லாண் ஒருவனைக் காணச் செல்கிறார். அன்றைக்கு முதல்நாள் என்ற பாணன் ஒருவனுக்கு அந்த வல்லாண் தன் வாளைப் பணையமாக வைத்துப் பொருளீட்டிக்கொண்டுவந்து கொடுத்தானாம். 

அவன் ஈவதில்லாளனாம். (ஈகை இல்லத்தில் வாழ்பவனாம்) அவனிடம் செல்லும்படி புலவர் மற்றொரு பாணனை ஆற்றுப்படுத்துகிறார். சென்றால் பாணனின் மனைவி வள்ளி (வளைந்த) இடுப்பில் அணியத்தக்க என்னும் அணிகலனைத் தருவானாம். உண்ணக் கள்ளும் உணவும் தருவானாம். வேந்தர் விழுமம் உறப் போரிட்டுக் கொண்டுவந்து தருவானாம்.

இப்படி அவனைப்பற்றிச் சொல்லிவிட்டு 'அவன் என் இறைவன்' என்று புலவர் குறிப்பிடுகிறார்.


</doc>
<doc id="101903" url="https://ta.wikipedia.org/wiki?curid=101903" title="கீரனுக்கு இலக்கணம் உபதேசித்த படலம்">
கீரனுக்கு இலக்கணம் உபதேசித்த படலம்

திருவிளையாடற் புராணத்தில் 54 வது படலமாக கீரனுக்கு இலக்கணம் உபதேசித்த படலம் உள்ளது. இப்படலத்தில் சிவன் நக்கீரருக்கு இலக்கணம் கற்பித்த வரலாறு கூறப்பட்டுள்ளது.

சங்கத்துப் புலவர் கூட்டத்திலே நக்கீரர் சிவபெருமான் மீது நீங்காத பக்தி கொண்டவர். தினமும் பொற்றாமரைக் குளத்தில் நீராடி சோமசுந்தரப்பெருமானை வழிபடும் கடமை கொண்டவர். சிவபெருமான் நக்கீரர் மீது கொண்ட அன்பின் காரணமாக அகத்திய முனிவரை அழைத்து நக்கீரருக்கு இலக்கணம் கற்பிக்குமாறு ஆணையிட்டார். அகத்திய முனிவரும் முதல் நூலை தொகை, வகை, விரி முறையினாலே காண்டிகை உரையினாலும், விருத்தி உரையினாலும் ஐயம் திரிபறக் கற்பித்தார். நக்கீரரும் தாம் கற்றவற்றை மற்றப் புலவர்களுக்கும் ஓதி இறைவனிடத்தில் நீங்காத அன்பு பூண்டார். 


</doc>
<doc id="101905" url="https://ta.wikipedia.org/wiki?curid=101905" title="தொண்டீசுவரம்">
தொண்டீசுவரம்

தொண்டீசுவரம் (அல்லது "தொண்டேசுவரம்", "தொண்டேச்சரம்") என்பது இலங்கையின் தெற்கில் மாத்தறை மாவட்டத்தில் தெவிநுவர (தேவந்திரமுனை) எனும் பகுதியில் இருந்த ஒரு வரலாற்று சிறப்பு மிக்க சிவன் கோயிலாகும். இக்கோயில் போத்துக்கீசர் ஆட்சியின் போது போத்துக்கீசரால் உடைக்கப்பட்டு (Souza d'Arronches) கத்தோலிக்க கிறித்துவர்களிடம் ஒப்படைக்கப்பட்டது என்று அறியமுடிகிறது.

பஞ்சஈஸ்வரங்கள் (ஐந்து ஈஸ்வரங்கள்) என்று குறிப்பிடப்படும் ஐந்து சிவாலயங்களில் நகுலேஸ்வரம், திருக்கோணேஸ்வரம், திருக்கேதீஸ்வரம், முன்னேஸ்வரம் ஆகிய நான்கும் பல்வேறு இடர்பாடுகள் மத்தியில் இன்றும் சிவாலயங்களாகத் திகழ்கின்றன. அதேவேளை தெற்கிலிருந்த தொண்டீஸ்வரம் இலங்கையை ஆக்கிரமித்த போத்துக்கீசியரால் சிதைவடைக்கப்பட்டது. இங்கு மேற்கொள்ளப்பட்ட அகழ்வாராய்ச்சிகளின் போது ஒரு பெரிய சிவலிங்கம் ஒன்று ஆய்வாளர்கள் அகழ்ந்து எடுக்கப்பட்டது. இருப்பினும் இந்த தகவல் வெளியில் வெளிவராமல் தடுக்கப்பட்டதாக வரலாற்று ஆய்வாளரான முருகர் குணசிங்கம் அவர்கள் கூறுகின்றார்.

தற்போது தொண்டேச்சரம் கோயில் இருந்த இடத்தில் ஒரு விஷ்ணு கோயில் அங்கிருந்த சிங்களப் பௌத்தரால் எழுப்பப்பட்டுள்ளது. "தெவிநுவர கோயில்" என இது அழைக்கப்படுகிறது.

வரலாற்று ரீதியாக இலங்கையின் நான்கு திசைகளிலும் நான்கு ஈச்சரங்கள் இருந்து இலங்கையைக் காவல் காத்ததாகக் கூறப்படும் நான்கு ஈச்சரங்கள்.




</doc>
<doc id="101907" url="https://ta.wikipedia.org/wiki?curid=101907" title="2011 கனடா நடுவண் அரசுத் தேர்தல்">
2011 கனடா நடுவண் அரசுத் தேர்தல்

2011 கனடாவின் நடுவண் அரசுத் தேர்தல் வரும் மே மாதம் நடைபெற உள்ளது. கனடாவின் பழமைவாதக் கட்சியின் சிறுபான்மை அரசு நாடாளுமன்றத்தை அவமதிப்புச் செய்ததாக எதிர்க் கட்சிகளால் கொண்டுவரப்பட்ட நம்பிக்கையில்லா வாக்கு வெற்றி பெற்றதால் தேர்தல் அறிவிக்கப்பட்டது. இது கடந்த 7 ஆண்டுகளில் நடைபெறும் நான்காவது தேர்தல் ஆகும். 





</doc>
<doc id="101922" url="https://ta.wikipedia.org/wiki?curid=101922" title="வாய் துர்நாற்றம்">
வாய் துர்நாற்றம்

வாய் துர்நாற்றம் ("Halitosis/Bad breadth") என்பது வாயிலிருந்து துர்நாற்றம் வீசுவதைக் குறிக்கிறது. பெரும்பாலும் வாய் அசுத்தமாக உள்ளதன் அறிகுறியாக இருந்தாலும் சில நேரங்களில் வேறு பல நோய்களை வெளிப்படுத்தும் அறிகுறியாகவும் இருக்கிறது.
பல் சொத்தை, பல்முரசு நோய்களுக்குட்பட்டபின் (periodontal disease) வாய் துர்நாற்றம் ஏற்படுவதைக் குறித்த கவலையானது பொதுமக்கள் பல் மருத்துவமனைக்கு அடிக்கடிச் செல்லும் தலையாயக் காரணங்களுள் மூன்றாவதாக விளங்குகிறது. பொதுமக்களில் இருபது சதவிகிதத்தினர் ஒருவாறு வாய் துர்நாற்றத்தினால் அவதிப்படுகிறார்கள்.

வாய் துர்நாற்றத்திற்கு பொதுவான காரணங்களாக மோசமான வாய் சுகாதாரம், புகைப்பிடித்தல், மது அருந்துதல், நீர்ச்சத்து குறைவாக இருத்தல் ஆகியவைக் குறிப்பிடப்படுகின்றன. தீராத குடல் நோய் மற்றும் புண், ஈறுகளில் பிரச்சனை, சர்க்கரை நோய் ஆகிய மருத்துவக் காரணங்களும், அசைவ உணவுத் துணுக்குகள் வாயில் தங்குவது ஆகியவையும் காரணங்களாகக் கூறப்படுகிறது.



</doc>
<doc id="101926" url="https://ta.wikipedia.org/wiki?curid=101926" title="பசார் அல்-அசத்">
பசார் அல்-அசத்

பஷர் அல்-அசாத் (, ""; பிறப்பு 11 செப்டம்பர் 1965) சிரிய அரபுக் குடியரசின் தலைவரும் பா'த் கட்சியின் மண்டலச் செயலாளரும் முன்னாள் தலைவர் ஹஃபெஸ் அல் அஸாத்தின் மகனும் ஆவார். இசுரேல் மற்றும் ஐக்கிய அமெரிக்காவினை எதிர்த்து வந்தார்.



</doc>
<doc id="101930" url="https://ta.wikipedia.org/wiki?curid=101930" title="முஸ்லிம் குரல் (இதழ்)">
முஸ்லிம் குரல் (இதழ்)

முஸ்லிம் குரல்: இந்தியாவில் தமிழ்நாடு சென்னையிலிருந்து 1975ம் ஆண்டு முதல் வெளிந்த ஒரு மாத இதழாகும். 
அபிராமம் எஸ். எம். கனி சிஸ்தி நூரி. இவர் "நூருல் இஸ்லாம்", "மறுமலர்ச்சி" ஆகிய இதழ்களில் தொடர்ந்து எழுதி அறிமுகமானவர். "பத்ஹல் இஸ்லாம்" இதழில் துணை ஆசிரியராகவும் பணியாற்றியுள்ளார். அதன் பின்பே "முஸ்லிம் குரல்" மாத இதழை ஆரம்பித்துள்ளார். மார்க்க சொற்பொழிவாளர். மலேசியா, இலங்கை, சிங்கப்பூர் வானொலிகளிலும் பேசியிருக்கிறார். தமிழ்நாடு முஸ்லிம் லீக் துணைப் பொதுச் செயலாளராக இருந்தவர். தமிழ்நாடு இஸ்லாமிய நற்பணிச்சபைத் தலைவராகவும், தமிழ்நாடு சுன்னத் வல்ஜமாஅத் ஒருங்கிணைப்புப் பேரவை பொதுச் செயலாளராகவும் பணியாற்றியுள்ளார். தமிழ்நாடு முஸ்லிம் இதழாளர் சங்கத் தலைவராக இருமுறை தேர்ந்தெடுக்கப்பட்டுள்ளார்.
"அஹல சுன்னத் வல்ஜமாஅத் கொள்கை விளக்க இதழ்
இவ்விதழ் அரசியல், ஆன்மீகம், சமுதாய சீர்த்திருத்தம், வரதட்சணை ஒழிப்பு போன்ற பணிகளை முன்னெடுப்பதில் தீவிரமாக இருந்துவந்தது. மேலும், உடனுக்குடன் செய்தி வெளியிட்டும் வருகின்றது. இதனால் இருமுறை மானஇழப்பு வழக்குகளை சந்தித்துமுள்ளது. 


</doc>
<doc id="101933" url="https://ta.wikipedia.org/wiki?curid=101933" title="வல்கன் நடவடிக்கை">
வல்கன் நடவடிக்கை

வல்கன் நடவடிக்கை ("Operation Vulcan") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு போர் நடவடிக்கை. துனிசியப் போர்த்தொடரின் இறுதிகட்ட மோதலான இதில், துனிசியாவில் எஞ்சியிருந்த அச்சுப் படைகள் நேச நாட்டுப் படைகளால் தோற்கடிக்கப்பட்டு சரணடைந்தன. இதுவே வடக்கு ஆப்பிரிக்க போர்முனையின் இறுதிகட்ட மோதல்.

மார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியாவின் வடமேற்கு முனையில் சுற்றி வளைக்கப்பட்டன. அவை நடுநிலக் கடல் பகுதி வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் வான்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கை என்ற நடவடிக்கையை நேச நாட்டுப் படைகள் மேற்கொண்டன. இதன்மூலம் வடக்கு ஆப்பிரிக்காவுக்கு வரும் அச்சுப் போக்குவரத்து வானூர்திகள் சுட்டு வீழ்த்தப்பட்டு, வடக்கு ஆப்பிரிக்கா ஐரோப்பாவிலிருந்து துண்டிக்கப்பட்டது. இதே போல கடல்வழிப் போக்குவரத்தைத் துண்டிக்க ரெட்ரிபியூசன் நடவடிக்கை மேற்கொள்ளப்பட்டது. இவ்விரண்டு நடவடிக்கைகளால் துனிசியாவில் அச்சுப் படைகள் முழுமையாகத் துண்டிக்கப்பட்டுவிட்டன.

தூனிஸ் நகரைச் சுற்றி அச்சுப் படைகள் பலமான அரண்நிலைகளை அமைத்திருந்தன. அச்சுப் படைகள் முழுமையாக சுற்றி வளைக்கப்பட்டபின் நேசப் படைகளின் இறுதிகட்ட தரைப்படை தாக்குதல் மே 6ம் தேதி தொடங்கியது. கடுமையான சண்டைக்குப் பின்னர் மே 7ம் தேதி தூனிஸ் நகருக்குள் பிரித்தானியப் படைகள் நுழைந்தன. மேலும் 6 நாட்கள் சண்டைக்குப்பின்னர் துனிசியாவில் எஞ்சியிருந்த அச்சுப் படைகள் அனைத்தும் சரணடைந்தன. சுமார் 2,30,000 அச்சுப் படைவீரர்கள் போர்க்கைதிகளாக்கப்பட்டனர். இத்துடன் துனிசியப் போர்த்தொடர் முற்றுப்பெற்றது.


</doc>
<doc id="101957" url="https://ta.wikipedia.org/wiki?curid=101957" title="கன்னெலிய-தெதியகல-நாக்கியாதெனிய">
கன்னெலிய-தெதியகல-நாக்கியாதெனிய

கன்னெலிய-தெதியகல-நாக்கியாதெனிய எனப்படுவது இலங்கையின் தென் மாகாணத்தில் காணப்படும் தாழ்நில மழைக்காடுகள் மூன்றின் தொகுப்பாகும். 2004 ஆம் ஆண்டு இத்தொகுப்பை உயிர்வள ஒதுக்கீட்டுப் பகுதியொன்றாக யுனெசுகோ அறிவித்தது. இந்த கன்னெலிய-தெதியகல-நாக்கியாதெனிய தொகுதி இலங்கையில் எஞ்சியுள்ள மழைக்காடுகளில் மிகப் பெரியதும் சிங்கராஜக் காட்டுக்கு அடுத்தபடியாக முக்கியம் பெறுவதும் ஆகும். இக்காட்டுப் பகுதியானது பூக்குந் தாவர இனங்களின் எண்ணிக்கையின் அடிப்படையில் தெற்காசியாவிலேயே வளம் மிக்க காடுகளில் உள்ளடங்குகிறது. இக்காட்டுத் தொகுதியானது காலி மாநகரிலிருந்து வடகிழக்காக கிட்டத்தட்ட 35 கிலோமீற்றர் தொலைவில் உள்ளது. இதன் மற்றொரு எல்லைக்கு அருகாமையில் அக்குரசை நகரம் காணப்படுகிறது. இம்மழைக்காட்டுத் தொகுதியே இப்பகுதியில் ஒடும் கிங், நிள்வளா, பொல்வத்து ஓயா போன்ற ஆறுகளுக்கு நீரேந்துப் பகுதியாக இருக்கிறது. மேலும், இவ்வுயிர்வள ஒதுக்கீட்டுப் பகுதியில் இலங்கைக்குத் தனிச் சிறப்பான தாவரங்கள், விலங்குகள் போன்றன ஏராளமாகக் காணப்படுகின்றன.

இவ்வுயிர்வள ஒதுக்கீட்டுப் பகுதியில் சமாந்தர மலைத்தொடர்களும் சமவெளிகளும் நிறையவே காணப்படுகின்றன. அவற்றின் உயர்ந்த பகுதிகள் கடல் மட்டத்திலிருந்து 60 மீற்றர் முதல் 425 மீற்றர் வரை வேறுபடுகின்றன. இப்பகுதியின் வருடாந்த சராசரி வெப்பநிலை 27.0°C ஆக இருக்கும் அதே வேளை ஆண்டின் எக்காலத்திலும் வெறுமனே 4°C-5°C வெப்பநிலை வித்தியாசத்திற்கு மேல் தோன்றுவதில்லை. இக்காடுகள் பெறும் வருடாந்த மழைவீழ்ச்சி 3,750 மிமீ ஆகும். கோண்டுவானாவில் இருந்ததாகக் கருதப்படும் மிகப் பழங்கால உயிரினங்கள் இக்காடுகளில் காணப்படுகின்றன. இக்காடுகளில் உள்ள சில தாவர, விலங்கினங்கள் இந்தோமலாய தாவர, விலங்கினங்களுடன் தொடர்பு பட்டனவாகக் காணப்படுகின்றன.

இக்காட்டுத் தொகுதியானது இப்பகுதியின் ஆறுகள், ஓடைகள் பலவற்றிற்கும் முக்கிய நீரேந்துப் பகுதியாகத் தொழிற்படுகிறது. இக்காட்டிலிருந்து மேற்காக ஓடும் கிங் ஆறு, கிழக்காக ஓடும் நிள்வளா ஆறு, தெற்காக ஓடும் பொல்வத்து ஓயா ஆறு போன்றன உற்பத்தியாகும் இடங்கள் இக்காடுகளினுள்ளேயே காணப்படுகின்றன. கன்னெலிய காட்டிலிருந்து உற்பத்தியாகும் சிறிய ஓடைகளுள் கன்னெலி, நனிகித்த, உடுகம போன்றன அடங்குகின்றன. ஹொம தொல எனும் ஓடை நாக்கியாதெனிய காட்டிலிருந்து உற்பத்தியாகும் அதே வேளை கல்பந்தி தொல எனும் ஓடை தெதியகல காட்டிலிருந்து உற்பத்தியாகிறது.

கன்னெலிய-தெதியகல-நாக்கியாதெனிய காட்டுத் தொகுதியானது பூக்குந் தாவர இனங்கள் தொடர்பில் தனிச் சிறப்புக்கள் பலவற்றைக் கொண்டுள்ளது. இலங்கையின் தாழ்நில மழைக்காடுகளுக்குத் தனிச் சிறப்பான தாவரங்களுள் 17 வீதமானவை இக்காட்டுத் தொகுதியில் மாத்திரமே காணப்படுகின்றன. இங்கு பதியப்பட்டுள்ள பலகைத் தாவர இனங்கள் 319 இல் 52 வீதமானவை தனிச் சிறப்பானவையாகும். இக்காட்டுத் தொகுதியின் தாவரவியற் தன்மைகள் இலங்கையின் தாழ்நில மழைக்காடுகளுக்கு உரியனவாகும். தூன-இருசிறகி-நாக மரத் தொகுதிகளிலான பூக்குந் தாவர சமுதாயங்கள் இக்காடுகளெங்கும் பொதுவாகக் காணப்படுகின்றன.

இக்காடுகளில் ஏராளமான மூலிகைத் தாவரங்கள் காணப்படுகின்றன. அவற்றுள் மஞ்சற்கொடி (சிங்களத்தில் வெனிவெல்கெட்ட), சீந்தில் முதலியன நிறையவே காணப்படுகின்றன. இவை தவிர இன்னும் பல அரிய தாவர இனங்கள் இக்காட்டுப் பகுதியில் காணக் கிடைக்கின்றன.

கன்னெலிய-தெதியகல-நாக்கியாதெனிய காட்டுத் தொகுதியிலும் அதனை அண்டிய சிறு காட்டுப் பகுதிகளிலும் 220 வகையான விலங்கினங்கள் வாழ்வதாகப் பதியப்பட்டுள்ளது. அவற்றுள் 41 விலங்கினங்கள் தனிச் சிறப்பானவையாகும். இக்காட்டுத் தொகுதியில் 86 முலையூட்டி இனங்கள் வாழ்கின்றன. அவற்றுள் சுண்டெலியினங்கள், கொறிணிகள், ஊனுண்ணிகள் மற்றும் முதனிகள் பலவும் காணப்படுகின்றன. இலங்கைக்குத் தனிச் சிறப்பான பறவையினங்கள் 26 இல் 20 இனங்கள் இக்காட்டுத் தொகுதியில் காணப்படுகின்றன. அவற்றுள் இலங்கைக் காட்டுக்கோழி, செம்முகப் பூங்குயில் போன்றனவும் அடங்கும். கன்னெலிய-தெதியகல-நாக்கியாதெனிய காட்டுத் தொகுயிலிருந்து ஊற்றெடுக்கும் ஆறுகளிலும் ஓடைகளிலும் இலங்கைக்குத் தனிச் சிறப்பான நன்னீர் மீன்களில் 20 சதவீதமானவை வாழ்கின்றன. இக்காடுகளில் வாழும் நச்சுப் பிராணிகளில் 36 வகையான பாம்பினங்கள் வாழ்கின்றன. அவற்றுள் 6 குடும்பங்களைச் சேர்ந்த 17 இனங்கள் இப்பகுதிக்குத் தனிச் சிறப்பானவையாகும். மேலும், இம்மழைக்காடுகளில் 23 பல்லியினங்கள் வாழ்வதாகப் பதியப்பட்டுள்ளது.

இக்காட்டுத் தொகுதியைச் சூழவுள்ள 78 கிராமங்களில் கிட்டத்தட்ட 10,000 மக்கள் வாழ்கின்றனர். கட்டுமரம் சாரா உற்பத்திகள், நெல் வேளாண்மை, தேயிலை, இறப்பர், கறுவாப் பெருந்தோட்டங்கள், விலங்கு வளர்ப்பு மற்றும் ஏனைய வகைப் பயிர்த் தொழில்களும் காடு சார் குடிசைக் கைத்தொழில்களும் இக்காடுகளைச் சுற்றி நிகழும் முதன்மையான பொருளாதார முயற்சிகளாகும். இக்காட்டுத் தொகுதியினுள்ளேயே நுகேகொட, ரஜகல, தெதியகல ஆகிய பௌத்தத் துறவு மடங்கள் காணப்படுகின்றன. 1988 ஆம் ஆண்டு தடை செய்யப்படும் வரையில் இக்காட்டுத் தொகுதியில் மரங்களைத் தறித்தல் சுதந்திரமாக நிகழ்ந்து வந்தது. இதில் நன்மையான விடயம் யாதெனில், இங்கு காணப்படும் தாவரங்களினதும் விலங்குகளினதும் உயிர்ப்பல்வகைமை நல்ல முறையில் பேணப்படுவதாகும். சிங்கராஜக் காட்டுக்கும் கன்னெலிய-தெதியகல-நாக்கியாதெனிய காட்டுத் தொகுதிக்கும் இடையில் இணைப்புக் காடொன்றை உருவாக்குவதன் மூலம் அவற்றுக்கிடையில் விலங்குகளின் சுதந்திர நடமாட்டத்துக்கு வழிவகுப்பது பற்றி ஆராயப்பட்டு வருகிறது. இங்கு காணப்படும் இலங்கைக்குத் தனிச் சிறப்பான பறவையினங்கள் தற்போது மிக அரியனவாகிவிட்டன. இங்குள்ள தாவர இனங்களில் 27 வகையானவை அழிவை எதிர்நோக்குவனவாக வகைப்படுத்தப்பட்டுள்ளன. அவற்றுள் 45 வீதமானவை அரிய தாவரங்கள் என்னும் வகைப்படுத்தலில் அடங்குகின்றன.



</doc>
<doc id="101958" url="https://ta.wikipedia.org/wiki?curid=101958" title="முஸ்லிம் பாதுகாவலன்">
முஸ்லிம் பாதுகாவலன்

முஸ்லிம் பாதுகாவலன் இலங்கையின் தலைநகர் கொழும்பிலிருந்து 1901ம் ஆண்டு மாதம் இருமுறை வெளிவந்த இதழ்.

1900ல் இவர் "அஸ்ஸாப்" என்ற அரபுத் தமிழ் இதழை ஏற்கனவே வெளியிட்டவர். சித்திலெவ்வை எழுதிய "அஸ்றாதுல் ஆலம்" என்ற நூலுக்கு வெளிவந்த கண்டனங்களுக்குப் பதிலளித்து "சத்திய ஞானார்த்தம்" என்ற நூலை அசீஸ் எழுதியுள்ளார். எனவே, இவர் சித்திலெவ்வை போன்று சமய சீர்த்திருத்தவாதியாக இருந்திருக்கிறார். இவர் 1907ல் "அல்-முஸ்லிம்" என்ற இதழை நடத்தினார்.

இந்த இதழ் மாதம் இருமுறை (ஒரு வெள்ளிவிட்டு ஒரு வெள்ளி) வெளியிடப்பட்டாலும் தேவையைக் கருத்திற்கொண்டு இடைக்கிடையே சிறப்பு இதழ்களை வெளியிட்டுள்ளது. 

"முஸ்லிம் பாதுகாவலன்" இதழில் ஆங்கிலப் பகுதியும் இணைக்கப்பட்டிருந்தது. ஆங்கிலப் பகுதிக்கு "முஸ்லிம் கார்டியன்" என்று பெயரிடப்பட்டிருந்தது.


</doc>
<doc id="101960" url="https://ta.wikipedia.org/wiki?curid=101960" title="அல்ஹிதாயா (1964 இதழ்)">
அல்ஹிதாயா (1964 இதழ்)

அல்ஹிதாயா (1964): இந்தியாவில் காயல்பட்டிணத்திலிருந்து 1964ம் ஆண்டு தொடக்கம் மாதாந்தம் வெளிவந்த ஒரு இஸ்லாமிய இதழாகும். அல்ஹிதாயா எனும் பெயரில் அவ்வப்போது சில இதழ்கள் வெளிவந்துள்ளன. இவ்விதழ் 60களின் இறுதிவரை வெளிவந்துள்ளதாக அறிய முடிகின்றது.

இவ்விதழின் ஆரம்ப பொறுப்பாசிரியராக "காயல் தர்வேஸ் முகம்மது" கடமையாற்றினார். இதுவொரு சங்கத்தின் வெளியீடாக அமைந்தமையினால் சங்க நிர்வாக அங்கத்தவர்கள் மாறும்பொழுது ஆசிரியரும் மாறியுள்ளார். இரண்டாம் ஆண்டில் ஆசிரியர் "ச. மு. க. அ. ச. முகம்மது அப்துல் காதிறும்", நான்காம் ஆண்டில் "ப. உ. கா. சைகு அப்துல் காதரும்" பணியாற்றியுள்ளனர்.

"உண்மையைச் சொல்வோம். நன்மையைச் செய்வோம்" எனும் பணிக்கூற்று முதலாம் ஆண்டு இதழ்களில் காணப்பட்டன. இரண்டாம் ஆண்டு இதழ்களில் "இஃதோர் உயரிய அறபு மாதத் தமிழ் பிரகடனம்" என்றும், நான்காம் ஆண்டு இதழ்களில் "இஃதோர் உயரிய அறபு மாதத் தமிழ்ச் சஞ்சிகை" என்றும் பணிக்கூற்று மாற்றமடைந்துள்ளன.


இச்சஞ்சிகையின் சந்தா வித்தியாசப்பட்டிருந்தது. பொதுவாக அண்டுசந்தா ரூ. 3.00 என குறிக்கப்பட்டிருந்தாலும்கூட, பிற சமயத்தாருக்கும் மாணவர்கள், பொதுமன்றங்களுக்கும் ரூ.2.00 என்று சலுகை காட்டப்பட்டிருந்தது.

இவ்விதழ் "சுன்னத் வல்ஜமாஅத்" எனும் அமைப்பின் வெளியீடாக இருந்தமையினால் இஸ்லாமிய அடிப்படைக் கருத்துகளுக்கு முக்கியத்துவம் கொடுத்துள்ளது. மேலும், இஸ்லாமிய சமூகத்தினர் தொடர்பான பல்வேறுபட்ட கட்டுரைகளும், ஆக்கங்களும் இடம்பெற்றிருந்தன. இஸ்லாமியர்களிடத்தே அல்லாஹ்வை படைத்தவனாகவும் அவனது தூதராக முஹம்மது நபி அவர்களை ஏற்று முஹம்மது நபியவர்களின் சொல், செயல். போதனைப்படி கொள்கைகளைக் கடைப்பிடிப்போர் "சுன்னத் வல்ஜமாஅத்" எனப்படுவர். இந்த அடிப்படைக்கமைய இவ்விதழின் ஆக்கங்கள் அமைந்திருந்தன.


</doc>
<doc id="101967" url="https://ta.wikipedia.org/wiki?curid=101967" title="சமுதாயம் (இதழ்)">
சமுதாயம் (இதழ்)

சமுதாயம்: இலங்கையில் மத்திய மலைநாட்டின் தலைநகர் கண்டிக்கு அண்மையில் உள்ள கல்ஹின்னை எனுமிடத்திலிருந்து வெளிவந்த காலாண்டிதழாகும்.
எஸ். எம். ஹனிபா. இவர் சாஹிராக் கல்லூரியில் கற்கும் காலத்தில் இச்சஞ்சிகையை வெளியிட்டார்.
சமுதாயம் முதல் இதழ் 1948ம் ஆண்டில் வெளிவந்துள்ளது. ஆறு இதழ்கள் தொடர்ச்சியாக வெளிவந்துள்ளதாக அறியமுடிகின்றது. சமுதாயம் நின்ற பின்பு எஸ். எம். ஹனிபா தமிழ்மன்றம் என்ற இலக்கிய அமைப்பை உருவாக்கி ஈழத்து எழுத்தாளர்களின் நூல்களை வெளியிட்டு வந்தார். தமிழ் மன்றம் 100க்கும் மேற்பட்ட நூல்களை வெளியிட்டுள்ளார். 
சமுதாயம் கலை இலக்கிய சஞ்சிகையாக விளங்கியது. இதில் சிறுகதைகள், கவிதைகள், கட்டுரைகள், ஆய்வுக் கட்டுரைகள், இலக்கிய ஆய்வுக் கட்டுரைகள், நேர்காணல்கள் போன்ற பல்வேறு ஆக்கங்கள் இடம்பெற்றுள்ளன. இதில் குறிப்பாக பல்கலைக்கழக விரிவுரையார்கள், பேராசிரியர்களின் ஆய்வுக் கட்டுரைகளும், இஸ்லாமிய அறிஞர்களின் ஆய்வுக் கட்டுரைகளும் இடம்பெற்றிருந்தன.


</doc>
<doc id="101969" url="https://ta.wikipedia.org/wiki?curid=101969" title="டோகாமாக்">
டோகாமாக்

டோகோமாக் (tokamak) காந்தப் புலத்தை பயன்படுத்தி பிளாசுமாவை ஓர் குறிப்பிட்ட (வடை போன்ற) "டோராயிடு" வட்ட வடிவத்தில் அடைத்து வைக்க உருவாக்கப்பட்ட ஓர் இயந்திரமாகும். ஓர் நிலையான சமநிலை எய்திய பிளாசுமாவை உருவாக்க இந்த வட்ட அமைப்பினை சுற்றி உள்ள காந்தப் புலம் விரிபரப்புச் சுருளி வடிவில் இருத்தல் வேண்டும். இதனை டோராயிடு வடிவினுள் வட்டங்களாக செல்லும் புலத்தையும் இதற்கு செங்குத்தான தளத்தில் செல்லும் மற்றொரு புலத்தையும் சேர்ப்பதன் மூலம் நிறைவேற்றலாம். டோகாமாக்கில் முதலாவதான காந்தப்புலத்தை டோரசை சுற்றியுள்ள மின்காந்தங்கள் உருவாக்குகின்றன. மற்றதை பிளாசுமாவினுள் கடத்தப்படும் டோராயிடு வடிவ மின்னோட்டம் உருவாக்குகிறது. இந்த மின்னோட்டம் இரண்டாவது தொகுப்பு மின்காந்தங்களால் தூண்டுதலால் ஏற்படுகிறது. 

பல்வகை காந்தப் புல அடக்கு இணைவு இயந்திரங்களில் டோகோமாக்கும் ஒன்று. கட்டுப்படுத்தப்பட்ட வெப்ப அணுக்கரு இணைவு ஆற்றல் உருவாக்கும் ஆய்வுகளில் மிகவும் ஆயப்படும் ஒரு இயந்திரமாகவும் டோகாமாக் விளங்குகிறது. பிளாசுமாவின் மிக உயர்ந்த வெப்பநிலைகளில் எந்த திண்மப்பொருளும் இருக்கவியலாதமையாலேயே காந்தப்புலம் பயன்படுத்தப்படுகிறது. டோகாமாக்கிற்கான ஓர் மாற்று இசுடெல்லரேடர் ஆகும். "யுரேனியம் கரு உலை" (UCR) போல டோகாமாக்குகள் பரவலாக அறியப்படவில்லை.

டோகாமாக்கினை 1950களில் ஓலெக் லாவ்ரெந்த்யெவின் ஆய்வால் ஊக்கமூட்டப்பட்டு சோவியத் இயற்பியலாளர்கள் இகார் டாம்மும் ஆந்திரே சகாரோவும் கண்டுபிடித்தனர்.

டோகாமாக் என்ற சொல்லாக்கம் "காந்தப்புலம் கொண்டு டோராயிடு வடிவ அறை" என்ற சொற்றொடரிடரின் சுருக்கமாக அமைந்த உருசிய சொல் токамак ஒலிபெயர்த்தலாக உருவானது.





</doc>
<doc id="101974" url="https://ta.wikipedia.org/wiki?curid=101974" title="அஜாயிபுல் அக்பார் (இதழ்)">
அஜாயிபுல் அக்பார் (இதழ்)

அஜாயிபுல் அக்பார்: இந்தியாவில் சென்னையிலிருந்து 1905ம் ஆண்டு தொடக்கம் வாராந்தம் வெளிவந்த ஒரு இஸ்லாமிய இதழாகும்.

தமிழ் புத்தாண்டான ஏப்ரல் 13, 1905ல் வெளிவந்துள்ளது. 
முதலாம் இதழில் இவ்விதழின் நோக்கம் பற்றி "தேட்டம்" எனும் தலைப்பில் ஆசிரியர் பின்வருமாறு குறிப்பிட்டிருந்தார்.
அஜாயிபுல் அக்பார் என்றால் அதிசயச் செய்திகள் என்று அல்லது புதுமைச் செய்திகள் என பொருள்படும். இது அரபுப் தமிழ் இதழ். "அக்பார்" என்று அரபியில் குறிப்பிட்டது போலவே தமிழிலும் "அக்பார்" என்று எழுதப்பட்டிருக்கிறது.


</doc>
<doc id="101994" url="https://ta.wikipedia.org/wiki?curid=101994" title="சுப. அருள்மணி">
சுப. அருள்மணி

மருத்துவர் சுப. அருள்மணி, பாட்டாளி மக்கள் கட்சியில் துணைப் பொதுச் செயலாளராக இருக்கின்றார். புதுக்கோட்டை மாவட்டத்திற்கான மாவட்டக் குழு உறுப்பினராக 2006 இல் தெரிவு செய்யப்பட்டு பணியாற்றி வருகிறார். புதுகோட்டை மாவட்டம் ஆலங்குடித் தொகுதியில் பாட்டாளி மக்கள் கட்சியின் சார்பாக 2011 சட்டமன்றத் தேர்தலில் போட்டியிட்டு வெற்றிவாய்ப்பை இழந்துள்ளார்.

மருத்துவர் அருள்மணி புதுகோட்டை மாவட்டம், கீரமங்கலம் தாலுகா சேந்தன்குடியைச் சேர்ந்தவர். தந்தை சுப்பிரமணியன் ஆசிரியர். மருத்துவப் படிப்பில் உயர் கல்வி பெற்று, அறந்தாங்கியில் 'அம்மன் மருத்தவ மனை' என்ற பெயரில் மருத்துவமனை நடத்தி வருகிறார்.



</doc>
<doc id="102021" url="https://ta.wikipedia.org/wiki?curid=102021" title="ரஞ்சித மஞ்சரி (இதழ்)">
ரஞ்சித மஞ்சரி (இதழ்)

ரஞ்சித மஞ்சரி: இது இந்தியாவில் சென்னையிலிருந்து 1932ம் ஆண்டு முதல் மாதாந்தம் வெளிவந்த இதழாகும்.
பா. தாவுத் சா. 
"தாருல் இஸ்லாம்" வெளியீடு. இக்காலகட்டங்களில் வெளிவந்த தாருல் இஸ்லாம் இதழ் மாதந்தோறும் கலை இலக்கிய நோக்கம் கொண்டு இவ்விதழை வெளியிட்டது.

"ஓர் உயர்ந்த மாத சஞ்சிகை" 
இவ்விதழில் பெரும்பாலும் படைப்பிலக்கியங்களும், வரலாற்று இலக்கியக் கதைகளும் இடம்பெற்றிருந்தன. முதல் இதழில் "அல்பு லைலா வலைலா" என்ற பெயரில் பிரபல்யம் பெற்றிருந்த "அரபுக்கதைகளை ஆயிரத்தோர் இரவில்" எனும் பெயரில் தாவூத் சா தமிழில் எழுதத் தொடங்கியிருக்கிறார். "ஆயிரம் இரவும் அப்பால் ஓரிரவும்" எனும் கதை அரபி மொழியில் "அல்பு லைலா வலைலா" என பெயரிடப்பட்டுள்ளது. இப்பெயரின் பொருள், ஆயிரத்தோர் இரவு என்றே சொல்லப்படும். இன்னமும் ஆழ்ந்து நோக்குமிடத்து "ஆயிரம் இரவும் அப்பால் ஓரிரவும்" என்பதுதான் அந்த அரபிப் பெயரின் நேரான பொருளாகும்" என்ற முகவுரையுடன் கதை தொடங்குகிறது. மேலும், இது போன்ற வரலாற்று முக்கியத்துவமிக்க கதைகளும் தொடங்கப்பட்டன.


</doc>
<doc id="102024" url="https://ta.wikipedia.org/wiki?curid=102024" title="சர்வஜன நேசன்">
சர்வஜன நேசன்

சர்வஜன நேசன் இலங்கையில் கொழும்பிலிருந்து 1886ம் ஆண்டு முதல் செவ்வாய்க்கிழமை தோறும் வெளிவந்த வாராந்த இதழாகும். இது பிறை நட்சத்திர முத்திரையுடன் வெளிவந்தது. பொதுவாக பிறை நட்சத்திர முத்திரை முஸ்லிம்களைக் குறிப்பிடுவதாகவே பயன்படுத்தப்பட்டாலும் இது ஒரு பொது இதழாக காணப்பட்டுள்ளது.
"சாமவாரங்கள் தோறும் பிரகடனம் செய்யப்படும்". இந்தப் பணிக்கூற்றின் கீழே "ஊழி பெயரினும் தாம் பெயரார் சான்றாமைக்கு ஆழியெனப்படுவார்" என்ற திருக்குறள் வாசகம் இடம்பெற்றிருந்தது.
முஸ்லிம்நேசம் எடுத்த முயற்சியை மரபு ரீதியான சிந்தனையாளர்கள் தமக்கு விடுக்கப்பட்ட சவாலாக கருதினர். தம் நலன்களைப் பேண அவர்கள் உருவாக்கிய பத்திரிகையே சர்வஜன நேசன் என்பர். சித்திலெவ்வையின் முஸ்லிம் நேசன் இருக்கவே சர்வஜன நேசன் பிறந்ததாக இஸ்லாமிய வரலாற்று ஆய்வாளர் எம். ஐ. இ. அமீன் தெரிவித்துள்ளார்.


</doc>
<doc id="102026" url="https://ta.wikipedia.org/wiki?curid=102026" title="ஹுருலு காட்டு ஒதுக்கீடு">
ஹுருலு காட்டு ஒதுக்கீடு

இலங்கையின் உயிர்வள ஒதுக்கீட்டுப் பகுதியொன்றாக ஹுருலு காட்டு ஒதுக்கீடு 1977 ஆம் ஆண்டு யனவரி மாதம் பிரகடனப்படுத்தப்பட்டது. இக்காட்டு ஒதுக்கீடானது இலங்கை யானைகளுக்கு முக்கிய வாழிடமாகும். ஹுருலு காட்டு ஒதுக்கீடானது இலங்கையின் உலர் வலய என்றும் பசுமையான காடுகளைச் சேர்ந்ததாகும். ஹுருலு காட்டு ஒதுக்கீட்டுப் பகுதியைச் சுற்றி வேறு பல பாதுகாக்கப்பட்ட பகுதிகளும் காணப்படுகின்றன. அவற்றுள் ரிட்டிகல கட்டாய இயற்கை ஒதுக்கீடு, மின்னேரிய-கிரிதலே மற்றும் மகாவலி வடிநில இயற்கை ஒதுக்கீடுகள், வஸ்கமுவ தேசிய வனம், கஹல்ல-பல்லேகெலே சரணாலயம் என்பன அடங்கும்.

இக்காட்டுப் பகுதியின் வருடாந்த சராசரி வெப்பநிலை 27.3 °C ஆகும் அதே வேளை வருடாந்தம் இப்பகுதி பெறும் சராசரி மழைவீழ்ச்சி 1600 மிமீ ஆகும். இங்கு ஏப்ரல்/மே முதல் செப்டெம்பர் வரையான காலப் பகுதியில் ஆண்டு தோறும் மூன்று முதல் ஆறு மாதங்கள் வரையான கோடை காலம் நிலவுகிறது. இக்காட்டின் உயரம் கடல் மட்டத்திலிருந்து 90 மீற்றர் முதல் 150 மீற்றர் வரை வேறுபடுகிறது.

"முதிரை", "பாலை", "கருங்காலி" ஆகியன இங்கு மிகப் பரவலாகக் காணப்படும் மரங்களாகும். இந்திய உடு ஆமை, இலங்கைக் காட்டுக்கோழி, இலங்கை யானை, இலங்கைச் சிறுத்தை மற்றும் மங்கிய புள்ளிப் பூனை என்பன இக்காட்டில் வாழும் விலங்குகளில் அழிவுக்குள்ளாகி வருவனவாகும். 

இக்காட்டு ஒதுக்கீட்டுப் பகுதியில் வாழும் மனிதர்களின் எண்ணிக்கை தொடர்பான சரியான பதிவுகள் காணப்படவில்லை. இக்காட்டுப் பகுதியில் நடைபெறும் முக்கிய வருமான வழி சேனைப் பயிர்ச்செய்கையாகும். இங்கு வாழும் இலங்கை யானை எனும் இனம் ஆங்காங்கே சுற்றித் திரிவது சாதாரணமானதாகும். அவை பொதுவாக கோடை காலங்களில் இங்குள்ள காடுகளுக்கிடையில் அலைகின்றன. மனிதக் குடியிருப்புக்களின் விரிவாக்கமும் காடழிப்பும் மனித-யானை மோதலை இப்பகுதியில் அடிக்கடி தோற்றுவிக்கின்றன. இதனால் மனிதர்கள் கொல்லப்படுவதும், பொருட்கள், வீடுகள், பயிர்ச்செய்கைகள் என்பன சேதமாக்கப்படுவதும், சிலவேளைகளில் யானைகள் கொல்லப்படுவதும் நிகழ்கின்றன. இம்மோதலைச் சமாளிப்பதற்காக அவற்றை இடமாற்றம் செய்வது பொருத்தமான தீர்வாகக் கருதப்படுகிறது.

இடமாற்றம் செய்வது சிறந்த திட்டமாகக் காணப்படுவதில்லை. ஏனெனில், இடமாற்றம் செய்யப்பட்ட யானைகளிற் பலவும் தங்களது சொந்த இடங்களுக்கே மீண்டும் வருவது நிகழ்கிறது. அண்மையில், அவ்வாறு இடமாற்றம் செய்யப்பட்ட ஒற்றைத் தந்தமுள்ள யானையொன்று அதன் சொந்த இடத்தை நோக்கி ஒரு மாத காலத்தில் 243 கிலோமீற்றர் தொலைவைக் கடந்து வந்தது தெரிய வந்துள்ளது. அந்த யானை அங்கிருந்து நேர்ப் பாதையில் 93 கிலோமீற்றர் தொலைவில் உள்ள சோமாவதி தேசிய வனத்தில் விடப்பட்டிருந்தது. வானொலிச் சமிக்ஞைகள் மூலம் அதன் நடமாட்டம் அவதானிக்கப்பட்டு வந்தது. அவ்வாறு யானைகள் திரும்பி வருவதற்குக் காரணம் அவை தம் சொந்த வாழிடங்கள் மீது தீராத பற்றுக் கொண்டிருப்பதாகும்.



</doc>
<doc id="102027" url="https://ta.wikipedia.org/wiki?curid=102027" title="அல்ஹுதா (1993 இதழ்)">
அல்ஹுதா (1993 இதழ்)

அல்ஹுதா இந்தியாவில், வேலூரிலிருந்து 1993ம் ஆண்டு தொடக்கம் மாதாந்தம் வெளிவந்த ஒரு இஸ்லாமிய இதழாகும்.



அல்ஹுதா என்ற அரபுப் பதத்தின் தமிழ்க் கருத்து நேர்வழி என்பதாகும். 

"இலஜ்னதுல் ஹுதா" எனும் இஸ்லாமிய அறிஞர் அமைப்பு 

இஸ்லாமிய அடிப்படை கொள்கை விளக்கங்களுடன், இஸ்லாமிய சமூகப் பிரச்சினைகளையும் தனது ஆக்கங்களில் அல்ஹுதா உள்வாங்கியிருந்தது.


</doc>
<doc id="102028" url="https://ta.wikipedia.org/wiki?curid=102028" title="முஸ்லிம் முரசு">
முஸ்லிம் முரசு

முஸ்லிம் முரசு இந்தியாவின், தமிழ்நாடு, சென்னையிலிருந்து 1948ல் வெளிவந்த மாத இதழ் இதுவாகும். அரைநூற்றாண்டுக்கும் மேலாக தமிழில் வெளிவந்து கொண்டிருக்கும் இஸ்லாமிய இதழாக இது விளங்குகின்றது.
இவ்விதழின் ஆரம்ப ஆசிரியர் வ. மி. சம்சுதீன். பின்பு காலத்துக்குக் காலம் ஆசிரியர்கள் மாறியுள்ளனர். இந்த இதழை அப்துர் ரஹீம் (நாச்சியார் கோவில்) நிறுவினார்.
ஆரம்ப இதழ்களில் இதன் பணிக்கூற்று பின்வருமாறு அமைந்திருந்தது. "அன்பும் இன்பமும் அறிவும் ஆற்றலும் பண்பும் புகழும் பொலிந்து விளங்க முரசு முழங்கவே".
இவ்விதழ் பல்துறை அம்சங்களைக் கொண்டு வாசகர்களைக் கவரக்கூடிய வகையில் வடிவமைக்கப்பட்டிருந்தது. கவிதை, சிறுகதை, நெடுங்கதைகள், தொடர்கதைகள், கட்டுரைகள், பயணக்கட்டுரைகள், முஸ்லிம் உலக செய்திகள், செய்தி ஆய்வுகள் தமிழ் நாட்டு முஸ்லிம் செய்திகள், ஆய்வுகள் போன்ற பல்வேறு அம்சங்களை இது தன்னகத்தே கொண்டுள்ளது.


</doc>
<doc id="102029" url="https://ta.wikipedia.org/wiki?curid=102029" title="இலங்கையின் உலர்வலய என்றும் பசுமையான காடுகள்">
இலங்கையின் உலர்வலய என்றும் பசுமையான காடுகள்

இலங்கையின் உலர்வலய என்றும் பசுமையான காடுகள் இலங்கையிற் காணப்படும் அயன மண்டலக் காடுகளின் உலர் வலயங்களில் அமைந்த காடுகளாகும். இச்சூழலியற் பகுதி 48,400 சதுர கிலோமீற்றர் (18,700 சதுர மைல்) பரப்பளவில் இலங்கைத் தீவின் தென்மேற்குப் பகுதியும் மத்திய மலைநாட்டுப் பகுதியும் யாழ்ப்பாணத் தீபகற்பமும் தவிர்ந்த இலங்கையின் பெரும்பாலான பகுதிகளை உள்ளடக்கியதாகும். தென்மேற்கு மற்றும் மத்திய மலைநாட்டுப் பகுதிகளிலேயே இலங்கையின் தாழ்நில மழைக்காடுகள், இலங்கையின் மலைசார் மழைக்காடுகள், இலங்கையின் மலைப்பாங்கான மழைக்காடுகள் ஆகிய சூழலியற் பகுதிகள் காணப்படுகின்றன. இலங்கைத் தீவின் வடக்கே அமைந்துள்ள யாழ்ப்பாணத் தீபகற்பம் தக்கிண ஊசியிலைக் காடுகள் எனும் சூழலியற் பகுதியைச் சேர்ந்ததாகும்.

இலங்கையின் உலர்வலய என்றும் பசுமையான காடுகளில் காணப்படும் தாவரங்களின் இலைகள் உண்மையிலேயே என்றும் பசுமையாகக் காணப்படுகின்றன. இந்நிலை இங்குள்ள தாவரங்கள் அயன மண்டலப் பகுதிகளிலுள்ள ஏனைய உலர் காடுகளில் காணப்படும் அகன்ற இலைத் தாவரங்களிலும் பார்க்க நன்கு பசுமையாயிருப்பதைப் புலப்படுத்தும். இக்காடுகள் இந்தியாவின் தென்கிழக்குக் கரையோரமாகக் காணப்படும் கிழக்கு தக்கிண என்றும் பசுமையான உலர் காடுகள் கொண்டுள்ள இயல்புகள் பலவற்றை ஒத்துள்ளன. இக்காடுகளில் பொதுவாக வளரும் பெரிய மரங்களில் முதிரை, கருங்காலி, பாலை போன்றன பொருளாதார நலன்கள் பலவற்றைத் தருகின்றன.

இக்காடுகளிலேயே இலங்கையிற் காணப்படும் பெரிய விலங்குகளான இலங்கை யானை, இலங்கைச் சிறுத்தை, புள்ளி மான் போன்றன அனேகமாக வாழ்கின்றன. இலங்கையிற் காணப்படும் உடும்பு இனங்களில் பலவும் சருகு மான்களும் வரி முயல்களும் காட்டுக் கழுதைகளும் இக்காடுகளில் ஏராளம். மழைக்காடுகளுடன் ஒப்பிடுகையில் இலங்கையின் உலர்வலய என்றும் பசுமையான காடுகளில் காணப்படும் பெரிய தாவரங்களுக்கு இடையிலான தூரம் கூடுதல் என்பதால் அவ்விலங்குகள் சுதந்திரமாகத் திரியக்கூடியதாக உள்ளது.




</doc>
<doc id="102032" url="https://ta.wikipedia.org/wiki?curid=102032" title="பாசிட் அலி">
பாசிட் அலி

பாசிட் அலி ("Basit Ali", உருது :باسط علی, பிறப்பு: டிசம்பர் 13 1970), ஒரு பாக்கித்தானியத் துடுப்பாட்டக்காரர். இவர் 19 தேர்வுத் துடுப்பாட்டப் போட்டியிலும், 50 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1993 இலிருந்து 1996 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102034" url="https://ta.wikipedia.org/wiki?curid=102034" title="பாசிட் கான்">
பாசிட் கான்

பாசிட் கான் ("Bazid Khan," பிறப்பு: மார்ச்சு 25 1981), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102035" url="https://ta.wikipedia.org/wiki?curid=102035" title="ஜாவிட் புர்க்கி">
ஜாவிட் புர்க்கி

ஜாவிட் புர்க்கி (Javed Burki, உருது : جاوید برکی பிறப்பு: மே 8 1938), ஒரு பாக்கித்தானியத் துடுப்பாட்டக்காரர். இவர் 25 தேர்வுத் துடுப்பாட்டப் போட்டியிலும், 177 முதல்தர துடுப்பாட்டப் போட்டிகளிலும் கலந்து கொண்டுள்ளார். 1960 இலிருந்து 1969 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102037" url="https://ta.wikipedia.org/wiki?curid=102037" title="கா. அரங்கசாமி">
கா. அரங்கசாமி

பேராசிரியர் கா. அரங்கசாமி (பி. 1937) ஒரு தமிழக எழுத்தாளர் மற்றும் சொற்பொழிவாளர். ஈரோடு மாவட்டம் வெள்ளியாம்பாளையத்தில் பிறந்த இவர், முதலில் ஈரோடு சிக்கய்ய நாயக்கர் கல்லூரியிலும், பிறகு, கோபி கலைக் கல்லூரியில் தமிழ்த்துறைத் தலைவராகவும், உதவி முதல்வராகவும், 28 ஆண்டு காலம், பணியாற்றி ஓய்வு பெற்றவர். குமரகுருபரர், சிவப்பிரகாசர் நீதி நூற்கள் குறித்து ஆய்வு செய்து ஆய்வியல் நிறைஞர் பட்டமும், தமிழ்க்கல்வெட்டுகளில் அறவியல் கோட்பாடுகள் (கி.மு 3 - கி.பி 19) எனும் தலைப்பில் ஆய்வு செய்து முனைவர் பட்டமும் பெற்றவர். இவர் பாரதியார் பல்கலைக்கழகத்தில் பாடத்திட்டக்குழுத் தலைவர், வினாத்தாள் குழுத்தலைவர், கல்வியாளர் குழு உறுப்பினர் போன்ற பணிகளையும் ஏற்று சிறப்பாகச் செய்திருக்கிறார். இவர் கல்வெட்டியல், தொல்லியல், நாட்டுப் புறவியல், ஓலைச் சுவடிகள், சிவனிய மெய்யியல் போன்ற துறைகளிலும் சிறப்பான பணிகளாற்றியிருக்கிறார். இவர் கல்லூரிப் பணியின் போது ஆய்வு நெறியாளராக இருந்து ஐம்பதுக்கும் மேற்பட்டவர்களுக்கு ஆய்வுப் பணிகளில் வழிகாட்டி இருக்கிறார். தற்போதும் ஆய்வு நெறியாளராக பலருக்கும், ஐ.ஏ.எஸ் தமிழ் தேர்வு மாணவர்களுக்கும் வழிகாட்டி வருகிறார். 





</doc>
<doc id="102038" url="https://ta.wikipedia.org/wiki?curid=102038" title="அணுசக்தி கட்டுப்பாட்டு வாரியம்">
அணுசக்தி கட்டுப்பாட்டு வாரியம்

அணுசக்தி கட்டுப்பாட்டு வாரியம் (Atomic Energy Regulatory Board, AERB) அணுசக்தி சட்டம், 1962 ( 1962ஆம் ஆண்டின் 33) வரையறுத்துள்ள கட்டுப்பாடு மற்றும் பாதுகாப்பு செயல்பாடுகளை மேற்கொள்ளுமாறு அந்தச் சட்டத்தின் பிரிவு 27 கீழாக கொடுக்கப்பட்டுள்ள அதிகாரத்தின்படி இந்தியக் குடியரசுத் தலைவரால் நவம்பர் 15, 1983 அன்று நிறுவப்பட்டது. இந்த வாரியத்தின் கட்டுப்பாட்டு அதிகாரங்கள் மேற்கண்ட சட்டம் தவிர சுற்றுச்சூழல் (பாதுகாப்பு) சட்டம், 1986 கீழ் இயற்றப்பட்ட விதிமுறைகள் மற்றும் அறிவிக்கைகளால் வரையறுக்கப்பட்டுள்ளது. இதன் தலமையகம் மும்பையில் உள்ளது.

இந்தியாவில் அயனாக்கற் கதிரியக்கம் மற்றும் அணு ஆற்றல் பயன்பாட்டால் தேவையற்ற உடற்கேடு வாய்ப்பு எதுவும் ஏற்படாது மாசற்ற சூழல் நிலவ உறுதி செய்வதே இந்த வாரியத்தின் குறிக்கோளாகும். தற்போது ஓர் முழுநேர தலைவர், ஓர் அலுவல்சார் உறுப்பினர், மூன்று பகுதிநேர உறுப்பினர்கள் மற்றும் ஓர் செயலாளர் இவ்வாரியத்தில் பணி புரிகின்றனர்.

வாரியம் பின்கற்றும் நிர்வாக, கட்டுப்பாட்டு நெறிமுறைகள் நாடு முழுவதும் உள்ள வல்லுனர்களால் பல தள மீளாய்வுகளுக்கு வழிவகுக்கிறது. இந்த வல்லுனர்கள் புகழ்பெற்ற கல்வி நிறுவனங்கள் மற்றும் அரசு அமைப்புகளிலிருந்து தேர்ந்தெடுக்கப்படுகின்றனர். 


</doc>
<doc id="102041" url="https://ta.wikipedia.org/wiki?curid=102041" title="ஆரிப் பட்">
ஆரிப் பட்

ஆரிப் பட் (Arif Butt, உருது : عارف بٹ பிறப்பு: மே 17 1944, இறப்பு சூலை 11. 2007 முன்னாள்பாக்கித்தானியத் துடுப்பாட்டக்காரர்). இவர் மூன்று தேர்வுத் துடுப்பாட்டப் போட்டியிலும், 97 முதல்தர துடுப்பாட்டப் போட்டிகளிலும் கலந்து கொண்டுள்ளார். 1967 இலிருந்து 1968 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102042" url="https://ta.wikipedia.org/wiki?curid=102042" title="புளியங்குடி க. பழனிச்சாமி">
புளியங்குடி க. பழனிச்சாமி

புளியங்குடி க.பழனிச்சாமி ("Puliangudi Palanisamy", 1938 - 2007) ஒரு தமிழக அரசியல்வாதி மற்றும் பேச்சாளர். திருநெல்வேலி மாவட்டத்தைச் சேர்ந்தவர். தனது 13 வது வயதில் பெரியார் மற்றும் அண்ணாவின் பேச்சால் ஈர்க்கப்பட்டு திராவிட இயக்கத்தில் தன்னை ஈடுபடுத்திக்கொண்டார். நகைச்சுவைப் பேச்சாளரான இவர் திமுகவின் தொடக்கத்திலிருந்து அதன் பேச்சாளராகப் பணியாற்றினார். திமுக-வின் ஆரம்ப கால பேச்சாளர்களுள் ஒருவராக இருந்தார். மு. கருணாநிதியால் திமுக-வின் தலைமைக் கழகப் பேச்சாளராக அறிவிக்கப்பட்டார். பின்பு தி.மு.கவில் புளியங்குடி நகரச் செயலாளராகவும், 1987 ம் ஆண்டு திருநெல்வேலி மாவட்டம், திருநெல்வேலி மற்றும் தூத்துக்குடி என இரு மாவட்டமாகப் பிரிக்கப்பட்ட போது திருநெல்வேலி மாவட்ட இணைச் செயலாளரகவும், அதன் பின் மாவட்ட அவைத்தலைவராகவும், மாநிலக் கொள்கைப் பரப்புத் துணைச் செயலாளராகவும் இருந்திருக்கிறார். அதன் பிறகு, மதிமுகவின் அரசியல் ஆலோசகராகவும் நெல்லை மாவட்ட அவைத்தலைவராகவும் கட்சியில் பணியாற்றி 2007 ஆம் ஆண்டு இறந்தார்.



</doc>
<doc id="102043" url="https://ta.wikipedia.org/wiki?curid=102043" title="2011 மியான்மர் நிலநடுக்கம்">
2011 மியான்மர் நிலநடுக்கம்

2011 மியான்மர் நிலநடுக்கம் என்பது மார்ச்சு 24ஆம் நாள் மியான்மரின் ஷான் மாநிலத்தின் கிழக்குப் பகுதியை நிலநடுக்க மையமாகக் கொண்டு 6.8 என்ற அளவில் ஏற்பட்ட நிலநடுக்கம் ஆகும். இது 10 கி.மீ. ஆழத்தில் ஏற்பட்டது. இந்த நிலநடுக்கமானது இரண்டு பின்னடுக்கங்களையும் 4.8 , 5.4 என்ற அளவுகளில் கொண்டிருந்தது.


</doc>
<doc id="102058" url="https://ta.wikipedia.org/wiki?curid=102058" title="சக்தி நடவடிக்கை">
சக்தி நடவடிக்கை

சக்தி நடவடிக்கை (Operation Shakti) அல்லது பொக்ரான் - II (Pokharan-II) என்று இந்தியா பொக்ரான் சோதனை களத்தில் நடத்திய ஐந்து அணுகுண்டு சோதனை வெடிப்புகள் குறிப்பிடப்படுகின்றன. இவற்றில் மூன்று மே 11, 1998ஆம் ஆண்டிலும் இரண்டு அதே ஆண்டு மே 13 நாளிலும் வெடிக்கப்பட்டது. இந்த அணுகுண்டு சோதனைகள் இந்தியாவிற்கு எதிராக பல நாடுகள் பல்வேறுதரப்பட்ட வணிகத்தடைகளை விதிப்பதற்கு காரணமாக அமைந்தது. மேலும் அதே ஆண்டு பாக்கித்தான் மே 28 மற்றும் மே 30ஆம் நாட்களில் அணுகுண்டு சோதனைகளை நடத்தத் தூண்டுதலாக அமைந்தது. 

இந்தியா முதன்முதலாக 18 மே 1974 அன்று சிரிக்கும் புத்தர் என்று குறிக்கப்பட்ட அணுகுண்டு சோதனையை நடத்தியது. கால் நூற்றாண்டுக்குப் பிறகு மே 11,1998 அன்று புத்த பூர்ணிமா நாளன்று இரண்டாவது சோதனையை நடத்தியது. ஆட்சியிலிருந்த இந்து தேசியக் கட்சியான பாரதிய ஜனதா கட்சி இந்த நடவடிக்கைகளுக்கு "சக்தி" என்று குறிப்பெயர் வழங்கியிருந்தது. "சக்தி" என்ற சமசுகிருதப் பெயர் ஆற்றல் எனப் பொருள் தருவதுடன் இந்து சமயப் பெண் கடவுளையும் குறிக்கும் சொல்லாகும். 

அந்நாளில் பாதுகாப்பு ஆராய்ச்சி மற்றும் மேம்பாடு நிறுவனத்தின் தலைவராகவும் பிரதமரின் தலைமை ஆலோசகராகவும் பணியாற்றிய (பின்னாளில் குடியரசுத் தலைவராகப் பொறுப்பேற்ற) முனைவர் அப்துல் கலாம் மற்றும் அணுசக்தித் துறையின் தலைவராக பணியாற்றிய முனைவர் ஆர்.சிதம்பரம் இத்திட்டத்தின் முதன்மை ஒருங்கிணைப்பாளர்களாக செயல்பட்டனர். 

இந்த நாளை நினைவுறுத்துமாறு ஆண்டுதோறும் மே 11ஆம் நாள் தேசிய தொழில்நுட்ப நாளாகக் கொண்டாடப்படுகிறது. இந்த நாளில் அறிவியல் மற்றும் தொழில்நுட்பத்தில் சிறப்பெய்திய தொழிலகங்களுக்கும் தனிநபர்களுக்கும் விருதுகள் கொடுக்கப்படுகின்றன.



</doc>
<doc id="102072" url="https://ta.wikipedia.org/wiki?curid=102072" title="துலூஸ்">
துலூஸ்

துலூஸ் (பிரெஞ்சு: "Toulouse") என்பது பிரான்சின் தென்மேற்கில் அமைந்துள்ள நகரம்.
இந்நகரம் பாரிசில் இருந்து 590 கிமீ தூரத்தில் உள்ளது. 2008 கணிப்பின் படி இதன் மக்கள்தொகை 439,553 அதாவது பிரான்சிலேயே நான்காவது (பாரிஸ், மர்சேய் மற்ற லியோனுக்கு பிறகு) மிகப்பெரிய நகரமாகும்.

ஏர்பஸ் (Airbus), ஐரோப்பிய நிறுவனத் தலைமையகம் துலூஸில் தான் அமைந்துள்ளது.


</doc>
<doc id="102074" url="https://ta.wikipedia.org/wiki?curid=102074" title="மதுரைக் கவுணியன் பூதத்தனார்">
மதுரைக் கவுணியன் பூதத்தனார்

மதுரைக் கவுணியன் பூதத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 74.

நெடுங்கழுத்துப் பரணர் கழுத்து உறுப்பால் பெயர் பெற்ற புலவர். அதுபோல இந்தப் புலவர் கவுள் உறுப்பால் பெயர் பெற்ற புலவர்.

சோழநாட்டில் வாழ்ந்த இந்தப் பார்ப்பானும் கழுத்து உறுப்பால் பெயர் பெற்றவன். இவன் ஒரு வள்ளளல்.

பூதங்கள் ஐந்து என்று திருக்குறள் குறிப்பிடுகிறது. 
நிலம், நீர், தீ, காற்று, ஆகாயம் என்னும் இந்தப் பூதங்கள் ஐந்தும் நமக்கு வெளியிலும், உடலுக்குள்ளும் இருக்கின்றன. இந்த உண்மையை உணர்ந்தவன் பூதத்தன்.

தலைவன் பிரிந்த காலத்தில் வருந்தும் தலைவியைப் பொறுத்துக்கொள்ளுமாறு தோழி வற்புறுத்துகிறாள். தலைவி பொறுத்துக்கொள்ள முடியவில்லையே என்று தோழியிடம் சொல்லி வருந்துவதை இப்பாடல் சொல்கிறது.

வலவ! இப்படிப்பட்ட நிலத்தில் தேரை விரைந்து செலுத்துக. 

இவ்வாறெல்லாம் சொல்லிக்கொண்டு தலைவன் இன்றே வருவான், பொறுத்திரு என்கிறாய். மாலை வந்ததும் கோவலர் குழலோசை கேட்கிறதே! என்செய்வேன்? - தலைவி தோழியிடம் சொல்கிறாள்.


</doc>
<doc id="102076" url="https://ta.wikipedia.org/wiki?curid=102076" title="கடல் விண்மீன்">
கடல் விண்மீன்

கடல் விண்மீன் ("Sea stars") அல்லது உடுமீன் ("Starfish") (வேறு பெயர்: நட்சத்திரமீன்) என்பது முட்தோலிகள் தொகுதியைச் சார்ந்த, அசுட்டெரொய்டியா வகுப்பில் காணப்படும் விண்மீன் வடிவிலான உயிரினமாகும். ஒபியுரோய்டியா வகுப்பு உயிரினங்களையும் கடல் விண்மீன்கள் என்று அழைப்பதுண்டு. எனினும் அவற்றை நொறுங்கு விண்மீன் என்று அழைத்தலே சரியானது.
உலகக் கடற்பரப்பில் ஏறத்தாழ 2000 விதமான விண்மீன் உயிரி இனங்கள் வசிக்கின்றன, இவை அட்லாண்டிக், பசிபிக், இந்தியப் பெருங்கடற் பகுதிகளில் மட்டுமல்லாது ஆர்க்டிக், அண்டார்டிக்கா என்னும் துருவக் கடற் பகுதிகளிலும் காணப்படுகின்றன. அலையிடை மண்டலம் தொடங்கி ஆழ்கடல் மண்டலம் வரையிலான பெருங்கடலின் பல்வேறுபட்ட வளையங்களில் இவை வசிக்கின்றன. விண்மீன் உயிரிகள் பலவகைப்பட்ட உடலமைப்புக்களையும் உணவருந்தும் முறையையும் கொண்டுள்ளன.

அசுட்டெரொய்டியா வகுப்பானது சூழ்நிலையியல், உயிரியல் போன்றவற்றில் முக்கிய பங்கினை வகிக்கின்றது. ஊதாக் கடல் விண்மீன் ("Pisaster ochraceus") போன்ற உயிரினங்கள் மறைதிறவு இனக் கருதுகோள் (keystone species) தொடர்பாகப் பரவலாக அறியப்பட்டவையாகும். கலிபோர்னிய கருநீலச்சிப்பி ("Mytilus californianus" ) இனங்களை உணவாகப் பயன்படுத்துவதன் மூலம் ஊதாக் கடல் விண்மீன்கள் சூழ்நிலையியல் சமநிலையைப் பேணுகின்றன. இத்தகைய விண்மீன்கள் இல்லாத சந்தர்ப்பத்தில் சிப்பிகளின் எண்ணிக்கை பெருகி, அவை உண்ணும் தாவர வகை அழிக்கப்படும், இது சூழ்நிலையைப் பாதிப்புக்குள்ளாக்கின்றது. முள்முடி (முட்கிரீட) கடல் விண்மீன்கள் ("Acanthaster planci") பவள உயிரினங்களை (முருகைக்கல்) வேட்டையாடும் கொன்றுண்ணியாகும்.

முதிர் கடல் விண்மீன்கள் வலது, இடது வேறுபாடு அற்ற ஆரைச் சமச்சீரும் இவற்றின் குடம்பிகள் (லார்வா) இருபக்கச்சமச்சீரும் உடையவை. பெரும்பாலான கடல்விண்மீன்கள் ஐந்துக் கைகள் கொண்டவை, இவை மையத்தட்டில் இருந்து நீட்டிச் செல்லுகின்றன, எனினும் சில இனங்கள் ஆறு அல்லது அதற்கும் அதிகமான கைகளைக் கொண்டிருக்கும்.

விண்மீன் உயிரியின் உடல் கால்சியம் கார்பனேற்றுக் (சுண்ணாம்பு) கூறுகளால் ஆக்கப்பட்டுள்ளது, இது சுண்ணாம்புத் தகடு எனப்படும். இவை உயிரியின் அகவன்கூட்டை ஆக்குகின்றது, இவை புறப்பகுதியில் முள் நீட்சிகளாக அல்லது சிறுமணிகளாக வெளிநீட்டப்படுகின்றன. விண்மீன் உயிரியின் அடிப்புறத்தில் வாய்ப்பகுதி உள்ளது; மேற்புறத்தில் வாயெதிர்ப் பகுதி உள்ளது.

வாயெதிர்ப் பகுதியில் வட்டவடிவான வெளிரிய நிறத்தாலான தாய்க்கற்றகடு (madreporite) எனப்படும் சல்லடை போன்ற அமைப்பு, எளிதில் அடையாளம் காணக்கூடியவாறு மையத்தட்டின் மத்தியில் இருந்து சற்று விலகிக் காணப்படுகின்றது. கடல்நீரானது தாய்க்கற்றகடு வழியே உட்சென்று, பின்னர் கால்சியவழிக்குள் சென்றடையும், இந்தக் கல்வழியானது நீரோட்டக் குழலித் தொகுதியை இணைக்கின்றது; இது இவ்வுயிரியின் மேலதிக நீர்த்தேவைகளைப் பூர்த்தி செய்ய உதவுகின்றது.

வால்வட்டசியா (Valvatacea) உட்பட பெரும்பாலான விண்மீன் உயிரிகள், குறிப்பாகப் போர்சிபுலட்டாசியா (Forcipulatacea), நுண் இடுக்கிகள் (pedicellariae) எனப்படும் சிறிய அடைப்பிதழ் போன்ற அமைப்பைக் கொண்டுள்ளன. இவற்றின் முழுமையான செயற்பாடுகள் அறியப்படவில்லை, எனினும் பாதுகாப்பிலும் உணவூட்டத்திலும் இவை உதவி புரிகின்றன என அறியப்பட்டுள்ளது. வட பசிபிக் இசுடைலாசுடேரியாசு (Stylasterias ) சிறுமீன்களை நுண் இடுக்கிகள் மூலம் பிடிப்பது அவதானிக்கப்பட்டுள்ளது.

முட்தோலிகளைச் சார்ந்த உயிரிகளில் அசைவதற்கு உதவும் நீரோட்டக் குழலித் தொகுதி காணப்படும், கடல்விண்மீனிலும் இத்தகைய தொகுதி காணப்படுகின்றது. நீரோட்டக் குழலித் தொகுதியில் இருந்து வெளிப்படும் பெருமளவிலான நீட்டங்கள் குழாய்க்கால் () எனப்படும். இவை உயிரியின் அசைவிலும் உணவுட்கொள்ளலிலும் சுவாசத்திலும் பங்கெடுக்கின்றன. ஒவ்வொரு கைகளிலும் உள்ள வரிப்பள்ளங்களில் நீண்ட வரிசையில் குழாய்க்கால்கள் அமைந்திருக்கும். இவை நீர்ம அழுத்தத்தின் மூலம் தொழிற்படுகின்றன.

உடற்குழியில் நீரோட்டக் குழலித் தொகுதி மட்டுமல்லாது சுற்றோட்டத்தொகுதியும் காணப்படுகின்றது. இத்தொகுதி குருதித்தொகுதி அல்லது கெமல் தொகுதி என அழைக்கப்படுகின்றது, இவற்றின் சிறுகுழலிகள் வாயைச் சுற்றி ஒரு வளையத்தை ஏற்படுத்துகின்றது, இவ்வளையம் வாய்க் குருதி வளையம் எனப்படும். மேற்பகுதியில் சமிபாட்டுத்தொகுதியைச் சுற்றியுள்ள வளையம் இரையக குருதி வளையம் எனப்படும்.

ஒவ்வொரு கைகளின் நுனிப்பகுதியில் நுண்ணிய கண் போன்ற அமைப்பு இதன் பார்வைக்கு உதவுகின்றது. வெளிச்சத்தை அல்லது இருளை மட்டுமே கண்டறிதல் மூலம் அசைவதற்குத் துணைபோகின்றது.

விண்மீன் உயிரியின் வாய் உடலின் அடிப்பாகத்தில் உள்ளது, இது குறுகிய உணவுக்குழாயுடன் இணைக்கப்பட்டு, அதனைத் தொடர்ந்து இதய இரைப்பை காணப்படுகின்றது, இதன் தொடர்ச்சியாகப் புறவாயில் இரைப்பை அமைந்துள்ளது. மையத்தில் அமைந்துள்ள புறவாயில் இரைப்பையில் இருந்து புயத்தை நோக்கிச் செல்லும் குழாய்கள் இரண்டாகப் பிரிவடைந்து இரு புறவாயில் குருட்டுக்குழல்கள் உருவாகுகின்றன, இவை ஒவ்வொரு புயத்திலும் நீட்டமாக இருக்கும், இவை ஒவ்வொன்றும் தன்னகத்தே சமிபாட்டுச் சுரப்பிகளைக் கொண்டுள்ளது. ஒரு சிறிய சிறுகுடல் புறவாயில் இரைப்பையின் மேற்புறத்தில் இருந்து உருவாகி மேற்புறத்தின் மையத்தில் காணப்படும் குதத்தில் இணைகின்றது.

அசுத்திரோப்பெக்டேன் () மற்றும் உலுயிடியா () போன்ற விண்மீன் உயிரிகள் தமது இரையை முழுமையாக விழுங்கிக் கொள்கின்றன, புறவாயில் குருட்டுக்குழல்களை அடையுமுன்னர் இரைப்பையுள் அவற்றின் தொடக்கநிலை சமிபாடு நிகழ்கின்றது. பெரும் எண்ணிக்கை இனங்களில் இதய இரைப்பை விண்மீன் உயிரியில் இருந்து வெளித்தள்ளப்படுவது நிகழ்கின்றது. இது விழுங்குவதற்கும் சமிபாடு நிகழவும் பின்னர் இரையை புறவாயில் இரைப்பைக்குச் செலுத்தவும் ஏதுவாக உள்ளது. புறவாயில் இரைப்பை எப்பொழுதும் அகத்திலேயே இருக்கும்.

உடலுக்கு வெளிப்புறத்தில் இத்தகைய சமிபாடு நிகழ்வதால் கடல் விண்மீன்கள் தமது வாயைவிடப் பெரிதான சிறுமீன்கள், சிப்பிகள், பூச்சிகள் போன்ற இரைகளை வேட்டையாடுகின்றன. சில விண்மீன் உயிரிகள் தாவர உணவுகளையும் உட்கொள்கின்றன.

சிக்கலான நரம்புத்தொகுதியைக் கொண்டுள்ளன, ஆனால் மைய நரம்பு உறுப்பான மெய் மூளை எனப்படும் அமைப்பு அற்றவை. எல்லாவகை முட்தோலிகளும் ஒன்றுடன் ஒன்று பின்னிப்பிணைந்த நரம்புப் பின்னல்களைக் கொண்டுள்ளன, இவை தோற் பகுதியிலோ அல்லது அதற்குக் கீழோ காணப்படும்.

சிறப்பான புலன் உறுப்புகள் என்று ஒன்றுமில்லாவிடினும் அவை தொடுதல், வெளிச்சம், வெப்பம், அமைவிட உணர்வு மற்றும் தம்மைச் சூழவுள்ள நீரின் தன்மை போன்றவற்றை உணரும் திறன் கொண்டவை. குழாய்க்கால், முட்கள், நுண் இடுக்கிகள் தொட்டுணர்வு உடையவை; நுனியில் காணப்படும் நுண்கண்கள் வெளிச்சத்தை உணரக்கூடியவை. புயத்தின் நுனியில் காணப்படும் குழாய்க்கால்கள் வேதிப்பொருட்களை இனம் காணக்கூடியவை, இதன் மூலம் உணவுப்பொருட்கள் உணரப்படுகின்றது.

விண்மீன் உயிரி அசைவதற்கு நீரோட்டக் குழலித் தொகுதி உதவுகின்றது. தாய்க்கற்றகடு வழியாக இத்தொகுதிக்குள் நீர் புகுந்து சுற்றோட்டம் நடைபெறுகின்றது. தாய்க்கற்றகட்டில் இருந்து கல்வழியுள் சென்ற நீர் பின்னர் வளையக்குழாயை (ring canal) அடைகின்றது, அங்கிருந்து விண்மீன் உயிரியின் ஒவ்வொரு புயத்திற்கும் நீட்டப்பட்டுள்ள ஆரைக்குழாயை நோக்கிச் செல்கின்றது, இறுதியில் ஆரைக்குழாயில் இருந்து குழாய்க்காலின் குடுவைப்பகுதியை (ampulla) அடைகின்றது.

குழாய்க்காலின் உட்புறத்தில் குடுவைப்பகுதியும் வெளிப்புறத்தில் பாதமும் காணப்படுகின்றன. குடுவைப்பகுதி அழுத்தப்படுவதால் அங்கு தங்கியுள்ள நீர் ஒரு விசையுடன் பாதத்துள் பீச்சப்படுகின்றது, இச்செயலில் சுருங்கியிருந்த பாதம் விரிவடைந்து வெளிப்புறத்துக்கு நீட்டப்பட்டு விண்மீன் உயிரி நிலைகொண்டுள்ள தளத்தைத் தொடுகின்றது; பாதம் சுருங்கும்போது தொடுகை அற்றுப்போய்விடுகின்றது, இவ்வாறு ஏராளமான குழாய்க்கால்களின் பாதங்கள் விரிவடைந்து அசைவதாலும் பின்னர் அவை சுருங்குவதாலும் விண்மீன் உயிரி அசைகின்றது.

ஏனைய முட்தோலிகள் போன்று சுண்ணாம்பாலான சிற்றென்புகள் உள்ளடக்கமாக இருக்கும் இடைத்தோற்படை அகவன்கூட்டைக் கொண்டுள்ளது,
குழாய்க்கால் ஊடாகக் சுவாசம் நடைபெறுகின்றது, இது தவிர சிறிய "பப்புலே" (papullae) எனப்படும் அமைப்பூடாகவும் உடல் மேல்பரப்பில் நடைபெறுகின்றது. நீரில் செறிந்துள்ள ஒட்சிசன் உடற்குழியை அடைந்து அங்கிருந்து உடலின் ஏனைய பாகங்களுக்குச் செல்கின்றது.

நைதரசன் கழிவுப்பொருட்கள் குழாய்க்கால் மற்றும் "பப்புலே" ஊடாக வெளியேற்றப்படுகின்றது, இங்கு தனித்துவமான கழிவகற்றும் உறுப்புக்கள் ஏதேனும் இல்லை. உடல் நீர்மத்தில் காணப்படும் தின்குழியங்கள் உடற்குழியணுக்கள் (coelomocytes) எனப்படுகின்றது, இவை நீரோட்டக் குழலித் தொகுதி மற்றும் குருதித்தொகுதி ஆகியனவற்றிலும் காணப்படுகின்றது. இவ்வுயிரணுக்கள் கழிவுப்பொருட்களை விழுங்கிப் பப்புலேயின் நுனிப்பகுதிக்கு அசைகிறது, அங்கிருந்து சுற்றிவர உள்ள நீருக்குள் தள்ளப்படுகின்றது. சில கழிவுப்பொருட்கள் புறவாயில் சுரப்பியூடாக வெளியேறுகின்றது.

கடல்விண்மீன்கள் கலவி இனப்பெருக்கம், கலவியிலா இனப்பெருக்கம் ஆகிய இரண்டையும் நடத்தக்கூடியவை. பெரும்பான்மையான இனங்கள் ஆண், பெண் என்று தனித்தனியான இருபாற் கொண்டவை, சில இனங்கள் அழிதூக்கள் ஆகும். எடுத்துக்காட்டாக, அசுடேரினா கிப்போசா எனும் பொதுவான இனம் பிறப்பின் போது ஆணாக இருந்து, பின்னர் பெண்ணாக மாற்றம் பெறும்.

வெளித்தோற்றத்தை வைத்து ஆண் பெண் வேறுபாடுகளை இனம்காண முடியாது, பாலுறுப்புக்களை அவதானிப்பது மூலமே இனம் காணமுடியும். ஒவ்வொரு புயத்திலும் இரண்டு பாலுறுப்புக்கள் உண்டு, இவை இனவிருத்தி அணுக்களை மைய உடலில் காணப்படும் இனஉறுப்பு நாளம் வழியாக வெளியேற்றும்.

ஆண், பெண் இனம் தமது இனவிருத்தி அணுக்களைப் புறச்சூழலுக்கு வெளியேற்றுவதன் மூலம் கருக்கட்டல் புறத்தில் நிகழ்கின்றது. சில இனங்கள் முட்டைகளை அவற்றின் மேல் இருப்பதன் மூலம் அடைகாப்பதுண்டு, சில புறவாயில் இரைப்பைக்குள் அடைகாக்கப்படுகின்றது. அடைகாக்கும் இனங்களின் முட்டை மற்றவையை விடப் பெரியது.

பல்வேறு வகையான நச்சுப்பதார்த்தங்களும் வளர்சிதை வினைபொருட்களும் பற்பல விண்மீன் உயிரிகளில் இருந்து பிரித்தெடுக்கப்படுகின்றன. இந்தச் சேர்மங்கள் மருத்துவத்திற்கோ அல்லது கைத்தொழிலுக்கோ உபயோகப்படுத்துவது பற்றிய ஆய்வுகள் உலகளாவியரீதியில் முன்னெடுக்கப்படுகின்றன.



</doc>
<doc id="102079" url="https://ta.wikipedia.org/wiki?curid=102079" title="ஊதாக் கடல் விண்மீன்">
ஊதாக் கடல் விண்மீன்

ஊதாக் கடல் விண்மீன் (Purple Sea Star) அல்லது காவிவண்ண நட்சத்திரமீன் (Ochre Sea Star) பசிபிக் பெருங்கடற் பகுதியில் பொதுவாகக் காணப்படும் ஒரு கடல் விண்மீன் இனமாகும் ("Pisaster ochraceus"). மறைதிறவு இனக் கருதுகோளில் () முக்கியமானதாக இவ்வினம் விளங்குகின்றது. கலிபோர்னிய கருநீலச்சிப்பி (Mytilus californianus ) போன்ற சிப்பி இனங்களிற்கு கொன்றுண்ணியாக விளங்கி அவற்றை உணவாகப் பயன்படுத்துவதன் மூலம் ஊதாக் கடல் விண்மீன்கள் சூழ்நிலையியல் சமநிலையைப் பேணுகின்றன. இத்தகைய விண்மீன்கள் இல்லாத சந்தர்ப்பம் ஒன்று செயற்கையாக உருவாக்கப்பட்டபோது கருநீலச்சிப்பிகளின் எண்ணிக்கை பெருகியது, அலையிடை கடல் மண்டலத்தில் அவற்றின் ஆதிக்கம் பெரிதாகியது, இது சிப்பிகளின் உண்ணும் தாவர வகையான மிதவைத் தாவர உயிரிகள் () அழிக்கப்படுவதற்கு உந்துகோலாக அமைந்தது.

இந்த நிகழ்வு, சூழ்நிலையியலில் ஒரு தீங்கான விளைவாகும். புவியின் வளிமண்டலத்திற்கு ஒட்சிசனை வழங்குவதில் இந்த மிதவைத் தாவர உயிரிகள் முக்கிய பங்கை ஆற்றுகின்றன. மிதவைத் தாவர உயிரிகளின் எதிரியான சிப்பி இனங்களை மட்டுப்படுத்தி வைத்திருப்பதனால் நட்சத்திரமீன் ஒரு திறவு இனமாக, சூழலைப் பாதுகாக்கும் உயிரியாக நோக்கப்படுகின்றது.


</doc>
<doc id="102090" url="https://ta.wikipedia.org/wiki?curid=102090" title="சல்மான் பட்">
சல்மான் பட்

சல்மான் பட் (Salman Butt, உருது : سلمان بٹ பிறப்பு: அக்டோபர் 7 1984 ), ஒரு பாக்கித்தானியத் துடுப்பாட்டக்காரர் மற்றும் முன்னாள் தலைவர் ஆவார்.இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார் 2003 இலிருந்து பாக்கித்தான் அணிக்காக தேர்வுத் துடுப்பாட்டப் போட்டியில் விளையாடி வருகின்றார். பின் சூதாட்டப் புகாரில் 2011 ஆம் ஆண்டில் சிறையில் அடைக்கப்பட்டார்.

இவர் தேர்வுத் துடுப்பாட்டம் மற்றும் ஒருநாள் பன்னாட்டுப் போட்டிகளில் துவக்கவீரராக களம் இறங்கினார். செப்டம்பர் 3, 2003 இல் வங்காளதேசத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். பின் செப்டம்பர் 22, 2004 இல் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். ஜூலை 16, 2010 இல் தேர்வுப் போட்டிகளின் தலைவராக நியமிக்கப்பட்டார்.

ஆகஸ்டு 29, 2010 இல் இவர் சூதாட்டப் புகாரில் சிக்கினார். ஆகஸ்டு 31 இல் இவர் தலைமைப் பொறுப்பில் இருந்து நீக்கப்பட்டார். பின் ஒருநாள்போட்டித் தொடரில் இருந்தும் நீக்கப்பட்டார். 10 ஆண்டுகள் துடுப்பாட்டம் விளையாட தடைவிதிக்கப்பட்டது. நவம்பர் ,2011 இல் முகமது ஆமிர் மற்றும் முகமது ஆசிபுடன் இணைந்து 30 மாதங்கள் சிறைத் தண்டனை விதிக்கப்பட்டது. சூன் 21, 2012 இல் இவர் சிறையிலிருந்து விடுவிக்கப்பட்டார்.

செப்டம்பர் 2, 2015 இல் பன்னாட்டுத் துடுப்பாட்ட அவை இவர்களை சர்வதேச போட்டிகளில் விளையாட அனுமதித்தது.

2003 ஆம் ஆண்டில் வங்காளதேசத் துடுப்பாட்ட அணி பாக்கித்தானில் சுற்றுப்பயணம் செய்து விளையாடியது . செப்டம்பர் 3 இல் முல்தானில் நடைபெற்ற வாங்காளதேசத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் துவக்கவீரராக களம் இறங்கி 14 பந்துகளில் 12 ஓட்டங்கள் எடுத்து மகமூத்தின் பந்துவீச்சில் ஆட்டமிழந்தார். இதில் 2 நான்குகளும் அடங்கும்.பின் இரண்டாவது ஆட்டப் பகுதியில் 34 பந்துகளில் 37 ஓட்டங்கள் எடுத்தார்.இந்தப் போட்டியில் பாக்கித்தான் அணி 1 இலக்கு வித்தியாசத்தில் வெற்றி பெற்றது. 

பின் 2010 ஆம் ஆண்டில் பாக்கித்தான் அணி இங்கிலாந்தில் சுற்றுப் பயணம் செய்து தேர்வுத் துடுப்பாட்டப் போட்டிகளில் விளையாடியது. ஆகஸ்டு 26, இலண்டனில் நடைபெற்ற நான்காவது தேர்வுத் துடுப்பாட்டப் போட்டியின் முதல் ஆட்டப் பகுதியில் 58 பந்துகளில் 26 ஓட்டங்கள் எடுத்து சுவானின் பந்துவீச்சில் ஆட்டமிழந்தார். பின் இரண்டாவது ஆட்டப் பகுதியில் 45 பந்துகளில் 21 ஓட்டங்கள் எடுத்து மீண்டும் சுவானின் பந்துவீச்சில் ஆட்டமிழந்தார். இதில் இங்கிலாந்து அணி ஒரு ஆட்டப்பகுதி மற்றும் 225 ஓட்டங்கள் வித்தியாசத்தில் வெற்றி பெற்றது.

செப்டம்பர் 22, 2004 இல் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். துவக்க வீரராக களம் இறங்குவதில் கடும் போட்டி நிலவியதால் இவருக்கு அணியில் வாய்ப்பு இடம் கிடைப்பதில் சிக்கல் இருந்தது. 2004 ஆம் ஆண்டில் நடைபெற்ற வாகையாளர் கோப்பைத் தொடரில் இலங்கைத் துடுப்பாட்ட அணிக்கு எதிரான போட்டியில் 50 ஓட்டங்கள் அடித்தார். நவம்பர் 13, 2004 இல் இந்தியத் துடுப்பாட்ட அனிக்கு எதிரான ஒருநாள் பன்னாட்டுத் துடுப்பாட்டப் போட்டியில் 292 ஓட்டங்களை எதிர்த்து விளையாடினார். இவர் சோயிப் மாலிக் மற்றும் இன்சமாம் உல் ஹக் ஆகியோருடன் இணைந்து 113 ஓட்டங்கள் எடுத்தார். காயம் காரணமாக 7 ஓவர்கள் மீதமிருக்கும் போது இந்தப் போட்டியில் இருந்து விலகினார். இறுதிவரை ஆட்டமிழக்காமல் 108* ஓட்டங்கள் எடுத்தார்.


</doc>
<doc id="102092" url="https://ta.wikipedia.org/wiki?curid=102092" title="அனில் டல்பட்">
அனில் டல்பட்

அனில் டல்பட் சோனவரியா ("Anil Dalpat Sonavaria", உருது : انیل دلپت, ஹிந்தி अनील दलपत सोनावारिया, பிறப்பு: செப்டம்பர் 23 1963), ஒரு பாக்கித்தானியத் துடுப்பாட்டக்காரர். குச்சக்காப்பாளர். இவர் ஒன்பது தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.


</doc>
<doc id="102093" url="https://ta.wikipedia.org/wiki?curid=102093" title="ஆண்டாவோ டி சோசா">
ஆண்டாவோ டி சோசா

ஆண்டாவோ டி சோசா ("Antao D'Souza," பிறப்பு: சனவரி 17 1939), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டியிலும், 61 முதல்தர துடுப்பாட்டப் போட்டிகளிலும் கலந்து கொண்டுள்ளார். 1959 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102094" url="https://ta.wikipedia.org/wiki?curid=102094" title="இகுத்திசாமுத்தீன்">
இகுத்திசாமுத்தீன்

இகுத்திசாமுத்தீன் (Ehteshamuddin, பிறப்பு: செப்டம்பர் 4 1950, முன்னாள் பாக்கித்தானியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டியிலும், 134 முதல்தர துடுப்பாட்டப் போட்டிகளிலும் கலந்து கொண்டுள்ளார். 1979 இலிருந்து 1982 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102095" url="https://ta.wikipedia.org/wiki?curid=102095" title="சலீம் இலாஹி">
சலீம் இலாஹி

சலீம் இலாஹி ("Saleem Elahi," பிறப்பு: நவம்பர் 21 1976), ஒரு பாக்கித்தானியத் துடுப்பாட்டக்காரர். இவர் 13 தேர்வுத் துடுப்பாட்டப் போட்டியிலும், 48 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102096" url="https://ta.wikipedia.org/wiki?curid=102096" title="சஹுர் இலாஹி">
சஹுர் இலாஹி

சஹுர் இலாஹி ("Zahoor Elahi", பிறப்பு: மார்ச்சு 1 1971), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 14 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 1997 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102099" url="https://ta.wikipedia.org/wiki?curid=102099" title="பய்சல் இக்பால்">
பய்சல் இக்பால்

பைசல் இக்பால் ("Faisal Iqbal," பிறப்பு: டிசம்பர் 30 1981), ஒரு பாக்கித்தானியத் துடுப்பாட்டக்காரர். இவர் 26 தேர்வுத் துடுப்பாட்டப் போட்டியிலும், 18 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2006 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102102" url="https://ta.wikipedia.org/wiki?curid=102102" title="2011 தமிழ்நாடு சட்டமன்றத் தேர்தல் முடிவுகள் (நாகப்பட்டினம் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (நாகப்பட்டினம் மாவட்டம்)

நாகப்பட்டினம் மாவட்டத்தில் சீர்காழி (தனி), மயிலாடுதுறை, பூம்புகார், நாகப்பட்டினம், கீழ்வேளூர் (தனி), வேதாரண்யம் எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102104" url="https://ta.wikipedia.org/wiki?curid=102104" title="2011 தமிழ்நாடு சட்டமன்றத் தேர்தல் முடிவுகள் (அரியலூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (அரியலூர் மாவட்டம்)

அரியலூர் மாவட்டத்தில் அரியலூர், ஜெயங்கொண்டம்எனும் இரண்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102106" url="https://ta.wikipedia.org/wiki?curid=102106" title="2011 தமிழ்நாடு சட்டமன்றத் தேர்தல் முடிவுகள் (பெரம்பலூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (பெரம்பலூர் மாவட்டம்)

பெரம்பலூர் மாவட்டத்தில் பெரம்பலூர், குன்னம் எனும் இரண்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102109" url="https://ta.wikipedia.org/wiki?curid=102109" title="2011 தமிழ்நாடு சட்டமன்றத் தேர்தல் முடிவுகள் (விருதுநகர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (விருதுநகர் மாவட்டம்)

விருதுநகர் மாவட்டத்தில் இராஜபாளையம், திருவில்லிபுத்தூர் (தனி), சாத்தூர், சிவகாசி, விருதுநகர், அருப்புக்கோட்டை, திருச்சுழி எனும் ஏழு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102110" url="https://ta.wikipedia.org/wiki?curid=102110" title="ஃபிளாக்சு நடவடிக்கை">
ஃபிளாக்சு நடவடிக்கை

ஃபிளாக்சு நடவடிக்கை (ஃபிளாக்ஸ் நடவடிக்கை, "Operation Flax") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு வான்படை நடவடிக்கை. துனிசியப் போர்த்தொடரின் ஒரு பகுதியான இதில், துனிசியாவில் எஞ்சியிருந்த அச்சுப் படைகளுக்கு ஐரோப்பாவுடனான வான்வழிப் போக்குவரத்தை நேச நாட்டு வான்படைகள் துண்டித்தன.

மார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியாவின் வடமேற்கு முனையில் சுற்றி வளைக்கப்பட்டன. இறுதிகட்ட தரைப்படைத் தாக்குதலுக்கு முன் அவற்றைப் பலவீனப்படுத்த கடல்வெளியிலும் வான்வெளியிலும் நேச நாட்டுப் படைகள் முயன்றன. அச்சுப் படைகள் நடுநிலக் கடல் வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் கடல்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கையை நேச நாட்டுப் படைகள் மேற்கொண்டன. வடக்கு ஆப்பிரிக்கா-ஐரோப்பாவிடையே பயணிக்கும் அச்சுக் கப்பல்கள் அனைத்தையும் மூழ்கடிக்கவும், வடக்கு ஆப்பிரிக்காவை ஐரோப்பாவிலிருந்து துண்டிக்கவும் மே 8ம் தேதி ரெட்ரிபியூசன் நடவடிக்கை மேற்கொள்ளப்பட்டது.

ஃபிளாக்சு நடவடிக்கையில் அமெரிக்க வான்படையும், பிரித்தானிய வேந்திய வான்படையும் ஜெர்மானிய வான்படையான லுஃப்டவாஃபேவுடன் துனிசிய மற்றும் நடுநிலக்கடல் மேலான வான்பகுதியில் மோதின. லுஃப்ட்வாஃபேவின் யங்கர்ஸ்-52 வகை போக்குவரத்து வானூர்திகள் சிக்கிக் கொண்டிருக்கும் தரைப்படைகளுக்கு சிசிலி மற்றும் இத்தாலியிலிருந்து தளவாடங்களைக் வான்வழியாக வழங்க முயன்றன. அவற்றைத் தடுக்க இரவு பகலாக நேச நாட்டு வானூர்திகள் முயற்சி செய்தன. ஏப்ரல் 5 முதல் தொடங்கிய ஃபிளாக்சு நடவடிக்கை ஏப்ரல் 26 வரை நீடித்தது. இதன் முதல் கட்டத்தில் அமெரிக்க வான்படை ஈடுபட்டது. முதலில் சிசிலி நீரிணையில் சரக்குக் கப்பல்களைத் தாக்கி மூழ்கடித்தன. பின்னர் தெற்கு இத்தாலியிலும் சிசிலியிலும் அமைந்திருந்த அச்சு வானூர்தி ஓடுதளங்கள் மீது குண்டு வீசின. தொடர்ந்து நடந்த வான்மோதல்களில் லுஃப்ட்வாஃபேவின் சண்டை வானூர்திப் பிரிவுகளும் ஒன்றன் பின் ஒன்றாக அழிக்கப்பட்டன. ஏப்ரல் 12ம் தேதி ஃபிளாக்சின் இரண்டாம் கட்டம் தொடங்கியது. பிரித்தானிய வேந்திய வான்படை அமெரிக்க வான்படைக்கு பதிலாக தாக்குதல்களை மேற்கொண்டது. நேச நாட்டுத் தாக்குதல்களால் அச்சு போக்குவரத்து வானூர்தி படைப்பிரிவுகளுக்கு பெரும் சேதம் ஏற்பட்டது. இதனால் துனிசியாவிலுள்ள அச்சு தரைப்படைகளுக்கு தளவாட மற்றும் எரிபொருள் வழங்கல் தடைபட்டது. மே 4ம் தேதிக்குப் பின்னர் துனிசியாவுக்கு அச்சு வான்வழிப் போக்குவரத்து முற்றிலும் நின்றுபோனது.

ரெட்ரிபியூசன் மற்றும் ஃபிளாக்சு நடவடிக்கைகளின் வெற்றியால் துனிசியாவில் அச்சுப் படைகள் முழுமையாகத் துண்டிக்கப்பட்டுவிட்டன. மே 6ம் தேதி நேச நாட்டுத் தரைப்படைகளின் இறுதிகட்ட தாக்குதலான வல்கன் நடவடிக்கை தொடங்கியது. ஒரு வார சண்டைக்குப்பின்னர் அச்சுப்படைகள் சரணடைந்தன.


</doc>
<doc id="102111" url="https://ta.wikipedia.org/wiki?curid=102111" title="2011 தமிழ்நாடு சட்டமன்றத் தேர்தல் முடிவுகள் (மதுரை மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (மதுரை மாவட்டம்)

மதுரை மாவட்டத்தில் மேலூர், மதுரை (கிழக்கு), சோழவந்தான் (தனி), மதுரை (வடக்கு), மதுரை (தெற்கு), மதுரை (மத்தி), மதுரை (மேற்கு), திருப்பரங்குன்றம், திருமங்கலம், உசிலம்பட்டி எனும் பத்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102112" url="https://ta.wikipedia.org/wiki?curid=102112" title="அலாமத் லங்காபுரி">
அலாமத் லங்காபுரி

அலாமத் லங்காபுரி 1869ம் ஆண்டில் இலங்கை கொழும்பிலிருந்து வெளிவந்த மாதாந்த சிற்றிதழாகும்.
இலங்கை இசுலாமிய இதழியல் வரலாற்றில் முதலாவது வெளிவந்த இதழாக இது இனங்காட்டப்படுகின்றது. 
அலாமத் லங்காபுரி எனும் இதழை கொழும்பில் ஒரு வர்த்தகராக இருந்த துவான்பாபா யூனுசு என்பவர் வெளியிட்டுள்ளார். இவர் ஒரு மலாயராவார்.
அரபு மொழியில் அலாமத் என்பது அடையாளம் என்று பொருள்படும். லங்காபுரி எனும்போது அது இலங்கையைக் குறிப்பிடுவதாக அமைகின்றது. எனவே அலாமத் லங்காபுரி எனும்போது இலங்கையைப் பற்றிய அடையாளம் என பொருள்கொள்ள முடியுமாக உள்ளது. 
இந்த இதழ் கையெழுத்தில் எழுதப்பட்டு கல்லச்சுப் பதிப்பாக வெளிவந்துள்ளது. இதன் சில பிரதிகளை கொழும்பு சுவடிகள் கூடத்தில் இன்றும் பார்க்கக் கூடியதாகவுள்ளன.

இவ்விதழ் அரபுத் தமிழில் வெளிவந்தது. அரபுத் தமிழ் எனும்போது தமிழ் உச்சரிப்பில் தமிழ் எழுத்து பயன்படுத்தப்படாமல் அரபு எழுத்தைக் கொண்டு அரபியில் எழுதப்படும் எழுத்துக்கள் அரபுத் தமிழ் எனப்படும். 19ம் நூற்றாண்டில் இலங்கையில் இசுலாமியர்களால் எழுதப்பட்ட பெரும்பாலான ஆக்கங்கள் அரபுத் தமிழிலேயே அமைந்திருந்தன.
19ம் நூற்றாண்டுகளில் இலங்கையில் இசுலாமியர்கள் அரபுமொழியைக் கற்பதில் கூடுதலான ஆர்வத்தைக் காட்டிவந்துள்ளனர். இக்காலகட்டங்களில் மார்க்க அறிஞர்களும், கற்றவர்களும் மத்ரசாக்கள் எனப்படும் அரபுப் பாடசாலைகளில் கற்றவர்களாக உள்ளனர். இவர்கள் அரபு மொழியில் பெற்ற தேர்ச்சியினால் தமிழ் விடயங்கள் நேரடியாக அரபியில் எழுதியுள்ளனர். இக்காலகட்டங்களில் பெரும்பாலான மத்ரசாக்கள் திண்ணை மத்ரசாக்களாகவே அமைந்திருந்ததாக வரலாற்று சான்றுகள் குறிப்பிடுகின்றன.


</doc>
<doc id="102117" url="https://ta.wikipedia.org/wiki?curid=102117" title="அணுகுண்டு சோதனை">
அணுகுண்டு சோதனை

அணுகுண்டு சோதனைகள் (Nuclear weapons tests) அணு ஆயுதங்களின் வினைவுறுதிறன், ஈட்டம் மற்றும் வெடிப்புத்திறன் ஆகியவற்றை தீர்மானிக்கும் வண்ணம் நிகழ்த்தப்படும் சோதனைகளாகும். இருபதாம் நூற்றாண்டில் தொடர்ந்து பல நாடுகள் தாங்கள் உருவாக்கிய அணுவாயுதங்களை சோதித்துள்ளன. இச்சோதனைகள் அணு ஆயுதங்கள் எவ்வாறு செயல்படுகின்றன, பல்வேறு சூழல்களில் எவ்வாறு இயங்குகின்றன, கட்டிடங்கள் ஓர் அணுகுண்டு வெடிப்பின்போது எவ்வண்ணம் பாதிப்பிற்குள்ளாகின்றன போன்ற பல தகவல்களைப் பெற உதவுகின்றன. மேலும் நாடுகள் தங்கள் அறிவியல் மற்றும் இராணுவ வலிமையை பறைசாற்றும் விதமாகவும் அரசியல் காரணங்களுக்காகவும் நடத்தப்படுகின்றன.

முதல் அணுவாயுதச் சோதனை ஐக்கிய அமெரிக்காவால் சூலை 16, 1945ஆம் ஆண்டில் டிரினிடி என்ற இடத்தில் 20 கிலோடன் ஈட்டம் உள்ள அணுகுண்டு வெடிப்பின் மூலம் நடத்தப்பட்டது. முதல் ஐதரசன் குண்டு அதே அமெரிக்காவால் மார்சல் தீவுகளில் 1952ஆம் ஆண்டு நவம்பர் 1 நாள் நடத்தப்பட்டது. மிக வலிமையான வெடிப்புச் சோதனை சோவியத் ஒன்றியத்தால் அக்டோபர் 30, 1961 அன்று 50 மெகாடன் ஈட்டம் உள்ள "சார் பாம்பா" எனக் குறிப்பெயரிடப்பட்ட அணுகுண்டு சோதனையாகும்.

1963ஆம் ஆண்டு அணுக்கரு நாடுகள் மற்றும் அணுக்கரு அல்லாத நாடுகள் அனைத்தும் அணுகுண்டு சோதனைகளை வளிமண்டலத்திலோ நீர்பரப்பிற்கடியிலோ விண்வெளியிலோ நடத்துவதில்லை என்று "மட்டுப்படுத்தப்பட்ட சோதனை தடை உடன்பாட்டில்" கையெழுத்திட்டன. இந்த உடன்பாடு நிலத்தடிச் சோதனைகளுக்கு அனுமதித்திருந்தது. பிரான்சு 1974ஆம் ஆண்டுவரையும் சீனா 1980ஆம் ஆண்டு வரையும் வளிமண்டலச் சோதனைகளை நடத்தி வந்தன.
நிலத்தடிச் சோதனைகள் ஐக்கிய அமெரிக்காவினால் 1992ஆம் ஆண்டு வரையும், சோவியத் ஒன்றியத்தால் 1990 வரையும், ஐக்கிய இராச்சியத்தால் 1991 வரையும் சீனா, பிரான்சு நாடுகளால் 1996ஆம் ஆண்டு வரையும் நடத்தப்பட்டன. 1996ஆம் ஆண்டு முழுமையான சோதனைத் தடை உடன்பாடு ஏற்பட்டபின்னர், இந்நாடுகள் அனைத்துவகை அணுகுண்டுச் சோதனைகளையும் நிறுத்திவிட உறுதிமொழி அளித்துள்ளன. இந்த உடன்பாட்டில் கையெழுத்திடாத இந்தியாவும் பாக்கித்தானும் 1998ஆம் ஆண்டு தங்கள் அணுகுண்டு சோதனைகளை நடத்தின.

மிக அண்மையில் வட கொரியா மே 25,2009 அன்று அணுகுண்டு சோதனையை நடத்தியுள்ளது.



</doc>
<doc id="102122" url="https://ta.wikipedia.org/wiki?curid=102122" title="முழுமையான அணுகுண்டு சோதனைத் தடை உடன்பாடு">
முழுமையான அணுகுண்டு சோதனைத் தடை உடன்பாடு

முழுமையான அணுகுண்டு சோதனைத் தடை உடன்பாடு ("Comprehensive Nuclear-Test-Ban Treaty", சுருக்கமாக "CTBT") எத்தகைய சூழலிலும் (நிலத்தடியில், நீர்பரப்பினடியில், விண்வெளியில் மற்றும் வளிமண்டலத்தில்) இராணுவ பயன்பாட்டிற்கோ அல்லது குடிசார் பயன்பாட்டிற்கோ அணுகுண்டு சோதனைகள் நடத்தபட தடை செய்கிறது. இது ஐக்கிய நாடுகளின் பொது அவையில் 1996ஆம் ஆண்டு செப்டம்பர் 10 அன்று நிறைவேற்றப்பட்டாலும் இதுவரை செயல்பாட்டிற்கு வரவில்லை. இந்தியாவும் பாக்கித்தானும் இன்னமும் இதற்கு ஒப்பவில்லை.

இந்த உடன்பாடு ஐக்கிய நாடுகள் பொது அவையால் 10 செப்டம்பர் 1996ஆம் ஆண்டு நிறைவேற்றப்பட்டது. நியூயார்க் நகரில் 1996ஆம் ஆண்டு 24 செப்டம்பர் அன்று நாடுகள் கையெழுத்திட திறக்கப்பட்டது. அப்போது அணு ஆயுத நாடுகளாக இருந்த எட்டு நாடுகளில் ஐந்து உட்பட, 71 நாடுகள் முதலில் கையெழுத்திட்டன. மே 2010 நிலவரப்படி , 153 நாடுகள் உடன்பாட்டை ஏற்புறுதி செய்துள்ளன; மேலும் 29 நாடுகள் கையொப்பமிட்டு ஏற்புறுதி செய்யாது உள்ளன.

உடன்பாட்டின் அனுபந்தம் 2இல் பட்டியலிடப்பட்டுள்ள 44 நாடுகளும் ஏற்புறுதி செய்தபின்னர் 180 நாட்கள் கழித்து உடன்பாடு செயலாக்கத்திற்கு வரும். இந்த "அனுபந்தம் 2" நாடுகள் 1994ஆம் ஆண்டிற்கும் 1996ஆம் ஆண்டிற்கும் இடையே அணுகுண்டு சோதனைத்தடை ஒப்பந்தப் பேச்சுகளில் பங்குபெற்ற, அந்நாளில் அணுக்கரு உலைகள் அல்லது ஆய்வு உலைகள் வைத்திருந்த நாடுகளாகும். ஏப்ரல் 2009 நிலவரப்படி, ஒன்பது அனுபந்த 2 நாடுகள் ஏற்புறுதி வழங்கவில்லை: சீனா, எகிப்து, இந்தோனேசியா, ஈரான், இசுரேல் மற்றும் அமெரிக்க ஐக்கிய நாடு கையொப்பமிட்டு ஏற்புறுதி வழங்காதவையாம்; இந்தியா, வட கொரியா மற்றும் பாகிஸ்தான் கையொப்பமும் இடாதவையாம். 3 மே 2010 அன்று இந்தோனேசியா உடன்பாட்டிற்கு ஏற்புறுதி வழங்குவதற்கான செயன்முறையைத் துவங்கியுள்ளதாக அறிவித்தது.

(உடன்பாட்டு விதி I):




</doc>
<doc id="102123" url="https://ta.wikipedia.org/wiki?curid=102123" title="தாளையடி சபாரத்தினம்">
தாளையடி சபாரத்தினம்

தாளையடி சபாரத்தினம் (1923 - 1967) ஈழத்துச் சிறுகதை, புதின எழுத்தாளர். நூற்றுக்கணக்கான சிறுகதைகளையும் நாடகங்களையும் சில குறுநாவல்களையும் எழுதியுள்ளார். இவர் தாளையடி சபாரத்தினம் என்ற பெயரில் மட்டுமல்லாமல் மீனா, அசோகன் என்ற புனைப்பெயர்களிலும் எழுதியுள்ளார்.

தினத்தந்தி ஆசிரியர் சி. பா. ஆதித்தனார் தனது கைகளாலேயே வைக்கோலை அரைத்துக் காகிதம் செய்து வெளியிட்ட "தமிழன்" என்ற இதழில் "ஊமைப்பெண்" என்ற கதையை 1940 ஆம் ஆண்டு தனது 17 ஆவது வயதில் எழுதியதன் மூலம் இலக்கிய உலகில் காலடி வைத்தார் தாளையடி சபாரத்தினம். 

1943 ஆம் ஆண்டு ஈழத்துச் சிறுகதை எழுத்தாளர்களில் ஒருவரான அ. செ. முருகானந்தத்துடன் இணைந்து திருகோணமலையில் எரிமலை என்ற பத்திரிகையை நடத்தினார். பிற்காலத்தில் வீரகேசரி ஞாயிறு இதழிலும், வரதரின் புதினம் பத்திரிகையிலும் பணியாற்றினார்.

பல கதைகளை எழுதிப் புகழ் பெற்றிருந்தாலும், அவரைப் புகழின் உச்சியில் ஏற்றியது அவர் எழுதிய "புதுவாழ்வு" என்ற சிறுகதையே. இச்சிறுகதை 1947 ஆம் ஆண்டு கல்கி இதழ் நடத்திய சிறுகதைப் போட்டியில் மூன்றாம் பரிசு பெற்றது. இதனைத் தொடர்ந்து இவரது கதைகள் தென்னகத்துப் பத்திரிகைகளிலும் ஈழத்துப் பத்திரிகைகளிலும் இடம்பெறலாயின.

இவருடைய கடைசிச் சிறுகதையான "பெண்ணின் பெருந்தக்க யாவுள" 1967 ஆம் ஆண்டு தினகரன் பத்திரிகையில் வெளிவந்தது.

இவரது சிறுகதைகள் அடங்கிய இரண்டு நூற்றொகுதிகள் இவர் இறந்த பின்னர் இவரது மனைவி மீனா சபாரத்தினத்தினால் வெளியிடப்பட்டன.



</doc>
<doc id="102125" url="https://ta.wikipedia.org/wiki?curid=102125" title="சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன்">
சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன்

சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன் ஒரு வள்ளல். 
பார்ப்பனக் குடியில் பிறந்தவன். 
சோழநாட்டில் வாழ்ந்தவன்.
இவன் காலத்தில் சோழநாட்டை ஆண்டவன் சோழன் குளமுற்றத்துத் துஞ்சிய கிள்ளிவளவன். 
ஆவூர் மூலங்கிழார் இந்தக் கிள்ளிவளவன், இந்த விண்ணத்தாயன் ஆகிய இருவரையும் பாடியுள்ளார்.
மற்றும் 
ஆகியோரும் இப் புலவரால் பாடப்பட்ட சமகாலத்தவர்.



</doc>
<doc id="102126" url="https://ta.wikipedia.org/wiki?curid=102126" title="முஸ்லிம் நேசன்">
முஸ்லிம் நேசன்

"முஸ்லிம் நேசன்" இலங்கையில் வெளிவந்த இஸ்லாமியர்களின் ஒரு முக்கியத்துவம் மிக்க இதழாகக் கொள்ளப்படுகின்றது. இதன் முதல் இதழ் 1883ல் வெளிவந்துள்ளது.
மு. கா. சித்திலெவ்வை 
"முஸ்லிம் நேசன்" முழுமையாக தமிழ்மொழியில் வெளிவந்தமை அவதானிக்கத்தக்கது. இலங்கை இஸ்லாமியர்களின் தமிழ்மொழி இதழியல் வரலாற்றை நோக்குமிடத்து தமிழில் வெளிவந்த முதல் இதழாக இதனைக் கொள்ளலாம்.
19ம் நூற்றாண்டின் தமிழ் இதழியல் போக்கினை நோக்குமிடத்து இது முஸ்லிம்களின் செய்திகளுக்கும், முஸ்லிம்களின் விழிப்புணர்வுக்கும் வழிகாட்டக்கூடிய வகையில் அமைந்துள்ளது. குறிப்பாக மரபு ரீதியான இலங்கை முஸ்லிம்களின் சிந்தனைகளுக்கு சவால்விடுக்குமுகமாக இவ்விதழின் போக்கு அமைந்திருந்தது. குறிப்பாக இலங்கை முஸ்லிம்கள் மார்க்கக் கல்வி மாத்திரமன்றி பொதுக்கல்வியிலும் ஆர்வம் காட்ட வேண்டும் என்ற கருத்தினை வலியுறுத்தி வந்துள்ளது. இது மாத்திரமன்றி முஸ்லிம் சமூகத்தின் சீர்த்திருத்தத்தைக் கருத்திற்கொண்டு இவ்விதழ் குரல்கொடுத்து வந்தமை அவதானிக்கத்தக்கது.


</doc>
<doc id="102127" url="https://ta.wikipedia.org/wiki?curid=102127" title="புதினாலங்காரி">
புதினாலங்காரி

புதினாலங்காரி இலங்கை கொழும்பிலிருந்து 1876 ம் ஆண்டு வெளிவந்த வார இதழாகும்.
இலங்கையில் பொதுவாக செய்தி அல்லது பெருங்கதை புதினம் என 19ம் நூற்றாண்டுகளிலும், 20ம் நூற்றாண்டின் ஆரம்பப் பகுதிகளிலும் அழைக்கப்பட்டுள்ளது. எனவே இங்கு "புதின' என்பது செய்தி என பொருள்கொள்ளப்படுகின்றது. "புதின அலங்காரி" தான் "புதினாலங்காரி" ஆயிருக்க வேண்டும். எனவே இதுவொரு வாராந்த செய்தி இதழாக எடுத்துக் கொள்ளலாம்.
புதினாலங்காரி இதழின் முகப்பில் பிறையும், பொழுதும் முத்திரையிடப்பட்டிருந்தது. பொதுவாக பிறையும், பொழுதும் முத்திரையே இஸ்லாமியர்கள் பயன்படுத்துவர். இன்றுகூட இஸ்லாமிய நிகழ்வுகளை அடையாளப்படுத்த இந்த பிறையும், பொழுதும் முத்திரை பயன்படுத்தப்படுகின்றது. எனவே புதினாலாங்கரி ஓர் இஸ்லாமிய இதழாக கொள்ளப்படுகின்றது.
இதுவொரு செய்தி இதழ் என்ற அடிப்படையில் நாட்டின் முக்கிய செய்திகளைத் வாராந்தம் தொகுத்து வெளியிட்டு வந்துள்ளது. அதேநேரம், இலங்கை இஸ்லாமியர்களின் செய்திகளுக்கும் பெருமளவில் முக்கியத்துவம் கொடுத்தும் வந்துள்ளது.
புதினாலங்காரி தமிழில் வெளிவந்தாலும்கூட அரபுத் தமிழும் கலந்திருந்தது.



</doc>
<doc id="102128" url="https://ta.wikipedia.org/wiki?curid=102128" title="2011 தமிழ்நாடு சட்டமன்றத் தேர்தல் முடிவுகள் (வேலூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (வேலூர் மாவட்டம்)

வேலூர் மாவட்டத்தில் அரக்கோணம் (தனி), சோளிங்கர், காட்பாடி, ராணிப்பேட்டை, ஆற்காடு, வேலூர், அணைக்கட்டு, கீழ்வைத்தனன் குப்பம், குடியாத்தம், வாணியம்பாடி, ஆம்பூர், ஜோலார் பேட்டை, திருப்பத்தூர் எனும் பதின்மூன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102129" url="https://ta.wikipedia.org/wiki?curid=102129" title="கரோலின்ஸ்கா மையம்">
கரோலின்ஸ்கா மையம்

கரோலின்ஸ்கா மையம் ("Karolinska Institutet") சுவீடன் நாட்டின் தலைநகரமான ஸ்டாக்ஹோமில் உள்ளது. இது ஐரோப்பாவில் உள்ள மிகப்பெரிய மருத்துவப் பல்கலைக்கழகங்களில் ஒன்றாகும். 1810 ஆம் ஆண்டில் உருவாக்கப்பட்ட இம்மையமானது, உப்சாலா பல்கலைக்கழகம் (1477) மற்றும் லுண்ட் பல்கலைக்கழகத்தினை (1666) அடுத்து மூன்றாவதாக சுவீடனில் உருவாக்கப்பட்ட பழமையான மருத்துவ மையம் ஆகும். 2010ஆம் ஆண்டு, 200 ஆம் ஆண்டு நிறைவு விழாவைக் கொண்டாடியது. சோல்னா மற்றும் ஹுட்டிங்கேவில் உள்ள கரோலின்ஸ்கா பல்கலைக்கழக மருத்துவமனையானது கரோலின்ஸ்கா மையத்துடன் இணைந்த ஆய்வு மற்றும் கற்பித்தலை முதன்மையாகக் கொண்ட மருத்துவ வளாகம் ஆகும். சுவீடனில் நடக்கும் முப்பது சதவிகித (30%) மருத்துவப்பயிற்சியும், நாற்பது சதவிகித (40%) மருத்துவ ஆய்வும் இங்குதான் நடைபெறுகிறது. இந்த ஆய்வு மையம் அமைக்கும் குழுமம், மருத்துவம் அல்லது உடலியங்கியலுக்கான நோபெல் பரிசு பெற்றவர்களை தேர்ந்தெடுக்கிறது. உலக அளவில் கரோலின்ஸ்கா மையம் பதினாறாவது சிறந்த மருத்துவப் பல்கலைக்கழகமாக உள்ளது.























</doc>
<doc id="102130" url="https://ta.wikipedia.org/wiki?curid=102130" title="பர்ஹான் ஆதில்">
பர்ஹான் ஆதில்

பர்ஹான் ஆதில் ("Farhan Adil," பிறப்பு: செப்டம்பர் 25 1977), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 83 முதல்தர துடுப்பாட்டப் போட்டிகளிலும் கலந்து கொண்டுள்ளார். 2003 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102131" url="https://ta.wikipedia.org/wiki?curid=102131" title="பரூக் ஹமீட்">
பரூக் ஹமீட்

பரூக் ஹமீட் ("Farooq Hamid", பிறப்பு: மார்ச்சு 3 1945), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 43 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102132" url="https://ta.wikipedia.org/wiki?curid=102132" title="பாரூக் சமான்">
பாரூக் சமான்

பாரூக் சமான் ("Farrukh Zaman", பிறப்பு: ஏப்ரல் 4 1956), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 137 முதல்தர துடுப்பாட்டப் போட்டிகளிலும் கலந்து கொண்டுள்ளார். 1976 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102133" url="https://ta.wikipedia.org/wiki?curid=102133" title="பவாட் ஆலம்">
பவாட் ஆலம்

பவாட் ஆலம் ("Fawad Alam," பிறப்பு: அக்டோபர் 8 1985), ஒரு பாக்கித்தானியத் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 20 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2007 இலிருந்து 2010 வரை பாக்கித்தான் அணிக்காக தேர்வுத் துடுப்பாட்டப் போட்டியிலும், ஒருநாள் பன்னாட்டுத் துடுப்பாட்டப் போட்டிகளிலும் விளையாடியுள்ளார். இவர் பாக்கித்தான் கராச்சியைச் சேர்ந்தவர்.


</doc>
<doc id="102134" url="https://ta.wikipedia.org/wiki?curid=102134" title="பய்சால் மஹ்மூத்">
பய்சால் மஹ்மூத்

பய்சால் மஹ்மூத் ("Fazal Mahmood," பிறப்பு: பெப்ரவரி 18 1927, இறப்பு மே 30 2005) பாக்கித்தானியத் துடுப்பாட்டக்காரர்). இவர் 34 தேர்வுத் துடுப்பாட்டப் போட்டிகளிலும், 112 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1962 வரை பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளில் விளையாடியுள்ளார். இவர் பாக்கித்தான் லாகூரைச் சேர்ந்தவர்.

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1927 பிறப்புகள்]]
[[பகுப்பு:2005 இறப்புகள்]]
[[பகுப்பு:விசுடென் துடுப்பாட்டக்காரர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="102135" url="https://ta.wikipedia.org/wiki?curid=102135" title="பஸ்லுர் ரஹ்மான்">
பஸ்லுர் ரஹ்மான்

பஸ்லுர் ரஹ்மான் ("Fazal-ur-Rehman", பிறப்பு: சூன் 11 1935), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 29 முதல்தர துடுப்பாட்டப் போட்டிகளிலும் கலந்து கொண்டுள்ளார். 1958 இல் பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர்.

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1935 பிறப்புகள்]]
[[பகுப்பு:வாழும் நபர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="102137" url="https://ta.wikipedia.org/wiki?curid=102137" title="பாசில் அக்பர்">
பாசில் அக்பர்

பாசில் அக்பர் ("Fazl-e-Akbar," பிறப்பு: அக்டோபர் 20 1980), ஒரு பாக்கித்தானியத் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1997 இலிருந்து 1998வரை பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளிலும் விளையாடியுள்ளார். இவர் பாக்கித்தான் பெசாவாரைச் சேர்ந்தவர்.

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1980 பிறப்புகள்]]
[[பகுப்பு:வாழும் நபர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="102138" url="https://ta.wikipedia.org/wiki?curid=102138" title="2011 தமிழ்நாடு சட்டமன்றத் தேர்தல் முடிவுகள் (இராமநாதபுரம் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (இராமநாதபுரம் மாவட்டம்)

இராமநாதபுரம் மாவட்டத்தில் பரமக்குடி (தனி), திருவாடாணை, இராமநாதபுரம், முதுகுளத்தூர் எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102139" url="https://ta.wikipedia.org/wiki?curid=102139" title="குலாம் அப்பாஸ்">
குலாம் அப்பாஸ்

குலாம் அப்பாஸ் ("Ghulam Abbas )," பிறப்பு: மே 1 1947), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 102 முதல்தர துடுப்பாட்டம்|முதல்தர துடுப்பாட்டப்]] போட்டிகளிலும் கலந்து கொண்டுள்ளார். 1967 இல் பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டியிலும் விளையாடியுள்ளார். இவர் இந்தியா டில்லியைப் பிறப்பிடமாகக் கொண்டவர்

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1947 பிறப்புகள்]]
[[பகுப்பு:வாழும் நபர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="102140" url="https://ta.wikipedia.org/wiki?curid=102140" title="குல் முகம்மட்">
குல் முகம்மட்

குல் முகம்மட் ("Gul Mohammad," பிறப்பு: அக்டோபர் 15 1921, இறப்பு மே 8. 1992) பாக்கித்தானியத் துடுப்பாட்டக்காரர்). இவர் ஒன்பது தேர்வுத் துடுப்பாட்டப் போட்டிகளிலும், 118 முதல்தர துடுப்பாட்டப் போட்டிகளிலும் கலந்து கொண்டுள்ளார். 1946 இலிருந்து 1956 வரை இந்தியா, பாக்கித்தான் அணிகளுக்காக தேர்வுத் துடுப்பாட்டப் போட்டியிலும் விளையாடியுள்ளார். இவர் இந்தியா மும்பாயைப் பிறப்பிடமாகக் கொண்டவர்


</doc>
<doc id="102141" url="https://ta.wikipedia.org/wiki?curid=102141" title="2011 தமிழ்நாடு சட்டமன்றத் தேர்தல் முடிவுகள் (புதுக்கோட்டை மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (புதுக்கோட்டை மாவட்டம்)

புதுக்கோட்டை மாவட்டத்தில் கந்தர்வக்கோட்டை (தனி), விராலிமலை, புதுக்கோட்டை, திருமயம், ஆலங்குடி, அறந்தாங்கி எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102143" url="https://ta.wikipedia.org/wiki?curid=102143" title="அப்தாப் குல்">
அப்தாப் குல்

அப்தாப் குல் ("Aftab Gul Khan", பிறப்பு: மார்ச்சு 31 1946), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், 101 முதல்தர துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1971 வரை பாக்கித்தான் அணிக்காக தேர்வுத் துடுப்பாட்டப் போட்டியிலும் விளையாடியுள்ளார்.


</doc>
<doc id="102144" url="https://ta.wikipedia.org/wiki?curid=102144" title="ஹாரூன் ரசீட்">
ஹாரூன் ரசீட்

ஹாரூன் ரசீட் (Haroon Rasheed, பிறப்பு: மார்ச்சு 25 1953), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 12 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1977 இலிருந்து 1983 வரை பாக்கித்தான் அணிக்காக தேர்வுத் துடுப்பாட்டப் போட்டியிலும் விளையாடியுள்ளார்.


</doc>
<doc id="102145" url="https://ta.wikipedia.org/wiki?curid=102145" title="ஹசீப் அசன்">
ஹசீப் அசன்

ஹசீப் அசன் ("Haseeb Ahsan," பிறப்பு: சூலை 15 1939), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 49 முதல்தர துடுப்பாட்டப் போட்டிகளிலும்
கலந்து கொண்டுள்ளார். 1958 இலிருந்து 1962 வரை பாக்கித்தான் அணிக்காகதேர்வுத் துடுப்பாட்டப் போட்டிகளிலும் விளையாடியுள்ளார்.


</doc>
<doc id="102147" url="https://ta.wikipedia.org/wiki?curid=102147" title="உமாயூன் பர்கத்">
உமாயூன் பர்கத்

உமாயூன் பர்ஹத் அல்லது ஹுமாயூன் பர்ஹத் ( , பிறப்பு: சனவரி 24, 1981), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். துடுப்பாட்டத் தேர்வுப்போட்டிகளில் விளையாடிய குச்சக் காப்பாளர்களுள் எந்தவொரு இலக்கையும் வீழ்த்தத்துணைபுரியாத ஒரே குச்சக் காப்பாளர் இவர்.

பாக்கித்தான் துடுப்பாட்ட அணியில் பங்கேற்ற இம்ரான் பர்ஹாத் இவருடைய தம்பி.


</doc>
<doc id="102148" url="https://ta.wikipedia.org/wiki?curid=102148" title="காலித் இபதுல்லாஹ்">
காலித் இபதுல்லாஹ்

காலிட் இபதுள்ளாஹ் "(Khalid Ibadulla," பிறப்பு: டிசம்பர் 20 1935), ஒரு பாக்கித்தானியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டியிலும், 417 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இலிருந்து 1967 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102151" url="https://ta.wikipedia.org/wiki?curid=102151" title="இஜாஸ் அஹ்மட்">
இஜாஸ் அஹ்மட்

இஜாஸ் அஹ்மட் ("Ijaz Ahmed )," பிறப்பு: செப்டம்பர் 20 1968), ஒரு பாக்கித்தானியத் துடுப்பாட்டக்காரர். இவர் 60 தேர்வுத் துடுப்பாட்டப் போட்டியிலும், 250 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 இலிருந்து 2001 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102158" url="https://ta.wikipedia.org/wiki?curid=102158" title="யால தேசிய வனம்">
யால தேசிய வனம்

யால தேசிய வனம் ("Yala National Park") இலங்கையிலுள்ள தேசிய வனங்களுள் ஒன்றாகும்.மிகுந்த சுற்றுலாப் பயணிகள் செல்லும், பரப்பளவில் இரண்டாவது பெரிய தேசிய வனம் இதுவே ஆகும் ஆகும். ஐந்து பிரிவுகளைக் கொண்ட இத்தேசிய வனத்தில் இரண்டு பிரிவுகளே பொதுமக்கள் பார்வைக்காகத் திறந்து விடப்பட்டுள்ளன. இக்காட்டினை அண்டியதாக வேறு சில காடுகளும் காணப்படுகின்றன. யால தேசிய வனத்தின் ஒவ்வொரு பிரிவுக்கும் தனித்தனிப் பெயர்கள் காணப்படுகின்றன. அதன் முதலாவது பிரிவு உறுகுண தேசிய வனம் எனப்படுகிறது. அதனுடன் சேர்ந்தாற் போல இருக்கும் காடு குமண தேசிய வனம் அல்லது " யால கிழக்கு வனம்" ஆகும்.

யால தேசிய வனம் இலங்கையின் தென்கிழக்குப் பகுதியில், அதாவது தெற்கு மற்றும் ஊவா மாகாணங்களில் இருக்கிறது. இலங்கையின் தலைநகரான கொழும்பிலிருந்து 300 கிலோமீட்டர் (190 மைல்) தொலைவில் காணப்படும் இக்காடு மொத்தமாக 979 சதுர கி.மீ (378 சதுர மைல்) பரப்பளவைக் கொண்டது. யால தேசிய வனமும் வில்பத்து தேசிய வனமும் 1900 ஆம் ஆண்டில் வனவிலங்கு சரணாலயமாக அறிவிக்கப்பட்டன. பின்னர் 1938 இல் தேசிய வனங்களாக அறிவிக்கப்பட்ட இவையிரண்டுமே இலங்கையின் புகழ்பெற்ற முதலிரண்டு தேசிய வனங்களாகும். இக்காடு இங்கு வசிக்கும் ஏராளமான வனவிலங்குகளுக்காக பெயர்பெற்றதாகும். இத்தேசிய வனம் இலங்கை யானை மற்றும் நீரியற் பறவைகளின் பாதுகாப்பில் மிக முக்கியப் பங்கு வகிக்கிறது.

யால தேசிய வனத்தைச் சூழ்ந்துள்ள பகுதிகளில் பிற தேசிய வனங்கள் ஆறும் வனவிலங்கு சரணாலயங்கள் மூன்றும் காணப்படுகின்றன. இலங்கையின் அரைகுறை வறள் வலயம் எனப்படும் காலநிலை வலயத்தினுள் அமைந்திருக்கும் இக்காடு முக்கியமாக வடகிழக்குப் பருவப் பெயர்ச்சியின் போதே மழையைப் பெறுகிறது. இவ்வனம் ஈரலிப்பான பருவப் பெயர்ச்சிக் காடுகள், நன்னீர் ஈரநிலங்கள் மற்றும் கடல்சார் ஈரநிலங்கள் போன்ற பல்வேறு வகையான சூழலியற் பகுதிகளைத் தன்னகத்தே கொண்டுள்ளது. இலங்கையின் முக்கிய பறவைகள் வாழிடங்கள் எழுபதில் இதுவும் ஒன்றாகும். யால தேசிய வனத்தில் வாழும் 215 பறவையினங்களுள் ஆறு இனங்கள் இலங்கைக்குத் தனிச் சிறப்பானவையாகும். இக்காட்டில் பதியப்பட்டுள்ள முலையூட்டி இனங்களின் எண்ணிக்கை 44 ஆகும். அதே வேளை, உலகில் சிறுத்தைகள் செறிவு மிக்க இடங்களுள் யால தேசிய வனமும் ஒன்றாகும்.

யால தேசிய வனத்தைச் சூழவுள்ள பகுதிகள் சில பழங்கால நாகரிகங்களின் களங்களாகக் காணப்பட்டுள்ளன. இத்தேசிய வனத்தினுள்ளேயே பௌத்த புனிதப் பயணத் தலங்களான சிதுல்பாகுவ மற்றும் மகுல் விகார ஆகிய இரண்டும் அமைந்துள்ளன. 2004 ஆம் ஆண்டு ஏற்பட்ட கடற்கோளின் காரணமாக இத்தேசிய வனத்துக்குப் பெருஞ் சேதங்கள் விளைந்ததுடன் இதனை அண்டிய பகுதிகளில் வாழ்ந்த இருநூற்றைம்பதுக்கும் மேற்பட்டோர் உயிரிழந்தனர். 2009 ஆம் ஆண்டு இக்காட்டின் உட்பகுதியின் பாதுகாப்பு மேம்படுத்தப்பட்ட பின்னர் இங்கு வரும் சுற்றுலாப் பயணிகளின் எண்ணிக்கை பெருமளவு கூடியுள்ளது.

1560-ஆம் ஆண்டு எசுப்பானிய நிலப்படவரைஞரான சிப்ரியானோ சான்செசு என்பவர் மோசமான நிலைமைகள் காரணமாக 300 ஆண்டுகளுக்கு முன்னரேயே யால காட்டுப் பகுதி கைவிடப்பட்டிருப்பதைக் கண்டுபிடித்தார். இலங்கையின் முன்னாள் தலைமை நீதிபதி சேர் அலெக்சாண்டர் ஜோன்ஸ்டன் (1775-1849)-ல் தான் 1806 ஆம் ஆண்டு திருகோணமலையிலிருந்து அம்பாந்தோட்டைக்குப் பயணித்த பின்னர் யால காட்டுப் பகுதி பற்றி விரிவாக எழுதினார். 1900 ஆம் ஆண்டு மார்ச் 23 அன்று அப்போதைய அரசாங்கம் யால, வில்பத்து பகுதிகளை காடுகள் பாதுகாப்புச் சட்டத்தின் கீழ் பாதுகாக்கப்பட்டனவாக அறிவித்ததுது.

மெனிக் ஆற்றுக்கும் கும்புக்கன் ஆற்றுக்கும் இடைப்பட்டதாக அமைந்துள்ள யால தேசிய வனத்தின் பரப்பளவு தொடக்கத்தில் 389 சதுர கிலோமீற்றர் (150 சதுர மைல்) என வரையறுக்கபட்டிருந்தது. அந்நேரம் இக்காட்டுப் பகுதிக்கு யால என்ற பெயர் வழங்கப்படவில்லை. வேட்டைப் பாதுகாப்புச் சங்கம் (தற்போதைய "வனவிலங்கு மற்றும் இயற்கைவளப் பாதுகாப்புச் சங்கம்") என்ற அமைப்பே இக்காட்டுப் பகுதி பாதுகாக்கப்பட்டதாக அறிவிக்கப்படக் காரணமாயமைந்தது. அக்காலத்தில் பலத்துப்பன, யால ஆகிய இடங்களுக்கு இடைப்பட்ட காட்டுப் பகுதி மேற்படி சங்கத்தைச் சேர்ந்த, அங்கு தங்கி வாழும் உறுப்பினர் வேட்டையாடுவதற்காக மட்டுமென ஒதுக்கப்பட்டிருந்தது.
இக்காட்டின் முதலாவது பாதுகாவலராக ஹென்றி எங்கெல்பிரெச்ட் என்பவர் நியமிக்கப்பட்டார். அவர் தென்னாப்பிரிக்காவில் இடம்பெற்ற இரண்டாவது போயர் போரின் போது தளபதி கிறித்தியன் டி வெட் என்பவரின் கீழ்ப் பணியாற்றிய இராணுவ அதிகாரியாவார். அப்போது பிரித்தானியரால் போர்க் கைதியாகப் பிடிக்கப்பட்ட அவர் 1900 ஆம் ஆண்டு ஏனைய போர்க் கைதிகள் 5000 பேருடன் சேர்த்து இலங்கைக்கு நாடு கடத்தப்பட்டார். ஹென்றி எங்கெல்பிரெச்ட் எட்டாம் எட்வர்ட் மன்னருக்குக் கீழ்ப்படிந்து நடப்பதாக உறுதிமொழி எடுக்க மறுத்துவிட்டமையால் தென்னாபிரிக்காவுக்குத் திரும்பிச் செல்வதற்கு அவர் அனுமதிக்கப்படவில்லை. இந்நாட்டினுள் சுதந்திரமாக நடமாடுவதற்கு அவர் அனுமதிக்கப்பட்டிருந்த போதிலும் அவர் தன்னுடைய ஓய்வுதியத்தை அம்பாந்தோட்டை கச்சேரியிலிருந்து மாத்திரமே பெற்றுக்கொள்வதற்கு அனுமதிக்கப்பட்டார்.

அப்போது இலங்கையில் பணியாற்றிய பிரித்தானியத் தேசாதிபதி சேர் ஹென்றி ஆதர் பிளேக் அம்பாந்தோட்டையிலிருந்து பதுளைக்குப் பயணித்த போது அவரைச் சந்தித்தார். அதன் விளைவாகவே அவர் இக்காட்டின் பாதுகாவலராக நியமிக்கப்பட்டார். இப்பகுதியை நன்கு பராமரித்த அவர் வனவிலங்குகளை உரிய முறையில் கவனித்து வந்ததுடன் சட்டவிரோத வேட்டையாடுதலையும் தடுத்து வந்தார். எனினும், முதலாம் உலகப் போரின் போது யேர்மனியப் போர்க் கப்பல் எம்டனுக்கு இறைச்சி உணவு வழங்கி வந்தார் என்ற குற்றச்சாட்டில் அவர் சிறையில் அடைக்கப்பட்டார். மூன்று மாதங்களுக்குப் பின்னர் விடுதலை செய்யப்பட்ட அவர் அம்பாந்தோட்டைக்குத் திரும்பி வந்தார். அதன் பின்னர் வறுமையில் வாடிய அவர் 1922 மார்ச் 25 ஆம் திகதி காலமானார். மேற்படி போர்க்கப்பலின் இரண்டாம் நிலைக் கட்டளைத் தளபதி எஸ். விதொயிப்ட் 1931 ஆம் ஆண்டு கொழும்புக்குப் பயணித்து கொழும்பு ரோட்டரி சங்கத்தில் உரையாற்றினார். ஹென்றி எங்கெல்பிரெச்ட்டின் வழக்கறிஞர் லூசியன் பவுலியர் அவருக்குக் கடிதமெழுதினார். தளபதி விதொயிப்ட் அனுப்பிய பதிலில் "எம்டன்" எனப்பட்ட போர்க்கப்பல் இந்தியப் பெருங்கடலினூடகப் பயணித்த போது ஒரு போதும் இறைச்சியுணவைப் பெற்றுக்கொள்ளவோ இலங்கையில் தரிக்கவோ அல்லது இலங்கையுடன் எந்த வகையிலான தொடர்பையும் கொண்டிருக்கவோ இல்லையெனக் கூறினார்.

பிரித்தானிய இலங்கையில் விவசாய அமைச்சராகப் பதவி வகித்த டி.எஸ். சேனாநாயக்க 1938 மார்ச் முதலாம் திகதி தாவரங்கள் மற்றும் விலங்குகளின் பாதுகாப்புச் சட்டத்தை நிறைவேற்றியதும் யால காட்டுப் பகுதி தேசிய வனமாகியது. இத்தேசிய வனம் ஐந்து பிரிவுகளைக் கொண்டதாகும். அதன் பின்னர், மேலும் நான்கு பிரிவுகள் இத்தேசிய வனத்துடன் இணைக்கப்பட்டன. யால காட்டைச் சுற்றிவர ஆறு தேசிய வனங்களும் மூன்று வனவிலங்கு சரணாலயங்களும் உள்ளன. அவற்றில் குமண தேசிய வனம், யால கட்டாய இயற்கைவள ஒதுக்கீடு, கதிர்காமம், கதகமுவ மற்றும் நிமலவ சரணாலயங்கள் என்பன அவற்றுள் அடங்கும்.

யால காட்டுப் பகுதி பெரும்பாலும் 'முன் கேம்பிரியன்' காலத்திற்குரிய உருமாறிய பாறைகளைக் கொண்டுள்ளது. அவை 'விசயன் தொகுதி' என்றும் 'உயர்நிலத் தொகுதி' என்றும் இரு வகைப்படும். இங்கு காணப்படும் மண் வகைகளில் செங்கபிலக் களிமண்ணும் வண்டல் மண்ணுமே பொதுவாகக் காணப்படுகின்றன. யால காட்டின் அமைவு திருகோணமலைக்கும் அம்பாந்தோட்டைக்கும் இடைப்பட்ட பகுதியிலான இலங்கையின் மிகக் கீழ்மட்ட அண்சமவெளியிலேயே உள்ளது. இதன் தரைத்தோற்ற அமைப்பு பெரும்பாலும் மட்டமாகவும் இடையிடையே மேலெழுந்தும் காணப்படுகிறது. கடற்கரையை அண்மித்த பகுதிகளில் இக்காட்டின் உயரம் கடல் மட்டத்திலிருந்து கிட்டத்தட்ட 30 மீ. (98 அடி) ஆக இருக்கும். அதேவேளை உட்பகுதிகளில் இதன் உயரம் 100-125 மீ. (330-410) ஆகும்.

கொழும்பிலிருந்து பயணிக்கும் போது யால தேசிய வனத்தை அடைவதற்கு பல வழிகள் காணப்படுகின்றன. அவற்றுள் 270 கி.மீ.(170 மைல்) தொலைவு கொண்ட இரத்தினபுரி-திஸ்ஸமகாராம வழியே மிகக் குறுகியதாகும். எனினும் ஏராளமான பயணிகள் மாத்தறை-அம்பாந்தோட்டை வழியாகவும் பயணிப்பதுண்டு.

இலங்கையின் அரைகுறை வறள் வலயம் எனும் காலநிலை வலயத்தில் அமைந்துள்ள இக்காடு முக்கியமாக வடகிழக்குப் பருவப் பெயர்ச்சி காரணமாகவே மழை வீழ்ச்சியைப் பெறுகிறது. இக்காடு பெறும் ஆண்டு தோறுமான மழை வீழ்ச்சி 500-775 மிமீ (20-30.5 அங்குலம்) ஆகும். அவ்வாறே, இதன் சராசரி வெப்பநிலை சனவரியில் 26.4 °C (79.5 °F) உம் ஏப்ரலில் 30°C (86°F) உம் ஆகும். யால காட்டுப் பகுதியில் தென்மேற்குப் பருவப்பெயர்ச்சியின் போது வடகீழ்ப் பருவப்பெயர்ச்சிக் காலத்திலும் கூடுதலாகக் காற்று வீசுகிறது. அப்போது காற்றின் வேகம் மணித்தியாலத்திற்கு 15-23 கி.மீ.(9.3-14.0 மைல்) வரை மாறுபடும்.
வடகிழக்குப் பருவப்பெயர்ச்சியின் போது நீர்வளம் தாராளமாகக் கிடைத்த போதும் கோடை காலங்களில் கிடைக்கும் மேற்பரப்பு நீரின் அளவு இங்கு மிக முக்கியமாகின்றது. மேற்பரப்பு நீரைத் தேக்கி வைப்பதற்காக இங்கு பல்வேறு நீரோடைகளும் அணைக்கட்டுக்களும் குளங்களும் நீர்ச்சுனைகளும் பொய்கைகளும் நீர்க்குழிகளும் களப்புகளும் காணப்படுகின்றன. நீர்க் குழிகள் பெரும்பாலும் கீழ்ப் பகுதிகளில் காணப்படுகின்றன உட்பகுதிகளில் காணப்படும் சிறிய, பெரிய பொய்கைகள் பலவும் ஆண்டு முழுவதும் நீரைத் தேக்கி வைத்திருக்கக் கூடியனவாக உள்ளன. இவையே யானைகளுக்குத் தேவையான நீரை வழங்குவதில் முக்கிய பங்கு வகிக்கின்றன. இயற்கையாக அமைந்த நீர்க்குழிகள் நீரியற் பறவைகள் பலவற்றிற்கும் நீரெருமைகளுக்கும் முதன்மை வாழிடங்களாகும். அத்தகைய நீரத்தேக்கங்கள் பெரும்பான்மையாக யால தேசிய வனத்தின் முதலாம் பிரிவிலும் இரண்டாம் பிரிவிலுமே காணப்படுகின்றன. இங்கு காணப்படும் பல்வேறு அணைக்கட்டுக்களில் மகா சீலாவ, புதாவ, ஊரணிய, பிலின்னாவ போன்றன முக்கியமானவையாகும்.

இக்காட்டை அண்மித்திருக்கும் மத்திய மலைநாடு மற்றும் ஊவா பகுதிகளில் ஊற்றெடும் பல ஆறுகளும் ஓடைகளும் தென்கிழக்காகப் பாய்கின்றன. இக்காட்டின் கிழக்குப் புறமாக ஓடும் கும்புக்கன் ஓயாவும் மேற்குப் புறமாகவும் காட்டை ஊடறுத்தும் ஓடும் மாணிக்க ஆறும் அதன் கிளையாறுகளும் இக்காட்டில் வாழும் வனவிலங்குகளுக்கு கோடை காலங்களில் நீரை வழங்குவதில் முக்கிய பங்கெடுக்கின்றன. வறட்சியான காலங்களில் இக்காட்டின் ஓடைகள் பொதுவாக வற்றிப் போய்க் காணப்படும். மாரி காலங்களில் மிக வேகமாக நீர் வழிந்தோடும் இவ்வாறுகளும் ஓடைகளும் கோடை காலங்களில் மிகவும் தடைப்பட்ட ஓட்டம் உடையனவாகக் காணப்படும். மாரி காலத்தில் கும்புக்கன் ஓயாவில் பெருகியோடும் நீரின் அளவு கோடை காலத்தில் ஓடும் நீரின் அளவு போன்று ஏழு மடங்காகும். இக்காட்டை அண்மித்த கடற்கரைப் பகுதிகளில் காணப்படும் ஏராளமான களப்புகளும் கூட வனவிலங்குகளுக்கு நீர் வழங்குவதில் முக்கிய பங்கெடுக்கின்றன.

2004 ஆம் ஆண்டு இந்தியப் பெருங்கடலில் ஏற்பட்ட கடற்கோளின் நேரடிப் பாதையிலேயே யால தேசிய வனம் அமைந்துள்ளது. அக்கடற்கோள் உருவாகி வெறுமனே 90 நிமிடங்களுக்குள் இக்காட்டுப் பகுதியை அது தாக்கியது. கடற்கோளின் காரணமாக இக்காட்டினுள் பெருத்த சேதம் விளைந்தது. அப்போது இத்தேசிய வனத்தைச் சூழவுள்ள பகுதிகளில் வாழ்ந்தோரில் கிட்டத்தட்ட 250 பேர் கொல்லப்பட்டனர். கடற்கோள் ஏற்படுத்திய பேரலைகள் 20 அடி (6.1 மீ) உயரம் வரை மேலெழுந்ததாகக் கூறப்படுகிறது. எனினும், அப்பேரலைகள் காட்டின் உட்பகுதியை இங்கு ஓடும் ஆறுகளின் கழிமுகங்கள் வாயிலாக மாத்திரமே அடைந்தன. கடற்கோள் ஏற்படுத்திய வெள்ளம் காட்டினுள் 392-1490 மீ (429-1630 யார்) தூரம் வரை உண்டாகியது. அதன் காரணமாக புதர்க் காடுகளும் புன்னிலங்களுமே வெகுவாகப் பாதிக்கப்பட்டன. கிட்டத்தட்ட 5000 எக்டேயர் (19 சதுர மைல்)புன்னிலங்களும் காடும் ஈரநிலங்களும் அக்கடற்கோளின் காரணமாகப் பாதிக்கப்பட்டன. பெறப்பட்ட செய்மதிப் படங்களின் தரவுகளின் படி, இக்காட்டின் முதலாம், இரண்டாம் பிரிவுகளில் தாவரவியல் மீளமைவுச் சுட்டி 0.245-0.772 ஆகும். கடற்கோள் பேரழிவின் பின்னர் அது 0.211 ஆகக் குறைந்துள்ளது. அதன் காரணமாக கடற்கரையை அண்மித்த பகுதிகள் கிட்டத்தட்ட 60% மாற்றமடைந்துள்ளன. கடலோரப் பகுதிகளில் ஏற்பட்ட சேதம் மிக மோசமானதாகும்.

அதன் பின்னர், சமிக்ஞைப் பட்டிகள் அணிவிக்கப்பட்ட இரண்டு யானைகளின் நடமாட்டம் கவனிக்கப்பட்டது. நடத்தப்பட்ட ஆய்வின் படி, அவற்றின் நடமாட்டம் வழமையைப் போலவே காணப்பட்டது. மனிதர்கள் "ஆறாவது அறிவைப்" பயன்படுத்தி தங்களது நடத்தையை மாற்றிக் கொள்வது போல அவை மாற்றிக்கொண்டதாகத் தெரியவில்லை.

இலங்கையின் தாழ்நில மழைக்காடுகள், இலங்கையின் உலர்வலய என்றும் பசுமையான காடுகள், தக்கிண ஊசியிலைக் காடுகள், புன்னிலங்கள், நன்னீர் ஈரநிலங்கள், கடல்சார் ஈரநிலங்கள், மணற்பாங்கான கடற்கரைகள் போன்ற பல்வேறு சூழலியற் பகுதிகளை யால தேசிய வனம் தன்னுள் கொண்டுள்ளது. இத்தேசிய வனத்தில் பெரும்பான்மையாக காடு சூழ்ந்த பகுதிகளாக உள்ளன.
இதன் முதலாம் பிரிவு, புன்னிலங்களைச் சேர்ந்த திறந்த வெளி மேய்ச்சல் நிலங்களைக் குறிப்பிடலாம். காட்டுப் பகுதி பெரும்பாலும் மாணிக்க ஆற்றுக்கு அருகாமையில் உள்ள இடங்களாகவே காணப்படுகின்றது. அதே நேரம் மேய்ச்சல் வெளிகள் கடற்கரையை அண்டிக் காணப்படுகின்றன. முதலாம் பிரிவில் காணப்படும் ஏனைய விலங்கு வாழிட வகைகளில் குளங்கள், நீர்க்குழிகள், களப்புக்கள், கண்டல்கள் மற்றும் சேனைப் பயிர்நிலங்கள் என்பன அடங்குகின்றன. இதனுள் அமைந்திருக்கும் "புத்துவ" களப்புக்கு அருகாமையில் ஏராளமான கண்டல் தாவரங்கள் காணப்படுகின்றன.
யால தேசிய வனத்தின் இரண்டாம் பிரிவில் காணப்படும் தாவர வகைகள் பெரும்பாலும் இதன் முதலாம் பிரிவை ஒத்திருக்கின்றன. இதனுள்ளேயே ஒரு காலத்தில் வளம் மிக்க வயல் நிலமாகக் காணப்பட்ட "யாலவெல" பகுதி இருக்கிறது. அது இப்போது "பிட்டிய" எனப்படும் புன்னிலத்தின் ஒரு பகுதியாகும். இரண்டாம் பிரிவில் காணப்படும் கண்டல் தாவரங்கள் பெரும்பாலும் மாணிக்க ஆற்றின் கிளையாறுகளின் மருங்குகளிலேயே உள்ளன. அவை கிட்டத்தட்ட 100 எக்டேயர் (0.39 சதுர மைல்) பரப்பளவில் விரவியுள்ளன. இங்கு பொதுவாகக் காணப்படும் கண்டல் தாவரங்களில் "ரீசோஃபோரா மக்ரொனாடா (Rhizophora mucronata)", "சோன்னெராட்டியா கேசியோலாரிஸ் (Sonneratia caseolaris)", "அவிசீனியா (Avicennia)" இனங்கள் மற்றும் ஏஜிசிராஸ் கார்னிகுலேடம் ("Aegiceras corniculatum") போன்றன அடங்குகின்றன. இந்த இரண்டாம் பிரிவிலேயே "பிலின்னாவ", "மகாபொத்தன", "பகலபொத்தன" போன்ற களப்புக்களும் காணப்படுகின்றன. இங்கு காணப்படும் ஏனைய கண்டல் தாவரங்களில் "அகாந்தஸ் இலிசிபோலியஸ் (Acanthus ilicifolius)", "எக்சோகாரியா அகல்லோக்கா (Excoecaria agallocha)" மற்றும் "லூமிந்த்செரா ரேசிமோசா(Lumnitzera racemosa)" என்பன குறிப்பிடத் தக்கன. மணற்பாங்கான பகுதிகளில் ஏராளமாக "கிரினம் சைலானிகம்(Crinum zeylanicum)" என்ற தாவரம் காணப்படுகிறது.

யால தேசிய வனத்தின் மூன்றாம், நான்காம், ஐந்தாம் பிரிவுகளின் எல்லாப் பகுதிகளிலும் பொதுவாகக் காடு நிறைந்துள்ளது. இப்பிரிவுகளெங்கும் காணப்படும் முந்நூற்றுக்கும் மேற்பட்ட பெரு மர இனங்களில் முதிரை, கருங்காலி, பாலை, அராக், ஆல், அத்தி, வேம்பு, நாவல், மில்ல போன்ற பல்வேறு இன மரங்கள் நிறைந்து காணப்படுகின்றன. இக்காட்டின் இரண்டாம் பிரிவில் மழைக் காலங்களில் வெள்ளப் பெருக்கு ஏற்படும் பகுதிகளில் காட்டு நெல்லினமொன்று காணப்படுகிறது. "கிலென்னனீயே உனிசுகா(Glenniea unijuga)" என்பது இங்கு காணப்படும் ஈரநிலங்களில் உள்ள தனிச் சிறப்பான தாவரமாகும். இங்குள்ள மூலிகைத் தாவரங்களில் "மன்ரோனியா ப்யூமிலா(Munronia pumila)", "சாலசியா ரெடிகுலாட்டா(Salacia reticulata)" மற்றும் "சாத்தாவாரி" என்பன குறிப்பிடத் தக்கன.

இலங்கையின் முக்கிய பறவை வாழிடங்கள் எழுபதில் யால தேசிய வனமும் ஒன்றாகும். இக்காட்டில் காணப்படும் 215 பறவையினங்களில் ஆறு இனங்கள் இலங்கைக்குத் தனிச் சிறப்பானவையாகும். இங்குள்ள ஈரநிலங்களில் வாழும் நீர்ப்பறவை இனங்கள் 90 இல் பெரும்பாலும் வெளிநாடுகளிலிருந்து வரும் வலசை போகும் பறவைகளாகும். அவற்றுள் நீர்க்கோழிகள், நீர்க்காகம், நாரை, கொக்கு, அன்னம், பெருஞ் சொண்டுப் பறவைகள், பூநாரை போன்றவற்றின் பல்வேறு இனங்கள் அடங்குகின்றன. அவ்வாறே, கருங்கழுத்துக் கொக்குகள் போன்ற பல அரிய பறவையினங்களும் இங்கே காணப்படுகின்றன. பருமனில் பெரிய பெலிக்கன் பறவையினங்களும் இங்கு வாழ்வது பதியப்பட்டுள்ளது. வடகிழக்குப் பருவப் பெயர்ச்சியின் போது வலசை போகும் நீர்ப்பறவைகள் ஆயிரக்கணக்கில் யால களப்புக்களுக்கு வருவதுண்டு. இக்காட்டில் காணப்படும் ஏனைய பறவையினங்களில் வெண்வயிற்றுக் கடற் பருந்து, பெருங் கழுகு, மயில், இலங்கைக் காட்டுக்கோழி, மணிப்புறா, மரங்கொத்தி, பாலகன், சிச்சிலி, இரட்டை வால் குருவி, மாம்பழத்தி போன்றன குறிப்பிடத் தக்கன.

யால தேசிய வனத்தில் இலங்கை யானை உட்பட 44 முலையூட்டி இனங்கள் வாழ்கின்றன. இக்காடு உலகில் அதிக எண்ணிக்கையான சிறுத்தைகள் வாழிடங்களில் ஒன்றாகும். இதன் முதலாம் பிரிவில் 25 தனிச் சிறுத்தைகள் அலைவதாகக் கணக்கெடுக்கப்பட்டுள்ளது. யால தேசிய வனத்தில் காணப்படும் யானைகளின் எண்ணிக்கை 300-350 ஆகும். இங்குள்ள யானைகளின் எண்ணிக்கை பருவ காலங்களுக்கேற்ப மாறுபடுவதுண்டு. இங்கு வாழும் முலையூட்டிகளில் இலங்கைப் பனிக்கரடி, இலங்கைச் சிறுத்தை, இலங்கை யானை, காட்டு நீரெருமை ஆகியன அழிவை எதிர்நோக்குவனவாகும். காட்டு நீரெருமை இலங்கைக்குத் தனிச் சிறப்பான இனமாயினும் வளர்ப்பு எருமைகளின் அல்லது தப்பி வாழ்பவற்றின் மரபியற் கூறுகளையும் அவற்றில் பெரும்பாலானவை கொண்டுள்ளன. மேலும் மீனவப் பூனை, கொடும்புலி, பொன் மரநாய் போன்ற ஏனைய முலையூட்டி இனங்களும் நிறையவே காணப்படுகின்றன.

இக்காட்டிலுள்ள 46 ஊர்வன இனங்களில் இலங்கைப் புடையான், இலங்கை பறக்கும் பாம்பு போன்ற ஐந்து இனங்கள் இலங்கைக்குத் தனிச் சிறப்பானவையாகும். உலகெங்கும் அழிவை எதிர்நோக்கும் கடலாமை இனங்கள் ஐந்துமே இத்தேசிய வனத்தின் கடற்கரைகளுக்கு வருகின்றன. இலங்கையில் வாழும் முதலை இனங்கள் இரண்டுமான சாதாரண முதலை மற்றும் உவர்நீர் முதலை ஆகியனவும் இங்கு காணப்படுகின்றன. இந்திய நாகம், கண்ணாடி விரியன் போன்ற நச்சுப் பாம்புகளும் இங்கு வாழ்வதுண்டு. இங்கு பதியப்பட்டுள்ள பதினெட்டு ஈரூடகவாழி இனங்களில் இரண்டு இனங்கள் இலங்கைக்குத் தனிச் சிறப்பானவையாகும்.

யால காட்டின் நீர்நிலைகளில் 21 நன்னீர் மீன் இனங்கள் வாழ்கின்றன. இங்குள்ள நீர்த்தேக்கங்களில் வாழும் மீன்களில் பெரும்பாலானவை உணவுக்காகப் பெறப்படும் மொசாம்பிக் திலாப்பியா ஆகும். கல் உழுவை, மணல் உழுவை, செத்தல், செப்பலி, சுங்கான் போன்றவையும் குறிப்பிடத் தக்கன. இங்குள்ள களப்புக்களில் பல்வேறு வகையான நண்டுகளும் இறால்களும் கூட வாழ்கின்றன. இவை தவிர இன்னும் ஏராளமான பட்டாம்பூச்சி இனங்களும் தும்பிகளும் இங்கு இருக்கின்றன.

யால தேசிய வனப் பகுதி முற்கால நாகரிகங்கள் சில வளர்ச்சியடைந்த இடமாகும். இராவணன் தன்னுடைய அரசை இங்குள்ள இராவணன் கோட்டை எனும் பகுதியிலேயே நிறுவியதாகக் கருதப்படுகிறது. இக்காட்டை அண்டியிருக்கும் அவ்விடம் இப்போது கடலுக்குட்பட்டிருக்கிறது. அத்துடன் அங்கே ஒரு வெளிச்ச வீடு அமைக்கப்பட்டுள்ளது. கடலோடிகளான வணிகர் பலரும் தங்களது பயணப் பாதையில் அமைந்துள்ள யால பகுதிக்கு இந்தோ ஆரிய நாகரிகத்தைத் தங்களுடன் எடுத்து வந்தனர். இங்கு மிகச் சிறந்த முறையில் நீர் மற்றும் விவசாயம் சார்ந்த கலாசாரம் மிகப் பழங்காலத்தில் நன்கு மேலோங்கியிருந்ததற்கு ஆதாரமாக இப்பகுதியில் ஏராளமாகக் காணப்படுகின்ற கி.மு. ஐந்தாம் நூற்றாண்டைச் சேர்ந்த அணைக்கட்டுக்களைக் குறிப்பிடலாம்.

அக்காலத்தில் பன்னிரண்டாயிரம் பௌத்தத் துறவிகள் வாழ்ந்த இடமான "சித்துல்பாகுவ" என்ற இடமும் கி.மு. 87 இல் கட்டப்பட்ட "மகுல் விகாரை"யும் கி.மு. இரண்டாம் நூற்றாண்டில் கட்டப்பட்ட "ஆகாச சைத்திய" என்ற பௌத்தத் தலமும் இத்தேசிய வனத்தின் உள்ளேயே அமைந்துள்ளன. இப்பகுதியில் உள்ள மாகாமம் என்ற இடத்தைத் தலைநகரைக் கொண்ட உறுகுணை இராச்சியம் விவசாயத் துறையில் நன்கு செழித்திருந்தது. பல நூற்றாண்டுகள் செழித்திருந்த உறுகுணை இராச்சியம் கி.பி. 13 ஆம் நூற்றாண்டில் வீழ்ச்சியடையத் தொடங்கியது . அதன் பின்னர் ஏற்பட்ட குடியேற்றவாத ஆட்சியின் போது யால வனப் பகுதி வேட்டைப் பகுதியாக மாறியது. தற்காலத்தில் யால காட்டுப் பகுதிக்கு ஆண்டு தோறும் 400,000 பௌத்த புனிதப் பயணிகள் வருகை தருகின்றனர்.

விலங்கு பிடித்தல், மாணிக்க அகழ்வு, மரம் வெட்டுதல், சேனைப் பயிர்ச்செய்கை மற்றும் சுதந்திரமாக அலையும் கால்நடைகள் வனத்தினுள் நுழைதல் என்பன 'யால தேசிய வனம்' எதிர்கொள்ளும் முக்கிய சவால்களாகும். விலங்கு பிடிப்போரினால் இதன் காவலர் மூவர் கொல்லப்பட்டுள்ளனர். மாணிக்க ஆற்று நெடுகிலும் மாணிக்க அகழ்வு இடம் பெறுகிறது. அவ்வாறே மாணிக்க அகழ்வுக்காகத் தோண்டப்பட்ட 30 மீ.(98 அடி) ஆழமான சுரங்கக் குழிகள் "கும்புக்கன் ஓயா" பகுதியிலும் காணப்படுகின்றன. சேனைப் பயிர்ச்செய்கையானது இக்காட்டின் மூன்றாம், நான்காம் பிரிவுகளுக்கு அண்மித்து இடம்பெறுவதால் காட்டுக்கும் பாதிப்புக்கள் ஏற்படுகின்றன. இதன் காரணமாக மாணிக்க ஆற்றின் கரைகளில் உள்ள மரங்கள் பலவும் சாகின்றன. புகையிலைப் பயிர்ச்செய்கை, சுற்றுலாப் பயணிகளால் ஏற்படும் இரைச்சல் மற்றும் வளி மாசடைதல் என்பனவும் சூழற் பாதுகாப்பு தொடர்பில் கட்டாயமாகக் கருதப்பட வேண்டியவை ஆகும். அவ்வாறே வெளியிலிருந்து கொண்டு வந்து நடப்பட்ட தாவர இனங்களின் வளர்ச்சியும் இங்கு இயற்கையாக உள்ள தாவர இனங்களுக்குக் கேடாக அமைகின்றது. காட்டின் மிக உட்புறமான பகுதிகளை வெட்டி கஞ்சாப் பயிர்ச்செய்கையும் நிகழ்கிறது.

"பாத்தனன்கல" பகுதியில் மீனவர்கள் வனவிலங்குகளைப் பிடிப்பதும் குழப்புவதும் நடைபெறுகிறது. மீன் வலைகளில் அரிய இன கடலாமைகள் அகப்படுகின்றன. மீனவர்கள் உட்பகுதிகளில் பொறிகளை அமைத்திருப்பதுடன் கடலாமைகளின் முட்டைகளைத் தோண்டி எடுக்கின்றனர். அவர்கள் குப்பை கூளங்களைக் கடற்கரையில் வீசியெறிந்து அதனை மாசுபடுத்துகின்றனர். 1950 வரையில் நடைமுறைப்படுத்தப்பட்டது போன்று களைகளைத் தேர்ந்தெடுத்து அழிக்காமல் இருப்பதனால் புன்னிலங்கள் காடுகளினுட் பகுதியிலும் களைகள் வளர்ச்சியடையக் காரணமாகின்றது.

கடந்த காலங்களில் சுற்றுலாத்துறை வளர்ச்சி காரணமாக காட்டுக்குள் வரும் வண்டிகளால் விலங்குகளின் நடமாட்டம் தடைப்படுவதும் அவற்றுடன் மோதுவதும் குறிப்பிடத் தக்கன. மேலும் வருகை தரும் பல்லாயிரக்கணக்கான புனிதப் பயணிகளும் அவர்களைக் குறி வைத்து இடம்பெறும் வணிகமும் "சித்துல்பாகுவ" பகுதியில் இந்நிலையை இன்னும் மோசமடையச் செய்கிறது. இந்நிலையைச் சமாளிப்பதற்காக இலங்கை வனவிலங்குப் பாதுகாப்புத் திணைக்களம் மேய்ச்சல் நிலங்களை முகாமை செய்தல், சிறிய குளங்களைப் பராமரித்தல், வெளித் தாவரங்கள் வளர்வதைத் தடுத்தல் முதலான நடவடிக்கைகளை மேற்கொண்டுள்ளது. யானைகள் காட்டை அண்மித்த கிராமங்களுக்குச் செல்வதைத் தடுப்பதற்காக இங்கு 40 கி.மீ.(25 மைல்) நீளமான மின்சார வேலி இடப்பட்டுள்ளது.

இலங்கையில் கூடுதலான சுற்றுலாப் பயணிகள் வருகை தரும் இடம் யால தேசிய வனம் ஆகும். 2002 ஆம் ஆண்டு இங்கு வந்த சுற்றுலாப் பயணிகளின் எண்ணிக்கை 156,867 ஆகும். அவர்களில் வெளிநாட்டவர், குறிப்பாக ஐரோப்பியர் 30% ஆவர். இக்காட்டின் முதலாம் பிரிவே மிகக் கூடுதலான பயணிகளைக் கவருவதாகும். இதன் மூன்றாம் பிரிவுடன் சேர்ந்தாற் போல இருக்கும் 'குமண தேசிய வனம்' அல்லது 'யால கிழக்கு' காரணமாக இப்போது காட்டின் மூன்றாம் பிரிவுக்கான சுற்றுலாப் பயணிகளின் வருகையும் அதிகரித்துள்ளது. (பார்க்க: ).யானைக் கூட்டங்களைப் பார்த்தல் இங்கு வெகுவாக விரும்பப்படுகிறது. அத்துடன், கரடி, சிறுத்தை, பறவைகள் போன்றவற்றைப் பார்ப்பதை கூடுதலாக விரும்புவதாகவும் பயணிகளில் பலர் கூறுகின்றனர்.

2000 ஆம் ஆண்டு இங்கு வந்த சுற்றுலாப் பயணிகளால் கிடைத்த வருமானம் 468,629 அமெரிக்க டொலர் ஆகும். இலங்கையின் அப்போதைய பாதுகாப்பு நிலைமைகள் காரணமாக இதன் வருமானம் மிகக் குறைந்திருந்தது. யால தேசிய வனத்தில் தமிழிழ விடுதலைப் புலிகளின் தாக்குதல்கள் பல இடம்பெற்றுள்ளன. 2007 ஒக்டோபர் 17 ஆம் திகதி தேசிய வனத்தினுள் அமைந்துள்ள "தல்கசுமங்கட" இராணுவ முகாமை விடுதலைப் புலிகள் தாக்கினர்.ஈழப்போர் 2009 ஆம் ஆண்டில் முடிவுக்கு வந்தததை அடுத்து இத்தேசிய வனத்தின் மூன்றாம், ஐந்தாம் பிரிவுகள் சுற்றுலாப் பயணிகளுக்காகத் திறந்துவிடப்பட்டன.

2008 சனவரி முதல் சூன் வரை 9078 உள்நாட்டுப் பயணிகளும் 7532 வெளிநாட்டுப் பயணிகளும் இங்கு வருகை தந்துள்ளனர். 2009 ஆம் ஆண்டின் அதே காலப் பகுதியில் வருகை தந்த உள்நாட்டுப் பயணிகளின் எண்ணிக்கை 18,031 உம் வெளிநாட்டுப் பயணிகளின் எண்ணிக்கை 10,439 உம் ஆகக் கூடியது. அவ்வாறே, 2008 ஆம் ஆண்டு 16.6 மில்லியன் இலங்கை ரூபாய் (154,000 அமெரிக்க டொலர்) ஆக இருந்த வருமானம் 2009 இல் 27 மில்லியன் இலங்கை ரூபாய் (235,000 அமெரிக்க டொலர்) ஆகக் கூடியது. இக்காட்டுக்கு வரும் பயணிகள் வனவிலங்குகளைப் பார்வையிடுவதற்கு காலை 5.30 முதல் மாலை 6.30 வரை அனுமதிக்கப்படுகிறார்கள். வறட்சி காரணமாக ஒவ்வோராண்டும் செப்டெம்பர் 1 முதல் அக்டோபர் 15 வரை சுற்றுலாப் பயணிகள் காட்டினுட் செல்வது அனுமதிக்கப்படாமலிருந்தது; எனினும், 2009 இலும் 2010 இலும் வனவிலங்குகளுக்காக இங்குள்ள குளங்களில் நீர் நிறைக்கப்பட்டவுடன் அனுமதிக்கப்பட்டது. எவ்வாறிருந்த போதும், வறட்சியான நிலைமையை எதிர்கொள்வதற்கான எதிர்காலத் திட்டமெதுவும் இதுவரை தெளிவாகக் குறிப்பிடப்படவில்லை.



</doc>
<doc id="102161" url="https://ta.wikipedia.org/wiki?curid=102161" title="இஜாஸ் அகமது (இளையவர்)">
இஜாஸ் அகமது (இளையவர்)

இஜாஸ் அகமது (இளையவர்) ("Ijaz Ahmed jnr," பிறப்பு: பிப்ரவரி 2 1969), ஒரு பாக்கித்தானியத் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டியிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 இலிருந்து 1997 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102166" url="https://ta.wikipedia.org/wiki?curid=102166" title="இஜாஸ் பட்">
இஜாஸ் பட்

முகமது இஜாஸ் பட் ("Mohammed Ijaz Butt", பிறப்பு: மார்ச்சு 10 1938), ஒரு பாக்கித்தானியத் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டியிலும், 67 முதல்தர துடுப்பாட்டப் போட்டிகளிலும் கலந்து கொண்டுள்ளார். 1959 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102167" url="https://ta.wikipedia.org/wiki?curid=102167" title="இஜாஸ் பதாஹ்">
இஜாஸ் பதாஹ்

இஜாஸ் பதாஹ் ("Ijaz Faqih," பிறப்பு: மார்ச்சு 24 1956), ஒரு பாக்கித்தானியத் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டியிலும், 27 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1980 இலிருந்து 1988 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102169" url="https://ta.wikipedia.org/wiki?curid=102169" title="2011 தமிழ்நாடு சட்டமன்றத் தேர்தல் முடிவுகள் (கிருஷ்ணகிரி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (கிருஷ்ணகிரி மாவட்டம்)

கிருஷ்ணகிரி மாவட்டத்தில் ஊத்தங்கரை (தனி), பர்கூர், கிருஷ்ணகிரி, வேப்பனஹள்ளி, ஓசூர், தளி எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102171" url="https://ta.wikipedia.org/wiki?curid=102171" title="2011 தமிழ்நாடு சட்டமன்றத் தேர்தல் முடிவுகள் (விழுப்புரம் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (விழுப்புரம் மாவட்டம்)

விழுப்புரம் மாவட்டத்தில் செஞ்சி, மயிலம், திண்டிவனம் (தனி), வானூர் (தனி), விழுப்புரம், விக்கிரவாண்டி, திருக்கோயிலூர், உளுந்தூர்ப்பேட்டை, ரிஷிவந்தியம், சங்கராபுரம், கள்ளக்குறிச்சி (தனி)எனும் பதினொன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102177" url="https://ta.wikipedia.org/wiki?curid=102177" title="சோழன் குளமுற்றத்துத் துஞ்சிய கிள்ளிவளவன்">
சோழன் குளமுற்றத்துத் துஞ்சிய கிள்ளிவளவன்

சோழன் குளமுற்றத்துத் துஞ்சிய கிள்ளிவளவன் சங்ககாலச் சோழமன்னர்களில் ஒருவன். 
இவனைப் பாடிய புலவர்கள்:
ஆகியோர்.
புறநானூற்றில் இவனைப் போற்றிப் பாடிய பாடல்கள் 18 உள்ளன. மேலும் இவன் புலவனாக விளங்கிப் பாடிய இவனது பாடல் ஒன்றும் புறநானூற்றில் உள்ளது.





</doc>
<doc id="102178" url="https://ta.wikipedia.org/wiki?curid=102178" title="குடகு மலை">
குடகு மலை

குடகு நாட்டு மலை சங்ககாலத்தில் பொன்படு நெடுவரை என்று போற்றப்பட்டது (ஆவூர் மூலங்கிழார் - (புறநானூறு 166). பொன் போலத் தோன்றும் மலை என்பது பொருள். மேற்கு மலைத்தொடரில் உள்ள குடகு மலையில் மழை பொழிந்தால் காவிரியாற்றில் வெள்ளம் வரும். பொன்படு நெடுவரையில் தோன்றிப் பாய்வதால் காவிரியாற்றுக்குப் பொன்னி என்னும் பெயரும் உண்டு. தற்போதைய கர்நாடகாவில் குடகு (கூர்க்) (Coorg) என்றறியப்படுகிறது . 


</doc>
<doc id="102189" url="https://ta.wikipedia.org/wiki?curid=102189" title="கொள்ளு">
கொள்ளு

கொள்ளு/கொள் ("Macrotyloma uniflorum") என்பது ஒருவகை பயறு வகையாகும். இதனைத் தென் தமிழகத்தில் காணம் எனவும் விளிக்கின்றனர். இதற்கு வேறு பெயர்களாக முதிரை என அழைப்பதும் உண்டு. இது தென்னிந்திய உணவில் இடம்பெற்ற ஒரு பயறு ஆகும். இதில் சத்துப் பொருட்கள் நிறைந்துள்ளதாகக் கூறப்படுகிறது. இது தட்டையாக பழுப்பு மற்றும் மண்ணின் நிறத்திலும் காணப்படும் ஒரு வகைத் தானியமாகும். இதன் விளைச்சல் தென்னிந்தியாவில் கூடுதலாகும். இதன் சிறப்பை இளைத்தவனுக்குக் எள்ளு கொழுத்தவனுக்கு கொள்ளு என்னும் பழமொழியின் வாயிலாக நன்கு உணரலாம்.

இதற்கு ஆங்கிலத்தில் ஆர்ச் க்ராம் என விளிப்பர். அதற்குக் காரணம் இப்பயறு பண்டுக் காலத்தில் குதிரைக்கு தீவணமாகக் கொடுத்து வந்தனர். இதற்கு மலையாளத்தில் "மூதிரா" எனவும் தெலுங்கில் "உலாவாலு" என வேறுப் பெயர்கள் இட்டு கூப்பிடுகின்றனர். இதைத் தவிர்த்து இந்தியில் "குல்தி", அரபியில் "அபுல் குல்த்", சமற்கிருதத்தில் "குளதா களை", சீன மொழியில் "பியான் டௌ" என உலகும் முழுதும் அழைக்கின்றனர். பண்டைய மருத்துவமான சித்த மற்றும் ஆயுர்வேதத்தில் இவை மருந்தாகவும் பயன்படுத்தப் பட்டு வருகிறது.



</doc>
<doc id="102190" url="https://ta.wikipedia.org/wiki?curid=102190" title="ஓலைப் பொருட்கள்">
ஓலைப் பொருட்கள்



</doc>
<doc id="102191" url="https://ta.wikipedia.org/wiki?curid=102191" title="வருணன் விட்ட கடலை வற்றச் செய்த படலம்">
வருணன் விட்ட கடலை வற்றச் செய்த படலம்

வருணன் விட்ட கடலை வற்றச் செய்த படலம் திருவிளையாடற் புராணத்தில் என்பது சிவபெருமானது அறுபத்து நான்கு திருவிளையாடல்களை விளக்கும் பரஞ்சோதி முனிவர் எழுதிய திருவிளையாடல் புராணம் நூலின் மதுரைக் காண்டத்தில் வருகின்ற பதினெட்டாவது படலமாகும். இப்படலத்தில் சிவன் பேரூழிக்காலம் போல் பொங்கி வந்த கடலை மேகங்களால் வாரி உறிஞ்சி வற்றச் செய்த திருவிளையாடல் கூறப்படுகிறது.

அபிடேக பாண்டியன் சித்திரை மாதத்து சித்திரை நட்சத்திரத்திலே சோமசுந்தரப் பெருமானுக்கு சிறப்பு வழிபாடு புரிந்து வந்தான். இதன் காரணமாக இந்திரனது சிவபூசை சற்றுக் கால தாமதமானது. இதனால் மனம் வருந்திய இந்திரன் தேவலோகத்திற்குத் திரும்பினான். இந்திரனது கவலையை அறிந்த வருணன் அது அத்துணை சிறப்பு பொருந்திய சிவலிங்கமா? எனது வயிற்றுவலியைக் கூட போக்கவல்லதா? என வினவினான். இந்திரன் அதன் சிறப்பை எடுத்துக் கூறி வேண்டுமாயின் சிவன் திருவிளையாடலை சோதித்துப் பார் என்றான்.

வருணன் தன் வயிற்று நோயைத் தீர்க்கக் கருதி கடலை அழைத்து மதுரை நகர் மீது பெருக்கெடுக்கச் செய்தான்.பேரூழிக் காலம் போல் பெருக்கெடுத்த கடலைக் கண்டு மக்கள் அபிடேக பாண்டியனிடம் முறையிட்டார்கள். பாண்டியனின் வேண்டுதலுக்கு செவிசாய்த்து இறைவன் தனது திருச்சடையில் இருந்த நான்கு மேகங்களையும் அனுப்பி கடலை உறுஞ்சி வற்றச் செய்தார்.


</doc>
<doc id="102193" url="https://ta.wikipedia.org/wiki?curid=102193" title="2011 தமிழ்நாடு சட்டமன்றத் தேர்தல் முடிவுகள் (திருவண்ணாமலை மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருவண்ணாமலை மாவட்டம்)

திருவண்ணாமலை மாவட்டத்தில் செங்கம் (தனி), திருவண்ணாமலை, கீழ்பெண்ணாத்தூர், கலசப்பாக்கம், போளூர், போளூர், ஆரணி, செய்யாறு, வந்தவாசி (தனி) எனும் ஒன்பது சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102194" url="https://ta.wikipedia.org/wiki?curid=102194" title="2011 தமிழ்நாடு சட்டமன்றத் தேர்தல் முடிவுகள் (சேலம் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (சேலம் மாவட்டம்)

சேலம் மாவட்டத்தில் கங்கவள்ளி(தனி), ஆத்தூர் (தனி), ஏற்காடு (தனி)), ஓமலூர், மேட்டூர், எடப்பாடி, சங்ககிரி, சேலம் (மேற்கு), சேலம் (வடக்கு), சேலம் (தெற்கு), வீரபாண்டி எனும் பதினொன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102195" url="https://ta.wikipedia.org/wiki?curid=102195" title="2011 தமிழ்நாடு சட்டமன்றத் தேர்தல் முடிவுகள் (நாமக்கல் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (நாமக்கல் மாவட்டம்)

நாமக்கல் மாவட்டத்தில் இராசிபுரம் (தனி), சேந்தமங்கலம் (தனி), நாமக்கல், பரமத்தி-வேலூர், திருச்செங்கோடு, குமாரபாளையம் எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102196" url="https://ta.wikipedia.org/wiki?curid=102196" title="2011 தமிழ்நாடு சட்டமன்றத் தேர்தல் முடிவுகள் (திருச்சிராப்பள்ளி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருச்சிராப்பள்ளி மாவட்டம்)

திருச்சிராப்பள்ளி மாவட்டத்தில் மணப்பாறை, ஸ்ரீரங்கம், திருச்சிராப்பள்ளி (மேற்கு),திருச்சி (கிழக்கு), திருவெறும்பூர், இலால்குடி, மண்ணச்சநல்லூர், முசிறி, துறையூர் (தனி) எனும் ஒன்பது சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102197" url="https://ta.wikipedia.org/wiki?curid=102197" title="விவேகானந்தர் நினைவு மண்டபம்">
விவேகானந்தர் நினைவு மண்டபம்

விவேகானந்தர் நினைவு மண்டபம் தமிழ்நாட்டின் தென்கோடி எல்லையான கன்னியாகுமரியில் இருக்கும் விவேகானந்தர் பாறையின் மேல் அமைந்துள்ளது. 1892ம் ஆண்டு டிசம்பர் மாதம் 25ம் தேதி கன்னியாகுமரி வந்த விவேகானந்தர் கடலுக்குள் நீந்திச் சென்று அங்கிருந்த பாறையில் மூன்று நாட்கள் கடும் தவம் இருந்த இடத்தில் இம்மண்டபம் அமைக்கப்பட்டுள்ளது. 

1963 ஆம் ஆண்டில் இந்திய அரசு விவேகானந்தருடைய நினைவைப் போற்றும் வகையில் இங்கு நினைவுச் சின்னம் ஒன்றை அமைக்க முடிவு செய்தது. இதன் பிறகு, கிறித்தவ சமயத்தைச் சேர்ந்த மீனவர்களில் ஒரு குழுவினர் இந்தப் பாறை கிறித்தவர்களுக்குச் சொந்தம் என்று சொல்லி, அவர்களால் அப்பாறையில் சிலுவைச் சின்னம் ஒன்று நிறுவப்பட்டது. இதனால் சமயம் சார்ந்த புதிய பிரச்சனை ஒன்று ஏற்பட்டது. இதில் உண்மையைக் கண்டறிய தமிழ்நாடு அரசு விசாரணைக் குழு ஒன்றை அமைத்தது. அந்தக் குழுவின் விசாரணை முடிவில், இப்பாறை கிறித்தவர்களுக்குச் சொந்தமில்லை என்று முடிவு செய்யப்பட்டது. அங்கு புதிதாக அமைக்கப்பட்ட சிலுவைச் சின்னம் அகற்றப்பட்டது. அதன் பிறகு இந்த பாறையில் விவேகானந்தர் நினைவு மண்டபம் ஒன்று கட்டப்பட்டு அன்றைய குடியரசுத் தலைவர் வி. வி. கிரியால் திறந்து வைக்கப்பட்டது. கடலின் நடுவில் அமைந்துள்ள விவேகானந்தர் பாறையின் மேல் அமைக்கப்பட்டுள்ள இம்மண்டபத்தினுள் விவேகானந்தரின் முழு உருவ வெண்கலச் சிலையும், விவேகானந்தர் நினைவு மண்டபத்தின் பின் பகுதியில் மண்டபத்தின் கீழே ஒரு தியான மண்டபம் ஒன்று அமைக்கப்பட்டிருக்கிறது. இது விவேகானந்த கேந்திரம் எனும் அமைப்பின் பராமரிப்பில் உள்ளது.



</doc>
<doc id="102198" url="https://ta.wikipedia.org/wiki?curid=102198" title="2011 தமிழ்நாடு சட்டமன்றத் தேர்தல் முடிவுகள் (தர்மபுரி மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (தர்மபுரி மாவட்டம்)

தர்மபுரி மாவட்டத்தில் பாலக்கோடு, பென்னாகரம், தர்மபுரி, பாப்பிரெட்டிப்பட்டி, அரூர் (தனி) எனும் ஐந்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102199" url="https://ta.wikipedia.org/wiki?curid=102199" title="கற்கோவில்">
கற்கோவில்

கற்கோவில் (Home Church) தமிழ்நாட்டில் கன்னியாகுமரி மாவட்டத்தில் உள்ள தென் இந்திய திருச்சபையின் தலைமை ஆலயமாகும். இது நாகர்கோவில் நகரின் மையத்தில் அமைந்துள்ளது.

குமரி மாவட்டத்தில் இன்றைய தென் இந்திய திருச்சபையின் ஒரு அங்கமான லண்டன் மறைபரப்புக்கான(London Mission) அடித்தளம் 1809ம் ஆண்டு மயிலாடியில் ரிங்கிள் தௌபெ என்பவரால் தொடங்கப்பட்டது. அப்போது அதன் தலைமையகம் மயிலாடியில் செயல்பட்டு வந்தது. பின்னர் அது 1818ம் ஆண்டு நாகர்கோவிலுக்கு மாற்றப்பட்டது. அங்கு அதற்கான அலுவலகம் கற்கோவிலுக்கு எதிரில் இருக்கும் பெண்கள் கிறித்தவ கல்லூரி வளாகத்தில் செயல்பட்டது. 1819ம் ஆண்டு லண்டன் மறைபரப்பு அலுவலகத்திற்கு எதிரில் கற்கோவிலுக்கு அடிக்கல் நாட்டப்பட்டது. 127 அடி நீளமும் 66 அடி அகலத்திலும் இந்த ஆலயம் கட்டப்பட்டது. இந்த ஆலயத்தின் அடித்தளம் முதல் மேல்தளம் வரை முழுவதும் கருங்கற்களால் கட்டப்பட்டதால் கற்கோவில் என்ற பெயர் பெற்றது. திருவிதாங்கூர், கொச்சி, தஞ்சாவூர் மற்றும் ஆங்கிலேய அரசுகளால் நிதியுதவி அளிக்கப்பட்டு இக்கோவில் உருவாக்கப்பட்டது. 1843ம் ஆண்டு இக்கோவில் வழிபாடு தொடங்கியது. 
இவ்வாலயம் தொடங்கும் போது 4 குடும்பங்களும் 13 உறுப்பினர்களுமே இருந்தனர். தற்போது (2011ல்) ஆயிரத்திற்கும் மேற்பட்ட குடும்பங்களும் சுமார் 8000 உறுப்பினர்களையும் கொண்டு இயங்குகின்றது.


</doc>
<doc id="102200" url="https://ta.wikipedia.org/wiki?curid=102200" title="2011 தமிழ்நாடு சட்டமன்றத் தேர்தல் முடிவுகள் (கோயம்புத்தூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (கோயம்புத்தூர் மாவட்டம்)

கோயம்புத்தூர் மாவட்டத்தில் மேட்டுப்பாளையம், சூலூர், கவுண்டம்பாளையம், கோயம்புத்தூர் வடக்கு, தொண்டாமுத்தூர், கோயம்புத்தூர் தெற்கு, சிங்காநல்லூர், கிணத்துக்கடவு, பொள்ளாச்சி, வால்பாறை (தனி) எனும் பத்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102202" url="https://ta.wikipedia.org/wiki?curid=102202" title="தேங்காய்ப்பட்டணம் கடற்கரை">
தேங்காய்ப்பட்டணம் கடற்கரை

தேங்காய்ப்பட்டணம் கடற்கரை தமிழ்நாட்டில் கன்னியாகுமரி மாவட்டத்தில் உள்ள சுற்றுலா தலங்களுள் ஒன்றாகும். அரபிக்கடலில் அமைந்துள்ள இக் கடற்கரை முழுவதும் தென்னை மரங்களால் சூழ்ந்துள்ளது இதன் சிறப்பம்சமாகும். இந்த கடற்கரையில் தான் தாமிரபரணி ஆறு கடலில் கலக்கின்றது. இதை தேங்காய்ப்பட்டணம் காயல் என்றும் அழைப்பர்.


</doc>
<doc id="102203" url="https://ta.wikipedia.org/wiki?curid=102203" title="சங்குதுறை கடற்கரை">
சங்குதுறை கடற்கரை

சங்குதுறை கடற்கரை தமிழ்நாட்டில் கன்னியாகுமரி மாவட்டத்தில் உள்ள சுற்றுலா தலங்களுள் ஒன்றாகும். கன்னியாகுமரியில் இருந்து பத்து கட்டை (கி.மீ) தூரத்தில் அமைந்துள்ளது. சுற்றுலா பயணிகளின் மனதை கவரும் வகையில் இயற்கை எழில் உள்ள கடற்கரையாக விளங்குகின்றது. இங்கு குழந்தைகள் பூங்காவும், நீண்ட மணற்பரப்பும் அமைந்துள்ளது.


</doc>
<doc id="102204" url="https://ta.wikipedia.org/wiki?curid=102204" title="சொத்தவிளை கடற்கரை">
சொத்தவிளை கடற்கரை

சொத்தவிளை கடற்கரை ("Sothavilai Beach") தமிழ்நாட்டில் கன்னியாகுமரி மாவட்டத்தில் உள்ள சுற்றுலா தலங்களுள் ஒன்றாகும். நாகர்கோவிலுக்கு மிக அருகில் இக்கடற்கரை அமைந்துள்ளது. இது சுற்றுலா பயணிகளை அதிகம் கவர்ந்து வருகின்றது. இந்த கடற்கரை 4 கிமீ நீளத்துக்குப் பரந்துள்ளது. அழகிய நீண்ட மணல் பரப்புடன் காட்சியளிக்கும் இக்கடற்கரையில் சிறு, சிறு குடில்கள் மூலம் தமிழக சுற்றுலாத்துறை அழகுப்படுத்தியுள்ளது. காட்சிக்கோபுரம், அழகிய புல் வெளிகள், சிறுவர் பூங்காக்கள் இக்கடற்கரையின் அருகில் அமைந்துள்ளன.

இது தமிழ்நாட்டின் நீண்ட கடற்கரைகளில் ஒன்றாகும். 2004 சுனாமி காலத்தில் மாவட்டத்தில் மிக மோசமாக பாதிக்கப்பட்ட பகுதிகளில் இதுவும் ஒன்றாகும்.


</doc>
<doc id="102208" url="https://ta.wikipedia.org/wiki?curid=102208" title="ராமாயணத்தை தடை செய் (நூல்)">
ராமாயணத்தை தடை செய் (நூல்)

ராமாயணத்தை தடை செய் என்ற நூல் எம். ஆர். ராதாவால் எழுதப்பட்டது. இது டிசம்பர், 1954ம் ஆண்டு ராணி பதிப்பகம் வெளியிட்டது. இதன் இரண்டாம் பதிப்பை சிந்தனை பதிப்பகம் டிசம்பர், 1996ம் ஆண்டு வெளியிட்டது. அதன் பின்பு 5 பதிப்புகள் வெளியாகியிருக்கின்றது. 

"சிறையிலே எழுந்த சிந்தனையல்ல இச்சிறு நூல். வழங்கிய உரிமைகளைப் பறிக்கும் போது எழுந்த வயிற்றெரிச்சல், எண்ண. எழுத, பேச, எடுத்து செல்ல, உரிமை அளித்திருக்கிற அரசாங்கத்தில், ராமாயண நாடகத்திற்கு 144 தடை!
ஒரு சிலர் மனம் புண்படுகிறதாம்! கடவுளாக கருதிவந்த ராமனை இழிவுபடுட்டுதகிறேனாம். தாயான சீதையை தரக்குறைவாக பேசுகிறேனாம். இப்படியெல்லாம் காரணம் காட்டுகிறார்கள் தடை செய்தவர்கள்.
சட்டத்தைக் காட்டினாலும், தடை செய்தாலும் சிறையிலடைத்தாலும், உண்மையை மக்கள் உணரத்தான் போகிறார்கள். உள்ளத்தில் ஊறிய கருத்தை சட்டம் அழித்துவிட்டதாக சரித்திரமே கிடையாது.
உண்மை ஊழல்களாக இருக்கும் போது, புரட்டுகள் எல்லாம் புனிதமாக்கப்பட்டிருக்கும் போது, ஆபாசங்கள் ஆண்டவன் லீலையாகியிருக்கும் போது, இருப்பதை எடுத்து செல்வது தவறா? நடித்துக்காட்டுவதுதான் தவறா? தீர்ப்பு கூறட்டும் திராவிட பெருங்குடி மக்கள்."


</doc>
<doc id="102209" url="https://ta.wikipedia.org/wiki?curid=102209" title="ராமாயணமா கீமாயணமா (நூல்)">
ராமாயணமா கீமாயணமா (நூல்)

ராமாயணமா? கீமாயணமா? என்ற நூல் எம். ஆர். ராதாவால் எழுதப்பட்டது. இது டிசம்பர், 1954ம் ஆண்டு பாரதி அச்சகம், குடந்தை பதிப்பகத்தால் வெளியிடப்பட்டது. இதன் புதிய பதிப்பை அன்பு அச்சகம், மதுரை 2008ம் ஆண்டு வெளியிட்டது.

"அய்யர், அய்யங்கார், ஆச்சாரியார், சாஸ்திரி, சர்மாக்களின் மூல(சமசுகிருத) மொழிபெயர்ப்புக்கள் அறிஞர்களின் சொல்லோவியங்கள், ஆராய்ச்சியாளர்களின் கருத்துக்கள், இத்தகைய அடிப்படையிலேயே எழுந்ததுதான் என் ராமாயண நாடகம்.
வினா விடுத்தவர்களுக்கும் விடைபகரும், நோக்கமே உருவானது இச்சிறு நூல். ஐயப்பாடுடைய அக்ரகாரங்களுக்கு ஆதாரம். வேதனைப்படும் ஆத்தீக நண்பர்களுக்கு விளக்கம். விருப்பு வெறுப்பின்றி நடு நிலைமை வகித்து இதைப்படிக்கின்ற வாசகர்கள் கூறட்டும் இது ராமாயணமா? கீமாயணமா என்று? முடிவை மக்களிடம் விட்டு விடுகின்றேன்."
நடிகவேள் எம்.ஆர் இராதா அவர்களால் நாடகரூபமாய் நடிக்கப்படும் இராமாயணம் என்னும் நாடகத்தைப் பார்த்தேன். மிக்க மகிழ்ச்சியடைந்தேன்.அவர் நாடகத்தில் நடிக்கும் பாகங்கள் குறிப்புகள் அவ்வளவும் அனேகமாக வால்மீகி இராமாயணம் என்னும் நூலில் காணப்படும் உண்மைகள்.
இந்த உண்மைகளை மக்கள் அறியாமல் இருக்க வேண்டுமென்றே பலர் மறைத்தும், திரித்தும், அடியோடு புது விடயங்களை புகுத்தியும் வந்ததினால் பெரும்பாலான மக்களுக்கு ராமாயண உண்மைத் தத்துவம் தெரியாமல் போய்விட்டது.
நான் சுமார் 35 ஆண்டுகளுக்கு முன்பிருந்தே இராமாயண ஆராய்ச்சி செய்து அதன் தன்மையையும் உண்மையையும் சொற்பொழிவாலும் பத்திரிக்கையாலும் ஆராய்ச்சி நூல் என்பதினாலும் மக்களுக்கு வெளியிட்டு வந்ததினாலும் அவை மக்களிடையில் சாதாரணமாக பரவுவதற்கு முடியாமல் போய்விட்டது. 
இப்போது நடிகவேள் ராதா அவர்கள் பெரும்பாலும் எனது ஆராய்ச்சிக்கருத்துக்களையே தழுவி நாடகரூபமாக்கி நடிக்க முன்வந்திருப்பதானது மிகவும் பாராட்டத்தக்கதாகம் என்பதோடு இதுவரையும் யாரும் செய்யமுடியாத இக்காரியத்தை இவரே முதலாக நடிக்க முன்வந்த இவரது துணிவையும் நான் பாராட்டுகின்றேன்.

நடிகவேள் இராதா நடத்தும் இராமாயணம் நாட்டிலே இன்று ஏற்பட்டிருக்கும் இன எழுச்சிக்கு ஓர் எடுத்துக்காட்டாக அமைந்திருக்கிறது. வால்மீகியின் ராமாயணத்தை மெருகளிப்பதாக கூறிக்கொண்டு கம்பன் தமிழகத்தாருக்கு ஓர் கரைபடிந்த காவியத்தைத் தந்து சென்றான். அதன் பயனாக இராமாயணம் கலாச்சார போரின் விளைவாக ஆரிய காவியங்களின் உண்மைகளும், தன்மைகளும் விளக்கப்பட்டு வருகின்றன. இதற்கு உறுதுணையாக ராதாவின் ராமாயணம் அமைந்திருக்கிறது. இன எழுச்சியும் மனத்துணிவும் நடிப்புத் திறனும் ஒருங்கே அமையப்பெற்ற நடிகவேள் இராதா அவர்கள், இந்த நாடகம் மூலம் நாட்டு விடுதலைக் கிளர்ச்சிக்கு சிறந்த தொண்டாற்றுகிறார் என்று மகிழ்ந்து பாராட்டுகிறேன்.


</doc>
<doc id="102210" url="https://ta.wikipedia.org/wiki?curid=102210" title="2011 தமிழ்நாடு சட்டமன்றத் தேர்தல் முடிவுகள் (காஞ்சிபுரம் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (காஞ்சிபுரம் மாவட்டம்)

காஞ்சிபுரம் மாவட்டத்தில் சோளிங்கநல்லூர், ஆலந்தூர், திருப்பெரும்புதூர் (தனி), பல்லாவரம், தாம்பரம், செங்கல்பட்டு, திருப்போரூர், செய்யூர் (தனி), மதுராந்தகம் (தனி), உத்திரமேரூர், காஞ்சிபுரம் எனும் பதினொன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102211" url="https://ta.wikipedia.org/wiki?curid=102211" title="பகவதி அம்மன்">
பகவதி அம்மன்

பகவதி (Bhagavathi அல்லது Bhagavati) மலையாளத்தில் இறைவியரைக் குறிக்கும் சொல்லாகப் பயன்படுத்தப்படுகிறது. இது, "பகவான்" என்ற சங்கதச் சொல்லின் பெண்பாலாகும். தமிழில், அன்னைத்தெய்வங்களை, "அம்மன்" என்றழைப்பது போல், கேரளத்தில் "பகவதி" என்று சொல்வது வழக்கமாகக் காணப்படுகின்றது. செங்குட்டுவன் துவங்கிய கண்ணகி வழிபாடு பல்கிப்பரந்த சேரநாட்டில் பின்னாளில் ஏற்பட்ட வைதிகமயமாக்கத்தால், கண்ணகி கோவில்கள் எல்லாம் பகவதி ஆலயங்களாக மாறின. இன்றைக்கு, இச்சொல், பார்வதி, இலட்சுமி முதலான எல்லா இறைவியரையும் குறிப்பிடப் பயன்படுகின்றது.

கேரளாவில், ஊருக்கு ஊர், தெருவுக்குத் தெரு, பகவதி கோவில்களைக் காணலாம். பிரபலமான பகவதி ஆலயங்கள் சில வருமாறு:

கன்னியாகுமரி பகவதி அம்மன் கோயில், பாரதத்தின் தென் அந்தத்தில் அமைந்துள்ள மிகப்புகழ்வாய்ந்த பகவதி ஆலயம் ஆகும். இங்கு, தமிழகத்தின் பாரம்பரிய உடையான பாவாடை, தாவணியுடன் செபமாலையை கையில் ஏந்தி தவம் செய்யும் நிலையில் பகவதியம்மன் காட்சி தருகிறார்.மேலும் மண்டைக்காடு ஸ்ரீ பகவதி அம்மன் கோவில், குமரி மாவட்டத்தில் மண்டைக்காடு என்னும் இடத்தில் அமைந்துள்ள பகவதியம்மன் ஆலயம் ஆகும். 

கோவா பகுதியில், துர்க்கையின் மேதியவுணன்கொல்பாவை வடிவை, பகவதி என்ற பெயரில் வழிபடுவது பெருவழக்காக உள்ளது. மராட்டியத்து இரத்தினகிரியிலும், உத்தர பிரதேசத்து ரியோதிபூரிலும், பகவதி என்ற பெயரில் அன்னை கோயில் கொண்டிருக்கின்றாள்.



</doc>
<doc id="102212" url="https://ta.wikipedia.org/wiki?curid=102212" title="2011 தமிழ்நாடு சட்டமன்றத் தேர்தல் முடிவுகள் (ஈரோடு மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (ஈரோடு மாவட்டம்)

ஈரோடு மாவட்டத்தில் ஈரோடு (கிழக்கு), ஈரோடு (மேற்கு), மொடக்குறிச்சி, பெருந்துறை, பவானி, அந்தியூர், கோபிச்செட்டிப்பாளையம், பவானிசாகர் (தனி) எனும் எட்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102214" url="https://ta.wikipedia.org/wiki?curid=102214" title="2011 தமிழ்நாடு சட்டமன்றத் தேர்தல் முடிவுகள் (திருப்பூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருப்பூர் மாவட்டம்)

திருப்பூர் மாவட்டத்தில் தாராபுரம் (தனி), காங்கேயம், அவினாசி, திருப்பூர் (வடக்கு), திருப்பூர் (தெற்கு), பல்லடம், உடுமலைப்பேட்டை, மடத்துக்குளம் எனும் எட்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102215" url="https://ta.wikipedia.org/wiki?curid=102215" title="பெரியாரின் கொள்கைகள்">
பெரியாரின் கொள்கைகள்

‎பெரியார் தமிழகத்தை சார்ந்த ஒரு முக்கிய சமூக சீர்திருத்தவாதி, செயற்பாட்டாளர், சிந்தனையாளர் ஆவார். அவர் சமூக நீதி, சாதிய எதிர்ப்பு, மூடநம்பிக்கை எதிர்ப்பு, இறைமறுப்பு, பகுத்தறிவு, பெண்கள் முன்னேற்றம், கல்வி ஆகியவை சார்ந்து கொண்டிருந்ததே சிந்தனைகளே பெரியார் கொள்கைகள் அல்லது பெரியார் சிந்தனைகள் என்றழைக்கப்படுகின்றன. இவரின் சமுதாயப் பங்களிப்பைப் பாராட்டி யூனஸ்கோ நிறுவனம் "புத்துலக தொலை நோக்காளர், தென்கிழக்காசியாவின் சாக்ரடிஸ், சமூக சீர்திருத்த இயக்கத்தின் தந்தை, அறியாமை மூடநம்பிக்கை, அர்த்தமற்ற சம்பிரதாயங்கள், மட்டமான பழக்கவழக்கங்கள் ஆகியவற்றின் கடும் எதிரி" என்று பாராட்டுச் சான்றிதழ் வழங்கியுள்ளது.இவருடைய பகுத்தறிவு, சுயமரியாதைக் கொள்கைகள் தமிழ்நாட்டின் சமூகப் பரப்பிலும், தமிழக அரசியலிலும் பல தாக்கங்களை ஏற்படுத்தியவை.

ஆனைமுத்து அவர்கள் பெரியார் சிந்தனைகளை என்ற நூல் தொகுப்பை 1973ம் ஆண்டு வெளியிட்டார். 3.9.73-ல் இதைப் பதிப்பிக்கும் உரிமையை பெரியார் திருச்சி சிந்தனையாளர் கழகத்துக்கு அளித்தார். அதன் இரண்டாம் பதிப்பு மார்ச், 2010 ல் வெளிவந்துள்ளது. சென்னை பெரியார் ஈ. வெ. இராமசாமி - நாகம்மை கல்வி ஆராய்ச்சி அறக்கட்டளை வெளியிட்டுள்ள இந்த இரண்டாம் பதிப்பு நூல் பொருளடிப்படையிலான ஏழு தொகுதிகளாக மொத்தம் 20 நூல்களைக் உள்ளடக்கியவையாகும். பெரியார் ஈ.வெ.ரா. சிந்தனைகள் தொகுப்பில் இடம்பெற்றுள்ள கட்டுரைகள் பெரியார் நடத்திய இதழ்களிலும் அவரது சமகால இதழ்களிலும் வெளிவந்தவை. விருதுநகர் முத்துநாடார் நடத்திய நாடார் குலமித்திரன் (1922) இதழில் வெளியான பெரியார் தொடர்பான கட்டுரைகள் முதன்முதலில் இத்தொகுப்பில் சேர்ந்துள்ளன. 1925இல் தொடங்கி 1949 வரை சிறிது இடைவெளியுடன் வெளிவந்த குடிஅரசுவின் பெரும் பகுதி, விடுதலை (1935)யின் சில இதழ்கள், புரட்சி, பகுத்தறிவு இதழ்களின் குறிப்பிட்ட கட்டுரைகள், சுதேசமித்திரன் (1923), The Hindu (1924), Revolt (1928), திராவிடன் (1929), உண்மை (1970) சண்டமாருதம், புதுவை முரசு, கணையாழி என்று சில குறிப்பிட்ட இதழ்களின் ஓரிரு கட்டுரைகள் ஆகியவை இத்தொகுப்பில் உள்ளன. குடிஅரசு இதழ்களே இத்தொகுப்பில் அதிகமாக இருக்கின்றது.

1925-ம் ஆண்டு முதல் 1938-ம் ஆண்டு வரை "குடி அரசு' இதழில் பெரியார் எழுதிய எழுத்துகள், பேச்சுகளை 27 தொகுதிகளாகத் தொகுத்து, ரிவொல்ட் எனும் ஒரு தொகுப்பையும் சேர்த்து 2008 செப்டம்பரில் வெளியிட பெரியார் திராவிடர்க் கழகம் முடிவு செய்தது. பெரியாரின் எழுத்துகள், பேச்சுகளை வெளியிடும் பதிப்புரிமை தங்களுக்கு மட்டுமே உள்ளதாகக் கூறி, திராவிடர் கழகத் தலைவர் கி. வீரமணி நீதிமன்றத்தில் தடை ஆணை பெற்றார். நீதிபதி சந்துரு அவர்கள் குடி அரசை பெரியார் தி.க வெளியிட எந்தத் தடையும் இல்லை என தீர்ப்பு கொடுத்தார். அதை எதிர்த்து வீரமணி மேல் முறையீடு செய்தார். பெரியார் திராவிடர்க் கழகம் குடி அரசு தொகுப்புகளை வெளியிட எந்தத் தடையும் இல்லை என 09.06.2010 அன்று நீதியரசர்கள் இப்ராகிம் கலிஃபுல்லா, கிருபாகரன் ஆகியோர் தீர்ப்பளித்திருக்கின்றனர். மேலும் 27 தொகுதிகளையும் தங்கள் அமைப்பின் இணையதளத்திலிருந்து யார் வேண்டுமானாலும் இலவசமாக பதிவிறக்கம் செய்து கொள்ளவும் அந்த அமைப்பு ஏற்பாடு செய்துள்ளது.

திராவிடர்க் கழகத்தின் சார்பு அமைப்பான பெரியார் சுயமரியாதை பிரசார நிறுவனம் சார்பில் "பெரியார் களஞ்சியம்' என்ற பெயரில் "குடி அரசு' நூல் தொகுப்புகள் வெளியிடப்பட்டுள்ளன. இதன் வெளியீட்டு விழா 8, மே, 2010ம் ஆண்டு கோவையில் கி.வீரமணி தலைமையில் நடைபெற்றது.இதுவரை 30-க்கும் மேற்பட்ட தொகுதிகள் வெளியிடப்பட்டுள்ளன.

பெண்ணுரிமைக்காக தந்தை பெரியார் சொன்ன புரட்சிகரமான கருத்துகளில் இதுவும் ஒன்று.

நம் பெண்கள் குறைந்த பட்சம் 20 வயது வரை படிக்க வைக்க வேண்டும். அவர்களுக்குக் கல்வியளிக்க வேண்டும்.வாழ்விற்கு ஏற்ற வருவாயுள்ள தொழிலை அவர்களுக்குக் கற்பிக்கவேண்டும். அதன்பின் அவர்களாகத் தங்களுக்கேற்ற துணைவர்களை ஏற்றுக் கொள்ள அனுமதிக்க வேண்டும். வாழ்க்கையில் கவலையற்ற வாழ்வு வாழ வேண்டும். மனிதன் என்றால்-பகுத்தறிவுள்ளவன் என்றால், அதற்குப் பொருள் கவலையற்று வாழ்வதேயாகும்!



</doc>
<doc id="102218" url="https://ta.wikipedia.org/wiki?curid=102218" title="2011 தமிழ்நாடு சட்டமன்றத் தேர்தல் முடிவுகள் (தஞ்சாவூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (தஞ்சாவூர் மாவட்டம்)

தஞ்சாவூர் மாவட்டத்தில் திருவிடைமருதூர் (தனி), கும்பகோணம், பாபநாசம், திருவையாறு , தஞ்சாவூர், ஒரத்தநாடு, பட்டுக்கோட்டை, பேராவூரணி எனும் எட்டு சட்டமன்றத் தொகுதிகள் இடம் பெற்றுள்ளன. இந்தச் சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102221" url="https://ta.wikipedia.org/wiki?curid=102221" title="2011 தமிழ்நாடு சட்டமன்றத் தேர்தல் முடிவுகள் (கடலூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (கடலூர் மாவட்டம்)

கடலூர் மாவட்டத்தில் திட்டக்குடி (தனி), விருத்தாச்சலம், நெய்வேலி, பண்ருட்டி, கடலூர், குறிஞ்சிப்பாடி, புவனகிரி, சிதம்பரம், காட்டுமன்னார்கோயில் (தனி) எனும் ஒன்பது சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102222" url="https://ta.wikipedia.org/wiki?curid=102222" title="ரெட்ரிபியூசன் நடவடிக்கை">
ரெட்ரிபியூசன் நடவடிக்கை

ரெட்ரிபியூசன் நடவடிக்கை ("Operation Retribution") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு கடற்படை நடவடிக்கை. துனிசியப் போர்த்தொடரின் ஒரு பகுதியான இதில், துனிசியாவில் எஞ்சியிருந்த அச்சுப் படைகளுக்கு ஐரோப்பாவுடனான கடல்வழிப் போக்குவரத்தை நேச நாட்டு கடற்படைகள் துண்டித்தன.

மார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியாவின் வடமேற்கு முனையில் சுற்றி வளைக்கப்பட்டன. இறுதிகட்ட தரைப்படைத் தாக்குதலில் அவற்றைப் பலவீனப்படுத்த கடல்வெளியுலும் வான்வெளியிலும் இரு போர் நடவடிக்கைகளை நேச நாட்டுப் படைகள் மேற்கொண்டன. அச்சுப் படைகள் நடுநிலக் கடல் வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் கடல்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கையை நேச நாட்டுப் படைகள் மேற்கொண்டன. வடக்கு ஆப்பிரிக்கா-ஐரோப்பாவிடையே பயணிக்கும் அச்சுக் கப்பல்கள் அனைத்தையும் மூழ்கடிக்கவும், வடக்கு ஆப்பிரிக்காவை ஐரோப்பாவிலிருந்து துண்டிக்கவும் மே 8ம் தேதி ரெட்ரிபியூசன் நடவடிக்கை தொடங்கியது.

மே 6ம் தேதி துனிசியாவில் நேச நாட்டுத் தரைப்படைகளின் இறுதிகட்ட தாக்குதலான வல்கன் நடவடிக்கை தொடங்கியது. அச்சுப் படைகள் கடல்வழியாக ஐரோப்பாவுக்குத் தப்பாமல் இருக்க பிரித்தானியக் கடற்படைத் தளபதி ஆண்ட்ரூ கன்னிங்காம் சிசிலி நீரிணையில் பயணிக்கும் அனைத்து அச்சுக் கப்பல்களையும் மூழ்கடிக்க தனது போர்க்கப்பல்களுக்கு உத்தரவிட்டார். ஒரு கப்பல் கூட தப்பக்கூடாதென்று ஆணையிட்டார். பெருமளவில் பிரித்தானிய கடற்படைக் கப்பல்கள் சிசிலி நீரிணையில் குவிக்கப்பட்டன. இதனால் அச்சு கடற்படைகள் துனிசியாவில் சிக்கியிருந்த தங்கள் படைகளைக் கடல்வழியாகக் காலிசெய்ய பெரிய முயற்சிகளை மேற்கொள்ளவில்லை. முயன்ற ஓரிரு கப்பல்களும் நேச நாட்டுப் போர்க்கப்பல்களால் மூழ்கடிக்கப்பட்டன. மே 13ம் தேதி துனிசியாவில் எஞ்சியிருந்த அச்சுப் படைகள் சரணடைந்தன. ரெட்ரிபியூசன் நடவடிக்கை முடிவுக்கு வந்தது.


</doc>
<doc id="102223" url="https://ta.wikipedia.org/wiki?curid=102223" title="சிசிலி நீரிணை">
சிசிலி நீரிணை

சிசிலி நீரிணை ("Strait of Sicily)" சிசிலிக்கும் துனிசியாவுக்கும் இடையே அமைந்துள்ள ஒரு நீரிணை. 145 கிமீ அகலமுள்ள இது மேற்கு நடுநிலக்கடலை திரேனியக் கடலிருந்து பிரிக்கிறது. இது சிசிலியக் கால்வாய், பாண்டலேரியக் கால்வாய், பான்முனைக் கால்வாய் என்ற பெயர்களாலும் அழைக்கப்படுகிறது.


</doc>
<doc id="102224" url="https://ta.wikipedia.org/wiki?curid=102224" title="2011 தமிழ்நாடு சட்டமன்றத் தேர்தல் முடிவுகள் (கரூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (கரூர் மாவட்டம்)

கரூர் மாவட்டத்தில் அரவக்குறிச்சி, கரூர், கிருஷ்ணராயபுரம் (தனி), குளித்தலை எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102232" url="https://ta.wikipedia.org/wiki?curid=102232" title="செம்முகப் பூங்குயில்">
செம்முகப் பூங்குயில்

செம்முகப் பூங்குயில் ("Phaenicophaeus pyrrhocephalus") என்பது குயிற் குடும்பத்தில் பூங்குயில் பேரினத்தில் உள்ள ஒரு அழகிய பறவையாகும். இப்பறவையினம் இலங்கையில் மட்டுமே காணப்படும் தனிச் சிறப்பான பறவையினங்களில் ஒன்றாகும்.

இப்பறவையினம் 46 சமீ வரை வளரும் பெரிய பறவையினங்களுள் ஒன்றாகும். இதன் முதுகு கடும் பச்சை நிறமாகவும் வால் இளம் பச்சையாகவும் வாலின் நுனிப் பகுதி வெண்மையாகவும் காணப்படும். இதன் தலையும் கழுத்துப் பகுதியும் கருமையாக இருக்கும். முகத்தின் கீழ்ப் பகுதி வெண்மையானதாகும். இதன் கண்களைச் சுற்றி முகம் முழுவதும் சிவப்பாக இருப்பதுடன் சொண்டு பச்சை நிறத்தில் காணப்படும். இப்பறவைகளின் ஆண், பெண் இனங்களை வேறுபடுத்திக் காண்பது கடினம். எனினும், இதன் குஞ்சுகள் பெரியவற்றை விடச் சற்று நிறம் மங்கிக் காணப்படும்.

செம்முகப் பூங்குயில்கள் பல வகையான பூச்சிகளையும் புழுக்களையும் சிறிய பல்லிகள் போன்ற ஊர்வனவற்றையும் உணவாகக் கொள்ளும். சில வேளைகளில் இவை சிறு பழங்களை உணவாகக் கொள்வதாகக் கூறப்பட்டாலும் அது உறுதியாக அறியப்படவில்லை.

ஏனைய குயிலினங்களைப் போன்றில்லாமல் இவை பெரும்பாலும் அமைதியான பறவைகளாகும். இவற்றின் ஒலி மெல்லிய சீட்டியடித்தல் போன்றிருக்கும்.

பழங் காலப் பதிவுகள் சில செம்முகப் பூங்குயில் தென்னிந்தியாவில் காணப்பட்டதாகத் தவறாகக் கூறினாலும், இது இலங்கையில் மட்டுமே காணப்படும் தனிச்சிறப்பான பறவையினமாகும்... பெக்கர் (1934) என்பவர் திருவாங்கூரின் தென் பகுதியில் இவை காணப்பட்டதாகவும் இவற்றின் கூடுகளை அவரது நண்பர் கண்டெடுத்ததாகவும் குறிப்பிடுகிறார். பின்னர், பிட்டுல்ப் என்பவர் தமிழ்நாட்டின் மதுரை மாவட்டத்தில் செம்முகப் பூங்குயில்கள் காணப்பட்டதாகக் கூறியுள்ளார். எனினும், திலோ ஹோப்மன் என்ற பறவையியலாளர் 19 ஆம் நூற்றாண்டைச் சேர்ந்த மேற்படி தகவல்களில் எதுவும் நவீன தரவு முறைகளுக்கு உட்பட்டனவாக இல்லையென்றும், அக்கூற்றுக்களைக் கவனத்தில் எடுக்க முடியாது என்றும் நிறுவினார்..

தற்காலத்தில் உலகின் மிகச் சிறந்த உயிர்ப்பல்வகைமையைக் கொண்ட இடமான சிங்கராஜக் காட்டிலும் அதனை அண்டிய காடுகளிலுமே செம்முகப் பூங்குயில்கள் கூடுதலாகக் காணப்படுகின்றன. கடல் மட்டத்திலிருந்து 920-1540 மீற்றர் உயரமான இடங்களில் காணப்படும் இவை இலங்கையின் ஈரவலயத்திலேயே பெரும்பான்மையாக உள்ளன. இவை பொதுவாக தாழ்நில மழைக்காடுகளிலும் மலைசார் மழைக்காடுகளிலும் காணப்படுகின்றன. சில வேளைகளில் இவற்றை இலங்கையின் உலர்வலய என்றும் பசுமையான காடுகளிலும் காணலாம்.

செம்முகப் பூங்குயில்கள் பொதுவாக அடர்ந்த காடுகளிலேயே வாழ்கின்றன. அதனால், அவற்றின் முழு உடலையும் சரியாகப் பார்ப்பது கூட மிகக் கடினமாகும்.

மரங்களில் கூடு கட்டி வாழும் இது ஒரு முறைக்கு 2-3 முட்டைகள் இடும். பொதுவாக இவை யனவரி-மே காலத்திலேயே இனப்பெருக்கம் செய்வதாகப் பதியப்பட்டுள்ளது. எனினும், சில வேளைகளில் இவை ஓகத்து-செப்டெம்பர் காலப் பகுதியிலும் இனப்பெருக்கத்தில் ஈடுபடுவதுண்டு.

சிங்கராஜ காட்டுப் பகுதியில் சேர்ந்து இரை தேடும் பறவையினக் கூட்டங்கள் பலவற்றிலும் இவை பொதுவாகக் காணப்படுவதுண்டு.

சிங்கள மொழியில் இவ்வகையைச் சேர்ந்த பறவைகளை "மல்கொஹா" என அழைப்பர். இதன் பொருள் பூங்குயில் என்பதாகும். இப்பறவையைச் சிறப்பிப்பதற்காக இலங்கை அஞ்சல் திணைக்களம் வெளியிட்ட ஐந்து ரூபாய் முத்திரையொன்றில் இதன் உருவம் பொறிக்கப்பட்டுள்ளது.

இவை எதிர்நோக்கும் முக்கிய சவால்களில் வாழிடமிழத்தல் குறிப்பானதாகும். இலங்கைக் காடுகளில் இடம்பெறும் சட்டவிரோத மாணிக்க அகழ்வு, மரங்களைத் தறித்தல், விறகு சேமிப்பு, காடுகளை அண்டிய பகுதிகளில் ஏற்படும் குடியிருப்புக்கள் என்பன இவற்றுக்குத் தீங்கேற்படுத்துகின்றன. செம்முகப் பூங்குயில் இலங்கையில் சட்டத்தினால் பாதுகாக்கப்பட்ட இனமாகும். இவற்றின் வாழிடங்களான காட்டு மரங்களைத் தறித்தல் 1990 ஆம் ஆண்டு தடைசெய்யப்பட்டது.


</doc>
<doc id="102233" url="https://ta.wikipedia.org/wiki?curid=102233" title="துனிசியப் போர்த்தொடர்">
துனிசியப் போர்த்தொடர்

துனிசியப் போர்த்தொடர் ("Tunisia Campaign") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு போர்த்தொடர். இதில் துனிசியாவுக்கு பின்வாங்கியிருந்த அச்சுப் படைகளை நேச நாட்டுப் படைகள் தோற்கடித்தன. துனிசியப் போர்த்தொடரின் முடிவுடன் வடக்கு ஆப்பிரிக்காவில் இரண்டாம் உலகப் போர் முடிவடைந்தது. இது துனிசியா சண்டை ("Battle of Tunisia") என்றும் அழைக்கப்படுகிறது.

மேற்குப் பாலைவனப் போர்த்தொடரில் அச்சுப் படைகள் தோற்றபின்னர் அவை பின்வாங்கி துனிசியாவுக்குச் சென்றன. கிழக்கிலிருந்து பிரித்தானிய 8வது ஆர்மி அவற்றை விரட்டி வந்தது. மேற்கிலிருந்து டார்ச் நடவடிக்கை மூலம் வடக்கு ஆப்பிரிக்காவில் தரையிறங்கியிருந்த அமெரிக்கப் படைகள் துனிசியாவைத் தாக்கின. இவ்வாறு இரு திசைகளில் இருந்து துனிசியா நேச நாட்டுப் படைகளால் தாக்கப்பட்டது. ஏழு மாதகால சண்டைக்குப் பின்னர் துனிசியாவிலிருந்த அச்சுப் படைகள் மே 13, 1943ல் சரணடைந்தன. துனிசியப் போர்த்தொடரின் முடிவுடன் வடக்கு ஆப்பிரிக்காவில் இரண்டாம் உலகப் போர் முடிவுக்கு வந்தது.

வடக்கு ஆப்பிரிக்காவில் 1940ம் ஆண்டு அச்சுப் படைகளுக்கும் நேச நாட்டுப் படைகளுக்கும் போர் மூண்டது. முதலில் லிபியா-எகிப்து ஆகிய நாடுகளில் அமைந்துள்ள மேற்குப் பாலைவனத்தில் இரு தரப்பும் மோதிக்கொண்டன. லிபியா இத்தாலியின் கட்டுப்பாட்டிலும் எகிப்து பிரிட்டனின் கட்டுப்பாட்டிலும் இருந்தன. சூயஸ் கால்வாயைக் கைப்பற்றி பிரித்தானியப் பேரரசை இரண்டாகத் துண்டிப்பது வடக்கு ஆப்பிரிக்காவுக்கான அச்சு நாட்டு மேல்நிலை உத்தி. இரு ஆண்டுகள் தொடர்ந்து நடந்த மேற்குப் பாலைவனப் போர்த்தொடரில் அச்சுப் படைகள் தோற்கடிக்கப்பட்டன. அவை லிபியாவிலிருந்து பின்வாங்கி துனிசியா நாட்டிற்குச் சென்றன. 

துனிசியாவுக்குப் பின்வாங்கும் அச்சுப் படைகளைக் கிழக்கிலிருந்து பிரித்தானிய 8வது ஆர்மி விரட்டி வந்தது. அதே நேரம் மேற்கில் அல்ஜீரியா மற்றும் மொரோக்கோ நாட்டுக் கடற்கரைகளில் கடல்வழியாக நேச நாட்டுப் படைகள் தரையிறங்கின. இத்தாக்குதல் டார்ச் நடவடிக்கை என்று குறிப்பெயரிடப்பட்டிருந்தது. இவ்வாறு நவம்பர் 1943ல் வடக்கு ஆப்பிரிக்காவில் அச்சுப் படைகள் இருபுறமிருந்தும் நெருக்கப்பட்டு இக்கட்டான சூழ்நிலையிலிருந்தன. வடக்கு ஆப்பிரிக்காவைக் காலி செய்து விடுமாறு ஜெர்மானியப் படைத் தளபதி எர்வின் ரோம்மல் இட்லருக்கு ஆலோசனை கூறினார். ஆனால் வடக்கு ஆப்பிரிக்கா வீழ்ந்தால், நடுநிலக் கடலின் கட்டுப்பாடு முழுவதும் நேச நாடுகளுக்குக் கிட்டிவிடும்; அதை பயன்படுத்தி அவர்கள் இத்தாலி மீது படையெடுக்கக்கூடும் என்ற நிலை இருந்தது. மேலும் துனிசியாவின் புவியியல் பாதுகாவலர்களுக்கு சாதகாமாக அமைந்திருந்தது. மேற்கில் அல்ஜீரியாவுடனான எல்லை அட்லசு மலைத்தொடராலும், வடக்கிலும் கிழக்கிலும் நடுநிலக்கடலும் துனிசியாவுக்கு அரணாக அமைந்திருந்தன. துனிசியாவைத் தாக்கும் படைகள் வடமேற்கிலும் தென்கிழக்கிலும் குறைந்த அகலமுள்ள பகுதிகள் வழியாகத் தாக்க வேண்டிய நிலை இருந்தது. இப்பகுதிகளைப் பலப்படுத்திவிட்டால் பல மாதங்கள் துனிசியாவில் சண்டையை நீட்டிக்கலாம் என்பது இட்லரின் கணக்கு. இக்காரணங்களால் இறுதிவரை துனிசியாவில் போராடும்படி தன் படைகளுக்கு இட்லர் உத்தரவிட்டார். நவம்பர் 1943ல் துனிசியாவைக் கைப்பற்றுவதற்கான சண்டை ஆரம்பமானது.

நவம்பர் 8, 1942ல் நேச நாட்டுப் படைகள் டார்ச் நடவடிக்கையின் மூலம் மொரோக்கோ மற்றும் அல்ஜீரியாவில் தரையிறங்கின. அடுத்த மூன்று நாட்களுள் காசாபிளாங்கா, அல்ஜியர்ஸ், ஓரான் ஆகிய துறைமுகங்கள் நேச நாட்டுக் கட்டுப்பாட்டில் வந்தன. டார்ச் நடவடிக்கை நடந்து கொண்டிருந்த அதே நேரத்தில், வடக்கு ஆப்பிரிக்கப் போர்முனையின் இன்னொரு புறம் இரண்டாம் எல் அலாமெய்ன் சண்டையில் அச்சுப் படைகள் தோற்றுப் பின்வாங்கிக் கொண்டிருந்தன. அப்படி பின்வாங்கும் அச்சுப் படைகள் துனிசியாவிற்குள் தஞ்சம் புகுந்து தூனிஸ் நகரைத் தங்கள் தளமாக்கக் கூடும் என்பதை நேச நாட்டுத் தளபதிகள் உணர்ந்தனர். அச்சுப் படைகள் கிழக்கிலிருந்து தூனிஸ் நகரை அடைவதற்குள், மேற்கில் அல்ஜீரியக் கடற்கரையிலிருந்து விரைந்து அந்நகரைக் கைப்பற்ற முடிவு செய்தனர். 

நவம்பர் 10ம் தேதி தூனிஸ் நகரை நோக்கிய நேச நாட்டுப் படைமுன்னேற்றம் தொடங்கியது. ஒரு டிவிசன் அளவிலான படைப்பிரிவு விரைந்து கிழக்கு நோக்கி முன்னேறத் தொடங்கியது. இக்குறிக்கோள் படைப்பிரிவு (taskforce) இரண்டாகப் பிரிக்கப்பட்டு வட திசையில் ஒன்றும் தென் திசையில் ஒன்றும் ஜெர்மானிய அரண்நிலைகளைத் தாக்கின. நவம்பர் 26 வரை இரு பிரிவுகளும் ஜெர்மானிய எதிர்ப்புகளை முறியடித்து வேகமாக முன்னேறின. நவம்பர் கடைசி வாரத்தில் சண்டையின் போக்கு மாறியது. தூனிசைக் காப்பாற்ற வடக்கு ஆப்பிரிக்காவுக்கு அனுப்பப்பட்ட புதிய ஜெர்மானியப் படைப்பிரிவுகள் உடனடியாக ஒரு எதிர்த்தாக்குதலை மேற்கொண்டு, நேச நாட்டுப் படைகளைப் பின்வாங்கச் செய்தன. மூன்று வாரங்கள் மந்த நிலைக்குப் பின்னர் நேச நாட்டுப் படைகள் தூனிசைக் கைப்பற்ற மீண்டுமொரு பெருந்தாக்குதலைத் தொடங்கின. ஆனால் சில நாட்கள் சண்டைக்குப் பின்னர் அத்தாக்குதல் தோல்வியடைந்தது. தூனிசை நோக்கிய நேச நாட்டுப் படை முன்னேற்றம் டிசம்பர் 25ல் முடிவுக்கு வந்தது. துனிசியாவைத் தங்கள் முழுக்கட்டுப்பாட்டில் கொண்டுவந்த அச்சுப் படைகள் அங்கு பல அரண்நிலைகளைப் பலப்படுத்தத் தொடங்கின.

துனிசியப் போர்த்தொடர் தொடங்கிய போது வடக்கு ஆப்பிரிக்கவின் பிரெஞ்சு காலனிகள் நாசி ஜெர்மனிக்கு ஆதரவளித்து வந்த விஷி அரசின் கட்டுப்பாட்டில் இருந்தது. நேச நாட்டுப் படைகள் துனிசியாவை நெருங்கிய பின்னால், விஷி அரசின் வடக்கு ஆப்பிரிக்கப் பிரதிநிதிகள் நேச நாடுகளுடன் அமைதி உடன்படிக்கை செய்து கொண்டு நேச நாட்டு ஆதரவாளர்களாகிவிட்டனர். இதனால் வடக்கு ஆப்பிரிக்காவிலிருந்த விஷிப் படைகள் நேச நாட்டுப் படைகளுடன் இணைந்து கொண்டன.

டிசம்பர் 1942-பெப்ரவரி 1943 காலகட்டத்தில் நிலவிய மந்த நிலையை பயன்படுத்திக் கொண்ட இரு தரப்பினரும் அடுத்த கட்ட மோதல்களுக்கான ஆயத்தங்களில் இறங்கினர். துனிசியாவைத் தாக்க தென் கிழக்கிலிருந்து பிரித்தானிய 8வது ஆர்மியும், வடக்கில் அமெரிக்கப் படைகளும் தயாராகின. பிரித்தானியத் தாக்குதலைச் சமாளிக்க மாரெத் அரண்கோட்டினை ரோம்மல் பலப்படுத்தினார். இதனைத் தகர்க்க பிரித்தானியர்கள் முயன்று கொண்டிருக்கும் போது வடக்கில் அமெரிக்கர்களைத் தாக்கி அழிக்க முடிவு செய்தார். 

பெப்ரவரி 1943ல் வட மேற்குப் போர்க்களத்தின் மந்த நிலை முடிவுக்கு வந்தது. துனிசியாவுக்குள் நிறுத்தப்பட்டிருந்த அமெரிக்கப் படைகளை விரட்டுவதற்கு ஜெர்மானியத் தளபதி எர்வின் ரோம்மல் தலைமையிலான அச்சுப் படைகள் திட்டமிட்டன. ஃபெய்ட் கணவாய் மற்றும் சிடி பூ சிட் ஆகிய இடங்களில் அமெரிக்கப் படைகளை ரோம்மலின் படைகள் தாக்கி முறியடித்தன. இச்சண்டைகளில் அமெரிக்கப் படைகளுக்குப் பெரும் சேதம் ஏற்பட்டது.

அடுத்த கட்டமாக துனிசியா-அல்ஜீரிய எல்லையில் அமைந்திருந்த அட்லசு மலைத்தொடரினைக் கடந்து அல்ஜீரியாவில் அமைந்திருந்த முக்கிய அமெரிக்கப் படைநிலைகளைத் தாக்கின. பெப்ரவரி 19ம் தேதி தொடங்கிய இத்தாக்குதலில் அட்லசு மலைத்தொடரில் அமைந்திருந்த கேசரைன் கணவாய் வழியாக ஜெர்மானிய கவசப் படைகள் வேகமாக முன்னேறின. பல ஆண்டுகள் போர் அனுபவமும், திறன் வாய்ந்த தளபதிகளும் பெற்றிருந்த ஜெர்மானியப் படைப்பிரிவுகளின் தாக்குதலைச் சமாளிக்க முடியாமல் அமெரிக்கப் படைப்பிரிவுகள் நிலைகுலைந்து சிதறின. பெப்ரவரி 20ம் தேதி கேசரைன் கணவாய் முழுவதும் அச்சுக் கட்டுப்பாட்டில் வந்தது. கணவாயை விட்டு வெளியேறி அல்ஜீரியவுக்குள் புகுந்த அவை, தாலா நகரை நோக்கி முன்னேறின. தோற்றோடிய அமெரிக்கர்களுள் சில படைப்பிரிவுகளும், சில சிறிய பிரெஞ்சு மற்றும் பிரித்தானியப் படைப்பிரிவுகளும் எதிர்த்தாக்குதல் நடத்தி ஜெர்மானியப் படைமுன்னேற்றத்தைத் தடுத்து நிறுத்தின. ஜெர்மானியப் படைப்பிரிவுகள் பின்வாங்கி கேசரைன் கணவாய் வழியாக துனிசியாவுக்குச் சென்று விட்டன. கிழக்கிலிருந்து பிரித்தானியப் படைகள் மாரெத் அரண்கோட்டை தாக்கும் போது அவற்றைத் தடுக்க தனது படைப்பிரிவுகள் தேவையென்பதால் ரோம்மல் இப்பின்வாங்கலுக்கு உத்தரவிட்டார்.

ரோம்மலின் படைகள் பின்வாங்கிவிட்டாலும், கேசரைன் கணவாய் சண்டை அமெரிக்கப் படைகளுக்குப் பெரும் தோல்வியாகக் கருதப்படுகிறது. இதில் போர் அனுபவம் இல்லாத புதிய அமெரிக்கப் படைகளும் தளபதிகளும், பல ஆண்டுகள் அனுபவம் வாய்ந்த ஜெர்மானியப் படையினருடன் மோதினர். அமெரிக்கர்கள் படுதோல்வியடைந்ததால் அவர்களது மன உறுதி குலைந்து தங்கள் ஆயுதங்களையும் தளவாடங்களையும் களத்திலேயே போட்டுவிட்டுப் பின்வாங்கினர். இந்தப் படுதோல்வியால் இரு விளைவுகள் நேர்ந்தன - அமெரிக்கர்களது பின்வாங்கலைக் கண்ட ஜெர்மானியத் தளபதிகள் அமெரிக்கர்களது போர்த்திறனை குறைத்து மதிப்பிட்டனர். எண்ணிக்கை மட்டுமே அமெரிக்கர்களின் பலமென்றும், கடுமையான தாக்குதல்களை அவர்களால் சமாளிக்க முடியாதென்றும் முடிவு செய்தனர். இந்த தப்புக்கணக்கு அடுத்து நிகழ்ந்த சண்டைகளில் ஜெர்மானியர்களுக்குப் பெரும் பின்னடைவை ஏற்படுத்தியது. இத்தோல்வி தந்த அனுபவப் பாடங்களைக் கொண்டு படை அலகு அமைப்புகள், கட்டுப்பாட்டு முறைமைகள், உத்திகள், படைப்பயிற்சி முறைகள் ஆகியவை உடனடியாக மாற்றியமைக்கப்பட்டன. தோற்கடிக்கப்பட்ட அமெரிக்க 2வது கோரின் தளபதி லாயிட் ஃபீரிடன்ஹால் நீக்கப்பட்டு அவருக்குப் பதிலாக அதிரடித் தாக்குதலுக்குப் பெயர் பெற்ற ஜார்ஜ் பேட்டன் துனிசியாவுக்கு அனுப்பப்பட்டார்.

கேசரைன் சண்டைக்குப் பின்னர் இரு தரப்பின் படைப்பிரிவுகள் புனரமைக்கப்பட்டன. ஒன்றிணைந்து செயல்படுவதற்கு ஏற்றவகையில் பிரித்தானிய 8வது ஆர்மியும் அமெரிக்க 1வது ஆர்மியும் புதிதாக உருவாக்கபப்ட்ட நேச நாட்டு 18வது ஆர்மி குரூப்பின் கீழ் கொண்டுவரப்பட்டன. பிரித்தானிய ஜெனரல் ஹரால்ட் அலெக்சாந்தர் இதன் தளபதியாக நியமிக்கப்பட்டார். அச்சு தரப்பிலும் இத்தாலிய, ஜெர்மானிய ஆர்மிகள் ரோம்மலின் தலைமையில் ஆர்மி குரூப் ஆப்பிரிக்கா என்ற புதிய படைப்பிரிவின் கீழ் ஒன்றிணைக்கப்பட்டன.

பிரித்தானிய 8வது ஆர்மி பெப்ரவரி 17ம் தேதி மாரெத் அரண்கோட்டினை அடைந்து அதைத் தாக்கத் தயாரானது. இத்தாக்குதலைத் தாமதப்படுத்த ரோம்மல் மெடினைன் என்ற இடத்தில் மார்ச் 6ம் தேதி அவற்றைத் தாக்கினார். ரோம்மலின் தாக்குதல் நிகழப் போகிறது என்பதை அல்ட்ரா திட்டத்தின் (ஜெர்மானிய வானொலி செய்திகளை இடைமறித்து, எனிக்மா ரகசியக் குறியீடுகளை உடைத்து அவற்றைப் படிக்கும் திட்டம்) மூலம் பிரித்தானியர்கள் முன்னரே அறிந்து கொண்டனர். இதனால் பலமான அரண் நிலைகளைத் தயார் செய்து இத்தாக்குதலை எதிர்கொண்டனர். நேச நாட்டு பீரங்கிக் குழுமங்கள் தாக்கும் ஜெர்மானிய டாங்குகள் மீது குண்டு மழை பொழிந்தன. பல டாங்குகள் அழிக்கப்பட்டதால் ஜெர்மானியப் படைகள் தங்கள் தாக்குதலைக் கைவிட்டுப் பின்வாங்கன. துனிசியப் போர்த்தொடரில் அச்சுப் படைகள் நடத்திய கடைசித் தாக்குதல் நடவடிக்கை இதுவே. தோல்வி உறுதி என்று தெரிந்த பின்னால் ஜெர்மானியப் போர்த்தலைமையகம் ரோம்மலை ஐரோப்பாவுக்குத் திரும்பும்படி உத்தரவிட்டது. அவருக்கு பதிலாக ஹான்ஸ்-யூர்கன் வோன் ஆர்ணிம் அச்சுப் படைகளுக்குத் தளபதியாக நியமிக்கப்பட்டார்.

மாரெத் அரண்கோட்டின் மீதான பிரித்தானியத் தாக்குதல் மார்ச் 19ம் தேதி தொடங்கியது. கடுமையான அச்சுப் படைகளின் எதிர்ப்பு, சாதகமில்லாத புவியமைப்பு, மோசமான வானிலை போன்ற காரணங்களால் முதலில் நிகழ்ந்த நேச நாட்டுத் தாக்குதல்கள் வெற்றி பெறவில்லை. ஆனால் மாரெத் அரண்நிலையில் மோதல்கள் நிகழ்ந்து கொண்டிருக்கும் போதே டெபாகா கணவாய் மூலமாக அச்சு அரண்நிலைகளைச் சுற்றி வளைத்துத் தாக்க பிரித்தானியத் தளபதி பெர்னார்ட் மோண்ட்கோமரி முயன்றார். இத்தாக்குதலுக்கு இரண்டாம் சூப்பர்சார்ஜ் நடவடிக்கை என்று பெயரிடப்பட்டது. டெபாகா கணவாய் மூலம் முன்னேறும் நேசப் படைகள் மாரெத் அரண்நிலையைச் சுற்றி வளைத்துவிடலாம் என்பதை உணர்ந்த அச்சுப் படைகள் பின்வாங்கி அடுத்த கட்ட அரண் நிலையான வாடி அகாரிட்டுக்கு சென்று விட்டன. பிரித்தானிய நேரடித் தாக்குதல் தோல்வியடைந்தாலும், அச்சுப் படைகளின் பின்வாங்கலால், மாரெத் அரண்நிலை நேச நாட்டு கட்டுப்பாட்டில் வந்தது.

வாடி அகாரிட்டில் கபேஸ்-எல் ஹம்மா நகரங்களுக்கிடையே அச்சுப்படைகள் ஒரு பலமான அரண்கோட்டினை உருவாக்கியிருந்தன. துனிசியாவின் தென்பகுதியில் இறுதிகட்ட அச்சு அரண்நிலையாக இது இருந்தது. இங்கு இத்தாலிய 1வது ஆர்மி பாதுகாவலுக்கு நிறுத்தப்பட்டிருந்தது. கிழக்கு-மேற்காக அமைந்திருந்த இக்கோட்டின் கிழக்குப் பகுதியில் நடுநிலக்கடலும் மேற்கில் எல் ஹம்மா உப்பு சதுப்புநிலப்பகுதியும் அமைந்திருந்தன. இதனால் பிரித்தானியப் படைகளால் இதனைச் சுற்றி வளைக்க இயலாமல், நேரடியாகத் தாக்குமபடியானது. ஏப்ரல் 6ம் தேதி அகாரிட் அரண்நிலை மீது பிரித்தானியத் தாக்குதல் தொடங்கியது. இரு நாட்கள் சண்டையில் அகாரிட் அரண்கோடு தகர்க்கப்பட்டது. நிலை குலைந்த அச்சுப் படைகள் வேகமாக தூனிஸ் நகரை நோக்கிப் பின்வாங்கின. அகாரிட்டுக்கு அடுத்தபடியாக எந்தவொரு பலமான அரண்நிலையும் தெற்கு துனிசியாவில் இல்லையென்பதால், அவற்றை விரட்டிச் சென்ற நேச நாட்டுப் படைகள் குறுகிய காலத்தில் சுமார் 220 கிமீ தூரம் முன்னேறிவிட்டன. நடுநிலக்கடல் கரையோரமாக நிகழ்ந்த இம்முன்னேற்றம், தூனிஸ் அருகே என்ஃபிடாவில் நகர் வரை தடையின்றி நிகழ்ந்தது.

அடுத்து துனிசியப் போர்த்தொடரின் இறுதிகட்டம் ஆரம்பமானது. தரைப்படைத் தாக்குதலுக்கு முன் அச்சுப் படைகளைப் பலவீனப்படுத்த கடல்வெளியுலும் வான்வெளியிலும் நேச நாட்டுப் படைகள் முயன்றன. அச்சுப் படைகள் நடுநிலக் கடல் வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் கடல்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கையை நேச நாட்டுப் படைகள் மேற்கொண்டன. ஏப்ரல் 1943ல் நிகழ்ந்த இந்த வான்படைத்ட் ஹாக்குதலில் நேச நாட்டுத் தாக்குதல்களுக்கு அச்சு போக்குவரத்து வானூர்தி படைப்பிரிவுகளுக்கு பெரும் சேதம் ஏற்பட்டது. இதனால் துனிசியாவிலுள்ள அச்சு தரைப்படைகளுக்கு தளவாட மற்றும் எரிபொருள் வழங்கல் தடைபட்டது. மே 4ம் தேதிக்குப் பின்னர் துனிசியாவுக்கு அச்சு வான்வழிப் போக்குவரத்து முற்றிலும் நின்றுபோனது.

துனிசியாவில் அச்சுப் படைகள் முழுமையாகத் துண்டிக்கப்பட்டபின்னர், மே 6ம் தேதி நேச நாட்டுத் தரைப்படைகளின் இறுதிகட்ட தாக்குதலான வல்கன் நடவடிக்கை தொடங்கியது. ஒரு வார சண்டைக்குப்பின்னர் அச்சுப்படைகள் சரணடைந்தன. சுமார் 2,30,000 அச்சுப் படைவீரர்கள் போர்க்கைதிகளாக்கப்பட்டனர். இறுதி கட்டத்தில் கடல்வழியாக அச்சுப் படைகள் ஐரோப்பாவுக்குத் தப்பாமல் தடுக்க நேச நாட்டு கடற்படைகள் ரெட்ரிபியூசன் நடவடிக்கையை மேற்கொண்டன.

துனிசியப் போர்த்தொடரில் அச்சுப் படைகளின் தோல்வியுடன் வடக்கு ஆப்பிரிக்கப் போர்முனையில் சண்டைகள் முற்றுப்பெற்றன. வடக்கு ஆப்பிரிக்கக் கடற்கரை முழுவதும் நேச நாட்டுக் கட்டுப்பாட்டில் வந்தது. அங்கிருந்த துறைமுகங்களைத் தளங்களாகப் பயன்படுத்தி செப்டம்பர் 1943ல் சிசிலி மீதும் அடுத்து இத்தாலி மீதும் அவை படையெடுத்தன.



</doc>
<doc id="102237" url="https://ta.wikipedia.org/wiki?curid=102237" title="2011 தமிழ்நாடு சட்டமன்றத் தேர்தல் முடிவுகள் (திருவள்ளூர் மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (திருவள்ளூர் மாவட்டம்)

திருவள்ளூர் மாவட்டத்தில் கும்மிடிப்பூண்டி, பொன்னேரி (தனி), திருத்தணி, திருவள்ளூர், பூந்தமல்லி (தனி), ஆவடி, மதுரவாயல் எனும் ஏழு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.




</doc>
<doc id="102238" url="https://ta.wikipedia.org/wiki?curid=102238" title="மூளைத் திசு நலிவு">
மூளைத் திசு நலிவு

மூளைத் திசு நலிவு (Cerebral atrophy) மூளையை பாதிக்கக்கூடிய நோய்களில் உள்ள ஓர் பொதுவான குணமாகும். திசுக்களின் இழப்பே திசு நலிவு எனப்படுகிறது. இந்நோயில் மூளையிலுள்ள நரம்பணுக்களின் இழப்பும் அவற்றிற்கிடையேயான தொடர்புகளும் பாதிக்கப்படுகின்றன. இது முழுப்பகுதியையும் தாக்கி மூளையின் அளவு சுருங்கியிருக்கலாம்; அல்லது ஓர் குறிப்பிட்ட பகுதியை மட்டும் தாக்கி அப்பகுதி கட்டுப்படுத்தும் மூளையின் செயற்திறனை மட்டும் குறைக்கலாம். முன்மூளையின் இரு அரைக்கோளங்கும் பாதிப்படைந்தால் தன்னிச்சையான செயல்களை ஆற்றும் திறனும் தன்னுணர்வுள்ள எண்ணங்களும் குறைபடலாம்.

மூளைத்திசு நலிவு நோய் ஏற்படுத்தும் தொடர்புடைய நோய்கள் முதுமை மறதி, வலிப்புத்தாக்கம் மற்றும் மொழியாற்றலைக் குறைக்கும் அபேசியா எனப்படும் பேச்சுக்குறை நோய்கள். முதுமை மறதியில் ஞாபக சக்தி குறைவதுடன், சமூக,பணியிட செயல்பாடுகளைக் குறைக்குமளவிலான அறிவுத்திறன் குன்றல் மிகுதியாகக் காணலாம். நினைவுகள்,ஒருமுகப்படுத்தல், நுண்கருத்து, கற்கும் திறன், காட்சி-இடைவெளி உணர்வுகள், திட்டமிடல்,ஒருங்கிணைத்தல் மற்றும் வரிசைப்படுத்துதல் போன்ற தலைமைப்பண்புகள் போன்றவையும் குறைபடலாம்.

வலிப்புத்தாக்கம் பல்வகைகளில் வெளிப்படுகின்றன;ஒருமுகமை இல்லாதிருத்தல், வினோதமான திரும்ப திரும்ப செய்யும் அசைவுகள், தன்னுணர்வில்லாதிருத்தல் மற்றும் தசை வலிப்புகள் இவற்றில் சில வெளிப்பாடுகளாகும். 

அபேசியா என்று மொழியை புரிந்து கொள்ளும் மற்றும் பேசக்கூடிய திறனை பாதிக்கின்ற நோய்கள் குறிப்பிடப்படுகின்றன. உள்வாங்கு அபேசியாவில் புரிதல் குறைபடுகிறது. வெளியீட்டு அபேசியாவின் குணங்களாக சொற்களின் வழமையில்லாத பயன்பாடு, பகுதியான சொற்றொடர்கள், இணைக்கப்படாத வரிகள், முடிக்காத வரிகள் என்பன அடங்கும். 


</doc>
<doc id="102240" url="https://ta.wikipedia.org/wiki?curid=102240" title="2011 தமிழ்நாடு சட்டமன்றத் தேர்தல் முடிவுகள் (சென்னை மாவட்டம்)">
2011 தமிழ்நாடு சட்டமன்றத் தேர்தல் முடிவுகள் (சென்னை மாவட்டம்)

சென்னை மாவட்டத்தில் டாக்டர் இராதாகிருஷ்ணன் நகர், பெரம்பூர், கொளத்தூர், வில்லிவாக்கம், திரு.வி.க நகர் (தனி), எழும்பூர் (தனி), இராயபுரம், துறைமுகம், சேப்பாக்கம்-திருவல்லிக்கேணி, ஆயிரம் விளக்கு, அண்ணா நகர், விருகம்பாக்கம், சைதாப்பேட்டை, தியாகராய நகர், மயிலாப்பூர், வேளச்சேரி எனும் பதினாறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.



</doc>
<doc id="102241" url="https://ta.wikipedia.org/wiki?curid=102241" title="வலீஸ் மத்தாயஸ்">
வலீஸ் மத்தாயஸ்

வலீஸ் மத்தாயஸ் ("Wallis Mathias," பிறப்பு: பிப்ரவரி 4 1935), ஒரு பாக்கித்தானியத் துடுப்பாட்டக்காரர். இவர் 21 தேர்வுத் துடுப்பாட்டப் போட்டிகளிலும், 146 முதல்தர துடுப்பாட்டப் போட்டிகளிலும் கலந்து கொண்டுள்ளார். 1955 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102242" url="https://ta.wikipedia.org/wiki?curid=102242" title="மலிக் மிரான் பக்ஸ்">
மலிக் மிரான் பக்ஸ்

மலிக் மிரான் பக்ஸ் ("Malik Miran Bux", பிறப்பு: ஏப்ரல் 20 1907, இறப்பு பிப்ரவரி 8. 1991 பாக்கித்தானியத் துடுப்பாட்டக்காரர்). இவர் இரண்டு தேர்வுத் துடுப்பாட்டப் போட்டிகளிலும், 15 முதல்தர துடுப்பாட்டப் போட்டிகளிலும் கலந்து கொண்டுள்ளார். 1955 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102244" url="https://ta.wikipedia.org/wiki?curid=102244" title="முகம்மது பாரூக்">
முகம்மது பாரூக்

முகமது பாரூக் ("Mohammad Farooq," பிறப்பு: ஏப்ரல் 8 1938), ஒரு பாக்கித்தானியத் துடுப்பாட்டக்காரர். இவர் ஏழு தேர்வுத் துடுப்பாட்டப் போட்டிகளிலும், 33 முதல்தர துடுப்பாட்டப் போட்டிகளிலும் கலந்து கொண்டுள்ளார். 1960 இலிருந்து 1965 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102245" url="https://ta.wikipedia.org/wiki?curid=102245" title="முகம்மது இல்யாஸ்">
முகம்மது இல்யாஸ்

முகம்மது இல்யாஸ் ("Mohammad Ilyas," பிறப்பு: மார்ச்சு 19 1946), ஒரு பாக்கித்தானியத் துடுப்பாட்டக்காரர். இவர் 10 தேர்வுத் துடுப்பாட்டப் போட்டிகளிலும், 82 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இலிருந்து 1969 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102246" url="https://ta.wikipedia.org/wiki?curid=102246" title="முகம்மது முனாப்">
முகம்மது முனாப்

முகம்மது முனாப் (Mohammad Munaf ), பிறப்பு: நவம்பர் 2 1935), ஒரு பாக்கித்தானியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், 71 முதல்தர துடுப்பாட்டப் போட்டிகளிலும் கலந்து கொண்டுள்ளார். 1959 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102247" url="https://ta.wikipedia.org/wiki?curid=102247" title="மசூத் அன்வர்">
மசூத் அன்வர்

மசூத் அன்வர் ("Masood Anwar", பிறப்பு: டிசம்பர் 10 1967), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியில், 128 முதல்தர துடுப்பாட்டப் போட்டிகளிலும் கலந்து கொண்டுள்ளார். 1990 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102248" url="https://ta.wikipedia.org/wiki?curid=102248" title="மக்சூத் அகமத்">
மக்சூத் அகமத்

மக்சூத் அகமத் ("Maqsood Ahmed", பிறப்பு: மார்ச்சு 26 1925, இறப்பு சனவரி 4. 1999) பாக்கித்தானியத் துடுப்பாட்டக்காரர்). இவர் 16 தேர்வுத் துடுப்பாட்டப் போட்டிகளிலும், 85 முதல்தர துடுப்பாட்டப் போட்டிகளிலும்கலந்து கொண்டுள்ளார். 1952 இலிருந்து 1955 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102253" url="https://ta.wikipedia.org/wiki?curid=102253" title="சமயநெறி ஆறு">
சமயநெறி ஆறு

சீத்தலைச் சாத்தனார் என்னும் புலவரால் கி.பி. இரண்டாம் நூற்றாண்டில் எழுதப்பட்ட நூல் மணிமேகலை. இதில் 30 காதைகள் உள்ளன. அவற்றில் 27ஆவது காதையில் ஆறு வகையான சமயநெறிகளைப்பற்றி விளக்கமான செய்திகள் உள்ளன.

மணிமேகலை பௌத்த சமயத்தவள். மணிமேகலை சோழநாட்டுக் காஞ்சிபுரத்திலிருந்து சேரநாட்டு வஞ்சிமாநகருக்குச் செல்கிறாள். அங்குச் சேரன் செங்குட்டுவன் கண்ணகிக்கு அமைத்த படிமத்தைக் கண்டு கதறி அழுகிறாள். கண்ணகி சிலை பேசுகிறது. புத்தனின் பெருமைகளை எடுத்துரைக்கிறது. தாயின் சொற்படி மாற்றுருவம் கொண்டு சமயக் கணக்கர்தம் திறம் கேட்கிறாள். தன் சமயமல்லாத ஐந்து சமயங்களின் திறத்தை அறிந்துகொள்கிறாள்.

சமயங்களும் அவற்றைத் தோற்றுவித்த முதல்வனும்

சேந்தன் திவாகரம் என்பது ஒரு நிகண்டுநூல். இது வைசேடிகம், நையாயிகம், மீமாம்சை, ஆருகதம், பௌத்தம், பிரதிலோகாயிதம் என்று 6 சமயங்களைக் குறிம்பிடுகிறது. இந்த நிகண்டுநூல் மணிமேகலை நூலுக்குப் பிற்பட்டது.


</doc>
<doc id="102254" url="https://ta.wikipedia.org/wiki?curid=102254" title="மன்சூர் இலாஹி">
மன்சூர் இலாஹி

மன்சூர் இலாஹி ("Manzoor Elahi", பிறப்பு: ஏப்ரல் 15 1963), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், 54 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984 இலிருந்து 1995 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102255" url="https://ta.wikipedia.org/wiki?curid=102255" title="மன்சூர் அக்தர்">
மன்சூர் அக்தர்

மன்சூர் அக்தர் (Mansoor Akhtar, பிறப்பு: டிசம்பர் 25 1957), ஒரு பாக்கித்தானியத் துடுப்பாட்டக்காரர். இவர் 19 தேர்வுத் துடுப்பாட்டப் போட்டிகளிலும், 41 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1980 இலிருந்து 1990 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102256" url="https://ta.wikipedia.org/wiki?curid=102256" title="முனீர் மலிக்">
முனீர் மலிக்

முனீர் மலிக் ("Munir Malik," பிறப்பு: சூலை 10 1934), ஒரு பாக்கித்தானியத் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 49 முதல்தர துடுப்பாட்டப் போட்டிகளிலும்
கலந்து கொண்டுள்ளார். 1959 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102257" url="https://ta.wikipedia.org/wiki?curid=102257" title="ஆமீர் மலிக்">
ஆமீர் மலிக்

ஆமீர் மலிக் ("Aamer Malik," பிறப்பு: சனவரி 3 1963), ஒரு பாக்கித்தானியத் துடுப்பாட்டக்காரர். இவர் 14 தேர்வுத் துடுப்பாட்டப் போட்டிகளிலும், 24 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1987 இலிருந்து 1994 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102258" url="https://ta.wikipedia.org/wiki?curid=102258" title="மஹ்மூத் ஹுசைன்">
மஹ்மூத் ஹுசைன்

மஹ்மூத் ஹுசைன் ("Mahmood Hussain )," பிறப்பு: ஏப்ரல் 2 1932, இறப்பு டிசம்பர் 25. 1991) பாக்கித்தானியத் துடுப்பாட்டக்காரர்). இவர் 27 தேர்வுத் துடுப்பாட்டப் போட்டிகளிலும், 97 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102259" url="https://ta.wikipedia.org/wiki?curid=102259" title="லியாகத் அலி (துடுப்பாட்டக்காரர்)">
லியாகத் அலி (துடுப்பாட்டக்காரர்)

லியாகத் அலி ("Liaqat Ali )," பிறப்பு: மே 21 1955), ஒரு பாக்கித்தானியத் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1975 இலிருந்து 1978 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102260" url="https://ta.wikipedia.org/wiki?curid=102260" title="காலிட் வசீர்">
காலிட் வசீர்

காலிட் வசீர் (Khalid Wazir, பிறப்பு: ஏப்ரல் 27 1936), ஒரு பாக்கித்தானியத் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், 18 முதல்தர துடுப்பாட்டப் போட்டிகளிலும் கலந்து கொண்டுள்ளார். 1954 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102261" url="https://ta.wikipedia.org/wiki?curid=102261" title="காலித் ஹசன்">
காலித் ஹசன்

காலித் ஹசன் ("Khalid Hasan )", பிறப்பு: சூலை 14 1937), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியில், 17 முதல்தர துடுப்பாட்டப் போட்டிகளிலும் கலந்து கொண்டுள்ளார். 1954 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பெசாவாரைச் சேர்ந்தவர்.


</doc>
<doc id="102262" url="https://ta.wikipedia.org/wiki?curid=102262" title="தானிஷ் கனேரியா">
தானிஷ் கனேரியா

தானிஷ் பிரபா சங்கர் கனேரியா ("Danish Prabha Shanker Kaneria", உருது: دانش پربھا شنکر کنیریا, ஹிந்தி: दिनेश प्रभा शंकर कनेरिया, பிறப்பு: டிசம்பர் 16 1980), ஒரு முன்னாள் பாக்கித்தானியத் துடுப்பாட்டக்காரர். இவர் பாக்கித்தன் அணிக்காக தேர்வுத் துடுப்பாட்டப் போட்டிகளிலும், ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2000 இலிருந்து 2010 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் கராச்சியைச் சேர்ந்தவர். வலது கை புறத்திருப்ப பந்து வீச்சாளரான இவர் சிறப்பாக கூக்ளி விசுவதன் மூலமாக பரவலாக அறியப்பட்டார். அதிக இலக்குகள் வீழ்த்திய பாக்கித்தானிய தரவரிசையில் இவர் நான்காவது இடத்தில் உள்ளார்.முதல் மூன்று இடங்களில் விரைவு வீச்சாளர்களான வசீம் அக்ரம், வக்கார் யூனிசு மற்றும் இம்ரான் கான் ஆகியோர் உள்ளனர். பாக்கித்தான் அணிக்காக விளையாடிய இரண்டாவது இந்து சமயத்தைச் சேர்ந்தவர் ஆவார். இதற்கு முன் அனில் தல்பத் பாக்கித்தான் அணிக்காக விளையாடியுள்ளார்.

இவர் பாக்கித்தான் அணிக்காக 61 தேர்வுத் துடுப்பாட்டங்களில் விளையாடி 261 இலக்குகளைக் கைப்பற்றியுள்ளார்.இவரின் பந்துவீச்சு சராசரி 34.79 ஆகும். மேலும் 18 ஒருநாள் பன்னாட்டுத் துடுப்பாட்டப் போட்டிகளில் விளையாடி 15 இலக்குகளைக் கைப்பற்றினார். இவரின் சரசரி 45 ஆகும். வங்காளதேசத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியின் முதல் ஆட்டப்பகுதியில் 77 ஓட்டங்கள் கொடுத்து 7 இலக்குகளைக் கைப்பற்றினார். பின் மற்றொரு போட்டியில் 94 ஓட்டங்களை விட்டுக்கொடுத்து 12 இலக்குகளைக் கைபப்ற்றினார். இதுவே இவரின் சிறந்த பந்துவீச்சாக உள்ளது. இவர் தேர்வுப் போட்டிகளில் 15 முறை 5 இலக்குகளைக் கைப்பற்றியுளார். இவர் வங்காளதேசத் துடுப்பாட்ட அணி மற்றும் இலங்கைத் துடுப்பாட்ட அணிக்கு எதிராக ஒரே போட்டியில் 10 இலக்குகளைக் கைப்பற்றியுள்ளார். 2003 ஆம் ஆண்டில் நியூசிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 34 ஓவர்களை விட்டுக்கொடுத்து 3 இலக்குகளைக் கைப்பற்றினார். இதுவே இவரின் சிறந்த பந்துவீச்சாக உள்ளது. 2004 மற்றும் 2010 ஆம் ஆண்டுகளில் எச்செக்ஸ் அணிக்காக இங்கிலாந்து மாகாணத் துடுப்பாட்டப் போட்டிகளில் விளையாடினார். 

2000 ஆம் ஆண்டில் இங்கிலாந்துத் துடுப்பாட்ட அணி பாக்கித்தானில் சுற்றுப்பயணம் செய்து விளையாடியது . டிசம்பர் 3, இல் பைசலாபாத்தில் நடைபெற்ற இங்கிலாந்துத் துடுப்பாட்ட அணிக்கு எதிரான இரண்டவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 8 பந்துகளில் 8 ஓட்டங்களை எடுத்தார். பின் பந்துவீச்சில் 34 ஓவர்கள் வீசி 9 ஓவரை மெய்டனாக வீசி 89 ஓட்டங்களை விட்டுக் கொடுத்தார். இதில் 2 இலகுகளைக் கைப்பற்றினார். பின் இரண்டாவது ஆட்டப் பகுதியில் பந்துவீச்சில் 7 ஓவர்கள் வீசி 30 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை.இந்தப் போட்டி சமனில் முடிந்தது.

2010 ஆம் ஆண்டில் பாக்கித்தான் துடுப்பாட்ட அணி இங்கிலாந்தில் சுற்றுப்பயணம் செய்து விளையாடியது .சூலை 29, நாட்டின்ஹாமில் நடைபெற்ற இங்கிலாந்துத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியின் முதல் ஆட்டப் பகுதியில் 21 ஓவர்கள் வீசி 100 ஓட்டங்களை விட்டுக்கொடுத்தார். ஆனால் இலக்கினைக் கைப்பற்றவில்லை. இரண்டாவது ஆட்டப்பகுதியில்20 பந்துகளில் 7 ஓட்டங்கள் எடுத்தார். பின் பந்துவீச்சில் 12 ஓவர்கள் வீசி 71 ஓட்டங்களை எடுத்தார். 1 இலக்கினைக் கைப்பற்றினார்.



</doc>
<doc id="102263" url="https://ta.wikipedia.org/wiki?curid=102263" title="ஹசன் ராசா">
ஹசன் ராசா

ஹசன் ராசா ("Hasan Raza," உருது: حسن رضا, பிறப்பு: மார்ச்சு 11 1982), ஒரு பாக்கித்தானியத் துடுப்பாட்டக்காரர். இவர் ஏழு தேர்வுத் துடுப்பாட்டப் போட்டிகளிலும், 16 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 2005 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் கராச்சியைச் சேர்ந்தவர்


</doc>
<doc id="102264" url="https://ta.wikipedia.org/wiki?curid=102264" title="இப்திகார் அஞ்சும்">
இப்திகார் அஞ்சும்

இப்திகார் அஞ்சும் ("Iftikhar Anjum", பிறப்பு: டிசம்பர் 1 1980), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியில், 60 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2006 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102265" url="https://ta.wikipedia.org/wiki?curid=102265" title="இம்ரான் நசீர்">
இம்ரான் நசீர்

இம்ரான் நசீர் ("Imran Nazir," பிறப்பு: திசம்பர் 16 1981), ஒரு பாக்கித்தானியத் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டிகளிலும், 79 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2000 இலிருந்து 2002 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102266" url="https://ta.wikipedia.org/wiki?curid=102266" title="ஜலால் உத் தீன்">
ஜலால் உத் தீன்

ஜலால் உத் தீன் (Jalal-ud-Din ), பிறப்பு: சூன் 12 1959), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், எட்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1982இலிருந்து 1985 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் கராச்சியைச் சேர்ந்தவர்.


</doc>
<doc id="102267" url="https://ta.wikipedia.org/wiki?curid=102267" title="சலீம் ஜப்பார்">
சலீம் ஜப்பார்

சலீம் ஜப்பார் ("Saleem Jaffar," பிறப்பு: நவம்பர் 19 1962), ஒரு பாக்கித்தானியத் துடுப்பாட்டக்காரர். இவர் 14 தேர்வுத் துடுப்பாட்டப் போட்டிகளிலும், 39 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 இலிருந்து 1992 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் கராச்சியைச் சேர்ந்தவர்.


</doc>
<doc id="102269" url="https://ta.wikipedia.org/wiki?curid=102269" title="இசார் அலி">
இசார் அலி

இசார் அலி "(Israr Ali", பிறப்பு: மே 1 1927), ஒரு பாக்கித்தானியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், ஒரு முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1959 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர்.


</doc>
<doc id="102272" url="https://ta.wikipedia.org/wiki?curid=102272" title="அப்துல் ஹாபிஸ் காதர்">
அப்துல் ஹாபிஸ் காதர்

அப்துல் ஹாபிஸ் காதர் ("Abdul Hafeez Kardar," பிறப்பு: இந்தியா, 1925 சனவரி 17, இறப்பு: பாக்கித்தான், 1996 ஏப்ரல் 21), ஒரு பாக்கித்தானியத் துடுப்பாட்டக்காரர். இவர் 26 தேர்வுத் துடுப்பாட்டப் போட்டிகளிலும், 174 முதல் தரத் துடுப்பாட்டப் போட்டிகளிலும் கலந்து கொண்டுள்ளார். இந்தியாவிலிருந்து பாக்கித்தான் பிரிவதற்கு முன்பு இந்திய அணிக்காக விளையாடி வந்த இவர் பாக்கித்தான் பிரிந்த பின்பு பாக்கித்தான் தேசிய அணியில் சேர்க்கப்பட்டிருந்தார். இவர் பாக்கித்தான் தேசிய அணியின் தலைவராக 1952-1958 ஆண்டுகளில் கடமையாற்றியுள்ளார்.


</doc>
<doc id="102273" url="https://ta.wikipedia.org/wiki?curid=102273" title="இம்ரான் பர்கத்">
இம்ரான் பர்கத்

இம்ரான் பர்ஹத் ("Imran Farhat", உருது :عمران فرحت, பிறப்பு: மே 20 1982), ஒரு பாக்கித்தானியத் துடுப்பாட்டக்காரர். இவர் 38 தேர்வுத் துடுப்பாட்டப் போட்டியிலும், 35 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2009 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர்.


</doc>
<doc id="102274" url="https://ta.wikipedia.org/wiki?curid=102274" title="இம்டியாஸ் அகமது">
இம்டியாஸ் அகமது

இம்டியாஸ் அகமது ("Imtiaz Ahmed", பிறப்பு: சனவரி 5 1928), ஒரு பாக்கித்தானியத் துடுப்பாட்டக்காரர். இவர் 41 தேர்வுத் துடுப்பாட்டப் போட்டியிலும், 180 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர். இவர் பாக்கித்தான் தேசிய அணியின் தலைவராக 1961-1962 பருவ ஆண்டுகளில் கடமையாற்றியுள்ளார்


</doc>
<doc id="102275" url="https://ta.wikipedia.org/wiki?curid=102275" title="கபீர் கான்">
கபீர் கான்

முகமது கபீர் கான் ("Mohammad Kabir Khan," பிறப்பு: ஏப்ரல் 12 1974, பாக்கித்தானியத் துடுப்பாட்டக்காரர்). இவர் நான்கு தேர்வுத் துடுப்பாட்டப் போட்டிகளிலும், 10 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1994 இலிருந்து 1995 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பெசாவாரைச் சேர்ந்தவர்.


</doc>
<doc id="102279" url="https://ta.wikipedia.org/wiki?curid=102279" title="இக்பால் காசிம்">
இக்பால் காசிம்

இக்பால் காசிம் ("Iqbal Qasim," பிறப்பு: ஆகத்து 6 1953), ஒரு பாக்கித்தானியத் துடுப்பாட்டக்காரர். இவர் 50 தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 இலிருந்து 1988 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் கராச்சியைச் சேர்ந்தவர்.


</doc>
<doc id="102280" url="https://ta.wikipedia.org/wiki?curid=102280" title="இர்பான் பாசில்">
இர்பான் பாசில்

இர்பான் பாசில் ("Irfan Fazil," பிறப்பு: நவம்பர் 2 1981), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஒரு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். 2004 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர்.


</doc>
<doc id="102281" url="https://ta.wikipedia.org/wiki?curid=102281" title="மஜீத் கான்">
மஜீத் கான்

மஜீத் ஜஹாங்கீர் கான் (Majid Jahangir Khan "() )", பிறப்பு: 1946, முன்னாள்பாக்கித்தானியத் துடுப்பாட்டக்காரர் மற்றும் தலைவர் ஆவார்.). இவர் பாக்கித்தான் அணிக்காக தேர்வுத் துடுப்பாட்டப் போட்டிகளிலும், ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1967 இலிருந்து 1977 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் தேசிய அணியின் தலைவராக 1975ம் பருவ ஆண்டுகளில் செயல்பட்டுள்ளார். 1961 ஆம் ஆண்டு முதல் 1985 வரையிலான காலங்களில் இவர் முதல் தரத் துடுப்பாட்டங்களில் விளையாடியுள்ளார். இவர் மொத்தமாக 63 தேர்வுத் துடுப்பாட்டப் போட்டிகளில் விளையாடி 3,931 ஓட்டங்களை எடுத்துள்ளனர். இதில் 8 நூறுகளும் அடங்கும். 27,000 ஓட்டங்களை முதல்தரத் துடுப்பாட்டப் போட்டிகளில் எடுத்துள்ளார். இதில் 78 நூறுகளும், 128 அரைநூறுகளும் அடங்கும். 1983 ஆம் ஆண்டில் லாகூரில் உள்ள கடாஃபி துடுப்பாட்ட அரங்கத்தில் நடைபெற்ற இந்தியத் துடுப்பாட்ட அணிக்கு எதிரான தேர்வுத் துடுப்பாட்டத்தில் இறுதியாக விளையாடினார். 1982 ஆம் ஆண்டில் மான்செஸ்டர் , ஓல்டு டிரஃபோர்டு துடுப்பாட்ட அரங்கத்தில் நடைபெற்ற இங்கிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் இறுதியாக விளையாடினார்.

1964 ஆம் ஆண்டில் ஆத்திரேலிய துடுப்பாட்ட அணி பாக்கித்தானில் சுற்றுப்பயணம் செய்து விளையாடியது .அக்டோபர் 24 இல் கராச்சியில் நடைபெற்ற ஆத்திரேலியத் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்ட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் பந்துவீச்சில் 30 ஓவர்கள் வீசி 55 ஓட்டங்களை விட்டுக்கொடுத்தார்.இதில் 2 இலக்குகளைக் கைப்பற்றினார். இதில் 9 ஓவர்களை "மெய்டனாக" வீசினார். பின் மட்டையாட்டத்தில் ஓட்டங்கள் எதுவும் சேர்க்காமல் மார்ட்டினின் பந்துவீச்சில் எல்பிடபிள்யூ முறையில் ஆட்டமிழந்தார்.பின் இரண்டாவது ஆட்டப் பகுதியில் பந்துவீச்சில் 16 ஓவர்கள் வீசி 42 ஓட்டங்களை விட்டுக்கொடுத்தார். இதில் 3 ஓவர்களை மெய்டனாக வீசி 1 இலக்கினைக் கைப்பற்றினார். மட்டையாட இவருக்கு வாய்ப்பு கிடைக்கவில்லை.இந்தப் போட்டி சமனில் முடிந்தது.

1983 ஆம் ஆண்டில் இந்தியத் துடுப்பாட்ட அணி பாக்கித்தானில் சுற்றுப் பயணம் செய்து தேர்வுத் துடுப்பாட்டப் போட்டிகளில் விளையாடியது. இதன் ஐந்தாவது தேர்வுத் துடுப்பாட்டப் போட்டியில் சனவரி 23 , லாகூரில் நடைபெற்றது .இந்தப் போட்டியில் 10 பந்துகளில் ஓட்டங்கள் எதுவும் எடுக்காமல் கபில் தேவின் பந்துவீச்சில் ஆட்டமிழந்தார்.பின் பந்துவீச்சில் 1ஓவர் வீசி 4 ஓட்டங்கள் எடுத்தார். இந்தப் போட்டி சமனில் முடிந்தது.

1973 ஆம் ஆண்டில் பாக்கித்தான் அணி நியூசிலாந்தில் சுற்றுப் பயணம் செய்தது. பெப்ரவரி 11, கிறிஸ்ட்சர்ச்சில் நடைபெற்ற நியூசிலாந்துத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானர். இந்தப் போட்டியில் 8 ஒவர்கள் வீசி 23 ஓட்டங்களை மட்டுமே விட்டுக் கொடுத்து 1 இலக்குகளைக் கைப்பற்றினார். பின் மட்டையாட்டத்தில் 10 பந்துகளில் 8 ஓட்டங்கள் எடுத்து ஹாட்லீயின் பந்துவீச்சில் ஆட்டமிழந்தார்.இதில் நியூசிலாந்து அணி 22 ஓட்டங்கள் வித்தியாசத்தில் வெற்றி பெற்றது.

1982 ஆம் ஆண்டில் மான்செஸ்டர் , ஓல்டு டிரஃபோர்டு துடுப்பாட்ட அரங்கத்தில் நடைபெற்ற இங்கிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் இறுதியாக விளையாடினார்.


</doc>
<doc id="102284" url="https://ta.wikipedia.org/wiki?curid=102284" title="குர்ராம் மன்சூர்">
குர்ராம் மன்சூர்

குர்ராம் மன்சூர் "(Khurram Manzoor", பிறப்பு:சூன் 10 1986, பாக்கித்தானியத் துடுப்பாட்டக்காரர்). இவர் ஏழு தேர்வுத் துடுப்பாட்டப் போட்டிகளிலும், ஏழு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2009 இலிருந்து 2010 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102286" url="https://ta.wikipedia.org/wiki?curid=102286" title="முகம்மது ஆமிர்">
முகம்மது ஆமிர்

முகம்மது ஆமிர் (Mohammad Amir, பிறப்பு:ஏப்ரல் 13 1992, பாக்கித்தானியத் துடுப்பாட்டக்காரர்). இடதுகை விரைவு வீச்சாளரான இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். 2009 இலிருந்து பாக்கித்தான் அணிக்காக தேர்வுத் துடுப்பாட்டப் போட்டியில் விளையாடி வருகின்றார். சுமாராக மணிக்கு 140 முதல் 145 கிலோமீட்டர் வேகத்தில்பந்துவீசும் திறன் பெற்றவர் ஆவார்.2007 ஆம் ஆண்டிலிருந்து முதல் தரத் துடுப்பாட்டப்போட்டிகளில் விளையாடி வருகிறார். 2009 ஆம் ஆண்டில் இலங்கைத் துடுப்பாட்ட அணிக்கு எதிரான தொடரில் இவர் தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் தனது 17 ஆவது வயது முதல் விளையாடி வருகிறார். 2009 ஐசிசி உலக இருபது20 போட்டித் தொடரில் பன்னாட்டு இருபது20 போட்டியில் அறிமுகமானார். இந்தத் தொடரில் சிறப்பாக விளையாடி அணி வெற்றி பெறுவதற்கு உதவியாக இருந்தார். இவருக்கு அணியின் முன்னாள் விரைவு வீச்சாளர் மற்றும் பயிற்சியாளரான வசீம் அக்ரம் சிலநுனுக்கங்களைக் கற்றுக் கொடுத்தார்.<ref name="Aamer/Akram comparison"></ref> இவரின் 18 ஆவது வயதில் இவர் வசீம் அக்ரமை விட அறிவாளியாக உள்ளதாக முன்னாள் வீரர்களான வசீம் அக்ரமும் , ரமீஸ் ராஜா ஆகியோர் தெரிவித்தனர்.

ஆகத்து 29, 2010 ஆம் ஆண்டில் இவர் சூதாட்டப் புகாரில் சிக்கினார். இவரின் மீதான புகார் நிரூபணம் ஆனதைத் தொடர்ந்து இவருக்கு ஐந்து ஆண்டுகள் துடுப்பாட்டம் விளையாடத் தடை விதிக்கப்பட்டது. பின் இவர் பன்னாட்டுத் துடுப்பாட்ட அவையிடம் பொதுமன்னிப்பு கேட்டார். இவரின் வயதைக் காரணம் காட்டி இவருக்கு ஐந்து ஆண்டுகள் தடையும் இவருடன் புகாரில் சிக்கிய சல்மான் பட் 7 ஆண்டுகளும் மற்றும் முகம்மது ஆசிப்பிற்குப் பத்து ஆண்டுகளும் தடை விதிக்கப்பட்ட்டது.

இவரின் தடைக்காலம் செப்டம்பர் 2, 2015 இல் முடிவிற்கு வருவதால் இவர் உள்ளூர்ப் போட்டிகளில் ஈடுபட இருப்பதாக சனவரி 29, 2015 இல் தகவல் வெளியானது. 2015 ஆம் ஆண்டில் நடைபெற்ற பாக்கித்தான் பிரீமியர் லீக் போட்டித் தொடரில் இவரை சிட்டகாங் வைக்கிங்ஸ் அணி நிர்வாகம் ஏலத்தில் எடுத்தது. 2016 ஆம் ஆண்டில் நியூசிலாந்துக்கு எதிரான தொடரில் விளையாடும் வாய்ப்பினைப் பெற்றார்.

நிறைய போட்டிகளில் விளையாடிய பிறகே தனது முதல் தேர்வுத் துடுப்பாட்ட "கேட்சைப்" பிடித்தார். அக்டோபர் 31, 2016 இல் மேற்கிந்தியத்தீவுகள் துடுப்பாட்ட அணிக்கு எதிரான தனது 20 ஆவது தேர்வுப் போட்டியில் டேரன் பிராவோ அடித்த பந்தை அற்புதமாகப் பிடித்து அவரை வீழ்த்த உதவினார். 2010 ஆம் ஆண்டில் ஆத்திரேலியத் துடுப்பாட்ட அணிக்கு எதிரான பன்னாட்டு இருபது20 போட்டியில் இவர் வீசிய ஒரே ஓவரில் ஐந்து இலக்குகளை வீழ்த்தினார். இதன்மூலம் பன்னாட்டு இருபது20 போட்டியில் ஒரு ஓவரில் அதிக இலக்குகள் வீழ்த்தி சாதனை படைத்தனர். 

முகமது ஆமிர் ஏப்ரல் 13, 1992 இல் பாக்கித்தானில் பிறந்தார்.ஏழு குழந்தைகளில் இவர் தான் இளையவர். தனக்கு வசீம் அக்ரமை மிகவும் பிடிக்கும் என்றும் அவர்தான் தனது ஆதர்சன குரு என்றும் அவரைத் தொலைக்காட்சிகளில்பார்க்கும் போது அவர் எவ்வாறு பந்துவீசுகிறார் என்பதை நுனுக்கமாகப் பார்த்து அவர்போல் பந்துவீசியதாகவும் கூறினார்.



</doc>
<doc id="102288" url="https://ta.wikipedia.org/wiki?curid=102288" title="முகம்மது ரம்சான்">
முகம்மது ரம்சான்

முகம்மது ரம்சான் ("Mohammad Ramzan," பிறப்பு:டிசம்பர் 25 1970, பாக்கித்தானியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 176 முதல்தர துடுப்பாட்டப் போட்டிகளிலும்
கலந்து கொண்டுள்ளார். 1997 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102292" url="https://ta.wikipedia.org/wiki?curid=102292" title="குல்தீப் நய்யார்">
குல்தீப் நய்யார்

குல்தீப் நய்யார் (14 ஆகத்து 1923 - 23 ஆகத்து 2018) இந்தியாவின் குறிப்பிடத்தக்க பத்திரிக்கையாளர் மற்றும் சிண்டிகேட்டட் கட்டுரையாளர். இடதுசாரிப் பார்வை கொண்ட அரசியல் விமர்சகர்.

நய்யார் சியால்கோட்டில் 14 ஆகஸ்ட் 1923 அன்று பிறந்தார். இவருடைய பெற்றோர் குர்பாக்சு சிங் மற்றும் பூரன் தேவி ஆவர். இவர் துவக்கக் கல்வியை சியால்கோட்டிலுள்ள கன்டா உயர்நிலைப்பள்ளியில் பயின்றார். இவர் சியால்கோட்டிலுள்ள முர்ரே கல்லூரியிலும், அமெரிக்காவின் இலினொய் மாநிலத்திலுள்ள மெடில் இதழியல் கல்லூரிகளிலும் பயின்றார். புதுதில்லியில் தங்கியிருந்த காலத்தில், மக்களவை உறுப்பினரான மௌலானா ஹஸ்ரத் மொஹானியைச் சந்தித்தார். அவர், குல்தீப்பை ஆங்கிலத்தில் எழுத தூண்டினார்; உருது பத்திரிக்கையாளராக இருப்பதில் பயனில்லை, ஆகவே ஆங்கிலத்தில் பணியைத் தொடர வற்புறுத்தினார்.

குல்தீப் நய்யார் உருது பத்திரிக்கையாளராக தன் பணியைத் துவக்கினார். இவர் மாநிலங்களவை உறுப்பினராகவும், ஐ.நா அவையில் இந்தியப் பிரதிநிதியாகவும் இருந்துள்ளார்.

குல்தீப் நய்யார் 11 புத்தகங்களை எழுதியுள்ளார். 'எல்லைகளுக்கு இடையே', 'தூரத்து உறவினர்கள்:துணைக் கண்டத்தின் கதை', 'நேருவுக்குப் பிறகு இந்தியா' மற்றும் 'ஸ்கூப்' போன்றவை இவருடைய புகழ்பெற்ற புத்தகங்கள்.


</doc>
<doc id="102293" url="https://ta.wikipedia.org/wiki?curid=102293" title="முகம்மது அக்ரம்">
முகம்மது அக்ரம்

முகம்மது அக்ரம் (Mohammad Akram, பிறப்பு:செப்டம்பர் 10 1974, பாக்கித்தானியத் துடுப்பாட்டக்காரர்). இவர் ஒன்பது தேர்வுத் துடுப்பாட்டப் போட்டியிலும், 23 ஒருநாள் பன்னாட்டுத் துடுப்பாட்டப் போட்டிகளிலும் 
கலந்து கொண்டுள்ளார். 1995 இலிருந்து 2001 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.


</doc>
<doc id="102294" url="https://ta.wikipedia.org/wiki?curid=102294" title="முகம்மது ஆசிப்">
முகம்மது ஆசிப்

முகம்மது ஆசிப் ("Mohammad Asif," பிறப்பு: திசம்பர் 20, 1982), ஒரு பாக்கித்தானியத் துடுப்பாட்டக்காரர். இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார். 2005 இலிருந்து பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடி வருகின்றார்.

2005 ஆம் ஆண்டில் பாக்கித்தான் துடுப்பாட்ட அணி ஆத்திரேலியாவில் சுற்றுப்பயணம் செய்து விளையாடியது .சனவரி 2 இல் சிட்னியில் நடைபெற்ற ஆத்திரேலியத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்ட்டியில் இவர் அறிமுகமானார். 

இந்தப் போட்டியின் முதல் ஆட்டப் பகுதியில் பந்துவீச்சில் 16 ஓவர்கள் வீசி 72 ஓட்டங்களை விட்டுக்கொடுத்தார்.இதில் இலக்குகளைக் கைப்பற்றவில்லை. இதில் 3 ஓவர்களை "மெய்டனாக" வீசினார். 24 பந்துகளை சந்தித்த இவர் ஓட்டங்கள் எதுவும் எடுக்காமல் இறுதிவரை ஆட்டமிழக்காமல் இருந்தார். பின் இரண்டாவது ஆட்டப் பகுதியில் பந்துவீச்சில் 2 ஓவர்கள் வீசி 16 ஓட்டங்களை விட்டுக்கொடுத்தார். ஆனால் இலக்கினைக் கைப்பற்றவில்லை.பின் 87 பந்துகளில் இறுதிவரை ஆட்டமிழக்காமல் 12* ஓட்டங்கள் எடுத்தார்.இந்தப் போட்டியில் ஆத்திரேலிய அணி 9 ஓட்டங்கள் வித்தியாசத்தில் வெற்றி பெற்றது.

2010 ஆம் ஆண்டில் இந்தியத் துடுப்பாட்ட அணி பாக்கித்தானில் சுற்றுப் பயணம் செய்து விளையாடியது. இதன் இரண்டாவது போட்டியில் 34 ஓவர்கள் பந்துவீசி யுவராஜ் சிங்கின் இலக்கினை வீழ்த்தினார். பின் மூன்றாவது போட்டியில் 78 ஓட்டங்களை விட்டுக்கொடுத்து ராகுல் திராவிட் உட்பட 4 இலக்குகளைக் கைப்பற்றினார். பின் இரண்டாவது ஆட்டப் பகுதியில் வீரேந்தர் சேவாக், லட்சுமணன், சச்சின் டெண்டுல்கர் ஆகியோரின் இலக்கினைக் கைப்பற்றினார். இந்தத் தொடரை பாக்கித்தான் அணி வென்றது. இதன் பின் ஒருநாள் பன்னாட்டுத் துடுப்பாட்டத் தொடரை இந்திய அணி வென்றது.

2010 ஆம் ஆண்டில் பாக்கித்தான் அணி இங்கிலாந்தில் சுற்றுப் பயணம் செய்து தேர்வுத் துடுப்பாட்டப் போட்டிகளில் விளையாடியது. இதன் நான்காவது தேர்வுத் துடுப்பாட்டப் போட்டியில் ஆகஸ்டு 26, இலண்டனில் நடைபெற்றது .இந்தப் போட்டியில் 5 பந்துகளில் ஓட்டங்கள் எதுவும் எடுக்காமல் சுவானின் பந்துவீச்சில் ஆட்டமிழந்தார்.பின் பந்துவீச்சில் 29 ஓவர்கள் வீசி 97 ஓட்டங்கள் எடுத்தார். இதில் 6 ஓவர்களை மெய்டனாக வீசினார். 1 இலக்கினைக் கைப்பற்றினார். இரண்டாவது ஆட்டப் பகுதியில் 11 பந்துகளில் ஒரு ஓட்டம் எடுத்து மீண்டும் சுவானின் பந்துவீச்சிலாட்டமிழந்தார்.இந்தப் போட்டியில் இங்கிலாந்து அணி ஒரு ஆட்டப்பகுதி மற்றும் 225 ஓட்டங்கள் வித்தியாசத்தில் வெற்றி பெற்றது.

2005 ஆம் ஆண்டில் இங்கிலாந்து அணி பாக்கித்தானில் சுற்றுப் பயணம் செய்தது. டிசம்பர் 21, ராவல் பிண்டியில் நடைபெற்ற இங்கிலாந்துத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானர். இந்தப் போட்டியில் 7 ஒவர்கள் வீசி 14 ஓட்டங்களை மட்டுமே விட்டுக் கொடுத்து 2 இலக்குகளைக் கைப்பற்றினார். இதில் ஒரு ஓவரை மெய்டனாக வீசினார். இவரின் பந்துவீச்சு சராசரி 2.00 ஆகும். இதில் இங்கிலாந்து அணி 6 இலக்குகள்வித்தியாசத்தில் வெற்றி பெற்றது.

பின் 2010 ஆம் ஆண்டில் நடைபெற்ற ஆசியக் கோப்பைத் தொடரில் வங்காளதேசத் துடுப்பாட்ட அணிக்கு எதிரன ஐந்தாவது போட்டியில்10 ஓவர்கள் வீசி 60 ஓட்டங்களை விட்டுக் கொடுத்து 1 இலக்கினைக் கைப்பற்றினார். இந்தப் போட்டியில் பாக்கித்தான் அணி 139 ஓட்டங்கள் வித்தியாசத்தில் வெற்றி பெற்றது.



</doc>
<doc id="102297" url="https://ta.wikipedia.org/wiki?curid=102297" title="தௌலத் (இதழ்)">
தௌலத் (இதழ்)

தௌலத் இந்தியா பரங்கிப்பேட்டையிலிருந்து 1974ம் ஆண்டு முதல் மாதாந்தம் வெளிவந்த ஒரு இஸ்லாமிய இதழாகும். 

"தௌலத்" எனும் அரபுப் பதம் "செல்வம்" என பொருள்படும். தலையங்கப் பக்கத்தில் "தௌலத் செல்வம்" என்று குறிக்கப்பட்டிருந்தது. 
சீரதுன்நபி புகழை சிதறாமல் சித்திரிக்கும் ஒரே மாத இதழ்.
அஹ்லுஸ் சுன்னா வல்ஜமாஅத் எனும் அமைப்பினால் வெளியிடப்பட்டது. சமுதாயக் கொள்கை விளக்க குடும்ப இதழாக இது காணப்பட்டது.


</doc>
<doc id="102299" url="https://ta.wikipedia.org/wiki?curid=102299" title="இராசகோபாலன் சிதம்பரம்">
இராசகோபாலன் சிதம்பரம்

ஆர். சிதம்பரம் என்கிற இராசகோபாலன் சிதம்பரம் (Rajagopala Chidambaram) ஓர் இந்திய அணு அறிவியலாளர் மற்றும் புகழ்பெற்ற உலோகவியல் அறிஞர். இந்திய அரசின் முதன்மை அறிவியல் அறிவுரைஞராகப் பணியாற்றி வருகிறார். இந்தியாவின் அடிப்படை அணுவியல் ஆய்வுமையமான பாபா அணு ஆய்வு மையத்தின் முன்னாள் இயக்குனராக இருந்துள்ளார். முனைவர். சிதம்பரம் பொக்ரானில் நடந்த 1974 அணுகுண்டு சோதனையில் முக்கிய பங்காற்றியுள்ளார். மே 1998ஆம் ஆண்டு நடந்த சக்தி நடவடிக்கையின்போது அணுசக்தித் துறையின் குழுவை தலைமையேற்று நடத்தியுள்ளார்.

முனைவர். சிதம்பரம் பன்னாட்டு அணுசக்தி முகமையகத்தின் 'மாண்புடை நபர்களின் குழு' அங்கத்தினர்களில் ஒருவராக உள்ளார். இந்தியாவிற்கும் அமெரிக்காவிற்குமிடையே குடிசார் அணுவாற்றல் கூட்டுறவு உடன்பாடுகையெழுத்தாகும் முன்னர் பன்னாட்டு முகமையின் இயக்குனர்குழு "பாதுகாவல்கள் உடன்பாட்டை" ஏற்றுக்கொள்ள இவர் ஆற்றிய பங்கு முதன்மையானதாகும்.
சென்னையில் பிறந்த சிதம்பரத்தின் பள்ளிப்பருவம், மீரட்டில் துவங்கி, சென்னையில் முடிவடைந்தது. சென்னை மாநிலக்கல்லூரியில் பி.எஸ்.சி. (ஹானர்ஸ்) பின்னர் பெங்களூர் இந்திய அறிவியல் கழகத்தில் ஆய்வு மேற்கொண்டு முனைவர் பட்டம் பெற்றார். 
1962ஆம் ஆண்டு மும்பை பாபா அணு ஆராய்ச்சி மையத்தில் சேர்ந்தார். 1990இல் இம்மையத்தின் இயக்குநரானார். 


</doc>
<doc id="102311" url="https://ta.wikipedia.org/wiki?curid=102311" title="மதுரைக் கண்ணத்தனார்">
மதுரைக் கண்ணத்தனார்

மதுரைக் கண்ணத்தனார் சங்ககாலப் புலவர்களில் ஒருவர். இவரது பாடல்கள் இரண்டு உள்ளன. அவை அகநானூறு 360, நற்றிணை 351 ஆகியவை.

பகலில் வந்த தலைவனை இரவில் வருமாறு தோழி சொல்லி அனுப்புகிறாள். 

இரவில் வரவேண்டிய இடத்துக்கு அடையாளம் சொல்கிறாள். எங்கள் முற்றத்துப் பனைமரத்தில் நாரையும் அன்றிலும் இருக்கும். முற்றத்தில் புன்னைப் பூக்கள் பொன்னைப் போலக் கொட்டிக்கிடக்கும். இதுதான் அடையாளம் என்கிறாள்.
பகலின் ஒளி ஒருபுறமும், இரவின் இருள் மற்றொருபுறமும் மயங்கி நிற்பது அந்தி வானம். இது சிவனும் திருமாலும் ஓருருவம் பெற்றிருக்கும் தோற்றம் போல உள்ளதாம். இந்த அந்தியில் தலைவன் வந்துசெல்ல வேண்டாம் என்கிறாள் தோழி.
தலைவியிடம் மாற்றம் கண்ட தாய் அவளை வீட்டுக் காவலின் வைத்துப் பார்த்துக்கொள்கிறாள். அத்துடன் கடவுளைப் பேணி முருகு அயர்கிறாள். இந்த நிலையில் தோழி தாய்க்கு எடுத்துரைக்கிறாள். கடவுளைப் பேணுவதால் பயனில்லை. தினைப்புனம் காக்க அனுப்பிவை. இழந்த அழகைத் தலைவி மீண்டும் பெறுவாள் - என்கிறாள்.
வேங்கைமரக் கிளைகளுக்கு இடையே களிற்றியானை குத்திக் கொன்ற புலித்தோலை இருக்கையாகக் கிளைகளில் இழுத்துக் கட்டி அமைக்கப்படுவது இதணம் என்னும் பரண்.

இதனைச் 'சாத்தில்' என்று கூறுவர். சாத்தப்பட்ட இல்லம் என்பது இதன் பொருள்.


</doc>
<doc id="102312" url="https://ta.wikipedia.org/wiki?curid=102312" title="இயலிடத்தில் அற்றுவிட்ட இனம்">
இயலிடத்தில் அற்றுவிட்ட இனம்

இயலிடத்தில் அற்றுவிட்ட இனம் (EW - Extinct in wild) என்பது ஒரு உயிர்வாழும் இனத்திற்கு பன்னாட்டு இயற்கைப் பாதுகாப்புச் சங்கத்தினால் வழங்கப்படும் சிவப்புப் பட்டியலில், வழங்கப்படக்கூடிய காப்பு நிலைகளில் ஒன்றாகும். இந்நிலையிலுள்ள குறிப்பிட்ட இனத்தின் உயிரிவாழும் அங்கத்தவர்கள், தமது சொந்த வாழிடத்திற்கு வெளியாகவோ, அல்லது சிறைப்பட்ட நிலையிலோ மட்டுமே வாழ்வதைக் குறிக்கும்.
இயலிடத்தில் அற்றுவிட்ட அனைத்து இனங்களும் அச்சுறுத்தலுக்கு உள்ளான இனங்களாகக் கொள்ள முடியாது. எடுத்துக்காட்டாக இயலிடத்தில் அற்றுவிட்ட இனமான Ameca splendens ஆனது நீர்வாழ் உயிரினங்கள் காட்சிச்சாலையில் மிகவும் பிரபலமாக உள்ளது.
சிறைப்படுத்தி வைக்கப்பட்டிருந்த இடத்திலிருந்தோ, அல்லது அவற்றின் வாழிடமில்லாத வேறொரு இடத்தில் இருந்தோ அந்த இனத்தை மீண்டும் அதற்குரிய வாழிடத்தில் அறிமுகப்படுத்தலாம். இதன்மூலம் அவற்றிற்கு ஏற்பட்டிருக்கும் அச்சுறுத்தல் நீங்கலாம். ஆனால் இம்முறையும் அவ்வளவு சுலபமல்ல. காரணம் உயிர்வாழ்வதற்கான வழிமுறைகளை பெற்றோரிடம் இருந்தே சந்ததி பெற்றுக் கொள்ளும். அவ்வாறான நடை முறைகளை குறிப்பிட்ட அந்த இனம் இழந்திருப்பின், அது மேலும் அவ்வினத்திற்கு அச்சுறுத்தலாகவும் அமைந்து விடக் கூடும். எனவே காப்பு முயற்சிகள் அனைத்தும் வெற்றியளிக்கும் என்று நம்பிட முடியாது. 



</doc>
<doc id="102313" url="https://ta.wikipedia.org/wiki?curid=102313" title="மிக அருகிய இனம்">
மிக அருகிய இனம்

மிக அருகிவிட்ட இனம் (CR - Critically endangered) என்பது, பன்னாட்டு இயற்கைப் பாதுகாப்புச் சங்கத்தினால் வழங்கப்படும் சிவப்புப் பட்டியலில் வாழிடத்தில் மிகவும் அச்சுறுத்தலுக்கு உள்ளான, அல்லது அதிக சூழ் இடர் கொண்ட இனமாக அடையாளப்படுத்தப்படும் இனம் ஆகும். இது ஒரு உயிர்வாழும் இனத்திற்கு வழங்கப்படும் காப்பு நிலைகளில் ஒன்றாகும்.

மூன்று சந்ததிகளில் இனத்தின் மொத்த உறுப்பினர்களின் எண்ணிக்கை 80% ஆக குறைந்திருப்பின், அல்லது குறைவதற்கான சாத்தியம் அதிகரித்திருப்பின், அவை மிக அருகிவிட்ட இனமாகக் கொள்ளப்படும். குறிப்பிட்ட இனத்தில் பரந்த அளவிலான, இலக்கு வைத்த மதிப்பீடு நடத்தப்படாத வரை ஒரு இனத்தை 'அற்றுவிட்ட இனமாக' சிவப்புப் பட்டியலில் குறிப்பிடுவதில்லை. ஆனாலும் மிக அருகிவிட்ட இனங்கள் பட்டியலில் இருக்கும் சில இனங்கள், 'அற்றுவிட்ட இனமாக இருக்கக்கூடிய சாத்தியமுடையவை'.

2014 ஆண்டு நிலவரப்படி, இந்தக் காப்புநிலையில் 2464 விலங்குகளும், 2104 தாவரங்களும் இடம்பெற்றிருந்தன. 1998ல் இந்த எண்ணிக்கைகள் முறையே 854 ஆகவும், 909 ஆகவும் இருந்தன.


</doc>
<doc id="102314" url="https://ta.wikipedia.org/wiki?curid=102314" title="மதுரைக் கண்டராதித்தனார்">
மதுரைக் கண்டராதித்தனார்

மதுரைக் கண்டராதித்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது குறுந்தொகை 317.


பிரிவுக் காலத்தில் பொறுத்துக்கொள்ளுமாறு தலைவியைத் தோழி வற்புறுத்துகிறாள்.

கருநிறமும் நரைமுடியும் கலந்துள்ள ஆண் மரையான் புளிக்கும் நெல்லிக்காயைத் தின்றுவிட்டு அதன் இனிப்புக்காக நீர்க்கரையில் பூத்திருக்கும் மலர்கள் கலங்கும்படி சென்று மலையேறிச் சென்று பைஞ்சுனை நீரைப் பருகி மகிழும் நாடன் நம் தலைவன்.

(தலைவன் - மரையான் ஏறு, நெல்லி - தலைவி) இனிமை கண்டவர் தலைவியை விடமாட்டார் என்று சொல்லித் தலைவியைத் தேற்றுகிறாள்.

வடபுலத்திலிருந்து வாடைக்காற்று வீசியதால் அழிந்துபோன மழை தென்புலத்தில் பனியாகப் பொழிகிறது. (உண்மையான பனிக்காலம் இது அன்று) எனவே கவலை கொள்ளவேண்டாம் என்கிறாள்.


</doc>
<doc id="102315" url="https://ta.wikipedia.org/wiki?curid=102315" title="அழிவாய்ப்பு இனம்">
அழிவாய்ப்பு இனம்

பன்னாட்டு இயற்கைப் பாதுகாப்புச் சங்கத்தினால் வழங்கப்படும் சிவப்புப் பட்டியலில் 
அழிவாய்ப்பு இனம் (Vulnerable species) எனக் குறிப்பிடப்படும் இனமானது இனத்திற்கான அச்சுறுத்தல் நிலைகள் குறைந்து, அவ்வினத்தின் இனப்பெருக்கத்தில் முன்னேற்றம் ஏற்பட்டாலன்றி, வெகு விரைவில் 'அருகிய இனமாக' மாற்றமடையக் கூடிய இனமாகும். காப்பு நிலையில் இது அழிவாய்ப்பு இனம் (VU - Vulnerable) எனக் குறிப்பிடப்படுகின்றது. வாழிடப் பிரதேசத்தில் அழிவு ஏற்பட்டு, அவை தமது வாழிடத்தை இழத்தலே பொதுவாக அவற்றிற்கான அழிவாய்ப்பை ஏற்படுத்தும் காரணியாக உள்ளது. 


</doc>
<doc id="102318" url="https://ta.wikipedia.org/wiki?curid=102318" title="எழுத்தாணி">
எழுத்தாணி

பழங்காலத்தில் பனையோலைகளில் எழுதுவதற்குப் பயன்படுத்தப்பட்ட பொருள் எழுத்தாணி எனப்படுகிறது. கூருளியும் ஊசியும் எழுத்தாணி போல் பயன்படுத்தப்பட்ட செய்தியை சங்க இலக்கியங்களும் சிந்தாமணியும் குறிப்பிடுகின்றன. பழங்காலந் தொட்டே எழுதுவதற்கு எழுத்தாணி பயன்படுத்தப்பட்டாலும் எழுத்தாணி என்கிற சொல்லாட்சியை முதன் முதலாக ஏலாதி தான் குறிப்பிடுகிறது. அதைக் கீழ்கண்ட பாடல் மூலம் அறிய முடியும்.

எழுத்தாணி பலவகைப்படும். அவை அலகெழுத்தாணி, குண்டெழுத்தாணி, கணையெழுத்தாணி, மடிப்பெழுத்தாணி, மடக்கெழுத்தாணி, வாரெழுத்தாணி மற்றும் தேரெழுத்தாணி.


</doc>
<doc id="102320" url="https://ta.wikipedia.org/wiki?curid=102320" title="கண்ணெழுத்து">
கண்ணெழுத்து

பழங்கால தமிழகத்தில் ஏற்றுமதியாளர்கள் பண்டப் பொதிகளின் மீது சரக்கின் பெயரையும், அளவையும் படமாக வரைந்தனுப்பிய செய்தி சிலப்பதிகாரத்தில் (சிலப்பதிகாரம் 26-136, 5-112) உள்ளது. இவ்வாறு அடையாளம் காட்டி எழுதப்படுவது கண்ணெழுத்து எனப்படுகிறது. அரசு கடிதங்களுக்கு மன்னர்களின் திருமுகங்களை மறைவடக்கமாக முத்திரையிட்டு அனுப்பினர். சிலப்பதிகார மாதவியும், சீவக சிந்தாமணி காந்தருவதத்தையும் இவ்வாறு தங்கள் கடிதங்களுக்கு முத்திரையிட்டு அனுப்பினர். (சிலப்பதிகாரம் 13-79, சிந்தாமணி 1767) எனவே கண்ணெழுத்து என்பது அடையாள எழுத்து அல்லது குறியீட்டெழுத்து எனலாம். அரசனது திருமுகங்களை எழுதி அதன் மேல் அரச முத்திரையிடுவோர் கண்ணெழுத்தாளர் எனப்படுகிறார். இதை கீழ்காணும் சிலப்பதிகாரப் பாடல் மூலம் அறியலாம்.


</doc>
<doc id="102322" url="https://ta.wikipedia.org/wiki?curid=102322" title="நாம் தமிழர் கட்சி">
நாம் தமிழர் கட்சி

நாம் தமிழர் கட்சி தமிழ்த் தேசிய, ஈழப் போராட்ட ஆதரவு உடைய <ref > </ref ><ref > </ref ><ref > </ref ><ref > </ref >




</doc>
<doc id="102324" url="https://ta.wikipedia.org/wiki?curid=102324" title="நாம் தமிழர் (ஆதித்தனார்)">
நாம் தமிழர் (ஆதித்தனார்)

20 ம் நூற்றாண்டின் முற்பகுதியில் சி. பா. ஆதித்தனார் தலைமையில் முன்னெடுக்கப்பட்ட ஒரு தமிழ்த் தேசிய கட்சி நாம் தமிழர் ஆகும். அகண்ட தமிழகத்தைக் கொண்ட தமிழகத்தை முக்கிய கொள்கைகளாக முன்னெடுத்த இக் கட்சி, காந்தியின் தலைமையில் இந்திய விடுதலைப் போராட்டம் கூர்மையடையத் தொடங்கியபோது தனது செயற்பாடுகளை இடைநிறுத்தியது. சுதந்திரத்திற்குப் பின்பு திராவிடக் கட்சிகளில் எழுச்சிக்குப் பின்பு நாம் தமிழர் கட்சி பலம் பெறவில்லை. 


</doc>
<doc id="102326" url="https://ta.wikipedia.org/wiki?curid=102326" title="நாம் தமிழர்">
நாம் தமிழர்



</doc>
<doc id="102329" url="https://ta.wikipedia.org/wiki?curid=102329" title="அருள்ஜோதி (சிற்றிதழ்)">
அருள்ஜோதி (சிற்றிதழ்)

அருள்ஜோதி இந்தியா தமிழ்நாடு சென்னையிலிருந்து 1948ம் ஆண்டு முதல் வெளிவந்த ஒரு இஸ்லாமிய மாதாந்த இதழாகும்.

சிறுகதைகள், நகைச்சுவை, விடுகதைகள், மருத்துவம், கட்டுரைகள்
இவ்விதழின் நோக்கம் பற்றி ஆசிரியர் முதலாம் இதழில் பின்வருமாறு குறிப்பிடுகின்றார்.


</doc>
<doc id="102332" url="https://ta.wikipedia.org/wiki?curid=102332" title="அல் கலாம் (சிற்றிதழ்)">
அல் கலாம் (சிற்றிதழ்)

அல் கலாம் இந்தியா அய்யம்பேட்டையிலிருந்து 1924ம் ஆண்டு முதல் வெளிவந்த ஓர் இஸ்லாமிய மாதாந்த இதழாகும்.

'அல் கலாம்' எனும் அரபுப் பதத்துக்கான தமிழ் விளக்கம் திருமறை என்று பொருள்படும். அதாவது 'அல்லாஹ்வின்' பேச்சு என்றும் பொருள்கொள்ளலாம். 'திருக்குர்ஆன் அல்லாஹ்வினால் அருளப்பட்டது' என்ற இஸ்லாமியர்களின் நம்பிக்கைக்கமைய அல்லாஹ்வின் கருத்துக்களாக பொருள்கொள்ளப்படுகின்றது.


"முஸ்லிம்களின் லௌகீக, வைத்தீக வாழ்க்கைகளை சீர்த்திருத்துவது அல் கலாமின் நோக்க"மென குறிப்பிடப்பட்டுள்ளது. இது இஸ்லாமிய கொள்கை விளக்க இதழாக விளங்கியது.


</doc>
<doc id="102333" url="https://ta.wikipedia.org/wiki?curid=102333" title="அல் புர்கான் (சிற்றிதழ்)">
அல் புர்கான் (சிற்றிதழ்)

அல் புர்கான் இந்தியா மதுரையிலிருந்து 1978ம் ஆண்டு முதல் வெளிவந்த ஒரு இஸ்லாமிய மாதாந்த இதழாகும்.


'அல் புர்கான்' என்றால் தமிழில் ஆதாரம் என பொருள்படும். அல் புர்கான் எனும்போது "சத்தியத்தையும், அசத்தியத்தையும் பிரித்தறிவிக்கக்கூடியது" என்றும் பொருள்கொள்ளலாம். 

தமிழ்நாடு மாநில 'ஜமாஅத்துல் அயிம்மா' இமாம்கள் சபை. இச்சபையின் உத்தியோகபூர்வ செய்தி ஏடாகவும் இது விளங்கியது. 1983ம் ஆண்டில் மதுரை மாவட்ட இமாம்கள் சபையின் அதிகாரபூர்வமான செய்தியேடு என்ற அறிவிப்புடன் இவ்விதழ் வெளிவந்துள்ளது.


</doc>
<doc id="102334" url="https://ta.wikipedia.org/wiki?curid=102334" title="அஜாயிபுல் ஆலம் (சிற்றிதழ்)">
அஜாயிபுல் ஆலம் (சிற்றிதழ்)

அஜாயிபுல் ஆலம் இந்தியா வலுவத்தூரிலிருந்து 1910ம் ஆண்டு முதல் வெளிவந்த இஸ்லாமிய மாத இதழாகும்.

'அஜாயிபுல் ஆலம்' என்றால் 'அதிசய உலகம்' என்று பொருள்படும். 
இவ்விதழில் இஸ்லாமிய உலக பற்றிய செய்திகளும், இந்திய இஸ்லாமியர்கள் பற்றிய செய்திகளும் தொகுத்துத் தரப்பட்டிருந்தன.


</doc>
<doc id="102335" url="https://ta.wikipedia.org/wiki?curid=102335" title="அன்வாருல் குர்ஆன் (சிற்றிதழ்)">
அன்வாருல் குர்ஆன் (சிற்றிதழ்)

அன்வாருல் குர்ஆன் இந்தியா கூத்தா நல்லூரிலிருந்து 1982ம் ஆண்டு முதல் வெளிவந்த இஸ்லாமிய மாத இதழாகும்.

E. M அப்துர் ரஹ்மான் நூரிய்யி.

"அன்வாருல் குர்ஆன்" என்ற அரபுப் பதத்தின் தமிழ் கருத்து "குர்ஆனின் சுடர்கள்" என்ற பொருளைக் கொண்டதாக இருக்கும். 

இவ்விதழ் இஸ்லாமியர்களின் மூலாதார வேதநூலான அல்குர்ஆன் பற்றிய தமிழ்மொழி விளக்கவுரைகளை கொண்டதாக அமைந்திருந்தது. அல்குர்ஆன் அத்தியாயங்கள் பற்றிய விளக்கங்கள் தமிழில் மொழிபெயர்க்கப்பட்டு குர்ஆன் பற்றிய விளக்கத்தை வழங்கி வந்தது.


</doc>
<doc id="102336" url="https://ta.wikipedia.org/wiki?curid=102336" title="அற முரசு (இதழ்)">
அற முரசு (இதழ்)

அற முரசு இந்தியா தமிழ் நாடு சென்னையிலிருந்து 1971ம் ஆண்டு முதல் நாளிதழாக வெளிவந்தது.

இதன் ஆரம்ப ஆசிரியராக மௌலவி இக்லீல் கடமையாற்றினார். நிர்வாக ஆசிரியராக எம். ஏ. அக்பர் பணியாற்றியுள்ளார். 1972ம் ஆண்டில் இவ்விதழ் எம். எம். பாக்கரின் நிர்வாகத்தின் கீழ் சென்றுள்ளது. இதனையடுத்து ஆசிரியராக எம். ஏ. அக்பர் நியமிக்கப்பட்டுள்ளார். 
நாளிதழாக வெளிவந்த அறமுரசு 1977ம் ஆண்டு வார இதழாக மாறியுள்ளது. 
இதுவொரு செய்தி இதழ் என்றடிப்படையில் பொதுச் செய்திகளுக்கும், இஸ்லாமியர்கள் சார்பான செய்திகளுக்கும் முக்கியத்துவம் கொடுத்து வந்துள்ளது. இஸ்லாமிய அடிப்படையில் அமைந்த கட்டுரைகள், படைப்பிலக்கியங்கள் இடம்பெற்றுள்ளன.


</doc>
<doc id="102338" url="https://ta.wikipedia.org/wiki?curid=102338" title="ஹனீப் முகம்மது">
ஹனீப் முகம்மது

ஹனீப் முகம்மது (Hanif Mohammad, உருது :حنیف محمد, பிறப்பு:திசம்பர் 21 1934, முன்னாள்பாக்கித்தானியத் துடுப்பாட்டக்காரர்). இவர் 55 தேர்வுத் துடுப்பாட்டப் போட்டியிலும், 238 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1959 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார். 
இவர் பாக்கித்தான் தேசிய அணியின் தலைவராக 1964 - 1967 பருவ ஆண்டுகளில் கடமையாற்றியுள்ளார் 
ஹனிஃப் முகமது பாக்கித்தான் நாட்டில் கராச்சியில் உள்ள மருத்துவமனை ஒன்றில் 2016 ஆகத்து 11 அன்று உயிரிழந்தார். இறக்கும் போது அவருக்கு வயது 81.


</doc>
<doc id="102348" url="https://ta.wikipedia.org/wiki?curid=102348" title="ஐதரசன் குண்டு">
ஐதரசன் குண்டு

ஐதரசன் குண்டு (எச்-குண்டு, இணைவு குண்டு அல்லது வெப்ப அணுக்கரு குண்டு எனவும் அறியப்படுவது) இலகுவான அணுக்கருவில் இணைவினால் உண்டாகும் ஆற்றலைக் கொண்டு வடிவமைக்கப்பட்ட ஓர் அணு குண்டு ஆகும்.

டெல்லர்-உலாம் வடிவமைப்பு (Teller–Ulam design) உலகின் அணு குண்டுகளில் பரவலாக பயன்படுத்தப்படும் அணு ஆயுத வடிவமைப்பு ஆகும். ஐதரசன் குண்டின் மறைபொருளாக டெல்லர்-உலாம் வடிவமைப்பு கருதப்படுகிறது. இத்தகைய அணுவாயுதங்களில் தங்கள் வெடிப்புத் திறனின் பெரும்பான்மையான ஆற்றலை இவை அணுக்கரு இணைவு ஐதரசனிலிருந்து பெறுவதால் ஐதரசன் குண்டுகள் எனக் குறிப்பிடப்படுகின்றன. மேலும் இவை "இரு கட்ட " அணு ஆயுதங்கள், வெப்ப அணுக்கரு குண்டுகள் எனவும் குறிப்பிடப்படுகின்றன. 1951ஆம் ஆண்டு ஐக்கிய அமெரிக்காவில் இதன் வரைவிற்கு வழிவகுத்த அங்கேரிய-அமெரிக்கர் எட்வர்ட் டெல்லர் மற்றும் போலந்து-அமெரிக்க கணிதவியலாளர் இசுடானிசுலா உலாம் நினைவாக இந்த வடிவமைப்பு பெயரிடப்பட்டுள்ளது. இது மெகாடன் அளவுள்ள அணுகுண்டு தயாரிப்பில் பயன்படுத்தப்பட்டாலும் சிறு ஆயுதங்களிலும் இந்த வடிவமைப்பு சிறப்பாக இயங்குகிறது. பெரும் அணு ஆயுத நாடுகளில் இந்த முறையே பெரிதும் பயன்படுத்தப்படுகிறது.




</doc>
<doc id="102352" url="https://ta.wikipedia.org/wiki?curid=102352" title="மதுரைக் கணக்காயனார்">
மதுரைக் கணக்காயனார்

மதுரைக் கணக்காயனார் சங்ககாலப் புலவர்களில் ஒருவர்.

சங்ககாலப் புலவர் நக்கீரர் இந்தக் கணக்காயனாரின் மகன்.


அல்லகுறிப் பட்ட தலைவன் தன் நெஞ்சோடு பேசுகிறான்.

அவள் பசும்பூட் பாண்டியனின் பொதியமலையில் பூத்த காந்தள் மலர் போல் மணக்கும் கூந்தலையும், நெற்றியையும் உடையவள். 

வென்வேற் பொறையனுக்கும் கொல்லிமலைக்கும் உள்ள தொடர்பைப் போல நட்பினை உடையவள்.

தொகுபோர்ச் சோழன் பொருள்மலி பாக்கத்து (பட்டினப்பாக்கத்து) மோதும் கடல்லை போல நெஞ்சே! நீ அலைமோதுகிறாய்.

என்கிறான்.

தலைவன் தலைவியை அடைய வருகிறான். குறியிடம் பிழைபட்டுவிடுகிறது. அவளை அடையமுடியவில்லை. வறிது மீளும்போது தன் நெஞ்சோடு பேசுகிறான்.

நெஞ்சே! நீ யார்? நீயும் நானும் ஒன்றுதானே? கிளைஞன்தானே? ஏன் கலங்குகிறாய்?

தாய் நலம் பேணிய தலைவியின் அழகு அழிந்து அவளது கண்கள் கொற்கை முத்தைப் போல் கண்ணீர் சிந்துவதைக் காட்டித் திருமணம் செய்துகொண்டு தலைவியை அடையுமாறு தோழி தலைவனிடம் சொல்கிறாள்.

பகைவேந்தன் படை தன்னைத் தாண்டி வராவண்ணம் தான் ஒருவனாகவே தன் வாளைக்கொண்டு தடுத்து நிறுத்தினான். பொங்கிவரும் கடலுக்கு ஆழிக்கரை போல நின்றான்.

அவனைப் பாடிக்கொண்டு அவன் இல்லத்துக்குச் சென்றவர்களுக்கு வாரி வாரி வழங்கினான். வாங்குவோர் தாங்கமுடியாத அளவுக்கு மிகுதியாக வழங்கினான்.


</doc>
<doc id="102355" url="https://ta.wikipedia.org/wiki?curid=102355" title="லீலா சாம்சன்">
லீலா சாம்சன்

லீலா சாம்சன் (Leela Samson, பிறப்பு 1951) ஓர் புகழ்பெற்ற பரதநாட்டியக் கலைஞர், நடன வடிவமைப்பாளர், பயிற்சியாளர் மற்றும் எழுத்தாளர். தனது கலைநுட்பத்திறனுக்கு பெயர்பெற்ற லீலா தில்லியில் உள்ள ஸ்ரீராம் பரதநாட்டிய பலா கேந்திரத்தில் பல ஆண்டுகள் கற்பித்து வந்தார்; தற்போது ருக்மிணி தேவி அருண்டேல் நிறுவிய கலாசேத்திராவின் இயக்குனராகவும் (ஏப்ரல் 2005), இந்தியாவின் இசை,நடனம் மற்றும் நாடகத்திற்கான தேசிய அகாதெமியான சங்கீத நாடக அகாதெமியின் தலைவராகவும் (2010- ) பணியாற்றி வருகிறார். கலாசேத்திராவில் இவர் பதவிவகிப்பது தொடர்பாக இவர் தகுதியற்ற முறையில் உள்நோக்கத்துடன் இப்பதவியை அடைந்தார் என சர்ச்சைகள் எழுந்தன. 2011ஆம் ஆண்டு இந்தியத் திரைப்படத் தணிக்கை குழுவின் தலைவராக சர்மிளா தாக்கூரை அடுத்து நியமிக்கப்பட்டார்.

லீலா தமிழ் நாட்டிலுள்ள குன்னூரில் பிறந்தவர் கலையில் இளங்கலைப் பட்டம் பெற்றபின்னர் கலாசேத்திராவில் பரதநாட்டியம் பயின்றார்.





</doc>
<doc id="102358" url="https://ta.wikipedia.org/wiki?curid=102358" title="தொட்டபெட்டா">
தொட்டபெட்டா

தொட்டபெட்டா ("Doddabetta") தமிழ்நாடு நீலகிரி மாவட்டத்தில் உள்ள மிக உயரமான மலை ஆகும். இதன் உயரம் 2623 மீட்டர்கள் ஆகும். இதன் வழக்குச் சொற்கள் கருதத் தக்கவை. இது உதகமண்டலத்தில் இருந்து 8 கிலோமீட்டர் தொலைவில் உள்ளது. இது ஒரு முக்கியமான சுற்றுலாத் தலம் ஆகும். இம்மலையின் உச்சியில் இருந்து சாமுண்டி மலையைப் பார்க்க முடியும்.

தொட்டபெட்டா என்ற சொல்லின் மூலம் கன்னடம் ஆகும். கன்னடத்தில் தொட்ட என்றால் பெரிய, பெட்டா என்றால் மலை. எனவே பெரிய மலை எனப் பொருள்படும் படி இது தொட்டபெட்டா என்று அழைக்கப் படுகிறது.

தொட்டபெட்டாவின் சங்க காலப் பெயர் தோட்டி மலை. கோட்டையுடன் விளங்கிய இதனைச் சங்ககாலச் சேர மன்னன் பெருஞ்சேரல் இரும்பொறை வென்று தனாக்கிக்கொண்டான். யானையை அடக்க உதவும் அங்குசத்துக்கு வழங்கப்பட்ட தமிழ்ப்பெயர் தோட்டி. தோட்டி போல் உயர்ந்தோங்கி நின்ற முகடு தோட்டி எனப்பட்டது. நள்ளி இந்த மலையின் அரசன். இவன் [[கடையெழு வள்ளல்கள்|கடையெழு வள்ளல்களுள் ஒருவன். இந்த நள்ளியின் தம்பி [[இளங்கண்டீரக்கோ]] ஈரமானது கண்டுகண்டாக இருக்கும் இடம் இது ஆகையால் [[நீலகிரி]] அக்காலத்தில் கண்டீர மலை எனப்பட்டது. 

'நளிமலை' என்னும் பெயரிலுள்ள 'நளி' என்னும் சொல் குளிர் மிகுதியைக் குளிக்கும். நளி என்னும் சொல் பெருமை , செறிவு என்னும் பொருள்களை உணர்த்தும் என்று தொல்காப்பியம் குறிப்பிடுகிறது. தமிழ்நாட்டிலேயே பெரியமலை ஆதலாலும், குளிர்மலை ஆதலாலும் இது நளிமலை எனப் பெயர் பெற்றது 

எருமை இருந்தோட்டி போல் ஒருவன் என் கையைப் பிடித்துத் தன் தலைமேல் வைத்துச் சத்தியம் செய்தான் என்று ஒரு பெண் குறிப்பிடுகிறாள். தோட்டி என்பது ஒரு கருவி. தொரட்டு, அங்குசம் ஆகிய கருவிகளைக் குறிக்கும். அவள் கையைத் தொரட்டு போல் வளைத்துத் தன் தலைமேல் வைத்துச் சத்தியம் செய்தானாம். 


[[பகுப்பு:தமிழ்நாட்டில் உள்ள மலைகள்]]
[[பகுப்பு:சங்க காலப் புவியியல்]]
[[பகுப்பு:நீலகிரி மாவட்டம்]]
[[பகுப்பு:உதகமண்டலம்]]
[[பகுப்பு:மேற்குத் தொடர்ச்சி மலைத்தொடரிலுள்ள மலைகள்]]
[[பகுப்பு:இந்திய மாநிலங்களின் உயர்ந்த சிகரங்கள்]]
[[பகுப்பு:சேரர் போர்கள்]]

</doc>
<doc id="102361" url="https://ta.wikipedia.org/wiki?curid=102361" title="கல்வி உரிமை">
கல்வி உரிமை

கல்வி உரிமை அல்லது கல்வி பயில்வதற்கான உரிமை என்பது படிப்பறிவின்மை, இளைஞர்கள் அவர்தம் மனித உரிமையையும், அடிப்படை சுதந்திரங்களை மதிப்பதற்கும், கல்வி பயிலுதலில் பாகுபாட்டை அழிப்பதற்கான முயற்சிகளை, ஐக்கிய நாடுகள், ஐக்கிய நாடுகள் கல்வி அறிவியல் பண்பாட்டு வளர்ச்சி கழகத்துடன் ஒருமித்தும், ஒத்துழைத்தும் மேற்கொண்டு வருகின்றது. 1970 ஆம் ஆண்டை சர்வதேச கல்வி ஆண்டாக அங்கீகரித்து ஐக்கிய நாடுகளும், ஐக்கிய நாடுகள் கல்வி அறிவியல் பண்பாட்டு வளர்ச்சிக் கழகமும் ஒன்றிணைந்து ஒத்துழைத்து ஐக்கிய நாடுகள் பல்கலைக்கழகத்தை நிறுவியது. அனைத்துலக மனித உரிமைகள் பிரகடனம், அனைத்துலக பொருளாதார சமூக பண்பாட்டு உரிமைகள் ஒப்பந்தம், அனைத்துலக இனப்பாகுபாட்டை நீக்கும் சாசனம் பெண்களுக்கு எதிர்ப்பான அனைத்து வகையான பாகுபாட்டை நீக்கும் சாசனம், குழந்தை உரிமை சாசனம் ஆகியவற்றில் கல்விப் பயிலும் உரிமையை பற்றி குறிப்பிடப்பட்டுள்ளது. 

அனைவரும் கல்விப் பயிலும் உரிமையை அனுபவிக்க வேண்டும் என்பது அனைத்துலக மனித உரிமைகள் பிரகடனத்தில் கூறப்பட்டுள்ளது. அனைத்துலக மனித உரிமைகள் பிரகடனத்தில் 26 ஆம் பிரிவுக் கூறில், அனைவரும் கல்விப் பயிலும் உரிமை உண்டு என்று வகுத்துக் கூறப்பட்டுள்ளது. ஆரம்பக் கல்வி அனைவருக்கும் இலவசமாகவும்,கட்டாயமாகவும் தரப்படல் வேண்டும்.தொழில் நுட்பக் கல்வி மற்றும் தொழில் நெறிஞர் கல்வி, அனைவர்க்கும் பொதுவாக கிடைக்க வேண்டும் , உயர்கல்வி அனைவரும் சமமாக பெற கூடியதாக இருக்க வேண்டும் என்று வகுத்துக் கூறப்பட்டுள்ளது. கல்வியின் குறிக்கோள்;


அனைத்து வகையான பாகுபாடுகளையும் நீக்கும் சாசனத்தின் தரப்பில் உள்ள நாடுகள் அனைத்தும், பெண்களுக்கு எதிரான பாகுபாட்டை நீக்குவதற்கு ஏற்ற நடவடிக்கைகளை; பெண்கள் ஆண்களுக்கு நிகராக கல்வித் துறையில் உரிமைகள் பெறுவதின் பொருட்டு மேற்கொள்ள வேண்டும். ஆண்கள் மற்றும் பெண்கள் சமத்துவத்தின் அடிப்படையில், பெண்களுக்கும்-


குழந்தைகளின் கல்வி உரிமை பற்றிய சிறப்பு வகைமுறைகள் குழந்தை உரிமை சாசனத்தின் 28 மற்றும் 29 ஆம் பிரிவுக் கூற்றில் கூறப்பட்டுள்ளது .இச்சாசனத்தின் தரப்பில் உள்ள நாடுகள் குழந்தைகள் உரிமையை அங்கீகரிக்கவும், சமஉரிமை அடிப்படையில் -


இந்திய அரசியலமைப்புச் சட்டதில், அரசு தகுந்த வகைமுறைகளை கல்வி உரிமையை மேம்படுத்த மேற்கொள்ள வேண்டும் என்று பிரிவுக் கூறு 41 இல் கூறப்பட்டுள்ளது. அரசு எல்லா குழந்தைகளுக்கும் ஆரம்ப கட்ட குழந்தை பருவத்தை காக்கவும் ஆறு வயதுக்குட்பட்ட குழந்தைகளுக்கெல்லாம் கட்டாய கல்வி கொடுக்க வேண்டும் என்று பிரிவுக் கூறு 45 இல் கூறப்பட்டுள்ளது. 

உன்னிக்கிருஷ்ணன் எதிர் ஆந்திரா மாநிலம் (வழக்கு எண்: (1993) 1 SCC645) என்ற வழக்கில் அனைத்து குழந்தைக்கான கல்வி உரிமை வயது 14 வயதாக இந்திய உச்ச நீதிமன்றம் உயர்த்தியது. அரசு சிறப்பான கவனத்துடன் கல்வி மற்றும் பொருளாதார நலனை மேம்படுத்த வேண்டும், குறிப்பாக பலவீனமான மக்கட் பிரிவை சேர்ந்த ஆதி திராவிட வகுப்பினரையும், பழங்குடியினரையும் காப்பதற்கும் அவர்களை சமூக அநீதியில் இருந்தும், அனைத்து விதமான சுரண்டல்களில் இருந்து காக்க வேண்டும் என்று பிரிவுக் கூறு 46 ஆம் இந்திய அரசியல் அமைப்புச்சட்டத்தில் கூறப்பட்டுள்ளது. அரசியல் அமைப்பு 86 வது ( சட்டத் திருத்தம்) சட்டம், 2002 மூலம் பிரிவுக் கூறு 21 A அரசியல் அமைப்பில் நுழைக்கப்பட்டது. இதன் மூலம் ஆறு வயது முதல் 14 வயதுக்குட்டபட்ட குழந்தைகட்கு கல்வி உரிமை, அடிப்படை உரிமையாக பிரிவுக் கூறு 21 A வில் நிர்ணயக்கப்படுள்ளது.


</doc>
<doc id="102369" url="https://ta.wikipedia.org/wiki?curid=102369" title="முதஸ்ஸர் நசார்">
முதஸ்ஸர் நசார்

முதஸ்ஸர் நசார் ("Mudassar Nazar", பிறப்பு: ஏப்ரல் 6. 1956), முன்னாள் பாக்கித்தானியத் துடுப்பாட்டக்காரர்.இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் விளையாடியுள்ளார். மேலும் பாக்கித்தான் மற்றும் இங்கிலாந்து உள்ளூர்ப் போட்டிகளிலும் விளையாடியுள்ளார். தனது ஒய்விற்குப்பிறகு துடுப்பாட்ட நிருவாக அதிகாரியாக இவர் செயல்பட்டார். குறிப்பாக 1993 மற்றும் 2001 ஆம் ஆண்டுகளில் இவர் பாக்கித்தான் துடுப்பாட்ட அணியின் தலைமைப் பயிற்சியாளராக நியமிக்கப்படார்.மேலும் கென்ய துடுப்பாட்ட அணியிலும் இவர் தலைமைப் பயிற்சியாளராகவும் செயல்பட்டார். இவர் 76 தேர்வுத் துடுப்பாட்டப் போட்டிகளிலும், 122 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1993 இலிருந்து 2001 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.இவர் லாகூர் , பஞ்சாபில் பிறந்தார்.

1976 ஆம் ஆண்டில் பாக்கித்தான் துடுப்பாட்ட அணி ஆத்திரேலியாவில் சுற்றுப்பயணம் செய்து விளையாடியது . டிசம்பர் 24 இல் அடிலெய்டில் நடைபெற்ற ஆத்திரேலியத் துடுப்பாட்ட அணிக்கு எதிரான முதலாவது தேர்வுத் துடுப்பாட்டப் போட்ட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 45 பந்துகளில் 13 ஓட்டங்கள் எடுத்து கில்மாரின் பந்துவீச்சில் ஆட்டமிழந்தார். பின் இரண்டாவது ஆட்டப்பகுதியில் 64 பந்துகளில் 22 ஓட்டங்களை எடுத்தார்.இந்தப் போட்டி சமனில் முடிந்தது. 1982 -1983 ஆம் ஆண்டுகளில் ஐதராபாத்து இந்தியாவில் நடைபெற்ற இந்தியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவரும் மியான் தத்தும் இணைந்து 451 ஓட்டம்ங்கள் சேர்த்தனர். இதன்மூலம் 3 ஆவது இணைக்கு அதிக ஓட்டங்கள் சேர்த்த இணை எனும்சாதனை படைத்தனர். இதில் 557 நிமிடங்கள் களத்தில் இருந்து நூறு ஓட்டங்களை எடுத்தார். இதன்மூலம் மிக மெதுவாக நூறு ஓட்டங்கள் எடுத்தவர் எனும் சாதனை படைத்தார். 

1989 ஆம் ஆண்டில் பாக்கித்தான் துடுப்பாட்ட அணி நியூசிலாந்தில் சுற்றுப்பயணம் செய்து விளையாடியது . பெப்ரவரி 24 இல் ஓக்லாந்தில் நடைபெற்ற நியூசிலாந்துத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியின் முதல் ஆட்டப் பகுதியில் 13 பந்துகளில் 5 ஓட்டங்கள் எடுத்து ஹாட்லீயின் பந்துவீச்சில் ஆட்டமிழந்தார். பின் பந்துவீச்சில் 3 ஓவர்கள் வீசி 7 ஓட்டங்களை விட்டுகொடுத்தார். 1 ஓவரை மெய்டனாக வீசினார். ஆனால் இலக்கினைக் கைப்பற்றவில்லை.நியூசிலாந்து அணி பாலோ ஆன் ஆனது. பின் இரண்டாவது ஆட்டப் பகுதியில் இதில் 8 ஓவர்கள் வீசி 13 ஓட்டங்களை விட்டுக்கொடுத்து 2 இலக்கினைக் கைப்பற்றினார். இதில் 2 ஓவர்களை மெய்டனாக வீசினார்.

1977 ஆம் ஆண்டில் இங்கிலாந்து அணி பாக்கித்தானில் சுற்றுப் பயணம் செய்தது. டிசம்பர் 23, ஷஹிவாலில் நடைபெற்ற இங்கிலாந்துத் துடுப்பாட்ட அணிக்கு எதிரான முதல் ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானர். இந்தப் போட்டியில் 1 ஒவர் வீசி 12 ஓட்டங்களை விட்டுக்கொடுத்தார். இவரின் பந்துவீச்சு சராசரி 9.00 ஆகும்.இதில் 51 பந்துகளில்21 ஓட்டங்கள் எடுத்தார். இதில் இங்கிலாந்து அணி 3 இலக்குகள்வித்தியாசத்தில் வெற்றி பெற்றது.


</doc>
<doc id="102370" url="https://ta.wikipedia.org/wiki?curid=102370" title="முஷ்தாக் அகுமது">
முஷ்தாக் அகுமது

முஷ்தாக் அகுமது மாலிக் (Mushtaq Ahmed Malik (Urdu: مشتاق احمد مل பிறப்பு: சூன் 28. 1970), முன்னாள்பாக்கித்தானியத் துடுப்பாட்டக்காரர். தற்போது இவர் பாகித்தான் அணியின் தலைமை சுழற்பந்துவீச்சுப் பயிற்சியாளராக உள்ளார். இடதுகை சுழற் பந்துவீச்சாளரான இவர் உலகின் தலைசிறந்த மூன்று சுழற்பந்து வீச்சாளர்களில் ஒருவராக அறியப்படுகிறார். இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் விளையாடியுள்ளார். கூக்ளி பந்தினை சிறப்பாக வீசியதன் மூலம் பரவலாக அறியப்பட்டார். இவர் 52 தேர்வுத் துடுப்பாட்டப் போட்டிகளிலும், 144 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1990 இலிருந்து 2003 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் தேர்வுப் போட்டிகளில் 185 இலக்குகளையும் , ஒருநாள் பன்னாட்டுத் துடுப்பாட்டப் போட்டிகளில் 161 இலக்குகளையும் கைப்பற்றியுள்ளார்.2000 ஆம் ஆண்டுகளின் துவக்கத்தில் உள்ளூர்ப் போட்டிகளில் விளையாடினார்.

இவர் 1992 துடுப்பாட்ட உலகக்கிண்ணத் தொடரில் கோப்பை வென்ற பாக்கித்தான் அணியில் இவர் இடம்பெற்றிருந்தார். 1997 ஆம் ஆண்டில் விசுடன் துடுப்பாட்டாளர்களின் நாட்குறிப்பு இவரை "ஹால் ஆஃப் ஃபேமாக" அறிவித்தது. இவர் சசக்ஸ் மாகாணத் துடுப்பாட்ட அணிக்காக விளையாடினார். இவரின் காலத்தில் மாகாணத் துடுப்பாடட்ப் போட்டிகளில் அதிக இலக்குகளை வீழ்த்தியவர்களின் பட்டியலில் முதலிடம் பிடித்தார். மேலும் 2003, 2006 மற்றும் 2007 ஆம் ஆண்டுகளில் சசெக்ஸ் அணி கோப்பையை வெல்வதற்கு உதவினார். 

1987 ஆம் ஆண்டில் தனது 16 ஆவது வயதில் பாக்கித்தான் அணிக்காக முதல் தரத் துடுப்பாட்டப் போட்டிகளில் விளையாடத் துவங்கினார். சுக்குர் துடுப்பாட்ட அணிக்கு எதிரான போட்டியில் இவர் முல்தான் அணி சார்பாக விளையாடினார். இந்தப் போட்டியின் இரண்டாவது ஆட்டப் பகுதியில் இவர் நான்கு இலக்குகளைக் கைப்பற்றினார். இங்கிலாந்து துடுப்பாட்ட அணிக்கு எதிரான போட்டியில் இவர் பஞ்சாப் முதலமைச்சர் லெவன் அணி சார்பாக விளையாடினார். இந்தப் போட்டியில் முதல்முறையாக ஐந்து இலக்குகளைக் கைப்பற்றினார். பின் 1988 ஆம் ஆண்டில் நடைபெற்ற 198 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் பாக்கித்தான் அணி சார்பாக விளையாடினார். இந்தத் தொடரில் மொத்தம் 19 இலக்குகளை 16.21 எனும் சராசரியில் கைப்பற்றினார். இந்தத் தொடரில் இருதிப்போட்டியில் ஆத்திரேலியத் துடுப்பாட்ட அணியிடம் ஐந்து இலக்குகள் வித்தியாசத்தில் தோல்வி அடைந்தது. இதற்கு அடுத்த தொடரில் முதல் முறையாக பத்து இலக்குகளைக் கைப்பற்றினார். பெசாவர் துடுப்பாட்ட அணிக்கு எதிரான முதல் ஆட்டப்பகுதியில் 6 இலக்குகளையும் இரண்டாவது ஆட்டப் பகுதியில் 8 இலக்குகளையும் கைப்பற்றினார். இந்தத் தொடரின் முடிவில் 52 இலக்குகளைக் கைப்பற்றினார். இவரின் பந்துவீச்சு சராசரி 22.84 ஆகும். பின் 19 வயதிற்குட்பட்ட பாக்கித்தான் அணியில் இடம்பெற்றார்.இதில் இந்தியத் துடுப்பாட்ட அணிக்கு எதிரான துடுப்பாட்டப் போட்டியில் 26 இலக்குகளைக் கைப்பற்றினார். இந்தப் போட்டியில் பாக்கித்தான் அணியின் சக வீரர்கள் எடுத்த இலக்குகளின் எண்ணிக்கையில் இருமடங்கு இலக்குகளை இவர் கைப்பற்றினார்.முதல்தரத் துடுப்பாட்டப் போட்டிகளில் சிறப்பாக செயல்பட்டதன் மூலம் இவர் 1989 ஆம் ஆண்டில் பாக்கித்தான் துடுப்பாட்ட அணியில் சேர்க்கப்பட்டார்.


</doc>
<doc id="102371" url="https://ta.wikipedia.org/wiki?curid=102371" title="முகம்மது ஹுசைன்">
முகம்மது ஹுசைன்

முகம்மது ஹுசைன் ("Mohammad Hussain," பிறப்பு:[[அக்டோபர் 8[[[[1976]], முன்னாள் [[பாக்கித்தான்|பாக்கித்தானியத்]] [[துடுப்பாட்டம்|துடுப்பாட்டக்காரர்]]). இவர் இரண்டு [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளிலும் ]], 14 [[ஒருநாள் பன்னாட்டுத் துடுப்பாட்டம்|ஒருநாள் பன்னாட்டுத் துடுப்பாட்டப்]] போட்டிகளிலும் கலந்து கொண்டுள்ளார். 1996 இலிருந்து 1998 வரை பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளில்]] விளையாடியுள்ளார்.

[[பகுப்பு:பாக்கித்தானியத் துடுப்பாட்டக்காரர்கள்]]
[[பகுப்பு:1976 பிறப்புகள்]]
[[பகுப்பு:வாழும் நபர்கள்]]
[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]

</doc>
<doc id="102372" url="https://ta.wikipedia.org/wiki?curid=102372" title="முயீன் கான்">
முயீன் கான்

முகம்மது முயீன் கான் (Muhammad Moin Khan (; பிறப்பு: செப்டம்பர் 23. 1971), முன்னாள் பாக்கித்தானியத் துடுப்பாட்டக்காரர். குச்சக்காப்பாளர். இவர் பாக்கித்தான் அணிக்காக தேர்வுத் துடுப்பாட்டப்போட்டிகளிலும், ஒருநாள் பன்னாட்டுத் துடுப்பாட்டப் போட்டிகளிலும் விளையாடினார். 1990 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் பாக்கித்தான் அணியின் தலைவராகவும் இருந்துள்ளார். இவர் 69 தேர்வுத் துடுப்பாட்டப் போட்டிகளிலும், 219 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். இவர் பாக்கித்தான் தேசிய அணியின் தலைவராக 2000 / 2001 பருவ ஆண்டுகளில் விளையாடியுள்ளார். ஒருநாள் பன்னாட்டுத் துடுப்பாட்டப் போட்டிகளில் 3,000 ஓட்டங்களை எடுத்துள்ளார். மேலும் குச்சக் காப்பாளராக 200 கேட்சுகளைப் பிடித்துள்ளார்.சூலை, 2013 ஆம் ஆண்டில் இக்பால் கசிமிர்குப் பதிலாக பாக்கிஸ்தான் துடுப்பாட்ட வாரியத்தின் தலைமை அதிகாரியாக நியமிக்கப்பட்டார். பெப்ரவரி 11, 2014 இல் பாக்கித்தான் துடுப்பாட்ட அணியின் தலைமைப் பயிற்சியாளராக நியமிக்கப்பட்டார்.

1990 ஆம் ஆண்டில் மேற்கிந்தியத் தீவுகள் துடுப்பாட்ட அணி பாக்கித்தானில் சுற்றுப்பயணம் செய்து விளையாடியது .நவம்பர் 23 இல் பைசலாபாத்தில் நடைபெற்ற மேற்கிந்தியத் தீவுகள் துடுப்பாட்ட அணிக்கு எதிரான இரண்டாவது தேர்வுத் துடுப்பாட்டப் போட்ட்டியில் இவர் அறிமுகமானார்.

இந்தப் போட்டியின் முதல் ஆட்டப் பகுதியில் பந்துவீச்சில் 16 ஓவர்கள் வீசி 72 ஓட்டங்களை விட்டுக்கொடுத்தார்.இதில் இலக்குகளைக் கைப்பற்றவில்லை. இதில் 3 ஓவர்களை "மெய்டனாக" வீசினார். 43 பந்துகளை சந்தித்த இவர்24 ஓட்டங்கள் எடுத்து அம்ரோசின் பந்துவீச்சில் ஆட்டமிழந்தார்.பின் இரண்டாவது ஆட்டப்பகுதியில் 52 பந்துகளில் 32 ஓட்டங்களை எடுத்து வால்சின் பந்துவீச்சில் ஆட்டமிழந்தார். 

1990 ஆம் ஆண்டில் மேற்கிந்தியத் தீவுகள் துடுப்பாட்ட அணி பாக்கித்தானில் சுற்றுப்பயணம் செய்து விளையாடியது . நவம்பர் 13, முல்தானில் நடைபெற்ற மேற்கிந்தியத் தீவுகள் துடுப்பாட்ட அணிக்கு எதிரான மூன்றாவது ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானர். 36 பந்துகளில்23 ஓட்டங்கள் எடுத்து பிஷப்பின் பந்துவீச்சில் இவர் ஆட்டமிழந்தார். இந்தப் போட்டியில் பாக்கித்தான் அணி 31 ஓட்டங்கள் வித்தியாசத்தில் வெற்றி பெற்றது. 

1992 துடுப்பாட்ட உலகக்கிண்ணம் மற்றும் 1999 துடுப்பாட்ட உலகக்கிண்ணத் தொடர்களில் இவர் விளையாடினார். இதில் 1992 ஆம் ஆண்டில் பாக்கித்தான் அணி கோப்பையை வென்றது. 1999 ஆம் ஆண்டில் இறுதிப் போட்டியில் தோல்வி பெற்றது. தனது துடுப்பாட்ட வாழ்க்கையில் இவர் சக வீரரான ரசீத் லதீஃப் உடன் இணைந்து குச்சக் காப்பாளராக செயல்பாட்டார். இதில் ரசித் 1996 துடுப்பாட்ட உலகக்கிண்ணம் மற்றும் 2003 துடுப்பாட்ட உலகக்கிண்ணத் தொடர்களில் விளையாடினார். இவர் ரசீத்தை விட அதிக துடுப்பாட்ட சராசரி வைத்திருந்தார். மேலும் அவரை விட சர்வதேச போட்டிகளில் அதிக ஓட்டங்களை எடுத்திருந்தார் .இவர் ஒரு தேர்வுப் போட்டிக்கு சுமார் 2.14 இலக்குகளைக் கைப்பற்றினார். ஆனால் ரசீத் 3.51 இலக்குகளைக் கைப்பற்றினார். 

1992 துடுப்பாட்ட உலகக்கிண்ணத்தொடரில் நியூசிலாந்து துடுப்பாட்ட அணிக்கு அரையிறுதிப் போட்டியில் 8 பந்துகளில் 9 ஓட்டங்கள் தேவைப்பட்ட போது இவர் ஆறு ஓட்டஙகளை அடித்தார் பின் 7 பந்துகளில் 3ஓட்டங்கள் தேவைப்பட்டபோது இவர் நான்கு ஓட்டங்கள் அடித்து அணியினை வெற்றி பெறச் செய்தார். இறுதிப் போட்டியில் பாக்கித்தான் அணிக்கு 50 ஓவர்களில் 249 ஓட்டங்கள் இலக்காக நிர்ணயம் செயப்பட்டது. இதில் இவருக்கு துடுப்பாட வாய்ப்பு கிடைக்கவில்லை. ஆனால் 3 இலக்குகளை கேட்ச் பிடித்து அணியை வெற்றி பெற உதவினார். 


</doc>
<doc id="102373" url="https://ta.wikipedia.org/wiki?curid=102373" title="முகுசின் கான்">
முகுசின் கான்

முகுசின் கான் (Mohsin Khan, பிறப்பு: மார்ச்சு 15. 1955), ஒரு பாக்கித்தானியத் துடுப்பாட்டக்காரர். இவர் 48 தேர்வுத் துடுப்பாட்டப் போட்டிகளிலும், 75 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1977 இலிருந்து 1986 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102374" url="https://ta.wikipedia.org/wiki?curid=102374" title="முஷ்தாக் முகம்மது">
முஷ்தாக் முகம்மது

முஷ்தாக் முகம்மது ("Mushtaq Mohammad," பிறப்பு: நவம்பர் 22. 1943), ஒரு பாக்கித்தானியத் துடுப்பாட்டக்காரர். இவர் 57 தேர்வுத் துடுப்பாட்டப் போட்டிகளிலும், 10 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1959 இலிருந்து 1979 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் பாக்கித்தான் தேசிய அணியின் தலைவராக 1978 / 1979 பருவ ஆண்டுகளில் கடமையாற்றியுள்ளார்.


</doc>
<doc id="102376" url="https://ta.wikipedia.org/wiki?curid=102376" title="நதீம் அப்பாஸி">
நதீம் அப்பாஸி

நதீம் அப்பாஸி ("Nadeem Abbasi", பிறப்பு: நவம்பர் 10. 1968), ஒரு பாக்கித்தானியத் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 131 முதல்தர துடுப்பாட்டப் போட்டிகளிலும்கலந்து கொண்டுள்ளார். 1989 இல் பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102379" url="https://ta.wikipedia.org/wiki?curid=102379" title="முகுசின் கமால்">
முகுசின் கமால்

முகுசின் கமால் ("Mohsin Kamal," பிறப்பு: சூன் 16. 1963), ஒரு பாக்கித்தானியத் துடுப்பாட்டக்காரர். இவர் ஒன்பது தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984 இலிருந்து 1994 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102380" url="https://ta.wikipedia.org/wiki?curid=102380" title="முகம்மது தல்ஹா">
முகம்மது தல்ஹா

முகம்மது தல்ஹா ("Mohammad Talha," பிறப்பு: அக்டோபர் 15. 1988), பாக்கித்தானியத் துடுப்பாட்டக்காரர்.


</doc>
<doc id="102381" url="https://ta.wikipedia.org/wiki?curid=102381" title="முகம்மது கஸ்ஸாலி">
முகம்மது கஸ்ஸாலி

முகம்மது கஸ்ஸாலி "(Mohammed Ghazali", பிறப்பு: சூன் 15. 1924, இறப்பு ஏப்ரல் 26. 2003 இவர் இந்தியா மும்பாயைப் பிறப்பிடமாகக் கொண்டவர். பாக்கித்தானியத் துடுப்பாட்டக்காரர்). இவர் இரண்டு தேர்வுத் துடுப்பாட்டப் போட்டிகளிலும், 46 முதல்தர துடுப்பாட்டப் போட்டிகளிலும் கலந்து கொண்டுள்ளார். 1954 இல் பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102382" url="https://ta.wikipedia.org/wiki?curid=102382" title="அல் முபீன் (சிற்றிதழ்)">
அல் முபீன் (சிற்றிதழ்)

அல் முபீன் இந்தியா மதுரையிலிருந்து 1989ம் ஆண்டு முதல் வெளிவந்த ஒரு இஸ்லாமிய மாதாந்த இதழாகும்.


எழுச்சிமிக்க இஸ்லாமிய மாத இதழ்.

'அல் முபீன்' என்றால் "விளக்கம்" என்று பொருள்படும். எங்கள் கடமை இறைவனின் தூதுச் செய்தியை விளக்கமாக எடுத்துச் சொல்வதைத் தவிர வேறில்லை என்ற திருக்குர்ஆன் உரையை முகப்புப் பக்கத்தில் கொண்டிருந்தது. 

இஸ்லாமிய அடிப்படையில் அல்குர்ஆன் மற்றும் சரீஆ சட்டங்கள் எனப்படும் மார்க்க சட்டங்களுக்கு விளக்கமளிக்கக்கூடிய வகையில் ஆக்கங்களைக் கொண்டிருந்தது. மேலும், இஸ்லாமியர்களின் கொள்கை அடிப்படையில் ஏற்படக்கூடிய பிரச்சினைகள் மற்றும் முரண்பாடுகளுக்கு விளக்கம் வழங்கக்கூடிய ஆக்கங்களையும் இது கொண்டிருந்தது.


</doc>
<doc id="102384" url="https://ta.wikipedia.org/wiki?curid=102384" title="முகம்மது சியாத்">
முகம்மது சியாத்

முகம்மது சியாத் ("Mohammad Zahid", பிறப்பு: ஆகத்து 27. 1974), ஒரு பாக்கித்தானியத் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், 11 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இல் பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102385" url="https://ta.wikipedia.org/wiki?curid=102385" title="முகம்மது யூசுப்">
முகம்மது யூசுப்

முகம்மது யூசுப் (Mohammad Yousuf, இவரின் முன்னாள் பெயர் யூசுப் யொஹானா Yousuf Youhana, یوسف یوحنا, பிறப்பு: ஆகத்து 27. 1974), முன்னாள் பாக்கித்தானியத் துடுப்பாட்டக்காரர் மற்றும் தேர்வுப் போட்டிகளின் முன்னாள் தலைவர் ஆவார். 1998 இலிருந்து 2010 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் பாக்கித்தான் அணிக்காக தேர்வுத் துடுப்பாட்டப் போட்டிகளிலும், ஒருநாள் பன்னாட்டுத் துடுப்பாட்டம் பன்னாட்டு இருபது20, முதல்தர துடுப்பாட்டப் போட்டிகளிலும் கலந்து கொண்டுள்ளார். வலதுகை மட்டையாளர் ஆவார். பாக்கித்தானிய வீரர்களில் உள்ள் சில கிறிஸ்தவர்களில் ஒருவராவார். பின் இவர் இசுலாம் சமயத்திற்கு மாறினார். 2006 ஆம் ஆண்டில்தேர்வுத் துடுப்பாட்டப் போட்டிகளில் 1,788 ஓட்டங்கள் எடுத்தார். இதன்மூலம் ஒரு ஆண்டில் அதிக ஓட்டங்கள் எடுத்தவர் எனும் சாதனை படைத்தார். இவரின் மட்டையாட்ட 100 ஆக இருந்தது.

மார்ச் 10, 2010 ஆம் ஆண்டில் பாக்கிஸ்தான் துடுப்பாட்ட வாரியம் இவரை பாக்கித்தான் துடுப்பாட்ட அணிக்காக விளையாட தடை விதித்தது. பின் இவர் ஒழுங்கீனமாக நடந்துகொண்டதாகவும் , சக வீரர்களுடன் பிரச்சினையில் ஈடுபட்டதாலும் இவரை அணியிலிருந்து நீக்கியதாக அதிகாரப்பூர்வமாக தகவல் தெரிவிக்கப்பட்டது.

அணியிலிருந்து நீக்கியதால் இவர் மார்ச் 29, 2010 இல் தனது ஓய்வினை அறிவித்தார். இருந்தபோதிலும் சூலை 2010 இல் நடைபெற இருந்த இங்கிலாந்து துடுப்பாட்ட அணிக்கு எதிரான தொடரில் விளையாட வருமாறு பாக்கிஸ்தான் துடுப்பாட்ட வாரியம் இவரை அழைத்தது.

முகம்மது யூசுப் டர்பனில் நடைபெற்ற தென்னாப்பிரிக்கத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார்.பின் ஹராரேவில் நடைபெற்ற சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானார். 9,000 ஓட்டங்களுக்கு மேல் ஒருநாள் போட்டிகளிலும், 7,000 ஓட்டங்களுக்கு மேல் தேர்வுத் துடுப்பாட்டப்போட்டிகளிலும் சேர்த்துள்ளார். ஒருநாள் போட்டிகளில் 40, தேர்வுப் போட்டிகளில் 50 சராசரியாக வைத்துள்ளார். தேர்வுத் துடுப்பாட்டப் போட்டிகளில் 24 நூறுகள் அடித்துள்ளார். 2002-2003 ஆம் ஆண்டில் சிம்பாப்வே துடுப்பாட்ட அணிக்கு எதிரான ஒருநாள் போட்டித் தொடரில் இறுதிவரை ஆட்டமிழக்காமல் 405 ஓட்டங்கள் சேர்த்து சாதனை படைத்தார். மேலும் 23 பந்துகளில் அரைநூறும், 68 பந்துகளில் 100 ஓட்டங்களையும் ஒருநாள் பன்னாட்டுத் துடுப்பாட்டப் போட்டியில் அடித்தார். தேர்வுத் துடுப்பாட்டப் போட்டிகளில் 27 பந்துகளில் அரைநூறு ஓட்டங்களை அடித்தார். இதன்மூலம் தேர்வுப் போட்டிகளில் விரைவாக அரைநூறுகள் அடித்த வீரர்களில் மூன்றாவது இடத்தைப் பிடித்துள்ளார். 2004 ஆம் ஆண்டில் பொக்சிங் நாள் அன்று ஆத்திரேலியத் துடுப்பாட்ட அணிக்கு எதிரான போட்டியில் 111 ஓட்டங்கள் எடுத்தார். டிசம்பர் , 2005 ஆம் ஆண்டில் லாகூரில் நடைபெற்ற இங்கிலாந்துத் துடுப்பாட்ட அணிக்கு எதிரான போட்டியில் இவர் 223 ஓட்டங்கள் சேர்த்தார். இந்தப் போட்டியில் ஆட்டநாயகன் விருது பெற்றார். சூலை 2006 ஆம் ஆண்டில் பாக்கித்தான் அணி இங்கிலாந்தில் சுற்றுப்பயணம் செய்து விளையாடியது. இதன் முதல் போட்டியில் 202 ஓட்டங்கள் சேர்த்து ஆட்டநாயகன் விருது பெற்றார். மேலும் ஹெடிங்லீயில் நடைபெற்ற மூன்றாவது போட்டியில் 192 ஓட்டங்களும், ஓவலில் நடைபெற்ற நான்காவது போட்டியில் 128 ஓட்டங்களும் எட்டுத்தார்.


</doc>
<doc id="102386" url="https://ta.wikipedia.org/wiki?curid=102386" title="முகம்மது வசீம்">
முகம்மது வசீம்

முகம்மது வசீம் ("Mohammad Wasim", பிறப்பு: ஆகத்து 8. 1977), ஒரு பாக்கித்தானியத் துடுப்பாட்டக்காரர். இவர் 18 தேர்வுத் துடுப்பாட்டப் போட்டிகளிலும், 25 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 2000 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102387" url="https://ta.wikipedia.org/wiki?curid=102387" title="அல் மிம்பர் (சிற்றிதழ்)">
அல் மிம்பர் (சிற்றிதழ்)

அல் மிம்பர் இந்தியா நெல்லையிலிருந்து 1985ம் ஆண்டு முதல் வெளிவந்த ஒரு இஸ்லாமிய மாதாந்த இதழாகும்.



அராபிய மொழியில் அல் மிம்பர் என்பது சிறிய மேடை என பொருள்படும். 

முஸ்லிம் பெண்கள் முஸ்லிம் மாணவியர்களுக்கான இதழாக இது வடிவமைக்கப்பட்டுள்ளது. இதனூடாக இஸ்லாம் பற்றிய கருத்துக்களையும், விளக்கங்களையும் பெண்கள் மத்தியில் எடுத்துச் செல்வதையும் பெண்கள் சார்ந்த பிரச்சினைகளுக்கு இஸ்லாமிய அடிப்படையிலான விளக்கங்களை வழங்குவதையும் இது கொண்டிருந்தது. பெண்களுக்கான ஒரு சமுதாய பிரச்சார மேடையாக இதன் ஆக்கங்கள் அமைந்திருந்தன.


</doc>
<doc id="102388" url="https://ta.wikipedia.org/wiki?curid=102388" title="முகம்மது சமி">
முகம்மது சமி

முகம்மது சமி ("Mohammad Sami," பிறப்பு: பிப்ரவரி 24. 1981), ஒரு பாக்கித்தானியத் துடுப்பாட்டக்காரர்.இவர் பாக்கித்தான் அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடி வருகிறார். 2000 இலிருந்து பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடி வருகின்றார். சுஐப் அக்தர் மற்றும் வக்கார் யூனிசு ஆகியோருக்கு அடுத்தபடியாக சிறந்த விரைவு வீச்சாளர்களுள் ஒருவராக அறியப்படுகிறார். அனைத்து வடிவப் போட்டிகளிலும் "ஹேட்ரிக்" இலக்கினை வீழ்த்திய ஒரே பந்துவீச்சாளர் எனும் சாதனை படைத்துள்ளார். துல்லியமாக மட்டையாளர் நிற்கும் வரைகோட்டிற்கருகே வீசப்படும் பந்துகளை வீசுவதன் மூலமாக இவர் பரவாலாக அறியப்படுகிறார்.

சமியை நவீன காலத்திய மால்கம் மார்ஷல் என இம்ரான் கான் புகழ்ந்தார். 2001 ஆம் ஆண்டில் நியூசிலாந்து துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியில் 106 ஓட்டங்கள் விட்டுக்கொடுத்து 8 இலக்குகளைக் கைப்பற்றினார். இதில் முதல் ஆட்டப்பகுதியில் 3 இலக்கினையும் இரண்டாவது ஆட்டப்பகுதியில் 5 இலக்கினையும் கைப்பற்றினார். இதன்மூலம் அறிமுகப் போட்டியில் அதிக இலக்குகள் வீழ்த்திய வீரர் எனும் சாதனையைப் படைத்தார். பின் இவரின் மூன்றவது போட்டியில் இலங்கைத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டத்தில் "ஹேட்ரிக்" வீழ்த்தினார். 2002 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் ஹேட்ரிக் இலக்கினை வீழ்த்தினார். இதன்மூலம் தேர்வுத் துடுப்பாட்டம் மற்றும் ஒருநாள் போட்டிகளிலும் ஹேட்ரிக் இலக்கினை வீழ்த்திய இரண்டாவது பாக்கித்தானிய வீரர் எனும் சாதனை படைத்தார். இதற்கு முன்பாக வசீம் அக்ரம் இந்தச் சாதனையைப் புரிந்துள்ளார். 2003 ஆம் ஆண்டில் நியூசிலாந்து துடுப்பாட்ட அணிக்கு எதிரான தொடரிலும் சிறப்பாக விளையாடினார்.டிசம்பர் 1 இல் நடைபெற்ற போட்டியில் 10 ஓட்டங்கள் விட்டுகொடுத்து 5 இலக்குகளைக் கைப்பற்றினார். இது தான் இவரின் சிறந்த பந்துவீச்சாக உள்ளது. இதற்கு முன்பாக சார்ஜா அமீரகத்தில் கென்ய துடுப்பாட்ட அணிக்கு எதிரான போட்டியில் 25 ஒட்டங்கள் கொடுத்து 4 இலக்குகளைக் கைப்பற்றினார். மார்ச் 24,2004 இல் லாகூரில் நடைபெற்ற இந்தியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் விளையாடினார். இது இவரின் 50 ஆவது போட்டியாகும். முதல் தரத் துடுப்பாட்டப் போட்டிகளில் 100 இலக்குகளைக் கைப்பற்றியுள்ளார். 

2004 ஆம் ஆண்டில் நடைபெற்ற ஆசியக்கோப்பைத் தொடரில் வங்காளதேசத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் ஒரு ஓவரில் 17 பந்துகள் வீசினார். இதில் 7 அகலப்பந்தும் 4 நோ பாலும் அடங்கும். தேர்வுத் துடுப்பாட்டப் பந்துவீச்சில் 50 சராசரியோடு 50 இலக்குகளை வீழ்த்திய ஒரே நபர் எனும் சாதனையைப் படைத்தார்.

2009-2010 ஆம் ஆண்டில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் விளையாடும் வாய்ப்பினைப் பெற்றார். சிட்னி கிரிக்கெட் மைதானத்தில் நடைபெற்ற இரண்டாவது போட்டியின் முதல் ஆட்டப்பகுதியில் 27 ஓட்டங்களை விட்டுக்கொடுத்து 3 இலக்குகளைக் கைப்பற்றினார். 2010 ஐசிசி உலக இருபது20 போட்டித் தொடரில் விளையாடும் வாய்ப்பினைப்பெற்றார். உமர் குல்லுக்கு காயம் ஏற்பட்டதனால் இவருக்கு வாய்ப்பு கிடைத்தது. 


</doc>
<doc id="102389" url="https://ta.wikipedia.org/wiki?curid=102389" title="முகம்மது நசீர்">
முகம்மது நசீர்

முகம்மது நசீர் ("Mohammad Nazir," பிறப்பு: மார்ச்சு 8. 1946, முன்னாள்பாக்கித்தானியத் துடுப்பாட்டக்காரர்). இவர் 14 தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1984 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102390" url="https://ta.wikipedia.org/wiki?curid=102390" title="கான் முகம்மது">
கான் முகம்மது

கான் முகம்மது ("Khan Mohammad," பிறப்பு: சனவரி 1. 1928, இறப்பு சூலை 4. 2009) முன்னாள்பாக்கித்தானியத் துடுப்பாட்டக்காரர்). இவர் 13 தேர்வுத் துடுப்பாட்டப் போட்டிகளிலும், 54 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1958 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102391" url="https://ta.wikipedia.org/wiki?curid=102391" title="முகம்மது கலீல்">
முகம்மது கலீல்

முகம்மது கலீல் ("Mohammad Khalil," பிறப்பு:நவம்பர் 11 1982, முன்னாள் பாக்கித்தானியத் துடுப்பாட்டக்காரர்). இவர் இரண்டு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102393" url="https://ta.wikipedia.org/wiki?curid=102393" title="தேசிய ஊரக சுகாதார இயக்கம் (இந்தியா)">
தேசிய ஊரக சுகாதார இயக்கம் (இந்தியா)

தேசிய ஊரக சுகாதார இயக்கம் "(National Rural Health Mission)" என்பது இந்திய நடுவணரசால் அரசு வழங்கும் நலச்சேவைகள் மக்களுக்கு குறிப்பாக ஊரகப்புறத்தினர், வறியோர், பெண்டிர் மற்றும் குழந்தைகளுக்கு எளிதில் கிட்டும் வகை செய்யும் இலக்கைக் கொண்டு ஆரம்பிக்கப்பட்டது ஆகும்.
இத்திட்டம் 05.04.2005 இல்துவங்கப்பட்டது. இது 2012 ஆம் ஆண்டு வரை செயலில் இருக்கும்.


NRHM திட்டம் குறித்த இந்திய அரசின் இணையத்தளம்


</doc>
<doc id="102396" url="https://ta.wikipedia.org/wiki?curid=102396" title="தேசிய மக்கள் தொகை கொள்கை 2000 (இந்தியா)">
தேசிய மக்கள் தொகை கொள்கை 2000 (இந்தியா)

தேசிய மக்கள் கொள்கை 2000 "(National Population Policy 2000)" என்பது இந்திய அரசு 2010 ஆம் ஆண்டில் எட்டப்பட வேண்டிய வகையில் சில ‌இலக்குகளைக் கொண்டு செயல்படுத்தப்பட்ட நலத்திட்டமாகும்.

இக் கொள்கை மக்கள் தொகை பற்றிய இலக்குகள் மட்டுமின்றி குழந்தை நலம், மகளிர் கல்வி, எய்ட்சு கட்டுப்பாடு போன்றவை குறித்த இலக்குகளையும் முன்வைத்தது.

இந்திய அரசின் மக்கள் தொகை ஆணையத்தின் இணையத்தளம்


</doc>
<doc id="102397" url="https://ta.wikipedia.org/wiki?curid=102397" title="நதீம் கவுரி">
நதீம் கவுரி

நதீம் கவுரி (Nadeem Ghauri, பிறப்பு: அக்டோபர் 12. 1962), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஆறு முதல்தர துடுப்பாட்டப் போட்டிகளிலும்கலந்து கொண்டுள்ளார். 1990 இல் பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102398" url="https://ta.wikipedia.org/wiki?curid=102398" title="நதீம் கான்">
நதீம் கான்

நதீம் கான் ("Nadeem Khan," பிறப்பு: டிசம்பர் 10. 1969), ஒரு பாக்கித்தானியத் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1993 இலிருந்து 1999 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102399" url="https://ta.wikipedia.org/wiki?curid=102399" title="நசீம் உல் கனி">
நசீம் உல் கனி

நசீம் உல் கனி ("Nasim-ul-Ghani", பிறப்பு: மே 10. 1941), ஒரு பாக்கித்தானியத் துடுப்பாட்டக்காரர். இவர் 29 தேர்வுத் துடுப்பாட்டப் போட்டிகளிலும், ஒரு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். 1958 இலிருந்து 1973 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102400" url="https://ta.wikipedia.org/wiki?curid=102400" title="நவ்சாத் அலி">
நவ்சாத் அலி

நவ்சாத் அலி ("Naushad Ali "), பிறப்பு: அக்டோபர் 1. 1943), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், 83 முதல்தர துடுப்பாட்டப் போட்டிகளிலும் கலந்து கொண்டுள்ளார். 1965 இல் பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102403" url="https://ta.wikipedia.org/wiki?curid=102403" title="நவீட் அஞ்சும்">
நவீட் அஞ்சும்

நவீட் அஞ்சும் ("Naved Anjum," பிறப்பு: சூலை 27. 1963), ஒரு பாக்கித்தானியத் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், 13 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1984 இலிருந்து 1992 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102404" url="https://ta.wikipedia.org/wiki?curid=102404" title="நவீட் அஸ்ரப்">
நவீட் அஸ்ரப்

நவீட் அஸ்ரப் ("Naved Ashraf," பிறப்பு: செப்டம்பர் 27. 1974), ஒரு பாக்கித்தானியத் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், 13 முதல்தர துடுப்பாட்டப் போட்டிகளிலும் கலந்து கொண்டுள்ளார். 1998 இலிருந்து 2000 வரை பாக்கித்தான் அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.


</doc>
<doc id="102405" url="https://ta.wikipedia.org/wiki?curid=102405" title="அல் ஹக் (சிற்றிதழ்)">
அல் ஹக் (சிற்றிதழ்)

அல் ஹக் இந்தியா கோட்டக்குப்பத்திலிருந்து 1926ம் ஆண்டில் வெளிவந்த ஒரு இஸ்லாமிய மாதாந்த இதழாகும்.


இஃதோர் இஸ்லாமிய விசயங்களை உண்மையாகப் போதிக்கும் மாதப் பத்திரிகை. 

அல் ஹக் எனும் அரபுப் பதத்தின் பொருள் உண்மை என்பதாகும். 

இதன் முதல் இதழில் அறிவிப்பு எனும் தலைப்பில் பத்திரிகையாசிரியர் பின்வருமாறு இதழின் நோக்கத்தை தெளிவுபடுத்தியிருந்தார். 


</doc>
<doc id="102406" url="https://ta.wikipedia.org/wiki?curid=102406" title="அல்ஹிதாயா நேர்வழி (சிற்றிதழ்)">
அல்ஹிதாயா நேர்வழி (சிற்றிதழ்)

அல்ஹிதாயா நேர்வழி இந்தியா மதுரையிலிருந்து 1970ம் ஆண்டில் வெளிவந்த ஒரு இஸ்லாமிய மாதாந்த இதழாகும். 

அல்ஹிதாயா எனும் பெயரில் இந்தியாவிலும், இலங்கையிலும் பல இதழ்கள் வெளிவந்துள்ளன. அல்ஹிதாயா எனும் அரபுப் பதத்தின் பொருள் நேர்வழி என்பதாகும். இவ்விதழில் அல்ஹிதாயா எனும் பெயருக்குக் கீழ் தமிழில் 'நேர்வழி' என்று குறிக்கப்பட்டிருந்தது. 


சுன்னத் வல் ஜமாஅத் எனும்போது இஸ்லாமிய போதகரான முஹம்மது நபியவர்களின் வழிமுறையை பின்பற்றும் கூட்டத்தாரைக் குறிக்கும். 

சுன்னத் வல்ஜமாஅத் கொள்கை விளக்கத் திங்கள் இதழ்.


</doc>
<doc id="102407" url="https://ta.wikipedia.org/wiki?curid=102407" title="அல் ஹுதா (சிற்றிதழ்)">
அல் ஹுதா (சிற்றிதழ்)

அல் ஹுதா இந்தியா வேலூலிருந்து 1993ம் ஆண்டு முதல் வெளிவரும் ஓர் இஸ்லாமிய முத்திங்கள் இதழாகும். 

அல் ஹுதா எனும் பெயரில் இந்தியாவிலும் இலங்கையிலும் பல இதழ்கள் வெளிவந்துள்ளன. அல் ஹுதா எனும் அரபுப் பதத்தினதும் அல்ஹிதாயா எனும் அரபுப் பதத்தினதும் தமிழ் கருத்து நேர்வழி என்பதாகும். பொதுவாக இஸ்லாமிய கொள்கை விளக்க இதழ்கள் அதாவது நேர்வழியைக் காட்டும் இதழ்கள் என்ற அடிப்படையில் குறித்த பெயரினை கொண்டிருக்கலாம். 



(இ)லஜ்னதுல் ஹுதா. (இ)லஜ்னதுல் ஹுதா எனும்போது இஸ்லாமிய அறிஞர் அமைப்பு என்று பொருள் கொள்ளப்படும்.


</doc>
<doc id="102408" url="https://ta.wikipedia.org/wiki?curid=102408" title="இந்தியாவில் சட்ட உதவி பெறும் உரிமை">
இந்தியாவில் சட்ட உதவி பெறும் உரிமை

இந்தியக் குடியரசில் சட்டத்தின் முன் எல்லோரும் சமம், அனைவருக்கும் சமநீதி கிடைக்க வேண்டும் என்றும் ஏழைகள், எழுத்தறிவு இல்லாதாவர்கள், சமூகத்தில் பிற்படுத்தப்பட்டவர்கள் ஆகியோருக்குத் தங்கள் உரிமைகளை நிலைநாட்டிக் கொள்ள இலவச சட்ட உதவி (free legal aid) அளிக்க வேண்டும் என்றும் இந்திய அரசியலமைப்புச் சட்டத்தில் பிரிவு 39A மூலம் வகை செய்யப்பட்டுள்ளது. இந்த நோக்கத்தை நிறைவேற்றி வைக்க இந்திய அரசு தேசிய சட்ட பணிகள் ஆணையத்தை 1987 ஆம் ஆண்டு இயற்றப்பட்ட சட்ட பணிகள் ஆணைய சட்டத்தின் மூலம் ஏற்படுத்தியது.


அனைத்து மாநிலத் தலைநகரங்கள், மாவட்ட தலைநகரங்கள் மற்றும் எங்கெல்லாம் நீதிமன்றங்கள் உள்ளனவோ அங்கெல்லாம் சட்ட உதவி குழுக்கள் செயல்படுகின்றன. ஒவ்வொரு குழுவிலும், ஆலோசனை மையங்கள் செயல்படுகின்றன. இவை தவிர மாவட்டங்களில் நீதிமன்றங்கள் இல்லாத ஊர்களிலும் சமரச மையங்கள் என்ற அமைப்பு தொடங்கப்பட்டுள்ளது. மேலும் எல்லா மாவட்ட தலைநகரங்களிலும் மற்றும் சில குறிப்பிட்ட ஊர்களிலும் பெண்களுக்கான தனி மையங்களும் தொடங்கப்பட்டுள்ளன.

இந்திய நீதிமன்றங்களில் தேங்கிக்கிடக்கும் வழக்குகளை முடிக்க உதவுவதற்கும் வழக்குகளில் விரைவில் நிவாரணம் பெறுவதற்கும் லோக் அதாலத்துகள் (மக்கள் நீதிமன்றங்கள்) என்ற அமைப்பை சட்ட பணிகள் ஆணையம் உயர் நீதிமன்றத்தின் அனுமதியுடன் 1986 முதல் நடத்திவருகிறது. சட்டபிரச்சனை எழாத வழக்குகளை நீதிமன்றங்களில் இருந்து பிரித்து எடுத்து விவரங்கள் சேகரித்து சம்பந்தப்பட்ட தரப்பினர் இருவரின் வழக்குரைஞர்களின் சம்மதத்துடன் மக்கள் நீதிமன்றத்திற்க்கு எடுத்து செல்லப்படுகிறது. இருதரப்பினரையும் வைத்து அவர்கள் ஒரு உடன்பாடுக்கு வருவதற்கு உதவி செய்து வழக்கு உடனடியாக முடிக்கப்படுகிறது. இது உடன்பாட்டு தீர்வு என்பதால் இதற்கு மெல் முறையீடு கிடையாது.


</doc>
<doc id="102410" url="https://ta.wikipedia.org/wiki?curid=102410" title="மதுரைக் கடையத்தார் மகன் வெண்ணாகனார்">
மதுரைக் கடையத்தார் மகன் வெண்ணாகனார்

மதுரைக் கடையத்தார் மகன் வெண்ணாகனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது குறுந்தொகை 223.

பிரிவிடை வேறுபட்ட கிழத்தியைத் தோழி தேற்றுகிறாள். மனம் தேறுதல் பெறாத கிழத்தி தோழிக்குச் சொல்கிறாள்.

பேரூர் கொண்டாடும் திருவிழாவுக்குச் சென்றுவரலாம் என்கிறாய். அங்கு நல்லவர்கள் பலர் இருப்பார்கள் என்பது உண்மைதான். தாய் அன்று தழல், தட்டை, முறி ஆகியவற்றைத் தந்து தினைப்புனம் காக்க அனுப்பிவைத்தாளே அங்கே என் நலத்தையெல்லாம் உண்டு எடுத்துக்கொண்டு சென்றானே ஒருவன் அவன் இருப்பானா? - என்கிறாள் கிழத்தி


</doc>
<doc id="102412" url="https://ta.wikipedia.org/wiki?curid=102412" title="மதுரை ஓலைக்கடைக் கண்ணம் புகுந்தாராயத்தனார்">
மதுரை ஓலைக்கடைக் கண்ணம் புகுந்தாராயத்தனார்

மதுரை ஓலைக்கடைக்கண்ணம் புகுந்தார் ஆயத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 350.

மதுரையில் ஓலைக்கடைக்கண்ணம் என்பது ஒரு பகுதி. தன் உற்றார் உறவினராகிய ஆயத்தாரோடு இப்பகுதியில் குடியேறிய புலவர் இவர். இவரது இயற்பெயர் தெரியவில்லை. 

அழகிய மகள் ஒருத்தியைத் திருமணம் செய்கொள்வதற்காக வேந்தன் அவளது ஊரை முற்றுகை இட்டிருக்கிறான். அகழிக் கிடங்கைத் தூர்த்துவிட்டான். மதிலைத் தகர்த்துவிட்டான். கொல்லன் பட்டறையில் வடிக்கும் வேல் உலையில் காய்ச்சி எடுக்கப்படும்போது தோன்றுவது போல் இன்னும் வேந்தனின் கண் சிவந்துள்ளது. வளையல் பிறழும் இவளது தோளிலுள்ள சுணங்ககழகு என்ன ஆகுமோ தெரியவில்லை என ஊர்மக்கள் பேசிக்கொள்வதாக இந்தப் பாடல் அமைந்துள்ளது.


</doc>
<doc id="102413" url="https://ta.wikipedia.org/wiki?curid=102413" title="மதுரை இளம்பாலாசிரியன் சேந்தன் கூத்தனார்">
மதுரை இளம்பாலாசிரியன் சேந்தன் கூத்தனார்

மதுரை இளம்பாலாசிரியன் சேந்தன் கூத்தனார் சங்ககாலப் புலவர்களில் ஒருவர். இவரது பாடல்கள் மூன்று உள்ளன. அவை: அகநானூறு 102, 348, நற்றிணை 273 ஆகியவை.

இளம்பாலாசிரியன் = இளஞ்சிறுவர்களுக்குப் பாடம் சொல்லித்தரும் ஆசிரியன்
சேந்தன் - இந்தப் புலவர் கூத்தனாரின் தந்தை. சேந்தன் என்னும் பெயர் சேயோனாகிய முருகனைக் குறிக்கும். 

இரவில் தலைவிக்காகத் தலைவன் காத்திருக்கிறான். அதனை அறியாதவள் போலத் தலைவி தோழியிடம் சொல்கிறாள்.

நாடன் நேற்று வந்தான். இன்று என்ன ஆனான் என்று தெரியவில்லை. ஊர் அலர் தூற்றுகிறது. என் நெற்றி அவனை நினைத்துப் பசந்து கிடக்கிறது. இது என்ன ஆகுமோ தெரியவில்லை - என்கிறாள்.

கானவன் உளைமானைப் போல வலிமை படைத்தவன். தினைக்காவலுக்கு வந்தவன் நன்றாகக் குடித்துவிட்டுக் கழுது என்னும் பரண்மேல் கிடக்கிறான். 

கொடிச்சி தன் கூந்தலை சந்தனப் புகையில் உலர்த்திக்கொண்டு குறிஞ்சிப்பண் பாடுகிறாள். அதனைக் கானவனும் கேட்கவில்லை. தினையை மேயாமல் உறங்கும் யானையும் கேட்டபாடில்லை. இப்படிப்பட்ட நாட்டுத் தலைவன்தான் இந்தப் பாடலின் தலைவன்.

நாடனைத் தேறிய என் நெஞ்சம் இனி என்ன ஆகும்? என்று தலைவி தோழியை வினவுகிறாள்.
பலாச்சுளையையும், இறால் கருவாட்டையும் கலந்து ஊறவைத்த நீர்.
அரியலை மூங்கில் குழாயில் ஊற்றிப் புளிக்கவைத்த கள்வகை.
தோப்பியைத் தழையாடை உடுத்த குறவர் மகளிர் ஊற்றித் தரத் தர வேண்டிய அளவு பருகிய குறவர் இரவில் தினைப்புனம் காவலுக்குச் செல்லாமையால் யானை தினையைக் கவர்ந்து உண்டதைக்கூடப் பொருட்படுத்தாமல் தம் வில்லாற்றல் வலிமையை ஆராய்ந்துகொண்டு திரிவார்களாம்.

இப்படிக் குறவர் திரியும் நாடன் இந்தப் பாட்டுடைத் தலைவன். இவனை நம்பி என் நெஞ்சு என்ன ஆகப்போகிதோ என்று கூறுகிறாள் இந்தப் பாட்டுடைத் தலைவி.

அவன் குன்றநாடன். அவன் குன்றில் யானை நீர் பருகும் சுனையில் பூத்திருக்கும் நீல மலர் போல அவள் கண் பூத்திருக்கிறது. அவன் அவளுக்காகக் காத்திருக்கிறான். அவள் தாய் வேலனை அழைத்து முருகாற்றுப்படுத்தும் விழா நடத்துகிறாள். 

இந்தச் செய்திகளைச் சொல்லித் தோழி அவளோடு(தலைவியோடு) உரையாடிக்கொண்டிருப்பதாக இந்தப் பாடல் சொல்கிறது.


</doc>
<doc id="102414" url="https://ta.wikipedia.org/wiki?curid=102414" title="கால் மாறி ஆடிய படலம்">
கால் மாறி ஆடிய படலம்

கால் மாறி ஆடிய படலம் என்பது சிவபெருமானது அறுபத்து நான்கு திருவிளையாடல்களை விளக்கும் திருவிளையாடல் புராணம் நூலின் 24வது படலமாகும். (செய்யுள் பத்திகள்: 1428 - 1460) இது விருத்த குமார பாலரான படலம் என்பதற்கு அடுத்து வருவதாகும்.

இப்படலத்தில் இராசசேகர பாண்டியனின் வெண்டுதலுக்கு இசைந்து நடராசப் பெருமான் வெள்ளியம்பலத்தில் கால் மாறி ஆடிய திருவிளையாடல் கூறப்படுகிறது.

இராசசேகர பாண்டியன் சிவபெருமானின் வெள்ளியம்பலத்தில் செய்யும் அனந்தத் திருநடனத்தில் மிகுந்த அன்பு கொண்டிருந்தான். அதன் காரணமாக 64 கலைகளில் பரதக் கலை ஒழித்து மற்றையவற்றில் கல்வி வல்லவனாயிருந்தான். அக்காலத்தில் சோழ மன்னவனாயிருந்தவன் கரிகாலன். இவன் அறுபத்து நான்கு கலைகளிலும் வல்லவனாயிருந்தான். ஒருமுறை சோழ நாட்டு அரண்மனைப் புலவன் ஒருவன் இராசசேகர பாண்டியனைப் பார்த்து நீ பரதக் கலையில் பயிற்சி இல்லாதவன்; கரிகாலன் அனைத்தும் கற்றவன் எனக் கூறினான். இதனால் வருந்திய பாண்டியன் தானும் பரதம் பயிலலானான்.

பரதம் பயில்கையில் தனது உடல்வலியை உணர்ந்த பாண்டியன் இறைவனது கால்களும் வலியால் துன்பப் படுமே எனக் கலங்கினான். ஒருநாள் சிவராத்திரி நாளில் வெள்ளியம்பலத் திருக்கூத்தைக் கண்டு கண்ணீர் மல்கிய பாண்டியன் "எம் பெருமானே நின்ற திருவடி எடுத்து வீசி, எடுத்த திருவடி ஊன்றி அடியேன் காணும் படிக் கால் மாறி ஆட வேண்டும். இல்லையேல் நான் இறந்து விடுவேன்" என வேண்டிப் புலம்பினான். இறைவன் பாண்டியனின் அன்புக்குக் கட்டுப்பட்டு இடப்பாதத்தைத் தரையில் ஊன்றி வலப்பாதத்தை எடுத்து வீசி ஆடிக் காட்டினார்.


</doc>
<doc id="102415" url="https://ta.wikipedia.org/wiki?curid=102415" title="எக்சுபெக்ட்">
எக்சுபெக்ட்

எக்சுபெக்ட் என்பது கணினி பிணையத்தில் பல்வேறு ஊடாடல் பணிகளை தன்னியக்கமாக ஆக்க உதவும் ஒரு நிரல் மொழி ஆகும். இதன் முதல் வடிவம் டி.சி.எல் மொழியில் நீட்சியாக எழுதப்பட்டது. தற்போது பெர்ள், பைத்தோன் மொழிகளிலும் இந்த மொழிக்கான பொதிகள் உள்ளன.



</doc>
<doc id="102418" url="https://ta.wikipedia.org/wiki?curid=102418" title="இசுக்கிராப்பி">
இசுக்கிராப்பி

இசுக்கிராப்பி என்பது பைத்தோன் மொழியில் எழுதப்பட்டுள்ள ஒரு மென்பொருள் ஆகும். இது ஒரு ஒரு மேல் நிலை திரை அல்லது பக்கம் சுரண்டும் ஒரு வலை ஊரி சட்டகம் ஆகும். இது வலைத்தளங்களை ஊர்ந்து ஒழுங்குபடுத்தப்பட்ட தகவல்களைச் எடுக்க வல்லது. இது தரவு அகழ்வாய்வு, கண்காணிபு, தன்னியக்க பரிசோதனை போன்ற பல பயன்பாடுகளுக்குப் பயன்படுத்தலாம். 



</doc>
<doc id="102420" url="https://ta.wikipedia.org/wiki?curid=102420" title="மதுரை இளங்கௌசிகனார்">
மதுரை இளங்கௌசிகனார்

மதுரை இளங்கௌசிகனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு 381.
பொருள் தேடப் பிரிந்து சென்ற தலைவன் பாலைநிலச் சுரவழியில் செல்லும்போது தன் தலைவியின் எண்ணம் வரத் தன் நெஞ்சோடு பேசுகிறான்.

வானவன் என்னும் சேரன் அழித்த பகைவர் நாடு போல் அவள் அழிந்த கோலத்தில் பெருமூச்சு விட்டுக்கொண்டிருப்பாள். 
குவளை மொட்டுப் போன்ற அவள் கண் பனியைக் கொட்டிக்கொண்டிருக்கும். அங்கே அவள் அப்படி.

இங்கே நான் வெயில் சுட்டெரிக்கும் சுரவழியில் இருக்கிறேன். இங்கே ஒரு நெடுந்தகை யானையின் கொம்பைப் பிடுங்கி வைத்திருந்தான். ஆண் ஆளி ஒன்று அந்த யானைக்கொம்பை எடுத்து அதன் குருத்தை மென்று தின்றுகொண்டிருக்கிறது. இங்கு நிழலெல்லாம் சுருண்டுகிடக்கிறது. இங்குள்ள வடுகர் தம் வேட்டைநாயுடன் சென்று வேட்டையாடிக் கொண்டுவந்த இறைச்சித் துண்டுகளைக் கழுகினம் கவர்ந்துகொண்டு வானில் பறக்கிறது. - இது இங்கிள்ள நிலை.


</doc>
<doc id="102422" url="https://ta.wikipedia.org/wiki?curid=102422" title="மதுரை இளங்கண்ணிக் கௌசிகனார்">
மதுரை இளங்கண்ணிக் கௌசிகனார்

மதுரை இளங்கண்ணிக் கௌசிகனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 309
வேல், அம்பு போன்ற இரும்புக்கருவிகளின் நுனி சிதையும்படி போரிட்டுப் பகைவரை வெல்வது என்பது பிறரும் செய்யக்கூடியதே ஆகும். ஆனால் இந்த நூழில் வீரன்றைப் போலப் பிறரை அஞ்சும்படி செய்வது அரிது. 

பாசறையில் நூழிலாட்டும் வீரன் இருக்கிறான். புற்றில் பாம்பு இருப்பது போல இருக்கிறான். மன்றத்தில் கொல்லேறு(சிங்கம்) திரிவது போலத் திரிகிறான் என்று கேள்விப்பட்டதும் பகைவர் நடுங்குவர்.

நினைத்தாலே நடுங்கச் செய்யும் போர்த்தொழிலை நூழிலாட்டு என்பர்.


</doc>
