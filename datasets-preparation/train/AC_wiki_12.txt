<doc id="140479" url="https://ta.wikipedia.org/wiki?curid=140479" title="அலவன் ஆட்டல்">
அலவன் ஆட்டல்

வளையில் இருக்கும் நண்டுகளை வெளியில் வரச்செய்து அவை நடந்தோடுவதை வேடிக்கை பார்த்து மகிழ்தல் சங்ககாலப் பருவப்பெண்டளின் விளையாட்டுகளில் ஒன்று. 

கடற்கரை மணலில் சிற்றில் புனந்து விளையாடிய மகளிர் ஆயம், தம் தழையாடை குலுங்க ஓடி, தாழை மரத்து அடியிலிருந்து கடலலை அடித்துவந்து தள்ளிய செந்நண்டுகள் ஓடுவதை வேடிக்கை பார்ப்பார்களாம். 

கடற்கரை மணலில் ஓரை விளையாடும் மகளிரைக் கண்டு அஞ்சி ஈர நண்டு கடலுக்குள் ஓடிவிடுமாம்.

முள்ளி வேரைக் கையில் வைத்துக்கொண்டு சங்ககால மகளிர் காதலனுடன் களவன் வகை நண்டை ஓடியாடச் செய்து வேடிக்கைப் பார்ப்பார்களாம். 


</doc>
<doc id="140483" url="https://ta.wikipedia.org/wiki?curid=140483" title="வளவு">
வளவு

வளவு என்பது பழந்தமிழக நகரமைப்பில் பல வீடுகள் சுற்றி இருக்க நடுவில் ஒரு வட்ட அல்லது செவ்வக அமைப்பை கொண்ட வெற்று பகுதியாகும். இவ்வளவை சுற்றியுள்ள வீடுகளில் பெரும்பாலும் ஒரே சமூகத்தினரே இருப்பர். அச்சமூக மக்களின் சடங்குகள் கேளிக்கைகள் போன்ற நிகழ்ச்சிகளும் இவ்வளவிலேயே நடைபெறும். தற்போதும் தென்காசி நகர் பகுதிகளில் இதை போல் வீடுகள் சுற்றி அமைந்த வளவுகளை பார்க்கலாம்.


</doc>
<doc id="140488" url="https://ta.wikipedia.org/wiki?curid=140488" title="இரண்டாம் சூரியவர்மன்">
இரண்டாம் சூரியவர்மன்

இரண்டாம் சூரியவர்மன் ("Suryavarman II" ([Khmer]) (இறப்புக்குப் பின்னர்: பரமவிஷ்ணுலோகன், "Paramavishnuloka") கெமர் பேரரசை கிபி 1113 முதல் கிபி 1145-1150 வரை ஆண்ட பேரரசர். இவர் கம்போடியாவில் உள்ள அங்கோர் வாட் என்ற பெருமாள் கோயிலைக் கட்டியவர். இது உலகின் மிகப் பெரும் கோயிலாகக் கருதப்படுகிறது. இவருடைய கட்டிடக் கலை, படையெடுப்புகள், சிறந்த அரசாங்கம் முதலியவற்றிற்காக இவரைக் கெமர் பேரரசின் சிறந்த அரசராக வரலாற்று ஆய்வாளர்கள் கருதுகிறார்கள்.

இந்த மன்னன் ஆட்சியில் தலைநகராக அமைந்த இடம் யசோதபுரம் (Yashodapura) ஆகும். மிக நீண்ட, பரந்த நிலப்பிரதேசம் இவன் ஆளுகையில் இருந்தது. வடக்கே சம்பா (Champa), கிழக்குக் கடற்பிரதேசம் மேற்கு பகோன் (Pagon), பர்மா, தெற்கு மலாய் தீபகற்பம் ஆகியவற்றைத் தன் கட்டுப்பாட்டில் வைத்திருந்திருக்கின்றான். இறந்த பின் பரமவிஷ்ணுலோகன் (Paramavishnuloka) என்று பெயர் சூட்டப்பட்டுச் சிறப்பிக்கப்பட்டிருக்கின்றான்.



</doc>
<doc id="140505" url="https://ta.wikipedia.org/wiki?curid=140505" title="பறவைக் காவடி">
பறவைக் காவடி

பறவைக் காவடி என்பது, இந்து சமய வழிபாடு தொடர்பான காவடி எடுத்தலில் ஒரு வகை ஆகும். பெரும்பாலும் முருக வழிபாட்டுடன் தொடர்புடைய இவ்வகைக் காவடி எடுத்தலில், உடலின் பல்வேறு பகுதிகளில் வளைந்த வெள்ளி ஊசிகளைக் குத்தி அவற்றுடன் இணைக்கப்பட்ட கயிறுகளின் மூலம் காவடி எடுப்பவரை, சில்லுகள் பொருத்தப்பட்ட வண்டிகளில் கட்டப்பட்ட உயர்ந்த அமைப்புக்களிலிருந்து முகம் கீழிருக்கும்படி படுக்கை நிலையில் தொங்கவிட்டபடி ஊர்வலமாகக் கொண்டு செல்வர்.


</doc>
<doc id="140507" url="https://ta.wikipedia.org/wiki?curid=140507" title="அன்புப்போர்">
அன்புப்போர்

காதலர்களிடையே ஊடல் காலத்தில் தோன்றும் சொற்போரை அன்புப் போர் எனக் குறிப்பிடுகிறோம். 

சங்கப்பாடல் ஒன்றில் 
என்னும் தொடர்கள் வருகின்றன. 

கணவன் பரத்தையிடமிருந்து மனைவியிடம் வருகிறான். 
ஊடல் நிகழ்கிறது. 

நில் ஆங்கு, நில் ஆங்கு, இவர்தரல் (வராதே) அவள் வீடு என நினைத்தாயா – மனைவி. 
குறும்பூழ்ப் போர் கண்டுவந்தேன். வேறு யாதும் அறியேன் – கணவன். 
நீ அவளுக்கு உன்னைத் தந்து ஈகைப்போர் நடத்தியதை அறிவேன் – மனைவி. 
நீயும் அவளும் ஆண்யானையும் பெண்யானையும் விளையாடும் பார்வைப்போர் நடத்தியது எனக்குத் தெரியும் – மேலும் மனைவி.
அவள் கன்னத்தில் ஒட்டியப்போர் விளையாடிவிட்டு உன் உதடுகளைத் துடைத்துக்கொண்டு வந்திருப்பதும் தெரிகிறது – தொடர்ந்து மனைவி. 

இவற்றைக் காதலர் விளையாட்டு எனலாம்.
சங்ககால விளையாட்டுகள்


</doc>
<doc id="140515" url="https://ta.wikipedia.org/wiki?curid=140515" title="டிரைகிளிசரைடு">
டிரைகிளிசரைடு

டிரைகிளிசரைடு (triglyceride) [TG; டிரையசைல்கிளிசரால்; TAG; டிரையசைல்கிளிசரைடு) எனப்படும் மணமியம் கிளிசரால் மற்றும் மூன்று கொழுப்பு அமிலங்களிலிருந்து வருவிக்கப்பட்டதாகும். பல்வேறு டிரைகிளிசரைடுகள் எண்ணெய் மூலத்தைப் பொருத்து நிறைவுறாக் கொழுப்பாகவோ அல்லது நிறைவுற்ற கொழுப்பாகவோ உள்ளன. நிறைவுறாக் கொழுப்புகள் குறைந்த உருகுநிலையைக் கொண்டவை. எனவே, திரவங்களாகக் காணப்படுகின்றன. நிறைவுற்ற கொழுப்புகள் உயர்ந்த உருகுநிலையைக் கொண்டவை. எனவே, திண்மங்களாகக் காணப்படுகின்றன. டிரைகிளிசரைடுகள், தாவர எண்ணெய்களிலும் (பொதுவாக அதிக அளவு நிறைவுறாக் கொழுப்புகளைக் கொண்டவை), விலங்கு கொழுப்புகளிலும் (பொதுவாக அதிக அளவு நிறைவுற்ற கொழுப்புகளைக் கொண்டவை) முக்கிய கூறுகளாக உள்ளன. மனிதர்களில் உபயோகப்படுத்தாத கலோரிகளைச் சேமிக்கும் வழிமுறையாக டிரைகிளிசரைடுகள் பயன்படுகின்றன. இரத்தத்தில் இவை அதிக அளவு இருப்பது மாச்சத்து மற்றும் கொழுப்புச் சத்து மிகுந்த உணவுகளை உட்கொள்ளுவதுடன் நேரடியாகத் தொடர்புடையதாகும்.

கிளிசரால், மூன்று கொழுப்பு அமிலங்களுடன் இணைவதால் டிரைகிளிசரைடு உருவாகிறது. மதுவில் (ஆல்கஹால்) ஐட்ராக்சில் (HO-) தொகுதி உள்ளது. இதைப்போல கரிம அமிலங்களில் கார்பாக்சில் (-COOH) தொகுதி உள்ளது. ஆல்கஹாலும், கரிம அமிலங்களும் இணைந்து மணமியங்களை உருவாக்குகின்றன. கிளிசரால் மூலக்கூறில் மூன்று ஐட்ராக்சில் (HO-) தொகுதிகள் உள்ளன. ஒவ்வொரு கொழுப்பு அமிலமும் கார்பாக்சில் (-COOH) தொகுதியைக் கொண்டுள்ளன. டிரைகிளிசரைடுகளில், கிளிசராலின் ஐட்ராக்சில் தொகுதிகளுடன் கொழுப்பு அமிலங்களின் கார்பாக்சில் தொகுதிகள் இணைந்து மணமியப் பிணைப்புகளை உருவாக்குகின்றன:

மேற்கண்ட சமன்பாட்டில் உள்ள மூன்று கொழுப்பு அமிலங்கள் (RCOH, R'COH, R<nowiki>"</nowiki>COH) சாதாரணமாக வெவ்வேறாக இருக்கும்.

நம் உடலில் அதிக அளவு டிரைகிளிசரைடுகள் இரத்த ஓட்டத்தில் இருப்பது தமனித் தடிப்பினை உண்டாக்கவும், இதன் விளைவாக இதயத்தமனி நோய்க்கும், வாதத்திற்கும் அடிகோலுகின்றன.

அமெரிக்க இதயக்கழகம் கீழ்காணும் டிரைகிளிசரைடு அளவுகளை வரையறுத்துள்ளது:

இந்த அளவுகள் எட்டிலிருந்து பன்னிரெண்டு மணித்தியாலங்கள் உண்ணாநிலைக்குப் பிறகு கணக்கிடப்பட்டவை. சாப்பிட்ட பிறகு தற்காலிகமாக டிரைகிளிசரைடு அளவுகள் சிலகாலம் அதிகமாகக் காணப்படும்.

அதிக அளவு மாவுப் பொருள்களைக்கொண்ட உணவுகளை உட்கொள்ளும்போதும், மொத்த சக்தி கொள்ளவுகளில் அறுபது சதவிகிதத்திற்கும் மேல் மாவுப் பொருள்களின் பங்கு இருக்கும்போதும் டிரைகிளிசரைடு அளவுகள் அதிகரிக்கின்றன. பரும எண் (BMI; 28+) இருபத்தியெட்டிற்கும் அதிகமாக உள்ளவர்களில், டிரைகிளிசரைடு அளவுகளுக்கும் இன்சுலின் எதிர்பிற்கும் உள்ள வலுவான தொடர்பானது (எடை கூடுதலாக உள்ளவர்களிலும், பருமனாக உள்ளவர்களிலும் பொதுவாகக் காணப்படுவது) மாவுப்பொருள்களால் தூண்டப்படும் உயர்இரத்த டிரைகிளிசரைடு அளவுகளுக்கு முதன்மை காரணியாக உள்ளதாகக் கருதப்படுகின்றது.

அதிக அளவு மாவுப்பொருள்களை சாப்பிடுவது சர்க்கரை உயர்த்தல் குறியீட்டினை அதிகரிக்கிறது. இந்நிலையானது, பெண்களின் அதிக இன்சுலின் உற்பத்திக்கும், டிரைகிளிசரைடு அளவுகள் அதிகமாவதற்கும் காரணமாகிறது.

அதிக அளவு மாவுப்பொருள்களை சாப்பிடுவதால் ஏற்படும் (டிரைகிளிசரைடு அளவுகள் அதிகமாவதையும் சேர்த்து) பாதகமான மாற்றங்கள் ஆண்களைக் காட்டிலும் பெண்களுக்கு இதயநோய் வருவதற்கான உறுதியான இடர்காரணிகளாகக் கண்டறியப்பட்டுள்ளது.

உடற்பயிற்சியின் மூலமாகவும், மீன், ஆளிவிதை எண்ணெய் மற்றும் பிற மூலங்களிலுள்ள ஒமேகா-3 கொழுப்பு அமிலங்களை உட்கொள்வதன் மூலமாகவும் டிரைகிளிசரைடு அளவுகளைக் குறைக்கலாம்.

கார்னிதின் இரத்த டிரைகிளிசரைடு அளவுகளைக் குறைக்கும் ஆற்றலைக் கொண்டது. சில தருணங்களில் நீர்-கொழுப்பு நாட்டமுள்ள ஃபைப்ரேட்டுக்களைப் பயன்படுத்தி டிரைகிளிசரைடு அளவுகள் குறிப்பிடத்தக்க அளவு குறைக்கப்பட்டுள்ளன. அதிக அளவு மது அருந்துவது டிரைகிளிசரைடு அளவுகளை அதிகரிக்கச் செய்யும்.

எண்ணெய் வண்ணம் (குழைவனம்) மற்றும் பூச்சுக்களில் ஆளிவிதையும், அதன் தொடர்புடைய எண்ணெய்களும் முக்கிய பாகங்களாக உள்ளன. ஆளிவிதை எண்ணெயில் இரண்டு மற்றும் மூன்று நிறைவுறாக் கொழுப்பு அமிலப் பகுதிகள் செறிவாக உள்ளதால் உயிர்வளி முன்னிலையில் இது எளிதாகக் கடினப்பட்டு விடுகின்றது. இங்ஙனம் கெட்டிப்படும் தன்மையானது இவ்வித உலர் எண்ணெய்களின் ஒரு தனிப்பட்ட பண்பாகும். இது, உயிர்வளியானது கார்பன் அடித்தளத்தைத் தாக்கும்போது தொடங்கும் பல்படியாக்க முறையினால் விளைகிறது.

கொழுமியம்


</doc>
<doc id="140517" url="https://ta.wikipedia.org/wiki?curid=140517" title="சோதனைச்சாவடி">
சோதனைச்சாவடி

சோதனைச்சாவடி ("Border Checkpoint") என்பது பொதுவாக இருவேறு நாடுகள் அல்லது மாநிலங்கள் ஆட்சிப்பகுதியின் எல்லையில் உள்ள தணிக்கை அமைப்பாகும். இங்கு பயணிகள் மற்றும்/அல்லது பொருட்கள் ஆய்வு செய்யப்படும். பொதுவாக ஒரு நாட்டின் எல்லை பகுதியில் நுழைய தேவைப்படும் அங்கீகரிப்பு இங்கு ஆய்வு செய்யப்படுகிறது. எல்லை அணுகல் பொதுவாக குறிப்பிட்ட எண்ணிக்கையிலான சோதனைச்சாவடிகள் மூலம் கட்டுப்படுத்தப்படுகிறது. இதில் உள்நாட்டு பாதுகாப்பு மற்றும் சுங்கவரி ஆகியனவும் அடங்கும்.

இந்தியாவில் தேசிய நெடுஞ்சாலைகள் தங்க நாற்கரச் சாலைத் திட்டம் அதிவிரைவுச்சாலைகளாக மேம்படுத்தப்பட்டபோது, வாகனங்களுக்கு சுங்கவரி விதிக்கப்பட்டது.


</doc>
<doc id="140519" url="https://ta.wikipedia.org/wiki?curid=140519" title="பஞ்சென் லாமா">
பஞ்சென் லாமா

பஞ்சென் லாமா ("Panchen Lama", ), அல்லது பஞ்சென் எர்தேனி ("Panchen Erdeni", ), திபெத்திய பௌத்த மதத்தின் கெலுக்பா பரம்பரையில் தலாய் லாமாவிற்கு அடுத்து இரண்டாமிடத்தில் உள்ள உயரிய பௌத்த ஆசான் (லாமா) ஆவார். கெலுக்பா பரம்பரையினரே 16வது நூற்றாண்டிலிருந்து 1959இல் திபெத்தியப் புரட்சி வரையிலும் மேற்கு திபெத்தை ஆண்டவர்களாவர். தற்போதைய (பதினொன்றாவது) பஞ்சென் லாமா குறித்து சர்ச்சை நிலவுகிறது; சீன மக்கள் குடியரசு அரசு "கியான்சைன் நோர்பு" என்பவரை பஞ்சென் லாமாவாக அறிவிக்க 14வது தலாய் லாமா மே 14, 1995இல் "கெதுன் சோக்கைல் நியிமா" என அறிவித்துள்ளார். ஆறு அகவையரான நியிமா அறிவிக்கப்பட்ட சில நாட்களிலேயே பொதுமக்கள் பார்வையிலிருந்து காணாமல் போனார். சீன அரசு அதிகாரிகள் இவரை மற்றவர்கள் திபெத்திற்கு வெளியே கூட்டிச்செல்லாதிருக்க தனது பாதுகாவலில் வைத்துள்ளதாக கூறுகின்றனர். திபெத்தியர்களும் மனித உரிமைக் குழுக்களும் இவரது விடுதலையைக் கோரிப் போராடி வருகின்றனர்.




</doc>
<doc id="140526" url="https://ta.wikipedia.org/wiki?curid=140526" title="பத்து மலை">
பத்து மலை

பத்துமலை ("Batu Caves"), என்பது மலேசியாவில் புகழ்பெற்ற ஒரு குகைக் கோயில் ஆகும். சுண்ணாம்புக் குன்றுகளில் இயற்கையாக அமைந்த குகைகளில் அமைந்துள்ள இந்தக் கோயில் மலேசியத் தலைநகர் கோலாலம்பூரில் இருந்து 13 கி.மீ வடக்கே, கோம்பாக் மாவட்டத்தில் உள்ளது. இந்தக் குகைக்கோயிலின் உள்ளே பல குகைகள் உள்ளன. சுண்ணாம்புக் குன்றுகளுக்கு அருகில் செல்லும் பத்து ஆற்றின் (மலாய்: "Sungai Batu"; ஆங்கிலம்: "Batu River") பெயரிலிருந்து பத்துமலை எனும் சொல் வந்தது. இங்குள்ள சுண்ணாம்புக் குன்றுகள் 40 கோடி ஆண்டுகள் பழைமை வாய்ந்தவை. முருகப் பெருமானுக்காகத் தோற்றுவிக்கப்பட்ட இந்தக் கோயிலில் ஆண்டுதோறும் தைப்பூசத் திருவிழா மிகவும் சிறப்பாகக் கொண்டாடப்படுகின்றது.

ஒரு காலத்தில் ஓர் ஒற்றையடிப் பாதையில் சென்று மலையின் உச்சியில் இருக்கும் முருகப் பெருமானை வழிபட்டு வந்த காலம் மாறி இன்று உலக அளவில் புகழ்பெற்று விளங்குகிறது பத்துமலை திருத்தலம். பத்துமலையின் சிகரத்தில் இருக்கும் முருகப் பெருமானின் சன்னிதானத்தை அடைய 272 படிகளை ஏறிச் செல்ல வேண்டும். கோலாலம்பூரில் புகழ்பெற்று விளங்கிய கே.தம்புசாமி பிள்ளை எனும் செல்வந்தரால் 1891 ஆம் ஆண்டு இந்தப் பத்துமலைக் கோயில் உருவாக்கப்பட்டது.

1860 ஆண்டுகளில் பத்துமலைப் பகுதிகளில் வாழ்ந்த சீனர்கள் காய்கறி பயிரிட்டு வந்தனர். அவர்களுடைய விவசாயத்திற்கு உரம் தேவைப்பட்டது. ஆகவே, அவர்கள் பத்துமலைக் குகைகளிலிருந்து வௌவால் சாணத்தைத் தோண்டி எடுத்துப் பயன்படுத்தி வந்துள்ளனர். அதற்கு முன்னர் இந்தக் குகைகளில் தெமுவான் எனும் மலேசியப் பழங்குடியினர் வாழ்ந்து வந்தனர் என்று வரலாற்றுச் சான்றுகள் கூறுகின்றன. இவர்களும் பத்துமலையைத் தங்களின் புனிதத் தலமாகப் பயன்படுத்தி வந்துள்ளனர்.

1878-இல் பத்துமலைப் பகுதிகளில் இருந்த சுண்ணாம்புக் குன்றுகளை ஆய்வு செய்த அமெரிக்க தாவரவியலாளர் வில்லியம் ஹோர்னடே என்பவர் பத்துமலையைப் பற்றி வெளியுலகத்திற்கு அறிவித்தார். பத்துமலையின் பெயர் புகழடைந்தது.அதன் பின்னர் 14 ஆண்டுகள் கழித்து 1891-இல் தம்புசாமிப் பிள்ளை அங்கு ஒரு கோயிலைக் கட்டினார். பத்துமலைக் கோயிலின் நுழைவாயில் ஒரு வேல் வடிவத்தில் இருந்தது அவரைப் பெரிதும் கவர்ந்தது.

பத்துமலைக் கோயில் முருகப் பெருமானுக்கு அர்ப்பணம் செய்யப்பட்டது. அதற்கு முன்னர் 1890-இல் தம்புசாமிப் பிள்ளை கோலாலம்பூரில் ஸ்ரீ மகா மாரியம்மன் கோயிலைத் தோற்றுவித்தார். 1891-இல் பத்துமலையின் குகைக்கோயிலில் ஸ்ரீ சுப்ரமணியர் சிலையை நிலைநாட்டினார். 1892-இல் இருந்து பத்துமலையில் தைப்பூசம் கொண்டாடப்பட்டு வருகிறது. 1920-இல் குகைக் கோயிலுக்குச் செல்ல மரக் கட்டைகளிலான 272 படிக்கட்டுகள் கட்டப்பட்டன. குகைக் கோயில் 100 மீட்டர் உயரத்தில் இருக்கிறது.

பத்துமலையின் அடிவாரத்தில் கலைக்கூட குகை, அருங்காட்சியகக் குகையென இரு குகைக்கோயில்கள் உள்ளன. இந்தக் குகை மையங்கள் 2008 ஆம் ஆண்டு புதுப்பிக்கப்பட்டன. அவற்றில் முருகக் கடவுள் சூரவதம் செய்யும் காட்சிகள் அருங்கலை ஓவியங்களாக வரையப்பட்டுள்ளன. பத்துமலையின் ஆக இடது புறத்தில் இராமாயண குகை உள்ளது. இந்த இராமாயண குகைக்குச் செல்லும் வழியில் 50 அடி உயரம் உள்ள ஓர் அனுமார் சிலையைக் காண முடியும். அனுமாரை குலதெய்வமாக வழிபடுவோருக்காக அங்கே ஒரு கோயிலும் கட்டப்பட்டிருக்கிறது. இந்தக் கோயில் நவம்பர் 2001-இல் திறப்புவிழா கண்டது. இராமாயண குகையில் இராமரின் வாழ்க்கைத் தத்துவங்கள் அழகான ஓவியங்களில் சித்தரிக்கப்பட்டுள்ளன.

உலகிலேயே உயரமான முருகன் சிலை பத்துமலையில் தான் உள்ளது. இதன் உயரம் 42.7 மீட்டர் (140அடி). இதை உருவாக்குவதற்கு மூன்று ஆண்டுகள் பிடித்தன. கட்டுமானச் செலவு 25 இலட்சம் மலேசிய ரிங்கிட். 2006 ஆம் ஆண்டு ஜனவரி மாதம் புனிதத் திறப்புவிழா செய்தார்கள். இந்தச் சிலையின் திறப்பு விழாவின் போது அதற்கு 15 ஆயிரம் ரிங்கிட் மதிப்பிலான சாமந்திப் பூ மாலை சூட்டப்பட்டது. அந்த மாலை சுமார் ஒரு டன் எடை. அதனால், பளு தூக்கும் இயந்திரத்தின் உதவியோடு அந்த மாலை முருகப்பெருமானுக்கு அணிவிக்கப்பட்டது.

பத்துமலை ஸ்ரீ சுப்ரமணியர் கோவிலின் கலை ஓவியத்தை கின்னஸ் உலக சாதனைப் புத்தகத்தில் இடம் பெறச் செய்ய முயற்சி நடந்து வருகிறது. இந்தச் சிலை ஏற்கனவே மலேசிய சாதனை புத்தகத்தில் இடம் பெற்றுள்ளது.சிலையை உருவாக்குவதற்கு 1,550 கன மீட்டர் பைஞ்சுதை (cement), 250 டன் எஃகு கம்பிகள், தாய்லாந்திலிருந்து வரவழைக்கப்பட்ட 300 லிட்டர் தங்கக் கலவை பயன்படுத்தப்பட்டன. 

தமிழ்நாடு, திருவாரூரைச் சேர்ந்த சிற்பி ஆர்.தியாகராஜன் தலைமையில் முருகன் சிலை உருவாக்கம் கண்டது. அவருக்கு உதவியாக 14 சிற்பிகள் பணி புரிந்தனர். சிற்பி ஆர்.தியாகராஜன் மலேசியாவில் பல ஆலய நிர்மாணிப்புகளுக்கு உதவியாக இருந்திருக்கிறார். செபாராங் பிறை, தாசேக் குளுகோர், மாரியம்மன் ஆலயம், பத்துமலை மீனாட்சி அம்மன் சிலை, பத்துமலை ஆஞ்சநேயர் சிலை, கோலாலம்பூர், ஜாலான் புடு, கோர்ட்டு மலை பிள்ளையார் கோயில் போன்றவை அவரின் கைவண்ணங்களே.

இந்தச் சிலை உலகின் பார்வையை தற்போது மலேசியாவின் பக்கம் திருப்பியுள்ளது. உலகிலேயே மிக உயரமான சிலை என்ற சிறப்பினையும் இந்தச் சிலை பெற்றுள்ளது. இந்த சிலையைக் காண்பதற்காகவே 2012ஆம் ஆண்டு தைப்பூசத் திருவிழாவில் 10 லட்சம் பக்தர்கள் கலந்து கொண்டனர்.

பத்துமலை ஸ்ரீ சுப்ரமணியர் ஆலயத்தின் நிர்வாகத்தை ஸ்ரீ மகா மாரியம்மன் ஆலய தேவஸ்தானம் கவனித்து வருகிறது. இந்தத் தேவஸ்தானம் மலேசியாவில் பதிவு செய்யப்பட்ட ஒரு சமய அற நிறுவனமாகும். இது கோலாலம்பூர், ஜாலான் துன் எச்.எஸ்.லீ எனும் முகவரியில் பதிவு செய்யப்பட்டுள்ளது. மலேசியாவில் உள்ள தமிழர் அமைப்புகளில் ஸ்ரீ மகா மாரியம்மன் ஆலய தேவஸ்தானம் தான் மிக மிகப் பழமையானது, மிகவும் பண வசதி படைத்தது. இதன் தலைவர் டத்தோ ஆர். நடராஜா என்பவராவார்

பத்துமலை சுண்ணாம்புக் குகைகளில் பல்வேறு தனித்தன்மை வாய்ந்த தாவரங்களும் விலங்கினங்களும் காணப்படுகின்றன. இந்தச் சுண்ணாம்புக் குகைகள் 40 கோடி ஆண்டுகள் பழைமை வாய்ந்தவை என்பதால் இங்கு காணப்படும் சிறுரக விலங்குகளும் சற்று மாறுபட்டு உள்ளன. அதற்கு ரக சிலந்திகளையும் அல்லது ரக வௌவால்களையும் எடுத்துக்காட்டாகச் சொல்லலாம்.

இங்குள்ள மாக்காவ் குரங்குகள் பத்துமலையைச் சுற்றிப் பார்க்க வருபவர்களிடையே மிகவும் புகழ் பெற்றவை. மனிதர்களுடம் இவை மிக நெருக்கமாகப் பழகுகின்றன. அந்த நெருக்கத்தில் சுற்றுப்பயணிகளை, குறிப்பாகச் சிறுவர்களை அக்குரங்குகள் சில சமயங்களில் கடித்து விடுவதும் உண்டு.

குகைக் கோயிலுக்குக் கீழே இருண்ட குகை உள்ளது. மலேசியாவில் வேறு எங்கும் இல்லாத சில அரிதான விலங்குகள் இங்கு காணப்படுகின்றன. அந்த இருண்ட குகையில் இரண்டு கிலோமீட்டர் நீளத்திற்கு நீண்ட நிலக்குடைவுகள் இருக்கின்றன. குகைகளின் உட்கூரையில் தொங்கும் ஊசிப்பாறைகளும் குகைத் தரையில் சுண்ணக்கல் புற்றுகளையும் ஆயிரக்கணக்கில் காண முடிகின்றது. 

இந்த ஊசிப்பாறைகளும், சுண்ணக்கல் புற்றுகளும் ஆயிரம் ஆயிரம் ஆண்டுகளாகக் குகைத் திரைகள், குகை முத்துக்கள், இரட்டை வழிச் சோழிகள் போன்றவற்றை உருவாக்கி வருகின்றன. பத்துமலைக் குகைகளின் சூழலியலைப் பாதுகாக்கும் பொருட்டு இருண்ட குகையின் உள்ளே பொதுமக்கள் அனுமதிக்கப்படுவதில்லை. இருப்பினும், மலேசிய இயற்கை கழகம் அவ்வப்போது சிறப்பு கல்விச் சுற்றுலாவிற்கு ஏற்பாடு செய்கின்றது.

1970ஆம் ஆண்டு தொடங்கி பத்துமலையின் சுற்று வட்டாரங்களில் நிறைய வீடமைப்புத் திட்டங்கள் உருவாகி விட்டன. கடந்த ஒரு பத்தாண்டில், பத்துமலையின் அருகாமையில் இருந்த சிறு சிறு கிராமங்கள் அப்புறப் படுத்தப்பட்டன. அங்கே பல புதிய தொழில்சாலைகள் உருவாக்கப்பட்டன. கடைகள், பெருங்கடைகள், பேரங்காடிகள் என்று நிறைய வந்துவிட்டன. தாமான் பத்து கேவ்ஸ், தாமான் செலாயாங், தாமான் அமானியா, தாமான் ஸ்ரீ செலாயாங், தாமான் மேடான் பத்து கேவ்ஸ் போன்ற புதிய வீடமைப்புப் பகுதிகளில் ஆயிரக்கணக்கான வீடுகள் கட்டப்பட்டுள்ளன. பத்துமலையின் சுற்று வட்டாரங்களில் புதிய புதிய மேம்பாட்டுத் திட்டங்கள் உருவாக்கப்பட்டால் அவை பத்துமலையின் இயற்கைத் தன்மையைப் பாதிக்கும் என்று மலேசிய இயற்கைக் கழகம் எச்சரிக்கை செய்துள்ளது. பொதுமக்களின் பொழுதுபோக்குத் தளமாக அமைந்திருக்கும் பத்துமலையில் அடர்த்தியான மேம்பாட்டுத் திட்டங்கள் இருக்கக் கூடாது என்று அக்கழகம் கவலை தெரிவிக்கின்றது.

2010 ஜூலை மாதம் பத்துமலையிலிருந்து செந்தூலுக்கு 520 மில்லியன் ரிங்கிட் செலவில் புதிய விரைவு தொடர்வண்டிச் சேவை தொடங்கப்பட்டது. அந்தச் சேவையை மலாயா ரயில்வே நிறுவனம் நடத்துகிறது. இந்த 2012ஆம் ஆண்டில் 10 மில்லியன் ரிங்கிட் செலவில் பத்துமலையில் தொங்கூர்தி (Cable Car) திட்டம் செயல்படுத்தப்படும் என்று அறிவிக்கப்பட்டுள்ளது.



</doc>
<doc id="140530" url="https://ta.wikipedia.org/wiki?curid=140530" title="வேசரம்">
வேசரம்

வேசரம் என்பது இந்திய இந்துக் கோயிற் கட்டடக் கலையமைப்பின் ஒரு பிரிவாகும். பொதுவாக இந்திய இந்துக் கட்டடக் கலைப்பாணிகளை நாகரம், வேசரம், திராவிடம் என்றும், தனியாக பல்வேறு கலைப் பாணிகளாக வகுத்துக் காட்டுவர். 

வேசர கலைப் பாணியில் அமைந்த கட்டுமானங்கள் பொதுவாக விந்திய மலைக்கும் துங்கபத்திரை நதிக்கும் இடையிலமைந்த நிலப்பகுதியிலேயே காணப்படும் என்று சிற்ப சாஸ்திர நூல்கள், ஆகமங்கள் என்பன குறிப்பிடுகின்ற போதிலும் அவற்றைப் பொதுவாக கர்நாடகத்து கட்டுமானங்களிலேயே காணமுடிகின்றது.

முற்காலத்து வாதாபிச் சாளுக்கியரின் கட்டடக் கலையினை மூலமாகக் கொண்டதாக இது அமைகின்றது. ஐகொளே, வாதாபி, பட்டதகல், ஆலம்பூர் ஆகிய நகரங்களில் கி.பி ஏழாம், எட்டாம் நூற்றாண்டுகளைச் சேர்ந்த கற்றளிகள் பல அமையப்பெற்றுள்ளன. அவை நாகர, திராவிட மரபற்குரியவை. ஆனால், கல்யாணிச் சாளுக்கியரின் கட்டுமானங்கள் வேசர மரபிற்குரியன. அவற்றிலே நாகர கலைப்பாணி அருகிச் செல்லும் பாங்கினையும், திராவிட கலைப்பாணியின் மிளிரலையும் காணலாம்.



</doc>
<doc id="140531" url="https://ta.wikipedia.org/wiki?curid=140531" title="டைம்ஸ் நௌவ்">
டைம்ஸ் நௌவ்

டைம்ஸ் நௌவ் மும்பையில் அமைந்துள்ள 24 மணிநேர ஆங்கிலச் செய்தித் தொலைக்காட்சியாகும். இது தெற்காசிய பிராந்தியத்தில் முதன்மையாக ஒளிபரப்புகிறது. இத் தொலைக்காட்சி 2006 ஆம் ஆண்டு பென்னெட், கோல்மன் & கோ.லிமிடெட்., தி டைம்ஸ் ஆஃப் இந்தியாவின் வெளியீட்டாளர்கள் மற்றும் ராய்ட்டர்ஸ் ஆகியோரின் கூட்டு முயற்சியில் ஆரம்பிக்கப்பட்டது. அர்னா கோசுவாமி தலைமை செய்தி ஆசிரியர் ஆவார். சுனில் லல்லா தலைமை நிர்வாக அதிகாரி ஆவார்.


</doc>
<doc id="140539" url="https://ta.wikipedia.org/wiki?curid=140539" title="ஊன்றித் தாண்டல் (சங்ககால விளையாட்டு)">
ஊன்றித் தாண்டல் (சங்ககால விளையாட்டு)

ஊன்றித் தாண்டல் ("pole vault") இக்கால உலக விளையாட்டுகளில் ஒன்று. சங்ககாலத்தில் குன்றக் குறவர்களின் சிறுவர்கள் இது போன்று விளையாடியிருக்கிறார்கள். 

மந்தி தன் வயிற்றில் குட்டியைப் பற்றிக்கொண்டு, மூங்கில் நுனியைப் பற்றி விசிந்தாடித் தவ்வுவது கண்ட குன்றத்துக் குறவரின் புதல்வர்கள் தாமும் மூங்கில் கொம்பைப் பற்றி விசிந்து ஆடி, வெற்றி கண்டு, அந்த வெற்றியை வெளிப்படுத்தக் கைகொட்டி மகிழ்ந்தார்களாம்.



</doc>
<doc id="140540" url="https://ta.wikipedia.org/wiki?curid=140540" title="பண்ணை (விளையாட்டு)">
பண்ணை (விளையாட்டு)

மகளிர் நீரில் பாயும் விளையாட்டுக்குப் பண்ணை என்று பெயர். 

சங்க காலத்தில் ஆற்றங்கரையிலிருந்த மருத மரத்தில் ஏறி ஒருத்தி பண்ணை பாய்ந்தாளாம். 
அது வானத்திலிருந்து நிலத்துக்கு மயில் தன் தோகையை விரித்துக்கொண்டு இறங்குவது போல இருந்த்தாம். 
அவள் அணிந்திருந்த அணிகலன்கள் மயிலின் தோகையிலிருந்த வண்ணப்புள்ளிகள் போல நிழலொளி தந்தனவாம். 

மரந்தை என்னும் ஊரில் சங்க கால மகளிர் கடலில் பாய்ந்து விளையாடினர். அப்போது அவர்கள் அணிந்திருந்த பூக்கள் கடலலையில் மிதந்துவந்தன. 

இராமன், இலக்குவன், விசுவாமித்திரன் மூவரும் மிதிலை நோக்கிச் சென்றுகொண்டிருந்தனர். அப்போது அவர்கள் மகளிர் பந்து, பண்ணை ஆகிய விளையாட்டுகள் விளையாடுவதைப் பார்த்துக்கொண்டே சென்றனர் என்று கம்பர் குறிப்பிடுகிறார். 
பண்ணை என்பது மகளிர் ஆடும் ஒருவகை விளையாட்டு. பண்ணை ஆடும் மகளிர் கையில் கடகம், காதில் குழை, முலையில் பூண், மார்பில் ஆரம். இடையில் நூலாடை, அதனைக் கட்டும் வடகம் என்னும் ஒட்டியாணம் ஆகியவற்றை அணிந்திருப்பர். யாழிசை எழுப்புவோரின் பண்ணிசைக்கு ஏற்ப, பளிங்கால் ஆன சூதாட்ட நாய்க் கற்களைப் பந்தாடுவது போல் தூக்கிப் போட்டுப் பிடித்து விளையாடுவர். உள்ளங்கையில் நாய்க்கல் இருக்கும்போது அது சிவப்பாகத் தோன்றும். இப்படி விளையாடுவோரைப் பார்த்துக்கொண்டே மூவரும் மிதிலை நகரத் தெருவில் சென்றனர். 



</doc>
<doc id="140541" url="https://ta.wikipedia.org/wiki?curid=140541" title="சங்ககால உடல்வித்தை விளையாட்டுகள்">
சங்ககால உடல்வித்தை விளையாட்டுகள்

சங்க இலக்கியங்களில் குறிப்பிடப்பட்டுள்ள உடல்வித்தை விளையாட்டுகள் பல.

கயிற்றில் ஏறி ஆடும் ஆட்டத்தைச் சங்கப்பாடல் கயிறு ஊர் பாணி எனக் குறிப்பிடுகிறது. 

வியலூர் விழாவில் இது நடைபெற்றது. 
மயில் ஒன்று மாம்பழத்தை உண்ணும்போது அது சுனையில் உதிர்ந்துவிட்டதாம். அந்தச் சுனைக்கு இறங்கிய மயில் அந்த நீரைப் பருகிற்றாம். அந்த நீரில் பழுத்த மிளகு, பலா ஆகியனவும் விழுந்து ஊறிக் கள்ளாக ஊறிக் கிடந்த்தாம். எனவே மயில் தள்ளாடித் தள்ளாடி நடந்த்தாம். இது இன்னிசை முழக்கத்துடன் ஆடுமகள் கயிற்றில் ஏறி, வியலூர் விழாவில், ஆடுவது போல இருந்ததாம். 
வையை ஆற்றில் நீராடிய மகளிர் இசைக் கருவிகள் முழங்க ஒருவர் தலைமேல் ஒருவராக நின்று வித்தை காட்டி விளையாடியிருக்கிறார்கள்.
சேரநாட்டில் விளையாட்டுக் காட்டிய மகளிர் பனந்தோப்பில் பலவகையாக நடந்து காட்டியும், உடம்பை வளைத்து ஒசிந்து காட்டியும், வளைந்தாடியும் பலவகையாக வேடிக்கை காட்டியிருக்கிறார்கள். 
மதுரையில் திருமண வீடு ஒன்றில் கொண்டிமகளிர் விளக்கொளியில் விளையாட்டுக் காட்டினர். விளக்கொளி படாத இருளில் அவர்களின் கால்கள் இருந்ததால் அவர்களது ஆட்டம் விசும்பில் ஆடுவது போல இருந்தது. 


</doc>
<doc id="140543" url="https://ta.wikipedia.org/wiki?curid=140543" title="உழலை">
உழலை

உழலை என்பது சங்ககால விளையாட்டுகளில் ஒன்று. இது இக்காலத்தில் கறலாக்கட்டை சுற்றுவது போன்றது. 

மாட்டுத் தொழுவங்களின் வாயிலில் உழலை மரம் போடப்பட்டிருக்கும். வீட்டு நிலை போல இரண்டு கம்பங்கள் நடப்பட்டிருக்கும். அவற்றில் உள்ள துளைகளில் நான்கைந்து அங்குலப் பருமனுள்ள மூங்கில் மரங்கள் சுமார் ஒன்றரை அடி இடைவெளியில் செருகப்பட்டிருக்கும். மாடுகள் உள்ளே செல்லவும், வெளியே வரவும் ஒரு பக்கத்தில் உள்ள துளைகளிலிலிருந்து அந்த மரங்களைக் கழற்றி ஒரு பக்கமாக ஒதுக்கிவிடுவர். இதுதான் உழலைமரம். 

ஏறுதழுவல் விளையாட்டின்போது ஒரு காளை தன்னைத் தழுவிய ஆயனைப் கொம்பால் உழலைமரம் போலக் குத்திச் சுழற்றியதாம்.
உழலைமரம் போலக் காளை தன் கொம்பில் சுழற்றியதாகக் கூறப்படும் செய்தி சிலம்ப விளையாட்டில் கம்பு சுழற்றுவது போலப் பெரிய மரங்களைத் தூக்கிச் சுழற்றுவதைக் காட்டுகிறது. 



</doc>
<doc id="140544" url="https://ta.wikipedia.org/wiki?curid=140544" title="வாள்முனை ஆள்கூற்று முறைமை">
வாள்முனை ஆள்கூற்று முறைமை

கணிதத்தில் வாள்முனை ஆள்கூற்று முறைமை அல்லது வாள்முனை ஆயம் ("Polar coordinate system") அல்லது ஒப்புச்சட்ட முறைமை என்பது ஒரு சமதளத்தில் அமைந்துள்ள எப்புள்ளியையும் முறையாகக் குறிப்பிடும் ஒரு முறைமை ஆகும். இம்முறையில் சமதளத்தில் உள்ள எந்தவொரு புள்ளியையும் ஒரு நீளம், ஒரு கோணம் ஆகிய இரண்டு ஆள்கூறுகளால் குறிக்கப்பெறுகின்றது.

இம் முறையில் நிலையான ஒரு தொடக்கப்புள்ளி உண்டு. சமதளத்தில் உள்ள எப்புள்ளியும் இந்தத் தொடக்கப்புள்ளியில் இருந்து எவ்வளவு தொலைவு உள்ளது, என்று கூறும் நீளம் ஓர் ஆள்கூறு. அந்த நீளத்தை உடைய கோலை அல்லது வாளை, கிடை அச்சில் இருந்து இடஞ்சுழியாகச் சுழற்றி சமதளத்தில் உள்ள அப்புள்ளியை முனை தொடுமாறு இருந்தால் என்ன கோணம் உள்ளதோ, அது மற்றொரு ஆள்கூறாகவும் கொண்டு குறிக்கப்பெறும் ஒரு முறை ஆகும்.

தொடக்கப் புள்ளியைக் நீளம் அளக்கும் ஆரகோலின் அல்லது வாளின் அடிப்புள்ளி என்றும் அழைக்கலாம். இத் தொடக்கப் புள்ளி என்பது கார்ட்டீசிய ஆள்கூற்று முறைமையில் உள்ளது போன்றதே ஆகும். ஆனால் கார்ட்டீசியன் முறைமையில் நீளங்களை அச்சுக்கு இணையாகப் போய் அளப்பது போல் அல்லாமல் நேரடியாக, தொடக்கப் புள்ளியில் இருந்து சமதளத்தில் உள்ள புள்ளியை நேர்கோடால் இணைத்தால் கிட்டுவதே நீளம், அல்லது ஆரத் தொலைவு ஆகும். ஆரக்கோலின் கோணத்தை, கார்ட்டீசிய ஆள்கூற்று முறைமையில் உள்ள கிடை அச்சு (x-அச்சு) திசையில் இருந்து இடஞ்சுழியாக (அதாவது மணிகாட்டித் திசைக்கு எதிர்த்திசையில்) நகர்ந்து அளக்கும் கோணம் ஆகும்.

கோணம், ஆரம் ஆகிய கருத்துருக்களையும் மக்கள் 2500 ஆண்டுகளுக்கும் மேலாக அறிவர். குறிப்பாக கிரேக்க நாட்டு வானியல் அறிஞர் இப்பார்க்கசு (கி.மு 190-120) (Hipparchus) என்பார், வட்டத்தின் ஒவ்வொரு நாணின் நீளத்தையும் அது வட்டத்தின் மையத்தில் தந்த கோணத்தையும் ஓர் அட்டவணையில் பட்டியல் இட்டு இருந்தார். இவருடைய இந்தப் படைப்பில், விண்மீன்களின் இடத்தைக் குறிக்க, வாள்முனை ஆள்கூற்று முறைமை போன்ற குறிப்புகள் இருந்தன.
சுருள்கள் பற்றிய ஒரு நூலில் ("ஆன் இசுப்பைரல்சு" "On Spirals") ஆர்க்கிமிடீசு இன்று ஆர்க்கிமிடியச் சுருள் என்று கூறப்படும் வடிவத்தை விளக்கும் பொழுது, அதில் உள்ள புள்ளிகள் ஒவ்வொன்றின் நீளமும் எவ்வாறு கோணத்தைப் பொருத்தது என்று அவர் கூறியுள்ள இடத்தில், இந்த ஆள்கூற்று முறைமையை ஒட்டிய சில கருத்துகள் ஆளப்பெற்று இருந்தன, ஆனால் இவ் ஆள்கூற்று முறைமை கிரேக்கக் கணிதவியலில் முழுமை பெறவில்லை.

கி.பி 8 ஆம் நூற்றாண்டுக்குப் பிறகு, வானவியலாளர்கள் மெக்காவுக்கு போகும் திசையையும், தோராயத் தொலைவையும் புவியில் எங்கிருந்தும் கணக்கிடும் முறைகளை வளர்த்தெடுத்தனர். ஒன்பதாவது நூற்றாண்டுக்குப் பின் உருண்டை சார்ந்த முக்கோணவியல் முறைகளும், துல்லிய நிலத்தரைப் படம் வரையும் கலைகளும் பெருகின.

வாள்முனை ஆள்கூற்று முறை பற்றிய வரலாறுகள் பல உள்ளன. ஆங்கிலத்தில் ஆர்வர்டுப் பேராசிரியர் சூலியன் லோவெல் கூலெரிட்ச்யு (Julian Lowell Coolidge) எழுதிய "ஆரிச்சின் ஆவ் போலார் கோஆர்டினேட்ஃசு" ("Origin of Polar Coordinates.") என்னும் நூலில் விரிவாக விளக்கியுள்ளார். வாள்முனை ஆள்கூற்று முறையின் கருத்துகளை 17-ஆம் நூற்றாண்டின் நடுப்பகுதியைச் சேர்ந்த "கிரெகுவா டி செயின் வின்சென்ட்டு" (Grégoire de Saint-Vincent) என்பாரும் "போனாவெஞ்சுர காவலியெரி" (Bonaventura Cavalieri) என்பாரும் தாங்கள் தனியாகவே (பிறர் சார்பின்றி) கண்டுபிடித்தார்கள் என்பர். செயின் வின்சென்ட்டு 1625 இல் தனியார் பரிமாற்றத்தில் எழுதிப் பின்னர் 1647 இல் வெளியிட்டார்; அதன் திருந்திய வடிவம் 1653 இல் வெளியாகியது. கவலியெரி முதன்முதலாக ஆர்க்கிமிடீசியச் சுருளுக்குள் சில பரப்புகளைக் கண்டுபிடிக்க வாள்முனை ஆள்கூற்று முறையைப் பயன்படுத்தினார். பிரான்சிய அறிஞர் பிளேசு பாசுக்கல் (Blaise Pascal) அடுத்ததாக பரவளைவுப் பகுதிகளின் நீளத்தைக் கணக்கிட ஆள்கூற்று முறைமையைப் பயன்படுத்தினார்.

1671 -இல் எழுதி, 1736 இல் ஐசாக் நியூட்டன் வெளியிட்ட மெத்தடு ஆவ் "ஃபிளக்ஃசான்சு" ("Method of Fluxions") என்னும் நூலில் "சுருள்களுக்கான ஏழாவது முறை" என்று கூறும் இடத்தில் வாள்முனை ஆள்கூற்று முறைகளுக்கு இடையே மாற்றம் செய்வதைப் பற்றிக் குறிப்பிட்டார். இது தவிர வேறு 9 முறைகளையும் கூறியுள்ளார். "ஆக்டா எருடிட்டோரம்" ("Acta Eruditorum" )(1691) என்னும் ஆய்விதழில் யாக்கோபு பெர்னூலி இம்முறையைப் பயன்படுத்தியுள்ளார்

ஆரக்கோல் நீளத்தைப் பொதுவாக "r" என்றும், கோணத்தை "θ" ("தீட்டா") அல்லது "t" என்று குறிப்பது வழக்கம்.

கோணங்கள் பெரும்பாலும் 360-இன் பாகைகளாகவோ, இரேடியன் (ரேடியன்) அளவிலோ குறிக்கப்பெறும். s (2π ரேடியன் = 360°). நில அளவையியலிலும், கடல், வான் செலவுகளிலும் (பயணங்களிலும்) பொதுவாக 360-இன் பாகைகள் பயன்படுத்தப்படுகின்றன. ஆனால் கணக்கிலும் இயற்பியல் முதலிய துறைகளில் இரேடியன் (ரேடியன்) பயன்படுத்தப்படுகின்றது.

மிகப் பல சூழல்களில் நேர்மக் கோணங்கள் "θ"-கள் (பாசிடிவ் கோணங்கள்) என்பன இடஞ்சுழியாக அளக்கப்படுவன (அதாவது மணிகாட்டி நகரும் திசைக்கு எதிர்த்திசையில் அளக்கப்படுவன).

கிடை அச்சு தொடக்கப் புள்ளியில் தொடங்கி இடமிருந்து வலமாக நீண்டு இருக்கும் என்பதாகக் கொள்ளப்படும்.

வாள்முனியில் உள்ள இரு ஆள்கூறுகள் "r" உம், "θ" உம், கார்ட்டீசிய ஆள்கூறுகள் "x" and "y" ஆகிய இரண்டுக்குமாக மாற்ற முக்கோணவியல் சார்பியங்கள் சைன், கோசைன் ஆகியவற்றைப் பயன்படுத்துவது வழக்கம்:

இதே போல கார்ட்டீசிய ஆள்கூறுகள் "x" உம், "y" உமும் வாள்முனை ஆள்கூறுகள் "r" உம், "θ" -வுமாக மாற்றக் கீழ்க்காணும் முறையைப் பின்பற்றலாம்:

அல்லது

இது ரேடியனில் குறிக்கப்பெறும்"θ" ஐத் தரும் (இடை வெளி (−π, π] யில்)., பாகைகளில் −180° முதல் 180° வரை. இவ் வாய்பாட்டில் வாள் அடி (தொடக்கப் புள்ளி) ககர்ட்டீசிய தொடக்கப்புள்ளியின் ஆள்கூறுகள் என்று கொள்ளுகின்ரது (0,0) ஆரக்கோலின் அடி அச்சு கார்ட்டீசியக் கிடை அச்சு ("x" -அச்சு_ என்று கொள்ளுகின்றது.

பல நிரல் மொழிகளில் வாள்முனை ஆள்கூற்றுகளை கார்ட்டீசிய ஆள்கூற்றுகாளாகவும் எதிர்மாறாகவும் தர வசதிகள் உள்ளன

வட்டத்துக்கான பொதுச் சமன்பாடு, வட்டத்தின் மையம் அல்லது நடுப்புள்ளி என்றும் ஆரம் "a" என்றும் கொண்டால்,

இதனைப் வெவ்வேறு விதமாகக் குறிப்பிட்ட சூழலுக்கு எளிமையாக மாற்றி அமைக்கலாம்.
என்பது மையப்புளி தொடக்கப்புள்ளியிலும், அதன் ஆரம் "a" என்றும் இருப்பதற்கான சமன்பாடு.

ஆரம் = என்றாலோ, தொடக்கப்புள்ளி வட்டத்தின் பரிதியின் இருந்தாலோ, அவ் வட்டத்தின் சமன்பாடு கீழ்க்காணுமாறு மாறும். 

பொதுவாக, ஆரம் என்பதற்கான தீர்வாகக் கண்டால், வட்டத்தின் சமன்பாடு கீழ்க்காண்பதாகும்:
வர்கமூலத்திற்கு (இருமடி வேருக்கு) முன்னே எதிர்மக் குறி (நெகட்டிவ் குறி) இருந்தாலும் இதே தீர்வே கிட்டும்.

ஆரக்கோல் அல்லது வாள் வழியாக ஓடும் கோடுகளைக் கீழ்க்காணுமாறு எழுதலாம்: 
மேலே உள்ளதில் φ என்பது கோட்டின் உயர்ந்திருக்கும் முகம்; அதாவது, இதில் "m" என்பது கார்ட்டீசிய ஆள்கூற்று முறைமையில் கோட்டின் சாய்வு (slope),
ஆரக்கோல் வழியாகச் செல்லாத , அதனை ("r", φ) என்னும் புள்ளியில் செங்குத்தாக வெட்டும் கோட்டைக் கீழ்க்காணும் சமன்பாட்டால் குறிக்கலாம்: 

வேறுவிதமாகக் கூறினால் ("r", φ) என்னும் புள்ளியில், தொடுகோடு (தாஞ்சன்ட்டு) "r" என்னும் ஆரமுள்ள கற்பனை வட்டத்தைவ் வெட்டும்.

வாள்முனைக்கூற்று ரோசா என்பது பல அடுக்குள்ள பூ போன்ற வடிவம் கொண்ட நன்கு அறியப்பெற்ற கணிதவடிவம். இதன் வாள்முனைக்கூற்றுச் சமன்பாட்டை, மாறா φ (0 -ஐயும் சேர்த்து) நிலைகளில், எளிதாகக் கீழ்க்காணுமாறு எழுதலாம் 
இப்பொழுது "k" என்பது முழு எண்ணாகக் கொண்டால், இச்சமன்பாடுகள் k என்பது ஒற்றைப்படை எண்ணாக இருந்தால் "k"-இதழ்கள் கொண்ட ரோசாவின்" வடிவத்தைக் காட்டும், k என்பது இரட்டைப்படை எண்ணாக இருந்தால 2"k"-இதழ்கள் கொண்ட ரோசாப் பூவாகக் காட்டும். k என்பது முழு எண்ணாக இல்லாமல் விகிதமுறு எண்ணாகக் கொண்டால், ரோசாப்பூ போன்ற ஆனால் இதழ்கள் ஒன்றான்மீது ஒன்றாக கலந்து காணப்படும். ஆனால் இந்தச் சமன்பாடுகள் எப்பொழுதும் 2, 6, 10, 14, etc. ஆகிய எண்ணிக்கை உடைய இதழ்களை உடைய பூக்களைக் காட்டாது (ஏனெனில் k = 1, 3, 5, 7... என்று இருந்தால் அவை ஒற்றைப்படையாகும், எனவே 2, 6, 10, 14.. முதலியவற்றைப் பெறமுடியாது). மாறி "a" என்பது இதழின் நீளத்தை உறுதி செய்யும். 

ஆர்க்கிமிடீயச் சுருள் என்பது ஆர்க்கிமிடீசால் கண்டுபிடிக்கப்பட்ட கணித உலகில் நன்கு அறியப்பட்ட வடிவம். இதனை வாள்முனை ஆள்கூற்று முறைமையில் எளிதாக வடித்துக்காட்டலாம். இதனைக் கீழ்க்காணும் சமன்பாட்டால் குறிக்கலாம்:
இதில் "a" என்னும் மாறியை மாற்றினால் இச்சுருள் திரும்பும் (சுழலும்), ஆனால் "b" என்பது இதன் கரங்களுக்கு (கைகளுக்கு) இடையே உள்ள தொலைவைக் கட்டுப்படுத்தும், ஆனால் இது ஒவ்வொரு சுருளுக்கும் அவற்றுள் மாறா மதிப்பு. ஆர்க்கிமிடீயச் சுருளில் இரண்டு கைகள் அல்லது கிளைகள் உள்ளன. ஒன்று நேர்ம மதிப்புக் கோணங்களுக்கும் , மற்றது எதிர்ம மதிப்புக் கோணங்களுக்கும் ஆகும். இந்த இரண்டு கிளைகளும் தொடக்கப் புள்ளியில் (வாள் அடியில்) சீராய் இணைந்திருக்கும். 90°/270° கோட்டில் ஒரு கிளையை ஆடியில் எதிரொளிர்ப்பாகக் கொண்டால் மற்ற கிளை கிட்டும். கூம்பு வெட்டால் கிட்டும் வளைவுகளுக்குப் பிறது இதுவே கணித நூல்களில் விளக்கப்பட்ட ஒன்று. இதனை வாள்முனைக் கூற்று முறைமையில் சிறப்பாக விளக்கக்கூடிய ஒரு வளைகோடு.

வாள் அடிப்புள்ளியில் ஒரு குவிய மையமும், 0° ஆரக்கோலில் (வாளில்) ஏதோ ஓரிடத்தில் மற்றொரு குவிய மையமும் கொண்டவாறு (அதாவது எடுத்துக்காட்டாக நீள் வட்டத்தின் பெரிய அச்சு கிடையாக இருக்குமாறு அமைந்த) ஒரு கூம்பு வெட்டு ஒன்றின் சமன்பாட்டைக் கீழ்க்காணுமாறு எழுதலாம்.

இதில் "e" என்பது மைய விலகுமை (eccentricity), formula_15 என்பது அரைச் செவ்வகலம் (அதாவது குவியப்புள்ளியில் செங்குத்தாக நீள்வட்டத்தின் வளைகோட்டில் முட்டும் தொலைவு). மைய விலகுமை ஆக இருந்தால் இந்தச் சமன்பாடு ஒரு மீபரவளைவை உருவாக்கும்; மாறாக மைய விலகுமை ஆக இருந்தால் ஒரு பரவளைவை உருவாக்கும், மைய விலகுமை ஆக இருந்தால் நீள்வட்டத்தை வடிக்கும். கடைசியாக சிறப்பு நிலையாகிய மைய விலகுமை சுழியாக, அதாவது ஆக இருந்தால், கிட்டுவது formula_15 என்னும் ஆரம் கொண்ட வட்டம்.

வாள்முனை ஆள்கூறுகளக் கொண்டு நுண்கணிதம் வழி வரும் பயன்பாடுகளுக்கும் பயன்படுத்தலாம் ணுகலாம்.

கோண ஆள்கூறு "θ" ஐ இப்பகுதியில் ரேடியனில் குறிக்கப்பட்டுள்ளது; இதுவே பொதுவாக நுண்கணித முறைகளில் பயன்படுத்தும் முறையும் ஆகும்

முதலில் என்றும், என்றும் கொண்டு, கார்ட்டீசிய ஆள்கூறுகளுக்கும், வாள்முனை ஆள்கூறுகளுக்கும் இடையே தொடர்பு ஏற்படுத்திக் கொள்ளலாம். எடுத்துக்காட்டாக, நாம், "u"("x","y") என்னும் சார்பியத்தை ("சார்பை") எடுத்துக்கொண்டால், கீழ்க்கண்ட உண்மைகளை எழுதிக்கொள்ளலாம்:

அல்லது

எனவே, கீழ்க்காணும் வாய்பாடுகளை எட்டுகிறோம்:

வாள்முனை ஆள்கூறுகளால் விளக்கப்படும் ஒரு வளைகோட்டுக்கு "r"("θ") என்னும் புள்ளியில், கார்ட்டீசிய சாய்வுகளையும் தொடுகோடுகளையும் (தாஞ்சன்களையும்) கண்டுபிடிக்க, முதலில் இவ்வளைகோட்டை ஒரு பண்பளவுருச் சமன்பாடுகள் (parametric equations) வடிவில் எழுதிக்கொள்ள வேண்டும். 

இரண்டு சமன்பாடுகளையும் "θ" ஐ அடிப்படையாகக் கொண்டு நுண்பகுப்பியம் (நுண்வகையீடு) செய்தால் கிட்டுவன:

இரண்டாவது சமனபாட்டை முதலால் வகுத்தால் என்னும் புள்ளியில் கார்ட்டீசிய சாய்கோட்டு மதிப்பு கிட்டுகின்றது:

மற்ற பயனுடைய வாள்முனை ஆள்கூற்று வாய்பாடுகளைக் காண, குறிப்பாக விரிகை (divergence), சரிவு (சாய்வு விகிதம்)(gradient), இலப்லாசியன் (Laplacian) ஆகியவற்றைக் காண வளையச்சு ஆள்கூற்று முறைமையைப் பார்க்கவும்.




</doc>
<doc id="140547" url="https://ta.wikipedia.org/wiki?curid=140547" title="ஆங்கிலேய-மைசூர்ப் போர்கள்">
ஆங்கிலேய-மைசூர்ப் போர்கள்

ஆங்கிலேய-மைசூர்ப் போர்கள் அல்லது ஆங்கில-மைசூர்ப் போர்கள் ("Anglo-Mysore Wars") என்பன 18ம் நூற்றாண்டின் இறுதிப் பகுதியில் இந்தியாவில் பிரித்தானிய கிழக்கிந்திய நிறுவனத்துக்கும் மைசூர் அரசுக்கும் இடையே நடைபெற்ற நான்கு போர்களைக் குறிக்கிறது. இப்போர்கள் தென்னிந்தியாவில் பிரித்தானிய ஆதிக்கத்தை நிறுவுவதில் பெரும்பங்காற்றின.

இப்போர்களில் மைசூர் அரசுக்கு ஐதர் அலியும் பின் அவரது மகன் திப்பு சுல்தானும் தலைமை தாங்கினர். சென்னை மாகாணத்தின் கிழக்கிந்தியக் கம்பனிப் படைகள் அவர்களை எதிர்த்துப் போரிட்டன. முதலாம் ஆங்கிலேய மைசூர் போரில் ஐதர் அலி வெற்றி பெற்று முடிவுகள் அவருக்கு சாதகமாக முடிந்தன. 

இரண்டாம் போர் இரு தரப்புக்கும் வெற்றியின்றி சமநிலையில் முடிவடைந்தது. 

மூன்றாம் போரும் நான்காம் போரும் ஆங்கிலேய வெற்றியில் முடிவடைந்தன. 

நான்காம் போரில் திப்பு சுல்தான் கொல்லப்பட்டார். மைசூர் அரசின் பெரும்பாலான பகுதிகள் சென்னை மாகாணம் மற்றும் ஆங்கிலேயக் கூட்டணியில் இடம் பெற்ற ஐதராபாத் நிசாம், மராத்தியர்கள் ஆகியோரது கட்டுப்பாட்டில் வந்தன. மைசூர் நகரும் அதன் சுற்றுப்புறப் பகுதிகள் சில மற்றும் உடையார் வம்சத்தைச் சேர்ந்த அரசரிடம் ஒப்படைக்கப்பட்டன.



</doc>
<doc id="140560" url="https://ta.wikipedia.org/wiki?curid=140560" title="பிணையூபம்">
பிணையூபம்

பிணையூபம் என்னும் விளையாட்டு இக்காலத்தில் சாரணச் சிறுவர் செய்து காட்டும் பிரமிட் விளையாட்டைப் போன்றது. 

சங்ககால அரசன் தலையாலங்கானத்துச் செருவென்ற பாண்டியன் நெடுஞ்செழியன் குற்றாலப் பகுதியை வென்றான். அந்த வெற்றிக் களத்தில் பிணையூபம் எழுந்து ஆடிய செய்தி கூறப்படுகிறது. 


</doc>
<doc id="140562" url="https://ta.wikipedia.org/wiki?curid=140562" title="பழனிசெட்டிபட்டி அணை">
பழனிசெட்டிபட்டி அணை

பழனிசெட்டிபட்டி அணை என்பது தமிழ்நாட்டிலுள்ள தேனி மாவட்டம் பழனிசெட்டிபட்டியின் கிழக்குப் பகுதியில் செல்லும் முல்லைப் பெரியாற்றின் குறுக்காக கட்டப்பட்டுள்ள ஒரு தடுப்பணை ஆகும். பழனியப்பன் செட்டியார் என்பவரால் கட்டப்பட்டுள்ள இந்த அணையின் மேற்பகுதியில், பழனிசெட்டிபட்டி பகுதியிலுள்ள விவசாய நிலங்களுக்குத் தேவையான நீரைக் கொண்டு செல்வதற்கான வாய்க்கால் ஒன்று உள்ளது. ஆங்கிலேயர் ஆட்சிக்காலத்தில் இந்த அணையைக் கட்டுவித்த பழனியப்பன் செட்டியார் குடும்பத்தினருக்கு இந்த அணையிலிருந்து தேவையான நீரை எடுத்துக் கொள்ளவும், அணையைப் பராமரிக்கும் பொறுப்பும் செப்புப் பட்டயமாக எழுதி வழங்கப்பட்டு இருப்பதாக பழனியப்பன் செட்டியார் வாரிசுகள் தெரிவிக்கின்றனர். மேலும் இந்த அணையைச் சுற்றியுள்ள பகுதிகளையும் இந்தக் குடும்பத்தினருக்கு வழங்கியதாகவும் அவர்கள் தெரிவிக்கின்றனர். இதனால் விவசாய நிலங்களுக்குத் தேவையான தண்ணீரை பழனியப்பன் செட்டியார் வாரிசுகளால் அமைக்கப்பட்டுள்ள பழனியப்பா பாசன பரிபாலன சபை எனும் அமைப்பால் நீர்ப்பாசனத்திற்கான வாய்க்கால்கள், தடுப்பணைகள், மதகுகள் போன்றவை அமைக்கப்பட்டு அவர்களாலேயே நிர்வகிக்கப்பட்டு வருகிறது. இந்த அணையின் மேற்பகுதியில் சில உள்ளாட்சி அமைப்புகளுக்கான குடிநீரேற்று நிலையங்கள் அமைக்கப்பட்டுள்ளன.

விவசாய நிலங்களுக்கு நீர் அளிக்கும் பொறுப்பு தமிழ்நாடு அரசின் பொதுப்பணித்துறையின் கீழ் இருந்தாலும், இந்த ஊரில் பழனியப்பா பாசன பரிபாலன சபை எனும் அமைப்பின் நிர்வாகத்தின் கீழ் உள்ளது. பழனிசெட்டிபட்டி அணையின் மேல் பகுதியில் பிரிக்கப்படும் வாய்க்கால் வழியாக கொண்டு செல்லப்படும் தண்ணீர் முதலில் மணல்வாரி என அழைக்கப்படும் பகுதியில் தடுக்கப்பட்டு அதிலிருந்து தண்ணீரின் ஒரு பகுதி பிரிக்கப்படுகிறது. இந்தத் தண்ணீர் மதகுகள் வழியாகக் கீழ்பகுதிக்குக் கொண்டு வரப்படுகிறது. இப்பகுதியிலுள்ள வாய்க்காலில் சலவைத் தொழிலாளர்கள் சலவை செய்வதற்கான வசதிகள் செய்யப்பட்டுள்ளன. இந்த மணல்வாரியிலிருந்து பிரிந்து வரும் நீர் சிறிய அருவி போல் கீழே விழுகிறது. இது பார்க்க அழகாக இருப்பதுடன், குளிப்பதற்கும் வசதியுடையதாக இருக்கிறது. மணல்வாரிப் பகுதிக்கு அடுத்ததாக முருகிப் பகுதி என அழைக்கப்படும் இடத்தில் ஒரு தடுப்பணை கட்டி அங்கிருந்து வயல்களுக்குத் தேவையான நீர் கொண்டு செல்லும் வாய்க்காலுக்குச் செல்வதற்கேற்றவாறு மதகுகள் அமைக்கப்பட்டுள்ளன. 

இந்த அணையின் மேற்பகுதியில் தேனி - அல்லிநகரம் நகராட்சிக்கான இயல்நீர் குடிநீரேற்று நிலையம் உள்ளது. இந்தக் குடிநீரேற்று நிலையத்திலிருந்து எடுக்கப்படும் நீர் சுத்திகரிக்கப்பட்டு தேனி - அல்லிநகரம் நகராட்சிப் பகுதி மக்களுக்கு வினியோகிக்கப்பட்டு வருகிறது. இது தேனி நகரின் 75 சதவிகிதக் குடிநீர்த் தேவையை நிறைவேற்றுகிறது. பழனிசெட்டிபட்டி பேரூராட்சிக்கான குடிநீர்த் தேவையினை நிறைவு செய்ய பழனிசெட்டிபட்டி பேரூராட்சிக்கான உறைகிணறு குடிநீரேற்று நிலையமும் இங்கு அமைந்துள்ளது. இது தவிர வேறு சில கிராமங்களுக்கான குடிநீரேற்று நிலையங்களும் அணையின் மேற்பகுதியில் அமைக்கப்பட்டுள்ளன.

பழனிசெட்டிபட்டி அணையின் மேற்குப் பகுதியில் அமைந்துள்ள பனைமரத் தோப்பினுள் கருப்பசாமிக் கோயில் ஒன்று உள்ளது. இக்கோயில் தெய்வமான கருப்பசாமி இவ்வூரின் காவல் தெய்வமாக உள்ளதாக இந்த ஊர் மக்கள் தெரிவிக்கின்றனர்.


</doc>
<doc id="140567" url="https://ta.wikipedia.org/wiki?curid=140567" title="யூபம் (தூண்)">
யூபம் (தூண்)

யூபம் என்பது கொடிக்கம்பம். 
இக்காலத்தில் கோயில்களில் நடப்பட்டிருக்கும் கொடிக்கம்பம் போல நடப்படுவது. 
வேள்வி செய்யும் இடங்களிலும், வெற்றி பெற்ற களங்களிலும் இது நடப்படும். 

நெட்டிமையார் என்னும் புலவர் முதுகுடுமிப் பெருவழுதி என்னும் பாண்டிய அரசனைப் பாடும்போது நீ நாட்டிய வெற்றித்தூண் அதிகமா, வேள்வித்தூண் அதிகமா எனக் கூறி வியக்கும்போது அந்தத் தூண்களை யூபம் எனக் குறிப்பிடுகிறார். 

கருங்குழலாதனார் என்னும் புலவர் சோழன் கரிகாற் பெருவளத்தான் போர்களத்திலேயே வேதவேள்வி யூபநெடுந்தூண் நாட்டியது பற்றிக் குறிப்பிடுகிறார். 

ஏழாம் பதிற்றுப்பத்தின் தலைவன் செல்வக்கடுங்கோ வாழியாதன் என்னும் சேரமன்னன் வெற்றிக்களத்தில் யூபம் நட்டது பற்றிய குறிப்பு உள்ளது. 


</doc>
<doc id="140568" url="https://ta.wikipedia.org/wiki?curid=140568" title="இந்திய கவுன்சில்கள் சட்டம், 1861">
இந்திய கவுன்சில்கள் சட்டம், 1861

இந்திய கவுன்சில்கள் சட்டம், 1861 ("Indian Councils Act 1861") ஐக்கிய இராச்சியத்தின் நாடாளுமன்றத்தால் 1861 இல் இயற்றப்பட்ட ஒரு சட்டம். இது பிரித்தானிய இந்தியாவின் அரச பிரதிநிதி (வைஸ்ராய்) மற்றும் மாகாண ஆளுனர்களின் நிருவாகக் குழுக்களுக்கு சட்டமியற்றும் உரிமைகளை அளித்தது. இதனால் ஆலோசனை வழங்கும் அமைப்புகளாக இருந்த நிருவாகக் குழுக்கள் அமைச்சரவை அமைப்புகளாக மாற்றப்பட்டு அவற்றின் உறுப்பினர்கள் குறிப்பிட்ட துறைகளுக்குப் பொறுப்பேற்றனர். இந்திய வைஸ்ராயின் நிருவாகக் குழுவில் ஆறு சாதாரண உறுப்பினர்கள் இடம் பெற்றிருந்தனர். அவர்கள் உள்துறை, வருவாய், நிருவாகம், சட்டம், நிதி, பொதுப்பணிகள் போன்ற துறைகளுக்குப் பொறுப்பேற்றனர். இவர்களைத் தவிர, இந்தியப் படையின் முதற்பெரும் தளபதியும் சிறப்பு உறுப்பினராக நிருவாகக் குழுவில் இடம் பெற்றார். உறுப்பினர்கள் எடுக்கும் முடிவுகளைப் புறந்தள்ள வைஸ்ராய்க்கு அதிகாரம் வழங்கப்பட்டிருந்தது. இச்சட்டம் கல்கத்தாவில் செயல்பட்ட வைஸ்ராயின் நிருவாகக் குழுவுக்கு பிரித்தானிய இந்தியா முழுவதும் அதிகாரம் செலுத்த உரிமை வழங்கியது.


</doc>
<doc id="140571" url="https://ta.wikipedia.org/wiki?curid=140571" title="மாங்குப்பை பச்சியம்மன் கோயில்">
மாங்குப்பை பச்சியம்மன் கோயில்

பச்சியம்மன் கோயில் தமிழ்நாட்டின் சேலம் மாவட்டம்,ஓமலூர் வட்டத்தில், மாங்குப்பை ஊராட்சியில் அமைந்துள்ளது. இக்கோயில் ஒரு நாட்டுப்புறக் கோயிலாகும்.
இக்கோயில் சேலம் புதிய பேருந்து நிலையத்திலிருந்து 10 கல் தொலைவில் அமைந்துள்ளது.

வேண்டுதலின் பொருட்டு மனதில் உருவாகும் எண்ணங்களை தாளில் எழுதி அவற்றை தெய்வம் நிறைவேற்றும் என்னும் நம்பிக்கையில்,இக்கோயிலின் மரத்தில் கட்டி விடுகின்றனர்.

ஆண்டு தோறும் இக்கோயிலில் திருவிழா நடைபெறும். திருவிழாவின் போது மக்கள் பொங்கல் வைத்தல், பச்சியம்மனுக்கு காணிக்கை செலுத்துதல் போன்றவற்றை மேற்கொள்கின்றனர்.திருவிழாவின் போது பம்பை அடித்து பம்பைக்காரர் பச்சியம்மன் பாடலைப் பாடுவார்.


</doc>
<doc id="140578" url="https://ta.wikipedia.org/wiki?curid=140578" title=".இந்தியா">
.இந்தியா

.இந்தியா (ஆங்கிலம்: ".in", தேவநாகரி: ".भारत", உருது: ".بھارت", தெலுங்கு: ".భారత్", குஜராத்தி: ".ભારત", பஞ்சாபி: .ਭਾਰਤ, வங்காளம்: ."ভারত") என்பது இந்தியாவுக்கான இணையத்தின் உயர் ஆள்களப் பெயராகும். ஆங்கிலத்தில் அமைந்த ".in" ஆள்களப் பெயரானது 1989ஆம் ஆண்டு அறிமுகப்படுத்தப்பட்டது. இந்த ஆள்களப் பெயர் இந்திய இணையப் பெயர்ப் பதிவகத்தால் கட்டுப்படுத்தப்படுகின்றது. இந்திய இணையப் பெயர்ப் பதிவகம் இந்திய அரசாங்கத்தால் நியமிக்கப்பட்ட நிறுவனமாகும்.


ஆறு உப ஆள்களப் பெயர்கள் தகுதியுள்ள இந்திய நிறுவனங்களுக்கு ஒதுக்கீடு செய்யப்பட்டுள்ளன. அவையாவன:-

22 உள்நாட்டு மொழிகளில் ஆள்களப் பெயர் பெறுவதற்கு இந்திய அரசாங்கம் திட்டமிட்டுள்ளது. அவை 2012இன் நடுப்பகுதியில் அறிமுகப்படுத்தப்படலாம் என எதிர்பார்க்கப்படுகின்றது.


</doc>
<doc id="140579" url="https://ta.wikipedia.org/wiki?curid=140579" title="நிலைகாட்டி">
நிலைகாட்டி

நிலைகாட்டி (ஆங்கிலம்: "Cursor") என்பது கணினித் திரை அல்லது ஏனைய காட்சிச் சாதனங்களுள் ஒன்றில் அமைவிடத்தைக் காட்டுவதற்காகப் பயன்படுத்தப்படும். விட்டு விட்டுத் தோன்றும் உரைக்காட்டியானது சில சந்தர்ப்பங்களில் விடுபடல் சுட்டுக்குறி என்றும் அழைக்கப்படும். அதே போல சுட்டி நிலைகாட்டியானது சுட்டி என அழைக்கப்படும்.

பெரும்பாலான கட்டளைக் கோட்டு இடைமுகங்களிலும் உரை திருத்திகளிலும் உரைக்காட்டியானது கீழ்க் கோடு, செவ்வகம், கிடைக் கோடு என்பனவற்றுள் ஏதேனுமொன்றால் காட்டப்படும். உரைக்காட்டியானது விட்டு விட்டுத் தோன்றக் கூடியதாகவோ நிலையாகவோ இருக்கும். பயனரால் இடப்படும் உரை உரைக்காட்டி தோன்றும் இடத்தில் இடப்படும்.

புள்ளித் துணையுறுப்பின் (பெரும்பாலும் சுட்டியின்) அசைவுகளைத் திரையில் செயற்படுத்துவதற்குச் சுட்டி பயன்படுத்தப்படும். சுட்டி பல வகைப்படும். வெவ்வேறு இயங்குதளங்களில் வெவ்வேறு சுட்டிகள் பயன்படுத்தப்படுகின்றன.


</doc>
<doc id="140583" url="https://ta.wikipedia.org/wiki?curid=140583" title="சோளிங்கர்">
சோளிங்கர்

சோளிங்கர் (திருக்கடிகை)() வேலூர் மாவட்டத்தில் வாலாஜா வட்டத்தில் உள்ள சிறு நகரமாகும். சோளிங்கர் 108 வைணவ திவ்யதேசங்களில் ஒன்றான யோகநரசிம்ம பெருமாள் கோவிலுக்குப் பெயர் பெற்றதாகும். பண்டைய காலத்தில் இந்நகரம் சோழர்களாலும் பின்பு ஆற்காடு நவாபு மற்றும் திப்பு சுல்தானாலும் ஆளப்பட்டது.

சோழர்கள் ஆட்சிகாலத்தில் சோழசிம்மபுரம் என்றும் பின்பு காலபோக்கில் சோழாலிங்கபுரமாகவும் அழைக்கப்பட்ட இந்நகரம் இன்று சோளிங்கர் என்று அழைக்கப்படுகிறது.

சோளிங்கர் ஒரு வரலாற்று சிறப்பு மிக்க ஊராகும். இரண்டாம் ஆங்கில-மைசூர் போரின் போது சர் ஐர் கூட் (Sir Eyre Coote) திப்பு சுல்தானுடன் இங்கு போர் புரிந்தார்.

கிழக்கிந்திய கம்பெனியர்களுக்கும் ஹைதர் அலி தலைமையிலான மைசூர் படையினருக்கும் இடையே கி.பி 1781-ஆம் ஆண்டு நடைபெற்ற போரில், இறந்த மைசூர் சிப்பாய்களின் நினைவாக எழுப்பப்பட்ட கஞ்சா சாகிப் கல்லறை இங்கு உள்ளது.





சோளிங்கர் சட்டமன்றத் தொகுதி, இந்தியாவின், தமிழ்நாடு மாநிலத்தில் வேலூர் மாவட்டத்தில் உள்ள ஒரு சட்டமன்றத் தொகுதி ஆகும். இதன் தொகுதி எண் 39. இது அரக்கோணம் மக்களவைத் தொகுதியுள் அடங்கியுள்ளது. திருத்தணி, பள்ளிப்பட்டு, அரக்கோணம், ராணிப்பேட்டை, ஆற்காடு ஆகிய சட்டமன்றத் தொகுதிகள் இதன் எல்லைகளாக அமைந்துள்ளன.

சட்டமன்ற உறுப்பினர் அ.இ.அ.தி.மு.க கட்சியின் பார்த்திபன் என் ஜி. பாராளுமன்ற உறுப்பினர் தி.மு.க கட்சியை சேர்ந்த ஜெகத்ரட்சகன்.

இவ்வூரிலிருந்து வேலூர், திருத்தணி மற்றும் அரக்கோணம் செல்ல அரசு மற்றும் தனியார் பேருந்துகள் இயக்கப்படுகின்றன.


</doc>
<doc id="140584" url="https://ta.wikipedia.org/wiki?curid=140584" title="வளர்பிறை துவிதியைத் திதி">
வளர்பிறை துவிதியைத் திதி

அமாவாசை கழித்து இரண்டாம் நாள் வரும் துவிதியைத் திதி வளர்பிறை துவிதியைத் திதி எனப்படும். பல குடும்பங்களிலும் இந்த துவிதியைத் திதி சிறப்பானதாக கருதப்படுகிறது. 
வழக்கமாக திருமணத்திற்காக மணப்பெண்ணிற்கு கூரைப் புடவை மற்றும் பட்டு புடவைகள் தேர்ந்தெடுத்து வாங்க அல்லது பண்டிகைகளுக்கு குடும்பத்தாருக்கு துணிமணிகள் வாங்க சிறந்த நாள் இந்த வளர்பிறை துவிதியைத் திதி என்பது ஒரு மரபு சார்ந்த நம்பிக்கை. இந்த திதியில் துணி வாங்கினால் ஆண்டு முழுவதும் துணிகள் சேர்ந்து கொண்டிருக்கும் என்று நம்புகிறார்கள். சுவாமி அல்லது அம்மனுக்கு நேர்த்திக் கடனாக துணிகள் சார்த்தி வழிபட வளர்பிறை துவிதியைத் திதியே சிறந்த நாளாகும்.
வளர்பிறை துவிதியைத் திதியன்று திருவண்ணாமலை மலையை கிரிவலம் சுற்றி வந்து அங்குள்ள இரட்டைப் பிள்ளையாரை வணங்கினால் மிகுந்த பலனுண்டு என்பது கிரிவம் செய்யும் பக்தர்களிடையே நிலவி வரும் நம்பிக்கை


</doc>
<doc id="140593" url="https://ta.wikipedia.org/wiki?curid=140593" title="கரிநாள் (சோதிடம்)">
கரிநாள் (சோதிடம்)

கரிநாள் என்பது நல்ல நிகழ்வுகளைச் செய்ய ஏற்ற நாள் இல்லை என்பது சோதிட நம்பிக்கை. "கரிநாள்" என்றால் "நஞ்சு" என்று பொருள்படும். எனவே இந்த நாட்களை ஒதுக்கிவிடும்படி பஞ்சாங்கங்களும் சோதிடர்களும் பரிந்துரைக்கிறார்கள்.இந்த நாளைப் பஞ்சாங்காதி எனும் நூலில் குறிப்பிடப்பட்டுள்ளது. இந்த நாளை தனிய நாட்கள் என்றும் கூறுகிறார்கள்

ஒவ்வொரு தமிழ் மாதத்திலும் கரிநாள் வரும். ஒவ்வொரு தமிழ் மாதத்திலும் இந்த இந்த தேதிகள் கரிநாட்கள் என்று சுட்டிக் காட்டப்பட்டுள்ளன. இந்தத் தமிழ்த் தேதிகள் மாறாதனவாகும். எந்த ஒரு தமிழ் ஆண்டுக்கும் இது பொருந்தும். எடுத்துக்காட்டாக, தை மாதம் 1, 2, 3, 11, 17 ஆகிய தேதிகள் கரிநாட்களாகும். இவை மாறவே மாறா. 

ஒவ்வொரு தமிழ் மாதத்திலும் வரும் கரிநாட்களின் பட்டியல் கீழே தரப்பட்டுள்ளது.


</doc>
<doc id="140595" url="https://ta.wikipedia.org/wiki?curid=140595" title="பாஸ்போகொழுமியம்">
பாஸ்போகொழுமியம்

பாஸ்போகொழுமியங்கள் (Phospholipids) செல் சவ்வுகளின் கொழுமிய இரு-அடுக்குகளை உருவாக்குவதில் பெரும்பங்கு வகிக்கும் கொழுமிய மூலக்கூறு பிரிவுகளில் ஒன்றாகும். பெரும்பாலான பாஸ்போகொழுமியங்கள், டைகிளிசரைடு, ஒரு பாஸ்பேட்டு தொகுதி மற்றும் எளிமையான கரிம மூலக்கூறான கோலின் ஆகியவற்றைக் கொண்டிருக்கும்; ஆனால், கிளிசராலுக்கு பதிலாக ஸ்பின்கோசினிலிருந்து வருவிக்கப்பட்ட ஸ்பின்கோமையலின் மூலக்கூறு ஒரு விதிவிலக்காகும். தியோடோர் நிகோலஸ் கோப்லே என்னும் பிரெஞ்சு வேதியியலர் மற்றும் மருந்தாளுனரால் 1847-ஆம் ஆண்டு முட்டையின் மஞ்சள் கருவிலிருந்து, உயிரியப் பொருள்களில் உள்ள, முதலாவது பாஸ்போகொழுமியம் (லெசித்தின் அல்லது பாஸ்படைடில் கோலின்) அடையாளம் காணப்பட்டது. பொதுவாக பாஸ்போகொழுமிய மூலக்கூறின் வடிவத்தில் நீர்-நாடும் தலையும், நீர்-விலக்கும் பின்தொடரும் (வால் பகுதி) உள்ளது. பாஸ்போகொழுமியங்கள் வழக்கமாக இவற்றின் இடைவெளிகளில் காணப்படும் கொலஸ்டிரால் மூலக்கூறுகளுடன் காணப்படுகின்றன.

உயிரிய அமைப்புகளில் பாஸ்போகொழுமியங்கள் அடிக்கடி பிற மூலக்கூறுகளுடன் (உதாரணமாக, செல் சவ்வுகளின் கொழுமிய ஈரடுக்குகளில் புரதங்கள், கிளைக்கோகொழுமியங்கள், கொலஸ்டிராலுடன்) காணப்படுகின்றன.



</doc>
<doc id="140596" url="https://ta.wikipedia.org/wiki?curid=140596" title="விசு காலம் (சோதிடம்)">
விசு காலம் (சோதிடம்)

விசு (விஷு) காலம் என்றால் பகல் பொழுதும் இரவுப் பொழுதும் சம அளவாய் இருக்கும் ஒரு குறிப்பிட்ட நாள் என்று தமிழ்ப் (இந்து) பஞ்சாங்கங்கள் குறிப்பிடுகின்றன. 

ஒவ்வொரு தமிழ் வருடத்திலும் சித்திரை மாதம் முதல் நாளும், ஐப்பசி மாதம் முதல் நாளும் முறையே மேஷ (சித்திரை) விசு (விஷு) புண்ணிய காலம், துலா விசு (விஷு) புண்ணிய காலம் என்று குறிப்பிட்டிருப்பார்கள். சூரியன் மேஷ ராசியில் சஞ்சரிக்கத் தொடங்குவது சித்திரை மாதத்தில் என்பதால் இந்த மாதத்தின் முதல் நாளினை மேஷ விஷு (உத்தர அயனம்) புண்ணிய காலம் என்று கணக்கிடுகிறார்கள். இது போல சூரியன் துலா ராசியில் சஞ்சரிக்கத் தொடங்குவது ஐப்பசி மாதத்தில் என்பதால் இந்த மாதத்தின் முதல் நாளினை துலா விஷு (தட்சிண அயனம்) புண்ணிய காலம் என்று கணக்கிடுகிறார்கள் தமிழ் சோதிடக் கணிதப்படி சித்திரை முதல் நாள் மற்றும் ஐப்பசி முதல் நாள் ஆகிய இரு நாட்களிலும் பகல் மற்றும் இரவுப் பொழுதுகள் சரிசமமாக இருக்கும்.


</doc>
<doc id="140599" url="https://ta.wikipedia.org/wiki?curid=140599" title="சடங்குகளில் தீட்டு நம்பிக்கைகள்">
சடங்குகளில் தீட்டு நம்பிக்கைகள்

சடங்குகளில் தீட்டு நம்பிக்கைகள் பிறப்பு, இறப்பு என்ற இரு நிகழ்வுகள் நடக்கும் இடங்கள் மற்றும் இந்த இடங்களில் இருக்கும் பொருட்கள் தொடர்பான மதம் மற்றும் மரபுவழி விலக்கங்கள். இவ்வாறு விலக்கத்தக்க நிகழ்வுகள் மற்றும் மனிதர்கள் ஆகியோரிடமிருந்து விலகி நிற்பது என்பதை தீட்டு என்கிறார்கள். 

தீட்டு, துடக்கு, குற்றம்,ஆசௌசம் எனப் பல பெயர்களால் அழைக்கப்படும். 
ஒரு இந்து ஆணுக்கு பிறக்கும் ஆண் குழந்தைகள், இந்த ஆண் குழந்தைகளுக்குப் பிறக்கும் ஆண் குழந்தைகள் என வரிசையாக வரும் சந்ததியில் ஏற்படும் அனைத்துக் கிளைகளிலும் உள்ள ஆண்கள் அனைவரும் பங்காளிகள் எனப்படுவர். ஆதி மூலமான ஒரு ஆண் வழியாக தோன்றும் மகன்-பேரன்-கொள்ளுப்பேரன்-எள்ளுப்பேரன் எள்ளுப்பேரனுக்கு மகன் - எள்ளுப்பேரனுக்குப் பேரன் வரையில் ஆதி மூலமான ஒரு ஆணையும் சேர்த்து ஏழு தலைமுறைகள் வருகின்றது. இந்த ஏழு தலைமுறைகளுக்குள் அடங்கும் அத்தனை பங்காளிகளில் யாராவது ஒருவர் இல்லத்தில் ஏற்படும் பிறப்பினாலும் அல்லது இறப்பினாலும் அனைவருக்கும் தீட்டு உண்டாகும்.

பஞ்சாங்கங்கள் ஒருவர் இறந்தபின் தவிர்க்க வேண்டிய சுப காரியங்கள் பற்றி சில பரிந்துரைகளை அளிக்கின்றன. இறந்தவர் மற்றும் குறிப்பிட்டவர்களுக்கிடையே ஏற்பட்டுள்ள உறவுமுறைகள் தான் தவிர்க்க வேண்டிய சுப காரியங்களை மாதங்கள் மற்றும் ஆண்டு கணக்கில் பரிந்துரைக்கின்றன.
ஒருவர் இறந்த நேரத்தின் போது வரும் சில அசுப நட்சத்திரங்களுக்கும் தோஷம் உண்டு. அவிட்டம் (தனிஷ்டா) முதல் ரேவதி வரையிலான ஐந்து நட்சத்திரங்கள் தனிஷ்டா பஞ்சமி என்று குறிப்பிடப்படுகின்றன. இந்த நட்சத்திரம் வரும் போது ஒருவர் இறந்தால் ஆறு மாதங்களுக்கு அடைப்பு (வீடு மூடப்பட்ட வேண்டும்) என்கிறார்கள். இது தவிர கார்த்திகைக்கு மூன்று மாதங்களும், ரோகிணி மற்றும் மகத்திற்கு ஐந்து மாதங்களும், புனர்பூசம், உத்திரம், உத்திராடம் மற்றும் விசாகத்திற்கு மூன்று மாதங்களும், மிருகசீரிஷம் மற்றும் சித்திரை நட்சத்திரங்களுக்கு இரண்டு மாதங்களும் அடைப்பாகும்.

இரத்த உறவுகள் இறப்பின் அதற்குரிய தீட்டு பிராமணர்களுக்குப் பத்து நாட்களும் சத்திரியர்களுக்குப் பன்னிரண்டு நாட்களும் வைரியருக்குப் பதினைந்து நாட்களும் சூத்திரருக்கு முப்பது நாட்களுமாகும்( அப்படி ஒன்றும் இல்லை)



</doc>
<doc id="140601" url="https://ta.wikipedia.org/wiki?curid=140601" title="சல்மான் குர்சித்">
சல்மான் குர்சித்

சல்மான் குர்சித் ( சல்மான் குர்ஷித், "Salman Khurshid", பிறப்பு:சனவரி 1, 1953) இந்திய தேசிய காங்கிரசைச் சேர்ந்த ஓர் அரசியல்வாதி. வழக்கறிஞரும் எழுத்தாளருமான குர்சித் ஃபாரூக்காபாத் மக்களவைத் தொகுதியிலிருந்து 2009ஆம் ஆண்டுப் பொதுத்தேர்தலில் வெற்றிபெற்று நாடாளுமன்ற உறுப்பினராக விளங்குபவர். மன்மோகன் சிங் தலைமையிலான அமைச்சரவையில் சட்டம் மற்றும் நீதித்துறை அமைச்சராகவும் சிறுபான்மையினர் நலத்துறை அமைச்சராகவும் மே 2014 வரை பணியாற்றியவர். இதற்கு முன்னதாக இதே மக்களவைத்தொகுதியிலிருந்து பத்தாவது மக்களவைக்குத் தேர்ந்தெடுக்கப்பட்டுள்ளார். அப்போது சூன் 1991இல் வணிகத்துறை துணை அமைச்சராகவும் சன.1993-சூன் 1996 காலகட்டத்தில் வெளியுறவுத் துறை இணை அமைச்சராகவும் பொறுப்பாற்றி உள்ளார். 1981ஆம் ஆண்டில் இந்திரா காந்தி பிரதமராக இருந்தபோது பிரதமரின் அலுவலகத்தில் சிறப்புப் பணி அதிகாரியாக தமது அரசியல் வாழ்வைத் துவங்கினார்.

உத்தரப்பிரதேசத்தின் அலிகாரில் முன்னாள் வெளியுறவுத் துறை அமைச்சராக பணியாற்றிய குர்சித் ஆலம் கான் அவர்களின் மகனாகப் பிறந்தார். இந்தியாவின் மூன்றாவது குடியரசுத்தலைவர் சாகீர் உசேன் இவருக்கு அம்மாவழிப் பாட்டனாவார்.

தமது பள்ளிப் படிப்பை பீகாரின் பாட்னாவிலுள்ள புனித சேவியர் உயர்நிலைப்பள்ளியில் துவங்கினார். பின்னர் தில்லி செயிண்ட் இசுடீவன் கல்லூரியில் ஆங்கில இளங்கலைப் பட்டமும் ஆக்சுஃபோர்டின் செயிண்ட் எட்மண்ட் ஹாலில் முதுகலை சட்டவியல் பட்டங்களையும் பெற்றார். ஆக்சுஃபோர்டின் டிரினிட்டி கல்லூரியில் சட்ட விரிவுரையாளராகவும் கற்பித்துள்ளார்.

2014ஆம் ஆண்டு உ.பியின் பருக்காபாத் மக்களவைத் தொகுதியில் போட்டியிட்டு, பா.ஜ.காவின் முகேஸ் ராஜ்புத்விடம் தோற்றார்.

2012 உத்தரப் பிரதேச மாநில சட்டப்பேரவைத் தேர்தல் பரப்புரைகளின்போது அசம்கரில் உரையாற்றுகையில் தில்லியின் "பாட்லா அவுஸ் காவல்துறை மோதலை"க் குறித்த ஒளிப்படங்களைக் கண்டு காங்கிரசுத் தலைவர் சோனியா காந்தி அழுததாக கூறி சர்ச்சையை கிளப்பினார். இது ஓய்ந்தநிலையில் தமது கட்சி ஆட்சியை பிடித்தால், முஸ்லிம்களுக்கு 9 சதவீத இட ஒதுக்கீடு வழங்கப்படும் என்று வாக்குறுதி அளித்தார். இது தேர்தல் நடத்தை விதிமுறைகளை மீறிய செயலாக இந்தியத் தேர்தல் ஆணையம் எச்சரித்தப் பின்னும் அவர் தொடர்ந்து பேசி வருவதாக இந்தியக் குடியரசுத் தலைவர் பிரதிபா பாட்டிலுக்கு தலைமை தேர்தல் ஆணையம் கடிதம் அனுப்பியது.



</doc>
<doc id="140606" url="https://ta.wikipedia.org/wiki?curid=140606" title="மசாரு இமோடோ">
மசாரு இமோடோ

மசாரு இமோடோ ("Masaru Emoto"|江本 勝|ஜூலை 22, 1943 – அக்டோபர் 17, 2014}} சப்பானில் உள்ள யோக்கோகாமாவில் பிறந்த ஒரு எழுத்தாளர் மற்றும் ஆராய்ச்சியாளர் ஆவார். இவரது ஆய்வுகளையும், முடிவுகளையும் வைத்து இவர் ஒரு போலி அறிவியலாளர் என அறியப்படுகின்றார். போலி அறிவியலாளர் எனக் கூறப்படுவதற்குக் காரணம் நீர் மூலக்கூறுகளின் இயல்பை மனித உணர்வுகள் மாற்றும் என்று தனது ஆய்வு முடிவுகள் காட்டுவதாக இவர் கூறியதாகும். 

இவரது கருத்தாக்கங்கள் சில ஆண்டுகளாக இருந்தாலும், நேர்மறையான எண்ணங்கள், சொற்களுக்கு நீரானது வினையாற்றும் என்றும், நச்சுத்தன்மையான நீரைப் பிரார்த்தனைகள், நல்லெண்ணங்கள், சொற்கள் மூலம் தூய்மையாக்கலாம் என்றும் இவர் கொண்டிருந்த போலி அறிவியல் கருதுகோளைச் சுற்றியே இவரது ஆரம்ப கால ஆய்வுகள் இருந்தன. இவரது கருத்தாக்கங்கள் அறிவியலுக்கு உட்பட்டவை அல்ல என்று கூறப்பட்டதுடன், அவை பிழையானவை என நிரூபிக்கப்பட்டு, அவரது ஆய்விற்கான அணுகுமுறைகளில் செயல்முறை, மற்றும் கையாளுதல் தவறுகள் இருந்தது எடுத்துக் காட்டப்பட்டது.

மசாரு இமோடோ சப்பானில் உள்ள யோக்கோகாமாவில் பிறந்தார். இவர் யோக்கோகாமா நகராட்சி பல்கலைக்கழகத்தில் உள்ள மானுடம் மற்றும் அறிவியல் துறையில், பன்னாட்டு உறவுகள் என்பது தொடர்பான பிரிவில் பட்டம் பெற்றவராவார். 1990 ஆம் ஆண்டளவில் நீரைப்பற்றி விபரமாகக் கற்க ஆரம்பித்தார். 

இவர் 1986 ஆம் ஆண்டு டோக்கியோவில் IHM குழுமத்தை நிறுவினார். இவர் அக்டோபர், 1992 ஆம் ஆண்டு இந்தியாவின் மாற்று மருத்துவத்திற்கான திறந்த பன்னாட்டு பல்கலைக்கழகத்தில் இருந்து மாற்று மருத்துவத்தில் முனைவர் பட்டம் பெற்றார்.. இந்தப் பல்கலைக்கழகமானது தவறான ஒன்றாகக் கருதப்பட்டுப் பின்னர் மூடப்பட்டது. 

பின்னர், இவருக்கு ஐக்கிய அமெரிக்க மற்றும் காந்த ஒத்ததிர்வு பகுப்பாய்வு தொழில்நுட்பத்தில் நுண் கொத்து நீர் கருத்து அறிமுகப்படுத்தப்பட்டது. இதன் மீது ஏற்பட்ட தாக்கத்தால் இவரது நீர் மர்மம் கண்டறியும் தேடல் தொடங்கியது.

இவர் பெரிதும் அறியப்பட்டது நீரில் இவர் மேற்கொண்ட ஆய்வுகளும் அதைத்தொடர்ந்து அவர் வெளியிட்ட கட்டுரைகளுமே. இவர் உலகத்தின் பல்வேறு இடங்களில் இருந்து நீரை கொண்டுவந்து, அதை மெதுவாக உறை நிலைக்கு மாற்றி அதன் தன்மைகளை நுண்ணோக்கியின் மூலம் படம் எடுத்துள்ளார். இவரது ஆய்வில் உறைநிலையில் நீரின் பல விதமான தோற்றங்கள் பெறுகின்றன என்பதே ஆகும். அதிலும் குறிப்பாக நாம் நீரின் மீது செலுத்தும் நல்ல அல்லது தீயச் சிந்தனைகளின் மூலம் அவ்வடிவங்கள் மாறுபடுகின்றன என்று தெரிவித்தார்.

ஒரு அறிவியல் ஆய்விற்குத் தேவையான பரிசோதனைக் கட்டுப்பாடுகளைக் கொண்டிராமை, அறிவியல் சமூகத்துடன் தனது ஆய்வு அணுகுமுறை தொடர்பான போதியளவு விபரங்களைப் பகிர்ந்து கொள்ளாமை போன்ற காரணங்களால் மசாரு இமோடோ விமர்சனத்துக்கு உள்ளாக்கப்பட்டார். இவர் தனது பரிசோதனையை, பரிசோதனை முடிவுகளில் தாக்கம் செலுத்தக்கூடிய மனித வழுக்களுக்குட்பட்டும், கையாளுதலில் தவறுகளைக் கொண்டிருந்தும் செய்ததாகக் கூறப்பட்டது.
உயிர்வேதியியலாளரும், கோர்க் பல்கலைக் கல்லூரி நிர்வாகியுமான வில்லியம் ரெவில்லி இவரது பரிசோதனை முடிவுகள் உண்மைத்தன்மை அற்றவையெனவும், இவரது ஆராய்ச்சி முடிவுகளுக்கு அறிவியல் வெளியீடுகள் இல்லையென்பதையும், இவ்வகையான ஆராய்ச்சியைச் செய்பவர்கள் இலகுவில் பிரபலமடைந்து விடுவதாகவும் கூறினார்.


</doc>
<doc id="140612" url="https://ta.wikipedia.org/wiki?curid=140612" title="கோயம்புத்தூர் புறவழிச்சாலை">
கோயம்புத்தூர் புறவழிச்சாலை

கோயமுத்தூர் புறவழிச்சாலைகள் என்பன கோயம்புத்தூர் நகரின் போக்குவரத்து நெரிசலைத் தவிர்க்க பல்வேறு தேசிய மற்றும் மாநில நெடுஞ்சாலைகளை இணைக்கும் பல்வேறு புறவழிச்சாலைகள் ஆகும். கிழக்கில் இருந்து மேற்காக நீலாம்பூரிலிருந்து மதுக்கரை வரையும் தெற்கிலிருந்து வடக்காக பொள்ளாச்சியிலிருந்து அன்னூர் வரையும் வடமேற்கில் உள்ள மேட்டுப்பாளையத்திலிருந்து சூலூர் வரையும் புறவழிச்சாலைகள் திட்டமிடப்பட்டுள்ளன. இவற்றில் நீலாம்பூரிலிருந்து மதுக்கரை வரை எல் & டி நிறுவனத்தால் கட்டுஇயக்குமாற்றுத் திட்டத்தின் கீழ் உருவாக்கப்பட்ட புறவழிச்சாலை மட்டுமே, பெப்ரவரி, 2012 நிலவரப்படி, இயக்கத்தில் உள்ளது.இத்திட்டத்தின் கீழ் ஆத்துப்பாலத்தின் அகலம் கூட்டப்பட்டுள்ளது.

மேலும் கோயம்புத்தூர் மாநகராட்சி ஆறு இரயில்பாதை மேம்பாலங்களை தென்னக இரயில்வேயின் ஒத்துழைப்புடன் மாநகரில் கட்டிக்கொண்டிருக்கிறது.

தமிழ்நாடு மாநில நெடுஞ்சாலைத்துறை 2008ல் அவினாசி சாலை, மேட்டுப்பாளையம் சாலை, சத்தியமங்கலம் சாலை ஆகிய சாலைகளின் நெரிசலை குறைக்க பீளமேடு சாலை, காளப்பட்டி சாலை, சரவணம்பட்டி சாலை, குரும்பம்பாளையம் சாலை ஆகியவற்றின் வழியாக செல்லக்கூடிய சுற்றுச்சாலை அமைக்கும் திட்ட முன்வரைவை கொண்டுவந்தது. இந்த 12 கிமீ பாதை பீளமேட்டில் உள்ள சித்ராவிலிருந்து (தென்னிந்திய ஜவுளி மற்றும் ஆராய்ச்சிக் கழகம்) காளப்பட்டி சாலை வழியாக சத்தியமங்கலம் சாலையை சரவணம்பட்டியில் இணைக்கிறது. மேலும் இது மேட்டுப்பாளையம் சாலையை குரும்பம்பாளையத்தில் இணைக்கிறது. இந்தத் திட்டத்திற்கு விவசாயிகளிடமிருந்து பலத்த எதிர்ப்பு இருப்பதால் திட்ட மேசையிலேயே தங்கி உள்ளது.

கோவையின் நகரினுள்ளே செல்லும் பொள்ளாச்சியையும் பண்ணாரியையும் இணைக்கும் தேசிய நெடுஞ்சாலை 584 (முந்தைய தே.நெ.209)யை தரமுயர்த்த தேசிய நெடுஞ்சாலை ஆணையம் இயலுமை ஆய்வுகள் நடத்த ஒப்பந்தப்புள்ளிகளை வரவேற்றது. 2009இல் இந்த ஆணையம் ஏற்கெனவே உள்ள நெடுஞ்சாலையை விரிவுபடுத்த நிதி ஒதுக்கியது. இதில் கணபதியில் தொடர்வண்டிப்பாதை மேம்பாலமும் அடங்கும். பின்னர் இந்தத் திட்டங்களை பொதுத்துறை-தனியார்துறை கூட்டுறவில் கட்டமைக்கத் திட்டமிட்டதால் இந்த நிதியை திரும்ப்ப் பெற்றுக் கொண்டது.

தேசிய ஆணையம் நிதியை திரும்பப்பெற்றநிலையில் மாநில அரசின் நெடுஞ்சாலைத்துறை இந்த தரமுயர்த்தல் பணிகளை மேற்கொண்டுள்ளது. 2010இல் உலகத் தமிழ்ச் செம்மொழி மாநாட்டின்போது, காந்திபுரத்தில் 148 கோடி செலவில் மூன்றடுக்கு மேம்பாலம் ஒன்று இரண்டாண்டுகளில் கட்டப்படும் என்று அப்போதைய முதலமைச்சர் மு. கருணாநிதி அறிவித்தார். மத்தியப் பேருந்து நிலையத்தில் துவங்கி சத்தியமங்கலம் சாலையில் மாநகராட்சி கட்டிய ஓம்னி பேருந்து நிலையம் வரை அமைந்திருக்கும். இந்தத் திட்டத்தில் நூறடிச் சாலை சந்திப்பிலிருந்து நவஇந்தியா சந்திப்பு வரை நான்குவழி சுரங்கப்பாதையும் நகரப் பேருந்து நிலையம், மாநில விரைவுப் போக்குவரத்துக் கழக பேருந்து நிலையம், மத்தியப் பேருந்து நிலையம், சத்தியமங்கலம் சாலையில் திட்டமிடப்பட்டுள்ள பேருந்து நிலையங்களை இணைக்கும் மேலான நான்குவழிப்பாதையும் இரு சந்திப்புக்களையும் இணைக்கும் மேம்பாலமும் அடங்கும். இதன் திட்டச்செலவை 100 கோடியாகக் குறைத்து சனவரி 2011இல் மேம்பாலப் பணி துவங்குவதாக இருந்தது. ஆனால் சத்தியமங்கலம் சாலையிலும் டாக்டர் நஞ்சப்பா சாலையிலும் உள்ள நான்கு கோவில்கள் இடிக்கப்பட விருந்ததை எதிர்த்து இந்து முன்னணியினர் போராட்டம் நடத்தினர்.

2011இல் தமிழக முதல்வர் ஜெ. ஜெயலலிதா பாலக்காடு சாலையில் போக்குவரத்து நெரிசலைக் குறைக்க உக்கடம் மற்றும் ஆத்துப்பாலம் மேலாக புதிய மேம்பாலங்களை கட்டவிருப்பதாக அறிவித்தார்.

இந்திய தேசிய நெடுஞ்சாலை ஆணையம் மேட்டுப்பாளையத்திலிருந்து சூலூர் வரை தேசிய நெடுஞ்சாலை 181 (முன்பு தே.நெ.67)யை ஒட்டி ஓர் புறவழிச்சாலையை கட்டமைக்க ஆய்வு மேற்கொண்டுள்ளது. 601 கோடி செலவில் திட்டமிடப்பட்டுள்ள இந்தச் சாலையின் நீளம் ஆகும். இந்த திட்டத்திற்கான பாதை செழிப்பான வயல்வெளிகள் மூலமாக செல்வதாக எதிர்ப்பு தெரிவித்த விவசாயிகள் மாற்றுவழியில் திட்டமிட கோரினர். தமிழக விவசாயிகள் சங்கத்தின் தலைவர் எம்.ஆர்.சிவசாமி திட்டமிடப்படும் வழி நீலாம்பூரிலிருந்தே துவங்கி வெள்ளையணைப்பட்டி, கள்ளிப்பாளையம், குன்னத்தூர், காட்டம்பட்டி, குப்பேபாளையம், சிக்காரம்பாளையம், ஓடன்துறை வழியே மேட்டுப்பாளையம் செல்ல மாற்றுப் பாதையை பரிந்துள்ளார்.

2010ஆம் ஆண்டு மாநில நிதி அறிக்கையில் கோவையின் மேற்குப் பகுதிகளின் வழியே ஓர் மேற்கு சுற்றுச்சாலையை 284 கோடி திட்டச்செலவில் 26கி.மீ தொலைவிற்கு அமைக்க அறிவிக்கப்பட்டுள்ளது. திட்டமிடப்பட்டுள்ள சாலை கோவைப்புதூரில் பாலக்காடு சாலையிருந்து பேரூர் சாலை, மருதமலைச் சாலை, தடாகம் சாலை வழியாக மேட்டுப்பாளையம் சாலையை இணைக்கும்.

2011இல் தமிழக அரசு குனியமுத்தூர் முதல் துடியலூர் வரை நீளமுள்ள "மேற்கு புறவழிச்சாலை" அமைக்கவிருப்பதாக அறிவித்துள்ளது. இந்தச் சாலை பாலக்காட்டிலிருந்து மதுக்கரை வரும் போக்குவரத்து மருதமலை, தடாகம், துடியலூர் மற்றும் ஆனைகட்டி செல்ல ஏதுவாயிருக்கும். திட்டமிடப்பட்டுள்ள சாலை அகலத்தில் இரு ஓரங்களும் பாவப்பட்டு கட்டமைக்கப்படும்; இதன் திட்டச்செலவு 130 கோடியாக மதிப்பிடப்பட்டுள்ளது.


</doc>
<doc id="140614" url="https://ta.wikipedia.org/wiki?curid=140614" title="சமத்துவ குமுகங்களின் கூட்டமைப்பு">
சமத்துவ குமுகங்களின் கூட்டமைப்பு

சமத்துவ குமுகங்களின் கூட்டமைப்பு (Federation of Egalitarian Communities) என்பது சமத்துவ (egalitarian) திட்டக் குமுகங்களின் ஒரு கூட்டமைப்பு ஆகும். இதில் ஆறு திட்டக் குமுகங்கள் இனைந்துள்ளன. 



</doc>
<doc id="140616" url="https://ta.wikipedia.org/wiki?curid=140616" title="நியோ (தி மேட்ரிக்ஸ்)">
நியோ (தி மேட்ரிக்ஸ்)

தாமஸ் ஆன்டர்சன் (நியோ) "தி மேட்ரிக்ஸ்" ஆங்கிலத் திரைப்படத் தொடரில் வரும் கதாபாத்திரமாகும். இக்கதாபாத்திரம் கேயானு ரீவ்ஸ்-ஆல் சித்தரிக்கப்பட்டது. உலகின் சிறந்த கதாபாத்திரங்களுள் பதினாறாவது இடத்தை பெற்றதாக Empire தளத்தில் வெளியிடப்பட்டது.

தாமஸ் ஆன்டேர்சன் அமெரிக்காவிலுள்ள காபிடல் சிட்டி-யில் டோவ்ன் டவுனில் மைக்கேல் மற்றும் ஜான் ஆண்டர்சன் தம்பதியினருக்கு மகனாகப் பிறந்தார்.அவர் Central West Junior High and Owen Patterson High ஸ்கூலில் படித்தார்.அவர் கணிதம் மற்றும் அறிவியலில் சிறந்து விளங்கினார்.மேலும் அவர் கால் பந்தாட்டத்திலும்,ஹாக்கியிலும் சிறப்பாக விளையாடினார்.

இந்த திரைப்படத்தொடரின் துவக்கத்தில் தாமஸ் ஆன்டர்சன் மேட்ரிக்சினுள் உள்ள கோடிக்கணக்கான மனிதர்களுள் ஒருவராவார்.அவர் மாயா உலகத்தில் வசிப்பது பற்றி அறியாமலிருக்கிறார்.அவர் metacortex என்கிற மென்பொருள் நிறுவனத்தில் பணிபுரிந்துகொண்டிருக்கும்போதே நியோ எனும் பெயரில் ஹேக்கராகவும் செயல்படுகிறார்.அப்போது மார்பியஸ் என்பவரால் மேட்ரிக்ஸ் எனும் வார்த்தையை அறிவதோடு மட்டுமல்லாமல் இவ்வுலகத்தில் தவறு இருப்பதாகவும் உணர்கிறார்,அத்துடன் "மேட்ரிக்ஸ் என்றால் என்ன?" என்பதற்கான கேள்விக்கு விடை காணவும் விரும்புகிறார். அவருடைய கணிப்பொறி திரையில் தோன்றும் மறையீட்டு செய்திகளும், மூன்று உளவாளிகளை அவர் எதிர்கொள்ள நேரிடுவதும் புதிரான ரகசிய அறையில் ஹேக்கராக இருக்கின்ற மார்பியஸால் வழிநடத்தப்படும் குழுவிற்கு அவரை அழைத்துச்செல்கிறது, மார்பியஸ் அவருக்கு மேட்ரிக்ஸைப் பற்றிய உண்மையை தெரிந்துகொள்வதற்கான வாய்ப்பை வழங்குகிறார்: ஒரு சிவப்பு மாத்திரையை விழுங்கினால் உண்மையைத் தெரிந்துகொள்ளலாம், நீல மாத்திரையை விழுங்கினால் அவருக்கு தெரிந்த உலகத்திற்கே அவர் திரும்பச் செல்லலாம். நியோ சிவப்பு மாத்திரையை விழுங்கும் வாய்ப்பை ஏற்றுக்கொள்கிறார், அத்துடன் அடுத்தடுத்து தன்னுடைய உடலானது திரவம் நிரப்பப்பட்ட உறை ஒன்றில் இருப்பதையும், இதேபோன்ற உறைகளைக் கொண்டு மூடப்பட்ட நீண்ட இயந்திர கோபுரத்தோடு கம்பிகளாலும் குழாய்களாலும் அவருடைய உடல் இணைக்கப்பட்டிருப்பதையும் காண்கிறார். இந்த இணைப்புக்கள் நீக்கப்படுகின்றன, அவர் மார்பியஸால் மீட்கப்பட்டு அவருடைய ஹாவர்கிராப்டான நெபுகண்ட்நெசருக்கு அழைத்துச்செல்லப்படுகிறார். நியோவின் கைவிடப்பட்ட பௌதீக உடல் மீண்டும் காப்பாற்றப்படுகிறது, மார்பியஸ் இந்த சூழ்நிலையை விளக்குகிறார்.
மார்பியஸ் நியோவிடம் அந்த வருடம் 1999 இல்லை என்றும், ஆனால் 2199க்கு அருகாமையில் வந்திருக்கக்கூடியது என்றும் தெரிவிக்கிறார், அத்துடன் மனிதகுலம் 21 ஆம் நூற்றாண்டில் உருவாக்கப்பட்ட அறிவுத்திறனுள்ள இயந்திரங்களுக்கு எதிராக போராடிக்கொண்டிருக்கிறது என்றும் தெரிவிக்கிறார். இயந்திரங்களுக்கு அளிக்கப்படும் சூரிய சக்தியை நிறுத்தும் முயற்சியாக மனிதர்களால் உருவாக்கப்பட்ட கெட்டியான கருநிற மேகங்களால் வானம் மறைக்கப்பட்டிருக்கிறது. இந்த இயந்திரங்கள் அணுக்கரு உருகலுடன் சேர்த்து அவற்றின் ஆற்றல் மூலாதாரமாக மனித உயிர்களைப் பயன்படுத்துகின்றன, பின்னாளில் இவை உறைகளில் வைத்து எண்ணிலடங்கா மக்களை வளர்த்து அவற்றின் உயிர்மின்னணு ஆற்றல் மற்றும் உடல் வெப்பத்தை அறுவடை செய்துகொள்கின்றன. பிறப்பிலிருந்து நியோ இருந்துவரும் உலகம் மேட்ரிக்ஸ், தாங்கள் பிடித்துவைக்கும் மனிதக் கூட்டத்தை தங்களுக்கு அடிபணிந்து வைக்க 1999ஆம் ஆண்டில் இயந்திரங்களால் உருவாக்கப்பட்டதன்படி இது ஒரு மறைபொருளான போலியாக்க உண்மை கட்டமைப்பாக இருக்கிறது. மார்பியஸூம் அவருடைய குழுவினரும் மேட்ரிக்ஸிலிருந்து மற்றவர்களைப் "பிரித்து" அவர்களை இயந்திரங்களுக்கு எதிரான தங்களுடைய எதிர்ப்பு நடவடிக்கையில் சேர்த்துக்கொள்ளும் சுதந்திர மனிதர்களைச் சேர்ந்த குழுவினராவர். மேட்ரிக்ஸிற்குள்ளாக, போலியாக்கத்திற்குள்ளான பௌதீக விதிகளின் இயல்பு குறித்த அவர்களுடைய புரிந்துகொள்ளும் திறன் அவர்களுக்கு அதிமானுட திறன்களை அளிக்கிறது. மேட்ரிக்ஸ் மீதான தனது வரம்பற்ற கட்டுப்பாட்டின் மூலம் இந்தப் போரை முடிவுக்கு கொண்டுவரக்கூடியவர் என்று தீர்க்கதரிசனமாக கூறப்பட்ட "மீட்பர்" நியோதான் என்று மார்பியஸ் கூறுகிறார்.
நியோ இந்தக் குழுவின் உறுப்பினராக பயிற்றுவிக்கப்படுகிறார். முன்னதாக நியோவை மேட்ரிக்ஸோடு இணைப்பதற்கு பயன்படுத்தப்பட்ட அவருடைய மண்டையோட்டுக்குப் பின்னால் இருக்கும் சாக்கெட் அவருடைய மூளைக்குள் அறிவை நேரடியாக பதிவேற்றம் செய்வதற்கு உதவுகிறது. இந்த முறையில் அவர் பல்வேறு தற்காப்புக் கலைகளைக் கற்றுக்கொள்கிறார், தனது குங்பூ திறன்களை மேட்ரிக்ஸ் போன்று உருவாக்கப்பட்ட மெய்நிகர் தோற்ற (வர்ச்சுவல் ரியாலிட்டி) "வடிவமைப்புள்ள" சூழ்நிலையில் மார்பியஸோடு சண்டையிட்டு வெளிப்படுத்துகிறார், தனது வேகத்தினால் குழுவினரின் பாராட்டுதலைப் பெறுகிறார். அதற்கும் மேலான பயிற்சி மேட்ரிக்ஸிற்குள்ளேயே இருக்கும் முக்கியமான அபாயங்களை நியோவிற்கு அறிமுகப்படுத்துகிறது. அங்கே ஏற்படும் காயங்கள் நிஜ உலகத்திலும் பிரதிபலிக்கின்றன; அவர் மேட்ரிக்ஸில் கொல்லப்பட்டார் என்றால், அவருடைய பௌதீக உடலும் உயிரிழக்கும். உளவாளிகள் இருப்பதைப் பற்றியும் அவர் எச்சரிக்கப்படுகிறார், போலியாக்கத்திற்கு எந்த ஒரு அச்சுறுத்தலையும் ஏற்படுத்துபவர்களைத் தேடி அழிக்கின்ற இவர்கள் நேரடியாக மேட்ரிக்ஸோடு இணைக்கப்பட்டிருக்கும் எவருடைய மெய்நிகர் உடலையும் எடுத்துக்கொண்டுவிடும் வகையிலான வேகமான மற்றும் சக்திவாய்ந்த சென்ஷென்ட் கணினி செய்நிரல்கள் ஆவர். நியோ ஒருநாள் "மீட்பராக" தன்னுடைய திறன்களை முற்றிலும் புரிந்துகொள்வார் என்று மார்பியஸ் நம்பிக்கை தெரிவிக்கிறார், அவருக்கு இவர்கள் இணையாக இருக்கமாட்டார்கள்.
இந்தக் குழு மேட்ரிக்ஸில் நுழைந்து, இந்த மீட்பரின் முடிவான தோற்றத்தை தீர்க்கதரிசனம் செய்த பெண்ணான ஆரக்கிளை சந்திக்க நியோவைக் கூட்டிச்செல்கிறது. அவர் நியோவிடம் மேட்ரிக்ஸை கையாளக்கூடிய "இயற்கையான திறனை" அவர் பெற்றிருப்பதாக கூறுகிறார், ஆனால் அவர் ஏதோ ஒன்றிற்காக, தன்னுடைய மறுபிறவிக்காக அவர் காத்திருக்கிறார் என்றும் கூறுகிறார். அவருடைய குறிப்புக்களிலிருந்து, தான் மீட்பர் அல்ல என்று நியோ அனுமானித்துக்கொள்கிறார். நியோவை குருட்டுத்தனமாக நம்பும் மார்பியஸ் நியோவைக் காப்பாற்ற தன்னுடைய உயிரை தியாகம் செய்யவும் தயாராக இருப்பார் என்றும் கூறுகிறார்.
மேட்ரிக்ஸிலிருந்து வெளியேற பாதுகாப்பான "வழியாக" இருக்கும் ஹேக் செய்யப்பட்ட தொலைபேசி இணைப்புக்கு திரும்புகையில் இந்தக் குழு உளவாளிகளாலும் ஸ்வாட் பிரிவாலும் தாக்குதலுக்கு ஆளாகிறது. உளவாளி ஸ்மித் நியோவை சுற்றி வளைக்கிறார், ஆனால் மார்பியஸ் அவரைக் கீழே தள்ளிவிட்டு எல்லோரையும் வெளியேறுவதற்கு உத்தரவிடுகிறார். நியோவும் மற்றவர்களும் தப்பிச்செல்லும்விதமாக மார்பியஸ் தாமாகவே பிடிபட்டுக்கொள்கிறார். குழு உறுப்பினர் சைபர் என்பவரால் தாங்கள் காட்டிக்கொடுக்கப்பட்டதை குழுவினர் தெரிந்துகொள்கின்றனர், இவர் நிஜ உலகத்தில் கஷ்டப்படுவதைக் காட்டிலும் தன்னுடைய முந்தைய இயல்பான வாழ்வையே விரும்பினார், இதனால் மேட்ரிக்ஸிற்கு நிரந்தரமாக திரும்புவதற்கு மாற்றாக மார்பியஸை ஒப்படைப்பதற்கு உளவாளிகளிடம் ஒப்பந்தம் செய்துகொள்கிறார். சைபர் தோற்கடிக்கப்படுகிறார், ஆனால் அவரது துரோகம் நியோ, டிரினிட்டி, டேங்க், மற்றும் மேட்ரிக்ஸிற்குள்ளான அரசு அலுவலகத்தில் சிறை வைக்கப்பட்ட மார்பியஸ் ஆகியோரைத் தவிர மற்ற அனைவருடைய மரணத்திற்கும் வழிவகுக்கிறது. உளவாளிகள் அவரிடமிருந்து உண்மை உலகத்திலுள்ள சுதந்திரமடைந்த மனிதர்களின் பூமிக்கு அடியில் இருக்கும் ஸியான் தலைமைக் கணினிக்குள் நுழைவதற்கான அனுமதி குறித்த குறியீடுகளைப் பெற முயற்சிப்பதை நியோவும் டிரினிட்டியும் மேட்ரிக்ஸிற்கு திரும்பி தங்களது தலைவரைக் காப்பாற்ற அந்தக் கட்டிடத்தைத் தாக்குகின்றனர். நியோ மேட்ரிக்ஸை கையாளுவதில் மிகுந்த நம்பிக்கையோடும் அதைப் பற்றி அதிகம் தெரிந்தவராகவும் காணப்படுகிறார், முடிவில் ஒரு உளவாளி அவர் மீது குண்டுமழை பொழிகிறார். மார்பியஸும் டிரினிட்டியும் மேட்ரிக்ஸிற்குள் நுழைய சுரங்கப்பாதை நிலைய தொலைபேசியைப் பயன்படுத்துகின்றனர், ஆனால் நியோ வெளியேறுவதற்கு முன்பு உளவாளி ஸ்மித்தால் தாக்கப்படுகிறார். அவர் உண்மையாக எழுந்து முடிவில் ஸ்மித்தை தோற்கடிக்கிறார், ஆனால் ஸ்மித் வேறொரு உடலைப் பெற்று அங்கிருந்து தப்பிச்செல்கிறார்.
மற்றொரு தொலைபேசி வழியைத் தேடி நகரத்தின் வழியாக ஓடுகின்ற நியோவை உளவாளிகள் துரத்துகின்றனர், அதேசமயத்தில் "சென்டினல்" இயந்திரங்கள் நிஜ உலகத்தில் நெபுகண்ட்நெசர் நிலையை நெருங்குகின்றன .நியோ வழியை அடைகின்றார், ஆனால் உளவாளி ஸ்மித்தால் எதிர்கொள்ளப்பட்டு சுட்டுக் கொல்லப்படுகிறார். நிஜ உலகத்தில் இருக்கும் டிரினிட்டி நியோவிடம், "மீட்பர்" என்று அறியப்படும் ஒருவரிடம், தற்போது நியோவாக அறியப்பட்டிருப்பவர், தான் காதலில் விழுவேன் என்று ஆரக்கிளால் தனக்கு சொல்லப்பட்டிருப்பதாக கூறுகிறார். அவர் நியோவின் மரணத்தை ஏற்க மறுத்து அவரை முத்தமிடுகிறார். நியோவின் இதயம் மீண்டும் துடிக்கிறது, மேட்ரிக்ஸிற்குள்ளாகவே நியோ புத்துயிர்ப்படைகிறார்; உளவாளிகள் அவரை சுடுகின்றனர், ஆனால் அவர் அவரது உள்ளங்கையை உயர்த்தி குண்டுகளை காற்றிலேயே நிறுத்துகிறார். நியோவால் உண்மையில் பச்சைக் குறியீடுகளாக இருக்கும் ஓடைக் கோடுகளான மேட்ரிக்ஸை உணர முடிகிறது. உளவாளி ஸ்மித் அவரைக் கொல்வதற்கான இறுதி முயற்சியில் இறங்குகிறார், ஆனால் அவரது குத்துக்கள் பயனற்று தடுக்கப்படுகின்றன, நியோ அவரை அழிக்கிறார். மற்ற இரண்டு உளவாளிகளும் தப்பிச்செல்கின்றனர், கலத்தின் உட்பகுதிக்குள் ஏற்கனவே ஊடுருவிவிட்ட சென்டினல்களை அழிப்பதற்கு கலத்தில் இருக்கும் இஎம்பி ஆயுதத்தை நோக்கி நியோ சரியான நேரத்திற்கு நிஜ உலகத்திற்கு திரும்புகிறார். தொலைபேசியில் "எதுவும் சாத்தியம்" என்பதை மேட்ரிக்ஸிற்குள்ளாக சிறைவைக்கப்பட்டிருக்கும் மக்களுக்கு நிரூபித்துக் காட்டுவதாக அவர் உறுதியளிக்கிறார். அவர் தொலைபேசியை வைத்துவிட்டு வானத்தில் பறந்துசெல்கிறார்.


</doc>
<doc id="140618" url="https://ta.wikipedia.org/wiki?curid=140618" title="ரொல்சுரோயன் இயக்கம்">
ரொல்சுரோயன் இயக்கம்

ரொல்சுரோயன் இயக்கம் என்பது உருசியச் சிந்தனையாளர் லியோ ரொல்சுரோயின் மெய்யியல் மற்றும் சமய சிந்தனைகளை அடிப்படையாக கொண்ட சமூக இயக்கம் ஆகும். ரொல்சுரோய் தனது பார்வைகளுடன் உடன்பட்ட குமுகங்கள் தோன்றியது பற்றி மகிழ்ச்சி அடைந்தார் எனினும், தன்னைப் பின்பற்றி ஒரு இயக்கமோ அல்லது ஒரு கருத்தியலோ உருவாவதை அவர் விரும்பவில்லை. மாற்றாக ஒவ்வொருவரின் மனச்சாட்சியை பின்பற்றுமாறு வேண்டினார். 

ரொல்சுரோயன் இயக்கத்தார் கிறித்தவர்களாக தம்மை அடையாளப்படுத்தினாலும், கிறித்தவ சமய அமைப்புகளோடு தம்மை இணைத்துக் கொள்வதில்லை. யேசுவின் அற்பதங்களை விட அவரின் கற்பித்தல்களிலேயே இவர்கள் கவனம் செலுத்தினார்கள். 

எளிய வாழ்முறை, பெரும்பாலும் மரக்கறி உணவு, மது அருந்தாதல், புகைப் பிடிக்காதல், பிரம்மாசியம் என்று வாழ்வார்கள். இவர்கள் அமைதிவாதிகள். nonresistance கொள்கையாளர்கள். ரொல்சுரோய் கிறிதவர் என்பதன் பொருள் என்ன என்பதை பின்வரும் ஐந்து முன்மொழிவுகளின் முன்வைக்கிறார். 


</doc>
<doc id="140621" url="https://ta.wikipedia.org/wiki?curid=140621" title="சுவாப்சிட்டி">
சுவாப்சிட்டி

சுவாப்சிட்டி என்பது பொருட்களையும் சேவைகளையும் பண்ட மாற்றிக் கொள்ள ஏதுவாக்கும் ஒரு கனடிய இணைய சமூக வலைப்பின்னல் ஆகும். இதன் ஊடாக ஒருவர் தன்னிடம் இருக்கும் பொருட்களையும், திறங்களையும் பட்டியல் இடலாம். பிறரும் அவ்வாறே செய்வார். எங்கு இருவருடம் பண்ட மாற்றுச் சாத்தியம் ஆகிறதோ, அங்கு ஒரு சுவாப் (swap) அல்லது பண்டமாற்று இடம்பெறும். எடுத்துக்காட்டாக ஒருவரால் சீனம் சொல்லித் தர முடியும் தமிழ் படிக்க விருப்பம், மற்றொருவருக்கு தமிழ் சொல்லித்தர முடியும் சீனம் படிக்க முடியும். இருவரும் பண்ட மாற்றிக் கொள்ளலாம். 



</doc>
<doc id="140624" url="https://ta.wikipedia.org/wiki?curid=140624" title="நேர வங்கியியல்">
நேர வங்கியியல்

நேர வங்கியியல் அல்லது நேர வைப்பகவியல் என்பது பணத்துக்குப் பதிலாக நேரத்தை அலகாகப் பயன்படுத்தி சேவைப் பரிமாற்றத்தை ஏதுவாக்கும் ஒரு முறைமை ஆகும். நேர வங்கி என்பது நேர வங்கியியலை நடைமுறைப்படுத்தும் ஒரு குமுகம் ஆகும். இந்த வங்கியில் உறுப்பினராக இருக்கும் ஒருவருக்கு சேவையை செய்வதன் மூலம் (நேரத்தை வழங்குதல்) ஒருவர் நேர வங்கியில் வைப்புச் செய்யலாம். பின்னர் அவருக்கு ஒரு உதவி அல்லது சேவை தேவைப்படும் போது அந்த வங்கியில் பிற ஒரு உறுப்பினரிடம் இருந்து தனது வைப்பைப் பயன்படுத்தி பெற்றுக் கொள்ளலாம். ஐக்கிய அமெரிக்கா, ஐக்கிய இராச்சியம் போன்ற நாடுகளில் இது ஒரு சமூக இயக்கமாக வளர்ந்து வருகிறது. 



</doc>
<doc id="140627" url="https://ta.wikipedia.org/wiki?curid=140627" title="தெல்லுருட்டான் விளையாட்டு">
தெல்லுருட்டான் விளையாட்டு

தெல்லுருட்டான் விளையாட்டு தெல்லுக்காய்களை உருட்டி விளையாடும் விளையாட்டு. சிறுவர்கள் இதனை விளையாடுவர்.

அக்டோபர், நவம்பர் மாதங்களில் தெல்லுக்காய்கள் மிகுதியாகக் கிடைக்கும்.விளையாடும் சிறுவர்கள் அனைவரும் தெல்லுக்காய்களை வைத்துக்கொள்வர். முதலில் ஆடுபவர் குறிப்பிட்ட எண்ணிக்கையில் தெல்லுக்காய்களை நிலத்தில் வைப்பார். மற்றவர்கள் அதே எண்ணிக்கையில் தெல்லுக்காய்களை அதனுடன் வைப்பர். 

பின் ஒவ்வொருவராக ஒரு உத்திக் கோட்டிலிருந்து தன் தெல்லுக்காய்களில் ஒன்றைச் சுவரில் மோதித் திரும்பும்படி உருட்டுவர். யாருடைய காய் சுவரிலிருந்து அதிக தொலைவில் கிடக்கிறதோ அவர் தன் கையிலுள்ள மற்றொரு காயால் அடிப்பார். இப்படி அடிப்பதற்கு உசுப்புதல் என்று பெயர். உசுப்பிவிட்டால் நிலத்தில் வைக்கப்பட்டுள்ள எல்லாக் காய்களையும் எடுத்துக்கொள்ளலாம். ஒருவர் உசுப்பாவிட்டால் அடுத்த நிலையால் உள்ளவர் உசுப்பி எடுத்துக்கொள்ளலாம். 

வலுவாகக் காயை எறிவதிலும், குறி பார்த்து அடிப்பதிலும் திறமை உள்ளவர் அதிக காய்களை ஈட்டி வெற்றி பெறுவார்.




</doc>
<doc id="140628" url="https://ta.wikipedia.org/wiki?curid=140628" title="தெல்லு எறிதல்">
தெல்லு எறிதல்

தெல்லு எறிதல் விளையாட்டு அரங்கில் வைக்கப்பட்டுள்ள தெல்லுக்காய்களை வேறொரு தெல்லுக்காயால் உத்திக் கோட்டிலிருந்து அடித்து வெளியேற்றி ஈட்டிக்கொள்வது. அதிகம் ஈட்டியவர் வெற்றி.

சுவர் ஓரமாக ஓரடி நீளமும் அரையடி அகலமும் உள்ள கோடுகளால் அரங்கு அமைக்கப்படும். முதலில் ஒருவர் எத்தனைக் காய்களை அரங்கில் வைக்கிறாரோ அதே எண்ணிக்கையில் மற்றவர்களும் தெல்லுக்காய்களை அரங்கில் வைத்து ஒவ்வொருவராகத் தன் கையிலுள்ள மற்றொரு காயால் அடித்து வெளியேற்றி எடுத்துக்கொள்வர். எறிந்த காய் அரங்கிற்குள் நின்றுவிட்டால் ஒருமுறை தன் வேறொரு காயால் அடித்து(உசுப்பி) வெளியேற்றி எடுத்துக்கொள்ளலாம்.




</doc>
<doc id="140629" url="https://ta.wikipedia.org/wiki?curid=140629" title="தெல்லுக்காய்">
தெல்லுக்காய்

தெல்லுக்காய்களைக் கழிச்சிக்கொட்டை என்றும் சூட்டுக்கொட்டை என்றும் சிற்சில வட்டாரங்களில் வழங்குவர். 
இந்தக் காய்கள் மிக மிக லேசாக இருக்கும். 
லேசான காயைத் தெல்லுக்காய் என்றனர். 
சிறுவர்கள் இதனைக் கோலிக்குண்டு போலப் பயன்படுத்தி விளையாடுவர். 


</doc>
<doc id="140638" url="https://ta.wikipedia.org/wiki?curid=140638" title="விட்னி ஊசுட்டன்">
விட்னி ஊசுட்டன்

விட்னி எலிசபெத் ஊசுட்டன் ("விட்னி எலிசபெத் ஹூஸ்டன்", "Whitney Elizabeth Houston", ஆகத்து 9, 1963 – பெப்ரவரி 11, 2012) ஓர் அமெரிக்க இசைக்கலைஞரும் நடிகையும் நடைமேடை அழகியும் ஆவார். இவர் இசைவட்டுத் தயாரிப்பிலும் திரைப்படத் தயாரிப்பிலும் பங்கேற்றிருந்தார். எக்காலத்திற்குமான மிகுந்த விருதுகள் பெற்ற பெண் கலைஞராக 2009ஆம் ஆண்டில் கின்னஸ் உலக சாதனைகளில் இடம் பெற்றிருந்தார். விட்னி ஊசுட்டன் இரு எம்மி விருதுகளையும் ஆறு கிராமி விருதுகளையும் 30 பில்போர்டு இசை விருதுகளையும் 22 அமெரிக்க இசை விருதுகளையும் வென்றுள்ளார். 2010ஆம் ஆண்டுவரை தமது வாழ்நாளில் மொத்தம் 415 விருதுகள் பெற்றார். இசைத்தொகுப்புகள், தனிப்பாடல்கள் மற்றும் ஒளிதங்களாக 170 மில்லியன் விற்றுள்ள ஊசுட்டன் உலகில் மிகவும் கூடுதலாக விற்கப்படும் இசைக்கலைஞர்களில் ஒருவராகவும் விளங்கினார்.

விட்னி ஊசுட்டன் அவரது அழகான, கம்பீரமான குரலுக்காக அறியப்பட்டார். அவரது "ஐ வில் ஆல்வேஸ் லவ் யூ", "ஐ வான்ன டான்ஸ் வித் சம்படி(ஹூ லவ்ஸ் மி)" போன்ற பாடல்கள் பரவலாக அறியப்பட்டவை. அமெரிக்க நாட்டுப்பண்ணாகிய "த ஸ்டார் ஸ்பாங்கிள்டு பானரை" அவரது பாணியில் பாடி தனிப்பாடலாக விற்பனை வரைபடங்களில் உச்சத்தை எட்டினார். இவரது இசைத்தொகுப்புகள் "த பாடிகார்டு", "விட்னி ஹூஸ்டன்", "விட்னி" என்பன விற்பனையில் சாதனை படைத்தவை.

இவர் "த பொடி கார்ட்", "வெயிட்டிங் டு எக்சேல்", "த பிரீச்சர்ஸ் வைஃப்", 1997 இல் வெளிவந்த ""சின்ட்ரெல்லா" ஆகிய திரைப்படங்களில் நடித்துள்ளார். மேலும் 2012 இல் வெளிவரவிருக்கும் "ஸ்பார்க்கிள்" என்ற படத்திலும் நடித்திருந்தார்.

அவரது மரணத்திற்கு முந்தைய சில ஆண்டுகளாக போதைமருந்துப் பழக்கத்தி்ற்கு ஆளாகியிருந்தார். பெப்ரவரி 11, 2012 அன்று கலிபோர்னியாவின் பெவர்லி ஹில்ஸ் பகுதியில் பெவர்லி ஹில்டன் ஓட்டலில் அறியப்படாத காரணங்களால் மரணமடைந்தார்.


</doc>
<doc id="140644" url="https://ta.wikipedia.org/wiki?curid=140644" title="ஷோபாசக்தி அன்ரனிதாசன்">
ஷோபாசக்தி அன்ரனிதாசன்

ஷோபாசக்தி ("Shobasakthi", பிறப்பு: 18 நவம்பர் 1967) ஈழத் தமிழ்ப் படைப்பாளிகளில் ஒருவரும், நடிகரும் ஆவார். அன்ரனிதாசன் யேசுதாசன் என்ற இயற்பெயரைக் கொண்ட இவர் யாழ்ப்பாணம் – அல்லைப்பிட்டியைப் பிறப்பிடமாகக் கொண்டவர். தற்போது புலம்பெயர்ந்து பிரான்சில் வாழ்ந்து வருகிறார். சிறுகதை, நாவல், விமர்சனம், நாடகம், திரைப்படம், பதிப்பு ஆகிய தளங்களில் செயல்பட்டு வருகிறார். இவர் நடித்து வெளிவந்த தீபன் என்ற பிரெஞ்சு மொழித் திரைப்படம் 2015 கான் திரைப்பட விழா திரைப்பட விழாவில் சிறந்த திரைப்படத்துக்கான தங்கப்பனை விருது வென்றது.

அந்தோனிதாசன் 1967 நவம்பர் 18 இல் இலங்கையின் யாழ்ப்பாண மாவட்டம், அல்லைப்பிட்டி என்ற கிராமத்தில் கொலஸ்ரிகா ஜீவராணி, பிரான்சிஸ் யேசுதாசன் ஆகியோருக்கு பிறந்தார். இவருக்கு மூன்று சகோதரர்களும் ஒரு சகோதரியும் உள்ளனர். தனது 16-வது வயதில் கறுப்பு ஜூலை வன்முறைகளைத் தொடர்ந்து தமிழீழ விடுதலைப் புலிகள் இயக்கத்தில் இணைந்தார். ஆயுதப் பயிற்சியைப் பெற்றுக்கொண்டு, புலிகளின் கலை வெளிப்பாட்டுப் பரப்புரைகளிலும் இயங்கினார். புலிகள் நடத்திய விடுதலைக்காளி தெருக்கூத்தில் (1985) முதன்மைப் பாத்திரமொன்றில் நடித்தார். 1986ம் ஆண்டு அமைப்பை விட்டு வெளியேறினார்.

இந்திய இராணுவம் இலங்கையில் நிலைகொண்டிருந்தபோது நாட்டைவிட்டு வெளியேறிய இவர் துார கிழக்கு ஆசிய நாடுகளில் ஏதிலியாக நான்கு ஆண்டுகள் கழித்த பின்னர், இறுதியில் பிரான்சில் புகலிடம் கோரினார். கனடா மற்றும் இங்கிலாந்திற்கு மாறாக பிரான்சிற்கே அவருக்கு போலிக் கடவுச்சீட்டு கிடைக்கப்பெற்றது. போலிக் கடவுச்சீட்டு மூலம் 1993ம் ஆண்டு பிரான்சை அடைந்தார். அங்கே அவருக்கு அரசியல் தஞ்சம் கிடைக்கப்பெற்றது.

யாழ்ப்பாணக் கோட்டையை மீண்டும் கைப்பற்றுவதற்காக ஆகஸ்ட் 1990 இல் இலங்கை இராணுவம் அல்லைப்பிட்டியை ஆக்கிரமித்தனர். 85 இளைஞர்கள் இராணுவத்தால் சுற்றிவளைக்கப்பட்டு மீண்டும் ஒருபோதும் அவர்களைப்பற்றிய எந்த தகவலும் கிடைக்கப்பெறவில்லை. அவர்களில் பெரும்பாலோனோர்கள் ஷோபாசக்தியின் உறவினர்கள் மற்றும் நண்பர்கள். அவர்கள் இராணுவத்தினாரால் கொல்லப்பட்டு உடல்கள் கிணற்றில் வீசப்பட்டன. அல்லைப்பிட்டியை ஆக்கிரமித்த இலங்கை கடற்படை இன்றுவரை அங்கே நிலைகொண்டுள்ளது. 

புலிகள் அமைப்பில் ஷோபாசக்தி இருந்தகாலத்தில் இயக்கத்தின் கருத்தியல் சார்ந்தே சில கவிதைகளை 1984–1986 காலப்பகுதிகளில் எழுதத் துவங்கினார். அவை யாழ்ப்பாணத்திலிருந்து வெளியான 'ஈழமுரசு', 'செய்திக்கதிர்' போன்ற பத்திரிகைகளில் வெளியாகின. ஷோபாசக்தி நாடகங்கள் எழுதி நடத்தியிருக்கிறார். அவர் புலம் பெயர்ந்த பின்பாக 90களில் புரட்சிக் கம்யூனிஸ்ட் கழகத்துடன் (சர்வதேச நான்காவது அகிலம்) இணைந்துசெயல்பட்ட காலத்தில் சர்வதேச முற்போக்கு இலக்கியமும் மார்க்ஸிச கற்கையும் அவருக்கு அறிமுகமாகின. 1990 ஆம் ஆண்டுகளின் பிற்பகுதியில் ஷோபாசக்தி என்ற புனைப்பெயரில் சிறுகதைகள், நாடகங்கள், ஈழ யுத்தத்தின் போது அவரது தனிப்பட்ட அனுபவங்கள், அரசியல் கட்டுரைகள் மற்றும் நாவல்கள் எழுதத் தொடங்கினார். பாரிஸிலிருந்து வெளியாகிய ‘அம்மா‘ மற்றும் ‘எக்ஸில்’ இதழ்களில் தொடர்ச்சியாக எழுதினார்.

அவரது முதல் நாவலான ”கொரில்லா” (2001) தமிழீழ விடுதலைப் புலிகள் இயக்கத்தின் ஒரு குழந்தைப் பருவப் போராளியாக அவருடைய அனுபவத்தின் அடிப்படையில் அமைந்திருந்தது.. கொரில்லா 2008 ம் ஆண்டு ஆங்கிலத்தில் [மொழிபெயர்ப்பு | மொழிபெயர்க்கப்பட்டது]] . அவரது இரண்டாவது நாவல் ”ம்” (2003) இலங்கையில் தமிழ் அரசியல் கைதிகள் 1983ல் வெலிகடைச் சிறையில் படுகொலை செய்யப்பட்டதை அடிப்படையாகக் கொண்டது. ம் நாவல் 2010 ம் ஆண்டு ஆங்கிலத்தில் Traitor என்ற பெயருடன் மொழிபெயர்க்கப்பட்டது . மலையாளத்தில் இந்த நாவலை மாத்ருபூமி வெளியிட்டது, ஷோபாசக்தியின் மூன்றாவது நாவல் “Box கதைப்புத்தகம்”(2015) முள்ளிவாய்க்காலிற்குப் பின்னான வன்னிக் கிராமமொன்றில் யுத்தத்தின் ஊடும் பாவுமான கதைகளைச் சித்தரிக்கும் உபவரலாறாகப் பதியப்பட்டுள்ளது.

ஷோபாசக்தியின் சினிமா நுழைவு 2009 இல் செங்கடல் (Dead Sea) திரைபடத்தின் மூலம் தொடங்கியது, தென் இந்தியாவில் உள்ள தனுஷ்கோடி என்ற பெரும்பாலும் கைவிடப்பட்டகிராமத்தில், தமிழ் மீனவர்களின் வாழ்க்கைப் போராட்டத்தைக் குறித்த படமான செங்கடலில் லீனா மணிமேகலை மற்றும் ஜெரால்டுடன் இணைந்து ஷோபாசக்தி திரைக்கதை எழுதியதுடன் உரையாடலும் எழுதி ஒரு கதாபாத்திரத்திலும் நடித்துள்ளார். செங்கடல் திரைப்படத்தை முதலில் சென்னை மண்டல தணிக்கைக் குழுவினர் மதிப்பிட மறுத்துவிட்டதால் அத்திரைப்படம் தமிழகத்தில் தடைசெய்யப்பட்டது . ஒரு சட்ட போராட்டத்திற்குப் பின்னர் திரைப்பட தணிக்கைக் குழுவினர் மூலம் வயதுவந்தவர்களுக்கான(adult) மதிப்பீடு ளிக்கப்பட்டது. இந்தியத் திரைப்பட விழாவின் பனோரமா பிரிவில் தேர்வான செங்கடல் முப்பதுக்கும் மேற்பட்ட சர்வதேச திரைப்பட விழாக்களில் திரையிடப்பட்டு விருதுகளை வென்றிருக்கிறது.

ஷோபாசக்தி 2015 Cannes திரைப்பட விழாவில் Palme d'or வென்ற தீபன் திரைப்படத்தில் முதன்மைக் கதாபாத்திரத்தில் நடித்துள்ளார் . 2015ல் இத்திரைப்படம் பிரான்சில் அரசியல் தஞ்சம் கோரும் முன்னாள் விடுதலைப் புலி உறுப்பினர் தீபனின் (ஷோபாசக்தி) கதை. இப்படத்தில் முன்பின் தெரியாதவர்களான தீபன், காளீஸ்வரி மற்றும் சிறுமி ஆகியோர் ஒரு குடும்பமாக மாறி தீபனின் மனைவி மற்றும் மகள் என குறிப்பிடப்பட்டு இணைந்து வாழ்கின்றனர். தீபன் படத்தில் 50% தன்னுடைய வாழ்க்கை இருப்பதாக ஷோபாசக்தி குறிப்பிடுகிறார். .

மிகச்சிறிய வயதிலிருந்தே அரசியல் இயக்கச் செயல்பாடுகளில் ஈடுபட்டிருந்த ஷோபாசக்தி தன்னை ஒரு அரசியல் பிராணி என்று குறிப்பிடுகிறார் . தன்னுடைய முதன்மை அரசியல் நெறிகளென மார்க்ஸியத்தையும் பெரியாரியலையும் பிரகடனப்படுத்துகிறார் . ”ஒருவர் கம்யூனிஸ்டாகத் தன்னை அடையாளம் கண்டுகொள்வது அரசியல் செயற்பாடுகளிற்கு அப்பால் தனிப்பட்ட முறையில் பரந்த சமூகப் பார்வையையும் போர்க்குணத்தையும் நேர்மைத்திறத்தையும் எளிமையையும் அவருக்கு அளிக்கும் என்பது எனது நம்பிக்கை எனது இந்த நம்பிக்கையை நான் சந்தித்த பல கம்யூனிஸ்டுகள் எனக்கு நிரூபணமும் செய்திருக்கிறார்கள்.” என்கிறார் ஷோபாசக்தி.

மார்க்ஸியம் பற்றிய ஒரு கேள்விக்கு பதிலளிக்கும் ஷோபாசக்தி கீழ்வருமாரு குறிப்பிடுகிறார்.
”மார்க்ஸியம் என்பது ஒடுக்கப்பட்டவர்களின் விடுதலைக்கான அறம், ஒரு குறியீடு மரபு மார்க்ஸியத்தின் போதாமைகள், இன்றைய உலகச் சூழலில் மார்க்ஸியம் எதிர்கொள்ளும் கேள்விகள், மார்க்ஸிய அமைப்புகளின் இறுகிய அதிகார வடிவங்கள் இவை குறித்தெல்லாம் ஏராளமான கேள்விகளையும் உரையாடல்களையும் மார்க்ஸியர்களே நடத்தியிருக்கிறார்கள். இந்த உரையாடல்கள் தொடருகின்றன. மார்க்ஸியத்தின் அடிப்படையில் புதிய பார்வைகளும் விமர்சனங்களும் கோட்பாடுகளும் உருவாக்கப்படுகின்றன. இது இடையறாது நடக்கும் ஒரு அரசியற் செயற்பாடு. இந்தச் செயற்பாடுதான் எனக்கான மார்க்ஸியம்”.

தொண்ணுாறுகளில் தமிழில் மேலெழுந்த தலித்தியம், பின்நவீனத்துவம் போன்ற சிந்தனைப் போக்குகளைத் தான் தீவிரமாகப் பின்தொடர்வதாகச் சொல்லும் ஷோபாசக்தி தன்னுடைய கதைகள் பெரிதாக்கப்பட்ட அரசியல் துண்டறிக்கைள் என்கிறார்.





















</doc>
<doc id="140648" url="https://ta.wikipedia.org/wiki?curid=140648" title="நிலநிரைக்கோடு">
நிலநிரைக்கோடு

நிலநிரைக்கோடு (இலங்கை வழக்கு: நெட்டாங்கு, தீர்க்க ரேகை "Longitude") என்பது புவியின் மேற்பரப்பில் உள்ள ஒரு புள்ளியின் அமைவிடத்தை கிழக்கு-மேற்காக குறிப்பதற்காக புவி மேற்பரப்பில் வரையப்படுகின்ற கற்பனைக் கோடுகளுள் ஒன்றைக் குறிக்கும். இதனை நிலநெடுவரை, நில நீள்கோடு, தீர்க்கரேகை. புவி நெடுங்கோடு என்றும் அழைப்பர்

நுட்ப அடிப்படையில், இக் கோடுகள் கோண அளவீடாகப் பாகைகளில் குறிப்பிடப்படுகின்றன. இந்த அளவீடு பொதுவாக கிரேக்க எழுத்துரு "லாம்டா" (λ) மூலம் குறிப்பிடப்படுகிறது. ஒரே நிலநிரைக்கோடு அலகுள்ள புள்ளிகள் அனைத்தும் வட முனையத்திலிருந்து தென் முனையம் வரை செல்லும் ஒரே நேர்கோடில் அமைந்துள்ளன. வழமைப்படி, இவற்றில் முதன்மை நிரைக்கோடு எனப்படும் இங்கிலாந்தின் "கிரீன்விச்சில்" உள்ள "அரச வான் ஆய்வகம்" வழியே செல்லும் நிரைக்கோடு 0°ஐக் (சுழியப் பாகை) குறிக்கிறது. பிற இடங்களின் நிரைக்கோட்டு அலகு இந்த முதன்மை நிரைக்கோட்டிலிருந்து கிழக்கே அல்லது மேற்கே எத்தனை பாகைகள் தள்ளி உள்ளன என்பதைக் கொண்டு குறிப்பிடப்படுகின்றன. குறிப்பாக, முதன்மை நிரைக்கோடு அமைந்திருக்கும் தளத்திற்கும் வட,தென் முனையங்களோடு குறிப்பிட்ட இடம் அமைந்துள்ள தளத்திற்கும் இடையேயுள்ள கோணமாகும். கிழக்கு அல்லது மேற்கு என திசைக் குறிப்பிடப்படாத நிலையில் நேர்மறை அலகுகள் குறிப்பிடப்பட்டிருந்தால் அந்த இடம் முதன்மை நிரைக்கோட்டிற்கு கிழக்கே அமைந்துள்ளதாகவும் எதிர்மறை அலகுகள் மேற்கே அமைந்துள்ளதாகவும் எடுத்துக்கொள்ளப்படுகின்றன. இது ஓர் வலது கை குறிகாட்டு அமைப்பாக, முதன்மை நிரைக்கோட்டில் புவியின் மையத்திலிருந்து வலது கை கட்டைவிரல் வட முனையம் ("z" அச்சு) நோக்கியும் புவியின் மையத்திலிருந்து வலது கை சுட்டுவிரல் (ஆள்காட்டி விரல்) புவிமையக்கோட்டுடன் இணையாகவும் ("x" அச்சு) உள்ளது.

ஓர் நிரைக்கோட்டில் ஓரிடத்தின் வடக்கு-தெற்கு அமைவிடம் அந்த இடத்தின் நிலநடுக்கோட்டின் மூலம் குறிப்பிடப்படுகிறது. புவியிடங்காட்டி கருவிகள் இவற்றைக் காட்டும்.



</doc>
<doc id="140649" url="https://ta.wikipedia.org/wiki?curid=140649" title="ஆங்கிலேய-மராட்டியப் போர்கள்">
ஆங்கிலேய-மராட்டியப் போர்கள்

ஆங்கிலேய-மராட்டியப் போர்கள் அல்லது ஆங்கில-மராட்டியப் போர்கள் ("Anglo-Maratha Wars") என்பது 17ஆம், 18ஆம் நூற்றாண்டுகளில் பிரித்தானியக் கிழக்கிந்திய நிறுவனத்துக்கும் மராட்டியப் பேரரசுக்கும் இடையே நடைபெற்ற மூன்று போர்களைக் குறிக்கின்றது. 

இப்போர்களின் விளைவாக மராட்டியப் பேரரசு சிதைந்து, வடமேற்கு, மேற்கு மற்றும் நடு இந்தியாவின் பெரும் பகுதிகள் ஆங்கிலேயர்களின் கட்டுப்பாட்டில் வந்தது. கெயிக்வாட்கள் ஆண்ட பரோடா அரசு, ஓல்கர் வம்சம்|ஓல்கர்கள்]] ஆண்ட இந்தூர் அரசு, சிந்தியாக்கள் ஆண்ட குவாலியர் அரசு மற்றும் போன்சலேக்கள் ஆண்ட நாக்பூர் அரசு, கோல்ஹாப்பூர் அரசு, சாத்தாரா பகுதிகள் மற்றும் பேஷ்வாக்கள் ஆண்ட புனே பகுதிகள் கிழக்கிந்திய கம்பெனி ஆட்சியாளர்களுக்கு ஆண்டு தோறும் திறை செலுத்திக் கொண்டு, கிழக்கிந்தியக் கம்பெனிக்கு அடங்கிய சுதேச சமஸ்தான மன்னர்களாக, இந்திய விடுதலை வரை ஆண்டனர். 

மராத்திய கூட்டமைப்பிற்கும், தலைமை அமைச்சர் & தலைமைப் படைத்தலைவர் பதவிக்கு ஆசைப்பட்ட இரகுநாத ராவுக்கும் இடையே பிணக்குகள் உண்டாயின. பிரித்தானியப் படைகள் இரகுநாதராவுக்கு ஆதரவாக செயல்பட்டனர். 1775 - 1782 முடிய நடைபெற்ற முதல் ஆங்கிலேய மராட்டியப் போரில், மராத்தியக் கூட்டமைப்பு தோல்வியுற்றது. மே, 1782ல் ஏற்பட்ட சல்பை உடன்படிக்கையின் படி, மராத்திய கூட்டமைப்பின் சால்சேட் தீவு கிழக்கிந்திய கம்பெனிக்கு வழங்கப்பட்டதுடன், இரகுநாதராவுக்கு பேஷ்வா பதவி வழங்கப்பட்டது.

டிசம்பர், 1802ல் இந்தூர் மன்னர் பிரித்தானியர்களுடன் இராணுவப் பாதுகாப்பு உடன்படிக்கை செய்து கொண்டதால், மராத்திய சிந்தியாக்கள் மற்றும்போன்சுலே வம்சத்தவர்கள் இவ்வுடன்படிக்கையை ஏற்கவில்லை. இதனால் 1803 - 1805ல் நடைபெற்ற இரண்டாம் ஆங்கிலேய மராட்டியப் போரில், பிரித்தானியர்களின் ஆதரவு கொண்ட, ஹோல்கர் வம்ச இந்தூர் மன்னருக்கும், மராத்திய கூட்டமைப்பின் பேஷ்வா இரண்டாம் பாஜிராவிற்கும் இடையே நடைபெற்றப் போரில், பேஷ்வா தோற்றார். 

இப்போரின் விளைவாக மராத்தியர்கள் மத்திய இந்தியா மற்றும் இராஜபுதனத்தின் பெரும் பகுதிகளை கிழக்கிந்திய கம்பெனிப் படைகளிடம் இழந்தனர்.

மராத்தியர்களுக்கும் - கிழக்கிந்தியக் கம்பெனிப் படைகளுக்கும் 1817–1818ல் நடந்த போரில், மராத்தியக் கூட்டமைப்புகள் ஆங்கிலேயர்களிடம் தோற்றனர். போரின் விளைவாக மராத்திய கூட்டமைப்பு கலைக்கப்பட்டது. மேலும் கெயிக்வாட்கள் ஆண்ட பரோடா அரசு, ஓல்கர்கள் ஆண்ட இந்தூர் அரசு, சிந்தியாக்கள் ஆண்ட குவாலியர் அரசு மற்றும் போன்சலேக்கள் ஆண்ட நாக்பூர் அரசு, கோல்ஹாப்பூர் அரசு, சாத்தாரா பகுதிகள் மற்றும் பேஷ்வாக்கள் ஆண்ட புனே பகுதிகள் கிழக்கிந்திய கம்பெனி ஆட்சியாளர்களுக்கு ஆண்டு தோறும் திறை செலுத்தி, சுதேச சமஸ்தான மன்னர்களாக இந்திய விடுதலை ஆகும் வரை ஆண்டனர். 


</doc>
<doc id="140654" url="https://ta.wikipedia.org/wiki?curid=140654" title="உள்ளுணர்வு இசை">
உள்ளுணர்வு இசை

உள்ளுணர்வு இசை (Soul music) என்பது ஆர் & பி, நற்செய்தி இசை மற்றும் வெள்ளையரின் பாப் இசைக் கலந்த ஒருவகை இசைவடிவமாகும். இது 1960களில் ஐக்கிய அமெரிக்காவில் உருவானது. இதன் சிறப்பியல்புகளாக விளித்தலும் மறுமொழிதலும், கை தட்டுதல், உடல் இயக்கங்கள், கரகரப்பான குரல் ஆகியன உள்ளன.


</doc>
<doc id="140656" url="https://ta.wikipedia.org/wiki?curid=140656" title="ஊசல் (சங்க காலம்)">
ஊசல் (சங்க காலம்)

சங்கப் பாடல்களில் ஊசல் என்பது ஊஞ்சல். குழந்தை ஊஞ்சலில் ஆடும்போது இன்பம் கண்டு தூங்குகிறது. பெரியவர்கள் தாமே ஊஞ்சலாடி மகிழ்கின்றனர்.

சங்கப்பாடல்களில் வரும் சில குறிப்பிடத்தக்க செய்திகள் இங்குச் சுட்டப்படுகின்றன. 


தலைவி ஊஞ்சலில் ஆடுகிறாள். 
தோழியை அவள் ஊசல்சீர் பாடுக என்கிறாள். 
தலைவியின் தோளில் கரும்பு எழுதியவன் இப்போது வாட விட்டுவிட்டான் என்று இணைந்திருக்கும் அன்றில் பறவைகள் இரவெல்லாம் அகவவில்லை என்னும் பொருள்படத் தோழி பாடுகிறாள்.

அப்படி இல்லை 
ஊசல்நீரை அழித்து ஒன்று பாடுகிறேன். 
அன்று அவன் இரவெல்லாம் நம்மோடு இருந்தான் அல்லவா? என்று பாடுகிறாள் தவைவி. 

சிலப்பதிகாரத்தில் ஊசல்வரிப் பாடல்கள் மூன்று உள்ளன. 
அவற்றில் ஒவ்வொன்றிரும் ஐந்து அடிகள் உள்ளன. 
முதல் 4 அடிகளை ஒருத்தியும், ஐந்தாவது அடியை மற்றொருத்தியும் பாடுகின்றனர். 

பெண்பால் பிள்ளைத்தமிழ் நூல்களில் ஊசல்பருவம் என 10 பாடல்கள் பாடுகின்றனர்.



</doc>
<doc id="140658" url="https://ta.wikipedia.org/wiki?curid=140658" title="ஹெப்சிபா ஜேசுதாசன்">
ஹெப்சிபா ஜேசுதாசன்

ஹெப்சிபா ஜேசுதாசன் ("Hephzibah Jesudasan", 1925 - பெப்ரவரி 9, 2012) தமிழ்நாட்டைச் சேர்ந்த புதின எழுத்தாளர். ஆங்கிலப் பேராசிரியர். தமிழ் இலக்கிய வரலாற்றை நான்கு பாகங்களில் ஆங்கிலத்தில் எழுதி வெளியிட்டவர். எழுத்தாளர் ஜேசுதாசனின் துணைவியார்.

தமிழ்நாடு குமரி மாவட்டம், தக்கலை, புலிப்புனம் என்ற ஊரைச் சேர்ந்தவர். பர்மாவில் பிறந்தவர். இவரது தந்தை பர்மாவில் மர வணிகராக இருந்தவர். இரண்டாம் உலகப்போரை அடுத்து இவரது குடும்பம் நாகர்கோயிலில் குடியேறியது. ஹெப்சிபா நாகர்கோயில் டதி பள்ளியில் சேர்ந்தார். ஆங்கிலத்தில் முதுகலைப் பட்டம் பெற்று, திருவனந்தபுரம் பல்கலைக்கல்லூரியில் ஆங்கில ஆசிரியையாகப் பணியாற்றினார்.

ஹெப்சிபா சாதாரணக் கொத்தனாரின் மகனான தமிழ்ப் பேராசிரியர் ஜேசுதாசனை மணந்தார். கணவரின் தூண்டுதலால் ஹெப்சிபா "புத்தம் வீடு" என்ற தனது முதலாவது புதினத்தை எழுதினார். இப்புதினம் தமிழின் தொடக்ககால நாவல்களில் முக்கியமானதாக இன்றும் கருதப்படுகிறது. புத்தம் வீடு மலையாளத்திலும் ஆங்கிலத்தில் "லிசீஸ் லெகசி" ("Lissy’s Legacy") என்ற பெயரிலும் மொழிபெயர்த்து வெளியிடப்பட்டது. பேராசிரியரின் துணையுடன் ஹெப்சிபா "Countdown from Solomon" என்ற அவரது பெரிய இலக்கிய வரலாற்று நூலை நான்கு பாகங்களாக எழுதி முடித்தார்.

கணவர் ஜெசுதாசன் 2002 ஆம் ஆண்டில் காலமானார். தீவிரமான கிறித்தவரான ஹெப்சிபா அவரது இறுதிக்காலத்தை மதச்சேவையில் கழித்தார். 2012 பெப்ரவரி 9 மாலை அவரது புலிப்புனம் ஊரில் தனது 88வது அகவையில் காலமானார்.







</doc>
<doc id="140678" url="https://ta.wikipedia.org/wiki?curid=140678" title="அவுட்சோர்ஸ்டு (திரைப்படம்)">
அவுட்சோர்ஸ்டு (திரைப்படம்)

அவுட்சோர்ஸ்டு ("Outsourced") ஜான் ஜெஃப்கோட் என்பவர் இயக்கிய 2006 ஆம் ஆண்டு வெளிவந்த நகைச்சுவை கலந்த ஒரு காதல் கதையை மையமாக கொண்ட ஒரு அமெரிக்கத் திரைப்படம்.

டோட் ஆண்டர்சன் (ஜோஷ் ஹேமில்டன்) என்கிற இவர் தான் கதையின் நாயகன் அமெரிக்க நிறுவனம் ஒன்றில் பணிபுரியும் டோட் மற்றும் அவரது குழுவும் அவுட் சோர்சிங் எனப்படும் ஒப்பந்த சேவை அமர்த்தம் வாயிலாக இந்தியாவில் பணியமர்த்தப்படுகிறார். இந்த பணி நிமித்தமாக இந்தியாவிற்கு வருகை தரும் டோட் இந்திய கலாச்சாரம் கண்டு வியப்படைகிறார். தொடர் வண்டி ஒன்றை நேரத்திற்கு பிடிக்கும் காரணத்திற்க்காக வாடகை வாகனம் ஒன்றினை அமர்த்த முயற்சி முதற்கொண்டு அனைத்திலும் குழப்பம் அடைகிறார்.

டோட் இந்தியாவிற்கு வேலை நிமித்தம் வந்ததும் அவரை வரவேற்க புரோ (ஆசிப் பஸ்ரா) வருகிறார். அங்கு அவரை வரவேற்று பணியிடத்திற்கு அழைத்துசெல்லும் புரோ, ஆஷா (ஆயிஷா தர்க்கார்) உட்பட அங்கிருக்கும் பணியாளர்களை அனைவரையும் அறிமுகபடுத்துகிறார். அப்பொழுது அமெரிக்க நிறுவனங்களை போலல்லாது இந்தியாவிலிருக்கும் பணி நிறுவனங்கள் எளிமையாகவும் வசதிகள் குறைவாகவும் இருப்பதை காண்கிறார். மேலும் இந்திய பணியாளர்கள் தங்களது ஆங்கிலம் பேசும் திறனையும் சோதித்து பார்க்கும் டோட் அவர்களுக்கு மேலும் பயிற்சி தேவை என்பதை அறிகிறார். இந்தியர்கள் சிறப்பாக ஆங்கிலம் பேசுபவர்களாயினும் அவர்களுக்கு அமெரிக்க உள்ளூர் நடைமுறை பேச்சு பயிற்சியினை அளிக்க விளைகிறார். மேலும் இந்தியாவின் வசதி குறைவான இடங்களிலும் பணிசெய்ய கற்றுகொண்டவர்களை பற்றியும் இந்திய கலாசாரம் பற்றியும் மட்டுமல்லாது தன்னை பற்றியும் அவர் அறிந்து கொள்ள இந்த வாய்ப்பு அவருக்கு பின்வரும் காட்சிகளில் விளக்க படுகிறது. ஒருநாள் அவரது பழைய காதலிக்கு தொலைபேசியில் அழைக்கும் டோட் அவரது காதலியுடன் வேறு யாரோ அந்த சமயத்தில் உடனிருப்பதறிந்து பெரும் மன வருத்தம் கொள்கிறார்.

இவ்வேளையில் டோட்'இன் நிறுவனத்திலிருந்து பணியில் சில மாற்றங்கள் புதிதாக விதிக்க படுகின்றன. நிறுவனத்தில் பெறப்படும் ஒரு தொலைபேசி அழைப்பின் மொத்த நேரம் 12 நிமிடங்களில் இருந்து 6 நிமிடங்களாக குறைக்கப்படுகிறது. இவரது அணியில் உள்ள பணியாளர்கள் இந்த இலக்கை அடையாத பட்சத்தில் டோட்'இன் தலைமை அதிகாரி அவரை வீட்டிற்கு திரும்ப செல்ல விடாத வகையில் இலக்கு விதிகின்றார். மற்றொரு தொலைப்பேசி அழைப்பாக நிர்வாகி இது நம்பிக்கையான இலக்கல்ல என்றுரைக்கிறார். பணியாளர்களுடன் கடிந்து வேலை வாங்குவதை விட அங்கிருக்கும் நிலைமையை ஏற்றுக்கொண்டு அவர்களை தட்டி கொடுத்து வேலை வாங்க பழகி கொள்கிறார் டோட்.

இந்த தருணத்தின் இடையில் ஒருநாள் ஹோலி பண்டிகை என்னும் வண்ண கொண்டாட்டங்களின் இடையே சிக்கி கொள்கிறார் டோட். ஆரம்பத்தில் இவர் தான் மீது வண்ண கலவைகள பூச வரும் மக்கள் கூட்டத்தில் இருந்து தப்பி ஓட முயற்சி செய்த பொழுதிலும் பின்னர் அவரும் அந்த கொண்டாட்டத்தின் உற்சாகத்தில் கலந்து விடுகிறார். கொண்டாட்ட முடிவில் அந்த கிராமத்தில் இருக்கும் ஒரு குளத்தில் குளித்து சுத்தம் செய்து கொண்டு வெளிவருகையில் இந்திய கலாச்சாரத்தினை ஏற்று கொண்ட ஒரு மனிதராக உணர்கிறார். ஒருநாள் இரவு டோட் தனது அழைப்பாக பணியாளர்களை அவர்களில் ஊக்கமான வேலைக்காக பாராட்டுகிறார். அப்பொழுது அவர் தன் கீழ் பணியாற்றும் பணியாளர்களிடம் அவர்கள் இன்னும் ஆர்வமாகவும் சிறப்பாகவும் பணியாற்ற என்னென்ன வசதிகள் வேண்டுமென்று கேட்கிறார். அதற்க்கு பணியாளர்களில் ஒருவர் தனது குடும்பத்தின் நிழற்ப்படம் ஒன்றை தனது மேசையின் மீது வைத்துகொள்ள வினவுகிறார். மற்றொருவர் தனது விருப்பபடி ஆடையணிய வினவுகிறார். மற்றொருவர் தாங்க விற்கும் பொருட்களில் ஒரு சிலவற்றை தங்களுடன் எடுத்து செல்ல வேண்டி கேட்கிறார். இந்த அனைத்து வித விண்ணப்பங்களையும் ஏற்றுக்கொள்ளும் டோட் அவர்களுக்கு வேண்டிய வசதிகளை செய்ய நினைக்கிறார். மேலும் சில நூறு புதிய பொருட்களை அமெரிக்க சந்தையில் விற்பனைக்கு அறிமுகபடுத்த எண்ணி மேலதிகாரிகளின் கவனத்திற்கு அந்த பொருட்களை கொண்டு செல்லும் டோட்'இன் விண்ணப்பங்கள் மேலதிகாரிகளால் நிராகரிக்க படுகிறன. அதற்கு டோட் இதே பொருட்கள் இந்தியாவின் சந்தையில் அமோக லாபங்களை அள்ளி தரும் பட்சத்தில் அமெரிக்க சந்தையிலும் லாபம் ஈட்டும் என்று விளக்குகிறார்.

பின்னர் இவரது மேலதிகாரிகள் ஒரே இரவில் அவர் கேட்ட விதத்தில் சிறந்த பொருட்களை விற்பனை மைய்யத்திற்கு அனுப்பி வைத்து அங்கீகரிக்கிறனர். ஆனால் விற்பனை பொருட்கள் அனைத்தும் எதிபாராத விதமாக ஒரே பெயருடைய நகரங்களில் காரணத்தினால் தவறான இடத்திற்கு சென்றடைகின்றன. பின்னர் டோட்'உம் ஆஷா'வும் அந்த பொருட்களை மீட்க்கும் பொருட்டு பயணிகிறனர். அப்பொழு வாடகை மகிழ்வுந்தின் ஓட்டுனரின் முன்பக்க மேடையின் மீது இருக்கும் காளி தேவியின் சிலையினை பார்த்து வியந்து அதை பற்றி ஆஷாவிடம் கேட்கிறார். அதற்க்கு ஆஷா காளி தேவி என்பவள் தீமைகளை அழிக்கும் பொருட்டு நிகழ்ந்த அவதாரம் என்று விளக்குகிறார். இதை கேட்கும் டோட் அப்படியானால் காளி தேவி தற்பொழுது தான் அந்த அவதாரத்தை நம்பும் பொருட்டு எவற்றையாவது அழிப்பாரா என்று கிண்டல் செய்கிறார். பின்னர் அவர்கள் ஒரு பயண படகில் பயணிக்கின்ற பொழுது எதிபாராத விதமாக பயண படகின் பயணம் தடைபடுகிறது. நீங்கள் கேலி செய்ததால் தான் இவ்வாறு நிகழ்ந்ததென்று ஆஷாவும் பதிலுக்கு டோட்'இடம் விளக்குகிறார். பின்னர் அவர்கள் சென்றைய நேரம் பிடித்த காரணத்தினால் அங்கிருக்கும் தாங்கும் அறை ஒன்றினை டோட்'உம் ஆஷா'வும் பகிர்ந்து கொள்கிறனர். அது காதலர்களுகென்றே பிரத்யேகமாக வடிவமைக்கப்பட்ட அறை என்பதை உள்ளே பிரவேசித்ததும் புரிந்து கொள்கிறார்கள். ஆரம்பத்தில் ஆஷாவும் டோட்'உம் தயங்கினாலும் பின்னர் இணைகிறார்கள். பின்னர் ஆஷா தனது கணவனல்லாத ஒருவருடன் தனியறையில் தங்கியதை மற்றவர்கள் அறிந்தால் என்னவாகும் என்று எண்ணி பயபடுகிறார். இந்த பயம் டோட்'ற்கு புதிதாக தெரிகிறது. பின்னர் ஆஷா இது போன்ற செயல்கள் அமெரிக்க கலாச்சாரத்தில் வேண்டுமானால் சகஜமாக இருக்கலாம் ஆனால் இந்தியாவில் இது கலாச்சார பார்வையில் பெருங்குற்றம் என்று விளக்குகிறார்.

பின்னர் அவர்கள் சென்ற வேலையை முடித்துக்கொண்டு அலுவலகம் திரும்பிய பின்பு டோட்'இடம் தான் தனது நான்கு வயதின் பொழுதே ஏற்கனவே திருமணத்திற்கு மற்றொருவருடன் நிச்சயிக்க பட்டவள் என்கிற உண்மையை விளக்குகிறார். இதைகேட்டு டோட் வருந்துகிறார். இந்த உறவுக்கு ஆஷா கோவாவின் விடுமுறைநாட்கள் என்று பெயரிட்டு அழைக்கிறார். பின்னர் தன்னுடன் ஒரு சக பணியாளரிடம் பழகுவது போன்று பழகும்படிக்கு டோட்'ஐ கேட்டுகொள்கிறார். இது போன்ற விந்தையான சமூக அமைப்பினை இதற்க்கு முன்பு கண்டிராத டோட் வியக்கிறார். முன்பின் தெரியாத ஒருவரை எப்படி திருமணம் செய்து கொள்ள முடியும் என்று ஆஷாவிடம் கேட்கிறார். அதற்கு தனது தாய் தனது தந்தையை காதலித்தது போல தான் தனது எதிர்கால கணவரை தான் காதலிக்க கற்றுக்கொள்ள வேண்டும் என்று கூறுகிறார்.

இதைகண்டு வியந்தவராக எப்படி ஒருவரை காதலிக்க கற்று கொள்ள முடியும் என்று உறுதியாக மறுத்து பேசுகிறார். காதல் என்பது இயற்கையானதல்லவா அது பெரியவர்களால் நிச்சயிக்கப்படும் ஒரு திருமணத்தில் எவ்வாறு நிகழ முடியும் என்று கேட்கிறார். ஒருவரை ஒருவர் புரிந்து கொண்டால் மட்டுமே காதலித்து திருமணம் செய்துகொண்டு வாழ்வில் வெற்றி பெற முடியும் என்று கேட்கிறார். இது விநோதமானது என்றும் கூறுகிறார். அதற்க்கு ஆஷா டோட்'இடம் முழுக்க முழுக்க காதலித்து திருமணம் செய்து கொள்ளும் அமெரிக்காவில் தான் விவாகரத்து சதவிகிதம் 50% என்று பதிலுக்கு விளக்குகிறார். பின்னர் தான் தனது சிறுவயதிலிருந்தே கஷ்டப்பட்டு முன்னேறியவள் என்று கூறுகிறார். தனது பள்ளி படிப்பு முதல், கல்லூரி மற்றும் வேலை முதல்கொண்டு அனைத்திற்கும் அனேக கஷ்டங்களுக்கு பின்னரே எவற்றையும் பெற்றதாக கூறுகிறார். ஆரம்பத்தில் இருந்தே தனது பெற்றோர்கள் தான் கல்லூரி செல்வதற்கும் வேலைக்கு செல்வதற்கும் எதிர்ப்பு தெரிவித்த பொழுதிலும் ஜெயித்து காட்டியதாக கூறுகிறார். பின்னர் டோட் ஒருகட்டத்தில் புரோ'விடம் ஆஷாவைபற்றி கூறுகையில் கடைசியாக ஆஷாவால் எதுவும் செய்ய முடியும் என்றுரைக்கிறார். மேலும் இந்த தகுதிக்காக தான் ஆஷாவை உதவி நிர்வாகியாக பணியேற்றம் செய்து வைக்க விரும்புவதாக கூறுகிறார்.

இந்த தருணத்தில் டோட்'இன் தலைமையாளர் டேவிட் இந்தியாவில் நடக்கும் பணியினை ஆய்வு செய்யும் பொருட்டு திடீரென்று இந்தியாவிற்கு வருகை தருகிறார். அவர் வரும் தருணத்தில் வெள்ளமொன்றின் காரணமாக தொலைபேசி அழைப்பகம் தண்ணீரில் மிதப்பதை காண்கிறார். இப்படி ஒரு இடத்தில் எவ்வாறு வேலை செய்ய முடியும் என்று கோபம் கொள்கிறார். உடனே டோட் தனது பணியாளர்கள் அனைவரையும் அழைத்துக்கொண்டு மொட்டை மாடிக்கு சென்று தற்காலிகமாக வேலையிடத்தை நிறுவுகிறார். இதைக்கண்ட டேவிட் மொட்டை மாடியில் நிறுவனமா? அது எவ்வாறு சாத்தியம் கண்டிப்பாக நடககூடியதல்ல என்று கூறுகிறார். அதற்கு டோட் இது அமெரிக்காவில் வேண்டுமானால் சத்தியமிலாத ஒரு நிகழ்வாக இருக்கலாம். ஆனால் இங்கு எதுவும் சாத்தியமே என்று விளக்குகிறார். மேலும் அன்றைய வேலையினை வெற்றிகரமாக செய்து முடித்து காட்டுகிறார்.

வார இறுதியின் கொண்டாட தனது பணியாளர்களுடன் மகிழ்வகம் செல்லும் முன் டோட்'இடம் டேவிட் இந்தியாவில் இருக்கும் அழைப்பாக கிளையை இங்கிருப்பதை விட சீனா'வில் நடத்தினால் இன்னும் செலவு குறைவாகவும் அதிக லாபமாகவும் நடத்தலாம் என்பதால் இந்த கிளையை மூடவிருப்பதாக கூறுகிறார். டோட்'ஐ தவிர அனைத்து பணியாளர்களையும் பணிநீக்கம் செய்து விட்டு டோட்'ஐ சீனாவிற்கு அங்கு பணியமர்த்த போகும் புது பணியாளர்களுக்கு பயிற்சியளிக்கும் நிமித்தமாக அனுப்ப திட்டமிட்டிருப்பதாகவும் கூறுகிறார். இதை தனது பணியாளர்களின் மக்தியில் கவலையுடன் டோட் பகிர்ந்துகொண்டாலும் அவரது பணியாலகளில் பலர் இதை பெரிய விஷயமாக எடுத்துகொள்ளாமல் தங்களது அடுத்த வேலையை பற்றி சிந்திக்க தொடங்குகிறனர். ஆனால் அந்த கிளையினை நடத்திய புரோ'விற்கோ இது ஏமாற்றமாகிறது. இதன் காரணமாக தான் காதலிக்கும் பெண்ணை திருமணம் செய்துகொள்ள முடியாதென்று வருந்துகிறார். மேலும் தான் மற்றொரு வேலையை தேடும் அளவிற்கு இளமையுடன் இல்லையென்றும் கவலைகொள்கிறார்.

பின்னர் டேவிட் இடம் தான் சீனாவிற்கு செல்ல விருப்பமில்லை என்றும் வேலையை ராஜினாமா செய்வதென்றும் கூறுகிறார். இதற்கு மாற்றாக புரோ'வை அவ்விடத்தில் பணியமர்த்தும் படி பரிந்துரைக்கிறார். அதையே டேவிட்'ம் செய்கிறார். பின்னர் மனநிறைவானவராக டோட் சியாட்டில் நகருக்கே திரும்புகிறார். பின்னர் படம் முடியும் தருவாயில் டோட்'இன் அலைபேசி ஆஷாவிற்கான பிரத்யேக அழைப்பு ஓசையுடன் ஒலிக்கிறது டோட் சிரித்துக்கொண்டே அந்த அலைபேசியினை எடுப்பதுடன் படம் நிறைவடைகிறது.

படத்தின் ஒளிப்பதிவு மும்பையில் 2006 ஆம் ஆண்டு பிப்ரவரி 5 ஆம் தேதி முதல் மார்ச் 13 வரை நடத்தப்பட்டது தொடர்ந்து சியாட்டில் நகரில் 7 ஆம் தேதி முதல் 9 ஆம் தேதி வரைக்கும் நடத்தி படம் எடுத்து முடிக்க பட்டது. இந்த திரைப்படமானது. ஜார்ஜ் விங் மற்றும் ஜான் ஜெஃப்கோட் அவர்களது திரைக்கதையை மையமாக கொண்டது.


</doc>
<doc id="140681" url="https://ta.wikipedia.org/wiki?curid=140681" title="கமலாமனோகரி">
கமலாமனோகரி

கமலாமனோகரி இராகம் கருநாடக இசையில் பயன்படும் இராகங்களில் ஒன்றாகும். இது 27 ஆவது மேளகர்த்தா இராகமாகிய, "பாண" என்றழைக்கப் படும் 5வது சக்கரத்தின் 3 ஆவது மேளமாகிய சரசாங்கி இராகத்தின் ஜன்னிய இராகம் ஆகும். 





</doc>
<doc id="140682" url="https://ta.wikipedia.org/wiki?curid=140682" title="திசைக்கொசைன்கள்">
திசைக்கொசைன்கள்

கணிதத்தில் ஒரு திசையனின் திசைக்கொசைன்கள் ("direction cosines") என்பன அந்த திசையனுக்கும் ஆய அச்சுக்களுக்கும் இடையேயுள்ள கோணங்களின் கொசைன் மதிப்புகளாகும். அல்லது ஒவ்வொரு ஆய அச்சுகளின் திசையில் அமையும் அத்திசையனின் அலகு திசையனின் கூறுகளாகும்.

v , ஒரு திசையன் எனில்:
இங்கு formula_2 அடுக்களம்.

இத்திசையனின் திசைக்கொசைன்கள்:
இங்கு formula_4 மூன்றும் முறையே formula_5 -க்கும் formula_2-க்களுக்கும் இடையேயுள்ள கோணங்கள்.

இத்திசைக்கொசைன்களின் வர்க்கங்களின் கூடுதல் 1 ஆக இருக்கும்.

பொதுவாக திசைக்கொசைன் என்பது இரு திசையன்களுக்கு இடையேயுள்ள கோணத்தின் கொசைன் மதிப்பைக் குறிக்கும். இவை, ஒரு செங்குத்தலகு அடுக்களத்தை மற்றொரு அடுக்களம் மூலமாகத் தரும் திசைக்கொசைன் அணிகளை உருவாக்க அல்லது ஒரு திசையனை வேறொரு அடுக்களத்தில் எழுதப் பயன்படுகின்றன.



</doc>
<doc id="140683" url="https://ta.wikipedia.org/wiki?curid=140683" title="ஹினா ரப்பானி கார்">
ஹினா ரப்பானி கார்

ஹினா ரப்பானி கார் ("Hina Rabbani Khar", பஞ்சாபி/உருது: ; பிறப்பு 19 நவம்பர் 1977) பாக்கித்தானின் வெளியுறவுத்துறை அமைச்சரும் பாக்கித்தான் மக்கள் கட்சியைச் சேர்ந்த அரசியல்வாதியும் ஆவார். சூலை 2011இல் பொறுப்பேற்ற ரப்பானியே பாக்கித்தானின் வெளியுறவுத்துறைக்கு தலைமையேற்ற முதல் பெண் மற்றும் மிக இளைய நபராகும். 

பாக்கித்தானின் தேசிய அவைக்கு 2002இலும் 2008இலும் தேர்ந்தெடுக்கப்பட்டார். 2008 - 2011 காலகட்டத்தில் நிதி மற்றும் பொருளாதாரத்துறை இணை அமைச்சராக பணியாற்றி உள்ளார். 



</doc>
<doc id="140688" url="https://ta.wikipedia.org/wiki?curid=140688" title="திசைத் திசையன்">
திசைத் திசையன்

கணிதத்தில் திசைத் திசையன் (direction vector) என்பது ஒரு கோட்டுத்துண்டைக் குறிக்கும் ஒரு திசையன். இது ஒரு கோட்டின் திசையைத் தருகிறது.

"D" -ன் கோடுகோட்டின் மீது அமையும் இரு வெவ்வேறான புள்ளிகள் formula_1, formula_2 எனில் கீழ்க்காணும் திசையன், "D" -ன் திசைத் திசையன் ஆகும்:

v என்பது கோட்டுத்துண்டு "D" -ன் திசைத் திசையனாக இருந்தால், "kv -ம் அதன் திசைத் திசையனாக இருக்கும். ("k" ஒரு பூச்சியமற்ற திசையிலி) "k" -ன் வெவ்வேறு மதிப்புகளுக்குக் கிடைக்கும் "kv -க்கள் எல்லாம் "D" -ன் திசைத் திசையன்களாக அமையும். சில சமயங்களில் திசைத் திசையன்கள் அலகு திசையன்களாக வரையறுக்கப்படுகின்றன. அப்பொழுது ஒரு கோட்டிற்கு ஒன்றுக்கொன்று எதிர்க் குறி கொண்ட இரண்டே இரண்டு திசைத் திசையன்கள் (அளவில் சமமானவை, திசையில் எதிரானவை) மட்டும் இருக்கும்.

இரு பரிமாண யூக்ளிடின் வெளியில் ஒரு கோடானது formula_4 பின்வரும் சமன்பாட்டின் தீர்வுகளால் ஆனதாகும்:

இங்கு "a", "b", "c" மெய்யெண்கள். formula_4 -ன் ஒரு திசைத் திசையன் formula_7. formula_7 -னின் மடங்குகளும் formula_4 -ன் திசைத் திசையன்களே.

எடுத்துக்காட்டு:

யூக்ளிடின் வெளியில் (எப்பரிமாணமாக இருந்தாலும்) தரப்பட்ட புள்ளி a வழிச் செல்வதும் திசைத் திசையன் v (பூச்சியமற்ற திசையன்) கொண்டதுமான ஒரு கோட்டின் துணையலகுச் சமன்பாடு:

இதிலுள்ள துணையலகு "t" -ன் மதிப்பு -∞ லிருந்து +∞ வரை அமையும்.



</doc>
<doc id="140689" url="https://ta.wikipedia.org/wiki?curid=140689" title="த ஆர்ட்டிஸ்ட் (திரைப்படம்)">
த ஆர்ட்டிஸ்ட் (திரைப்படம்)

த ஆர்ட்டிஸ்ட் ("The Artist") 2011ஆம் ஆண்டு வெளியான ஓர் பிரெஞ்சு காதல் திரைப்படமாகும். இதனை மிஷேல் ஹசானவிசியஸ் இயக்க, யான் துயார்டன், பெரெனீசு பெஜோ நடித்துள்ளனர். கதைக்களமாக ஒலியில்லா திரைப்படங்களிலிருந்து பேசும் திரைப்படங்கள் வரத் துவங்கியிருந்த 1927 - 1932 காலகட்ட ஆலிவுட் சூழலில் ஒலியில்லாத் திரைப்படங்களில் நடித்திருந்த ஓர் வயதான நடிகருக்கும் வளரும் இளைய நடிகைக்கும் இடையே நிலவும் உறவை மையப்படுத்தி உள்ளது. திரைப்படத்தின் பெரும்பகுதி ஒலியின்றியே எடுக்கப்பட்டுள்ளது; கருப்பு-வெள்ளைத் திரைப்படமாக எடுக்கப்பட்டுள்ளது.திரை விமரிசகர்களிடமிருந்து பாராட்டுக்களையும் பல விருதுகளையும் பெற்று வருகிறது. முதன்முதலாக திரையிடப்பட்ட 2011 கான் திரைப்பட விழாவில் கதாநாயகன் துயார்டன் சிறந்த நடிகருக்கான விருதினைப் பெற்றார்.

இத்திரைப்படம் ஆறு கோல்டன் குளோப்களுக்கு நியமிக்கப்பட்டு (2011 திரைப்படங்களில் மிகக் கூடுதலானது) மூன்றில் விருது பெற்றுள்ளது; இசை அல்லது நகைச்சுவைத் திரைப்பட வகையில் சிறந்த படம், சிறந்த பின்னணி இசை, இசை அல்லது நகைச்சுவைத் திரைப்பட வகையில் சிறந்த நடிகர் (துயார்டன்). சனவரி 2012இல் இந்தத் திரைப்படம் பன்னிரெண்டு பாஃப்டாகளுக்கு நியமிக்கப்பட்டு, திரும்பவும் 2011 திரைப்படங்களில் மிகக் கூடுதலானது, ஏழு விருதுகளை வென்றுள்ளது. இவற்றில் முக்கியமானவை சிறந்தத் திரைப்படம், சிறந்த நடிகர் (துயார்டன்),சிறந்த இயக்குனர் மற்றும் சிறந்த திரைக்கதை (ஹசானவிசியஸ்) ஆகும். இந்த ஆண்டு பத்து அகாதமி விருதுகளுக்கு நியமிக்கப்பட்டுள்ளது. 84வது அகாதமி விருது நிகழ்ச்சியில் சிறந்தத் திரைப்படம், சிறந்த இயக்கினர், சிறந்த நடிகர் உட்ட ஐந்து விருதுகளைப் பெற்றது. பிரான்சில் பத்து சீசர் விருதுகளுக்கும் நியமிக்கப்பட்டுள்ளது.



</doc>
<doc id="140693" url="https://ta.wikipedia.org/wiki?curid=140693" title="திருமயம் மலைக்கோட்டை">
திருமயம் மலைக்கோட்டை

திருமயம் மலைக்கோட்டை 1676 ஆம் வருடம் இராமநாதபுரம் சேதுபதி மன்னர் (மறவ மன்னர்கள் தங்களை சேதுபதி என்றழைத்துக் கொண்டனர்) விஜயரகுநாத சேதுபதி என்னும் கிழவன் சேதுபதியின் (கிபி 1671–1710) காலத்தில் கட்டப்பட்டது. இன்றும் இக்கோட்டை ஒரு வரலாற்றுச் சின்னமாக இந்திய அரசின் தொல்லியல் துறையால் பாதுகாக்கப்படுகின்றது.

திருமயம் என்ற இந்த சிறு நகரம் பழமையும் நெடிய வரலாற்றையும் கொண்டு திகழ்கிறது. முத்தரையர்கள் கி.பி. 8-9-ஆம் நூற்றாண்டுகளில் திருமயம் உள்ளடக்கிய பகுதிகளை அரசாண்டிருக்கலாம் என்று சொல்கிறார்கள். தொடர்ந்து சோழ மன்னர்கள், பாண்டிய மன்னர்கள், விஜயநகர அரசர்கள், பராக்கிரம பாண்டிய விஜயாலயத் தேவர், சுந்தரபாண்டிய விஜயாலயத் தேவர் போன்ற பாண்டிய குறுநில மன்னர்கள் என்று பலராலும் ஆளப்பட்டுள்ளது இந்த ஊர். இராமநாதபுரம் சேதுபதிகள் 16 – 17 நூற்றாண்டுகளில் திருமயம் உள்ளடக்கிய பகுதிகளை தங்கள் ஆளுகைக்குள் கொண்டு வந்தனர். அடுத்து பல்லவர்களாலும், புதுக்கோட்டை தொண்டைமான் மன்னர்களாலும் ஆளப்பட்டுள்ளது இவ்வூர். கிழவன் சேதுபதியின் காலத்தில் இவ்வூர் சேதுபதி நாட்டின் வட எல்லையாகத் திகழ்ந்ததாம்.

திருமயம் மலைக்கோட்டை ஒரு வட்ட வடிவில் அமைந்துள்ள கோட்டையாகும். கோட்டையைச் சுற்றி ஆழமான அகழிகள் இருந்ததற்கான அடையாளங்களை இன்றும் காண முடிகிறது. எனினும் இந்த அகழிகள் பல இடங்களில் தூர்ந்து போய்க் காணப்படுகின்றன. பாதுகாப்பு அரணாக அமைந்த வெளிச்சுற்று மதிகள் சிதைந்த நிலையில் உள்ளன. உள்சுற்று மதிகள் இன்றும் கட்டுக்கோப்பாக உள்ளன. ஏழு சுற்று மதில்கள் இருந்ததாக இங்கே காணப்படும் தொல்லியல் வரலாற்று அறிவிப்பு பலகைகள் சொல்கின்றன. திருமயம் மலைக்கோட்டைக்கு மூன்று நுழைவாயிகள் முறையே தெற்கு, தென் கிழக்கு மற்றும் வடக்கு திசைகளில் உள்ளன.
ஒரு உயர்ந்த குன்றின் உச்சியில் இயற்கை அரண்களுடனும் கலை நேர்த்தியுடனும் அமைந்துள்ள திருமயம் மலைக்கோட்டையின் உள்கோட்டையைச் சுற்றி உயரமான மதிற்சுவர்கள் கட்டப்பட்டுள்ளன. இன்றும் இந்தச் சுற்று மதில்கள் கட்டுக் கோப்பாகத் திகழ்கின்றன. உள்கோட்டைக்கு ஊரின் மேற்குப் பகுதியிலிருந்து தொல்லியல் துறையால் பாதுகாக்கப்படுகின்ற நுழைவாயில்கள் உள்ளன. மலைக்கோட்டையின் உச்சியில் ஒரு பீரங்கி மேடையில் கிழக்கு நோக்கி ஒரு பீரங்கி நிறுவப்பட்டுள்ளது. இது போல கோட்டையின் தெற்கு நுழைவாயில் அருகே இரண்டு பீரங்கிகள் உள்ளன. இவற்றைத் தவிர மலைக் கோட்டையில் வேறு பாதுகாக்கப்பட்ட கட்டடங்கள் ஏதுமில்லை. எனினும் இக்கோட்டையிலிருந்து சேகரிக்கப்பட்ட உடை வாள்கள், பீரங்கிக் குண்டுகள், பீரங்கிகள், பூட்டுகள், சங்கிலிப் போர் உடைகள் போன்ற அரிய பல பொருட்கள் புதுக்கோட்டை மாவட்ட அருங்காட்சியகத்தில் காட்சிப்படுத்தப்பட்டுள்ளன.




</doc>
<doc id="140695" url="https://ta.wikipedia.org/wiki?curid=140695" title="தம்புசாமி பிள்ளை">
தம்புசாமி பிள்ளை

தம்புசாமி பிள்ளை ("K. Thamboosamy Pillay", 1850–1902) என்பவர், சிங்கப்பூரில் பிறந்தவர். வாழ்நாளில் பெரும் பகுதியை மலாயா தமிழர்களின் கலை கலாசாரங்களுக்கு அர்ப்பணிப்பு செய்தவர். கொடை உள்ளமும் தாராள மனமும் கொண்டவர். சமயம், மொழி பார்க்காமல் தம் செல்வத்தை தர்ம சிந்தனையுடன் அள்ளிக் கொடுத்தவர். 1880களில் கோலாலம்பூர் தமிழர்களின் தலைவராக இருந்தவர்.

உலகத் தமிழர்களிடையே புகழ்பெற்று விளங்கும் பத்துமலை கோயிலை உருவாக்கியவர். கோலாலம்பூர் ஸ்ரீ மகா மாரியம்மன் கோயிலைத் தோற்றுவித்தவர். கோலாலம்பூர் விக்டோரியா பள்ளி நிறுவனர். மலாயா ஈயச்சுரங்க உரிமையாளர்களில் முதல் தமிழர்.

கயரோகனம் தம்புசாமி பிள்ளை என்று அழைக்கப்பட்ட தம்புசாமி பிள்ளை, மலாயா சுதந்திரம் அடைவதற்கு முன்னால் கோலாலம்பூரில் மிகவும் பிரபலமாக விளங்கியவர். தமிழர் சமுதாயத்தின் தலைவராக மதிக்கப்பட்டவர். செல்வச் சிறப்புமிக்க வர்த்தகராக விளங்கியவர்.

ஈயச் சுரங்க உரிமையாளராகவும், அரசாங்க குத்தகையாளராகவும் இருந்துள்ளார். கிள்ளானில் பிரபலமாக விளங்கும் சிவன் கோயில், தம்புசாமி பிள்ளையின் குடும்ப நிலத்தில் கட்டப்பட்டது. பின்னர், அந்த நிலம் ஆலய நிவாகத்தினரிடமே நன்கொடையாக வழங்கப்பட்டது.

தம்புசாமி பிள்ளை 1850-இல் சிங்கப்பூரில் பிறந்தார். அவருடைய பெற்றோர் இந்தியா, தமிழ்நாட்டில் இருந்து சிங்கப்பூருக்கு குடியேறியவர்கள். தன்னுடைய கல்வியை சிங்கப்பூரில் உள்ள ராபிள்ஸ் கல்லூரியில் பெற்றார். படிப்பை முடித்துக் கொண்டு ஜேம்ஸ் கத்தரி டேவிட்சன் எனும் வழக்குரைஞர் நிறுவனத்தில் மொழிபெயர்ப்பாளராகச் சேர்ந்தார். படிப்படியாக துணை வழக்குரைஞர் ஆனார். டேவிட்சனின் நம்பிக்கைக்கும் பாத்திரமானார்.

இந்தக் காலக்கட்டத்தில் பிரித்தானிய அரசு, ஜேம்ஸ் கத்தரி டேவிட்சனை மலாயாவின் முதல் பிரித்தானிய ஆளுநராக "(British Resident)" நியமனம் செய்தது. 1875இல் டேவிட்சன் சிலாங்கூரில் இருக்கும் கிள்ளானுக்கு பயணம் ஆனார். தன்னுடன் வருமாறு தம்புசாமி பிள்ளையை டேவிட்சன் கேட்டுக் கொண்டார். தம்முடைய 25ஆவது வயதில் தம்புசாமி பிள்ளையும் மலாயாவிற்கு வந்தார்.

தம்புசாமி பிள்ளை கோலாலம்பூருக்கு வந்ததும் அவரை மாநிலக் கருவூலத்தின் தலைமைக் கணக்கராக நியமித்தார்கள். 1870களில் அப்போதைய மாநிலக் கருவூலம் இப்போதைய நிதி அமைச்சுக்கு இணையானது. மாநிலக் கருவூலத்தின் பொருளாளர் விடுப்பில் இருக்கும் காலத்தில், தம்புசாமி பிள்ளை இடைக்கால பொருளாளராகவும் பணி புரிந்தார்.

கோலாலம்பூரில் பணிபுரிகின்ற காலத்தில், நிறைய இந்தியர்கள் கோலாலம்பூர் நகரின் சுற்றுவட்டாரங்களில் குடியேறி இருப்பதை தம்புசாமி பிள்ளை உணர்ந்தார். இவர்கள் பெரும்பாலோர் தென்னிந்தியாவில் இருந்து வந்தவர்கள். இந்து சமயத்தை வழிபடுபவர்கள். ஆகவே, அவர்களுக்கு ஒரு வழிபாட்டு இல்லத்தை உருவாக்கித் தரலாம் என்று ஆவல் கொண்டார்.

அதன் விளைவாக ஆற்றோரத்தில் ஒரு வழிபாட்டுத் தளத்தைக் கட்டினார். கோலாலம்பூரில் முதன் முதலாகக் கட்டப்பட்ட அந்த மாரியம்மன் வழிபாட்டுத் தளத்தில்தான் இப்போது விவசாய வானளாவி "(Bangunan Pertanian)" உள்ளது. 1875-இல் கோலாலம்பூர் இரயில்வே அமைப்புக்கு, தம்புசாமி பிள்ளை கட்டிய மாரியம்மன் வழிபாட்டுத் தளத்தின் அதே இடத்தில் நிலம் தேவைப்பட்டது.

அந்த இடத்தில் இரயில்வேயின் சரக்குக் கிடங்கு அமைய சாலப் பொருத்தமாக இருந்தது. அதற்குப் பதிலாக வேறு ஓர் இடத்தில் வழிபாட்டுத் தளத்திற்கான நிலம் வழங்கப்படுவதற்கு கோலாலம்பூர் இரயில்வேயினர் வாக்குறுதி அளித்தனர். சிலாங்கூர் மாநில சுல்தானின் ஒப்புதலின் பேரில் கோலாலம்பூர், ஜாலான் பண்டாரில் ஒரு கோயில் குடிசை கட்டப்பட்டது.

அது அத்தாப்பு கூரைகள் வேய்ந்த கோயில் குடிசையாகும். இந்த ஜாலான் பண்டார்தான் இப்போது ஜாலான் துன் எச்.எஸ்.லீ என்று அழைக்கப்படுகிறது. அந்தக் கோயில் குடிசைக்கு ’இந்தியச் சமூகத்தின் நிலம்’ "(Land for the Indian Community)" என்று சிலாங்கூர் சுல்தான் அடிக்கல் நாட்டினார்.

தம்புசாமி பிள்ளை முன்னோக்குப் பார்வையுடையவர். 1888-இல் உள்ளூர் இந்தியச் சமூகத்தின் ஆதரவுடன், அந்த அத்தாப்புக் குடிசைக் கோயிலை செங்கல் கட்டிடமாக மாற்றினார். கோயில் கட்டிடம் கட்டப்படுவதற்கு கோலாலம்பூர் வாழ் மக்கள் தாராளமாக நன்கொடைகளை வழங்கினர். தம்புசாமி பிள்ளை, கோலாலம்பூர் ஸ்ரீ மகா மாரியம்மன் ஆலய தேவஸ்தானத்தின் முதல் நிறுவனர் ஆனார்.

மலாயன் இரயில்வே சேவைக்கும், மலாயா பொதுப்பணித் துறைக்கும் ஆட்கள் பற்றாக்குறை ஏற்பட்டது. அதனால், வெளிநாடுகளில் இருந்து ஆட்களைத் தருவிக்க தம்புசாமி பிள்ளை இந்தியாவிற்கு அனுப்பப்பட்டார். மலாயாவின் பிரித்தானிய அரசாங்கம்தான் அவரை இந்தியாவிற்கு அனுப்பி வைத்தது. தம்புசாமி பிள்ளை தென்னிந்தியாவிற்கு பலமுறைகள் சென்று பல ஆயிரம் தென்னிந்தியர்களை வேலையாட்களாகக் கொண்டு வந்தார்.

1880களில் தம்புசாமி பிள்ளை அரசாங்கப் பணிகளில் இருந்து விலகிக் கொண்டு சொந்தத் தொழிலில் ஈடுபட்டார். அப்போது லோக் இயூ என்பவர் கோலாலம்பூரில் மிகப் பெரிய செல்வந்தராக இருந்தார். அவருடன் கூட்டாக இணைந்து புதிய ஈயச் சுரங்க நிறுவனம் "(New Tin Mining Company)" எனும் ஈயச் சுரங்கத் தொழில் நிறுவனத்தை சிலாங்கூர், ரவாங்கில் தொடங்கினார். இவர்கள்தான் மலாயாவில் முதன்முறையாக ஈயச்சுரங்கத் தொழிலில் மின்பம்பிகளைப் "(electric pumps for mining)" பயன்படுத்தியவர்கள் ஆகும்.

தம்புசாமி பிள்ளை மலாயா அரசாங்கத்தால் ஒரு சமுதாய நீதிபதியாக நியமனம் செய்யப்பட்டவர். நீதிபதியின் தகுதி உடைய அந்த விருதை, மலாயாத் தமிழர்களில் முதன்முதலாகப் பெற்றவர் தம்புசாமி பிள்ளை ஆகும். அவர் மலாயா இந்தியச் சமுதாயத்தின் தலைவராகக் கருதப்ப்ட்டார். KL Sanitary Board என்று அழைக்கப்பட்ட கோலாலம்பூர் கழிவு நீக்க வாரிய உறுப்பினர்களில் ஒருவராகவும் சேவை ஆற்றியுள்ளார். அந்தப் பொறுப்பு மதிப்புமிக்க ஒரு உயர் பொறுப்பாகும்.

அவருடைய வணிக ஈடுபாடுகளில் காப்பி பயிரிடுதல், நில மனை விற்பகம், கட்டுமானத் தொழில்களும் அடங்கும். சிலாங்கூர் சங்கம், குதிரைப் பந்தய சங்கம்
போன்றவற்றில் உறுப்பினராகவும் இருந்துள்ளார். அந்தக் காலக்கட்டத்தில் சிலாங்கூர் சங்கத்தில் மேல் தட்டுப் பிரிவினர் மட்டுமே உறுப்பியம் ஆக முடியும். அவரிடம் நிறைய பந்தயக் குதிரைகளும் இருந்தன.

1902-இல் சிங்கப்பூர் குதிரைப் பந்தய சங்கத்தின் கூட்டத்தில் கலந்து கொள்ள சிங்கப்பூர் சென்று இருந்த போது அங்கு காலமானார். அவருடைய உடல் அங்கிருந்து பாய்மரப்படகு மூலமாக கிள்ளான் துறைமுகத்திற்கு கொண்டு வரப்பட்டது.

மலேசியாவில் புகழ்பெற்ற விக்டோரியா பள்ளியைத் தோற்றுவித்தவர்களில் தம்புசாமி பிள்ளையும் ஒருவராவார். 1893-இல் உள்ளூர் செல்வந்தர்களான லோக் இயூ, யாப் குவான் செங் போன்றவர்களின் துணையுடன் அப்பள்ளியை உருவாக்கினார். அந்தப் பள்ளியின் நிர்மாணிப்பிற்கு சிலாங்கூர் சுல்தான், பிரித்தானிய ஆளுநர் டிரேச்சர் (W.H.Treacher) நன்கொடை வழங்கினர்.

அப்பள்ளியின் ஒரு விளையாட்டுக்கூடம் இன்றும் தம்புசாமியின் பெயரை பறைசாற்றி வருகிறது. தம்புசாமியின் மகன் கணபதி பிள்ளை, அப்பள்ளியின் பழைய மாணவர் சங்கத்தின் தலைவராகவும் செயலாற்றி உள்ளார். 1873-இல் கோலாலம்பூர் ஸ்ரீ மகா மாரியம்மன் ஆலயத்தை தம்புசாமி பிள்ளை கட்டினார். மலேசியாவில் மிகப் பழமையான ஆலயங்களில் இதுவும் ஒன்று.

பத்துமலைப் பகுதியில் வாழ்ந்த தமிழர்களின் கோரிக்கைக்கு இணங்க பத்துமலை ஆலயத்தையும் தம்புசாமி பிள்ளை கட்டிக் கொடுத்தார். தம்புசாமி பிள்ளை கொடை உள்ளம் கொண்டவர். தான் ஓர் இந்துவாக இருந்தும் இதர சமயங்களுக்கும் பண உதவிகள் செய்துள்ளார். கோலாலம்பூர் செயிண்ட் மேரி ஆலயத்திற்கு கணிசமான தொகையைக் கொடுத்து உதவியுள்ளார்.

அன்னாரின் நினைவாக கோலாலம்பூர், சௌக்கிட் பகுதியில் ஒரு சாலைக்கு ஜாலான் தம்புசாமி என்று அவருடைய பெயர் சூட்டப்பட்டுள்ளது. தவிர, செந்தூல் பகுதியில், தம்புசாமி தமிழ்ப்பள்ளி எனும் பெயரில் ஒரு பள்ளியும் இயங்கி வருகிறது. அவர் தோற்றுவித்த கோலாலம்பூர் விக்டோரியா கல்விக்கழகம் மலேசியாவின் பாரம்பரியச் சின்னமாக அறிவிக்கப்பட்டுள்ளது. மலேசிய வரலாற்றில் மறக்க முடியாத முதல் 10 தமிழர்களில் தம்புசாமி பிள்ளையும் ஒருவர்.


</doc>
<doc id="140699" url="https://ta.wikipedia.org/wiki?curid=140699" title="திருமயம் சத்திய மூர்த்தி பெருமாள் கோவில்">
திருமயம் சத்திய மூர்த்தி பெருமாள் கோவில்

திருமயம் என்ற திருமெய்யம், பெருமாளின் 108 திவ்ய தேசங்களில் 43 ஆம் திருப்பதியாகும். புதுக்கோட்டையிலிருந்து கிட்டத்தட்ட இருபது கி.மீ தொலைவில் திருமெய்யம் திருக்கோயில் அமைந்துள்ளது.இத்திருக்கோயில் முத்தரையர்களால் கட்டபட்ட குடைவரைக்கோவில்.

ஆழ்வார்களால் மங்களாசாசனம் செய்யப்பட்ட (பாடப்பட்ட) 108 திவ்ய தேசங்களில் 18 திவ்ய தேசங்கள் பாண்டிய நாட்டில் அமைந்துள்ளன. திருமங்கை ஆழ்வார் தனியாக சென்று மங்களாசாசனம் செய்த கோயில்கள் மொத்தம் 46 ஆகும். அவற்றுள் இந்தத் திருமெய்யமும் ஒன்று. இத்தலத்தில் சத்திய மூர்த்தி, திருமெய்யர் என இரண்டு மூலவர்கள் உள்ளனர். சைவ வைணவ ஒற்றுமைக்கு அருகருகே அமைந்த சத்திய கிரீஸ்வரர் (சிவன்) கோவிலும் ,சத்தியமூர்த்தி பெருமாள் கோவிலும் சாட்சி பகர்கின்றன. திருமயத்தின் விஷ்ணு கோயிலுக்கு ஒரு தனிச் சிறப்பு உண்டு. இக்கோவில் ஸ்ரீரங்கம் அரங்கநாதர் கோயிலை விட மிகவும் பழைமையானது என்றும், இது காரணமாக இதற்கு ‘ஆதி ரங்கம்’ என்றும் பெயர் ஏற்பட்டதாக நம்பப்படுகிறது. சத்ய மகரிஷி முன் தோன்றி பெருமாள் காட்சி தந்த தலம்.

காலை 6 மணி முதல் 11 மணி வரை, மாலை 5.00 மணி முதல் இரவு 8.00 மணி வரை

இது ஒரு முத்தரையர் காலத்திய குடைவரைக் கோவிலாகும். திருமயம் மலைச் சரிவில் ஒரே கல்லினால் அமைந்த அதிசயிக்கத்தக்க குடைவரைக் கோவிலில் இரண்டு பெருமாள் சன்னதிகள் உள்ளன. வேலைப்பாடமைந்த கற்றளியான சத்தியமூர்த்தி கோயில் அவற்றுள் ஒன்று. இக்கோவிலுக்கு ஒரே ஒரு சுற்றுச்சுவர் மட்டும் உள்ளது. எனவே இந்த சத்தியமூர்த்தி பெருமாள் கோவிலை தனியே திருச்சுற்று சுற்றி வரமுடியாது. காரணம் மூலவர் சந்நிதி குடைவரைக் கோயிலாக அமைந்துள்ளதேயாகும்.

சதுர் யுகம் என்பது ஒரு யுகம் முடிந்து மறு யுகம் பிறக்கும் காலச் சக்கரத்தைக் குறிக்கும் அளவு. இந்த அளவின் படி திருவரங்கத்து பெருமாள் 64 சதுர் யுகங்களுக்கு முன்னால் தோன்றினார். ஆனால் திருமெய்யம் சத்யகிரிநாதன் (அழகிய மெய்யன்) 96 சதுர் யுகங்களுக்கு முன்னரே தோன்றியவராதலால், திருமெய்யம் திருத்தலம் ஆதிரங்கம் என வழிபடப்படுகிறது.

இத்தலத்தில் சோமச்சந்திர விமானத்தின் கீழ், நின்ற கோலத்தில் சத்தியமூர்த்தி எனும் நாமம் தாங்கி ஒரு கரத்தில் சங்குடனும் மற்றொரு கரத்தில் பிரயோகச் சக்கரத்துடனும் எழுந்தருளி பக்தர்களுக்கு சேவை சாதிக்கிறார்.
தன்னை நாடி வரும் பக்தர்களுக்கு என்றும் சத்தியமாகத் துணை நிற்பேன் என்று இத்தல இறைவன் வாக்குறுதி தந்ததால் இவருக்கு ’சத்தியமூர்த்தி’ என்ற திருப்பெயர் வந்தது.

இக்குடைவரைக் கோவிலின் மூலவர் ‘யோக சயன மூர்த்தி’யான ’திருமெய்யர்’ உருவம் ஸ்ரீரங்கத்தை விட மிகப்பெரிய உருவம் தாங்கியவர். திருமெய்யத்தின் பள்ளி கொண்ட பெருமாள் உருவம் இந்தியாவிலேயே மிகப்பெரியது. சுற்றிலும் தேவர்கள், ரிஷிகள், பெருமாளின் நாபிக் கமலத்திலிருந்து புறப்படும் தாமரை மலரில் பிரம்மாவும், மார்பில் குடியிருக்கும் மகாலட்சுமியும் எழுந்தருளியுள்ளார்கள். மூலவரான பெருமாளுக்கு 12 வருடங்களுக்கு ஒருமுறை தைல காப்பு இடப்படுகிறது. ‘மது’ ‘கைடபர்’ என்னும் இரு அசுரர்களிடமிருந்து பூமிதேவியையும், தேவர்கள், கின்னரர்களையும் காப்பாற்றி அருள்கிறார் என்கிறது தல வரலாறு.

இத்தலத்தின் தாயார் உஜ்ஜீவனத்தாயார் (ஸ்ரீஉய்ய வந்த நாச்சியார்) எனும் திருநாமம் தாங்கி எழுந்தருளியுள்ளார். இத்தாயாரை வழிபட்டால் குழந்தைபேறு நிச்சயம்; பல வாழ்க்கை நலன்களும் விளையும்; பேய், பிசாசு பிடித்தவர்கள், நரம்புத் தளர்ச்சி நோயில் துன்புறுபவர்கள் நன்மை பெறுவர் என்பது பக்தர்களின் நம்பிக்கை.
மேலும் மனநிலை பாதிப்புகளுக்கு உடனடியாக பலனளிக்கும் பரிகாரத் தலம் இத்தாயாரின் சந்நிதி. இவர் படிதாண்டா பத்தினி என்பதால், வீதிஉலா வருவது இல்லை. தரிசிக்க திருக்கோயிலுக்குச் சென்றால் மட்டுமே முடியும்.

"பழங் காலத்தில் தினமும் இரவில் தாயாருக்கு புட்டும் பாலும் நைவேத்தியம் செய்து பக்தர்களுக்கு விநியோகம் செய்து வரும் வழக்கம் இருந்து வந்தது. பின்னர் பண வசதி இன்மையால் இது நின்றுவிட்டது."

பெருமாள் அரவணையில் படுத்து யோக நித்திரையில் ஆழ்ந்திருந்த சமயம், மது மற்றும் கைடபர் என்ற இரு அரக்கர்கள் ஸ்ரீதேவி, பூதேவி ஆகிய தேவியரை அபகரிக்க முயன்றனர். இதற்கு அஞ்சிய தேவியர் இருவரும் ஒளிந்து கொள்ளலாயினர். பெருமாளின் திருவடிக்கருகில் பூதேவியும், மார்பில் ஸ்ரீதேவியும் தஞ்சமடைந்தனர். பெருமாளின் நித்திரை கலைந்துவிடுமே என்ற கவலையில் அவரை எழுப்பாமல் ஆதிசேஷன் என்ற ஐந்து தலை நாகம் தன் வாய் மூலம் விஷத் தீயை கக்கினார். பயந்து நடுங்கிய அரக்கர்கள் ஒடி ஒளிந்தனர். கண்விழித்த பெருமாளிடம் தன் செய்கை பெருமாளுக்கு சினத்தை ஏற்படுத்திவிடுமோ என்று பயந்து அஞ்சியவாறு இருந்த ஆதிசேஷனை, பெருமாள் தான் துயில்கையில் அரக்கர்கள் செய்த வனகொடுமையினைத் தடுக்க எடுத்த வீரச்செயல்களை மெச்சிப் புகழ்ந்தார்.


திருமெய்யம் குன்றினுடைய செங்குத்தான தெற்கு நோக்கிய சரிவில் திருமாலுக்கும் சிவபெருமானுக்கும் அறுபதடி தூரத்தில் அடுத்தடுத்து இரு திருக்கோயில்களும் அமைந்துள்ளன. 
புதுக்கோட்டை மாவட்டத்தில் உள்ள திருமெய்யம் திருமாலையும் , சிவபெருமானையும் ஒரே வாயிலின் வழியாகச் சென்று தரிசிக்கும் வண்ணம் இத்திருக்கோயில்கள் அமைக்கப்பட்டு சைவ வைணவ ஒற்றுமைக்கு உதாரணமாக உள்ளன.

சத்ய புஷ்கரணி அனைத்துப் பாவங்களையும் போக்கும் சக்தி வாய்ந்த திருக்குளமாகக் கூறப்படுகிறது.

தசாவதார மண்டபத்தில் உள்ள தூண்களில் உள்ள சிற்பங்கள் சிறப்பானவை. தூண்களில் உள்ள தசாவதார திருக்கோலங்கள் மற்றும் துவஜஸ்தம்பத்திற்கு அருகில் உள்ள தூணில் உள்ள ராமாவதாரம் மற்றும் வாமன அவதாரம் சிற்பங்கள் அழகு வாய்ந்தவை.

குழந்தைப்பேறு இல்லாதோர், பேய் பிசாசு பிடித்தவர்கள், நரம்புத்தளர்ச்சி நோயில் துன்புறுபவர்கள் நலம் பெற தாயாரிடம் வேண்டுதல்கள்

இத்தலம் பரிகார தலமாக பல்வேறு பிரச்சனைகளுக்குக் கூறப்படுகிறது.



திருமங்கையாழ்வார் மங்களாசாசனம் செய்துள்ளார். ஒரு பாசுரம்:





</doc>
<doc id="140701" url="https://ta.wikipedia.org/wiki?curid=140701" title="ஊதல் (சங்ககாலம்)">
ஊதல் (சங்ககாலம்)

சங்க்கால ஊதல் வகைகளில் குழல், தூம்பு முதலானவை குறிப்பிடத்தக்கவை. 

முழவு, ஆகுளி, தட்டை, எல்லரி, பதலை முதலானவை முழக்கும் பறைக்கருவிகள். கோடு என்னும் யாழ் நரம்புக்கருவி. கூத்தர் இவ்வகையான இசைக்கருவிகளை வழிநெடுக முழக்கிக்கொண்டே ஊர் ஊராகச் செல்வதும் ஊர்மக்களுக்கு இசையோடு பாடி ஆடிக் காட்டுவதும் வழக்கம். 




</doc>
<doc id="140703" url="https://ta.wikipedia.org/wiki?curid=140703" title="எண்ணல் விளையாட்டு">
எண்ணல் விளையாட்டு

தொலைவில் தெரியும் பொருள்களை எண்ணுதல் சங்ககால மகளிரின் பொழுதுபோக்கு விளையாட்டுகளில் ஒன்று. 



இக்காலத்து ஒற்றையா இரட்டையா விளையாட்டோடு இதை ஒப்பிடலாம்.



</doc>
<doc id="140711" url="https://ta.wikipedia.org/wiki?curid=140711" title="ஆங்கிலேய-சீக்கியப் போர்கள்">
ஆங்கிலேய-சீக்கியப் போர்கள்

ஆங்கிலேய-சீக்கியப் போர்கள் ("Anglo-Sikh wars") என்பது 19ம் நூற்றாண்டில் பிரித்தானிய இந்தியாவில் பிரித்தானியக் கிழக்கிந்திய நிறுவனத்துக்கும் சீக்கியப் பேரரசுக்கும் இடையே நடைபெற்ற போர்களைக் குறிக்கிறது. இவற்றின் விளைவாக சீக்கியப் பேரரசு அழிந்து, வடமேற்கு இந்தியத் துணைக்கண்டத்தின் பெரும் பகுதி ஆங்கிலேயர் கட்டுப்பாட்டில் வந்தது.

ரஞ்சித் சிங்கின் மரணத்துக்குப் பின் சீக்கியப் பேரரசில் உட்பூசல் அதிகமானது. அவருக்குப் பின் பேரரசராவது யார் என்பது குறித்து சீக்கியப் பேரரசில் இருந்த குறுநிலமன்னர்களிடையே வேறுபாடுகள் அதிகரித்தன. கிழக்கிந்தியக் கம்பனி நிருவாகத்துடன் மோதல்களும் அதிகரித்தன. 1845-56 இல் இம்மோதல்கள் போராக மாறின. முதலாம் ஆங்கிலேயே-சீக்கியர் போரில் (1845-1846) கிழக்கிந்தியக் கம்பனியின் படைகள் சீக்கியப் படைகளைத் தோற்கடித்தன. 1846 இல் கையெழுத்தான லாகூர் அமைதி ஒப்பந்தத்தின் விளைவாக சீக்கியப் பேரரசின் பல பகுதிகள் கம்பனியிடம் ஒப்படைக்கப்பட்டன. சீக்கியர்கள் ஒன்றரை கோடி ரூபாய் தண்டமாக கிழக்கிந்திய நிறுவனத்துக்குக் கட்டினர். ஆனால் இரு தரப்பினருக்கும் இடையே சிறு சிறு மோதல்கள் ஏற்பட்டவாறு இருந்தன. 1848 இல் மீண்டும் வெளிப்படையான போர் மூண்டது. 

1848 - 1849 காலகட்டத்தில் நடைபெற்ற ஆங்கிலேய–சீக்கியர் போரில் சீக்கியப் பேரரசு முழுமையாகத் தோற்கடிக்கப்பட்டது. அதன் பஞ்சாப் மற்றும் வடமேற்கு எல்லைப்புற மாகாணப் பகுதிகள் கிழக்கிந்திய கம்பெனி ஆட்சியுடன் இணைக்கப்பட்டது.



</doc>
<doc id="140714" url="https://ta.wikipedia.org/wiki?curid=140714" title="தூது (பாட்டியல்)">
தூது (பாட்டியல்)

அஃறிணைப் பொருட்களைத் தூது செல்ல ஏவுவது போல அமையும் இலக்கியம் தூது இலக்கியம் எனப்படுகிறது. பல தூதுக்களில் தலைவன் தலைவியரிடையே பிரிவு ஏற்படும்போது ஒருவர் தனது பிரிவுத்துயரை மற்றவருக்கு அறிவிக்கும்படி அஃறிணைப் பொருட்களைத் தூது செல்ல ஏவுவது போல அமைகின்றன. இவ்வாறு தூது அனுப்பும் உத்தி நற்றிணை போன்ற சங்கப் பாடல்களிலும், பின்னர் வந்த இலக்கியங்களிலும் கூடக் காணப்பட்டவைதான் எனினும், தூது அனுப்பும் செயலையே அடிப்படையாகக் கொண்டு அமைந்தவை தூது இலக்கியங்களே. இது தமிழில் சிற்றிலக்கியங்கள் என்றும், வடமொழியில் பிரபந்தங்கள் என்றும் வழங்கும் பாட்டியல் வகைகளுள் ஒன்றாகும். தூதுச் சிற்றிலக்கியம் கலிவெண்பாவினாலே பாடப்படுகின்றன.

இவ்வாறு தூது அனுப்புதல் என்பது நடைமுறையின் பாற்பட்டது அல்ல. சொல்ல விரும்பும் ஒரு விடயத்தைக் கவிநயத்துடன் சொல்வதற்கான ஒரு கற்பனை வடிவமே இது. தலைவன் தலைவி என்ற பாத்திரங்களும் உருவகங்களாகவே அமைவதும் உண்டு. தூது செல்ல ஏவப்படுகின்றவையும் பலவாறாக இருக்கின்றன. அன்னம், கிளி, மான், வண்டு போன்ற உயிரினங்கள் மட்டுமன்றி, காற்று, முகில், தமிழ் என்பனவும் தூது இலக்கியங்களிலே தூது செல்ல ஏவப்படுகின்றன.






</doc>
<doc id="140721" url="https://ta.wikipedia.org/wiki?curid=140721" title="திருமங்கலக்குடி">
திருமங்கலக்குடி

இந்திய 2001 மக்கள் தொகை கணக்கெடுப்பின்படி 7,500 மக்கள் இங்கு வசிக்கின்றார்கள். இவர்களில் 3474 ஆண்கள், 3719 பெண்கள் ஆவார்கள். திருமங்கலக்குடி மக்களின் சராசரி கல்வியறிவு 80.04% ஆகும், இது இந்திய தேசிய சராசரி கல்வியறிவான 65% விட கூடியதே. திருமங்கலக்குடி மக்கள் தொகையில் 13.6% ஆறு வயதுக்குட்பட்டோர் ஆவார்கள்.



</doc>
<doc id="140722" url="https://ta.wikipedia.org/wiki?curid=140722" title="அடெல் (பாடகி)">
அடெல் (பாடகி)

அடெல் லாரி புளூ அட்கின்சு ("Adele Laurie Blue Adkins", பிறப்பு 5 மே 1988), பரவலாக அடெல் என்ற ஒற்றைப் பெயரால் அறியப்படுபவர், ஓர் இங்கிலாந்து|இங்கிலாந்தைச் சேர்ந்த பாடலாசிரியையும் பாடகியும் ஆவார். சமூக வலைத்தளங்களின் தாக்கத்திற்கான ஒரு காட்டாக, 2006ஆம் ஆண்டில் மைஸ்பேஸ் இணையத்தளத்தில் இவரது நண்பர் தரவேற்றிய இவரது சோதனை முயற்சியால் கவரப்பட்ட எக்செல் ரிகார்டிங் நிறுவனம் இவருடன் உடன்பாடு கொண்டது. அடுத்த ஆண்டே இவரது "கிரிடிக்ஸ் சாய்சிற்கு" பிரிட் விருது பெற்றார். மேலும் பிபிசியின் "2008ஆம் ஆண்டின் குரல்" விருதையும் பெற்றார். அவரது முதல் இசைத்தொகுப்பான "19" ஐக்கிய இராச்சியத்தில் மிகுந்த வரவேற்பைப் பெற்றது. நான்குமுறை இந்தத் தொகுப்பிற்கு பிளாட்டினம் தட்டு வழங்கப்பட்டது. ஐக்கிய அமெரிக்காவில் 2008ஆம் ஆண்டு இறுதியில் "சாடர்டே நைட் லைவ்" தொலைக்காட்சி நிகழ்ச்சி மூலம் அறிமுகமானார். 2009ஆம் ஆண்டு 51வது கிராமி விருதுகளில் அடெல் "சிறந்த புதுக்கலைஞர்," "சிறந்த பெண் பாப் வாய்ப்பாட்டுக்காரர்" விருதுகளைப் பெற்றார். 

அடெல் தமது இரண்டாவது இசைத்தொகுப்பை, "21" , 2011ஆம் ஆண்டின் துவக்கத்தில் வெளியிட்டார்.இது முதல் தொகுப்பைவிட வணிகளவில் பலமடங்கு வெற்றி கண்டது."21" ஐக்கிய இராச்சியத்தில் மட்டுமே 14 முறை பிளாட்டினம் சான்று பெற்றது; அமெரிக்காவில் 1993ஆம் ஆண்டுக்குப் பின்னர் முதலாவது இடத்தை நீண்டநாட்கள் தக்கவைத்துக் கொண்ட சாதனையை படைத்தது. இதன் வெற்றி கின்னஸ் சாதனைகளின் பல குறிப்புகளில் இடம்பெறச் செய்தது. இந்த இசைத்தொகுப்பு அவருக்கு "ஆண்டின் சிறந்த இசைத்தொகுப்புக்கான கிராமி விருதை"ப் பெற்றுத் தந்தது. 2011இல், "பில்போர்டு" அடெலை "ஆண்டின் கலைஞர்" என்று சிறப்பித்தது.

2012ஆம் ஆண்டு 54வது கிராமி விருதுகளில் "ஆண்டின் சிறந்த பாடல்" மற்றும் "ஆண்டின் சிறந்த இசைத்தொகுப்பு" உட்பட ஆறு கிராமி விருதுகளைப் பெற்று சாதனை படைத்துள்ளார். அமெரிக்க பாப் பாடகி பியான்சே நோல்ஸ் மட்டுமே இதற்கு முன்னர் ஆறு கிராமி விருதுகளைப் பெற்றிருந்தார்.


</doc>
<doc id="140724" url="https://ta.wikipedia.org/wiki?curid=140724" title="எழில் விளையாட்டு">
எழில் விளையாட்டு

சங்ககாலத்தில் மகளிரின் அழகை மகளிரே ஆராய்ந்து மதிப்பிட்டனர். இப்படி ஆராய்ந்து மதிப்பிடுவதற்கு ஏதுவாக மகளிர் தன்னை ஒப்பனை செய்துகொண்டு ஒய்யாரமாக நடந்து காட்டியிருக்கின்றனர். ஒருத்தி தனது கூந்தலில் பாதிரிப் பூவையும் அதிரல் பூவையும் தனித்தனியாகக் கட்டிச் சேர்த்துச் சூடிக்கொண்டாள். மராம் பூவைக் கையிலே வைத்துக்கொண்டு வளையல் குலுங்க கைகளை வீசிக்கொண்டும், சிலம்பொலி கேட்கும்படி மெல்ல மெல்ல அடி வைத்தும் நடந்து காட்டியிருக்கிறாள். 



</doc>
<doc id="140733" url="https://ta.wikipedia.org/wiki?curid=140733" title="ரகுராம் கோவிந்தராஜன்">
ரகுராம் கோவிந்தராஜன்

ரகுராம் கோவிந்தராஜன் (பிறப்பு : பிப்ரவரி 3 ,1963 ) ஒரு இந்தியப் பொருளியல் வல்லுநர் ஆவார். இந்திய ரிசர்வ் வங்கியின் 23 ஆவது ஆளுநராக இருந்தார். செப்டம்பர் 5, 2013இல் டி. சுப்பாராவை அடுத்து இப்பதவியில் 23 ஆவது ஆளுநராகப் பொறுப்பேற்றுக் கொண்டார். இப்பதவியை ஏற்பதற்கு முன் சிகாகோ பல்கலைக்கழகத்தில் பூத் வணிகப் பள்ளியில் பேராசிரியராகப் பணியாற்றினார். இந்தியப் பிரதமர் மன்மோகன் சிங் 2008 இல் இவரை இந்திய அரசின் கவுரவப் பொருளாதார ஆலோசகராக நியமித்தார். 2003 முதல் 2007 வரை அனைத்துலக நாணய நிதியத்தில் முதன்மைப் பொருளியலாளராக இருந்துள்ளார்.

இந்திய ரிசர்வ் வங்கி ஆளுநர் பதவியிலிருந்து ஓய்வு பெற்றதும் பன்னாட்டு செட்டில்மென்டு வங்கியின் துணைத்தலைவராக அமர்த்தப்பட்டார்.

இவரது பெற்றோர் தமிழ்நாட்டைச் சார்ந்தவர்கள். இவரின் தந்தை தில்லியில் நடுவண் அரசில் வெளியுறவுத் துறையில் பணியாற்றியவர். ரகுராம் ராஜன் போபாலில் பிறந்து, தில்லியில் வளர்ந்து படித்தார்.


</doc>
<doc id="140734" url="https://ta.wikipedia.org/wiki?curid=140734" title="குட்லெட் மேல்நிலைப் பள்ளி">
குட்லெட் மேல்நிலைப் பள்ளி

குட்லெட் மேல்நிலைப் பள்ளி என்பது தமிழ்நாட்டில், வேலூர் மாவட்டம், சோளிங்கர் பேருராட்சியில் அமைந்திருக்கும் ஒரு அரசு உதவி பெறும் உயர்நிலைப் பள்ளியாகும். இப்பள்ளி தென்னிந்தியத் திருச்சபையால் இயக்கப்படும் பள்ளிகளில் ஒன்றாகும்.

1885 ஆம் ஆண்டு ஸ்காட்லாந்து மிஷ்னரி இயக்கத்தால் ஆரம்பிக்கப்பட்ட இப்பள்ளி , பின்பு 1912 ஆம் ஆண்டு ஆஸ்திரேலிய பிரிஸ்பிடேரியஸ் இயக்கத்தால் பொறுப்பேற்று நடத்தப்பட்டு வந்தது. அப்போது இப்பள்ளி ஏ.பி.எம் பள்ளி என்ற பெயரில் இயங்கி வந்தது. 1917 ஆம் ஆண்டு நடுநிலைப் பள்ளியாக தரம் உயர்த்தப்பட்ட இப்பள்ளி அடுத்த நான்கு ஆண்டுகளில் நடுநிலைக்கல்விக்கு நிரந்தர அங்கீகாரம் பெற்றது. 1945 ஆம் ஆண்டு உயர்நிலைக்கல்விக்கு கல்வித்துறையிடம் விண்ணப்பித்த போது, போதிய இடவசதி இல்லாததால் விண்ணப்பம் நிராகரிக்கப்பட்டது. இரண்டாம் உலகப்போரின் முடிவுக் காலமாக இருந்ததாதால், இராணுவ தடவாளங்களெல்லாம் இடம் பெயர்ந்து கொண்டிருந்தன. இந்நிலையில் ஒரு மிகப்பெரிய இராணுவ மருத்துவமனை காலி செய்யப்பட்டு, அது செயல்பட்டு வந்த இடம் மற்றும் கட்டிடம் காலியாக இருந்தது. இதை அறிந்த பள்ளி நிர்வாகம், அம்மருத்துவமனையை பள்ளியாக மாற்றிக் கொள்ள முடிவெடுத்தது. மருத்துவமனைக்கான இடத்தைப் பெற்ற பள்ளி நிர்வாகம் 1946 ல் குட்லெட் நினைவு மருத்துவமனையில் ஏ.பி.எம் பள்ளியை செயல்படுத்தத் தொடங்கியது. அம்மருத்துவமனையை நிறுவிய குட்லெட்டின் நினைவாக பள்ளிக்கு குட்லெட் என்கிற பெயர் மாற்றமும் செய்யப்பட்டது. தற்போது மேல்நிலை வகுப்புகள் வரைக் கொண்டுள்ள இப்பள்ளி குட்லெட் மேல்நிலைப் பள்ளி என அழைக்கப்படுகிறது. பள்ளியின் முன்புறம் "குட்லெட் மருத்துவமனை 1917" என ஆங்கிலத்தில் பொறிக்கப்பட்ட கல்வெட்டு இன்னும் உள்ளது.


</doc>
<doc id="140736" url="https://ta.wikipedia.org/wiki?curid=140736" title="க்ஷனிகா">
க்ஷனிகா

க்ஷனிகா இராகம் கருநாடக இசையில் பயன்படும் இராகங்களில் ஒன்றாகும். இது 20 ஆவது மேளகர்த்தா இராகமாகிய, "வேத" என்றழைக்கப் படும் 4 ஆவது சக்கரத்தின் 2 ஆவது மேளமாகிய நடபைரவி இராகத்தின் ஜன்னிய இராகம் ஆகும்.

இந்த இராகத்தில் ஷட்ஜம், சாதாரண காந்தாரம் (க), சுத்த மத்திமம் (ம), பஞ்சமம், சுத்த தைவதம் (த) ஆகிய சுரங்கள் வருகின்றன.




</doc>
<doc id="140737" url="https://ta.wikipedia.org/wiki?curid=140737" title="சோதனைக் காட்சி (மென்பொருள்)">
சோதனைக் காட்சி (மென்பொருள்)

சோதனைக் காட்சி என்பது மென்பொருள் சோதனை நடவடிக்கைகளில் ஒன்று. மென்பொருள் சோதனையின் போது சோதனையாளர் சோதனை படிகளை இச்சோதனை காட்சிகளை கொண்டு அம்மென்பொருள் சரியாக செயல்படுகிறதா என்றறியலாம். மேலும் இது படிப்படியாக மென்பொருள் சோதனை செயல்படும் முறையையும் விளக்குகிறது. இது சோதனை நேர்வுகளில் இருந்து மாறுபட்டது. சோதனை நேர்வுகள் ஒவ்வொன்றும் ஒரு படியை மட்டும் கொண்டிருக்கும். ஆனால் சோதனைக் காட்சி பல சோதனை படிகளை கொண்டிருக்கலாம்.


</doc>
<doc id="140738" url="https://ta.wikipedia.org/wiki?curid=140738" title="குமுதக்கிரியா">
குமுதக்கிரியா

குமுதக்கிரியா இராகம் கருநாடக இசையில் பயன்படும் இராகங்களில் ஒன்றாகும். இது 51 ஆவது மேளகர்த்தா இராகமாகிய, "பிரம்ம" என்றழைக்கப் படும் 9 ஆவது சக்கரத்தின் 3 ஆவது மேளமாகிய காமவர்த்தனி இராகத்தின் ஜன்னிய இராகம் ஆகும்.

இந்த இராகத்தில் ஷட்ஜம், சுத்த ரிஷபம் (ரி), அந்தர காந்தாரம் (க), பிரதி மத்திமம் (ம), சுத்த தைவதம் (த), காகலி நிஷாதம் (நி) ஆகிய சுரங்கள் வருகின்றன.




</doc>
<doc id="140740" url="https://ta.wikipedia.org/wiki?curid=140740" title="கனககுசுமாவளி">
கனககுசுமாவளி

கனககுசுமாவளி இராகம் கருநாடக இசையில் பயன்படும் இராகங்களில் ஒன்றாகும். இது 61 ஆவது மேளகர்த்தா இராகமாகிய, "ருத்ர" என்றழைக்கப் படும் 11 ஆவது சக்கரத்தின் முதலாவது மேளமாகிய காந்தாமணி இராகத்தின் ஜன்னிய இராகம் ஆகும்.

இந்த இராகத்தில் ஷட்ஜம், சதுசுருதி ரிஷபம் (ரி), அந்தர காந்தாரம் (க), பிரதி மத்திமம் (ம), பஞ்சமம், சுத்த தைவதம் (த) ஆகிய சுரங்கள் வருகின்றன.




</doc>
<doc id="140741" url="https://ta.wikipedia.org/wiki?curid=140741" title="கோகிலபஞ்சமம்">
கோகிலபஞ்சமம்

கோகிலபஞ்சமம் இராகம் கருநாடக இசையில் பயன்படும் இராகங்களில் ஒன்றாகும். இது 20 ஆவது மேளகர்த்தா இராகமாகிய, "ரிஷி" என்றழைக்கப் படும் 7 ஆவது சக்கரத்தின் 3 ஆவது மேளமாகிய ஜாலவராளி இராகத்தின் ஜன்னிய இராகம் ஆகும்.

இந்த இராகத்தில் ஷட்ஜம், சுத்த ரிஷபம் (ரி), சுத்த காந்தாரம்(க), பிரதி மத்திமம்(ம), பஞ்சமம், சுத்த தைவதம்(த), காகலி நிஷாதம் (நி) ஆகிய சுரங்கள் வருகின்றன.




</doc>
<doc id="140742" url="https://ta.wikipedia.org/wiki?curid=140742" title="ஈயம் பூசுதல்">
ஈயம் பூசுதல்

பித்தளைப் பாத்திரத்தில் புளி முதலியவற்றால் ஆகும் இரசாயன மாற்றத்தைத் தடுக்க அவற்றின் உட்பகுதியில் தகரத்தை (Tin) உருக்கித் தடவுதல், ஈயம் பூசுதல் அல்லது கலாய் பூசுதல் எனப்படும்.

ஈயம் பூசுதல் என்பது மரபு சார்ந்த தொழில். நாம் அன்றாடம் உபயோகப் படுத்தும் செம்பு, பித்தளை, மற்றும் வெங்கலப் பாத்திரங்கள் புளி சேர்த்து சமைத்த பொருட்களை சேமித்து வைத்தால் நாளடைவில் பச்சை நிறக் களிம்பு படிந்து உணவை நஞ்சாக்கிவிடும் அபாயம் உண்டு. இதைத் தடுக்க பாத்திரங்களில் ஈயம் பூசினார்கள்.

தமிழர்கள் அன்றாட உபயோகத்தில் ஐந்து உலோகங்கள் இருந்தன. இவை பொன், வெள்ளி, செம்பு, பித்தளை மற்றும் வெண்கலம் என்பன. பொன் மற்றும் வெள்ளி விலை உயர்ந்தவை. ஆபரணங்கள் செய்ய உதவும். செம்பு சூடு தாங்கும் உறுதியான தாமிர பாத்திரம் நெடுங்காலம் நிற்கும். ஆனால் அதிகம் களிம்பு பிடிக்கும். இரண்டு பங்கு செம்பும் ஒரு பங்கு நாகமும் சேர்த்து உண்டாக்குவது பித்தளை. பித்தளையில் செய்யும் பாத்திரங்கள் உறுதியானவை. அடுப்பில் சூடு தாங்கும். எனினும் சற்று களிம்பேறும் தன்மையுடையது. செம்பையும் வெள்ளீயத்தையும் கலந்து வெண்கலம் உண்டாக்கப்படுகிறது. வெண்கலப் பாத்திரங்கள் பயன்படுத்த எளிதானது. சூடு தாங்கும் என்றாலும் சிறிது களிம்பு பிடிக்கும். எனவே களிம்பு படிதலைத் தவிர்க்க ஒரு சிறப்பு உலோகம் பூச்சாக உருக்கி உள்ளிடப்படுகிறது. 

ஆனால் நாம் ஈயம் பூசுதல் என்று குறிப்பிடுவது தகரம் (Tin) என்ற உலோகப் பூச்சைத் தான். ஈயம் கொடிய விஷமுள்ளது. எனவே இவ்வுலோகத்தை செம்பு, பித்தளை மற்றும் வெண்கலப் பாத்திரங்களில் களிம்பு படிவதைத் தடுப்பதற்காக பூச இயலாது. மாற்றாக தகரம் உணவுப் பொருட்களைப் பாதுகாக்கும் குணநலனுடையது. எனவேதான் பழம், ஈரட்டி (பிஸ்கட்), பழரசம் போன்ற உணவுப் பொருட்கள் தகரத்தால் செய்த டப்பாக்களில் அடைக்கப்பட்டு விற்பனைக்கு அனுப்பப்படுகின்றன. எனினும் தகரத்தில் குறைந்த அளவு ஈயம் கலக்கப்படுவதுண்டாம்.

ஈயம் பூசும் தொழிலாளர்கள் இதை ஒரு மரபுத் தொழிலாகச் செய்து வருகிறார்கள். கிராமங்களிலும் நகரங்களிலும் இவர்கள் தற்காலிகமான இடத்தில் இந்தத் தொழிலைச் செய்கிறார்கள். கிராமங்களில் குடும்பத்துடன் மரத்தடிகளில் அமர்ந்து இந்தத் தொழிலில் ஈடுபடுகிறார்கள். ஆனால் துருவுறா எஃகு கொண்டு செய்யப்படும் பாத்திரங்கள் அதிகமாக பயன்பாட்டுக்கு வந்துள்ளபடியால் ஈயம் பூசுதல் என்ற இந்தத் தொழில் அருகி வருகிறது.


</doc>
<doc id="140751" url="https://ta.wikipedia.org/wiki?curid=140751" title="மாளவபஞ்சமம்">
மாளவபஞ்சமம்

மாளவபஞ்சமம் இராகம் கருநாடக இசையில் பயன்படும் இராகங்களில் ஒன்றாகும். இது பதினைந்தாவது மேளகர்த்தா இராகமும், "அக்னி" என்று அழைக்கப்படும் மூன்றாவது சக்கரத்தின் மூன்றாவது இராகமுமாகிய மாயாமாளவகௌளையின் ஜன்னிய இராகம் ஆகும். 

இந்த இராகத்தில் சட்சம் (ச), அந்தர காந்தாரம் (க), சுத்த மத்திமம் (ம), பஞ்சமம் (ப), காகலி நிசாதம் (நி), சுத்த தைவதம் (த), சுத்த ரிசபம் (ரி) ஆகிய சுரங்கள் வருகின்றன. இதன் ஆரோகண அவரோகணங்கள் பின்வருமாறு:

இந்த இராகத்தில் எல்லாச் சுரங்களும் முழுமையாக அமையாததால் இது ஒரு வர்ஜ இராகம் ஆகும். இதன் ஆரோகணத்தில் 6 சுரங்களும் அவரோகணத்தில் எல்லாச் சுரங்களும் உள்ளன. இதனால் இதை "சாடவ சம்பூரண" இராகம் என்பர். 




</doc>
<doc id="140760" url="https://ta.wikipedia.org/wiki?curid=140760" title="பவானி கைத்தறி ஜமக்காளம்">
பவானி கைத்தறி ஜமக்காளம்

பவானி கைத்தறி தரை விரிப்பு என்பவை பவானி கைத்தறி ஜமக்காளம், பவானி கைத்தறி ஜமுக்காளம் என்ற பெயர்களாலும் அழைக்கப்படுகின்றன. இத்தரை விரிப்புகள் (படுக்கை விரிப்புகள்) மிகவும் தடிமனானவை. சாயம், நெசவு, வடிவமைப்பு எல்லாம் ஒரு கைவினை மரபைப் பின்பற்றி தயாரிக்கப்படுகின்றன. இது பவானி தரை விரிப்பு என்பது பார்த்தவுடன் அடையாளம் கண்டுபிடித்துவிடலாம் . இவ்வகை தரை விரிப்பு பருத்தி நூல் மற்றும் கம்பளி நூல்களைக் கொண்டு தயாரிக்கப்படுகின்றன. 

ஈரோட்டுக்கு அருகிலுள்ள பவானி நகரம் நெசவுத்தொழில் புகழ்பெற்றதாகும். இந்த நகரைச் சுற்றி உள்ள குருப்பநாயக்கன் பாளையம், சேத்துநாம்பாளையம், பெரியமோளப்பாளையம், ஜம்பை போன்ற கிராமங்களில் தரை விரிப்பு நெசவு நடைபெறுகிறது. சுமார் இரண்டாயிரத்துக்கும் மேற்பட்ட தரை விரிப்பு நெய்யும் கைதறிகள் இயங்குகின்றன. பத்தாயிரத்துக்கும் மேற்பட்ட குடும்பத்தினர் தரை விரிப்பு நெசவுப் பணிகளில் ஈடுபடுகிறார்கள். இவர்களில் பெரும்பாலானவர்கள் பெண்கள். தரை விரிப்பு நெசவுக்கு 2க்கு 10, 2க்கு 6 மற்றும் 10ம் எண் நூல் இரகங்கள் பயன்படுத்தப்படுகின்றன. பருத்தி, அக்ரலின், ஆட்ஸ் சில்க் ஆகிய மூன்று ரகங்களில் தரை விரிப்பு தயாரிக்கப்படுகிறது. குறைந்தபட்சம் 20 க்கு 20 அங்குலம் முதல் 16 க்கு 30 அடி வரை உள்ள தரை விரிப்பு தினமும் ஆயிரக்கணக்கில் தயாரிக்கப்படுகிறது.

பவானி தரை விரிப்பு தமிழ் நாட்டில் மட்டுமில்லாது ஆந்திரா, கர்நாடகா, குஜராத், கேரளா, மகாராட்டிரம் மற்றும் பிறநாடுகளுக்கும் ஏற்றுமதி செய்யப்படுகின்றன. நூல் நெசவு, சாயம் மற்றும் வடிவமைப்புகள் தொடர்ந்து நவீனப் படுத்தப்பட்டு வந்தாலும் இவ்விரிப்புகளின் அடிப்படை மரபுகள் இது வரை மீறப்படவில்லை. இன்றும் திருமணம், வளைக்காப்பு, காதுகுத்து போன்ற சடங்குகள் நடைபெறுமிடங்களில் பவானி தரை விரிப்புகள் பெரிதும் விரும்பப்படுவதோடல்லாமல் அவை மரபின் சின்னங்களாகக் கருதப்படுகின்றன.


 

</doc>
<doc id="140761" url="https://ta.wikipedia.org/wiki?curid=140761" title="மதுக்கரை செல்லாண்டியம்மன் கோவில்">
மதுக்கரை செல்லாண்டியம்மன் கோவில்

திருச்சி கரூர் பாதையில் கரூரில் இருந்து இருபது கிலோ தொலைவில் உள்ளது மாயனூர். மாயனூரை அடுத்த மதுக்கரையில் செல்லாண்டியம்மன் மூலக்கோவில் அமைந்துள்ளது. இக்கோவில் காவிரி ஆற்றங்கரையில் அமைந்துள்ளபடியால் காவிரியே இத்தலத்தின் தீர்த்தமாகும். செல்லாண்டியம்மனுக்கு மற்ற தெய்வங்களைப் போல தலை, கை மற்றும் உடல் இல்லை. கருவறையில் உள்ள மூலவர் சிலை இடுப்புக்குக் கீழே உள்ள அங்கங்கள் மட்டும் உள்ளன. இது சற்று மாறுபட்ட சிலை அமைப்பாகும்.


</doc>
<doc id="140764" url="https://ta.wikipedia.org/wiki?curid=140764" title="நாகரம்">
நாகரம்

நாகரம் என்பது இந்திய இந்துக் கோயிற் கட்டுமானங்களுள் வட இந்திய பகுதிகளில் செல்வாக்குப் பெற்றிருந்த கலைப் பாணியாகும். சதுர வடிவான அடித்தளமுடைய சிகரத்தைக் கொண்ட கோயில்களை நாகரக் கட்டுமானங்கள் என வகைசெய்வர். இம் மரபில் அமைந்த கோயில்கள் பொதுவாக குப்தர் காலம் முதலாகவே பெரும்பாலும் அறியப்படுகின்றது. பூமர, நச்சனகுட்டார, ஏரான், திகாவா, சாஞ்சி முதலான இடங்களில் இவ்வகைக் கோயில்களைக் காணலாம் என்பர். கோயில் அமைப்பில் சதுரவடிவான இறையகம், முன் மண்டபம் என்பன பொதுவாய் அமைந்தனவாகும். தென்னிந்தியாவின் திராவிட மற்றும் தக்கணத்து வேசரக் கலைப் பாணிகளுடன் ஒப்பிடுகையில் நாகர கட்டுமானங்கள் வனப்புக் குறைந்தன என்றே கூறலாம்.


</doc>
<doc id="140765" url="https://ta.wikipedia.org/wiki?curid=140765" title="குன்னிமரக் கருப்பண்ணசாமி கோவில்">
குன்னிமரக் கருப்பண்ணசாமி கோவில்

குன்னிமரக் கருப்பண்ணசாமி கோவில் நாமக்கல் - திருச்சி சாலையில் 12 கி.மீ தொலைவில் நாமக்கல் மாவட்ட எல்லையருகில் அமைந்துள்ள வலையப்பட்டி எனும் கிராமத்தில் அமைந்துள்ளது. இது படர்ந்த வெளியில் அமைந்துள்ள ஒரு சமுதாயக் கோவில் ஆகும்.

குறைந்த பட்சம் 500 முதல் 600 வருடங்கள் பழைமையானது. கோவில் மூலவர் கருப்பண்ணசாமி ஒரு காலத்தில் குன்னிமரத்தடியில் சுயம்புவாக தோன்றியதாக நம்பப்படுகிறது. சுமார் 150 அல்லது 200 வருடங்களுக்கு முன்பு வலையப்பட்டி பகுதியில் வாழ்ந்த உழவர்கள் தங்கள் நிலத்தில் விளைந்த நெற்கதிர்களை அடித்துப் பிரிப்பதற்காக அங்கிருந்த பயனற்ற நிலம் ஒன்றை விவசாய வேலைகள் செய்வதற்கு சுத்தப்படுத்தினார்கள். சுற்றி நட்டிருந்த மரங்களை வெட்ட முயன்ற போது குன்னி மரம் ஒன்றிலிருந்து இரத்தம் பீரிட்டு வருவது கண்டு அதிர்ந்தார்கள். அவர்கள் முன்பு கருப்பண்ணசாமி தெய்வம் தோன்றி தனக்கு கோவில் கட்டி வழிபட்டால் அவர்கள் வளம்பெற்று திகழ வேண்டியது வழங்குவேன் எனக்கூறி மறைந்தார்.

அவ்வூர் பொதுமக்கள் ஒன்று கூடி கருப்பண்ணசாமிக்கு கோவில் எழுப்பினார்கள். குன்னிமரத்தினடியிலிருந்து தோன்றிய சுயம்பு மூர்த்தி என்பதால் குன்னிமரக் கருப்பண்ணசாமி என்று மூலவருக்கு பெயர் வழங்கலாயிற்று. தற்போது இக்கோவிலில் மூலவருக்கு தினசரி மூன்று கால பூசை நடைபெறுகிறது.

இக்கோவிலில் நேர்த்திக்கடன்கள் செலுத்துவது மற்ற கோவில்களைவிட வேறுபட்டது. கோழிகளை உயிருடன் தலைகீழாக கட்டித் தொங்கவிடுவது அதிலொன்றாகும். 

வெண்கல மணிகள் கட்டுவது, வேல் சூலங்களை நடுவது என பல நேர்த்திக்கடன்கள் உண்டு.

கருப்பண்ணசாமி குடிபழக்கத்திற்கு அடிமையானவர்களை இக்கொடிய பழக்கத்திலிருந்து விடுவிப்பதாக நம்பப்படுகிறது. கையில் கருப்பண்ணசாமி கயிற்றைக் கட்டிக்கொண்டவர் மது அருந்துவதில்லை எனும் நம்பிக்கை உள்ளது.

செல்லாண்டியம்மன் இங்கு துணை தெய்வம்.

ஆடி மாதம் இக்கோவிலில் திருவிழா களைகட்டுகிறது
கருப்பசாமி


</doc>
<doc id="140782" url="https://ta.wikipedia.org/wiki?curid=140782" title="விண்டோஸ் தொடர்புக் கட்டமைப்பு">
விண்டோஸ் தொடர்புக் கட்டமைப்பு

விண்டோஸ் தொடர்புக் கட்டமைப்பு ("Windows Communication Foundation", சுருக்கமாக WCF), முன்பு "இண்டிகோ" எனறு அறியப்பட்டது, .நெட் ஃபிரேம்வர்க்கில் அமைந்துள்ள ஓர் பயன்பாட்டு நிரலாக்க இடைமுகம் (API) ஆகும். தொடர்புள்ள சேவைசார்பயன்பாட்டிகளை கட்டமைக்க இது பயனாகிறது.

இதனை Windows Communication Foundation என்று ஆங்கிலத்தில் குறிப்பிடுகின்றனர். இந்த விண்டோஸ் தொடர்புக் கட்டமைப்பானது புதிய சேவைசார்பயன்பாட்டிகளை ( service oriented application ) உருவாக்கப் பயன் படும் .நெட்டின் மேம்பட்ட நிரல் மாதிரி ) programming model ) ஆகும்.

உதரணமாக:
குறிபிட்ட ஊரின் அஞ்சல் குறியீட்டு எண் நமக்குத் தெரியும் என வைத்துக் கொள்வோம், ஒரு சேவை வழங்கும் வழங்கி ( server ) நாம் அ.கு.எண்ணை அனுப்பினால் அங்கு நிலவும் வெப்பநிலையை அனுப்பும்; இந்தகைய பயன்பாட்டிகளை ( applications ) இணைய சேவைகள் ( web services ) என அழைக்கிறோம்.

ஒரு WCF பயன்பாட்டியில் ( application ) வேண்டுகோளும் (request) அதற்குரிய பதிலும் (response) மட்டுமே இருக்கும். எனவேதான் இதனை ஒப்பந்த சேவைகள் ( service contracts ) என அழைக்கிறோம்.

அருகிலிருக்கும் படத்தைக் காணவும்

WCF பயன்படுத்தி மூலம் சேவைசார் பயன்பாட்டிகளை உருவாக்கவும்/நிரலிறக்கமும்(deploying/installation) செய்ய முடியும். WCF'ல் மிக முக்கியமான பகுதியாக இறுதித்தொடர்பிகள் (endpoints) உள்ளன. சுருங்கக் கூறின் ஒரு WCF என்பது ஒரு குறிப்பிட்ட சேவைக்காக பிணையம் (network) மூலம் இணைக்கப்பட்ட பயன்பாட்டிகளின் (apllications) தொகுப்பு ஆகும்.

ஒரு WCF சேவை தன்னிடமே தனது சேவைசார் விவரங்களைக் கொண்டு உள்ளது. இந்த விபரங்கள் அனைத்தும் இணையசேவை விவரமொழி (web service Description language[WSDL]) 'ல் கொண்டு இருக்கும். இந்த இணையசேவை விவரமொழிக்கு ஏற்றார் போல நுகர்வி (Client) விண்ணப்பங்களை (requests) அனுப்பும். வினவப்படுபவைகளுக்கு ஏற்றார் போல WCF-சேவை பதிலளிக்கும்
இதனை endpoints எனக் குறிப்பிடப்படுகிறது. நாம் உருவாக்கியுள்ள WCF சேவைகள் உலகில் உள்ள பிற பயன்பாட்டிகளுடன் (applications) தொடர்பை ஏற்படுத்த வேண்டுமென்றால் அவைகள் ஒரு குறிப்பிட்ட முகவரியைப் பெற்றுக் காணப்பட வேண்டும். அதைச் செய்யவே இந்த இறுதித்தொடர்புப் புள்ளிகள் உபயோகம் செய்யப்படுகின்றன.

உதாரணமாக, https://ta.wikipedia.org/w/index.php?title=விண்டோஸ்_தொடர்புக்_கட்டமைப்பு என்னும் முகவரியை எடுத்துக் கொண்டால் இதில் https://ta.wikipedia.org/w/index.php என்பது ஒரு சேவையகம் ஆகும். இதில் நமக்குத் தேவையான சேவை விண்டோஸ்_தொடர்புக்_கட்டமைப்பு என்னும் தலைப்புடைய கட்டுரை; இதனைக https://ta.wikipedia.org/w/index.php?title=விண்டோஸ்_தொடர்புக்_கட்டமைப்பு என்னும் முழு முகவரியைக் உலாவியில் (நுகர்வி) கொடுப்பதன் மூலம் பெறுகிறோம். இதனைப் போன்றே ஒரு WCF பயன்பாடி இருக்கும். பின்வரும் அட்டவணை மூலம் இதனை தெளிவாகப் புரிந்து கொள்ள முடியும்.

இதனை Contracts என ஆங்கிலத்தில் கூறுகின்றனர். ஒரு குறிபிட்ட சேவை என்ன செய்யும் என்பதை விளக்குகிறது. இதன் வகைகள்,

என நான்கு வகைப்படும்.

இதனை Behaviors எனக் குறிப்பிடப்படுகிறது.


</doc>
<doc id="140801" url="https://ta.wikipedia.org/wiki?curid=140801" title="அரத்தாள்">
அரத்தாள்

அரத்தாள் அல்லது மண் கடதாசி(Sand Paper) என்பது உரோஞ்சும் தன்மை கொண்ட கரடுமுரடான துணிக்கைகள் ஒட்டப்பட்ட கடினமான கடதாசி ஆகும். இது மரம், சீமெந்து சாந்தினாலான கட்டடம், உலோகங்கள் முதலானவற்றின் மேற்பரப்புகளை ஒப்பமாக்குதல் மற்றும் மேற்பரப்புகளில் படிந்துள்ள அழுக்குகளை அகற்றுதல் முதலானவற்றில் பயன்படுகின்றது.


</doc>
<doc id="140810" url="https://ta.wikipedia.org/wiki?curid=140810" title="பெர்தோல்ட் பிரெக்ட்">
பெர்தோல்ட் பிரெக்ட்

பெர்தோல்ட் பிரெக்ட் () (; பிறப்பு ; 10 பெப்ரவரி 1898 – 14 ஆகத்து 1956) ஓர் செருமானிய கவிஞரும் நாடகாசிரியரும் நாடக இயக்குனரும் ஆவார். 

இருபதாம் நூற்றாண்டு நாடகத்துறையில் குறிப்பிடத்தக்க பங்காற்றி உள்ள பிரெக்ட் நாடக வடிவாக்கலில் புதுமையை மேற்கொண்டு நிகழ்காவிய அரங்கு என்ற நாடக வகையை உருவாக்கினார். பிரெக்டும் அவரது மனைவி ஹெலன் வீகலும் இணைந்து இயக்கிய "பெர்லினர் ஆன்செம்பிள்" என்ற நாடக கம்பனி பல இடங்களுக்கும் பயணித்து பெரும் தாக்கத்தை ஏற்படுத்தியது.



</doc>
<doc id="140811" url="https://ta.wikipedia.org/wiki?curid=140811" title="1882 சேலம் கலவரம்">
1882 சேலம் கலவரம்

1882 சேலம் கலவரம் என்பது தமிழ்நாட்டில் சேலம் நகரில் 1882 ஆம் ஆண்டு இந்துக்களுக்கும் முஸ்லிம்களுக்கும் இடையே ஏற்பட்ட மோதல்களைக் குறிக்கிறது. 

நகரின் செவ்வாய்ப்பேட்டைப் பகுதியில் இந்து சமய ஊர்வலம் செல்லும் வழியில் ஒரு மசூதி கட்டப்படுவதற்கு இந்துக்கள் எதிர்ப்புத் தெரிவித்ததே இக்கலவரத்தின் மூல காரணமென நம்பப்படுகிறது. மசூதி கட்டப்பட்டபின்பு அவ்வழியில் ஊர்வலமாகச் செல்ல இந்துக்கள் முயன்றதால் மோதல் ஏற்பட்டது. ஆகஸ்ட் 1882 இல் நிலை கட்டுக்கடங்காமல் போனது. மூன்று நாட்களுக்கு சென்னை மாகாணத்தின் பிரித்தானிய அதிகாரிகள் நகரின் கட்டுப்பாட்டை இழந்தனர். மசூதி இடிக்கப்பட்டதுடன் இரு தரப்பிலும் பலர் கொல்லப்பட்டனர். அமைதி திரும்பியபின்னர் காலனிய அரசு கலவரத்துக்குக் காரணமானவர்கள் என பலரை அடையாளம் கண்டு கைது செய்தது. வழக்கு விசாரணை விரைவாக முடித்து அவர்களை அந்தமான் சிற்றறைச் சிறையில் அடைத்தது. இந்திய தேசியவாதிகளே கலவரத்தைத் தூண்டி விட்டனர் என்று குற்றம் சாட்டியது. மாகாண நிருவாகத்தின் செயல்பாடு பாரபட்சமானதென தேசியவாதிகளும், "த இந்து" நாளிதழும் குற்றம் சாட்டினர். கைது செய்யப்பட்டவர்களில் ஒருவரான சேலம் விஜயராகாவாச்சாரியார் தான் குற்றமற்றவர் என நிறுவி விடுதலை பெற்றார். மாகாண நிருவாகத்திடமிருந்து நட்ட ஈடும் பெற்றார்.


</doc>
<doc id="140822" url="https://ta.wikipedia.org/wiki?curid=140822" title=".ஆர்க்">
.ஆர்க்

.ஆர்க் (org) என்பது இணையத்தில் பயன்படும் பொது உயர் ஆள்களப் பெயராகும். இது organization என்ற ஆங்கில வார்த்தையின் குறுக்கம்.

இது இணையத்தில் அதிகம் தேடப்படும் ஆள்களப்பெயர்களுள் ஒன்று. இது com, edu, gov, mil and net, போன்ற ஆட்களங்களுடன் 1985ல் உருவாக்கப்பட்டது.



</doc>
<doc id="140826" url="https://ta.wikipedia.org/wiki?curid=140826" title="அலெக்சாண்டர் டூமா">
அலெக்சாண்டர் டூமா

அலெக்சாண்டர் டூமா , {"Alexandre Dumas", "அலெக்சாண்டர் டூமாஸ்", , பிறப்பு டூமா டாவி டெலா பயெற்றி () (24 சூலை 1802 – 5 திசம்பர் 1870) அவரது சாகசமிக்க வரலாற்றுப் புதினங்களுக்காக உலகெங்கும் படிக்கப்படுகின்ற ஓர் பிரெஞ்சு எழுத்தாளர் ஆவார். "த கௌன்ட் டெ மான்டி கிரிஸ்டோ", "த த்ரீ மஸ்கிடீர்ஸ்", "ட்வென்டி இயர்ஸ் ஆஃப்டர்", "த வைகௌன்ட் டெ ப்ராக்லோன்" உட்பட அவரது பல புதினங்கள் துவக்கத்தில் தொடர்கதைகளாக வெளிவந்தவை. நாடகங்களும் இதழ்களில் கட்டுரைகளும் ஆசிரியருக்குக் கடிதங்களும் எழுதி வந்தார்.

பிரெஞ்சு பிரபுவிற்கும் ஹைத்திய அடிமைக்கும் பேரனாகப் பிறந்த டூமா இளமையில் வறுமையில் வாடியவர். கல்வி கற்கவும் வழியில்லாது கையில் கிடைத்ததை எல்லாம் படித்து வந்தார். தனது தந்தையின் வீரச்செயல்களை அன்னை மூலம் கேட்டறிந்த டூமாவிற்கு சாகசங்கள் நிறைந்த கற்பனை விரிந்தது. தமது 20வது அகவையில் பாரிசுக்கு இடம் பெயர்ந்து அங்கு அரண்மனையில் பணி புரிந்து வந்தார்.அப்போது தான் இதழ்களுக்கு கதை எழுதத் துவங்கினார். விரைவிலேயே அவரது திறமை வெளிப்பட்டு புகழ்பெறத் துவங்கினார். 


</doc>
<doc id="140830" url="https://ta.wikipedia.org/wiki?curid=140830" title="ஏறுகோள் (ஆயர் விளையாட்டு)">
ஏறுகோள் (ஆயர் விளையாட்டு)

ஏறுகோள் முல்லை நிலத்து மக்களாகிய ஆயர் விளையாட்டு.

ஏறுகோள் விளையாட்டு பற்றிக் கலித்தொகை நூலின் முல்லைக்கலியில் முதல் 6 பாடல்கள் விரிவான செய்திகளைத் தருகின்றன. கலித்தொகைப் பாடல்கள் தொன்றிய காலம் கி.பி. இரண்டாம் நூற்றாண்டு. 

மல்லல் மன்றத்து முரண்தலையில் காளைகளைத் தூண்டிவிட்டு தண்ணுமை முழக்கத்துடன் இது நடைபெற்றதைப் பெரும்பாணாற்றுப்படை குறிப்பிடுகிறது. 

அக்காலத்து மக்கள் இந்த விளையாட்டு விழாவை ஏறுகோள் பாணி ஏறுகோள் சாறு என்றல்லாம் வழங்கினர். 
ஏறு தழுவும் ஆயர்குல வீரனைப் பொதுவன் என்பர் 
நல்லினத்து ஆயர் பாண்டியன் மரபினர் 






கொம்பைப் பிடித்து அழுத்தல், கழுத்தைப் பிடித்துக்கொண்டு காளையில் மார்பில் தொங்கல், கழுத்தைத் திருகல், இமிழ் என்னும் கொட்டேறியைத் தழுவல், தோளில் ஏறல், நெருக்கிப் பிடித்தல் முதலானவை காளையை அடக்கப் பொதுவர் கையாண்ட உத்திகள். 



</doc>
<doc id="140831" url="https://ta.wikipedia.org/wiki?curid=140831" title="ஆதித்யா (நடிகர்)">
ஆதித்யா (நடிகர்)

ஆதித்யா (,பிறப்பு ஏப்ரல் 6 , 1974), இவர் தமிழ், தெலுங்கு மற்றும் மலையாள திரைப்பட நடிகராவார்.



</doc>
<doc id="140832" url="https://ta.wikipedia.org/wiki?curid=140832" title="சிட்டி பாபு (நடிகர்)">
சிட்டி பாபு (நடிகர்)

சிட்டி பாபு (; இயற்பெயர் ஷாஜாத் அதீப், 1964 - 8 நவம்பர் 2013) என்பவர் இந்திய சினிமா நகைச்சுவை நடிகரும், தொலைக்காட்சி அறிவிப்பாளருமாவார். இவர் தமிழகத் திரைப்படத்துறையின் குறிக்கத்தகு பணியாற்றியுள்ளார். சன் தொலைக்காட்சியின் "அசத்தப் போவது யாரு?" என்னும் நகைச்சுவை நிகழ்ச்சியில் நடுவராகவும் இவர் பணியாற்றினார்.



</doc>
<doc id="140833" url="https://ta.wikipedia.org/wiki?curid=140833" title="சுவேதா திவாரி">
சுவேதா திவாரி



</doc>
<doc id="140840" url="https://ta.wikipedia.org/wiki?curid=140840" title="குடவோலை">
குடவோலை

குடவோலை என்பது கிராம நிர்வாக சபை உறுப்பினரை தேர்ந்து எடுக்க பழங்காலத்தில் பயன்பட்ட தேர்தல் முறை. இந்த முறையில் கிராமத்தின் பகுதி வாரியாக மக்கள் கூடி, தகுதியான உறுப்பினர்கள் பெயர்களை ஓலைச்சுவடிகளில் எழுதுவார்கள். பிறகு அதை மொத்தமாகக் கட்டி, ஒரு பானையில் போட்டு குலுக்கல் முறையில் தேர்ந்தெடுப்பார்கள். 

குடவோலை முறை 9வது நூற்றாண்டு முதல் 16ஆம் நூற்றாண்டு வரை நடைமுறையில் இருந்தது. இதற்கான ஆதாரமாக கி.பி. 907 முதல் 955 வரை ஆண்ட மன்னன் முதலாம் பராந்தகன் காலத்திய மூன்று கல்வெட்டுகள் கிடைக்கின்றன. இதில் இரண்டு உத்தரமேரூரிலும், மற்றொன்று தஞ்சைப் பள்ளிப்பாக்கம் கிராமத்திலும் கிடைத்துள்ளன. 

குற்றமற்றோரையும் தகுதியுள்ளோரையும் மட்டுமே தேர்தலில் நிற்கச் செய்தார்கள். அவர்கள் பெயர்களை ஓலைகளில் எழுதி மக்கள் எதிரில் அவற்றைக் குடத்தில் இட்டுக் குலுக்குவார்கள். பின்னர், சிறு பிள்ளையைக் கொண்டு ஓர் ஓலையை எடுக்கச் செய்து அதில் வரும் பெயருடைய நபரையே தேர்ந்தெடுக்கப்பட்டவராகக் கொண்டு போட்டி பூசலின்றி தேர்தல் நடந்தது.

குடவோலை தேர்தல் விதிமுறைகளையும், வேட்பாளர்களின் தகுதி மிகக் கடுமையான விதிகள் மூலம் நிர்ணயிக்கப்பட்டதையும் மிகவும் விரிவாகத் தெரிவிக்கும் கல்வெட்டு தமிழ்நாட்டில் செங்கல்பட்டு மாவட்டத்தில் உள்ள உத்திரமேரூர் கல்வெட்டு.


..மற்றும் பல.
சிறுபிள்ளையால் தேர்ந்தெடுக்கப்பட்ட வேட்பாளரின் பெயர் எழுதப்பட்ட ஓலையை நடுநிலையாளர் கையில் வாங்கும் பொழுது ஐந்து விரலும் நீட்டியபடி அகலமாக வைத்து உள்ளங்கையில் வாங்க வேண்டும். அவ்வாறு ஏற்றுக்கொண்ட ஓலையை வாசித்து, மற்றவர்களும் வாசிக்கும்படியும் விதிகள் அமைக்கப்பட்டன.

தேர்ந்தெடுக்கப்பட்டவர் பதவிக்காலத்தில் (ஓராண்டு) இடையில் தவறு செய்தால் உடனே பதவியிலிருந்து விலக்கக் கூடிய நடைமுறை அமைந்திருந்ததையும் உத்திரமேரூர் கல்வெட்டு தெரிவிக்கிறது.


</doc>
<doc id="140842" url="https://ta.wikipedia.org/wiki?curid=140842" title="பொது நலப் பதிவகம்">
பொது நலப் பதிவகம்

பொது நலப் பதிவகம் ("Public Interest Registry") என்பது .ஆர்க் ஆள்களப் பெயரைப் பராமரித்து வரும் ஒரு ஐக்கிய அமெரிக்க இலாப நோக்கற்ற நிறுவனம். 2002ல், இணையச் சங்கம் இந்நிறுவனத்தை உருவாக்கியது. இந்நிறுவனம் பென்சில்வேனியாவில் பதியப்பட்டுள்ளது. 1 சனவரி 2003 அன்று, இந்நிறுவனம் வெரிசைன் நிறுவனத்திடம் இருந்து .ஆர்க் ஆள்களத்தைச் செயற்படுத்தும் பொறுப்பை ஏற்றுக் கொண்டது. இணையச் சங்கத்துடன் உள்ள ஒப்பந்தத்தின் அடிப்படையில், அப்பிலியாசு நிறுவனம் .ஆர்க் ஆள்களப் பெயரின் நுட்பச் செயற்பாடுகளைக் கவனித்து வருகிறது.


</doc>
<doc id="140845" url="https://ta.wikipedia.org/wiki?curid=140845" title="மண்டைக்காடு ஸ்ரீ பகவதி அம்மன் கோவில்">
மண்டைக்காடு ஸ்ரீ பகவதி அம்மன் கோவில்

ஸ்ரீசக்கரத்தில் வளர்ந்த புற்று:

சாது ஶ்ரீசக்கரம் வைத்து வழிபட்ட இடத்தில் ஒரு புற்று வளர்ந்திருந்தது. ஒருமுறை ஆடு, மாடுகளை மேய்ச்சலுக்கு விட்டுவிட்டு, சிறுவர்கள் விளையாடிக்கொண்டிருந்தார்கள். புல்லை மேய்ந்துகொண்டிருந்த ஓர் ஆடு, அங்கு வளர்ந்திருந்த புற்றை மிதித்துவிட்டது. உடனே புற்றிலிருந்து ரத்தம் பீறிட்டது. அதிர்ந்துபோன சிறுவர்கள், புற்றை உதைத்ததால் ஆட்டின் காலில் அடிபட்டு ரத்தம் வந்திருக்குமோ என்று நினைத்து, ஆட்டின் காலைப் பார்த்தபோது, காயம் எதுவும் இல்லை. புற்றிலிருந்துதான் ரத்தம் வருகிறது என்பதை உறுதிப்படுத்திக்கொண்ட சிறுவர்கள், ஊர்ப் பெரியவர்களிடம் சென்று கூறினார்கள். அவர்களும் புற்று இருந்த இடத்துக்கு வந்து, சிறுவர்கள் கூறியது உண்மைதான் என்பதைப் புரிந்துகொண்டார்கள். மேலும், ஏதேனும் தெய்வக் குற்றம் நிகழ்ந்துவிட்டதோ என்று அச்சப்பட்டார்கள் மக்கள் . இந்த தகவல் அரசருக்கும் தெரிய வந்தது. பரிவாரங்களுடன் வந்து பார்த்த மன்னரும் அதிர்ச்சி அடைந்தார். அரண்மனை ஜோதிடர், "அரசே, அச்சம் வேண்டாம். இந்த இடத்தில் ஏதோ ஒரு தெய்வசக்தி குடிகொண்டிருக்கிறது. மக்களின் பிணி தீர்க்க வந்த சாது, இந்த இடத்தில்தான் ஶ்ரீசக்கரம் வைத்து பூஜை செய்து வந்தார்" என்று கூறினார். மறுநாள் காலையில் மேற்கொண்டு விசாரிக்கலாம் என்று முடிவு செய்த மன்னர் அரண்மனைக்குத் திரும்பினார்.

கனவில் தோன்றிய பகவதி அம்மன்:
கனவில் பகவதி அம்மனை தரிசித்த சிலிர்ப்புடன் உறக்கத்திலிருந்து விழித்த மன்னர், பக்திப் பரவசம் மேலிட்டவராக பொழுது விடிவதற்குக் காத்திருந்தார். மந்திரி பிரதானிகளையும் அரண்மனை ஜோதிடர்களையும் அழைத்துக்கொண்டு மண்டைக்காடு வந்து, புற்றின் முன்பு சாஷ்டாங்க நமஸ்காரம் செய்தார். பின்னர், பகவதி அம்மன் கனவில் கூறியதுபோல், புற்றில் சந்தனம் சாத்தி வழிபட்டார். மன்னர் களபம் சார்த்தி வழிபட்டதும் புற்றில் ரத்தம் வடிவது நின்றது. பகவதி அம்மன் தன் கனவில் தோன்றியதையும், புற்றில் பகவதி தேவி குடியிருப்பதையும் மன்னர் மக்களுக்கு விளக்கிச் சொன்னார். இந்த இடம் புனிதத் தலம் என்றும். இங்கு தினமும் பூஜை மற்றும் வழிபாடு நடத்த வேண்டும் என்றும் மன்னர் உத்தரவிட்டார். அதன் பிறகு புற்றைச் சுற்றிலும் ஓலை வேயப்பட்டு நித்தமும் விளக்கேற்றி வழிபாடு நடத்தப்பட்டது.

சமாதியான சாது:

மக்களின் பிணி தீர்க்க வந்த கேரளத்து சாது, அம்மன் புற்றில் எழுந்தருளிய காட்சியைத் தரிசித்து உள்ளம் குளிர்ந்தார். மண்டைக்காட்டில் எழுந்தருளத் தன்னை ஒரு கருவியாகப் பயன்படுத்திக்கொண்ட அம்மனின் கருணையை எண்ணி மெய்சிலிர்த்துப் போனார். தாம் வந்த வேலை முடிந்தது என்று நினைத்த சாது, தாம் சமாதியடைய திருவுளம் கொண்டார். மண்டைக்காடு பகவதி அம்மன் கோயிலுக்கு எதிரே இடப் புறத்தில் ஆழமாக ஒரு குழி தோண்டினார். பின்னர், அங்கு விளையாடிக்கொண்டிருந்த சிறுவர்களை அழைத்து, "நான் இந்தக் குழியில் தியானம் செய்யப்போகிறேன். நான் தியானத்தில் ஆழ்ந்ததும், இந்தக் குழியை மண்ணால் மூடிவிட்டு மறுநாள் காலையில் வந்து பாருங்கள்" என்று கூறினார். 

ஏற்கெனவே பல சித்து விளையாட்டுகளைத் தங்களுக்குக் காட்டியவர் என்பதால், இதுவும் அவருடைய சித்து விளையாட்டுகளில் ஒன்றாக இருக்கலாம் என்று நினைத்த சிறுவர்கள், சாது கூறியபடியே, அவர் தியானத்தில் ஆழ்ந்ததும் மண்ணைக் கொட்டி குழியை நிரப்பினர். ஊருக்குத் திரும்பிய சிறுவர்கள் நடந்ததை ஊர்மக்களிடம் தெரிவித்தனர். மறுநாள் காலையில் ஊர்மக்கள் அனைவரும் அங்கே சென்றனர். சிறுவர்கள் சுட்டிக்காட்டிய இடத்தில் மண்ணைத் தோண்டிப் பார்த்தபோது, குழிக்குள் சாது தியானத்தில் ஆழ்ந்ததுபோல் இருந்தார். அவரிடம் எந்த ஒரு சலனமும் இல்லை. அவர் சமாதி அடைந்துவிட்டார் என்பதை உணர்ந்த மக்கள், தங்கள் பிணி தீர்க்கும் கற்பகத்தருவாக வந்த சாது, தங்களை விட்டுச் சென்றுவிட்ட துக்கம் தாங்காமல் கதறி அழுதனர். பின்னர், முன்போலவே மண்ணைக் கொட்டி, குழியை மூடிவிட்டு, கனத்த இதயத்துடன் தங்கள் வீடுகளுக்குத் திரும்பினர். மண்டைக்காடு பகவதி அம்மன் கோயிலுக்கு எதிரில் இப்போது அமைந்திருக்கும் பைரவர் சந்நிதிதான், சாதுவின் சமாதி என்று கூறுகிறார்கள். மண்டைக்காடு பகவதிக்கும், பின்னர் சாதுவின் சமாதி பீடத்திலும் நைவேத்தியம் செய்கிறார்கள். இன்றைக்கும் இந்த நடைமுறை வழக்கத்திலுள்ளது.

மண்டைக்காடு பகவதி அம்மன்
இருமுடியும், கேரள பக்தர்களும்:

மண்டைக்காடு பகவதி அம்மன் கோயிலுக்கு கேரளப் பெண்கள், இருமுடி கட்டி புனிதப் பயணம் வருவதன் பின்னணியில் ஒரு வரலாற்று நிகழ்ச்சி சொல்லப்படுகிறது. ஓலைக்குடிசையாக இருந்த இந்தக் கோயில், கன்னியாகுமரி மாவட்டம் கேரள மாநிலத்தின் ஒரு அங்கமாக அப்போது இருந்தது. கொல்லம் உள்ளிட்ட இடங்களிலிருந்து வியாபாரிகள் மாட்டுவண்டியில் தேங்காய், புளி போன்ற பொருள்களை மண்டைக்காடு வழியாக கிழக்குப் பகுதிகளுக்கு விற்பனைக்குக் கொண்டுசெல்வது வழக்கம். ஒருநாள் கொல்லத்தைச் சேர்ந்த வியாபாரி, தன் வியாபாரத்தை முடித்துவிட்டு மாட்டுவண்டியில் மண்டைக்காடு வழியாக வந்துகொண்டிருந்தார். அப்போது சூரியன் அஸ்தமித்து இருள் சூழ்ந்தது. நீண்ட தூரப் பயணத்தால் களைப்படைந்த வியாபாரி, பக்கத்தில் உணவு விடுதி ஏதும் இருக்கிறதா எனத் தேடிப் பார்த்தார். மண்டைக்காடு கோயில் அருகில் வந்தவர், அங்குள்ள ஒரு வீட்டுத் திண்ணையில் அமர்ந்திருந்தவரைப் பார்த்து, "பசி வயிற்றைக் கிள்ளுகிறது. இந்தப் பகுதியில் விடுதி ஏதாவது இருக்கிறதா?" என்று கேட்டார். கடவுள் நம்பிக்கை இல்லாத அந்த நபர், விளக்கொளியில் மிளிர்ந்த மண்டைக்காடு பகவதி அம்மன் கோயிலைச் சுட்டிக்காட்டி, ``அதோ வெளிச்சம் தெரிகிறதே... அது விடுதிதான். நீ அங்கு சென்றால் உணவு கிடைக்கும்" என்று விளையாட்டாகச் சொன்னார். பசி மயக்கத்தில் இருந்த அந்த வியாபாரி, சற்றுத் தெம்பு வந்தவராகக் கோயிலை நோக்கிச் சென்றார். ஓலை வேயப்பட்ட கோயிலுக்கு முன்பு மாட்டு வண்டியை நிறுத்தியவர், கோயிலுக்குள் நுழைந்தார். அங்கு வியாபாரி எதிர்பார்த்தபடி கோயில் விடுதியாகக் காட்சியளித்தது.

அங்கு ஒரு மூதாட்டி இருந்தார். அவரிடம், ``பசிக்கிறது, சாப்பிட ஏதாவது கொடுங்கள்" என்று கேட்கவும், இலையில் அறுசுவை உணவைப் படைத்து வழங்கினார் அந்த மூதாட்டி. இதுவரை அவர் வாழ்வில் உண்டிராத சுவையுடன் அமிர்தம் போன்று இருந்தது அந்த உணவு. அத்துடன் நிற்காத மூதாட்டி வண்டியை இழுத்துவந்த காளை மாடுகளுக்குத் தண்ணீரும் தீவனமும் தயாராக இருப்பதாகக் கூறினார். காளை மாடுகளுக்கு உணவு கொடுத்த வியாபாரி, நள்ளிரவு ஆகிவிட்டதால் அங்கேயே தங்கினார். உண்ட மயக்கத்தில் கண்ணயர்ந்த கேரள வியாபாரி, காலையில் கண்விழித்துப் பார்த்தபோது, மூதாட்டி யாரும் அங்கு இல்லை. இரவு விடுதி என நினைத்து தங்கிய இடத்தில் கோயில் இருப்பதைக் கண்டார். இரவு நடந்த சம்பவங்களை நினைவுகூர்ந்த அவருக்கு ஓர் உண்மை புலப்பட்டது. இரவு உணவளித்தது பகவதி அம்மன்தான் என்பதை உணர்ந்தார். நெஞ்சுருகி அம்மன் பாதத்தில் விழுந்து வணங்கினார். வியாபாரத்தின் மூலம் கிடைத்த பணத்தின் ஒரு பகுதியை துணியில் கட்டி கோயில் திருப்பணிக்கான காணிக்கையாக வைத்தார். பின்னர், தனது ஊரான கொல்லத்துக்குச் சென்று மண்டைக்காட்டில் நடந்த அதிசயத்தை மக்களிடம் சொன்னதுடன், அமுது படைத்த பகவதி அம்மனுக்கு பொங்கல் சமைத்து படையல் செய்வதற்காக, ஆண்டுதோறும் இருமுடி கட்டி மண்டைக்காட்டுக்கு வரத் தொடங்கினர். இருமுடியில் ஒருமுடியில் பொங்கலிடத் தேவையான பொருள்களும் மற்றொரு முடியில் பூஜைக்குத் தேவையான பொருள்களும் இருக்கும். 'அம்மே சரணம், தேவி சரணம், மண்டைக்காட்டம்மே சரணம்'; 'சரணம் தா தேவி, சரணம் தா தேவி பொன்னம்மே' என்று சரண கோஷம் ஒலிக்க, கேரள மாநிலத்தைச் சேர்ந்த பெண்கள் இருமுடி சுமந்து பக்திப் பரவசத்துடன் மண்டைக்காட்டுக்கு ஆண்டுதோறும் வருகிறார்கள்.

கடற்கரை
சமத்துவத்தை வலியுறுத்தும் கோயில்:

சபரிமலை ஐயப்பன் கோயில் மற்றும் மண்டைக்காடு பகவதி அம்மன் கோயிலில் சாதி,மத பேதம் எதுவும் இல்லாமல் பக்தர்கள் சென்று வழிபட்டு வருகிறார்கள். சபரிமலை ஐயப்பன் கோயிலில் குறிப்பிட்ட வயதுக்கு மேல் உள்ள பெண்கள் அனுமதிக்கப்படுவதில்லை என்பதால், அதிகமான பெண்கள் விரதமிருந்து மண்டைக்காட்டுக்கு இருமுடி கட்டி புனிதப் பயணமாகச் சென்றுவருகிறார்கள். 
ஓலையால் வேயப்பட்ட மண்டைக்காடு கோயிலின் மேற்கூரையை அடிக்கடி மாற்றி அமைக்கவேண்டிய நிலை அப்போது இருந்தது. சுயம்புவாக மண்புற்றில் எழுந்தருளிய அம்மன் வளர்ந்துகொண்டே போனதுதான் அதற்குக் காரணம். மூலஸ்தானத்தில் அம்மன் தொடர்ந்து வளர்ந்து வந்ததால், மேற்கூரையை உயர்த்திக்கொண்டே செல்வது பக்தர்களுக்கு சிரமமாக இருந்தது. எனவே, இதுகுறித்து அம்மனிடம் நெஞ்சுருக பக்தர்கள் வேண்டினர். புற்றை ஒழுங்குபடுத்தி சந்தனம் சாத்தினால், ஒருநிலையில் நிற்பதாக அம்மனின் அருள்வாக்கு கிடைத்தது. இதையடுத்து அம்மன் முகம் வடக்குமுகமாக அமைக்கப்பட்டது. இரண்டு ஆண்டுக்கு ஒருமுறை சுத்தமான சந்தனத்தை புற்றுக்குள் நிறைக்கும் சடங்கு நடக்கிறது.

தேங்காயில் கொம்பு முளைத்த அதிசயம்:

மண்டைக்காடு பகவதி அம்மன் வீற்றிருக்கும் பகுதி தென்னை மரங்களால் சூழ்ந்திருக்கிறது. தென்னைமரத்தில் முதலில் கிடைக்கும் தேங்காயை மண்டைக்காடு பகவதி அம்மனுக்கு காணிக்கையாகச் செலுத்தும் வழக்கம் தொன்றுதொட்டு இருந்துவருகிறது. ஒருமுறை நிலக்கிழார் ஒருவர், பகவதி அம்மனுக்கு தேங்காய் அளிக்காமல் உதாசீனப்படுத்தியதால், அவருடைய தோப்பில் பறிக்கப்பட்ட அனைத்து தேங்காய்களிலும் கொம்பு முளைக்கத் தொடங்கியதாக செவிவழிச் செய்திகள் தெரிவிக்கின்றன. பின்னர், அம்மனின் அருளை உணர்ந்துகொண்ட நிலக்கிழார், கொம்புமுளைத்த தேங்காய்களை மண்டைக்காடு பகவதி அம்மனுக்கு காணிக்கையாகச் செலுத்தி தன் செயலுக்காக, மனமுருகி வேண்டிக்கொண்டாராம். அதன் பிறகுதான் அவர் தோப்பில் விளையும் தேங்காய்களில் கொம்பு முளைப்பது நின்றது. அம்மனின் இந்தத் திருவிளையாடலுக்கு சாட்சியாக மண்டைக்காடு பகவதி அம்மன் கோயில் முன்பு அந்தக் கொம்பு முளைத்த தேங்காய்கள் கட்டப்பட்டுள்ளன. கொம்புடன் கூடிய தேங்காயை இன்றும் நாம் கண்கூடாகக் காணலாம்.

மக்கள் கூட்டம்
சிறப்புமிக்க ஒடுக்கு பூஜை:

மண்டைக்காடு பகவதி அம்மன் கோயிலுக்கு இருமுடி கட்டி புனிதப்பயணம் மேற்கொள்ளும் பக்தர்கள், தங்கள் முழு உருவத்தைத் துணியில் வரைந்து, கை, கால், கழுத்துப் பகுதிகளை அமைத்து தலைப்பகுதியில் கண், வாய், மூக்கு, காது எனப் பல வண்ணங்களில் அவர்கள் உயரத்துக்கு ஏற்ப அமைத்து அதைக் கொடியாக ஏந்தி 'சரணம்தா தேவி சரணம் தா தேவி பொன்னம்மே' எனக் கால்நடையாக மண்டைக்காடு வந்து அம்மனை தரிசிக்கிறார்கள். மண்டைக்காடு பகவதி அம்மன் கோயில் அருகில் உள்ள கடல்தான் பக்தர்களின் புனிதத் தீர்த்தம். பக்தர்கள் முதலில் கடலுக்குச் சென்று நீராடிவிட்டு அல்லது கால் நனைத்துவிட்டோதான் பகவதி அம்மனை தரிசிக்கக் கோயிலுக்குள் வருவார்கள். கடற்கரைக்கு வரும் பக்தர்கள் `கடலம்மே' என பக்திப் பரவசத்துடன் அழைத்தவாறே தேங்காய் மற்றும் சில்லறைக் காசுகளை கடலில் வீசுவார்கள். பின்னர் தங்கள் இருமுடிக்கட்டுகளில் உள்ள பொருள்களைக்கொண்டு கோயில் சந்நிதியில் பொங்கலிட்டு அம்மனை வழிபடுகிறார்கள்.

மண்டைக்காடு பகவதி அம்மன் கோயிலில் ஆண்டுதோறும் மாசி மாதம் பத்து நாள்கள் கொடைவிழா நடக்கிறது. கடைசி செவ்வாய்கிழமை நிறைவுநாள் வருவதுபோல் திருவிழா நடைபெறுவது வழக்கம்.10-ம் நாள் விழாவாக நள்ளிரவு 12 மணிக்கு ஒடுக்கு பூஜை நடத்தப்படும். பலவகை நைவேத்தியங்களை அம்மனுக்கு ஊட்டும் நிகழ்வுதான் இந்த ஒடுக்கு பூஜையாகும். மண்டைக்காடு பகவதி அம்மன் கோயிலுக்கு அருகே அமைந்துள்ள சாஸ்தா கோயிலில் நைவேத்தியங்கள் தயாரிக்கப்பட்டு 13 மண் பானைகள் மற்றும் ஓலைப் பெட்டிகளில் மேளதாளம் முழங்க அம்மன் சந்நிதிக்கு எடுத்துவரப்பட்ட நைவேத்தியங்கள் அனைத்தும் அம்மனுக்குப் படைக்கப்பட்டு, சிறப்பு பூஜைகள் நடத்தப்படும். அம்மனுக்குப் படைக்கப்பட்ட நைவேத்தியங்கள் பக்தர்களுக்குப் பிரசாதமாக வழங்கப்படும். மண்டைக்காடு பகவதி அம்மன் கோயிலுக்கு நாமும் ஒருமுறை சென்று வழிபட்டு நலம் பெறுவோம்...!

மண்டைக்காடு பகவதி அம்மன் திருக்கோவில் 
எப்படிச் செல்வது?:

நாகர்கோவிலிலிருந்து சுமார் 15 கி.மீ தொலைவில் அமைந்திருக்கிறது மண்டைக்காடு பகவதி அம்மன் கோயில். குளச்சலில் இருந்து மூன்று கி.மீ தொலைவில் அமைந்துள்ளது. திங்கள் சந்தை சென்று அங்கிருந்தும் பேருந்தில் செல்லலாம். அதிகாலை 5 மணி முதல் மதியம் 12:30 மணிவரையும், மாலை 5 மணிமுதல் இரவு 7:30 மணிவரையும் கோயில் நடை திறந்திருக்கும். காலை 6 மணி, மதியம் 12:30 மணி, மாலை 6 மணி, இரவு 7:30 மணி ஆகிய நேரங்களில் தீபாராதனை நடைபெறும்.



</doc>
<doc id="140846" url="https://ta.wikipedia.org/wiki?curid=140846" title="தொல்காப்பியம் அகத்திணையியல் செய்திகள்">
தொல்காப்பியம் அகத்திணையியல் செய்திகள்

தொல்காப்பியம் 3 பகுதிகளாக உள்ளது. எழுத்து, சொல், பொருள் என்பன அவை. முதல் 2 பகுதிகள் மொழியியலில் நாட்டம் செலுத்துகின்றன. மூன்றாவது பொருளதிகாரம் வாழ்க்கைப்பொருளை விளக்குகிறது. தமிழர் வாழ்ந்த வகையைக் கூறுவன அக்காலத் தமிழ் இலக்கியங்கள். அந்த இலக்கியங்கள் வாழ்க்கைச்செய்தியைத் தெரிவிக்கும் முறைமையை விளக்குவது தொல்காப்பியப் பொருளதிகாரம். 

பொருளதிகாரம் 9 இயல்களாக உள்ளது. அகத்திணையியல், புறத்திணையியல், களவியல், கற்பியல், பொருளியல் ஆகிய முதல் ஐந்தும் இலக்கிய வாழ்வியலை விளக்குகின்றன. ஆறாவது மெய்ப்பாட்டியல் மாந்தரின் மனவுணர்வு வெளிப்பாட்டை விளக்கும் ஓர் அறிவியல். அடுத்துள்ள உவமவியல், செய்யுளியல் ஆகிய இரண்டும் இலக்கிய நடையை விளக்குகின்றன. இறுதியில் உள்ள மரபியல் மொழியிலும், வாழ்க்கையிலும் தொன்றுதொட்டுப் பின்பற்றப்படும் நெறிமுறையை விளக்குகிறது. 

இந்தத் தலைப்பிலுள்ள அகத்திணையியல் அகத்திணையை 7 எனக் காட்டி, அவற்றில் ஐந்தை அன்பின் ஐந்திணை எனக் கூறி, திணைப்பாகுபாடு வெளிப்படும் பாங்கை உணர்த்தி, கைக்கிளை, பெருந்திணை ஆகியவற்றை அகப்புறம் எனத் தனிமைப்படுத்திக் காட்டிச் செல்கிறது.



இந்த இயலில் உள்ள நூற்பா எண்கள்


</doc>
<doc id="140849" url="https://ta.wikipedia.org/wiki?curid=140849" title="பப்பராத்சி">
பப்பராத்சி

பப்பராத்சி (pɑːpəˈrɑːtsi) (ஒருமை:("ஆ") பப்பராத்சோ (papaˈrattso) அல்லது ("பெ") பப்பராத்சா) என்பது பிரபலங்கள், அரசியல்வாதிகள் மற்றும் முக்கிய நபர்கள் சம்பந்த பட்ட பொதுவிடங்களில் நிகழும் நேரடி நிகழ்வுகளை பதிவு செய்யும் "CANDID" எனப்படும் செய்தி புகைப்பட வல்லுனர்களை குறிக்கும் ஒரு இத்தாலிய சொல்வழக்கு ஆகும். பப்பராத்சிகள் பெரும்பாலும் எந்த ஒரு ஊடகங்களையோ பத்திரிக்கைகளையோ சார்ந்திராமல் சுதந்திரமாக செயல்பட்டு தங்களுக்கு தேவையான புகைப்படங்களையோ செய்திகளையோ சேகரிப்பவர்களாக இருக்கின்றனர். பப்பராத்சிகள் பிரபலங்களுக்கு நச்சரிப்பு தரும் நபர்களாகவே பெரும்பாலும் சித்தரிக்கபட்டுள்ளனர்.

பப்பராத்சி என்கிற சொல் முதன் முதலாக 1960 ஆம் ஆண்டு பிடெரிகோ பெல்லினி என்பவர் இயக்கிய லா டால்ஸ் வீட்டா என்கிற திரைப்படத்தில் பயன்படுத்தப்பட்ட ஒரு சொல் ஆகும். அந்த திரைப்படத்தில் உருவகிக்கப்பட்ட ஒரு செய்தி புகைப்பட வல்லுநர் ஒருவரின் கதாபாத்திரத்தின் பெயர் "பாப்பரசோ" (பாத்திரம் ஏற்று நடித்தவர் சண்டேஸ்சோ) ஆகும். இவர் எழுதிய புத்தகத்திலும் இந்த வார்த்தையை உபயோகித்துள்ளார். ராபர்ட் ஹென்ரிக்சன் பெல்லினி'யை பற்றி குறிப்பிடும் பொழுது அவர் இந்த வார்த்தையை காதருகில் கொசு போன்றதொரு பூச்சி ரீங்காரமிடும் எரிச்சலூட்டும் ஓசையினை போன்ற ஒன்றை குடிப்பிடக்கூடிய இத்தாலிய வட்டாரச் சொல்வழக்கிலிருந்து எடுத்து கையாண்டிருப்பதாக குறிப்பிட்டுள்ளார். இதை பெல்லினியும் டைம் இதழுக்கு அளித்த பேட்டியில் கூறியுள்ளார். சின்னஞ்சிறிய கொசுவகையை குறிப்பிடக்கூடிய "பாப்பட்டாசி" என்கிற இத்தாலிய சொல்லிற்கும் இந்த தலைப்பிற்கும் ஒற்றுமை நிறைய உண்டு.

பப்பராத்சி என்கிற சொல்லின் ஆங்கில பயன்பாடு குறித்து ஜார்ஜ் கைசிங் என்பவற்றின் அயோனியன் கடல் பயணம் (1901) என்கிற புத்தகத்தின் இத்தாலிய மொழிபெயர்ப்பில் கவிதாயினி மார்கரீட்டா கைடசி அந்த புத்தகத்தில் வரும் உணவகத்தின் உரிமையாளரை கொரியோலேனோ பாப்பரசோ என்றழைக்கிறார். பின்னர் 1960களில் இத்தாலிய மொழியின் பன்மை வடிவான பப்பராத்சி'யாக உருவெடுத்து குறிப்பிட்ட நபர்களை குறிக்கும் சொல்லாக ஆங்கிலத்தில் புகுந்தது.

நச்சரிப்புகளாலும், பொது இடங்களில் வெளி வரும் பிரபலங்களுக்கு தொல்லைகளை உருவாக்குவதாலும் பப்பராத்சிகள் பெற்ற அவப்பெயரின் காரணத்தினால் அவர்களுக்கு சில நாடுகளில் (குறிப்பாக ஐரோப்பிய நாடுகள்) கட்டுப்பாடுகளும் தடைகளும் விதிக்கப்பட்டுள்ளன. மேலும் மேடை நிகழ்ச்சிகள் நடைபெறும் இடங்களில் பப்பராத்சிகளுக்கு புகைப்படம் எடுப்பதற்கு அனுமதி மறுக்கப்பட்டுள்ளது. நார்வே, ஜெர்மனி மற்றும் பிரான்ஸ் போன்ற நாடுகளில் பப்பராத்சிகள் தங்களது புகைப்படத்தை பொதுவில் வெளியிடுவதற்கு அந்த புகைப்படத்தில் உள்ள சம்பந்தபட்ட நபரிடம் அனுமதியை பெறவேண்டும்.

பப்பராத்சிகளின் தொல்லையின் உச்சமாக பாரீசில் ஆகஸ்ட் 31 ஆம் நாள் 1997 ஆம் ஆண்டு பார்பரசிகளின் புகைப்படத்திற்கு அகப்படகூடாதேன்று தப்பிப்பதற்காக நடந்த அதிவேக மகிழ்வுந்து துரத்தல் மற்றும் அதை தொடர்ந்து நடந்த விபத்தில் இளவரசி டயானா மற்றும் அவரது காதலர் டோடி ஆகிய இருவரும் இறந்ததற்கு பப்பராத்சிகளுக்கு முக்கிய பங்கு உண்டு என்பதை ஒரு மரண விசாரணை நீதிபதி தனது விசாரணையில் விளக்கினார். இதனை தொடர்ந்து பல பப்பராத்சிகள் விசாரணைக்கு அழைத்து விசாரிக்கப்பட்டனர் ஆனால் போதிய ஆதாரங்கள் இல்லாத காரணத்தினால் எவரும் குற்றவாளி என்று தீர்ப்பளிக்கப்படவில்லை. பின்னர் விசாரணை அதிகாரிகள் அந்த விபத்திற்கு இளவரசி வாகனத்தின் வேகமும் வாகனத்தை ஓட்டிய விதமும் அந்த வாகனத்தை துரத்திய மற்றொரு மர்ம வாகனம் ஓட்டப்பட்ட விதமும் தான் காரணம் என்று தெரிவித்தனர்.

1972 ஆம் ஆண்டு ரான் காலெல்லா என்கிற அமெரிக்க பாப்பராத்சி ஜாக்குலின் கென்னடி'யை சந்தித்த பொழுது எரிச்சலடைந்த ஜாக்குலின் அவரது பாதுகாவலாளியை ஏவி ரான்'னின் புகைப்படக்கருவியையும் அவரது படச்சுருள்களையும் அழிக்கும்படிக்கு கட்டளையிட்டார். பின்னர் இந்த விவகாரம் நீதிமன்றம் வரைக்கும் சென்று ரான் ஜாக்குலினிடம் இருந்து 150 அடி தூரத்தில் இருந்து புகைப்படம் எடுக்க அனுமதிக்கப்பட்டது பின்னாளில் அது 25 அடியாக குறைத்துகொள்ளபட்டது. பின்னர் இந்த நிகழ்வை அடிப்படையாக வைத்து லியோன் கஸ்ட் என்கிற இயக்குனர் 2010 ஆம் ஆண்டு ரான்'ஐ வைத்து விவரணப்படம் ஒன்றை இயக்கினார்.

இது போல பப்பராத்சிகள் பல தருணங்களில் பல நிகழ்வுகளில் சம்பந்தப்பட்டுள்ளனர்.

இவற்றிலெல்லாம் உச்சமாக 2006 ஆம் ஆண்டு டானியல் சிகாரெல்லி என்கிற பிரேசில் நாட்டு தொலைக்காட்சி பிரபலம் தனது காதலனுடன் ஸ்பெயின் நாட்டு கடற்கரையில் நெருக்கமாக அந்தரங்க உறவில் இருந்ததை ஒரு பப்பராத்சி ரகசியமாக படமெடுத்து இணையதளத்தில் டானியலின் அனுமதியின்றி வெளியிட்டுவிட்டார். பின்னர் நீதிமன்றத்தில் போராடிய பின்பு அவரது நலன் கருதி அந்த தகவல்கள் பிரேசில் நாட்டில் தடை செய்யப்பட்டன. இது பிரேசில் நாட்டவர் மீது நடத்தப்பட்ட பெரிய அளவிலான பார்ப்பரசியின் தாக்கம் ஆகும். இதன் காரணமாக பிரேசில் நாட்டின் எம்டிவி பணியாளர்கள் சிகாரெல்லி பணியிலிருந்து நீக்கப்படும் வரை வேலைநிறுத்தம் செய்யவும் இது காரணமாக அமைந்தது. அந்த படத்தொகுப்பு மீதான இணைய தடை சிலநாட்களுக்கு மட்டுமே நீடித்தது. மேலும் சிகாரெல்லியும் வேலையிலிருந்து நீக்கப்படவில்லை. ஆனால் பொது இடத்தில் அந்தரங்க உறவு வைத்துகொண்டதற்கான வழக்கு மட்டும் அவர்மீது தொடுக்கப்பட்டது.


</doc>
<doc id="140856" url="https://ta.wikipedia.org/wiki?curid=140856" title="டு ஃபூ">
டு ஃபூ

டு ஃபூ ("Du Fu," ; 712–770) தாங் வம்ச காலத்தில் வாழ்ந்த ஓர் புகழ்பெற்ற சீன கவிஞர். லி பையுடன் இவரும் சீனத்தின் கவிஞர்களிலேயே சிறந்த கவிஞராகக் கருதப்படுகிறார். தனது நாட்டிற்கு சிறந்த அரசு ஊழியனாகப் பணிபுரிய பேரவா கொண்டிருந்த டு ஃபூவினால் அதற்குத் தக்கவாறு தம்மை மாற்றிக்கொள்ள இயலவில்லை. 755இல் நிகழ்ந்த அன் லூஷன் புரட்சியால் பெரிதும் பாதிக்கப்பட்ட டு ஃபூ தமது கடைசி 15 ஆண்டுகள் தொடர்ந்த குழப்பங்களுடனேயே கழித்தார்.

துவக்கத்தில் பிற கவிஞர்களுக்கு அறியப்படாதிருந்தபோதும் இவரது படைப்புக்கள் சீனத்தின் மற்றும் சப்பானின் இலக்கியப் பண்பாட்டில் பெரும் தாக்கமேற்படுத்தியுள்ளது. இவரது கவிதைகளில் 1500 கவிதைகள் காலத்தினால் அழியாது காக்கப்பட்டுள்ளன. டு ஃபூ "வரலாற்றுக் கவிஞர்" என்றும் "ஞானி-கவிஞர்" என்றும் சீன மக்களிடையே அறியப்படுகிறார். மேற்கத்திய பண்பாட்டினருக்கு சேக்சுபியர், மில்டன், வேர்ட்ஸ்வொர்த், ஹியூகோ போன்றோருக்கு இணையாக இவர் அறிமுகப்படுத்தப்படுகிறார்.



</doc>
<doc id="140858" url="https://ta.wikipedia.org/wiki?curid=140858" title="எப். ஸ்காட் பிட்ஸ்ஜெரால்ட்">
எப். ஸ்காட் பிட்ஸ்ஜெரால்ட்

பிரான்சிஸ் ஸ்காட் கீ பிட்ஸ்ஜெரால்ட் (Francis Scott Key Fitzgerald, செப்டம்பர் 24, 1896 – திசம்பர் 21, 1940) இருபதாம் நூற்றாண்டின் மிகப்பெரும் அமெரிக்க எழுத்தாளர்களில் ஒருவராகக் கருதப்படும் ஓர் அமெரிக்க எழுத்தாளர். இவரது புதினங்களும் சிறுகதைகளும் "ஜாஸ் காலம்" என்று அவரழைத்த நவீனத்துவப் பாணியில் அமைந்திருந்தன. முதலாம் உலகப் போரின்போது ஐரோப்பாவிற்கு இடம் பெயர்ந்த அமெரிக்க எழுத்தாளர்களைக் குறிக்கும் 1920களின் "தொலைந்த தலைமுறை" (Lost Generation) உறுப்பினரும் ஆவார். தமது வாழ்நாளில் "திஸ் சைட் ஆஃப் பாரடைஸ்", "த பியூட்டிபுல் அண்ட் டாம்(ன்ட்)", "டெண்டர் இஸ் த நைட்" மற்றும் அவரது புகழ்பெற்ற "த கிரேட் கேட்ஸ்பி" என்ற நான்கு புதினங்களை எழுதினார். அவரது முடிவுறாத புதினம் "த லவ் ஆஃப் த லாஸ்ட் டைகூன்" அவரது மறைவிற்குப் பின்னர் வெளியானது. இவற்றைத் தவிர பிட்ஸ்ஜெரால்ட் பல சிறுகதைகளையும் எழுதியுள்ளார். 

இவரது புதினங்கள் "த கிரேட் கேட்ஸ்பி"யும் "டெண்டர் இஸ் த நைட்"டும் திரைப்படங்களாக எடுக்கப்பட்டன. மேலும் 1937 முதல் 1940 வரையிலான இவரது வாழ்க்கையும் "பிலவ்டு இன்பிடெல்" என்றத் திரைப்படமாக தயாரிக்கப்பட்டது.



</doc>
<doc id="140860" url="https://ta.wikipedia.org/wiki?curid=140860" title="குழந்தைகள் கலைக்களஞ்சியம்">
குழந்தைகள் கலைக்களஞ்சியம்

குழந்தைகள் கலைக்களஞ்சியம் என்பது தமிழில் சிறுவர்களுக்கென வெளிவந்த ஒரு கலைக்களஞ்சியம் ஆகும். தமிழ் வளர்ச்சிக் கழகத்தால் வெளியிடப்பட்ட இக்கலைக்களஞ்சியம் பத்துத் தொகுதிகளைக் கொண்டதாக அமைந்துள்ளது. ஒவ்வொரு தொகுதியும் ஏறத்தாழ 100 பக்கங்களைக் கொண்டுள்ளது.

குழந்தைகள் கலைக்களஞ்சியத்தின் மாதிரி ஒன்று 1965 இல் தமிழ் வளர்ச்சிக் கழகத்தால் வெளியிடப்பட்டது. முதற்பதிப்புப் பணிகள் 1968 இல் தொடங்கி 1976 இல் நிறைவுபெற்றன. முதற்பதிப்பின் பதிப்பாசிரியராக ம. ப. பெரியசாமித்தூரன் செயற்பட்டார். இந்திய மத்திய அரசும் தமிழக மாநில அரசும் குழந்தைகள் கலைக்களஞ்சியப்பணிக்கு உதவிகள் வழங்கின.

குழந்தைகள் கலைக்களஞ்சியத்தின் இரண்டாவது பதிப்புப் பணிகள் 1981 இல் தொடங்கப்பட்டு 1988 இல் நிறைவுசெய்யப்பட்டன.

திருத்திய பதிப்பின் இரண்டாம் பதிப்பு 10,000 படிகளும் மூன்றாம் பதிப்பு 2000 படிகளும் தமிழக அரசின் தமிழ் வளர்ச்சித் துறை மூலம் வெளியிடப்பட்டன. நான்காம் பதிப்பு உலகத் தமிழாராய்ச்சி நிறுவனத்தினால் வெளியிடப்பட்டது.

திருத்திய பதிப்பின் இரண்டாம், மூன்றாம், நான்காம் பதிப்புக்கள் எனக் குறிப்பிடப்படுபவை மறுபதிப்புக்களே ஆகும். அவ்வகையில் 1988 இற்குப் பின்னர் குழந்தைகள் கலைக்களஞ்சியம் இற்றைப்படுத்தப்படவில்லை. இப்போது இக்கலைக்களஞ்சியம் இணையத்திலும் கிடைக்கின்றது.



</doc>
<doc id="140864" url="https://ta.wikipedia.org/wiki?curid=140864" title="சீமி மோட்டோகியோ">
சீமி மோட்டோகியோ

சீமி மோட்டோகியோ ("Zeami Motokiyo", 世阿弥 元清; c. 1363 – c. 1443)என்றும் கான்சே மோட்டோகியோ ("Kanze Motokiyo", 観世 元清)என்றும் அழைக்கப்படும் இவர் ஓர் சப்பானிய அழகியலாளர், நடிகர், மற்றும் நாடகாசிரியருமாவார். இவரது தந்தை கனாமி இளம் வயதிலேயே "நோ" என்ற நாடகங்களுக்கு அறிமுகப்படுத்தினார். அச்சமயத்திலேயே தமது மகனின் நடிப்புத்திறனை கண்டறிந்தார். அவர்களது குடும்ப நாடகக்குழு புகழ்பெற்று வருகையில் சீமிக்கு அக்காலத்தில் சப்பானின் சர்வாதிகாரியாக விளங்கிய இராணுவத் தளபதி (ஷோகன்) ஆஷிகாஃகா யோஷிமிட்சு எதிரில் நடிக்கும் வாய்ப்பு கிட்டியது. இளம் சீமியின் நடிப்பால் கவரப்பட்ட ஷோகன் தனது அரசவைக்கு அறிமுகப்படுத்தியதுடன் சீமிக்கு செவ்விலக்கியத்திலும் மெய்யியலிலும் கல்வி கற்க ஏற்பாடு செய்தார். 1385யில் தனது தந்தையின் மறைவிற்குப் பின்னர் தமது குடும்ப நாடகக்குழுவை தொடர்ந்து நடத்தினார்; பெரும் வெற்றியும் கண்டார்.

சீமி தமது ஆக்கங்களில் செவ்வியலையும் நவீனத்தையும் கலந்து சப்பானிய,சீன மரபுப்படி எழுதினார். பல சென் போதனைகளை தமது படைப்புக்களில் கையாண்டார். இதனால் பிற்காலத்திய ஆய்வாளர்கள் இவருக்கு சென் புத்தமதத்தில் ஈடுபாடு உண்டோ என ஐயுற்றனர். இவர் எழுதிய நாடகங்களின் எண்ணிக்கை குறித்து அறிய இயலாவிடினும் 30இலிருந்து 50 நாடகங்கள் வரை எழுதியிருக்கலாம் என மதிப்பிடப்படுகிறது. இவர் நாடகத்துறை பற்றி எழுதிய ஆய்வுக்கட்டுரைகள் சப்பானிய இலக்கியத்தில் நாடக மெய்யியல் குறித்தான தொன்மையான படைப்புகளாக விளங்குகின்றன. ஆனால் இவை இருபதாம் நூற்றாண்டில் தான் பொதுமக்களுக்கு எட்டியது.

யோஷிமிட்சுவின் மறைவிற்குப் பின் வந்த ஆஷிகாஃகா யோஷிமோச்சி சீமியின் நாடகங்களுக்கு ஆதரவு தரவில்லை. இருப்பினும் பெருந்தனவந்தர்களின் புரவலில் தமது நாடகங்களைத் தொடர்ந்தார். சப்பானிய சமூகத்தில் நன்கு அறியப்பட்டவராகவும் மதிப்புமிக்கவராகவும் விளங்கினார். அடுத்து ஷோகனாக பதவியேற்ற ஆஷிகாஃகா யோஷிநாரி சீமியுடன் எதிரியானார். சீமியின் மருமகன் ஒன்னாமியிடம் நாடகக்குழுத் தலைமையை ஒப்படைக்க கட்டாயப்படுத்தினார். இதற்கு இணங்க மறுத்ததாலோ பிற காரணங்களாலோ சீமியை சாடோ தீவிற்கு நாடு கடத்தினார். யோஷிநாரியின் மரணத்திற்குப் பின்னர் சீமி மீண்டும் சப்பானிய நாட்டிற்குத் திரும்பினார். 1443ஆம் ஆண்டில் மறைந்தார்.



</doc>
<doc id="140865" url="https://ta.wikipedia.org/wiki?curid=140865" title="நோ">
நோ

, அல்லது - சீன-சப்பானிய மொழியில் திறமை எனப் பொருள்படும் - என்பது சப்பானிய நாட்டிய நாடக வகையாகும்.இது 14வது நூற்றாண்டிலிருந்து நிகழ்த்தப்பட்டு வருகிறது. இதன் சிறப்பியல்புகள் பல கதாபாத்திரங்கள் முகமூடியணிந்து வருவதும் ஆண்களே இருபாலர் வேடங்களையும் தரிப்பதும் ஆகும். வழக்கமாக இந்த நாடகங்கள் நாள் முழுவதும் நடக்கும்; தொடர்ந்து ஐந்து நோ நாடகங்கள், இடையில் குறுகிய காலயளவு கொண்ட நகைச்சுவையான கியோகன் நாடகங்களுடன் நடத்தப்படும். இந்நாட்களில் இரண்டு நோ நாடகங்களும் ஊடே ஓர் கியோகன் நாடகத்துணுக்குடன் நடக்கின்றன.

நோ நாடகம் முழுவதுமாக மரபுவழியில் கட்டுப்படுத்தப்பட்டு பழைமையான நாடகங்களே செவ்வியல் இலக்கணம் தவறாது நடத்தப்படுகின்றன. இருப்பினும் இந்த நாடகவகையில் புது நாடகங்களை எழுதியோ அல்லது இதுவரை போடப்படாத தொன்மையான நோ நாடகங்களை கண்டெடுத்தோ சிலர் புதுமையை அறிமுகப்படுத்துகின்றனர். நோ வகை நாடகக்கூறுகளை பிற நாடக வடிவங்களுடன் கலந்தும் நிகழ்த்தப்பட்டுள்ளது. 




</doc>
<doc id="140866" url="https://ta.wikipedia.org/wiki?curid=140866" title="ஓடியாடல்">
ஓடியாடல்

ஓடியாடல் சிறுவர்களின் விளையாட்டுகளில் ஒன்று. சங்ககால அரசன் கரிகாலனின் புதல்வர்கள் ஓடியாடியது பற்றிய செய்தி உள்ளது. கரிகாலன் காவிரிப்பூம்பட்டினத்தைத் தன் இரண்டாவது தலைநகரமாக மாற்றிக்கொண்டான். அங்குக் கோட்டைக் கொத்தளங்களை அமைத்தான். 

அந்தக் கோட்டைவாயில் பகுதியில் கரிகாலனின் புதல்வர்கள் ஓடியாடினர். 
அவர்கள் தம் கால்களில் கழல்களும், தொடி என்னும் காப்புகளும் அணிந்திருந்தனர். அந்த அணிகலன்கள் பிற வேந்தர் சூடிய பொன்னால் செய்யப்பட்டவையாம்.

ஒடியாடல் விளையாட்டு என்பது அதனைத் தொடல், இதனைத் தொடல், அதில் நிற்றல், இதில் நிற்றல் என வைத்துக்கொண்டு ஓடியாடும் விளையாட்டாகும்.



</doc>
<doc id="140867" url="https://ta.wikipedia.org/wiki?curid=140867" title="கட்டு (குறிவிளையாட்டு)">
கட்டு (குறிவிளையாட்டு)

கட்டு என்னும் குறிவிளையாட்டு தொன்றுதொட்டு ஆடப்படும் விளையாட்டுகளில் ஒன்று. 

குறி சொல்லும் வேலன் கட்டை வைத்துக் குறி சொன்னதாகத் தொல்காப்பியம் குறிப்பிடுகிறது. 

தலைவன் நினைவால் மனம் மொழி செயல்களில் மாறுபட்டுக் காணப்படுவது இயல்பு. 
இது செவிலிக்குத் தெரியாதபோது குறி பார்ப்பாள். 
வேலன் குறி சொல்லுவான். 
அப்போது அவன் இரண்டு வழிகளைக் கையாளுவான். 

ஓலைக்கட்டில் நூல் செருகச் சொல்லிக் குறி சொல்லுவான். இது ஒரு வழி.

கழங்குக் காய்களை இரண்டு இடங்களில் மாறிமாறிப் போடுவான். 
அடையாளமிட்ட பொற்கழங்கு எந்தப் பக்கம் விழுகிறது என்று பார்த்துக் குறி சொல்லுவான். 
மூன்று இடங்களிலும், நான்கு இடங்களிலும் போட்டு எதில் பொற்கழங்கு விழுகிறது எனப் பார்த்தும் குறி சொல்லுவான். 

இதில் கழங்குக்காய் எந்தப்பக்கம் கட்டுகிறது எனப் பார்க்கப்படும். 

குறி என்பது உண்மையில் ஒரு விளையாட்டு. எதிர்காலத்தில் நிகழப்போவதை அதனால் கணிக்கமுடியாது. ஏதோ ஒரு மன நிம்மதிக்காக விளையாடப்படும் விளையாட்டு.


</doc>
<doc id="140868" url="https://ta.wikipedia.org/wiki?curid=140868" title="கழங்கு (வேலன் விளையாட்டு)">
கழங்கு (வேலன் விளையாட்டு)

கழங்கு என்னும் குறிவிளையாட்டு தொன்றுதொட்டு ஆடப்படும் விளையாட்டுகளில் ஒன்று.

குறி சொல்லும் வேலன் கழங்கை வைத்துக் குறி சொன்னதாகத் தொல்காப்பியம் குறிப்பிடுகிறது.

தலைவன் நினைவால் மனம் மொழி செயல்களில் மாறுபட்டுக் காணப்படுவது இயல்பு. 
இது செவிலிக்குத் தெரியாதபோது குறி பார்ப்பாள். 
வேலன் குறி சொல்லுவான். 
அப்போது அவன் இரண்டு வழிகளைக் கையாளுவான்.

ஓலைக்கட்டில் நூல் செருகச் சொல்லிக் குறி சொல்லுவான். இது ஒரு வகை.

கழங்குக் காய்களை இரண்டு இடங்களில் மாறிமாறிப் போடுவான். 
அடையாளமிட்ட பொற்கழங்கு எந்தப் பக்கம் விழுகிறது என்று பார்த்துக் குறி சொல்லுவான். 
மூன்று இடங்களிலும், நான்கு இடங்களிலும் போட்டு எதில் பொற்கழங்கு விழுகிறது எனப் பார்த்தும் குறி சொல்லுவான். 
இதில் கழங்குக்காய் எந்தப்பக்கம் கட்டுகிறது எனப் பார்க்கப்படும்.

குறி என்பது உண்மையில் ஒரு விளையாட்டு. எதிர்காலத்தில் நிகழப்போவதை அதனால் கணிக்கமுடியாது. ஏதோ ஒரு மன நிம்மதிக்காக விளையாடப்படும் விளையாட்டு.


</doc>
<doc id="140869" url="https://ta.wikipedia.org/wiki?curid=140869" title="மரப்பாலம்">
மரப்பாலம்

மரப்பாலம் என்பது இலங்கையின் கிழக்கே மட்டக்களப்பு மாவட்டத்தில் அமைந்திருக்கும் சிறிய கிராமம். கிராமத்தின் நடுவே எ5, பிரதான வீதி ஊடறுக்கிறது. குளம், வயல், காடு, மலை என அனைத்து இயற்கை வளங்களும் நிறைந்த ஒரு கிராமம். ஏறாவூர் பிரதேச செயலாளர் பிரிவுக்கு உட்பட்ட கிராமசேவையாளர் பிரிவு 185 சி. இது மரப்பாலம், சின்னபுல்லுமலை, ராஜபுரம், மாவழியாறு, முல்லுசேனை ஆகிய நான்கு சிறு கிராமங்களை உள்ளடக்கியதாகும்.

மரப்பாலம் அரசினர் தமிழ் கலவன் பாடசாலை முதலாம் தரம் தொடக்கம் ஐந்தாம் தரம் வரை இயங்குகிறது.

இங்குள்ள மக்களில் பெரும்பாலானோர் வேளாண்மையையே தமது பிரதான தொழிலாக செய்கிறார்கள். சிலர் கால்நடை வளர்ப்ப்பிலும் ஈடுபடுகிறார்கள். கிட்டதட்ட 800 ஏக்கர் நிலத்தில் விவசாயம் பண்ணப்படுகிறது.

இங்குள்ள ஆலயத்தின் பெயர் ஸ்ரீ சித்தி வினாயகர் ஆலயம். பிரதான வீதியின் அருகே புளியமர நிழலில் ஆரம்பத்தில் சிறிதாக இருந்த விநாயகப்பெருமானை ஊர்மக்கள் சிறிய கோயிலாக கட்டி வழிபட்டு வந்தனர். பின்னர் 1871 ஆண்டு சிறிய குடியேற்ற கிராமமாக இருந்த இடம் நாளடைவில் அபிவிருத்தி அடையத் தொடங்கியது. 1992 ம் ஆண்டு ஆலயம் புனர்நிர்மாணம் செய்யப்பட்டு குடமுழுக்கு நடைபெற்றது. இங்கு ஆண்டுதோறும் திருவிழா கிராம மக்களால் நடத்தப்படுகிறது. இது தவிர கேதாரகொளரி விரதம், கந்தர் சட்டி விரதம், கார்த்திகை விளக்கீடு என்பனவும் மிகச்சிறப்பாக கடைப்பிடிக்கப்பட்டு வருகிறது. இதனுடய நிர்வாகமுறைமை இங்குள்ள மக்களால் தாங்களாகவே தீர்மானிக்கப்பட்டு வருகிறது.
இங்குள்ள மக்கள் தங்கள் வாழ்க்கை முறையை மிகவும் எளிய முறையிலேயே நடத்துகிறார்கள். 1986 முதல் 2007 வரை ஈழப்போரால் பெரிதும் பாதிக்கப்பட்ட இவர்கள், தங்களுடைய வாழ்வாதரத்தை மீளக்கட்டி எழுப்ப பெரிதும் தங்களை வருத்தியிருக்கிரார்கள். இக்கிராமத்தில் இருந்து 1990க்கு பின்னர் வெளியேறியவர்கள் யாரும் திரும்ப வர மறுப்பதற்கு காரணமுண்டு. தகுந்த வசதி வாய்ப்புக்கள் இல்லாமையே இதற்க்கு முக்கிய காரணம், கிட்டத்தட்ட 85 குடும்பங்கள் வரை இன்று இங்கிருந்து இடம் பெயர்ந்து வெளி இடஙகளில் வாழ்கிறார்கள்.


</doc>
<doc id="140870" url="https://ta.wikipedia.org/wiki?curid=140870" title="களவுக்காய்">
களவுக்காய்

களவுக்காய் மகளிரின் விளையாட்டுப் பொருள்களில் ஒன்று. களவு என்பது களாக்காய் அல்லது களாப்பழம். கன்னங் கரேர் என்று இருக்கும். 

வையையாற்றில் புனலாடச் சென்ற மகளிர் பந்து, கழங்கு, களவு ஆகிய விளையாட்டுப் பொருள்களை உடன்கொண்டு சென்றனர். புனலாட வந்த மைந்தர் அவற்றை எடுத்துக்கொண்டு ஓடி, புனலில் பாய்வதுபோல் பாசாங்கு காட்டி, மகளிரிடம் குறும்பு செய்தனர் என்கிறது பரிபாடல்.

களவுக்காய்களை மகளிர் கழங்குபோல் தூக்கிப்போட்டு விளையாடப் பயன்படுத்தினர் போலும். களாக்காய்களைப் போன்ற கருமணிகளைக் கண்ணியாகக் கட்டி அணிந்துகொண்ட அரசன் களங்காய்க்கண்ணி நார்முடிச்சேரல். 



</doc>
<doc id="140881" url="https://ta.wikipedia.org/wiki?curid=140881" title="பிளாசி சண்டை">
பிளாசி சண்டை

பிளாசி சண்டை ("Battle of Plassey") 1757 இல் பிரித்தானிய கிழக்கிந்திய நிறுவனத்துக்கும் வங்காளத்தின் நவாப் சிராஜ் உத்-தவுலா விற்கும் இடையே நடைபெற்ற ஒரு சண்டை. இதில் கிழக்கிந்திய நிறுவனம் வெற்றி பெற்று வங்காளத்தைக் கைப்பற்றியது. இவ்வெற்றியே இந்தியாவில் ஆங்கிலேயர் ஆட்சி தோன்றியதன் முதல் படியாகக் கருதப்படுகிறது.

பிளாசி சண்டை ஐரோப்பாவில் நடைபெற்ற ஏழாண்டுப் போரின் ஒரு பகுதியாகும். ஆற்காடு நவாப் பிரெஞ்சு கிழக்கிந்திய நிறுவனத்தின் ஆதரவைப் பெற்றிருந்தார். பிரித்தானியக் கோட்டையாக விளங்கிய கல்கத்தாவைத் தாக்கி பல ஆங்கிலேயர்களைக் கொன்றார். இதற்கு பதிலடி கொடுக்கும் வண்ணம் ஆங்கிலேயப் படைகள் வங்காளத்தைத் தாக்கின. பளாஷி (பிளாசி) என்ற இடத்தில் இரு தரப்பின் படைகளுக்கும் இடையே இறுதிகட்ட மோதல் ஏற்பட்டது. ராபர்ட் கிளைவ் தலைமையிலான கம்பனி படைகளைக் காட்டிலும் நவாபின் படைகள் பன்மடங்கு எண்ணிக்கை கொண்டிருந்தன. இதனால் கிளைவ் நவாபின் தளபதி மீர் ஜாஃபருடன் ஒரு சதித்திட்டம் தீட்டினார். இச்சதியின் விளைவாக ஜாஃபரின் கட்டுப்பாட்டிலிருந்த படைப்பிரிவுகள் சண்டையின் போது கம்பனிப் படைகளைத் தாக்காமல் ஒதுங்கிக் கொண்டன. ஜாஃபரின் அணிமாற்றத்தால், கிளைவ் எளிதில் வெற்றி பெற்றார். 




</doc>
<doc id="140883" url="https://ta.wikipedia.org/wiki?curid=140883" title="ஊதுபை">
ஊதுபை

ஊதுபை என்பது நெகிழ்வு தன்மை கொண்ட பையில் ஹீலியம், ஹைட்ரஜன் மற்றும் நைட்ரஸ் ஆக்ஸைடு போன்ற வாயுக்கள் நிரப்பப்பட்ட அமைப்பாகும். ஊதுபை நைலான், இரப்பர், லேட்டக்ஸ் போன்ற பொருட்களால் உருவாக்கப்படுகிறது. முன்பு ஊதுபை விலங்குகளின் தோலினால் செய்யப்பட்டது. ஊதுபை வானிலையியல், இராணுவம், போக்குவரத்து போன்ற துறைகளில் பயன்படுகிறது. மைக்கேல் பாரடே என்பவர் ஊதுபையை 1824 ஆம் ஆண்டு உருவாக்கினார்.


</doc>
<doc id="140884" url="https://ta.wikipedia.org/wiki?curid=140884" title="விறைப்பு">
விறைப்பு

விறைப்பு என்பது ஒரு பொருளை வளைக்கும் போது எதிராக வெளிப்படும் விசையாகும். ஒரு பொருள் கூடுதலாக வளையும் தன்மை கொண்டது என்றால் அது குறைந்த விறைப்புத்தன்மை கொண்டுள்ளது என்று பொருள். இது உலோகத்தின் ஒரு பண்பு ஆகும்.

ஒரு பொருளின் விறைப்பான "k" என்பது, உருக்குலைவுக்கு எதிராக அது அளிக்கும் தடையின் அளவாகும். 

இங்கு,

அனைத்துலக முறை அலகுகள் படி, ஒரு பொருளின் விறைப்பை நியூட்டன்/மீட்டர் என்று அளக்கிறார்கள்..


</doc>
<doc id="140894" url="https://ta.wikipedia.org/wiki?curid=140894" title="நெகிழ்வு தன்மை">
நெகிழ்வு தன்மை

நெகிழ்வு தன்மை என்பது ஒரு பொருளின் மீது செலுத்தப்படும் விசையினால் அது அடைக்கின்ற நிரந்தர உருமாற்றம் ஆகும். உருமாற்றம் அடைந்த பிறகு அப்பொருள் பழைய நிலையை அடைய முடியாது. உதாரணமாக ஒரு திட பொருள் வளைக்கப்பட்டு புது வடிவம் பெறுகிறது. அப்பொருள் நெகிழ்வு தன்மையை அடையும் பொழுது புது வடிவம் நிரந்திரம் அடைகிறது.


</doc>
<doc id="140900" url="https://ta.wikipedia.org/wiki?curid=140900" title="டபிள்யூ. எஸ். கில்பர்ட்">
டபிள்யூ. எஸ். கில்பர்ட்

சர் வில்லியம் இஷ்வெங்க் கில்பர்ட் ("Sir William Schwenck Gilbert" 18 நவம்பர் 1836 – 29 மே 1911) ஓர் ஆங்கிலேய நாடகக் கலைஞர், கவிஞர், இசைநாடக அமைப்பாளர் மற்றும் கோட்டோவியர்.இவர் சர் ஆர்தர் சல்லிவனுடன் இணைந்து உருவாக்கிய 14 "கோட்டோவியக்கதை ஓப்பராக்கள்" பரவலாக அறியப்பட்டவை. இவற்றில் "எச்.எம்.எஸ். பினாஃபோர்", "த பைரேட்ஸ் ஆஃப் பென்சான்ஸ் " "த மிகாடோ" ஆகியன மிகவும் புகழ் பெற்றவை. "த மிகாடோ" இசைநாடக வரலாற்றிலேயே மிகவும் அடிக்கடி நிகழ்த்தப்பட்ட நாடகமாக விளங்குகிறது. இவையும் அவர்களது பிற ஓப்பராக்களும் ஆங்கிலம் பேசப்படும் உலகெங்கும் உள்ள ஓப்பரா நாடகக்குழுக்கள், பள்ளிகள் மற்றும் சமூக நாடகக் குழுக்களால் இன்றும் அரங்கேற்றப் படுகின்றன. இவற்றின் வரிகள் ஆங்கில மொழி இலக்கிய பாடங்களில் இடம் பெறுகின்றன.

மேலும் கில்பர்ட் "பாப் பாலர்ட்ஸ்" எனப்பட்ட இலகு கவிதைகளை நகைச்சுவை ஓவியங்களுடன் எழுதினார். 75 நாடகங்களையும், ஓப்பரா வசனங்களையும், சிறுகதைகளையும் கவிதைகளையும் எழுதியுள்ளார். இவரது நாடகங்களும் மெய்மையான மேடை இயக்கமும் ஆஸ்கார் வைல்ட் , ஜார்ஜ் பெர்னாட் ஷா உள்ளிட்ட பிற நாடகக் கலைசர்களுக்கு தூண்டுதலாக அமைந்தது. "இவரது பாடல் வரிகளும் சந்த கையாளுமையும் காமிக் ஓப்பராக்களின் கவிதைத் தரத்தை முன்னெப்போதும் இல்லாத அளவிற்கும் பின்னும் இதுவரை எட்டாத நிலையிலும் உயர்த்தியுள்ளதாக" "கேம்பிரிட்ஜ்ஜின் ஆங்கில அமெரிக்க இலக்கிய வரலாறு" கூறுகிறது.




</doc>
<doc id="140915" url="https://ta.wikipedia.org/wiki?curid=140915" title="எஸ். வி. எஸ் கல்வி நிறுவனங்கள்">
எஸ். வி. எஸ் கல்வி நிறுவனங்கள்

எஸ்.வி.எஸ் கல்வி நிறுவனங்கள் மைலேரிபாளையம், கோயம்புத்தூரில் கடந்த 2009 ஆம் ஆண்டு முதல் இயங்கி வருகின்றன. 


இந்த நான்கு கல்லூரிகளும் சுமார் 50 ஏக்கரில் ஒரே இடத்தில் அமைந்துள்ளன. இவை அகில இந்திய தொழில்நுட்பக் கல்விக் குழு, புது தில்லியுடைய அங்கிகாரமும், சென்னை அண்ணா பல்கலைக்கழகத்தின் அங்கீகாரமும் பெற்றுள்ளன. 


</doc>
<doc id="140917" url="https://ta.wikipedia.org/wiki?curid=140917" title="கண்புதை விளையாட்டு">
கண்புதை விளையாட்டு

கண்புதை விளையாட்டு தொன்றுதொட்டு இன்றும் விளையாடப்படும் விளையாட்டுகளில் ஒன்று. 

சங்கப்பாடல் ஒன்று இந்த விளையாட்டைக் காதலன் ஒருவன் தன் காதலியிடம் விளையாடியதாகக் குறிப்பிடுகிறது.

பிரிந்து சென்ற கணவனின் வரவை எண்ணிக் காத்திருந்தாள் ஒரு தலைவி. அவள் வீட்டில் பல்லி ஒலித்த்து. அப்போது ஒருகையால் தன் இரு கண்ணங்களையும் ஒற்றிப் பல்லியைப் பரவித் தொழுதாள். வீட்டின் ஒருபுறம் நின்றுகொண்டிருந்தாள். அது மாலை வேளை. பிரிந்து சென்ற தலைவன் மீண்டான். அவளது நிலையை உணர்ந்தான். அவளுக்குத் தெரியாமல் அவளுக்குப் பின்புறம் சென்றான். தன் கைகளை வளைத்து அவளது கண்களைப் பொத்தினான். அவள் யார் என்று கண்டுபிடித்துச் சொல்லிவிட்டாள். பின் அவளது தலைப்பின்னலைத் தொட்டு மகிழ்ந்தான். அதன்பின் அவளது வளையலோடு கைகளைத் தடவி மகிழ்வித்தான்.



</doc>
<doc id="140919" url="https://ta.wikipedia.org/wiki?curid=140919" title="ஒளிதல் விளையாட்டு">
ஒளிதல் விளையாட்டு

ஓடி ஒளிதலும் கண்டுபிடித்தலும் தொன்றுதொட்டு விளையாடப்பட்டுவரும் விளையாட்டுகளில் ஒன்று. 

சங்கநூல் கலித்தொகையில் உள்ள பாடல்களில் ஒன்று இதனைக் குறிப்பிடுகிறது.

தலைவன் கண்டுபிடிக்கட்டும் என்று தலைவி ஒளிந்துகொண்டாள். தலைவி கண்டுபிடிக்கட்டும் என்று தலைவன் ஒளிந்துகொண்டான். நெய்தல்நிலத்துச் செம்மணல் பொழிலில் இது நடைபெற்றது.


</doc>
<doc id="140922" url="https://ta.wikipedia.org/wiki?curid=140922" title="நடைவண்டி ஓட்டம்">
நடைவண்டி ஓட்டம்

நடைவண்டி குழந்தைகள் நடை பழக உதவும். 

நன்றாக நடக்கத் தெரிந்தபின்னர் சிறுவர்கள் அவ்வண்டியில் ஒரு காலை வைத்துக்கொண்டு மற்றொரு காலால் தரையில் உந்தி உந்தி ஓடுவார்கள். இது சிறுவர்களுக்கு ஒரு பொழுதுபோக்கு விளையாட்டு.



</doc>
<doc id="140923" url="https://ta.wikipedia.org/wiki?curid=140923" title="செட்டிநாடு சமையல்">
செட்டிநாடு சமையல்

செட்டிநாடு சமையல் என்பது தென்னிந்தியாவில், தமிழ்நாட்டில் செட்டிநாடு என்ற பகுதியில் வழக்கத்தில் உள்ள சமையல் மரபு. இப்பகுதியில் அதிகம் வாழும் செட்டியார் இனத்தவர்கள் வாய்ப்புப் பெற்ற வணிக இனத்தவர்கள் ஆவர் . செட்டிநாட்டு சமையல் வாசனைச் சரக்குகளும் நறுமணப் பண்புகளும் நிறைந்த ஒரு இந்திய சமையல் வகை ஆகும். 

செட்டிநாட்டு சமையலில், இறைச்சி உணவு சமைக்கும் போது பயன்படுத்தப்படும் பல்வகை வாசனைச் சரக்குகள் பிரபலமானவை. வழமையான உணவுக்கு சுவை கூட்டுவது, அவ்வப்போது அரைத்துச் சேர்க்கும் காரமும் நெடியும் நிறைந்த மசாலாக்கள் மற்றும் மேல் அலங்காரமாக வைக்கப்படும் அவித்த முட்டை போன்றனவாகும். இந்த வறண்ட வெப்ப சூழலில், உப்புக்கண்டம், காய்கறி வற்றல் போன்றவற்றையும் பயன்படுத்துகிறார்கள். அசைவ உணவு என்பது மீன், இறால் மற்றும் நண்டு வகைகள், கோழி மற்றும் வெள்ளாட்டு இறைச்சி என்பது மட்டுமே. செட்டியார்கள் பன்றி மற்றும் மாட்டு இறைச்சியினை உண்பதில்லை. 

பெரும்பாலான உணவு வகைகள் அரிசிச் சாதம் மற்றும் அரிசி கலந்து செய்த தோசை, ஆப்பம், இடியாப்பம், அடை மற்றும் இட்லி போன்றவற்றுடன் உண்ணப்படுகின்றன. பர்மா போன்ற நாட்டினரின் வணிகத் தொடர்பால் கார் அரிசியை வேக வைத்து புட்டு செய்கிறார்கள்.

செட்டிநாடு சமையல் பல்வகை சைவ மற்றும் அசைவ உணவு வகைகளை அளிக்கின்றன. சில பிரபலமான சைவ சிற்றுண்டிகள்: 
செட்டிநாட்டு சமையலில் பயன்படும் வாசனைச் சரக்குகள்: 



 

</doc>
<doc id="140925" url="https://ta.wikipedia.org/wiki?curid=140925" title="ஆள்களப் பெயர்">
ஆள்களப் பெயர்

ஆள்களப் பெயர் (ஆங்கிலம்: "Domain Name") என்பது இணையத்தில் நிருவாக அதிகாரம், கட்டுப்பாடு என்பனவற்றை வரையறுக்கும் முகமாக உருவாக்கப்பட்ட சரம் ஆகும். களப் பெயர் முறைமையின் விதிகளை அடிப்படையாகக் கொண்டு ஆள்களப் பெயர்கள் உருவாக்கப்பட்டுள்ளன.
"காம்", "நெட்", "ஆர்க்" மற்றும் நாடுகளுக்கான இணைய ஆள்களப் பெயர்கள் முதல் நிலை ஆள்களப் பெயர்களாகும்.

மனிதர்கள் வலைக் கடப்பிடங்களின் பெயர்களை இலகுவாக நினைவில் வைத்திருப்பதற்கு ஆள்களப் பெயர்கள் உதவுகின்றன. புரவன் பெயரையும் ஆள்களப் பெயரையும் இணைத்து இணையத்தள முகவரிகள் உருவாக்கப்படுகின்றன. புரவன் பெயர் உரலியில் ஒரு பகுதியாகக் காணப்படும் (உ-ம்: தளம்.ஆள்களமையம்.இலங்கை).

களப் பெயர் முறைமை 1980ஆம் ஆண்டில் உருவாக்கப்பட்டது.

இன்று இணைய ஆள்களப் பெயர் வெளியை ஐ.சி.ஏ.என்.என். என்ற நிறுவனம் கட்டுப்படுத்துகின்றது.

ஆள்களப் பெயர் ஒன்று அல்லது அதற்கு மேற்பட்ட பகுதிகளைக் கொண்டிருக்கும். அவற்றினிடையே தளம்.ஆள்களமையம்.இலங்கை என்றவாறு புள்ளிகள் பயன்படுத்தப்படும்.

"com", "net", "org" போன்ற முதல் நிலை ஆள்களப் பெயர்கள் இணையத்திலுள்ள ஆள்களப் பெயர்களுள் உயர் நிலையில் உள்ளவையாகும். நாடுகளுக்கான முதல் நிலை ஆள்களப் பெயர்கள் ஐ. எசு. ஓ.-3166இற்கேற்ப ஆங்கிலத்தில் இரண்டு வரியுருக்களில் அமைந்திருக்கும். தற்போது இலங்கை, இந்தியா என்றவாறு தமிழ் மொழியிலும் ஏனைய மொழிகளிலும் ஆள்களப் பெயர்கள் வழங்கப்படுகின்றன.

களப் பெயர் முறைமையானது அமெரிக்கத் தகவல் இடைமாற்றத் தரக் குறிமுறையை அடிப்படையாகக் கொண்டது. ஆகவே, ஒருங்குறியில் அமைந்த இணையத்தள முகவரிகள் அமெரிக்கத் தகவல் இடைமாற்றத் தரக் குறிமுறைக்கு மாற்றப்படும். உதாரணமாக தளம்.ஆள்களமையம்.இலங்கை என்பது xn--rlcuo9h.xn--wkc4axeaevb3oqbg.xn--xkc2al3hye2a என்று மாற்றப்பட்டுள்ளது.

முதலாவது வர்த்தகம் சார்ந்த ஆள்களப் பெயரான "symbolics.com" என்பது சிம்பாலிக்ஸ் நிறுவனத்தால் 1985ஆம் ஆண்டு மார்ச் மாதம் 15ஆம் திகதி பதிவு செய்யப்பட்டது.

ஆள்களப் பெயர் பதிவானது ஐ. சி. ஏ. ஏ. என். என்னும் நிறுவனத்தால் கட்டுப்படுத்தப்படுகின்றது.


</doc>
<doc id="140926" url="https://ta.wikipedia.org/wiki?curid=140926" title="ஆரணி குப்புசாமி">
ஆரணி குப்புசாமி

ஆரணி குப்புசாமி முதலியார் (1866/67-1925) ஒரு தமிழ் எழுத்தாளர். தமிழ்ப் புதின எழுத்தின் முன்னோடிகளில் ஒருவர். 20 ஆம் நூற்றாண்டின் முற்பகுதியில் துப்பறியும் புதினங்கள் பலவற்றை எழுதியுள்ளார். ஒன்பது பாகங்களாக வெளியான "இரத்தினபுரி இரகசியம்" இவரது குறிப்பிடத்தக்க படைப்பு.
இவரது முதல் புதினத்தின் பெயர் "லீலா"; மொத்தம் 75 புதினங்களை எழுதினார். சிட்டி பெ. கோ. சுந்தரராஜனும், சோ. சிவபாதசுந்தரமும் இணைந்து எழுதிய "தமிழ் நாவல் நூற்றாண்டு வரலாறும் வளர்ச்சியும்" (1977) எனும் நூலில் 1911 இல் ஒரு இதழில் குப்புசாமி முதலியாரின் புதினமான "மதன கண்டி" விமர்சனம் செய்யப்பட்டது என்ற தகவல் இடம்பெற்றுள்ளது. இதன் மூலம் இவர் 1911 அல்லது அதற்கு முன்பிருந்தே எழுதத் தொடங்கிவிட்டார் எனத் தெரிகிறது. 1917ம் ஆண்டு வரை 31க்கும் மேற்பட்ட புதினங்களை எழுதியிருந்தார். "ஆனந்த போதினி" இதழில் இவரது புதினங்கள் தொடர்களாக வெளியாகின. குப்புசாமி முதலியார் 1920கள் வரை தொடர்ந்து புதினங்கள் எழுதினார். ஷெர்லக் ஹோம்ஸ் கதாப்பாத்திரத்தைத் தழுவி ஆனந்த சிங் என்ற துப்பறிவாளர் கதாபாத்திரத்தை உருவாக்கினார். இவரது படைப்புகள் ஆர்தர் கொனன் டொயில், ஜார்ஜ் டபிள்யு. எம். ரேனால்ட்ஸ் போன்ற ஆங்கில குற்றப்புனைவு எழுத்தாளர்களின் படைப்புகளைத் தழுவி அமைந்தன. "பூங்கோதை", "தினகரசுந்தரி அல்லது ஒரு செல்வச் சீமாட்டியின் அற்புதச் சரித்திரம்", "அரசூர் இலட்சுமணன் அல்லது அதியற்புதக் கள்ளன்", "இந்திராபாய் அல்லது இந்திரஜாலக் கள்ளன்", "ஆனந்த சிங்கின் அற்புதச்செயல்கள்", "தீன தயாளன் அல்லது துஷ்ட நிக்கிரக சிஷ்ட பரிபாலனம்", "விளையாட்டுச் சாமான் அல்லது விபரீதக்கொலை", "மின்சார மாயவன்", "தபால் கொள்ளைக்காரர்கள்", "இரத்தினபுரி ரகசியம்", "மதனகல்யாணி", "கடற்கொள்ளைக்காரன்", "அமராவதி பாலம்", "ஆயாஷா", "இந்திர ஜித்தன் அல்லது கள்ளர் தலைவன்", போன்றவை அவற்றுள் சில.

குற்றப்புனைவுப் படைப்புகளைத் தவிர "இந்து மத உண்மை", "கைவல்ய வசனம்" போன்ற சமய நூல்களையும் எழுதியுள்ளார். கொழும்பிலிருந்து வெளியான "சஞ்சீவகாரணி" என்ற இதழின் ஆசிரியராகவும் பணியாற்றினார். இவர் தொடங்கிய பகவத் கீதையின் உரைநடை மொழிபெயர்ப்பு முழுமை பெறவில்லை.




</doc>
<doc id="140945" url="https://ta.wikipedia.org/wiki?curid=140945" title="போ. மீனாட்சிபுரம்">
போ. மீனாட்சிபுரம்

போ.மீனாட்சிபுரம் (B.Meenakshipuram, பி. மீனாட்சிபுரம்), இந்தியாவின் தமிழ்நாடு மாநிலத்தில் அமைந்துள்ள தேனி மாவட்டம், போடிநாயக்கனூர் வட்டத்தில், தேனி - போடிநாயக்கனூர் செல்லும் தேசிய நெடுஞ்சாலையில் அமைந்துள்ள பேரூராட்சியாகும். போ.மீனாட்சிபுரம் பேரூராட்சி ஒரு வயலும் வயல் சார்ந்த நகரமாகும். இப்பேராட்சியில் பருத்தி, நெல் மற்றும் பணப்பயிர்கள் பயிரிடப்படுகின்றன. மேலும் இப்பேராட்சி பால்வளம் மற்றும் மீனவளம் நிறைந்த பேரூராட்சி ஆகும். 

2011-ஆம் ஆண்டு மக்கள்தொகை கணக்கெடுப்பின் படி, 8,091 மக்கள்தொகை கொண்ட பேரூராட்சி, 12 சகிமீ பரப்பும், 15 வார்டுகளும் கொண்டது. இப்பேரூராட்சியானது போடிநாயக்கனூர் (சட்டமன்றத் தொகுதி)க்கும், தேனி மக்களவைத் தொகுதிக்கும் உட்பட்டது.


</doc>
<doc id="140948" url="https://ta.wikipedia.org/wiki?curid=140948" title="ஐக்கிய அமெரிக்கக் குடியரசுத் தலைவர் தேர்தல்">
ஐக்கிய அமெரிக்கக் குடியரசுத் தலைவர் தேர்தல்

ஐக்கிய அமெரிக்காவின் குடியரசுத் தலைவர் மற்றும் துணை குடியரசுத் தலைவர் தேர்தல்கள் குடியரசுத் தலைவரை தேர்ந்தெடுக்கும் உரிமைபெற்ற வாக்காளர் குழுவால் தேர்ந்தெடுக்கப்படுகின்ற ஓர் மறைமுகத் தேர்தல்முறை ஆகும்; குடிமக்கள் வாக்காளர் குழுவிற்கான உறுப்பினர்களை வாக்கெடுப்பின் மூலம் தெரிவு செய்கின்றனர். இவ்வாறு தேர்ந்தெடுக்கப்பட்ட வேட்பாளர்கள் குடியரசுத் தலைவரையும் துணை குடியரசுத் தலைவரையும் நேரடியாகத் தேர்ந்தெடுக்கின்றனர். குடியரசுத் தலைவர் தேர்தல்கள் நான்கு ஆண்டுகளுக்கு ஒருமுறை (1972 முதல்), நவம்பர் மாதம் 2இலிருந்து 8க்குள் வரும் செவ்வாயில் (தேர்தல் நாள்) நடத்தப்படுகின்றன. இதேநாளில் பல்வேறு கூட்டரசு, மாநில மற்றும் உள்ளூர் பொதுத்தேர்தல்களும் நடைபெறுகின்றன. அண்மையில் நடைபெற்ற 2008 குடியரசுத் தலைவர்தேர்தல் அந்தாண்டு நவம்பர் 4 அன்று நடைபெற்றது. அடுத்த 2012 தேர்தல் நவம்பர் 6 அன்று நடைபெறவுள்ளது.

இத்தேர்தலுக்கானச் செயல்முறை கூட்டாக கூட்டரசு மற்றும் மாநில சட்டங்களால் கட்டுப்படுத்தப்படுகிறது. ஒவ்வொரு மாநிலமும் அமெரிக்க காங்கிரசில் அம்மாநிலத்திற்கு உள்ள மேலவை மற்றும் கீழவை உறுப்பினர்களின் எண்ணிக்கைக்கு சரிசமமாக வாக்காளர் குழுவிற்கு உறுப்பினர்களைத் தேர்ந்தெடுக்கலாம். தவிரவும், மிகச்சிறிய மாநிலத்திற்கு உண்டான வாக்காளர் குழு உறுப்பினர்கள் எண்ணிக்கை வாசிங்டன், டி. சி.க்கு வழங்கப்படுகிறது. மாநிலங்கள் அமைக்கப்படாது நேரடியாக கூட்டரசால் நிர்வகிக்கப்படும் அமெரிக்க ஆட்சிப்பகுதிகளுக்கு இந்த வாக்காளர் குழுவில் உறுப்பினர்கள் இல்லை.

அமெரிக்க அரசியலமைப்பின்படி, ஒவ்வொரு மாநில சட்டமன்றமும் இந்த உறுப்பினர்களைத் தேர்ந்தெடுக்கும் செயல்முறையை வகுத்துக்கொள்ளலாம். எனவே, தேர்தல் நாளன்று பொதுத்தேர்தலை பல்வேறு மாநில அரசுகளே நடத்துகின்றன; கூட்டரசு நேரடியாக நடத்துவதில்லை. தேர்ந்தெடுக்கப்பட்ட வாக்காளர் குழு உறுப்பினர்கள் யாருக்கும் வாக்களிக்கலாம் என்றபோதும் வெகு அரிதாகவே தாங்கள் உறுதியளித்ததிற்கு மாறாக வாக்களிப்பர். இவர்களது வாக்குகள் சனவரியின் துவக்கத்தில் அமெரிக்க காங்கிரசால் ஆய்வு செய்யப்பட்டு சான்றளிக்கப்படும். அமெரிக்க காங்கிரசே இந்தத் தேர்தலில் அறுதி முடிவெடுக்கும்; குடியரசுத் தலைவர் தேர்தலில் கடைசியாக சிக்கல் எழுந்தது 2000 ஆம் ஆண்டு குடியரசுத் தலைவர் தேர்தலில் ஆகும்.

முதல்நிலை தேர்தல்கள் மற்றும் நியமிக்கும் கருத்தரங்குகள் உட்பட, குடியரசுத் தலைவர் வேட்பாளரை நியமிக்கும் முறைமை அரசியலமைப்பில் எங்கும் குறிப்பிடப்படவில்லை; இவை மாநிலங்கள் மற்றும் அரசியல் கட்சிகளால் தாமாகவே உருவானவை. இவையும் மறைமுகத் தேர்தல்களே; வாக்காளர்கள் வாக்கெடுப்பில் அரசியல் கட்சியின் நியமிக்கும் கருத்தரங்கிற்கான பேராளர்களை தேர்ந்தெடுக்க அவர்கள் குடியரசுத் தலைவர் தேர்தலுக்கு தங்கள் கட்சிக்கான வேட்பாளரைத் தேர்ந்தெடுக்கின்றனர்.




</doc>
<doc id="140951" url="https://ta.wikipedia.org/wiki?curid=140951" title="கொங்கு நாட்டு சமையல்">
கொங்கு நாட்டு சமையல்

கொங்கு நாட்டு சமையல் என்பது தென்னிந்தியாவில், தமிழ்நாட்டில் திண்டுக்கல், கோயம்புத்தூர், தர்மபுரி, ஈரோடு, கரூர், கிருஷ்ணகிரி, நீலகிரி, சேலம், நாமக்கல், திருப்பூர் மாவட்டங்களை உள்ளடக்கிய கொங்கு நாடு என்ற பகுதியில் வழக்கத்தில் உள்ள சமையல் மரபு. இப்பகுதியில் கொங்கு வெள்ளாளக் கவுண்டர், 
கொங்கு வேட்டுவக் கவுண்டர் கொங்கு உடையார், தெலுங்கு பேசும் நாயுடு, செங்குந்தர்கள், செட்டியார்கள் போன்ற இனத்தவர்கள் அதிகம் வாழ்கிறார்கள். கொங்கு நாடு தனக்கென்று எப்பொழுதும் தனியான வரலாறு, கலை, பண்பாடு, நாகரிகம், பழக்க வழக்கம், ஆகியவைகளைக் கொண்டது. கொங்கு நாட்டு சமையல் எளிமையும், சுவையும் நிறைந்த ஒரு இந்திய சமையல் வகை.
கொங்கு நாட்டு சமையலில் அதிகம் பயன்படுத்தப்படுவது கம்பு, திணை, சாமை, அரிசி, வீட்டில் இடித்து அரைத்த புத்தம் புது மசாலாக்கள், பயறு மற்றும் பருப்பு வகைகள், நல்லெண்ணெய், விளக்கெண்ணெய், தோட்டத்தில் அவ்வப்போது பறித்த காய்கறிகள், உருக்கிய நெய், கட்டித்தயிர் என்பனவாகும். கொங்கு நாட்டு அசைவ உணவில் பங்கு வகிப்பது நாட்டுக்கோழி, வெள்ளாட்டு இறைச்சி, மீன், இறால் போன்றவைகளாகும். மற்ற வட்டார மக்களைப் போலவே இவர்கள் பன்றி மற்றும் மாட்டு இறைச்சியினை உண்பதில்லை.

கொங்கு நாட்டில் பெரும்பாலான உணவு வகைகள் கம்பு, திணை, சாமை, வெள்ளைச்சோளம், மக்காச்சோளம் போன்ற தானியங்கள் வெகுவாகப் பயன்படுத்திச் சமைத்த கூழ், சோறு, தோசை, அடை, இட்லி, பொங்கல் என்பனவாகும். கொங்கு நாட்டு சமையல் பல்வகை சைவ மற்றும் அசைவ உணவு வகைகளை அளிக்கின்றன. கொங்கு நாட்டுக்கோழி குழம்புக்கு கொடிய ஜலதோஷத்தையும் விரட்டும் சக்தியுண்டு.

கொங்கு நாட்டு சமையலின் சில சைவ உணவுகள்:

கொங்கு நாட்டு சமையலில் பயன்படும் வாசனைச் சரக்குகள்:


</doc>
<doc id="140953" url="https://ta.wikipedia.org/wiki?curid=140953" title="தால் ஏரி">
தால் ஏரி

தால் ஏரி () ஸ்ரீநகரில் உள்ள ஒரு ஏரியாகும். இந்தியாவின் வடக்கு எல்லையான ஜம்மு காஷ்மீரில் அமைந்துள்ள இந்த ஏரி இந்தியாவின் கோடை வாசத் தலங்களில் ஒன்றாகும். இந்த நகர்புற ஏரி ஆனது ஜம்மு காஷ்மீர் மாநிலத்தின் இரண்டாவது மிகப்பெரிய ஏரியாகும். சுற்றுலா மற்றும் பொழுதுபோக்கு மையமாக விளங்கும் இந்த ஏரி காஷ்மீரின் மகுடத்தில் உள்ள வைரக்கல் ("Jewel in the crown of Kashmir") அல்லது ஸ்ரீநகரின் வைரக்கல் ("Srinagar's Jewel") என அழைக்கப்படுகிறது. மேலும் இந்த ஏரி மீன்பிடித்தல் போன்ற வணிக ரீதியிலான பயன்பாடுகளுக்கும் முக்கிய ஆதாரமாக உள்ளது.


</doc>
<doc id="140957" url="https://ta.wikipedia.org/wiki?curid=140957" title="கு. ஞானசம்பந்தன்">
கு. ஞானசம்பந்தன்

கு. ஞானசம்பந்தன். இவர் தமிழ்த் துறைப் பேராசிரியர், நகைச்சுவைப் பேச்சாளர், எழுத்தாளர், நடிகர் என்று பல துறைகளில் புகழ் பெற்றவர். இருப்பினும் இவர் தமிழ்நாட்டு மக்களுக்கு பட்டிமன்ற நடுவராகவே அதிகம் தெரிந்தவராக இருக்கிறார். மதுரை மாவட்டம் சோழவந்தான் எனும் ஊரில் பிறந்த இவர் தற்போது மதுரை நகரில் வசித்து வருகிறார். மதுரையிலுள்ள தியாகராசர் கல்லூரியில் தமிழ்த்துறையில் இணைப்பேராசிரியராகப் பணியாற்றி தற்போது அக்கல்லூரியின் தகைசால் பேராசிரியாக உள்ளார். நகைச்சுவையில் ஈடுபாடுடைய இவர், 25 ஆண்டுகாலமாக இயங்கிவருகின்ற மதுரை நகைச்சுவை மன்றத்தின் தலைவராக உள்ளார். மேலும் சென்னை, திருச்சி, கோயம்புத்தூர், நாகர்கோவில், திண்டுக்கல், திருநெல்வேலி, சிவகங்கை உட்பட 15 மாவட்டங்களில் நகைச்சுவை மன்றங்களை நிறுவி அதன் நிறுவனராக இருந்து வருகிறார்.


பல்வேறு அச்சிதழ்களில் பல முக்கியக் கட்டுரைகளை எழுதியிருக்கும் இவர் கீழ்க்காணும் நூல்களையும் எழுதியிருக்கிறார்.


இவற்றோடு, இவர் எழுதிய "கலகல கடைசிப் பக்கம்", "கேள்வி - பதில்" எனும் இரண்டு புத்தகங்களும் விரைவில் வெளிவரவிருக்கிறது.

இவருடைய நகைச்சுவையான பேச்சுக்கள் ஒலிநாடாக்களாகவும் குறுந்தகடுகளாகவும் கீழ்காணும் தலைப்புகளில் வெளியிடப்பட்டு இருக்கின்றன.



தமிழ்நாடு தவிர தில்லி, மும்பை, கல்கத்தா, திருவனந்தபுரம், ஹைதராபாத், அந்தமான் என இந்தியாவின் பல முக்கிய நகரங்களில் உள்ள தமிழ்ச்சங்கங்களில் சிறப்புச்சொற்பொழிவுகளை நிகழ்த்தியுள்ளார்.

மேலும் சிறப்புச் சொற்பொழிவுகளை நிகழ்த்துவதற்காக சிங்கப்பூர், மலேசியாத் தலைநகர் கோலாலம்பூர், அமெரிக்காவின் நியூயார்க், வாஷிங்டன் அரபு நாடுகளில் சவூதி அரேபியா, குவைத், ஜெத்தா என அயல்நாட்டுத் தமிழ்ச் சங்கங்களுக்குச் சென்று வந்துள்ளார்.





</doc>
<doc id="140965" url="https://ta.wikipedia.org/wiki?curid=140965" title="க. வெள்ளைவாரணனார்">
க. வெள்ளைவாரணனார்

க. வெள்ளை வாரணனார் (சனவரி 14, 1917- சூன் 13, 1988) தமிழறிஞர். அண்ணாமலைப் பல்கலைக்கழத்திலிருந்து தமிழிசைப் பணி ஆற்றியவர். இயற்றமிழோடு, இசைத்தமிழின் நுணுக்கங்களை அறிந்த நுண்ணறிவாளராகத் திகழ்ந்தவர். யாழ்நூல் விபுலானந்த அடிகளாரால் உருவாக்கப்பட உதவியவருள் இவரும் ஒருவர். இவர் 'இசைத் தமிழ்' என்ற அரிய நூல் ஒன்றைத் தந்துள்ளார். இந்நூல் முத்தமிழ்த் திறம், இசை நூல் வரன்முறை, இசையமைதி, இசைத் தமிழ் இலக்கியம், இசைக் கருவிகள், இசைப்பாட்டின் இலக்கணம், இசைத் தமிழ்ப் பயன், தமிழிசை இயக்கம், இசைத்தமிழ் வளர்ச்சிக்கு ஆக்கமாகும் பணிகள் என்ற ஒன்பது இயல்களைக் கொண்டுள்ளது.

தஞ்சை மாவட்டம் குடந்தைக்கு அருகிலுள்ள திருநாகேசுவரத்தில் கந்தசாமி - அமிர்தம் அம்மையார் தம்பதியருக்கு மகவாக 1917ம் ஆண்டு ஜனவரி 14ம் தேதி வெள்ளைவாரணனார் பிறந்தார். தம் இளமைக் கல்வியை திருநாகேசுவரத்தில் கற்ற வெள்ளைவாரணனார், திருப்பெருந்துறை மாணிக்கவாசகர் தேவாரப் பாடசாலையில் மாணாக்கராகச் சேர்ந்து திருமுறைகளை இசையோடு கற்றுத் தேர்ச்சி பெற்றார். பின்னர் சிதம்பரம் அண்ணாமலைப் பல்கலைக்கழகத்தில் வித்துவான் படிப்பில் சேர்ந்து 1935 இல் வித்துவான் தேர்வில் முதல் வகுப்பில் தேர்ச்சி பெற்றார். 
1935-37 இல் அண்ணாமலைப் பல்கலைக்கழகத்தில் ஆய்வு மாணவராகச் சேர்ந்து, 'தொல்காப்பியம் - நன்னூல் எழுத்ததிகாரம் ஒப்பீடு' என்னும் ஆய்வேட்டினை எழுதி முடித்தார்.வெள்ளைவாரணனார் 1938 முதல் 1943 வரை தஞ்சாவூர் கரந்தைத் தமிழ்க் கல்லூரியில் விரிவுரையாளராகப் பணிபுரிந்தார். 1939 ஆம் ஆண்டு பொற்றடங்கண்ணி அம்மையாரை வாழ்க்கைத் துணைவியாக ஏற்றார்.
1943 இல் வெள்ளைவாரணனார் அண்ணாமலைப் பல்கலைக்கழகத்தில் தமிழ் விரிவுரையாளராகச் சேர்ந்தார். 1962 இல் இவரின் புலமை நலனைக் கருத்தில் கொண்டு விதிகளைத் தளர்த்தி பல்கலைக்கழகம் இவருக்கு இணைப்பேராசிரியர் பதவி வழங்கியது. 1977 ஆம் ஆண்டு துறைத்தலைவர் பொறுப்பை ஏற்றார். பல்கலைக்கழக ஆளவை மன்றம், ஆட்சிக்குழு ஆகியவற்றில் உறுப்பினராகவும் பணிபுரிந்தார். தம் 62 இம் வயது வரை அங்குப் பணியாற்றி 1979 இல் ஓய்வு பெற்றார். 1979 முதல் 1982 ஆம் ஆண்டு வரை மதுரை காமராசர் பல்கலைக்கழகத்தில் சிறப்புப் பேராசிரியராகவும், துறைத்தலைவராகவும் பணியாற்றினார்.

பேராசிரியர் க.வெள்ளைவாரணனார் மாணாக்கரின் அன்புக்குரியவராகத் திகழ்ந்தார். இவர் தமிழ் இலக்கியம், இலக்கணம், திருமுறைகள், சைவசித்தாந்தம் ஆகியவற்றைக் கற்றுத் துறைபோய நற்றமிழ் அறிஞரகத் திகழ்ந்தார்.

வெள்ளைவாரணனாரின் உரை நூல்கள் அவரின் நுண்மாண் நுழை புலத்தினைக் காட்டுவன. விபுலானந்தரின் யாழ் நூலுக்கு இவர் எழுதியுள்ள முன்னுரை இவரின் இசைப் புலமைக்குச் சான்றாக அமைந்துள்ளது. வெள்ளைவாரணனார் எழுதிய நூல்கள் சில


காக்கை விடு தூது என்னும் படைப்பிலக்கியத்தையும்,இசைத்தமிழ், நாடகத்தமிழ் சார்ந்த நூல்களையும் எழுதியுள்ளார். இவரது நூல்களுள் சில நாட்டுடைமையாக்கப்பட்டுள்ளன.


இராஜ கோபாலாச்சாரியார் சென்னை மாகாண முதலமைச்சரக இருந்த போது 1938 இல் இந்தியாவிலேயே முதன் முதலாக சென்னை மாகாணத்திலுள்ள உயர்நிலைப் பள்ளிகளில் இந்தியைக் கட்டாயப் பாடமாக்கினார். தமிழைக் கட்டாயப் பாடமாக்காமல், இந்தியைக் கட்டாயப் பாடமாக்கியதை எதிர்த்து மறைமலையடிகள், சோமசுந்தர பாரதியார், பெரியார், அறிஞர் அண்ணாதுரை முதலானோர் எதிர்ப்புக் குரல் கொடுத்தனர். பலர் சிறைப்படுத்தப்பட்டனர். தமிழ்ப் புலவர் பெருமக்கள் கிளர்ந்தெழுந்தனர். இவ்வெழுச்சி கரந்தைப் புலவர் கல்லூரியில் பணியாற்றிய வெள்ளைவாரணனாரையும் ஆட்கொண்டது. 1939 இல் 'பாந்தளூர் வெண்கோழியார்' என்ற புனைப் பெயரில் 'காக்கை விடுதூது' என்னும் நூலை எழுதி முதலமைச்சருக்கு அனுப்பியதன் மூலம் போராட்டத்தில் தாமும் ஈடுபட்டார்.

தமிழ்நாடு இயல், இசை, நாடக மன்றம் இவருக்கு 1985 இல் கலைமாமணி விருதை வழங்கியது. தமிழ் நாட்டிலுள்ள பல்வேறு இலக்கியம் மற்றும் சமய அமைப்புகளும், பல்கலைக்கழகங்களும் வெள்ளைவாரணனாருக்குப் பல்வேறு விருதுகளை வழங்கி பெருமை சேர்த்துள்ளன.


ஆகிய விருதுகள் பல்வேறு ஆண்டுகளில் இவருக்கு வழங்கப்பட்டன.

தஞ்சைத் தமிழ்ப் பல்கலைக்கழகத்தில் பணியாற்றும்போது வெள்ளைவாரணனாருக்கு உடல் நலம் குன்றியது.எனவே தில்லை சென்று தங்கி வாழ்ந்திருந்த வெள்ளைவாரணனார் 1988 ஆம் ஆண்டு ஜூன் 13 ஆம் நாள் இவ்வுலகை விட்டு மறைந்தார்.



</doc>
<doc id="140966" url="https://ta.wikipedia.org/wiki?curid=140966" title="வாக்காளர் குழு (ஐக்கிய அமெரிக்கா)">
வாக்காளர் குழு (ஐக்கிய அமெரிக்கா)

ஐக்கிய அமெரிக்காவின் வாக்காளர் குழு ("Electoral College") ஒவ்வொரு மாநிலத்தாலும் தேர்ந்தெடுக்கப்படும் வாக்காளர்கள் ஆகும்்; இவர்களே முறையாக குடியரசுத் தலைவரையும் துணைக் குடியரசுத் தலைவரையும் தேர்ந்தெடுக்கிறார்கள். 1964 முதல் ஒவ்வொரு குடியரசுத் தலைவர் தேர்தலிலும் 538 வாக்காளர்கள் பங்கேற்றுள்ளனர். அமெரிக்க அரசியலமைப்பின் பகுதி இரண்டு, விதி இரண்டில் வாக்காளர்களை தேர்ந்தெடுக்கும் முறை விவரிக்கப்பட்டுள்ளது. ஒவ்வொரு மாநிலத்திற்கும் ஒதுக்கப்பட்டுள்ள வாக்காளர்களின் எண்ணிக்கையை அரசியலைப்பு விவரிக்கிறது. இருப்பினும் இவர்கள் எவ்வாறு தேர்ந்தெடுக்கப்படுகிறார்கள் என்பதை மாநில சட்டமன்றங்களே தீர்மானிக்கின்றன. அமெரிக்க ஆட்சிப்பகுதிகளுக்கு இந்த வாக்காளர் குழுவில் உறுப்புமை இல்லை. வாக்காளர் குழு மறைமுகத் தேர்தலுக்கான ஓர் எடுத்துக்காட்டாகும். இதற்கு எதிராக கீழவை உறுப்பினர்கள் நேரடியாக மக்களால் தேர்ந்தெடுக்கப்படுகின்றனர். 

பெரும்பாலான மாநிலங்களில் எந்தக் கட்சி கூடுதலான வாக்குகளைப் பெறுகிறதோ அதற்கே அம்மாநிலத்தின் அனைத்து வாக்குகளும் வழங்கப்படுகின்றன. ஆனால் மேய்னும் நெப்ராஸ்காவும் மட்டும் வேறுபட்டு மாநில அளவில் வென்ற கட்சிக்கு இரண்டு வாக்குகளும் ஒவ்வொரு சட்டமன்ற மாவட்டத்திற்கும் ஒரு வாக்கும் வழங்கப்படுகின்றன.

ஒவ்வொரு மாநிலத்திலும் மாநிலத் தலைநகரில் தேர்ந்தெடுக்கப்பட்ட வாக்காளர்கள் திசம்பரில் இரண்டாவது புதன்கிழமைக்கு அடுத்த திங்கட்கிழமையில் கூடி குடியரசுத் தலைவருக்கும் துணை குடியரசுத் தலைவருக்கும் தனித்தனியே வாக்குகளைப் பதிகின்றனர். அமெரிக்க அரசியலமைப்பின்படி வாக்காளர் குழு உறுப்பினர்கள் எவருக்கும் வாக்களிக்கலாம் என்றபோதும் 24 மாநிலங்களில் தேர்தலில் தாங்கள் உறுதியளித்த வேட்பாளருக்கன்றி துரோகம் இழைக்கும் வாக்காளர்களை தண்டிப்பதற்கான சட்டங்கள் உள்ளன. 

சனவரியின் துவக்கத்தில் அனைத்து வாக்காளர் குழு வாக்குகளின் எண்ணிக்கையை மேலவையின் அவைத்தலைவர் என்ற பொறுப்பில் அமர்வு துணைக் குடியரசுத் தலைவர் வெளிப்படுத்தி (குடியரசுத் தலைவர் தேர்தலுடனேயே நடந்த கீழவை தேர்தல்களில் வென்ற உறுப்பினர்களுடன் புதியதாக அமைந்த) கீழவை மற்றும் மேலவை இணைந்த சட்டமன்றக் கூட்டு அமர்வில் அறிவிக்கிறார். 

எந்தவொரு வேட்பாளருமே பெரும்பான்மை பெறாவிடில், (தற்போது குறைந்தது 270), அரசியலமைப்பின் பன்னிரெண்டாவது திருத்தத்தின்படி அமைந்த விதிகளுக்கிணங்க குடியரசுத் தலைவர் தீர்மானிக்கப்படுகிறார். குறிப்பாக, கீழவை உறுப்பினர்களால் வாக்குகள் மூலம் தேர்ந்தெடுக்கப்படுகிறார். இதில் ஒவ்வொரு மாநிலத்திற்கும் ஒரு வாக்கே உண்டு. துணைக் குடியரசுத் தலைவர் மேலவை (செனட்) உறுப்பினர்களால் தேர்ந்தெடுக்கப்படுவார். இங்கும் ஒவ்வொரு செனட்டருக்கும் ஒரு வாக்கு. இந்த முறையில் காங்கிரசு இருமுறை குடியரசுத் தலைவரை, 1800இலும் 1824இலும், தேர்ந்தெடுத்துள்ளது. 

துவக்கநாளன்னியில் குடியரசுத் தலைவர் தீர்மானிக்கப்படாவிடின் துணைக் குடியரசுத் தலைவர் பொறுப்பு வகிப்பார். இருவருமே தேர்ந்தெடுப்பப்படாத நிலையில் காங்கிரசு யார் பொறுப்பேற்க வேண்டும் என்று இருபதாம் அரசியலமைப்பு சட்டத்திருத்தத்தின்படி தீர்மானிக்கும். 

துரோகமிழைக்கும் வாக்காளர் குழுவினர், பிணக்குகள், மற்றும் பிற சிக்கல்கள் எழாத நிலையில் மேற்கூறிய திசம்பர், சனவரி நிகழ்வுகள் பெரும்பாலும் முறையான செயல்களே; வெற்றியாளர் மாநிலத்திற்கு மாநிலம் பெறும் மக்களின் வாக்குகளைக் கொண்டே தீர்மானிக்கலாம்.


</doc>
<doc id="140967" url="https://ta.wikipedia.org/wiki?curid=140967" title="ஆண்டாள் பிரியதர்சினி">
ஆண்டாள் பிரியதர்சினி

ஆண்டாள் பிரியதர்சினி அல்லது ஆண்டாள் பிரியதர்சினி ("Andal Priyadarshini") ஒரு தமிழ் மொழி கவிஞரும், சிறுகதை எழுத்தாளரும், நாவலாசிரியரும் ஆவார். தற்போது அவர் கோயம்புத்தூர் பொதிகை தொலைக்காட்சி ஒளியலை வரிசையின் தலைமை செயலராகப் பணியாற்றி வருகிறார். தற்கால பெண் படைப்பாளர்களில் குறிப்பிடத்தகுந்தவர். சென்னை தொலைக்காட்சி நிலையத்தில் நிகழ்ச்சி நிர்வாக அதிகாரியாகப் பணியாற்றியுள்ளார்.

கவி செம்மல் மற்றும் எழுத்துலக சிற்பி என்ற பட்டங்கள் அவருக்கு வழங்கப்பட்டது..சென்னை சிறீ சாரதா வித்யாலயா பள்ளியில் படித்தார், அப்பள்ளியில் சிறந்த மாணவர் விருது பெற்றார்.

திருநெல்வேலி மாவட்டத்தில் உள்ள பாளையங்கோட்டையில் 05.10.1962 அன்று பிறந்தார். பெற்றோர்:கவிஞர் ஆ.கணபதி புலவர் - சுப்புலட்சுமி. சென்னை சாரதா வித்யாலயாவில் பள்ளிப்படிப்பும், எத்திராஜ் கல்லூரியில் கல்லூரிப் படிப்பும் முடித்து அண்ணா பல்கலைக்கழகத்தில் இளம்முனைவர் பட்டமும் ஆங்கில இலக்கியத்தில் பெற்றுள்ளார். இவரின் கணவர் கவிஞர் பால ரமணி ஆவார். இவர்களுக்கு ஒரு மகனும், ஒருமகளும் உள்ளனர்.

கவிதை, சிறுகதை, புதினம், கட்டுரை, திறனாய்வு என இதுவரை பல படைப்புகளைப் படைத்துள்ளார்.












</doc>
<doc id="140971" url="https://ta.wikipedia.org/wiki?curid=140971" title="லூயிசு மம்ஃபோர்டு">
லூயிசு மம்ஃபோர்டு

லூயிசு மம்ஃபோர்டு (லூயிஸ் மம்ஃபோர்ட், "Lewis Mumford", அக்டோபர் 19, 1895 – சனவரி 26, 1990) ஒரு அமெரிக்கத் தொழில்நுட்ப வரலாற்றாளரும், சமூகவியலாளரும், தொழில்நுட்ப மெய்யியலாளரும் செல்வாக்குப் பெற்ற இலக்கியத் திறனாய்வாளரும் ஆவார். நகரங்களைப் பற்றியும், நகர்ப்புறக் கட்டிடக்கலை பற்றியும் செய்த ஆய்வுகள் மூலமாகப் பெரிதும் அறியப்பட்ட இவர் ஒரு எழுத்தாளராக விளங்கினார். இசுக்காட்லாந்தைச் சேர்ந்த கோட்பாட்டியலாளரான பட்ரிக் கெட்சு என்பவரது எழுத்துக்கள் இவரைக் கவர்ந்தன.

புகழ் பெற்று விளங்கிய பிராங்க் லாயிட் ரைட், கிளரன்சு இசுட்டெயின், பிரெட்ரிக் ஒசுபோன், எட்மன்ட் என். பேக்கன், வன்னெவார் புஷ் ஆகியோரது சமகாலத்தவராகவும், அவர்களுக்கு நண்பராகவும் இவர் விளங்கினார்.

மம்ஃபோர்டு, நியூயார்க்கின் குயீன்சு பகுதியில் உள்ள பிளசிங் (Flushing) என்னும் இடத்தில் பிறந்தார். 1912 ஆம் ஆண்டில் உயர் பள்ளிக் கல்வியை முடித்துக்கொண்டு., நியூயார்க் சிட்டி கல்லூரியிலும், சமூக ஆய்வுக்கான புதிய பள்ளியிலும் உயர் கல்வி பெற்றார். எனினும், படித்துக்கொண்டிருக்கும் போதே காசநோயால் பீடிக்கப்பட்ட அவரால் பட்டம் பெற முடியவில்லை. 1918 ஆம் ஆண்டில், முதலாம் உலகப் போர்ப் பணிக்காக ஒரு வானொலி மின்னியலாளராகக் கடற்படையில் இணைந்து கொண்டார். 1919 ஆம் ஆண்டில் இப்பணியில் இருந்து மம்ஃபோர்டு விடுவிக்கப்பட்ட பின்னர், அக்காலத்தில் செல்வாக்குப் பெற்றிருந்த "த டயல்" என்னும் நவீனவாத இலக்கிய ஆய்விதழில் இணையாசிரியராகச் சேர்ந்து கொண்டார். பின்னர், "த நியூ யார்க்கர்" சஞ்சிகையில் இணைந்துகொண்டு கட்டிடக்கலைத் திறனாய்வுகளையும், நகர் சார்ந்த விடயங்களையும் எழுதினார். மம்ஃபோர்டு இங்கே 30 ஆண்டுகள் பணியாற்றினார்.

இலக்கியத் திறனாய்வுத் துறையில் மம்ஃபோர்டின் தொடக்ககால நூல்கள், சமகால அமெரிக்க இலக்கியத் திறனாய்வில் நீண்டகாலத் தாக்கத்தைக் கொண்டிருந்தன. ""த கோல்டன் டே"", ""ஏர்மன் மெல்வில்: அவரது வாழ்வும் நோக்கும் பற்றிய ஓர் ஆய்வு"" ஆகிய நூல்கள் 1850களின் அமெரிக்க ஆழ்நிலைவாத எழுத்தாளரான ஏர்மன் மெல்வில் என்பவரின் படைப்புக்கள் பற்றிய ஆய்வுகளில் ஒரு மறுமலர்ச்சியை உருவாக்கின. பின்னர், ""த பிரவுன் டெக்கேட்"" என்னும் நூலில், ஐக்கிய அமெரிக்கக் கட்டிடக்கலை, நகர்ப்புற வாழ்க்கை என்பன பற்றிச் சமூகப் பின்னணியில் விளக்கிய மம்ஃபோர்டு, இத் துறைகள் தொடர்பில் தன்னை ஒரு விற்பன்னராக நிலை நிறுத்திக்கொள்ளத் தொடங்கினார். 

நகர்ப்புற வாழ்க்கை தொடர்பான மம்ஃபோர்டின் தொடக்காகால நூல்களில், அவர் மனித இனத்தின் வல்லமை குறித்துத் தனது நம்பிக்கையை வெளியிட்டார். மின்சாரம், மக்கள் தொடர்பியல் என்பவற்றைப் பயன்படுத்தி மனித இனம் தமக்காக மேலும் சிறப்பான உலகைக் கட்டியெழுப்பும் என அவர் நம்பினார். அவரது பிற்கால எழுத்துக்களில் கூடிய நம்பிக்கையற்ற நிலை வெளிப்பட்டது. இவரது தொடக்ககாலக் கட்டிடக்கலைத் திறனாய்வுகள் என்றி ஒப்சன் ரிச்சர்ட்சன், லூயிசு சலிவன், பிராங்க் லாயிட் ரைட் ஆகியோரின் படைப்புக்களைப் பரந்த அளவில் மக்களுக்கு அடையாளம் காட்டின.

1963 ஆம் ஆண்டில் கலைத் திறனாய்வுக்காக கல்லூரிக் கலைக் கழகத்தின் பிராங்க் செவெட் மேதர் விருது இவருக்குக் கிடைத்தது. 1964 ஆம் ஆண்டில் சுதந்திரத்துக்கான சனாதிபதி பதக்கம் வழங்கப்பட்டது.. 1975ல் மம்ஃபோர்டுக்கு பிரித்தானியப் பேரரசின் கௌரவ பிரபுப் பட்டம் கிடைத்தது. தொடர்ந்து 1976ல், "சினோ டெல் டூக்கா" உலகப் பரிசையும், 1986ல், கலைகளுக்கான தேசியப் பதக்கத்தையும் இவர் பெற்றார். 1961 ஆம் ஆண்டில் இவர் எழுதிய "வரலாற்றில் நகரம்" (The City in History) என்னும் நூலுக்கு நூல்களுக்கான தேசிய விருது கிடைத்தது.

லூயிசு மம்ஃபோர்டு நியூயார்க்கின் அமெனியாவில் உள்ள அவரது வீட்டில், 1990 ஆம் ஆண்டு சனவரி 26 ஆம் தேதி, தனது 94 ஆவது வயதில் காலமானார். இவர் இறந்து ஒன்பது ஆண்டுகளுக்குப் பின்னர் இவ்வீடு வரலாற்றுப் புகழ் கொண்ட இடங்களின் தேசியப் பட்டியலில் சேர்க்கப்பட்டது.



</doc>
<doc id="140979" url="https://ta.wikipedia.org/wiki?curid=140979" title="திருச்சி சங்கரன்">
திருச்சி சங்கரன்

திருச்சி சங்கரன் (பிறப்பு: ஜூலை 27, 1942) தமிழ்நாட்டைச் சேர்ந்த மிருதங்கக் கலைஞர் ஆவார். இவர் கஞ்சிராவும் வாசிக்கக்கூடியவர். இவர் பாடலாசிரியராகவும், இசையாசிரியராகவும் விளங்குகிறார்.

திருச்சிராப்பள்ளியில் பிறந்த இவர் தனது உடன்பிறவா சகோதரர் பி. ஏ. வெங்கட்ராமனிடம் இசைப் பயிற்சியை தொடங்கினார். பிறகு பழனி சுப்பிரமணிய பிள்ளையிடம் மிருதங்கம் கற்றார். திருச்சிராப்பள்ளியில் ஆலத்தூர் சகோதரர்கள் பாடிய நிகழ்ச்சியில் தனது 13 ஆம் வயதில் அரங்கேறினார் திருச்சி சங்கரன்.

இவர், கீழே குறிப்பிடப்பட்டுள்ள புகழ்மிக்க கருநாடக இசைப் பாடகர்களுக்கு பக்க வாத்தியமாக மிருதங்கம் வாசித்திருக்கிறார்:

மேலும் புல்லாங்குழல் கலைஞர் டி. ஆர். மகாலிங்கம் நிகழ்த்திய தனி வாத்திய இசை நிகழ்ச்சிகளில் திருச்சி சங்கரன், பக்கவாத்தியமாக மிருதங்கம் வாசித்திருக்கிறார்.

கனடாவின் தலைநகர் டொரண்டோவில் உள்ள யோர்க் பல்கலைக்கழகத்தில் இசைப் பேராசிரியராக இருக்கிறார். 

பல்வேறு பட்டறைகளையும் உரைகளையும் கீழ்காணும் கல்வியகங்களில் நிகழ்த்தியுள்ளார்:

இவர் "கலாலயம்" எனும் அமைப்பை உருவாக்கி, அதன் இயக்குனராகவும் இருக்கிறார். 'புதுக்கோட்டை பாணி' தாள வாத்திய இசைக்கென உருவாக்கப்பட்ட ஒரு அமைப்பாக "கலாலயம்" உள்ளது. தெற்காசியா மற்றும் வட அமெரிக்காவைச் சார்ந்த மாணவர் பலருக்கு மிருதங்கம், கஞ்சிரா, கடம், தபேலா மற்றும் மேற்கத்திய தாள வாத்திய இசைக்கருவிகளை கற்றுத் தந்து வருகிறார்.





</doc>
<doc id="140980" url="https://ta.wikipedia.org/wiki?curid=140980" title="உசேன் சாகர்">
உசேன் சாகர்

உசேன் சாகர் (ஹுசைன் சாகர், , ), இந்தியாவின் ஐதராபாத் நகரில் உள்ள ஓர் ஏரி ஆகும். இது நகரின் நீர்த்தேவைகளை நிறைவு செய்வதற்காக முசி ஆற்றின் கிளை ஆற்றில் கட்டிய 5.7 சதுர கிலோமீட்டர் பரப்புள்ள ஏரி. 1562ல் இப்ராகிம் குளி குதுப் ஷாவின் ஆட்சிக்காலத்தில் அசரத் உசேன் ஷா வாலி என்பவர் உசேன் சாகரைக் கட்டினார். இந்த ஏரியின் நடுவில் ஒரே கல்லால் ஆன கௌதம புத்தரின் சிலையை 1992ல் அமைத்தனர். இந்த ஏரி ஐதராபாத் நகரை அதன் துணை நகரான செகந்தராபாத்திலிருந்து பிரிக்கிறது. உசேன் சாகரின் முடிவில் சயேதனி மாவின் கல்லறையான மசூதியையும் தர்காவையும் காணலாம். இந்த ஏரியின் அதிகபட்ச ஆழம் 10 அடிகளாகும்.

பால்காபூர் நதியின் குறுக்காக கரை எழுப்பி இந்த ஏரி உருவாக்கப்பட்டுள்ளது. இந்நதி முசி ஆற்றின் ஒரு துணை ஆறு ஆகும். முன்நாளில் இந்நதி செகந்திராபாத் நகருக்கு குடிநீர் வழங்குவதற்காகவே கட்டப்பட்டது. ஆனால் இன்று இவ்வேரி பொழுதுபோக்கிடமாகவும் நீர்விளையாட்டிற்காகவும் பயனாகிறது. இதன் கிழக்குப் பக்கமுள்ள ஏரிக்கரை சாலை செகந்திராபாத் நகரையும் ஐதராபாத் நகரையும் இணைக்கிறது.புகழ்பெற்ற ,வரலாற்றுச் சிறப்புடைய பெருமக்களின் கருங்கற் சிலைகள் சாலைநெடுகிலும் நிறுவப்பட்டுள்ளன. இந்தச் சாலையின் முதலிலும் முடிவிலும் விசயநகர மற்றும் காகத்திய பாணியில் அமைந்த எழிலார்ந்த சலவைக்கல் தோரணவாயில்கள் கட்டப்பட்டுள்ளன. ஏரியின் நடுப்பகுதியில் நிறுவப்பட்டுள்ள புத்தர் சிலை 17.5 மீட்டர் உயரமும் 350 டண் நிறையும் கொண்ட ஒரே கல்லில் வடிக்கப்பட்ட சிலையாகும். ஏரியின் வடக்குப் பகுதியில் அமைந்துள்ள லும்பினி பூங்காவிலிருந்து படகில் சென்று வரலாம்.


</doc>
<doc id="140983" url="https://ta.wikipedia.org/wiki?curid=140983" title="மூலாதாரம்">
மூலாதாரம்

மூலாதாரம் என்பது யோக சாத்திரங்களால் குறிப்பிடப்படும் சக்கரங்களில் ஆரம்ப சக்கரம் ஆகும். உறங்கும் நிலையில் குண்டலினி சக்தியானது உறையும் இடமாக மூலாதாரம் சொல்லப்படுகின்றது. 

ஆண் உடலில் தண்டுவடதின் அடிப்பகுதியில், பிறப்புறுப்புகளுக்கும், மலத்துவாரத்திற்கும் இடையே அமைந்துள்ளது. 
பெண் உடலில் கருப்பையின் கழுத்துப்பகுதியில் அமைந்துள்ளது.

மூலம் : வேர் அல்லது ஆதாரம் ; ஆதாரம்: இடம் அல்லது மையம்.
வேர்ப்பகுதி சுழல் மையம் எனலாம்.

மூலாதாரம் நான்கு இதழ்களையுடைய அடர்சிவப்பு தாமரை மலராக உருவகப்படுத்தப் படுகிறது.
தாமரை இதழ்களின் மையப்பகுதியில் மஞ்சள் நிற சதுரம் உள்ளது.
சதுரத்தின் மத்தியில், படைக்கும் ஆற்றலின் சின்னமாக ஒரு தலைகீழ் சிவப்பு முக்கோணம் உள்ளது.
முக்கோணத்தினுள் மனிதனுடைய ஆவி உடலின் சின்னமாக புகை வண்ணத்தில் சுயம்பு லிங்கம் உள்ளது.
உறங்கும் நிலையில் உள்ள குண்டலினியை சித்தரிக்கும் வகையில் சென்னிற பாம்பு மூன்றரை முறை தன்னுடைய வாலால் லிங்கத்தை சுற்றி வளைத்துள்ளது. 
ஏழு துதிக்கைகளையுடைய ஒரு யானையால் சிவப்பு முக்கோணம் தாங்கப்படுவதாக சித்தரிக்கப்பட்டுள்ளது.


</doc>
<doc id="140988" url="https://ta.wikipedia.org/wiki?curid=140988" title="ஆர்தர் மில்லர்">
ஆர்தர் மில்லர்

ஆர்தர் ஆஷேர் மில்லர் (Arthur Asher Miller, அக்டோபர் 17, 1915 – பெப்ரவரி 10, 2005) ஓர் அமெரிக்க நாடகாசிரியரும் கட்டுரையாளரும் ஆவார். அமெரிக்க நாடகத் துறையில் புகழ்பெற்று விளங்கிய மில்லரின் சிறப்பான நாடகங்களாக "ஆல் மை சன்ஸ்" (1947), "டெத் ஆஃப் எ சேல்ஸ்மேன்" (1949), "த குருசிபிள்" (1953), மற்றும் "எ வியூ ஃபிரம் த பிரிட்ஜ்" (ஓரங்கம், 1955; ஈரங்கமாகத் திருத்தப்பட்டது, 1956) ஆகியவற்றைக் குறிப்பிடலாம்.

மில்லர் எப்போதும் செய்திகளில், குறிப்பாக 1940களின் பிந்தைய ஆண்டுகள், 1950கள் மற்றும் துவக்க 1960களில், அடிபட்டார்; இந்தக் காலத்தில்தான் அவர் அமெரிக்க கீழவையின் அமெரிக்கத்தனமல்லாதச் செயல்களுக்கான குழுவினால் விசாரிக்கப்பட்டார், புலிட்சர் பரிசு வென்றார், அஸ்துரியாஸ் இளவரசர் விருது பெற்றார் மற்றும் ஹாலிவுட் நடிகை மர்லின் மன்றோவை மணந்தார்.




</doc>
<doc id="140989" url="https://ta.wikipedia.org/wiki?curid=140989" title="ரூஃபிகலால்">
ரூஃபிகலால்

ரூஃவிகாலோல் (ரூஃபிகலால், "Rufigallol") என்பது ஒரு கரிமவேதிப் பொருள். இது 1,2,3,5,6,7-எக்சாஐதராக்ஃசி-9,10-ஆந்த்ராகுயினோன் ( 1,2,3,5,6,7-hexahydroxy-9,10-anthraquinone) துல்லியமாய் குறிப்பிடப்பெறும் வேதிப்பொருள். இதன் வேதியியல் வாய்பாடு ; இதனை ஆந்த்ராகுயினோனின் ஆறு ஐதரச அணுக்களை, ஐதராக்சைல் ( OH) வேதிக்குழுமத்தால் மாற்றியமைத்தால் உருவானதாகக் கொள்ளலாம். 

இச் சேர்மம் டையாக்ஃசேன் (dioxabe) என்னும் நிறமிலி நீர்மத்தில் கரைந்து, பின் இதிலிருந்து சிவப்பு ஊசிபோன்ற படிகவடிவில் உருவாகும். இது 365 °செ இல் உருகா ஆவியாகும் (sublime) (பசுபம் ஆகும்). காலிக் காடியை அடர்ந்த கந்தக்காடியுடன் வினையுறச்செய்து பின் சோடியம் ஐதராக்சைடு -ஓடு வினையுறச் செய்தால் இப்பொருள் கிட்டும்.

ரூஃவிகாலோல் மலேரியா நோயூட்டி உயிரி பிளாசுமோடியம் ஃவால்சிப்பாரம் (Plasmodium falciparum) என்பதற்கு நச்சுப்பொருளாய் இயங்கும். இது மலேரியா எதிர்ப்பு மருந்தாகிய எக்ஃசிஃவோன் (exifone) என்னும் மருத்தோடு ஒத்தியங்கும் தன்மையும் கொண்டது, இம்மருந்து ரூஃவிகாலோலுடன் ஒத்த கட்டமைப்பு கொண்டது.

பெரிலியம், அலுமினியம், தோரியம், சிர்க்கோனியம், ஆஃவினியம் ஆகியவற்றோடு ரூஃவிகாலோல் சேர்ந்து அடர்சிவப்பு நிறம் கொண்ட கூட்டுப்பொருள்கள் உண்டாக்குகின்றன. இந்த வேதிவினையைக் கொண்டு மிகச்சிறிதளவு பெரிலியம் இருந்தால் ஒளிமாலையளவியால் கண்டுபிடிக்கப்படுகின்றது.



</doc>
<doc id="140999" url="https://ta.wikipedia.org/wiki?curid=140999" title="குயினோன்">
குயினோன்

குயினோன் ("Quinone") என்பது கரிமவேதியியல் சேர்மங்களில் ஒரு வகுப்பைக் குறிக்கும். இவை பொதுவாக மணம் தருவதாக உள்ள பென்சீன், நாஃப்தலீன் போன்ற அரோமாட்டிக்குச் சேர்மங்களில் இருந்து பெறப்படுவன. இந்த அரோமாட்டிக்குச் சேர்மங்களில் உள்ள இரட்டைப்படை –CH= வேதிக்குழுமங்களை –C(=O)– என்னும் வேதிக்குழுக்களாக மாற்றி, இடையே தேவைப்படும் இரட்டைக்கரிம பிணைப்புகளை மாற்றியமைத்து, முற்றிலும் காஞ்சுகேட்டு ஆன (பி-ஆர்பிட்டால் பிணைப்புண்ட, தனித்தனி அணுவிடமிருந்து விடுபட்ட எதிமின்னிகள் கொண்ட காஞ்சுகேட்டு அமைப்பு கொண்ட) வளைய டையோன் (டைக்கீட்டோன்) அமைப்புகொண்ட ஒரு சேர்மம். இவ் வகுப்புச் சேர்மங்களில் கலப்பணு வளையச் சேர்மங்கள் சிலவும் அடங்கும்.

குயினோன்கள் மருத்துவப் பயன்பாட்டில் பாக்டீரியா எதிர்ப்புத் தன்மை, நோய்க்கட்டி (டியூமர்) எதிர்ப்புத் தன்மைகள் கொண்டதாகக் கருதப்படுகின்றன. சாயப்பொருளாகவும், குறிப்பாக நீலச்சாயப் பொருளாகப் பயன்படுகின்றது. 

குயினோன் என்னும் சொல் அரோமாட்டிக்குக் குயினோன்களில் ஐதரச அணுக்களுக்கு மாற்றீடாக மற்ற அணுக்கள் அல்லது செயற்கூறு சேர்மங்களால் இணைந்திருக்கும் சேர்மங்களுக்கும் ஒரு பெயராகப் பயன்படுகின்றது.


</doc>
<doc id="141003" url="https://ta.wikipedia.org/wiki?curid=141003" title="ரேணுகா ஏரி">
ரேணுகா ஏரி

ரேணுகா ஏரி சிர்மௌர் மாவட்டம், இமாச்சலப் பிரதேசம், இந்தியாவில் அமைந்துள்ளது. இது கடல் மட்டத்திலிருந்து 672 மீட்டர் உயரத்திலுள்ளது. ரேணுகா கடவுளின் பெயரால் இந்த ஏரி இப்பெயர் பெற்றது. 3214மீட்டர் சுற்றளவு கொண்ட இந்த ஏரி இமாச்சலப்பிரதேசத்தில் உள்ள மிகப்பெரிய ஏரியாகும்.


</doc>
<doc id="141014" url="https://ta.wikipedia.org/wiki?curid=141014" title="ஏர்மன் மெல்வில்">
ஏர்மன் மெல்வில்

ஏர்மன் மெல்வில் (ஹெர்மன் மெல்வில், "Herman Melville", ஆகத்து 1, 1819 – செப்டெம்பர் 28, 1891, ) ஒரு அமெரிக்க புதின எழுத்தாளரும், கட்டுரையாளரும், கவிஞரும் ஆவார். "மொபி-டிக்" என்னும் புதினம் எழுதியதன் மூலம் அவர் பெரும் புகழ் பெற்றார். இவரது முதல் மூன்று நூல்கள் சமகாலத்தில் புகழ் பெற்றன. 1840களில் விரைவாக ஏற்பட்ட இவரது இலக்கிய வெற்றிகளைத் தொடர்ந்து 1850 களின் நடுப் பகுதியில் இவரது புகழ் குறையத் தொடங்கியது. இந்த வீழ்ச்சியில் இருந்து அவரது வாழ்க்கைக் காலத்தில் அவர் மீளவே இல்லை. 1891 ஆம் ஆண்டில் மெல்வில் இறந்தபோது அவரைப் பலரும் முற்றாகவே மறந்துவிட்டிருந்தனர். 20 ஆம் நூற்றாண்டின் தொடக்கத்தில் "மெல்வில் மறுமலர்ச்சி" ஏற்பட்டபோது மீண்டும் அவரது படைப்புக்களுக்கு மதிப்புக் கிடைத்தது. சிறப்பாக "மொபி-டிக்" அமெரிக்க இலக்கியத்தினதும், உலக இலக்கியத்தினதும் தலைசிறந்த படைப்புக்களுள் ஒன்றாகப் புகழப் பெற்றது. அமெரிக்க நூலகம் முதன் முதலாகத் தொகுத்து வெளியிட்டது இவரது ஆக்கங்களையே ஆகும்.

ஏர்மன் மெல்வில் நியூ யார்க் நகரத்தில் 1819 ஆம் ஆண்டு ஆகத்து 1 ஆம் தேதி பிறந்தார். இவர் அலன், மரியா தம்பதியினரின் எட்டுப் பிள்ளைகளுள் மூன்றாமவர். இவரது தந்தை பொசுட்டனைச் சேர்ந்த, மிகவும் நல்ல நிலையில் இருந்த குடும்பம் ஒன்றைச் சேர்ந்தவர். பிரான்சு நாட்டிலிருந்து உலர் பொருட்களை இறக்குமதி செய்யும் வணிகத்தில் ஈடுபட்டிருந்தார். ஏர்மன் மெல்வில்லின் பாட்டனார் மேஜர் தாமசு மெல்வில், பெயர் பெற்ற "பொசுட்டன் தேனீர் விருந்தில்" கலந்து கொள்ளும் வாய்ப்புப் பெற்றவர். ஏர்மனின் தாய் வழியினர் அட்சன் வலி ஒல்லாந்து நாட்டவர். தாய்வழிப் பாட்டன் பீட்டர் கான்செவூர்ட் சரத்தோகா சண்டையில் பங்குபற்றியவர். தனது இரட்டைப் புரட்சியாளர் வம்சாவளி குறித்து ஏர்மன் திருப்தி கொண்டிருந்தார்.

ஏர்மன் முதலில் நியூயார்க் ஆண்கள் பள்ளியில் கல்வி பயின்றார். வணிகத்தில் பணப் பிரச்சினைகள் ஏற்பட்டு மனதளவில் பாதிக்கப்பட்ட அவரது தந்தையார் வணிகத்தில் ஏற்பட்ட பின்னடைவுகளில் இருந்து மீள்வதற்காக 1830 ஆம் ஆண்டில் குடும்பத்துடன் அல்பனிக்கு இடம் பெயர்ந்தார். அங்கே மென்மயிர் வணிகத்தில் ஈடுபட்ட அவருக்குப் புதிய முயற்சியும் வெற்றியாக அமையவில்லை. 1812 ஆம் ஆண்டுப் போர் வெளிநாட்டு வணிகத்தை சீரழித்ததால் அவர் நொடிப்பு நிலை (bankruptcy) எய்தினார். ஏர்மனுக்கு 12 வயதான போது அவரது தந்தையார் காலமானார். குடும்பம் பண வசதியின்றித் தத்தளித்தது. ஏர்மனின் தாய் வழியினர் நல்ல நிலையில் இருந்தும் அவர்களிடம் இருந்து எவ்வித உதவியும் கிடைக்கவில்லை.

ஏர்மன் அக்டோபர் 1830 முதல் அக்டோபர் 1831 வரையும் பின்னர் அக்டோபர் 1836 முதல் மார்ச் 1837 வரையும் அல்பனி அக்கடமியில் செந்நெறி இலக்கியம் பயின்றார்.

இடத்துக்கிடம் செல்வதில் இருந்த விருப்பினாலும், குடும்பத்தினரின் உதவியின்றிச் சொந்தக்காலில் நிற்க விரும்பியதாலும் ஏர்மன் நில அளவைப் பணியில் சேர்ந்தார். ஆனால், இப்பணியில் அவருக்கு வெற்றி கிடைக்கவில்லை. பின்னர் இவரது உடன்பிறந்தார் இவரை லிவர்பூலுக்குச் செல்லும் நியூயார்க்கைச் சேர்ந்த கப்பல் ஒன்றில் பணிக்குச் சேர்த்துவிட்டார். இக்கப்பலில் லிவர்பூலுக்குச் சென்று அதே கப்பலிலேயே திரும்பிவந்தார். 1839ல் லிவர்பூல் சென்று வந்தது தவிர 1837 தொடக்கம் 1840 வரையான 3 ஆண்டுக் காலத்தில் பெரும் பகுதி ஆசிரியப் பள்ளியில் செலவழிந்தது. 1840 ஆம் ஆண்டின் இறுதிப் பகுதியில் மீண்டும் கப்பலில் பயிற்சி மாணவனாகச் சேர்வதற்கு முடிவு செய்த ஏர்மன், 1841 சனவரி 3 ஆம் தேதி மசசூச்செட்சின் பெட்போர்டில் இருந்து பசிபிக் பெருங்கடலுக்குச் சென்ற திமிங்கில வேட்டைக் கப்பலான அக்கூசுநெட்டில் பயணமானார். தனது வாழ்க்கை அந்த நாளிலேயே தொடங்கியதாகப் பின்னாளில் ஏர்மர் கூறினார். அவரது இந்த 18 மாத வாழ்க்கை குறித்த நேரடி விவரங்கள் எதையும் ஏர்மன் விட்டுச் செல்லவில்லை எனினும், இவரது ஆக்கங்களான "மொபி-டிக்", "த உவேல்" (திமிங்கிலம்) என்னும் இரண்டிலும் இக்கப்பல் பயண வாழ்வின் பல அம்சங்கள் இருக்கக்கூடும்.

1842 சூலையில் மார்க்கெசாசுத் தீவில் கப்பலில் இருந்து சொல்லிக் கொள்ளாமல் வெளியேறிய மெல்வில், மூன்று கிழமைகள் "டைப்பீ" (Typee) என்னும் தாயக இனத்தவர் மத்தியில் வாழ்ந்தார். அத்தீவில் வாழும் ஏனைய இரண்டு இனக்குழுக்களினால் மனித இறைச்சி உண்பவர்களாக "டைப்பீக்கள்" கருதப்பட்டாலும், ஏர்மனை அவர்கள் நன்றாகவே நடத்தினர். ஏர்மன் மெல்விலின் முதல் புதினமான "டைப்பீ" அவ்வினத்தைச் சேர்ந்த அழகிய இளம் பெண்ணொருத்தி உடனான குறுகியகாலக் காதல் பற்றிக் கூறுகிறது.

"அக்கூசுநெட்" கப்பலில் இருந்து வெளியேறியது தொடர்பில் ஏற்படக்கூடிய விளைவுகள் பற்றிச் சிந்திக்காத ஏர்மன் மெல்வில், அவாய்க்குச் செல்லும் இன்னொரு திமிங்கில வேட்டைக் கப்பலில் ஏறி ஒனலூலுவில் அக்கப்பலை விட்டு வெளியேறினார். ஒனலூலுவில் இருக்கும்போது தாயக மக்களை மதம் மாற்ற முயன்ற கிறித்தவ சபையினரின் நடவடிக்கைகளைத் தீவிரமாக எதிர்த்ததனால் இவர் ஒரு சர்ச்சைக்கு உரியவராக விளங்கினார். நான்கு மாதங்கள் அங்கே எழுத்தராகப் பணிபுரிந்த ஏர்மன் "யூ.எசு.எசு. யுனைட்டட் இசுடேட்ட்" என்னும் கப்பலில் பணியாளராக இணைந்து 1844 ஆம் ஆண்டு பொசுட்டனை அடைந்தார். இந்த அநுபவங்களை ஏர்மன், "டைப்பீ", "ஓமோ", "வைட் ஜாக்கெட்" என்னும் பெயர்களில் புதினங்களாக எழுதி வெளியிட்டார்.

1845 ஆம் ஆண்டு கோடை காலத்தில் ஏர்மன் மெல்வில் "டைப்பீ"யை எழுதி முடித்தார். எனினும், அதனை வெளியிடுவதில் பிரச்சினைகளை எதிர்நோக்க வேண்டி இருந்தது. இறுதியாக இது 1846ல் இலண்டனில் வெளியானபோது ஒரே நாளில் விற்பனையில் சாதனை படைத்தது. இதைத் தொடர்ந்து பொசுட்டனைச் சேர்ந்த வெளியீட்டாளர் "ஓமோ" என்னும் புதினத்தை வெளியிடச் சம்மதித்தார். இவ்விரு புதினங்களும் ஏர்மனை ஒரு எழுத்தாளராகவும் சாகசச் செயல்களில் ஈடுபடுபவராகவும் இனங்காட்டிப் புழைத் தேடிக் கொடுத்தன. எனினும் இவை ஏர்மனுக்குப் போதிய வருமானத்தைக் கொடுக்கவில்லை. "ரெட்பர்ன்", "வைட் ஜாக்கட்" ஆகிய புதினங்களை வெளியிடுவதில் இவருக்குப் பிரச்சினைகள் எதுவும் இருக்கவில்லை. எனினும் "மார்டி" என்னும் புதினம் வாசகர்களுக்கு ஏமாற்றத்தைக் கொடுத்தது.

மெல்வில், மசசூச்செட்சு உச்ச நீதிமன்ற நீதிபதியாக இருந்த லெமுவேல் சோ என்பவரின் மகளான "எலிசபெத் சோ"வை (Elizabeth Shaw) 1847 ஆகத்து 4 ஆம் தேதி மணம் செய்தார். இவர்களுக்கு இரண்டு ஆண்களும், இரண்டு பெண்களுமாக நான்கு பிள்ளைகள் பிறந்தனர். 1850 ஆம் ஆண்டில் மசச்சூச்செட்சின் பிட்சுபீல்டில் உள்ள "அரோஹெட்" என்னும் பண்ணை வீட்டை வாங்கினர். இது இப்போது அருங்காட்சியகமாக உள்ளது. ஏர்மன் மெல்வில் தனது எழுத்து வேலைகளையும், பண்ணையையும் கவனித்துக்கொண்டு இங்கே 13 ஆண்டுகள் வாழ்ந்தார். இங்கே வாழ்ந்த காலத்தில், அருகில் இருந்த லெனொக்சு என்னும் இடத்தில் வாழ்ந்த எழுத்தாளரான நத்தானியேல் ஹோதோர்ன் என்பவரின் நட்பையும் பெற்றார். இக்காலத்தில் ஏர்மன் எழுதிய "மொபி-டிக்" என்னும் புதினத்தை ஏர்மன் சொல்ல நத்தானியேலே எழுதினார். எனினும் சில நாட்களில் ஏர்மன் "பியரே" என்னும் புதினத்தை எழுதிக்கொண்டிருந்தபோது, அவர்களது நட்பு இறங்குமுகமாக இருந்தது. ஏர்மன் எழுதிய "மொபி-டிக்", "பியரே" ஆகிய இரு புதினங்களும் மக்களிடமோ திறனாய்வாளரிடமோ போதிய வரவேற்பைப் பெறவில்லை.

மெல்வில் பல ஆண்டுகளைச் செலவிட்டு "கிளாரெல்" என்னும் 16,000 அடிகளைக் கொண்ட காவியம் ஒன்றை எழுதினார். இவரது தாயின் உடன்பிறந்தாரான பீட்டர் கான்சேவூர்ட் அளித்த கொடை மூலம் இந்தக் காவியம் 1867 ஆம் ஆண்டு வெளியிடப்பட்டது. ஆனாலும் இது படு மோசமாகத் தோல்வியைத் தழுவியது. விற்பனையாகாத இந்நூலின் படிகள் தீயிட்டுக் கொழுத்தப்பட்டன.

ஏர்மனது எழுத்துத் தொழில் இறங்குமுகமாகச் சென்று கொண்டிருந்தபோது, இவரது திருமண உறவும் சிக்கலான நிலையில் இருந்தது. இவரது மனைவி எலிசபெத்தின் உறவினர்கள் ஏர்மனை விட்டு விலகி விடுமாறு வற்புறுத்தி வந்தனர். ஆனாலும் எலிசபெத் இதற்கு இணங்கவில்லை. 1867ல், ஏர்மனின் மூத்த மகன் தவறுதலாகவோ என்னவோ தன்னைத்தானே சுட்டுக்கொண்டு இறந்தார். ஏர்மனைக் குடிப்பழக்கத்தில் இருந்து விடுவிக்கும் எலிசபெத்தின் முயற்சி ஓரளவு வெற்றி பெற்றது. அவரது வெறித்தனம் குறைந்ததுடன், மனநிலையும் சீராகி வந்தது. ஆனால், அவர்களது இரண்டாவது மகன் இசுட்டான்விக்சு, 1886 ஆம் ஆண்டு சான் பிரான்சிசுக்கோவில் இறந்தபோது ஏர்மனுக்கு மன அழுத்தங்கள் கூடின. அவரது மனைவியின் உறவினர்கள் பலர் இறந்தபோது ஏர்மனின் மனைவிக்குச் சொத்துக்கள் சில கிடைத்தன. அவற்றைத் திறமையாக நிர்வாகம் செய்து நல்ல வருமானம் பெற்றபோது ஏர்மன் மெல்வில் எழுதுவதில் இருந்து ஓய்வு பெற்றுக்கொண்டார்.

ஏர்மன் மெல்வில், 1891 ஆம் ஆண்டு செப்டெம்பர் 28 ஆம் தேதி, தனது 72 ஆவது வயதில், நியூயார்க்கில் உள்ள தனது இல்லத்தில் காலமானார்.


</doc>
<doc id="141018" url="https://ta.wikipedia.org/wiki?curid=141018" title="பிலாஸ்பூர் மாவட்டம் (இமாசலப் பிரதேசம்)">
பிலாஸ்பூர் மாவட்டம் (இமாசலப் பிரதேசம்)

பிலாஸ்பூர் இமாசலப் பிரதேச மாநிலத்தில் உள்ள ஒரு மாவட்டம் ஆகும். இம்மாவட்டத்தில் சத்லஜ் ஆற்றில் செயற்கையாக உருவாக்கப்பட்ட கோவிந்த சாகர் ஏரி உள்ளது. இந்த ஏரி பக்ரா நங்கல் அணைக்கட்டு திட்டத்திற்கு நீர்த்தேக்கமாக பயன்படுகிறது. இந்த ஏரியின் மேல் கன்ராவூரில் உள்ள சாலைப்பாலமானது இந்த வகையில் ஆசியாவிலேயே உயரமானது. இந்த மாவட்டத்தின் தலைமையகம் பிலாஸ்பூர் நகரில் அமைந்துள்ளது. இந்த மாவட்டத்தின் பரப்பளவு 1,167 கிமீ², மற்றும் மக்கட்தொகை 340,735 (2001 கணக்கெடுப்பின்படி). 2011 கணக்கெடுப்பின்படி இமாசலப் பிரதேச மாநிலத்தில் உள்ள 12 மாவட்டங்களில் இது மூன்றாவது அதிக மக்கட்தொகை கொண்ட மாவட்டம் ஆகும். 

இங்குள்ள நைனா தேவி கோயில் புகழ் பெற்றது.

2011 ஆம் ஆண்டு மக்கட்தொகை கணக்கெடுப்பின் படி பிலாஸ்பூர் மாவட்டத்தின் மொத்த மக்கட்தொகை 382,056. இது தோராயமாக மாலத்தீவு நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 562வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் பிலாஸ்பூர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 12.08%.பிலாஸ்பூர் மாவட்டத்தின் பாலின விகிதப்படி 1000 ஆண்களுக்கு 981 பெண்கள் உள்ளனர். மேலும் பிலாஸ்பூர் மாவட்ட மக்களின் கல்வியறிவு விகிதம் 85.67%.


</doc>
<doc id="141026" url="https://ta.wikipedia.org/wiki?curid=141026" title="இராமலிங்க அடிகள்">
இராமலிங்க அடிகள்

வள்ளலார் என்று அழைக்கப்படும் இராமலிங்க அடிகளார் (அக்டோபர் 5, 1823 – சனவரி 30, 1874) ஓர் ஆன்மீகவாதி ஆவார். இவர் சத்திய ஞான சபையை நிறுவியவர். "வாடிய பயிரைக் கண்டபோதெல்லாம், வாடினேன்" என்று பாடியவர் இவர். திருவருட்பிரகாச வள்ளலார் என்ற சிறப்பு பெயர் பெற்றவர். கடவுள் ஒருவரே என்ற கருத்தை வலியுறுத்தியவர்.

சாதி சமய வேறுபாட்டுக்கு எதிரான தமது நிலைப்பாடு காரணமாக, சமுதாயத்தின் பழைமைப் பற்றால் பெரிதும் பாதிக்கப்பட்டவர். வள்ளலாருக்கு எதிராக வழக்குமன்றத்தில் வழக்கு தொடர்ந்தவர் ஆறுமுக நாவலர்.

இவர் கடலூர் மாவட்டம் சிதம்பரத்தில் இருந்து 10 மைல் தொலைவில் உள்ள மருதூரில் புரட்டாசி 19 (05.10.1823)இல் கருணீகர் குலத்தில் பிறந்தவர். பெற்றோர் இராமையாபிள்ளை, சின்னம்மையார். இவரோடு சபாபதி, பரசுராமன், உண்ணாமுலை, சுந்தராம்பாள் ஆகிய நால்வரும் உடன்பிறந்தவர்கள். இராமலிங்கர் பிறந்த ஆறாம் மாதத்திலேயே தந்தையை இழந்தார். தாயார் குழந்தைகளோடு பொன்னேரி சென்று வாழ்ந்தார். பின்னர் சென்னையில் ஏழுகிணறு பகுதி 39, வீராசாமி பிள்ளை தெருவில் உள்ள வீட்டில் குடியேறினார். அண்ணன் சபாபதி சமயச் சொற்பொழிவு செய்து வந்தார்.

இராமலிங்க அடிகள் 23–5–1867 அன்று வடலூர் மக்களிடம் இருந்து 80 காணி நிலம் பெற்று தருமசாலையை தொடங்கினார். இந்த தருமசாலைக்கு வந்தவர்களுக்கு 3 வேளையும் உணவு வழங்கப்பட்டது. தற்போது தருமசாலைக்கான உணவுப்பொருட்களை தமிழக அரசு குறைந்த விலைக்கு வழங்கி வருகிறது என்பது பாராட்டுக்கு உரியதாகும். மக்களின் மிகுந்த துயரங்களுள் ஒன்றான பசியைப் போக்கிட வள்ளலார் வழி வகுத்தார். இன்றளவும் வள்ளலார் பெயரால் லட்சக்கணக்கான மக்களுக்குப் பசியாற்றப்படுகிறது. வடலூரில் தலைமை இடம் இருந்தாலும், உலகமெங்கும் அவரது கொள்கையைப் பின்பற்றுகின்றவர்கள் பசியாற்றுகிறார்கள்.


எல்லா மதங்களிலும் உள்ள உண்மை ஒன்றே என்பதை குறிக்கும் வண்ணம் இவர் தோற்றுவித்த மார்கத்திற்கு சர்வ சமய சமரச சுத்த சன்மார்க்கம் என்று பெயரிட்டார். உண்மையான ஞானி என்பதால் சாதிய பாகுபாடுகளை சாடினார் அதனால் உயர் சாதி இந்துக்களின் எதிர்ப்பை சம்பாதித்தார், இருப்பினும் தொடர்ந்து தன் வழியே பயணப்பட்டார்.

தன் வாழ்வின் பெரும்பகுதியைச் சென்னையில் கழித்த இவர், நவீன சமுதாயங்களின் பிரச்சினைகளை உணர்ந்திருந்தார். அனைத்துச் சமய நல்லிணக்கத்திற்காக சன்மார்க்க சங்கத்தை நிறுவினார். அறிவுநெறி விளங்க சிதம்பரம் அருகே உள்ள வடலூரில் சத்திய ஞானசபையை அமைத்தார். இத்தகு உயரிய நோக்கங்களுக்காக தன் வாழ்நாளை அர்ப்பணித்துப் பணியாற்றினார். 1867ஆம் ஆண்டில் மக்களின் பசித்துயர் போக்க சத்திய தரும சாலையையும் நிறுவினார். அவர் வாழ்ந்த காலத்தில் அவருடைய சிந்தனைகள் மிகவும் முற்போக்குடையதாகக் கருதப்பட்டாலும், தற்பொழுது உலகெங்கும் அவருடைய சிந்தனைகளுக்கு ஒத்த கொள்கைகள் புரிந்துகொள்ளப்பட்டு பின்பற்றப்படுகின்றன.


அதாவது எந்த சமயத்தின் நிலைப்பாட்டையும், எல்லா மத நெறிகளையும் சம்மதம் ஆக்கிக் கொள்கிறேன் என்கிறார்.

=வளரும் பிள்ளைகளுக்கு வள்ளலார் வழங்கிய அறிவுரைகள்=



இவர் பாடிய ஆறாயிரம் பாடல்களின் திரட்டு, திருவருட்பா என்று அழைக்கப்படுகிறது. இது ஆறு திருமுறைகளாக பகுக்கப்பட்டு உள்ளது. திருவருட்பா, முதலில் இராமலிங்கஅடிகளின் தலைமைச் சீடர் தொழுவூர் வேலாயுதனாரால் நான்கு திருமுறைகளாக வெளியிடப்பட்டன. பின்னர் ஐந்தாம், ஆறாம் திருமுறைகள் வெளியிடப்பட்டன. முன்னாள் தமிழக அறநிலையத்துறை ஆணையாளர் பாலகிருஷ்ணன், இராமலிங்கரின் உரைநடை, கடிதங்கள் முதலியவற்றைத் தனி நூலாகத் தொகுத்து வெளியிட்டார். பின்னர் ஊரன் அடிகளும் காலமுறைப் பதிப்பு வெளியிட்டுள்ளார்.

<poem>
நால்வருணம் ஆசிரமம் ஆசாரம் முதலா
நவின்றகலைச் சரிதம் எலாம் பிள்ளைவிளை யாட்டே
மேல்வருணம் தோல்வருணம் கண்டறிவார்
இலைநீ விழித்திதுப்பார் என்றெனக்கு விளம்பியசற் குருவே
</poem>

வள்ளலார் எழுதிய திருவருட்பாவுக்கு எதிராக பல கண்டன நூல்கள் வெளிவந்தன. வள்ளலார் மேற்கொண்ட சமய சீர்திருத்தத்தால் அவரை அன்றைய சைவவாதிகள் ஏற்கவில்லை. இதன் தொடர்ச்சியாக வள்ளலார் எழுத்துக்களையும் புறம் தள்ளினர். எதிர்ப்பு தெரிவித்து கண்டனம் செய்தனர். வள்ளலார் முன் வைத்த மாற்றுப் பண்பாட்டையும் மறுத்தனர். 1868 இல் சண்முகம் பிள்ளை என்பவரால் திருவருட்பா தூஷண பரிகாரம் என்னும் நூலின் வழி இவ்விவாதம் தொடங்க ஆரம்பித்தது. 1869 இல் போலியருட்பா மறுப்பு என்ற நூல் எழுதப்பட்டது; இது அருட்பா அல்ல, போலி அருட்பா என்று பல காரணங்களைக் கூறி இந்நூல் மறுத்தது. இதற்கு எதிராக 12 கண்டன நூல்கள் வெளிவந்தன.

1904 இல் நா. கதிரைவேற்பிள்ளை வள்ளலாருக்கு எதிராக இராமலிங்கம் பிள்ளை பாடல் ஆபாச தர்ப்பணம் அல்லது மருட்பா மறுப்பு என்ற நூலை எழுதி வெளியிட்டார். இந்நூலுக்கு மறுப்பாக ம.தி. பானுகவி என்பவர், 1905 இல் இராமலிங்கம் பிள்ளை பாடல் ஆபாச தர்ப்பண கண்டன நியாய வச்சிர குடாரம் என்ற நூலை எழுதி வெளியிட்டார். சைவ சமயத்தில் சீர்திருத்தம் செய்த வள்ளலாரை பழைமை வாதிகள் ஏற்றுக் கொள்ள மறுத்த நிகழ்வுகளாகவே இக்கண்டன நூல் போக்குகளைப் பார்க்கலாம்.

இந்திய அரசு இவரது சேவையை கருத்தில் கொண்டு 2007 ஆகஸ்ட் 17ல் அஞ்சல்தலை வெளியிட்டு சிறப்பித்தது.



</doc>
<doc id="141029" url="https://ta.wikipedia.org/wiki?curid=141029" title="வாய்ப்பாட்டு">
வாய்ப்பாட்டு

இசைக்கருவியில் நேரடியாக பாடலைப் பாடாமல், 'வாயால் பாடி' நடத்தப்படும் கருநாடக இசை நிகழ்ச்சியே வாய்ப்பாட்டு என்றழைக்கப்படும். அதாவது பாடகரை முதன்மையாகக்கொண்டு நடத்தப்படும் கருநாடக இசை நிகழ்ச்சிக்கு வாய்ப்பாட்டு எனப்பெயர். இந்த இசை நிகழ்ச்சியில், இசைக்கருவிகள் பக்க வாத்தியமாக உபயோகப்படுத்தப்படும். வாத்திய தனி இசையை வேறுபடுத்திக்காட்டும் விதமாக இச்சொல் பயன்பாட்டில் உள்ளது.

வாய்ப்பாட்டினை ஆங்கிலத்தில் சொல்லும்போது ' vocal ' என நடைமுறையில் அழைக்கிறார்கள். Vocal என்பது மனிதக்குரல் (human voice) என பொதுவாக அறியப்படுவதாகும். அதாவது பாடகர் தனது குரலை, இசையை உருவாக்கும் ஒரு கருவியாகப் பயன்படுத்துகிறார் என புரிந்துகொள்ளப்படுகிறது.

பாடுதல்


</doc>
<doc id="141030" url="https://ta.wikipedia.org/wiki?curid=141030" title="மொசில்லாவிக்கி">
மொசில்லாவிக்கி

மொசில்லாவிக்கி (ஆங்கிலம்: "MozillaWiki") என்பது மொசில்லா நிறுவனம் பற்றிய விக்கி இணையத்தளம் ஆகும். இது மொசில்லா நிறுவனத்தால் நடாத்தப்படுகின்றது. இந்த இணையத்தளத்தில் புகுபதிகை செய்த பயனர்கள் கட்டுரை எழுத முடியும். இந்தத் தளமானது விக்கிப்பீடியாவை இயக்கும் மென்பொருளான மீடியாவிக்கி மென்பொருள் மூலமூம் எசு. எம். டபிள்யூ. மூலமும் இயக்கப்படுகின்றது.


</doc>
<doc id="141031" url="https://ta.wikipedia.org/wiki?curid=141031" title="நகரா (இசைக்கருவி)">
நகரா (இசைக்கருவி)

நகரா என்பது ஒரு தோல் இசைக்கருவியாகும். மிகப்பெரிய வடிவம் கொண்ட இந்த இசைக்கருவி பெரும்பாலும் கோவில்களில் நுழைவாயில் அருகே இடம்பெற்றிருக்கும். 

நித்ய பூசை நடைபெறும் காலங்கள், சிறப்பு அபிசேக ஆராதனைகள், பண்டிகைகள், கோவில் விழாக்கள், சாமி அல்லது அம்மன் ஊர்வலம் போன்ற முக்கிய நிகழ்வுகளின்போது நகரா என்ற இந்த இசைக்கருவி இசைக்கப்படுகிறது. பெரும்பாலும் கோவில் ஊழியர்களே இக்கருவியினை இசைக்கிறார்கள். மதுரை மீனாட்சி சுந்தரேஸ்வரர் கோவில் போன்ற பெருங்கோவில்களில் காளை மாடு அல்லது யானையின் முதுகில் பொருத்தப்பட்டு தேரோட்டம் போன்ற நிகழ்வுகளில் இசைக்கப்படுகிறது. 
இதன் அடிப்பாகம் தாமிரம் (செம்பு) அல்லது பித்தளை போன்ற உலோகங்களில் செய்யப்பட்டு ஒரு பெரிய அரைவட்டச் சட்டி வடிவில் தோற்றமளிக்கும். மேல் பாகத்தைத் தோல் கொண்டு இழுத்துக் கட்டியிருப்பார்கள். மேலும் தோல் தளர்வுறாமல் இருக்க ஒரு இரும்பு சட்டத்தால் இறுக்கப்பட்டிருக்கும். கோவில் ஊழியர்கள் வளைந்த குச்சிகளைப் பயன்படுத்தி அடித்து இசைப்பார்கள். இதன் பயன் கோவில்களில் நடைபெறும் நிகழ்வுகளை தொலை தூரத்தில் இருக்கும் மக்களுக்கு நகரா இசைப்பதன் மூலம் அறிவிப்பது ஆகும்.


</doc>
<doc id="141046" url="https://ta.wikipedia.org/wiki?curid=141046" title="பஞ்சமுக வாத்தியம் (இசைக்கருவி)">
பஞ்சமுக வாத்தியம் (இசைக்கருவி)

பஞ்சமுக வாத்தியம் எனும் ஐம்முக முழவம் வடிவத்தில் மிகவும் பெரிய தோலிசைக்கருவி ஆகும். குடமுழா, குடபஞ்சமுகி என்று இதற்கு பல பெயர்கள் உண்டு. தமிழ்நாட்டில் சில பெருங்கோவில்களில் மட்டும் இந்த இசைக்கருவி இசைக்கப்படுகிறது. திருவாரூர், திருத்துறைப்பூண்டி ஆகிய தலங்களில் இன்றும் பஞ்சமுக வாத்தியம் வாசிக்கப்படுகிறது. 

குடபஞ்சமுகி எனும் பஞ்சமுகவாத்தியம் கி.பி. 12 ஆம் நூற்றாண்டில் சோழர் காலத்தில் சோழ மண்டலத்தில் மட்டுமே தோன்றிய தாளக் கருவி. இதனை யாமளதந்திரம் போற்றும் பாரசைவர்களே இயக்குவர். முட்டுக்காரர் எனும் இம்மரபினர் சிவபெருமானின் நிருத்தத்திற்காகவே இதனை இசைப்பர். இக்கருவியின் ஐந்து முகங்களையும் சதாசிவனுடைய ஐந்து முகங்களாகப் போற்றுவர். சோழர்கள் காலத்தில் இருந்த இந்த தாளக்கருவி இன்று அருகி மறைந்து விட்டது. திருவாரூரில் காமிகாகம பூஜைகளுக்கும், விழாக்களுக்கும் இசைக்கப்பட்டு வருகிறது. 

இது பெரும்பாலும் கோவில்களில் இடம் பெற்றிருக்கும் நித்ய பூசை நடைபெறும் காலங்கள், சிறப்பு அபிசேக ஆராதனைகள், பண்டிகைகள், கோவில் விழாக்கள் போன்ற முக்கிய நிகழ்வுகள் இடம்பெறும் போது பஞ்சமுக வாத்தியம் என்ற இந்த இசைக்கருவி இசைக்கப்படுகிறது. 

திருவாரூர் கோவிலில் உள்ள பஞ்சமுக வாத்தியம் மிகவும் சிறப்பு வாய்ந்தது. இதன் அமைப்பு: ஒரு முகம் பாம்பு சுற்றியது போல் உள்ளது. மற்றொன்று ஸ்வஸதிக போன்ற வடிவில் அமைந்துள்ளது. வேறொரு முகம் தாமரைப்பூ வடிவிலுள்ளது. பிரிதொன்று எவ்வித அடையாளமின்றி உள்ளது. நடுவில் உள்ள ஐந்தாவது முகம் பெரியதாக இருக்கிறது. பஞ்ச முகங்கள் மான் தோலால் கட்டப்பட்டுள்ளன. இந்த இசைக்கருவியில் ஒவ்வொரு முகத்திலும் தனித்தனியாக அடிக்கப்படும்போது ஏழு முறையும் ஐந்திலும் சேர்ந்து அடிக்கும் போது முகத்திற்கு ஒன்றாக ஐந்து முறையும் அடிக்கப்படும்.

இது போன்ற தோல் இசைக்கருவியினை வாசிக்க பயிற்சி தேவைப்படுகிறது. இசை நுணுக்கங்களும் உண்டு. பெரும்பாலும் தேர்ச்சிபெற்ற கோவில் ஊழியர்களே இக்கருவியினை இசைக்கிறார்கள்.
ஐந்து முகங்கள் கொண்ட அடிப்பக்கம் செம்பு (தாமிரம்) அல்லது வெண்கலத்தால் உருவாக்கப்பட்டிருக்கும். மேற்பாகம் தோல் பயன்படுத்தி இழுத்துக் கட்டப்பட்டிருக்கும். பஞ்சமுக வாத்தியம் சக்கரம் இணைக்கப்பட்டு இரும்புச் சட்டங்களினுள் அமைக்கப்பட்டிருக்கும். இடம் விட்டு இடம் நகர்த்திச் செல்ல ஏதுவாக இது போன்ற ஏற்பாடுகள் செய்யப்பட்டுள்ளது. இதன் பயன்பாடு மிகவும் அருகி வருகிறது. 

கோவை தமிழ் செம்மொழி மாநாட்டில் நடைபெற்ற கண்காட்சியில் 700 - 800 ஆண்டுகள் பழைமையான சில இசைக்கருவிகள் காட்சிப்படுத்தப்பட்டன. அவற்றில் ஒன்று முற்றிலும் செம்பால் உருவாக்கப்பட்டுள்ள ஒன்றரை டன் எடை உள்ள பஞ்சமுக வாத்தியம். 

கிராமிய இசையை மீட்க ஒரு சி.டி


</doc>
<doc id="141080" url="https://ta.wikipedia.org/wiki?curid=141080" title="கா. ந. அண்ணாதுரையின் படைப்புகள்">
கா. ந. அண்ணாதுரையின் படைப்புகள்

கா. ந. அண்ணாதுரை தனது கருத்துகளை கவிதை, நாடகம், கதை, கடிதம், சொற்பொழிவு,கட்டுரை, உரையாடல், வானொலி உரை, திரைப்படம் எனப் பல்வேறு வடிவங்களில் தொடர்ந்து வெளியிட்டுவந்தார். அவற்றுள் பற்பல எழுத்துவடிவம் பெற்றன; அவற்றுள் பல நூல் வடிவம் பெற்றன. மேலும் பல நூல் வடிவம் பெறாமல் இருக்கின்றன. அவர் குடியரசு, விடுதலை, திராவிடநாடு, மாலைமணி, நம்நாடு, காஞ்சி, Home Land என தான் நேரடியாகப் பொறுப்புவகித்த இதழ்களில் மட்டுமன்றி மன்றம், முரசொலி, தென்றல் என திராவிட இயக்கத்தின் பிற தலைவர்கள் வெளியிட்ட இதழ்களிலும் தனது படைப்புகளை வெளியிட்டிருகிறார்.




</doc>
<doc id="141120" url="https://ta.wikipedia.org/wiki?curid=141120" title="எறியுளி">
எறியுளி

எறியுளி என்பது பெரும்பாலும் திமிங்கிலம், சுறா போன்ற பெரிய வகை மீன்களைப் பிடிக்கப் பயன்படும் ஈட்டி போன்ற எறியக்கூடிய ஆயுதம். இதனோடு வலுவான கயிறு பிணைக்கப்படிருக்கும். 

சங்கக் காலத்தில் தமிழர்கள் இரவில் கடலில் சென்று திமிங்கிலத்தை வேட்டையாடும்பொழுது எறியுளியைப் பயன்படுத்தினார்கள் என்று பல இடங்களில் கூறப்பட்டுள்ளது. எடுத்துக்காட்டாக, 

"குறியிறைக் குரம்பைக் கொலைவெம் பரதவர்"
<br>"எறியுளி பொருத ஏமுறு பெருமீன்"
<br>"புண்ணுமிழ் குருதி புலவுக்கடல் மறுப்பட"
<br>"விசும்பணி வில்லிற் போகிப் பசும்பிசிர்த்" 
<br>"திரைபயில் அழுவம் உழக்கி உரனழிந்து"
<br>"நிரைதிமில் மருங்கில் படர்தருந் துறைவன்"..
<br> (அகநாநூறு 210)

சங்கக்காலத் தமிழ் நூல்களில் கூறப்படுவது மட்டும் அல்லாமல், இவ்வகையான ஆயுதங்களின் பயன்பாடு பல தொல்குடிகளிடம் இருந்துள்ளது பிரான்சின் தெற்கே உள்ள காசுக்கே குகை என்னும் இடத்தில் 16,000 ஆண்டுப் பழமையான ஒவியங்களில் எறியுளி போன்ற ஆயுதத்தைப் பயன்படுத்தி சீல் (seal) என்னும் கடல்வாழ் உயிரினத்தைக் கொன்ற காட்சிகள் காட்டப்பட்டுள்ளன. 

விவிலியத்தில், எறியுளியின் பயன்பாடு பற்றிய குறிப்பு உள்ளது, ஆனால் விரிவாக விளக்கப்படவில்லை.

கிரேக்க வரலாற்று ஆசிரியர் பாலிபியுசு (Polybius) (~ கி.மு 203-120), அவர் எழுதிய வரலாற்று நூலில் ("The Histories (Polybius)") வாள்மீன் (swordfish) என்னும் மீனை எறியுளியால் வேட்டை ஆடியதைப் பற்றி விளக்கியுள்ளார். . அரப்பாவில் வாழ்ந்தவர்கள் செப்பு மாழையால் செய்த எறியுளியைப் பயன்படுத்தியது பற்றியும், அந்தமான் நிக்கோபார் மக்கள் மீன் பிடிக்கப் பயன்படுத்தியதைப் பற்றியும் அறிந்துள்ளார்கள்..




</doc>
<doc id="141145" url="https://ta.wikipedia.org/wiki?curid=141145" title="ஒரு புள்ளியிலிருந்து ஒரு கோட்டின் தூரம்">
ஒரு புள்ளியிலிருந்து ஒரு கோட்டின் தூரம்

கணிதத்தில் ஒரு புள்ளியிலிருந்து ஒரு கோட்டின் தூரம் ("distance from a point to a line") என்பது ஒரு புள்ளிக்கும் ஒரு கோட்டிற்கும் இடைப்பட்ட மிகச்சிறிய தூரத்தைக் குறிக்கும். அப்புள்ளிக்குக் கோட்டிலிருந்து அமையும் செங்குத்துக் கோட்டின் போக்கில் தான் இரண்டிற்கும் இடையிலான மிகச்சிறிய தூரம் அமையும்.

கார்ட்டீசியன் ஆய முறைமையில் ஒரு புள்ளியிலிருந்து ஒரு நேர்கோட்டிற்குள்ள தூரம் காணல்:

ஒரு தளத்தில் அமையும் நேர்கோட்டின் சமன்பாடு:

("x","y") என்ற புள்ளியிலிருந்து இக்கோட்டின் தூரம் காணும் வாய்ப்பாடு:

தரப்பட்ட கோடு: ax + by + c = 0, 

தரப்பட்ட புள்ளி: (m,n) 

இப்புள்ளியிலிருந்து ax + by + c = 0 -க்கு வரையப்படும் செங்குத்துக் கோடும் ax + by + c = 0 -ம் வெட்டும் புள்ளி (x,y) என்க.

இச்செங்குத்துகோட்டின் சாய்வு:

மேலும்,

(1) மற்றும் (2) -ஐக் கூட்ட:

(m,n) மற்றும் (x,y) புள்ளிகளுக்கு இடையேயுள்ள தூரம்:

தரப்பட்ட புள்ளி: S(m,n) 

தரப்பட்ட கோடு: ax+by+c=0. 

S-லிருந்து இக்கோட்டிற்கு வரையப்படும் செங்குத்துக் கோடு இக்கோட்டைச் சந்திக்கும் புள்ளி G(x,y).

S -லிருந்து ax+by+c=0 -க்கு இணையாக ஒரு கோடு வரைந்து கொள்க. இந்த இணைகோட்டின் சமன்பாடு ax+by+d=0

y அச்சுக்கு இணையாகவும், G மற்றும் இணைகோட்டின் மீது அமையும் ஏதேனும் ஒரு புள்ளி F -ஐயும் இணைக்கும் கோட்டுத்துண்டின் நீளம்:

முக்கோணம் SGF ஒரு செங்கோண முக்கோணம். அதன் பக்கங்களின் விகிதம் a : b :formula_14 ஆக இருக்கும்.

இச்செங்கோண முக்கோணத்தின் செம்பக்கம் GF -ன் நீளம்: 

இதனை b-ன் தனிமதிப்பால் பெருக்கி formula_16 -ஆல் வகுக்க பக்கம் SG-ன் மதிப்பு கிடைக்கிறது. 

கோட்டின் சமன்பாட்டைத் திசையன்கள் மூலமாக எடுத்துக் கொண்டால்:

இங்கு ஒரு அலகு திசையன்.

ஏதாவது ஒரு புள்ளி -லிருந்து இக்கோட்டிற்குள்ள தூரம் காணும் வாய்ப்பாடு:

இவ்வாய்ப்பாடு இரண்டிற்கும் மேற்பட்ட பரிமாணங்களுக்கும் பொருந்தும்.

அதாவது formula_23
என்பது கோட்டின் மீதான formula_20 -ன் வீழல் திசையனைக் குறிக்கிறது.

இக்கோட்டிற்கு செங்குத்துத் திசையில் formula_20 -ன் கூறு: 

எனவே இத்திசையனின் அளவே -லிருந்து தரப்பட்ட கோட்டின் துரமாகும்.


</doc>
<doc id="141150" url="https://ta.wikipedia.org/wiki?curid=141150" title="டையசோ-நாஃப்த்தோ-குயினோன்">
டையசோ-நாஃப்த்தோ-குயினோன்

டையசோ-நாஃப்த்தோ-குயினோன் (Diazonaphthoquinone) சுருக்கமாக டிஎன்கியூ (DNQ) என்பது நாஃப்த்தோ-குயினோனின் வழிவந்த டையசோ வகை சேர்மம். டையசோ-நாஃப்த்தோ-குயினோன் ஒளியின் தாக்கத்தால் இவுல்ஃபு மாற்றியமைப்பு (Wolff rearrangement) என்னும் நிகழ்ச்சி நடந்து கீட்டோன் ஆக மாற்றப்படுகின்றது. இச்சேர்மம் குறைக்கடத்தி நுண்கருவி நுட்பவியலில் ஒளியுணரிப்படலங்களைப் பயன்படுத்தி நுண்ணிய அமைப்புகளை உருவாக்குவதில் பெரிதும் பயன்படுத்தப் படுகின்றது.

டையசோ-நாஃப்த்தோ-குயினோன் சல்ஃபானிக்காடி எசுத்தர்கள், குறைக்கடத்தி நுண்கருவி நுட்பவியலில் ஒளியுணர்மாறிகளில் (photoresist) பயன்படுத்தப் படுகின்றது இப்பயன்பாட்டில் டிஎன்கியூ(DNQ)-க்கள் நோவாலாக் (Novolac) இரெசினோடு (resin) சேர்த்துப் பயன்படுத்தப் படுகின்றது. இவற்றில் டிஎன்கியூ பொருள் கரையாமைத் தன்மையைத் தருகின்றது. குறைக்கடத்திக் கருவிகள் செய்யும்பொழுது, ஒளியூடுருவக்கூடிய பகுதிகளும், ஊடுருவாத பகுதிகளும் அமைந்த மறைப்பிகள் (masks) பயன்படுத்தப்படும். ஒளியூடுருவிச் சென்று இந்த ஒளியுணர்மாறிப் படலத்தின் மீது ஒளிபட்டால் டிஎன்கியூ பொருள் கீட்டோனாக மாறி கரைப்பானில் கரையும் தன்மையைப் பெறுகின்றது. எங்கு ஒளி படவில்லையோ அங்கு டிஎன்கியூ கரையாமைப் பண்பைத் தருகின்றது. எனவே ஒளியுணர்மாறியைக் கரையச்செய்யும் சிறப்பு நீர்மத்தில் இட்டால், படலத்தில் ஒளிபட்ட இடங்கள் ஒளியுணர்மாறி கரைந்தும், ஒளிபடா இடங்களில் கரையாமலும் நின்று இருப்பதால் அடுத்துவரும் செயற்பாடுகளில் கரைந்த இடத்தை வேதிப்பொருளால் தாக்கி வினையுறச் செய்ய இயலும். . 


</doc>
<doc id="141152" url="https://ta.wikipedia.org/wiki?curid=141152" title="கர்நாடகப் போர்கள்">
கர்நாடகப் போர்கள்

கர்நாடகப் போர்கள் ("Carnatic Wars") என்பன 18ம் நூற்றாண்டில் தென்னிந்தியாவில் நடைபெற்ற மூன்று போர்களாகும். இந்திய ஆட்சியாளர்களின் போர்களில் பிரித்தானிய மற்றும் பிரெஞ்சு கிழக்கிந்திய நிறுவனங்கள் தலையிட்டு மோதிக் கொண்டன. இப்போர்களின் முடிவில் பிரித்தானிய கிழக்கிந்திய நிறுவனம் தென்னிந்தியாவில் பலம் பொருந்தி ஆதிக்க சக்தியாக உருப்பெற்றது. கர்நாடகம் என்பது தற்கால இந்தியாவின் ஆந்திரப் பிரதேசம், தமிழ்நாடு ஆகிய மாநிலங்களின் பகுதிகளைக் குறிக்கின்றது.

முதலாம் கர்நாடகப் போர் 1746–1748 காலகட்டத்தில் நடைபெற்றது. ஆற்காடு நவாப், ஐதராபாத் நிசாம் போன்ற இந்திய ஆட்சியாளர்களிடையே ஏற்பட்ட மோதல்களில் பிரித்தானிய மற்றும் பிரெஞ்சு கிழக்கிந்திய நிறுவனங்கள் தலையிட்டு வந்தன. முகலாயப் பேரரசு வலுவிழந்த பின்னர் கர்நாடகப் பகுதி டெல்லி ஆட்சியாளர்களின் கட்டுப்பாட்டிலிருந்து விலகி சுதந்திரமாகச் செயல்படத் தொடங்கியது. பெயரளவில் ஐதராபாத் நிசாம் இப்பகுதியை ஆண்டு வந்தார். ஆனால் உண்மையில் நவாப் தோஸ்த் அலியின் கட்டுப்பாட்டில் கர்நாடகப் பகுதிகள் இருந்தன. அவரது மரணத்துக்குப்பின் யார் இப்பகுதியை ஆள்வது என்பது குறித்த பலப்பரீட்சை உருவானது. நிசாமின் மருமகன் சந்தா சாகிபும் ஆற்காடு நவாப் அன்வாருதீன் முகமது கானும் கருநாடக நவாப் ஆக முயன்றனர். இருவருக்குமிடையே மூண்ட போரில் சந்தா சாகிப்புக்கு ஆதரவாக பிரெஞ்சு கிழக்கிந்திய கம்பனியும், ஆற்காடு நவாப்புக்கு ஆதரவாக பிரித்தானிய கிழக்கிந்திய கம்பனியும் களமிறங்கின. 1748 இல் ஐரோப்பாவில் மூண்ட ஆஸ்திரிய வாரிசுரிமைப் போரின் பகுதியாக தென்னிந்தியாவிலும் இரு ஐரோப்பிய நிறுவனங்களும் மோதின. ஆளுனர் டூப்ளேயின் பிரெஞ்சுப் படைகள் 1746 இல் சென்னையை பிரித்தானியரிடமிருந்து கைப்பற்றின. அடுத்து நடைபெற்ற அடையார் சண்டையில் ஆற்காடு நவாபின் படைகளைத் தோற்கடித்தன. 1748இல் ஐக்ஸ் லா ஷப்பேல் ஒப்பந்த்தின் மூலம் ஐரோப்பாவில் போர் முடிவுக்கு வந்ததை அடுத்து, தென்னிந்தியாவிலும் அமைதி திரும்பியது. 

இரண்டாம் கர்நாடகப் போர் 1749-54 காலகட்டத்தில் நடைபெற்றது. இரு வாரிசுரிமைச் சச்சரவுகள் இதற்குக் காரணமாக அமைந்தன. 1748 இல் ஐதராபாத் நிசாம் நிசாம்-உல்-முல்க் இறந்தார். அவரது மகன் நசீர் ஜங்கும் பேரன் முசாஃபர் ஜங்கும் அடுத்த நிசாமாகப் போட்டியிட்டனர். அதே வேளை சந்தா சாகிப் ஆற்காடு நவாபாக முயன்றார். முசாஃபர் ஜங்கும் சந்தா சாகிப்பும் பிரெஞ்சு ஆதரவைப் பெற்றிருந்தனர். நசீர் ஜங்கும் ஆற்காடு நவாப் அன்வாருதீனும் பிரித்தானிய ஆதரவைப் பெற்றிருந்தனர். போரின் தொடக்கத்தில் பிரெஞ்சு தரப்புக்குத் தொடர் வெற்றிகள் கிட்டின. அன்வாருதீன் 1749 இல் கொல்லப்பட்டார். சந்தா சாகிபும் முசாஃபர் ஜங்கும் முறையே கர்நாடக நவாபாகவும் ஆற்காடு நவாபாகவும் பதவியேற்றனர். ஆனால் 1751 இல் ராபர்ட் கிளைவ் தலைமையிலான பிரித்தானியப் படைகள் ஆற்காட்டைக் கைப்பற்றின. 1754 இல் கையெழுத்தான பாண்டிச்சேரி ஒப்பந்தத்தின் மூலம் அமைதி திரும்பியது. முகமது அலி கான் வாலாஜா ஆற்காடு நவாபானார். இப்போரின் பலனாக பிரெஞ்சு தரப்பு பலவீனமடைந்து பிரித்தானிய கிழக்கிந்திய நிறுவனத்தின் நிலை பலப்பட்டது.

1758 இல் மூன்றாவது ஆங்கில மைசூர் போர் மூண்டது. இது ஐரோப்பாவில் நடைபெற்ற ஏழாண்டுப் போரின் ஒரு பகுதியாக இரு தரப்பினராலும் கருதப்பட்டது. தென்னிந்தியாவில் பிரித்தானிய ஆதிக்கத்தை முறியடிக்க பிரெஞ்சுப் பிரபு லால்லி இந்தியாவுக்கு அனுப்பப்பட்டார். புனித டேவிட் கோட்டையை பிரித்தானியரிடமிருந்து கைப்பற்றிய பின்னர் சென்னையை முற்றுகையிட்டார். ஆனால் அதனைக் கைப்பற்றத் தவறிவிட்டார். 1760 இல் பிரித்தானியப் படைகள் வந்தவாசிச் சண்டையில் வெற்றி பெற்றன. காரைக்காலைக் கைப்பற்றின. 1761 இல் பாண்டிச்சேரியும், செஞ்சிக் கோட்டையும் பிரித்தானியரிடம் வீழ்ந்தன. 1763 இல் கையெழுத்தான பாரிசு ஒப்பந்தம், ஏழாண்டுப் போரையும் மூன்றாம் கர்நாடகப் போரையும் முடிவுக்குக் கொண்டு வந்தது. பிரெஞ்சு நிறுவனம் தனது ஆளுகைக்குட்பட்ட பகுதிகளில் பெரும்பாலானவற்றை இழந்தது. 

இவ்வாறு மூன்று கர்நாடகப் போர்களின் முடிவில் பிரித்தானியக் கிழக்கிந்திய நிறுவனம் தென்னிந்தியாவில் பலம் பொருந்திய சக்தியாக உருப்பெற்றது.

மைசூர் இராச்சியத்திற்கு எதிராக பிரித்தானிய கிழக்கிந்திய நிறுவனம் மற்றும் ஐதராபாத் இராச்சியம் கொண்ட பிணக்குகளால், 1798 – 4 மே 1799 முடிய இப்போர் நடைபெற்றது.இப்போர் ஆங்கிலேய-மைசூர்ப் போர்களில் நான்காவதும், இறுதியானதும் ஆகும். 

நான்காம் மைசூர் போரின் முடிவில் பிரித்தானிய கிழக்கிந்தியக் கம்பெனிப் படையினர் மைசூர் இராச்சியத்தைக் கைப்பற்றினர். இப்போரில் திப்பு சுல்தான் கொல்லப்பட்டார். திப்பு சுல்தானின் இளைய மகன் பதே அலி நாடு கடத்தப்பட்டார்.
பிரித்தானியக் கம்பெனி ஆட்சியாளர்களால், மைசூர் இராச்சியம் மீண்டும் உடையார் அரச குலம் கீழ் கொண்டுவரப்பட்டது. 

போரின் முடிவில் மைசூர் இராச்சியத்தின் பழைய பகுதிகளான கோயம்புத்தூர் மாவட்டம், வடகன்னட மாவட்டம் மற்றும் தெற்கு கன்னடம் மாவட்டம் ஆகிய பகுதிகள் ஆங்கிலேயர்கள் சென்னை மாகாணத்துடன் இணைத்துக் கொண்டனர். ஐதராபாத் நிசாம் மற்றும் பேஷ்வாக்கள், திப்பு சுல்தானிடம் தாங்கள் இழந்த பகுதிகளை மீண்டும் தங்கள் இராச்சியத்துடன் இணைத்துக் கொண்டனர். 




</doc>
<doc id="141157" url="https://ta.wikipedia.org/wiki?curid=141157" title="இராமானுசரின் மூன்று திருமேனிகள்">
இராமானுசரின் மூன்று திருமேனிகள்

வைணவப் புரட்சித் துறவி இராமானுசரின் மூன்று திருமேனிகள் புகழ் பெற்றவை ஆகும். அவை:


இராமானுசர் (1017-1137) கி.பி. 1017 ஆம் ஆண்டு சித்திரை மாதம், வளர்பிறை பஞ்சமி திதி, திருவாதிரை நாளில், வியாழக்கிழமை (04-04-1017) அன்று ஸ்ரீபெரும்புதூரில் கேசவ சோமையாஜி, காந்திமதி தம்பதியருக்கு மகனாக அவதரித்தார். இராமனுசருக்கு யதிராசர் என்ற பெயருமுண்டு. "யதி" என்ற சொல் துறவி என்று பொருளுடையது. "ராசர்" எனில் அரசன் யதிராசர் எனில் துறவிகளில் தலைமைப் பண்புடையவர் என்பது பொருள். 
ஸ்ரீபெரும்புதூரில் அமைந்துள்ள ஆதிகேசவப் பெருமாள் கோவிலில் தாயாருக்கு யதிராசவல்லித் தாயார் என்ற பெயர் வைணவ மகானான இராமனுசரின் பெயரை ஒட்டி அமைந்துள்ளது வியப்பானது. விசிட்டாத்துவைதம் என்ற தத்துவ இயலை உலகம் முழுதும் பரப்பிய வைணவ புரட்சித் துறவி இவர். இவரை பாஷ்யக்காரர் என்றழைக்கிறார்கள். ஏனெனில் இவர் பிரம்ம சூத்திரத்திற்கு ஸ்ரீபாஷ்யம் என்ற ஓர் புகழ் பெற்ற உரையை இயற்றினார்.

இராமானுசர் வைணவத்தின் அருமை பெருமைகளை இந்தியத் துணைக்கண்டம் முழுவதும் சுற்றியலைந்து பரவச்செய்தார். மாற்று மதத்தாருடன் எதிர்வாதம் புரிந்து அவர்களை வைணவத்தில் வழிப்படுத்தினார். பல வைணவ மடங்களை நிறுவி பாதுகாத்தார். பல வைணவ ஆன்மீக பிடிப்புள்ள இல்லறத்தாரையும் மடத்தலைவர்களாக நியமித்தார். சாதி பேதம் பாராமல், வைணவம் சார்ந்த ஆண், பெண் ஆகிய இருபாலரையும் தமிழ் பாசுரங்களை ஓதவும், வைணவ மதச்சின்னங்களை அணியவும் வைணவத்தில் இடமளித்தார். பெருமாள் மேல் அன்பும், பக்தியும் கொண்டு, அவன் தாள் பற்றி பூரண சரணாகதி அடையும் அடியவர் அனைவரும் வைணவரே என்பதில் மிக்க நம்பிக்கை கொண்டவர் இராமானுசர்.

இராமானுசர் சோழ மன்னனின் கோபத்திலிருந்து தன்னைக் காத்துக் கொள்ள கர்நாடக மாநிலத்தில், மாண்டியா மாவட்டத்தில் அமைந்துள்ள மேல்கோட்டை என்றழைக்கப்படும் திருநாராயணபுரம் என்ற ஊரில் அமைந்த திருநாராயணன் கோவிலுக்குச் சென்று அங்கு 12 ஆண்டுகள் தங்கி கைங்கர்யங்கள் செய்தார். இது இராமனுசரின் அபிமான தலம் ஆகும். வடநாட்டில் ஒரு பத்ரிகாஸ்ரமம் இருப்பது போல் இத்தலம் தென் பத்ரிகாஸ்ரமம் என்றே அழைக்கப்படுகிறது.

ஸ்ரீரங்கத்தில் அரங்கன் கோவில் நிர்வாகத்தை நெறிப்படுத்திய பெருமை இராமனுசரையே சேரும். தினசரி கோவில் நடைமுறைகள் சீரானதும் வைஷ்ணவ மட நிர்வாகம் சிறப்புற்றதும் இவரால் தான். அவர் இயற்றிய பல நூல்களில் முக்கியமானவையாகக் கருதப்படுபவை:


இராமானுசர் தமது 120 ஆவது வயதில் (கி.பி. 1137), தாம் பிறந்த அதே பிங்கள வருடம் மாசி மாதம் வளர்பிறை தசமிதிதியில், திருவாதிரை நட்சத்திரத்தில், சனிக்கிழமை நண்பகலில், ஜீயர் மடத்தில் மரணம் (பகவத் சாயுஜ்யம்) அடைந்தார்.

தமர் உகந்த திருமேனி முதல் திருமேனி (இராமானுசர் சிலை) கர்னாடகா மாநிலத்தில், மாண்டியா மாவட்டத்தில் அமைந்துள்ள மேல்கோட்டை என்ற திருநாராயணபுரத்தில் நிறுவப்பட்டது. இவர் இங்கு 12 ஆண்டுகள் தங்கி கைங்கர்யங்கள் செய்தார். இது இராமனுசரின் அபிமான தலம் ஆகும். தாழ்த்தப்பட்டவர்களைக் (பஞ்சமர்களைக்) கோவிலுக்குள் அழைத்துச் சென்று புரட்சி செய்ததும் இத்திருத்தலத்தில்தான். இராமானுசர் தன் 80 ஆவது வயதில் திருநாராயணபுரத்திலிருந்து ஸ்ரீரங்கம் செல்வதற்காக அங்கிருந்த சீடர்களிடம் விடைபெற முயன்றார். அவரது சீடர்கள் அவரைப் பிரிந்து வாழ வேண்டுமே எனத் தவித்தார்கள். இது கண்டு துயருற்ற இராமானுசர் ஒரு சிற்பியைக் கொண்டு தன் உருவத்தை சிலையாக வடித்தார். இந்தச் சிலை இராமானுசர் கைகூப்பி வணங்கி விடைபெறும் கோலத்தில் அமைந்துள்ளது. இந்தச் சிலையில் தம் தெய்வீக சக்திகளைப் பாயச்செய்தார். பின்பு சக்தியூட்டிய சிலையை தன் சீடர்களிடம் ஒப்படைத்தார். விடைபெறும்போது ‘நான் உங்களுடனேயே தங்கி இருப்பதாக எண்ணி இந்தச் சிலையை கண்டு மகிழ்ந்து அமைதி பெறுங்கள்.’ என்று அவர்களை அமைதிப்படுத்தினார். இந்தச்சிலை தமர் உகந்த திருமேனி என்றழைக்கப்படுகிறது. இன்றும் மேல்கோட்டையில் இச்சிலை வழிபடப்படுகிறது.

தானுகந்த திருமேனி இரண்டம் திருமேனி (இராமானுசர் சிலை) ஸ்ரீபெருபுதூரில் நிறுவப்பட்டது. இராமானுசர் தம் 120 ஆவது வயதில் ஸ்ரீரங்கத்தில் தங்கி கோவில் நிர்வாகத்தை நெறிப்படுத்துதலிலும், வைஷ்ணவ மட நிர்வாகங்களைச் சீரமைப்பதிலும் ஈடுபட்டிருந்தார். அப்போது இராமானுசரின் பிறந்த இடமான ஸ்ரீபெரும்புதூரில் வாழ்ந்த சில சீடர்கள் இம்மகானுக்கு ஒரு சன்னதி அமைத்து அங்கே அவரின் திருஉருவம் தாங்கிய கற்சிலை ஒன்றை நிறுவ முனைந்து கொண்டிருந்தார்கள். சிலைக்கு கண் திறக்கும் சடங்கு மிக முக்கியமானது. இவ்வாறு சிற்பி கண் திறக்க முனைந்த போது உளி பட்டு சிலையின் கண்களில் இரத்தம் வழிந்தது. இந்த சமயம் இராமானுசர் தம் சீடர்களுக்கு வேதத்தின் உட்பொருளை விளக்கி அருளியவாரிருந்தார். திடீரென்று அவர் தியானத்தில் ஆழ்ந்துவிடவே சீடர்கள் குழம்பிப் போனார்கள். இதன் காரணம் பற்றிக் கேட்டபோது ஸ்ரீபெரும்புதூரில் என் சீடர்கள் தங்கள் பக்தியால் என்னைக் கட்டிப் போட்டுள்ளார்கள் என்றார்.

பின்பு இராமானுசர் ஸ்ரீபெரும்புதூரில் எழுந்தருளிய போது அவரின் சீடர்கள் தங்கள் குருவின் ஆலோசனைப்படி அவர் உருவம் தாங்கிய செப்புச்சிலை ஒன்றை செதுக்கினார்கள். இராமானுசர் அச்சிலையைத் தழுவி தன் சக்தியை அச்சிலையின் உள்ளே செலுத்தினார். இச்சிலை தானுகந்த திருமேனி என்று பெயர் பெற்றது. இதன் பொருள் இராமானுசரே உகந்து (விரும்பி) அணைத்ததால் இந்தப் பெயர் பெற்றது. இச்சிலை இன்றும் ஸ்ரீ பெரும்புதூர் கோவிலில் உள்ளது. ஒவ்வொரு மாதமும் திருவாதிரை நட்சத்திரத்தன்று இச்சிலைக்கு அபிஷேகம் நடைபெறுகிறது. இச்சிலை விலா எலும்பு, காது மடல் உள்ளிட்ட இராமானுசரின் 120 வயது தோற்றத்தினை மிகவும் தெளிவாகக் காட்டுகிறது.

தானான திருமேனி மூன்றாவது திருமேனி (இராமனுசர் பூதஉடல்) இராமானுசர் ஸ்ரீரங்கத்தில் பரமபதம் அடைந்தவுடன், அரங்கனுடைய வசந்த மண்டபத்திலேயே அவருடைய திருமேனியை (பூத உடலை) பிரதிஷ்டை செய்தார்கள்.

இராமானுசர் தமது 120 ஆவது வயதில் (கி.பி. 1137), தாம் பிறந்த அதே பிங்கள வருடம் மாசி மாதம் வளர்பிறை தசமி திதியில், சனிக்கிழமை நண்பகலில், ஜீயர் மடத்தில் மரணம் (பகவத் சாயுஜ்யம்) அடைந்தார். அவருடைய சீடர்களான கந்தாடையாண்டான், அருளாளப்பெருமாள் எம்பெருமானார், எம்பார், வடுகநம்பி முதலானோர் வேரறுந்த மரம் போல் விழுந்து கிடந்து துடித்தனர். உயிர் பிரிந்த உடனே:

தர்மோ நஷ்ட ("தர்மத்திற்கே பெருத்த நஷ்டம்") என்று அசரீரி ஒலித்ததாம். அப்போது நடந்த நிகழ்வுகள் எல்லாம் அதிசயத்திலும் அதிசயமானது என்கிறார்கள்.

நம்பெருமாள் என்னும் அரங்கன் தான் உடுத்திக் களைந்த "பீதகவாடையையும்", "சூடிக்களைந்த துழாய் மலரினையும்", "எண்ணெய்க் கிண்ணத்தையும்" தம் இறுதி மரியாதையாக ஒரு பொற்கிண்ணத்தில் இட்டு உத்தம நம்பி என்ற சீடர் மூலம் ஜீயர் மடத்திற்கு அனுப்பினாராம். உத்தம நம்பிகள் ஜீயர் மடத்தில் இருந்த சீடர்களுக்கு ஆறுதல் சொல்லி அதன் பிறகு எண்ணெயை இராமானுசரின் திருமுடியில் தேய்த்துப் பின் அவர் திருவுடலை நீராட்டி, அரங்கன் உடுத்திக் களைந்த பீதகவாடையையும் சூடிக்களைந்த தொடுத்த துழாய் மலரினையும் திருமேனியில் சாற்றினாராம். பின்பு எண்ணெய் மற்றும் ஸ்ரீ சூர்ணங்களும் பிரசாதமாக அங்கிருந்தோருக்கு வழங்கப்பட்டதாம். இதை வைணவ மொழியில் "பிரம்மமேத ஸம்ஸ்காரம்" என்கிறார்கள்.

இதன் பின்பு இராமானுசரின் திருமேனி ஒரு வாகனத்தில் (திவ்ய விமானத்தில்) அமர்த்தப்பட்டு இதன் முன்னின்று அவருடைய முக்கிய சீடர்களும் ஜீயர்களும் "பரஹ்மவல்லி", "ப்ருகுவல்லி", "நாராயணானுவாகம்" போன்ற மந்திரங்களை ஓதினராம். பல்லாயிரக்கணக்கான வைணவ சீடர்கள், வைணவப் பணியாளர்கள் மற்றும் பக்தர்கள் புடை சூழ இராமானுசர் திருமேனி தாங்கிய வாகனம் இறுதிப்பயண ஊர்வலத்தைத் தொடங்கியது. திருவரங்கப் பெருமாளரையர் தலைமை தாங்கி திருவாய்மொழியரையர், ஆப்பான், திருவழுந்தூரரையர், திருநறையூரரையர், அழகிய மணவாரரையர் முதலிய எழுநூறு திருவாய்மொழி ஓதும் அரையர்கள் திருவாய்மொழியினை ஓதியபடி பின் தொடர்ந்தனர். தொடர்ந்து "இராமானுஜ நூற்றந்தாதி" ஓதியபடி திருவரங்கத்து அமுதனார், பெரியகோவில் வள்ளலார் முதலியவர்கள் வாகனத்தின் பின் வந்தனர்.

ஸ்ரீரங்கத்தில் ஜீயர் மடத்திலிருந்து நகரின் நான்கு உத்திர வீதி, சித்திரை வீதிகளிலும் வாகனம் ஊர்ந்தது. மக்கள் கூட்டம் வீதியெங்கும் நிரம்பி வழிந்தது. பெண்கள் தங்கள் வீதிகளில் நீர் தெளித்துக் கோலமிட்டுக் கூடி நின்றனர். மக்கள் பூவும் பொரியும் கலந்து தூவினார்களாம். அரங்கன் கோவில் திருநடை மூடி, கரும்பும் குடமும் ஏந்தினராம். அடியார்கள் சாமரம் வீச, வானில் கருடன் வட்டமிட இராமானுசர் இறுதி ஊர்வலம் திரும்ப கோவில் வாயிலை அடைந்தபோது:

தர்ஸனத்தில் எம்பெருமானார் திருநாட்டுக்கு எழுந்தருளினார் என்று அசரீரி மீண்டும் ஒலித்ததாம்.

தொடர்ந்து அரங்கன்:

இராமானுசன் என்தன் மாநிதி

என்றும்

இராமனுசன் என்தன் சேமவைப்பு

என்றும் திருவாய் மலர்ந்தருளினாராம். எனவே இராமனுசரின் பூத உடல் என்ற அந்த நிதி வெளியே எங்கும் போகலாகாது என்று அரங்கன் தன் திருக்கோவில் வளாகத்திலேயே ("ஆவரணத்துக்குள்ளேயே") எவ்வாறு ஒரு அரசன் தன் பெண்டிரை தன் அந்தபுரத்திலே அடக்கி வைப்பானோ அதுபோல தன்னுடைய சன்னதிக்குள்ளேயே, ("யதி ஸம்ஸ்காரவிதியின் படி"), பள்ளிப்படுத்தினர்.

பல வருடங்களுக்கு முன் வைணவ மரபில், துறவிகளை எரிக்கும் வழக்கம் கிடையாது. மாறாக அவர்களை திருப்பள்ளிப் படுத்துவார்கள் (புதைத்தல்). இராமானுசரின் பூதவுடலை ஸ்ரீரங்கம் கோவில் வளாகத்தில் (முன்னாள் வசந்த மண்டபம் என்றழைக்கப்பட்ட இடத்தில்) திருப்பள்ளிப்படுத்தி அதன் மேல் எழுப்பப்பட்டது தான் தற்போதைய உடையவர் சன்னிதி. இன்றும் நாம் இவருடைய பூத உடலை தரிசிக்கலாம் இவரின் திருமேனியில் தலைமுடி கைநகம் போன்றவற்றைக் கூட எளிதாகக் காண இயலும். ஸ்ரீரங்கத்தில் இராமானுசரின் சன்னதியில் எழுந்தருளியுள்ள திருமேனிக்கு தானான திருமேனி.என்று பெயர்.



</doc>
<doc id="141159" url="https://ta.wikipedia.org/wiki?curid=141159" title="தக்கோலப் போர்">
தக்கோலப் போர்

தக்கோலப் போர் கி.பி. 949 ஆம் வருடம் வேலூர் மாவட்டத்திலுள்ள தக்கோலம் என்னும் ஊரில் நடைபெற்றது. இந்தப் போரில் இராஜாதித்தர் தலைமையிலான முதலாம் பராந்தக சோழனின் சோழர் படையும் இராட்டிரகூட மன்னன் கன்னர தேவனின் தலைமையிலான இராட்டிரகூட படையும் மோதின. இப்போரில் சோழர் படைக்குத் துணையாகச் சேரரின் படைகளும் இராட்டிரகூடர் படைக்குத் துணையாக கங்கரின் படையும் வந்தன. மிகவும் கொடூரமாக நடந்த இப்போரில் கங்க மன்னன் இரண்டாம் பூதுகனின் (கன்னரதேவனின் மைத்துனன்) நஞ்சு தோய்ந்த அம்பினால் இளவரசர் இராஜாதித்தர் கொல்லப்பட்டார். இதனால் சோழர் படை தோல்வியுற்றது.


</doc>
<doc id="141162" url="https://ta.wikipedia.org/wiki?curid=141162" title="கீட்டோன்">
கீட்டோன்

கீட்டோன் "(ketone)" என்பது கரிம வேதியியலில் RC(=O)R' என்னும் அமைப்பைக் கொண்ட ஒரு கரிம வேதியியல் சேர்மமாகும். இதில் R உம், R' உம் வெவ்வேறு வகையான கார்பன் அணுக்கள் கொண்ட பதிலியாக இருக்கலாம். கீட்டோனும் ஆல்டிகைடும் சிறப்புக்கூறாக கார்பனைல் குழுவைக் (C=O) கொண்டுள்ளன. கார்பனைல் குழு என்பது கார்பன் ஆக்சிசனுடன் இரட்டைப் பினைப்பால் பிணைக்கப்பட்டிருக்கும் குழுவைக் குறிக்கிறது. −OH அல்லது −Cl போன்ற வினைத்திறன் மிக்க வேதி வினைக்குழுக்கள் கார்பனைல் குழுவிலுள்ள கார்பன் அணுவுடன் நேரடியாக இணைக்கப்படாமல் கார்பாக்சிலிக் அமிலங்களில் −COOH இணைந்திருப்பது போல இணைந்துள்ள காரணத்தால் கார்பனைல் குழு ஓர் எளியகுழுவாகக் கருதப்படுகிறது. பல கீட்டோன்கள் கண்டறியப்பட்டுள்ளன. அவை உயிரியலிலும் தொழிற்துறையிலும் முக்கியத்துவம் பெற்றவையாகவும் உள்ளன. மிகச்சிறிய கீட்டோனாகக் கருதப்படும் அசிட்டோன் என்ற கரைப்பானும் கீட்டோசுகள் என அழைக்கப்படும் பல சர்க்கரைகளும் கீட்டோன்களுக்கு உதாரணமாகும். 

கீட்டோன் என்னும் சொல் அசிட்டோன் என்று பொருள்படும் பழைய இடாய்ச்சு மொழிச் சொல்லில் இருந்து பிறந்தது.
ஐயுபிஏசி முறை கலைச்சொல் வழக்கு விதிகளின் படி கீட்டோன்களின் முதல் வடிவமாகிய ஆல்க்கேன்களின் பெயரில் கடைசியாக உள்ள ’ஏன்’ என்ற பின்னொட்டை நீக்கிவிட்டு அதற்குப் பதிலாக ’அனோன்’ என்ற பின்னொட்டைச் சேர்க்கவேண்டும். கார்பனைல் குழு இருக்குமிடம் பொதுவாக எண்களால் சுட்டப்படும். ஆனால் சில மிகவும் முக்கியமான கீட்டோன்களுக்கு மட்டும் மரபு வழியாக வரும் இந்த முறையைப் பின்பற்றாத பழைய பெயர்களில் இன்றும் அழைக்கப்படுகின்றன. அசிட்டோன், பென்சோபீனோன் இரண்டையும் இதற்கு எடுத்துக்காட்டாகக் கூறலாம். ஐயுபிஏசி முறை கலைச்சொல் வழக்கு விதிகள் பயன்படுத்தப்படாத பெயர்களாக இவை இருந்தாலும் இருத்திக்கொள்ளப்பட்ட பெயர்களாகக் கருதப்படுகின்றன சில அறிமுறை இரசாயனவியல் நூல்கள் அசிட்டோனை (CH3-CO-CH3) அசிட்டோன் என்பதற்குப் பதிலாக 2-புரோப்பனோன் அல்லது புரோப்பேன்-2-ஓன் எனக் குறிப்பிடுகின்றன. 

கார்பனைல் குழுவுடன் இணைக்கப்பட்டுள்ள இரண்டு ஆல்க்கைல் குழுக்களின் பெயரை தனித்தனியாக எழுதி அவற்றை அடுத்து கீட்டோன் என்ற சொல் சேர்க்கப்பட்டு கீட்டோன்களின் பொதுப் பெயர்கள் உருவாக்கப்படுகின்றன. ஆல்க்கைல் குழுக்களின் பெயர்கள் அகரவரிசைப்படி எழுதப்படுகின்றன. இரண்டு குழுக்களும் ஒன்றாகவே அமையும் நிகழ்வில் டை என்ற முன்னொட்டு சேர்த்துக் கொள்ளப்படுகிறது. பிற குழுக்களின் இருப்பிடத்தைக் குறிப்பிட கிரேக்க எழுத்துக்கள் பயன்படுத்தப்படுகின்றன. கார்பனைல் குழுவுக்கு அடுத்துள்ள கார்பன் அணு α-கார்பன் எனப்படுகிறது. கீட்டோனிலுள்ள இரண்டு ஆல்கைல் குழுக்களும் சமமாக இருப்பின் அக்கீட்டோன் சமச்சீர் கீட்டோன் என்றும் அவ்வாறு சமமாக இல்லையெனில் அக்கீட்டோன் சமச்சீரற்ற கீட்டோன் எனப்படுகிறது. 
அதிகமாகப் பயன்படுத்தப்படாவிட்டாலும் ஆக்சோ என்பது ஐயுபிஏசி முறையில் கீட்டோன் என்ற வேதி வினைக்குழுவிற்காக வழங்கப்படும் ஒரு முன்னொட்டாகும். இருப்பினும் மற்ற முன்னொட்டுகளும் பயன்படுத்தப்படுகின்றன. உயிர்வேதியியல் சூழலில் "கீட்டோ" அல்லது "ஆக்சோ" ஆகியவை கீட்டோன் வேதிவினைக்குழுவைக் குறிக்கப் பயன்படுத்தப்படுகின்றது. ஆக்சோ என்பது வேதியியலில் பரவலாகப் பயன்படுகின்றது. எடுத்துக்காட்டாக ஓர் ஆக்சிசன் அணு இடைநிலைத் தனிமத்துடன் பிணைந்திருப்பதை உலோக ஆக்சோ என்று குறிக்கிறார்கள். 

கீட்டோன் கார்பன் பெரும்பாலும் "sp2 கலப்பினமாக்கல் வகையாக விவரிக்கப்படுகிறது. இவ்வகை கலப்பினமாதல் மின்னணு மற்றும் மூலக்கூற்று கட்டமைப்பு இரண்ட்டையும் உள்லடக்கியுள்ளது. கீட்டோன்கள் சமதள முக்கோண வடிவில் கீட்டோனிக் கார்பனைச் சூழ்ந்து காணப்படுகின்றன. C−C−O மற்றும் C−C−C பிணைப்புகளும் தோராயமாக 120° பிணைப்புக் கோணமும் கொண்டுள்ளன. கார்பனைல் குழு கார்பன் கூடுக்குள்ளேயே இரண்டு கார்பன் அணுக்களுடன் இணைந்திருப்பதில் கீட்டோன்கள் ஆல்டிகைடுகளில் இருந்து வேறுபடுகின்றன. ஆல்டிகைடுகளில் கார்பனைல் குழு ஒரு கார்பன் மற்றும் ஒரு ஐதரசன் அணுக்களுடன் பிணைந்து சங்கிலியின் இறுதியில் அமைந்துள்ளன. கார்பனைல் குழுவைக் கொண்டுள்ள கார்பாக்சிலிக் அமிலங்கள், எசுத்தர்கள், அமைடுகள் போன்ற வேறு வேதி வினைக்குழுக்களில் இருந்தும் கீட்டோன்கள் மாறுபடுகின்றன. 
கார்பனைல் குழு முனைவுத் தன்மை கொண்டதாக உள்ளது. ஏனெனில் ஆக்சிசனின் எலக்ட்ரான் ஏற்புத்தன்மை கார்பனின் எலக்ட்ரான் ஏற்புத் தன்மையைக் காட்டிலும் அதிகமாகும். எனவே கீட்டோன்கள் ஆக்சிசனில் உட்கருகவரிகளாகவும் கார்பனில் எலக்ட்ரான் கவரிகளாகவும் செயல்படுகின்றன. ஏனெனில் கார்போனைல் குழு ஐதரசன் பிணைப்பு மூலம் தண்ணீருடன் இடைவினை புரிகிறது. தொடர்புடைய மெத்திலீன் சேர்மங்களைக் காட்டிலும் கீட்டோன்கள் தண்ணீரில் நன்கு கரைகின்றன. அவை ஐதரசன் பிணைப்பு ஏற்பிகளாகும். மேலும் இவை ஐதரசன் பிணைப்பு கொடையாளிகளும் இல்லை தங்களுக்குள் சேர்ந்து ஐதரசன் பிணைப்பாக உருவாவதுமில்லை.

கீட்டோன்கள் அவைகளின் மாற்றீட்டின் அடிப்படையில் வகைப்படுத்தப்படுகின்றன. கார்போனைல் மையத்துடன் இணைக்கப்பட்ட இரண்டு கரிமப் பொருள்களின் சமன் அடிப்படையில் கீட்டோன்கள் சமச்சீர் மற்றும் சமச்சீரற்ற கீட்டோன்கள் எனவும் வகைப்படுத்தப்படுகின்றன. அசிட்டோன் மற்றும் பென்சோபீனோன் இரண்டும் சமச்சீர் கொண்ட கீட்டோன்கள் ஆகும். அசிட்டோபீனோன் என்பது சமச்சீரற்ற கீட்டோன் ஆகும். 

வழக்கத்திற்கு மாறான பண்புகளுடன் பலவகையான டைகீட்டோன்கள் அறியப்படுகின்றன. டை அசிட்டைல் என்பது எளீய டைகீட்டோன் ஆகும். அசிட்டைல் அசிட்டோன் என்பது கிட்டத்தட்ட தவறான சொல் வழக்கில் பயன்படுத்தப்படுகிறது.


</doc>
<doc id="141165" url="https://ta.wikipedia.org/wiki?curid=141165" title="கவண்">
கவண்

கவண் விளையாட்டை ஒரு தொழில் விளையாட்டாகவும் கொள்ளலாம். 

மலையில் புனத்தில் விளைந்திருக்கும் தினையை இரவு வேளையில் யானைகள் மேயவருவதை அதன் ஓசையால் உணர்ந்துகொண்ட கானவன் யானைக்கூட்டத்தை ஓட்டுவதற்காகப் பரண்மீது இருந்துகொண்டு கல்லறிந்தான். 

அந்தக் கல் வானத்திலிருந்து விண்மீன் விழுவது போலப் பாய்ந்து விழுந்தது. வழியில் வேங்கை மலர்களை உதிரச்செய்தது. அடுத்துத் தேன்கூட்டைச் சிதைத்தது. இறுதியில் பலாப்பழத்துக்குள்ளே நுழைந்து தங்கிவிட்டது. 

இது சங்க கால ஆடவரின் கைவன்மையைக் காட்டுகிறது. 



</doc>
<doc id="141166" url="https://ta.wikipedia.org/wiki?curid=141166" title="பென்சோகுயினோன்">
பென்சோகுயினோன்

பென்சோகுயினோன் ("Benzoquinone") என்பது ஒற்றை பென்சீன் வளையம் கொண்ட குயினோன் சேர்மம். இதில் இரண்டு வகைகள் உள்ளன:


</doc>
<doc id="141167" url="https://ta.wikipedia.org/wiki?curid=141167" title="கவணை">
கவணை

கவணை என்பது கவண் போன்ற மற்றொரு கருவி. 

கவண் ஆடவர் பயன்படுத்தும் கருவி. கவணை மகளிர் பயன்படுத்தும் கருவி. 

இக்காலக் கவணையில் எலாஸ்டிக் உந்துவிசை கல்லை எறியும். கவட்டையில் இரண்டு இழுவிசை ரப்பர்கள் கட்டப்பட்டு நடுவில் உள்ள வாரில் மணியாங்கல் வைத்து இழுத்து விடப்படும். 

சங்க காலத்தில் ரப்பர் இல்லை. விசித்திறன் கொண்ட இரண்டு மூங்கில் சிம்புகள் கவட்டையில் கட்டப்பட்டிருக்கும். மூங்கில் சிம்புகள் வாரால் இணைக்கப்பட்டிருக்கும். வாரில் கல்லை வைத்து இழுத்து விட்டால் மூங்கில் சிம்பின் விசை மணியாங்கல்லை உந்தித் தள்ளும். 

சங்க கால மகளிர் தினைப்புனம் காவலின்போது செவாய்ப் பாசினங்களை (கிளிகளை) ஓட்ட இதனைப் பயன்படுத்தினர்.



</doc>
<doc id="141168" url="https://ta.wikipedia.org/wiki?curid=141168" title="தமிழ்நாட்டில் சைனர் கோயில்கள்">
தமிழ்நாட்டில் சைனர் கோயில்கள்

தமிழ்நாட்டில் 20-ம் நூற்றாண்டுக்கு முன் கட்டப்பட்ட பழமையான சைனர் கோயில்கள் 60 உள்ளன. பின்னர் கட்டப்பட்ட புதிய கோயில்கள் 23 உள்ளன. அவை இங்குப் பாகுபடுத்தப்பட்டு அகர வரிசையில் தொகுத்துத் தரப்படுகின்றன. 






</doc>
<doc id="141180" url="https://ta.wikipedia.org/wiki?curid=141180" title="திசையன்களின் நாற்பெருக்கம்">
திசையன்களின் நாற்பெருக்கம்

கணிதத்தில் திசையன்களின் நாற்பெருக்கம் ("quadruple product") என்பது யூக்ளிடின் முப்பரிமாண வெளியில் அமையும் நான்கு திசையன்களின் பெருக்கலாகும். இந்நாற்பெருக்கத்தில் "திசையிலி நாற்பெருக்கம்" மற்றும் "திசையன் நாற்பெருக்கம்" என இரண்டு வகைகள் உள்ளன.

யூக்ளிடின் முப்பரிமாண வெளியில் அமைந்த நான்கு திசையன்கள் a, b, c, d என்க.

இவற்றை இரு சோடிகளாக எடுத்துக் கொண்டு ஒவ்வொரு சோடியின் குறுக்குப் பெருக்கல் காண அதன் முடிவுகள் இரு திசையன்களாகக் கிடைக்கும். இவ்விரண்டு புதிய திசையன்களின் புள்ளிப் பெருக்கலே எடுத்துக் கொள்ளப்பட்ட நான்கு திசையன்களின் திசையிலி நாற்பெருக்கம். இறுதியாகக் கிடைக்கும் மதிப்பு ஒரு திசையிலியாக அமைவதால் இந்நாற்பெருக்கம் திசையிலி நாற்பெருக்கமென அழைக்கப்படுகிறது.

a, b, c, d -திசையன்களின் திசையிலி நாற்பெருக்கம்:

இந்நாற்பெருக்கத்தின் மதிப்பு காணும் வாய்ப்பாடு:

பின்வரும் அணிக்கோவை மூலமாகவும் இந்நாற்பெருக்கத்தின் மதிப்பைக் காணலாம்:

யூக்ளிடின் முப்பரிமாண வெளியில் அமைந்த நான்கு திசையன்கள் a, b, c, d என்க.

இவற்றை இரு சோடிகளாக எடுத்துக் கொண்டு ஒவ்வொரு சோடியின் குறுக்குப் பெருக்கல் காண அதன் முடிவுகள் இரு திசையன்களாகக் கிடைக்கும். மீண்டும் இவ்விரண்டு புதிய திசையன்களின் குறுக்குப் பெருக்கலே எடுத்துக் கொள்ளப்பட்ட நான்கு திசையன்களின் திசையன் நாற்பெருக்கம். இறுதியாகக் கிடைக்கும் மதிப்பு ஒரு திசையனாக அமைவதால் இந்நாற்பெருக்கம் திசையன் நாற்பெருக்கமென அழைக்கப்படுகிறது.

a, b, c, d -திசையன்களின் திசையன் நாற்பெருக்கம்:

இந்நாற்பெருக்கத்தின் மதிப்பு காணும் வாய்ப்பாடு:

பின்வரும் முற்றொருமையைப் பயன்படுத்தி இவ்வாய்ப்பாட்டிற்குச் சமான வடிவங்களைக் காணலாம்:

Weisstein, Eric W. "Vector Quadruple Product." From MathWorld--A Wolfram Web Resource. http://mathworld.wolfram.com/VectorQuadrupleProduct.html


</doc>
<doc id="141184" url="https://ta.wikipedia.org/wiki?curid=141184" title="ஸ்டாஃபோர்ட் கிரிப்ஸ்">
ஸ்டாஃபோர்ட் கிரிப்ஸ்

சர் ரிச்சர்ட் இசுடாஃபோர்டு கிரிப்சு ("ஸ்டாஃபோர்ட் கிரிப்ஸ்", "இசுடாஃவோர்டு கிரிப்சு", "Sir Richard Stafford Cripps," 24 ஏப்ரல் 1889 – 21 ஏப்ரல் 1952) இருபதாம் நூற்றாண்டின் முதல் பகுதியில் வாழ்ந்த ஓர் பிரித்தானியத் தொழிற் கட்சியின் அரசியல்வாதி. இரண்டாம் உலகப் போர்க் காலத்தில் ஐக்கிய இராச்சியத்தின் போர்க்காலக் கூட்டணி அரசில் பல பதவிகளை வகித்தவர். சோவியத் ஒன்றியத்திற்கான தூதராகவும் வானூர்தி தயாரிப்புத்துறை அமைச்சராகவும் இந்தக் காலகட்டத்தில் பணியாற்றியுள்ளார். போருக்குப் பின்னர் அட்லி தலைமையில் அமைந்த தொழிற் கட்சி அரசில் முதலில் வணிக வாரியத் தலைவராகவும் 1947-50களில் பிரித்தானிய நிதி அமைச்சராகவும் பணிபுரிந்துள்ளார். நிதி அமைச்சராக பிரித்தானியாவின் போருக்குப் பின்பான பொருளாதார வளமைக்கு அடிக்கல் நாட்டியதாகக் கருதப்படுகிறார்.

1940இல் வின்ஸ்டன் சர்ச்சில் போர்க்கால கூட்டணி அரசுக்கு தலைமையேற்றபோது கிரிப்சை, அவரது மார்க்சிய சார்பினால், உருசியாவிற்கு பிரித்தானியத் தூதராக அனுப்பினார். செருமனியுடன் இணைந்திருந்த ஜோசப் ஸ்டாலின் மனதை மாற்றுவார் என நம்பினார். 1941இல் செருமனி தாக்கியபோது சோவியத் ஒன்றியத்தை நேச நாடுகள் பக்கம் இழுப்பதில் கிரிப்ஸ் பெரும் பங்காற்றினார். இதனால் 1942இல் பிரித்தானியாவிற்குத் திரும்பிய கிரிப்ஸ் மக்களிடம் பெரும் மதிப்பைப் பெற்றார். இந்த நன்மதிப்புடன் இந்தியாவிற்கு, போர்க்காலத்தில் இந்தியத் தேசியத் தலைவர்களின் ஒத்துழைப்பைப் பெற, சர்ச்சில் கிரிப்சை தூது அனுப்பினார். இதன் பின்னர் போர்க்கால அமைச்சரவையிலிருந்து விலகி வானூர்தி தயாரிப்பு அமைச்சராகப் பணியாற்றினார். 1945இல் மீண்டும் தொழிற்கட்சியில் இணைந்தார்.

போருக்குப் பின்னர் பொறுப்பேற்ற தொழிற்கட்சியின் பிரதமர் கிளெமென்ட் அட்லி கிரிப்சை வணிக வாரியத்தின் தலைவராக பணியமர்த்தினார். முந்தைய வாக்குறுதிகளுக்கிணங்க அட்லி 1946ஆம் ஆண்டு கிரிப்சை அமைச்சரவை தூதுக்குழுவின் உறுப்பினராக இந்தியாவிற்கு அனுப்பினார். இக்குழுவில் 
கிரிப்சைத் தவிர இந்தியாவுக்கான வெளியுறவுச் செயலர் பெத்விக் லாரன்சு பிரபு, அடிமிரால்டியின் முதல் பிரபு (கடற்படை முதன்மைத் தளபதி) ஏ. வி. அலெக்சாந்தர் ஆகியோர் இடம் பெற்றிருந்தனர். இவர்களால் முன்வைக்கப்பட்ட "ஒருங்கிணைந்த இந்தியா விடுதலை கருத்துரு" இந்திய தேசியக் காங்கிரசு மற்றும் அகில இந்திய முஸ்லிம் லீக் தலைவர்களால் ஏற்றுக்கொள்ளப்படாது இந்தியப் பிரிவினைக்கு வழிகோலிட்டது. 

1947இல் ஏற்பட்ட அரசியல் மற்றும் நிதி நெருக்கடிகளை சமாளிக்க புதியதாக உருவாக்கப்பட்ட பொருளியல் விவகார அமைச்சராகப் பொறுப்பேற்றார். ஆறு வாரங்களிலேயே பிரித்தானியக் கருவூல வேந்தர் ஹியூ டால்டன் பதவி விலக இவரது அமைச்சை இணைத்து கிரிப்ஸ் பிரித்தானியக் கருவூல வேந்தர் ஆனார். இந்தப் பொறுப்பில் வரிகளை உயர்த்தி உள்நாட்டு நுகர்வைக் கட்டுப்படுத்தி ஏற்றுமதிகளை வளரச் செய்தார். இதனால் பிரித்தானிச் செலாவணி ஸ்டெர்லிங்கின் மதிப்புயர நிதி நெருக்கடிகளிலிருந்து நாட்டைக் காப்பாற்றினார். நிலக்கரி மற்றும் எஃகு தொழிலகங்களை அரசுடமை ஆக்க வேண்டும் என்ற கருத்துடையவராக இருந்தார். தமது கடுமையான நடவடிக்கைகளால் புகழ் இழந்தாலும் அவரது முனைப்பும் நேர்மையும் அனைவராலும் பாராட்டப்பட்டது.



</doc>
<doc id="141190" url="https://ta.wikipedia.org/wiki?curid=141190" title="பக்சார் சண்டை">
பக்சார் சண்டை

பக்சர் சண்டை அல்லது பக்சர் போர் ("Battle of Buxar") 1764 இல் பக்சாரில், (பிகார்) நடைபெற்ற ஒரு சண்டை. இதில் சர் ஹெக்டர் மன்ரோ தலைமையிலான பிரித்தானிய கிழக்கிந்திய நிறுவனத்தின் படைகள் முகலாயப் பேரரசர் இரண்டாம் ஷா ஆலம், அயோத்தி நவாப், வங்காள நவாப் ஆகியோரின் கூட்டணிப் படைகளை வென்றன. இதன் மூலம் கிழக்கு இந்தியாவில் கிழக்கிந்திய நிறுவனம் பலம் பொருந்திய ஆதிக்க சக்தியாக உருப்பெற்றது. 

1757 இல் நடைபெற்ற பிளாசி சண்டையில் வெற்றியடைந்த கிழக்கிந்திய நிறுவனம் வங்காளத்தில் குறிப்பிடத்தக்க சக்தியாக மாறியது. பிற நாடுகளின் உள் விவகாரங்களில் தலையிடத் தொடங்கியது. குறிப்பாக வங்காளத்தின் நவாப் மீர் காசிமைத் தங்கள் கைப்பாவையாக்க முயன்றனர். ஆனால் மீர் காசிம் அவர்களது கம்பனி அதிகாரிகளின் கட்டளைகளை மீறி சுதந்திரமாகச் செயல்படத் தொடங்கினார். நிருவாகத்தில் சீருதிருத்தங்களை அறிமுகம் செய்தார்; தனது படைகளுக்கு ஐரோப்பிய முறைப்படி பயிற்சி அளிக்கத் தொடங்கினார். பிரித்தானியர் விருப்பப்படி இந்திய வர்த்தகர்கள் மீது கூடுதல் வரி விதிக்க மறுத்து விட்டார். இதனால் 1763 இல் கிழக்கிந்திய நிறுவனம் அவரைப் பதவியிலிருந்து விரட்டியடித்தது. அவுதிற்குத் தப்பியோடிய மீர் காசிம், அவாத் நவாபிடம் தஞ்சம் புகுந்தார். அதே நேரம் வாரிசுரிமைச் சண்டையால் டெல்லியை விட்டு வெளியேறியிருந்த முகலாயப் பேரரசர் இரண்டாம் ஷா ஆலமும் அவுதில் இருந்தார். இவ்விருவரது துணையுடன் அவத் நவாப் சுஜா உத்-தவுலா பிரித்தானியக் கட்டுப்பாட்டில் இருந்த வங்காளத்தின் மீது படையெடுத்தார்.

அக்டோபர் 23, 1764 இல் இரு தரப்புப் படைகளும் கங்கையாற்றுக் கரையில் பக்சார் எனுமிடத்தில் சந்தித்தன. இந்திய ஆட்சியாளர்களிடையே ஒற்றுமையில்லாததால் அவர்களது படைகள் சரிவர ஒருங்கிணைக்கப்படவில்லை. இதனால் சுமார் 7,000 பேர் அடங்கிய கிழக்கிந்தியக் கம்பனிப் படை சுமார் 40,000 பேர் கொண்ட இந்தியப் படையை எளிதில் தோற்கடித்தது. போர்க்களத்தை விட்டு தனது கருவூலத்துடன் தப்பியோடிய மீர் காசிம் பின்பு தற்கொலை செய்து கொண்டார். 

ஷா ஆலம் வாரணாசியில் கம்பனிப் படைகளிடம் சரண் அடைந்தார். வங்காளம், ஒரிசா, பீகார் பகுதிகளில் பிரித்தானிய ஆட்சியை அங்கீகரித்தார். இவ்வாறு புக்சார் சண்டையின் முடிவில் கிழக்கிந்திய நிறுவனத்தை எதிர்த்த இந்திய ஆட்சியாளர்கள் வலுவிழந்து போயினர். 

போரின் முடிவில் 12 ஆகஸ்டு 1765 அன்று முகலாயப் பேரரசர் ஷா ஆலமிற்கும், கிழக்கிந்திய கம்பெனிக்கும் இடையே அலகாபாத் ஒப்பந்தம் ஏற்பட்டது. இந்த ஒப்பந்தப்படி, வங்காளம், பிகார் மற்றும் ஒடிசா உள்ளிட்ட கிழக்கிந்தியாவின் மக்களிடம் கிழக்கிந்திய கம்பெனி நேரடியாக வரி வசூலிக்கும் உரிமை பெற்றது. மேலும் அவாத் நவாப் சுஜா உத்-தவுலா அலகாபாத் ஒப்பந்தத்தில் கையெழுத்திட்டு, கம்பனியாருடன் அமைதி ஏற்படுத்திக் கொண்டார். 

கிழக்கு இந்தியாவின் பெரும் பகுதிகள் கிழக்கிந்தியக் கம்பெனியின் நேரடிக் கட்டுப்பாட்டில் வந்தன. இதனால் பிளாசி சண்டையும், புக்சார் சண்டையும் இந்தியாவில் கம்பெனி ஆட்சி அமைய முதல் படிகளாகக் கருதப்படுகின்றன.




</doc>
<doc id="141201" url="https://ta.wikipedia.org/wiki?curid=141201" title="ஜே. ஆர். ரங்கராஜு">
ஜே. ஆர். ரங்கராஜு

ஜே. ஆர். ரங்கராஜு (1875 - 1959) ஒரு தமிழ்ப் புதின எழுத்தாளர். தமிழ் புதின எழுத்தின் முன்னோடிகளில் ஒருவர். பல புகழ்பெற்ற துப்பறியும் புதினங்களை எழுதியுள்ளார்.

இவரது முழுப்பெயர் ஜெகதாபி ரகுபதி ரங்கராஜு. தமிழ்நாடு, பாளையங்கோட்டையில் 1875 இல் பிறந்தார். 1908 முதல் புதினங்கள் எழுதத் தொடங்கினார். திருவல்லிக்கேணி துப்பறியும் கோவிந்தன், இவர் உருவாக்கிய புகழ்பெற்ற துப்பறிவாளர் பாத்திரம். சவுக்கடி சந்திரகாந்தா எனும் புரட்சிப்பெண் பாத்திரத்தையும் உருவாக்கினார். இவரது புதினங்களில் கோயில்களில் நடக்கும் முறைகேடுகள், பெண் விடுதலை போன்ற சமூக சீர்திருத்தக் கருத்துகள் காணக் கிடைக்கின்றன. மொத்தம் எட்டு துப்பறியும் புதினங்கள் எழுதியுள்ளார். அவை பலமுறை மறுபதிப்பு கண்டுள்ளன. "இராஜாம்பாள்" 23 பதிப்புகள், "சந்திரகாந்தா" 13 பதிப்புகள், "மோஹனசுந்தரம்" 12 பதிப்புகள், "ஆனந்தகிருஷ்ணன்" 10 பதிப்புகள், "ராஜேந்திரன்" 9 பதிப்புகள், "வரதராஜன்" 2 பதிப்புகள் வெளிவந்தன. மொத்தம் 70,000 பிரதிகளுக்கு மேல் விற்பனையாகின. "இராஜாம்பாள்" புதினம் மேடை நாடகமாக்கப்பட்டது. வரதராஜன் புதினத்தின் பல பகுதிகள் இலக்கியத் திருட்டு என ரங்கராஜு மீது வழக்குப் போடப்பட்டது. இவ்வழக்கில் அவருக்கு சிறை தண்டனை அல்லது அபராதம் விதிக்கப்பட்டது. இவரது நூல்களை 2009 இல் தமிழக அரசு நாட்டுடமை ஆக்கியது.

இவர் 1910களில் வெளியான “கிரிஷிகன்” என்னும் இதழின் ஆசிரியராகப் பணியாற்றினார். ரங்கராஜூ ஒரு வேளாண்மைக்காரரும் வர்த்தகரும் கூட. சென்னை கிண்டி, ராஜ் பவன் மாளிகைக்கு எதிரில் அமைந்திருந்த அவரது “ராஜூ தோட்டம்” புகழ் பெற்றது.

ஜேயார் ரங்கராசுவின் இராஜாம்பாள் புதினம் 1935 இலும், 1951 இலும் இருமுறை திரைப்படமாக்கப்பட்டது. சந்திரகாந்தா புதினம் 1936 இல் திரைப்படமாக்கப்பட்டது.





</doc>
<doc id="141204" url="https://ta.wikipedia.org/wiki?curid=141204" title="கவறு">
கவறு

கவறு என்பது ஒரு சூதாட்டம்.

கவறு என்னும் சொல் கவலைகொள்ள வைப்பதைக் குறிக்கும். சூதாடி இழந்த பொருளை மீட்கவேண்டும் எனக் கவலைகொள்ள வைப்பதால் இந்த விளையாட்டைக் கவறு என்றனர். 
நட்ட கவற்றினால் சூது இன்னா என்னும் பாடலடிகளும் இதனைப் புலப்படுத்துகின்றன. 
பிரியவிருக்கும் காதலனுக்கு அவன் காதலி வாழ்க்கை என்பது கவறுக்காய் போல ஏதோ ஒரு வாய்ப்பு என்று கூறுவதிலிருந்து இதனை உணர்ந்துகொள்ளலாம். 


</doc>
<doc id="141208" url="https://ta.wikipedia.org/wiki?curid=141208" title="தமிழ் தேசம் (திரைப்படம்)">
தமிழ் தேசம் (திரைப்படம்)

தமிழ் தேசம் 2011 ஆம் ஆண்டில் வெளிவந்த தமிழ்த் திரைப்படம் ஆகும். இந்தப் படத்தில் கதாநாயகனாக ரகுவண்ணனும், கதாநாயகியாக வர்ஷினியும் நடித்துள்ளனர். இந்தத் திரைப்படத்தை இயக்கியவர் தமிழ்ச்செல்வன். இவரே இந்தப் படத்திற்கு கதையும் எழுதியுள்ளார்.


</doc>
<doc id="141209" url="https://ta.wikipedia.org/wiki?curid=141209" title="இந்தியப் பஞ்சம், 1896–97">
இந்தியப் பஞ்சம், 1896–97

இந்தியப் பஞ்சம், 1896–97 ("Indian famine of 1896–1897") பிரித்தானிய இந்தியாவின் வடக்கு மற்றும் நடுப்பகுதிகளைப் பீடித்த ஒரு பெரும் பஞ்சமாகும். 1896 இல் புந்தேல்கண்ட் என்னும் இடத்தில் தொடங்கி பின்பு ஐக்கிய மாகாணங்கள், மத்திய மாகாணங்களும் பெராரும், பீகார், மும்பை மற்றும் சென்னை மாகாணங்களில் சில பகுதிகள் ஆகிய இடங்களுக்கும் பரவியது. இவை தவிர ராஜபுதானா, மத்திய இந்திய முகமை, ஐதராபாத் மாநிலம் போன்ற மன்னர் அரசுகளுக்கும் (சமஸ்தானங்கள்) பரவியது. இரு ஆண்டுகளில் எட்டு லட்சம் சதுர கிமீ பரப்புள்ள பகுதிகளையும் 6.95 கோடி மக்களையும் பாதித்தது. இப்பஞ்சத்தை சமாளிக்க 1883 ஆம் ஆண்டு உருவாக்கப்பட்ட தற்காலிகப் பஞ்ச விதிகளின் படி பெரிய அளவில் பிரித்தானிய அரசு நிவாரணப் பணிகளை மேற்கொண்டது. எனினும் பட்டினி, தொற்று நோய்கள் ஆகியவற்றால் பாதிக்கப்பட்டு சுமார் 10 லட்சம் மக்கள் மடிந்தனர்.

ஆக்ரா மாகாணத்தின் புந்தேல்கண்ட் மாவட்டத்தில் 1895 ஆம் ஆண்டு கோடைக்காலப் பருவ மழை பொய்த்ததால் வறட்சி நிலவியது. குளிர்காலப் பருவமழையும் தவறியதால் மாவட்ட நிருவாகம் பஞ்ச நிவாரணப் பணிகளைத் தொடங்கியது. ஆனால் அடுத்த ஆண்டும் கோடைக்கால பருவ மழை தவறியது. பஞ்சம் பிரித்தானிய இந்தியாவின் பிற பகுதிகளுக்கும் பரவியது. 1883 பஞ்ச விதிகளின் படி ரூ. 7.25 கோடிக்கு பஞ்ச நிவாரணப் பணிகள் மேற்கொள்ளப்பட்டன. ரு. 1.25 கோடி வரி விலக்கும் அளிக்கப்பட்டது. பொதுப் பணிகளில் வேலை செய்பவர்களுக்கு உணவு வழங்கப்பட்டது. இத்திட்டம் ஐக்கிய மாகாணங்களில் வெற்றிகரமாகச் செயல்பட்டது. ஆனால் மத்திய மாகாணங்களில் பழங்குடி மக்கள் பொதுப்பணித் திட்டங்களில் தொழிலாளர்களாக வேலை செய்யத் தயங்கியதால், அவர்களை நிவாரணம் சென்றடையவில்லை (பஞ்ச விதிகளின் படி பொதுப்பணி திட்டங்களில் வேலை செய்பவர்களுக்கு மட்டுமே நிவாரணம் வழங்கமுடியும்). மும்பை மாகாணத்தில் ஏற்கனவே இயந்திரமயமாக்கலால் நலிவடைந்திருந்த நெசவாளர்கள் பஞ்சத்தால் மேலும் கடுமையாக பாதிக்கப்பட்டனர். சென்னை மாகாணத்தில், காலனிய அரசு பின்பற்றிய தாராண்மியப் பொருளாதாரக் கொள்கைகளால் பஞ்சத்தின் பாதிப்புக் கூடியது. பஞ்சத்தினால் உணவுப் பொருள் பற்றாக்குறை ஏற்பட்ட போதும், காலனிய ஆட்சியாளர்கள் உணவு ஏற்றுமதியைத் தடுக்கவில்லை.

பட்டினிச்சாவுகளுடன், காலரா, மலேரியா போன்ற தொற்று நோய்களால் பீடிக்கப்பட்டும் மக்கள் ஆயிரக்கணக்கில் மடிந்தனர். பிரித்தானிய ஆட்சிக்குட்ப்பட்ட பகுதிகளில் மட்டும் சுமார் பத்து லட்சம் பேர் வரை மடிந்தனர். 1897 இல் கோடைக் காலப் பருவமழை தவறாது பெய்ததால் பஞ்சத்தின் கடுமை குறைந்து இயல்பு நிலை திரும்பியது. இப்பஞ்சத்தினையும், நிவாரணப் பணிகளையும் ஆராய்ந்த 1898 பஞ்சக் குழு, 1880 பஞ்ச விதிகளில் பல மாற்றங்களைச் செய்தது. பழங்குடிகளுக்கும் மலைவாழ் மக்களுக்கும் நிவாரணம் வழங்க புதிய விதிகள் வகுக்கப்பட்டன.





</doc>
<doc id="141211" url="https://ta.wikipedia.org/wiki?curid=141211" title="கிளைக்கோகொழுமியம்">
கிளைக்கோகொழுமியம்

கிளைக்கோகொழுமிங்கள் (Glycolipids) காபோவைதரேட்டு (கார்போஹைட்ரேட்) (வழக்கமாக காலக்டோசுடனோ அல்லது குளுக்கோசு, இனோசிடால் போன்ற பிற தொகுதிகளுடனோ) இணைக்கப்பட்ட சர்க்கரைக் கொழுமியங்களாகும். உதாரணமாக அசைல்கிளிசரால்கள், செரமைடுகள் மற்றும் பிரெனால்களைக் கூறலாம். இவை ஆற்றலைக் கொடுப்பதிலும், செல்களை அடையாளம் காண்பதிலும் (மரபுக் குறிப்பான்களாக) பயன்படுகின்றன. கிளைக்கோகொழுமிங்கள், பெருங்குடும்பமான கிளைக்கோப்பிணைகளின் ஒரு பகுதியாக விளங்குகின்றன. பன்னாட்டு தனி மற்றும் பயன்பாட்டு வேதியியல் ஒன்றியம் கிளைக்கோகொழுமிங்களின் பெயரிடுமுறைகளை நெறிபடுத்தியுள்ளது.



</doc>
<doc id="141212" url="https://ta.wikipedia.org/wiki?curid=141212" title="கால்நடை அணிகலன்கள்">
கால்நடை அணிகலன்கள்

கால்நடை அணிகலன்கள் என்பன, தமிழர்கள் தங்களால் வளர்க்கப்பெற்ற ஆடு, பசு, எருது மற்றும் எருமை இனங்களுக்கு அழகியல் சார்ந்து அணிவித்து அழகு பார்த்த உள்ளூர் பொருட்கள் ஆகும். இவ்வணிகலன்கள் கால்நடைகளின் உறுப்பு சார்ந்து, மூக்கு, கழுத்து, கால்கள், கொம்புகள் என அணிவிக்கப் பெறுகின்றன.

எருது, காளை முதலியவற்றைக் கட்டுப்படுத்த அவற்றின் மூக்கைத் துளைத்துப் பூட்டும் கயிறு; மூக்காங்கயிறு அல்லது மூக்கணாங்கயிறு ஆகும்.

மாடு, ஆடுகளின் கொம்பில் அணிவிக்கப்பெறும் அணிகலன்கள் கொம்பணிகலன்கள் எனப்படும்.
கால்நடைகளை எளிதாகக் கையாளும் வகையில் மூக்கணாங்கயிறு அணிவிக்கப் பெறுகிறது. சிலர் இக்கயிற்றில் சங்கு அல்லது சிறு மணிகளை கட்டி விடுவார்கள்

கால்நடைகளின் கால்களில் அணிவிக்கப்பெறும் அணிகலன்கள் கால் அணிகலன்கள் எனப்படும். கால்நடைகளின் கால்களில் மணிகள், சிறு மணிகள், சதங்கைகள் போன்றவை அணிவிக்கப் பெறுகின்றன.

கால்நடைகளுக்கு கழுத்தில் மணிகள்,சங்குகள்,கண்ணேறு கயிறுகள், தாயத்துகள் போன்றவை அணிவிக்கப்பெறுகின்றன.


</doc>
<doc id="141217" url="https://ta.wikipedia.org/wiki?curid=141217" title="காலக்டோசு">
காலக்டோசு

காலக்டோசு ("Galactose"; "Gal") குளுக்கோசைவிட இனிப்பு குறைந்த சர்க்கரையாகும். காலக்டோசு குளுக்கோசின் இடைநிலை மாற்றியமாகும் (C4). அரைச்செல்லுலோசில் காணப்படும் காலக்டான், காலக்டோசு சர்க்கரையின் பல்பகுதியமாகும். நீராற்பகுப்பின் மூலம் காலக்டானிலிருந்து காலக்டோசைப் பெற முடியும்.

காலக்டோசு திறந்த தொடரியாகவும், சுழல் வடிவிலும் காணப்படுகிறது. திறந்த தொடரி வடிவத்தில் தொடரி முடிவில் கார்போனைல் தொகுதி உள்ளது.

காலக்டோசின் நான்கு சுழல் மாற்றியன்கள்களில், இரண்டு ஆறுருப்பு பைரனோசு வளையத்தையும், இரண்டு ஐந்துருப்பு ஃபியுரனோசு வளையத்தையும் கொண்டுள்ளன. காலக்டோஃபியுரனோசு பாக்டீரியா, பூஞ்சையிலும், முதலுயிரியிலும் (புரோட்டோசோவா) உள்ளது.


</doc>
<doc id="141239" url="https://ta.wikipedia.org/wiki?curid=141239" title="செங்கல்பட்டு உழவர் வழக்கு">
செங்கல்பட்டு உழவர் வழக்கு

செங்கல்பட்டு உழவர் வழக்கு ("Chingleput Ryots' Case") பிரித்தானிய இந்தியாவின் சென்னை மாகாணத்தில் 1881-83 காலகட்டத்தில் நடைபெற்ற ஒரு வழக்கு. இதில் சென்னை மாகாண ஆளுனர் எம். ஈ. கிராண்ட் டஃப்பின் நடத்தை மாகாண மக்களிடையே கடும் அதிருப்தியை ஏற்படுத்தியது. இந்திய தேசியவாதிகள் காலனிய ஆட்சியின் கொடுங்கோன்மைக்கு எடுத்துக்காட்டாக இவ்வழக்கை முன்னிலைப்படுத்தினர்.

1881 இல் செங்கல்பட்டில் சில உழவர்கள் தங்களை ஒரு தாசில்தார் மிரட்டிப் பணம் பிடுங்குவதாக நீதிமன்றத்தில் வழக்குத் தொடர்ந்தனர். இதற்கு பதிலடி தரும் வகையில் அத்தாசில்தார் செங்கல்பட்டு மாவட்ட ஆட்சியரிடம் தனக்கிருந்த செல்வாக்கைப் பயன்படுத்தி அவ்வுழவர்கள் மீது பொய்ச் சான்றளித்ததாக பதில் வழக்குத் தொடர்ந்தார். உழவர்கள் தொடர்ந்த வழக்கில் அரசு ஆவணங்களில் பொய்யான தரவுகளைச் சேர்த்தற்காக இரு ஆண்டுகள் தாசில்தாருக்குக் கடுங்காவல் தண்டனை வழங்கப்பட்டது. இதனை எதிர்த்து அவர் சென்னை உயர் நீதிமன்றத்தில் மேல் முறையீடு செய்தார். உயர் நீதிமன்றம் அவரது தண்டனையை ஒரு ஆண்டாகக் குறைத்தது, ஆனால் அவர் குற்றவாளி என்ற தீர்ப்பை ஒத்தி வைக்கவில்லை. தாசில்தார் மீண்டும் மேல்முறையீடு செய்த போது அதனை ஏற்க உயர்நீதிமன்றம் மறுத்து விட்டது. ஆனால் சென்னை ஆளுனர் இதில் தலையிட்டு, தாசில்தாருக்கு எதிராகப் போதிய சாட்சியங்கள் இல்லை என்று காரணம் கூறி அவரை விடுதலை செய்துவிட்டார். வழக்கில் தாசில்தாருக்கு உதவிய மாவட்ட ஆட்சியர் பின்னாளில் ஆளுனரின் வருவாய்த்துறைச் செயலராகப் பதவியேற்றார்.

சென்னை ஆளுனரின் நடத்தை இந்திய ஊடகங்களில் கடுமையாகச் சாடப்பட்டது. உழவர்களின் நிலையை ஆதரித்த "த இந்து" இதழ் ஆளுனரின் செயல்பாடு “பிரித்தானிய நீதித்துறைக்கு ஏற்பட்ட களங்கம்” என வர்ணித்தது. இச்சம்பவம் குறித்து பிரித்தானிய நாடாளுமன்றத்திலும் விவாதிக்கப்பட்டது.



</doc>
<doc id="141242" url="https://ta.wikipedia.org/wiki?curid=141242" title="தொழிற் கட்சி (ஐக்கிய இராச்சியம்)">
தொழிற் கட்சி (ஐக்கிய இராச்சியம்)

தொழிற் கட்சி ("Labour Party") ஐக்கிய இராச்சியத்தில் உள்ள ஓர் அரசியல் கட்சியாகும். பிரித்தானிய அரசியலில் நடு - இடது பார்வை கொண்ட சமூக மக்களாட்சி மற்றும் சனநாயக சோசலிச கட்சியாக விளங்குகிறது. 1920களில் ஐக்கிய இராச்சியத்தின் லிபரல் கட்சியைப் பொதுத்தேர்தல்களில் தோற்கடித்து ராம்சே மக்டோனால்டு தலைமையில் சிறுபான்மை அரசு (1924 மற்றும் 1929-31) அமைத்தது. 1940- 45களில் சர்ச்சிலின் போர்க்கால அமைச்சரவையில் அங்கம் ஏற்றது. போருக்குப் பின்னர் 1945இல் கிளெமென்ட் அட்லி தலைமையில் அரசு அமைத்தது. மேலும் 1964 -70 (ஹேரால்டு வில்சன்), 1974 - 79 (வில்சன்/ஜேம்ஸ் கல்லாகன்) காலகட்டங்களில் அரசு அமைத்துள்ளது. 

கடைசியாக 1997ஆம் ஆண்டு முதல் 2010 வரை டோனி பிளேர்/ கார்டன் பிரவுன் தலைமையேற்ற அரசு அமைத்தது. 2010ஆம் ஆண்டு பொதுத் தேர்தல்களில் 258 இடங்களில் வென்று அலுவல்முறை எதிர்கட்சியாக விளங்குகிறது. வேல்சு நாடாளுமன்றத்தில் சிறுபான்மை அரசு அமைத்துள்ளது. இசுக்காட்லாந்தில் முதன்மை எதிர்கட்சியாக விளங்குகிறது. ஐரோப்பியநாடாளுமன்றத்தில் இதன் ஐரோப்பிய அணி, சோசலிச மக்களாட்சி முன்னேற்றக் கூட்டணி,13 உறுப்பினர்களைக் கொண்டுள்ளது. இந்தக் கட்சி பன்னாட்டு சோசலிசம் அமைப்பில் அங்கம் வகிக்கிறது. 

இந்தக் கட்சியின் தற்போதையத் தலைவராக எட் மிலிபாண்ட் உள்ளார்.




</doc>
<doc id="141245" url="https://ta.wikipedia.org/wiki?curid=141245" title="காங்ரா மாவட்டம்">
காங்ரா மாவட்டம்

காங்ரா இமாசலப் பிரதேசத்தின் மிக அதிக மக்கட்தொகை கொண்ட மாவட்டம். . தர்மசாலா இந்த மாவட்டத்தின் நிர்வாக தலைமையகம் ஆகும்.
2011 ஆம் ஆண்டு மக்கட்தொகை கணக்கெடுப்பின் படி காங்ரா மாவட்டத்தின் மொத்த மக்கட்தொகை 1,507,223 . இது தோராயமாக காபோன் நாட்டின் மக்கட்தொகைக்கு சமமானதாகும். அல்லது ஐக்கிய அமெரிக்கா மாநிலமான ஹவாயின் மக்கட்தொகைக்கு சமமானது. இதன் மூலம் இம்மாவட்டம் இந்தியாவில் உள்ள 640 மாவட்டங்களில் 331வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் காங்ரா மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 12.56%. காங்ராவின் பாலின விகிதப்படி 1000 ஆண்களுக்கு 1013 பெண்கள் உள்ளனர். மேலும் காங்ராவின் கல்வியறிவு விகிதம் 86.49%.

இந்த மாவட்டத்தின் பூர்விக குடிமக்கள் காங்ரி மக்கள் ஆவர். அவர்களின் மொழி பஞ்சாபி மொழியை போலவே உள்ள காங்ரி மொழியாகும். இம்மாவட்டத்தின் பெரும்பாலான மக்கள் இந்துக்கள், ஆனாலும் புத்த மதத்தைச் சார்ந்த திபெத்திய மக்களும் சமீபத்தில் குடியேறியுள்ளனர்.

இந்த மாவட்டத்தில் கீழ்க்காணும் வட்டங்கள் உள்ளன.


</doc>
<doc id="141251" url="https://ta.wikipedia.org/wiki?curid=141251" title="சிம்லா மாவட்டம்">
சிம்லா மாவட்டம்

சிம்லா மாவட்டம் இமாசலப் பிரதேசத்தின் மாவட்டங்களுள் ஒன்றாகும். இதன் தலைமையகம் சிம்லா நகரம் ஆகும். இது மண்டி மற்றும் குல்லு மாவட்டங்களை வடக்கிலும் கின்னௌர் மாவட்டத்தை கிழக்கிலும் கொண்டுள்ளது. தெற்கில் உத்தரகண்ட் மாநிலமும் மேற்கில் சிர்மௌர் மாவட்டமும் எல்லையாக அமைந்துள்ளன. இந்த மாவட்டத்தின் உயரம் கடல்மட்டத்திலிருந்து லிருந்துவரை உள்ளது.
2011 ஆம் ஆண்டு கணக்கெடுப்பின்படி இமாசலப் பிரதேசத்தில் காங்ரா மற்றும் மண்டி மாவட்டங்களுக்கு பிறகு சிம்லா மாவட்டம் மூன்றாவது அதிக மக்கட்தொகை கொண்ட மாவட்டம் ஆகும்.
இந்த மாவட்டத்திலுள்ள பெரும்பான்மையான மக்கள் இந்துக்கள் ஆவர். இந்தி மற்றும் பஹாரி மொழிகள் இங்குள்ள மக்களால் அதிகம் பேசப்படும் மொழிகள் ஆகும். பெரும்பான்மையான மக்கள் விவசாயத்தையே தங்கள் வருமானத்திற்கு சார்ந்துள்ளனர்.


</doc>
<doc id="141253" url="https://ta.wikipedia.org/wiki?curid=141253" title="திசையன்களின் பெருக்கல்">
திசையன்களின் பெருக்கல்

கணிதத்தில் திசையன்களின் பெருக்கல் "(multiplication of vectors") என்பது இரண்டு அல்லது இரண்டுக்கு மேற்பட்ட திசையன்களை அவற்றுக்குள்ளாகப் பெருக்குவதில் உள்ள பல வெவ்வேறு முறைகளைக் குறிக்கும். திசையன்களின் பெருக்கலின் வெவ்வேறு வகைகள் சில கீழே தரப்பட்டுள்ளன:



</doc>
<doc id="141257" url="https://ta.wikipedia.org/wiki?curid=141257" title="திசையன் முப்பெருக்கம்">
திசையன் முப்பெருக்கம்

வெக்டர் இயற்கணிதத்தில் திசையன் முப்பெருக்கம் ("vector triple product") என்பது தரப்பட்ட மூன்று திசையன்களில் முதலில் ஏதேனும் இரு திசையன்களின் குறுக்குப் பெருக்கல் கண்டுபிடித்துக் கொண்டு பின் அதன் விளைவாகக் கிடைக்கும் திசையனுடன் மூன்றாவது திசையனின் குறுக்குப் பெருக்கல் காண்பதாகும்.

தரப்பட்ட மூன்று வெக்டர்கள் a, b, c எனில் அவற்றின் திசையன் முப்பெருக்கத்தின் குறியீடு:

இம்முப்பெருக்கத்தின் மதிப்பு காணும் வாய்ப்பாடு:

இவ்வாய்ப்பாடு "முப்பெருக்க விரிவு" எனவும் சில சமயங்களில் "லெக்ராஞ்சியின் வாய்ப்பாடு" எனவும் அழைக்கப்படுகிறது.

இறுதி மதிப்பு ஒரு திசையனாகக் கிடைப்பதால் இம்முப்பெருக்கம் திசையன் முப்பெருக்கம் என அழைக்கப்படுகிறது. மேலும்,

Weisstein, Eric W. "Vector Triple Product." From MathWorld--A Wolfram Web Resource. http://mathworld.wolfram.com/VectorTripleProduct.html


</doc>
<doc id="141258" url="https://ta.wikipedia.org/wiki?curid=141258" title="ரெய்னர் மரியா ரில்கே">
ரெய்னர் மரியா ரில்கே

ரெனே கார்ல் வில்லெம் யோகண் யோசஃப் மரியா ரில்கே ("René Karl Wilhelm Johann Josef Maria Rilke", [ˈʁaɪnɐ maˈʁiːa ˈʁɪlkə]; 4 திசம்பர் 1875 – 29 திசம்பர் 1926) ஓர் பொகீமிய–ஆஸ்திரிய கவிஞர். இவர் ரெய்னர் மரியா ரில்கே என்று நன்கு அறியப்பட்டவர் . இடாய்ச்சு மொழியில் மிகவும் குறிப்பிடத்தக்க கவிஞர்களில் ஒருவராக விளங்குகிறார். மரபுவழிக்கும் நவீனத்துவத்திற்கும் இடைப்பட்டவராக கருதப்படுகிறார்.

ரில்கே கவிதைகளாகவும் கவிதை வடிவ உரைகளாகவும் எழுதி உள்ளார். இவரது பெரிதும் அறியப்பட்ட படைப்பாக "டியூனோ எலெஜீஸ்" விளங்குகிறது. உரைநடையில் "லெட்டர்ஸ் டு எ யங் பொயட்" மற்றும் பகுதியும் தன்வரலாற்று நூலான "த நோட்புக்ஸ் ஆஃப் மால்டே லௌரிட்ஸ் பிரிக்கே"யும் பரவலாக அறியப்பட்டவை. தவிரவும் தனது விருப்ப இருப்பிடமாக தேர்ந்தெடுத்த சுவிட்சர்லாந்தின் வலாய் கன்டன் குறித்து பிரெஞ்சில் 400க்கும் மேற்பட்டக் கவிதைகளை வடித்துள்ளார்.



</doc>
<doc id="141259" url="https://ta.wikipedia.org/wiki?curid=141259" title="அலகுத்திசையன்">
அலகுத்திசையன்

கணிதத்தில் அலகுத்திசையன் அல்லது அலகுக்காவி ("Unit vector") என்பது நீளம் 1 ஆக (ஓர் அலகாக) இருக்கும் ஒரு திசையன் ஆகும். இது சிற்றெழுத்தின் மேல் கோடிட்டு formula_1 என்றவாறு காட்டப்படும்.

யூக்ளிடியன் வெளியில், இரண்டு அலகுத்திசையன்களின் புள்ளிப் பெருக்கம் அவற்றின் இடையேயான கோணத்தின் கோசைன் பெறுமானம் ஆகும். ஒரு சுழியனல்லா (பூஜ்ஜியமில்லா) திசையன் formula_2 வை அதன் நீளம் formula_3 -ஆல் பிரிக்க வருவது அலகுதிசையன் ஆகும்.


</doc>
<doc id="141264" url="https://ta.wikipedia.org/wiki?curid=141264" title="சம்பா மாவட்டம்">
சம்பா மாவட்டம்

சம்பா இமாசலப் பிரதேசத்தின் வடமேற்கு மாவட்டம் ஆகும். இம்மாவட்டத்தின் தலைமையகம் சம்பா நகரம் ஆகும். இம்மாவட்ட நகரங்களான டால்ஹௌசி மற்றும் ஹஜ்ஜியர் ஆகியவை பிரபலமான மலை வாசத்தலங்களாகும். இவை வட இந்திய மக்களுக்கு விடுமுறையை கழிக்க உதவும் கோடைவாசத் தலங்களாகும்.

2006ல் பஞ்சாயத்து ராஜ் அமைச்சகம் சம்பாவை இந்தியாவின் 640 மாவட்டங்களில் மிகவும் பின்தங்கியுள்ள மாவட்டங்களான 250 மாவட்டங்களில் ஒன்றாக பட்டியலிட்டுள்ளது. இது இமாசலப் பிரதேசத்தில் பின்தங்கிய பகுதிகளுக்கு நிதி வழங்கும் திட்டம் (BRGF) மூலம் நிதி பெறும் இரண்டு மாவட்டங்களில் ஒன்றாகும்.

2011 கணக்கெடுப்பின்படி சம்பா மாவட்டத்தின் மக்கட்தொகை 518,844. இது தோராயமாக கேப் வேர்ட் நாட்டின் மக்கட்தொகைக்கு சமமானதாகும். இதன்மூலம் இந்தியாவின் 640 மாவட்டங்களில் இது 544வது இடத்தில் உள்ளது. சம்பா மாவட்டத்தின் மக்கட்தொகை அடர்த்தி . இதன் மக்கட்தொகை வளச்சி விகிதம் 2001-2011 காலகட்டத்தில் 12.58 %. சம்பாவின் பாலின விகிதப்படி ஒவ்வொரு 1000 ஆண்களுக்கு 989 பெண்கள் உள்ளனர். மேலும் கல்வியறிவு விகிதம் 73.19 %.

குறைந்தபட்சம் 100 000 பேர் சம்பா மாவட்டத்தில் டோக்ரி-காங்ரி மொழியை பேசுகின்றனர்.

இந்த மாவட்டம் பாங்கீ, சுராஹ், சலூனீ, பலேய், டல்ஹௌசி, படியாத், சிஹுந்தா, சம்பா, ஹோலீ, பர்மௌர் ஆகிய வட்டங்களாகப் பிரிக்கப்பட்டுள்ளது.


</doc>
<doc id="141267" url="https://ta.wikipedia.org/wiki?curid=141267" title="தமிழ் நூல்களை நாட்டுடைமையாக்கல்">
தமிழ் நூல்களை நாட்டுடைமையாக்கல்

தமிழ் நூல்களை நாட்டுடைமையாக்கல் என்பது தமிழ்நாட்டில் தமிழ்மொழி வளர்ச்சிக்கும் தமிழ்ச் சமுதாய முன்னேற்றத்துக்கும் பாடுபட்ட சான்றோர்களின் நூல்கள் பொதுவுரிமை ஆக்கப்பட்டு, அவர்தம் மரபுரிமையருக்கு தமிழக அரசு பரிவுத்தொகை வழங்குவதைக் குறிக்கும்.

தமிழ்மொழி வளர்ச்சி, தமிழ்ச் சமுதாய முன்னேற்றம் ஆகியவற்றை நோக்கமாகக்கொண்டு ஆக்கப்பட்ட நூல்கள் தடையின்றி தமிழ் மக்கள் அனைவரையும் சென்று அடைதல் வேண்டும் என்னும் நோக்கத்துடன் அவை நாட்டுடைமை ஆக்கப்படுகின்றன.

அச்சான்றோர்கள் உருவாக்கிய (1) நூல்களின் எண்ணிக்கை, (2) அவை சமுதாயத்தில் ஏற்படுத்திய தாக்கம், (3) அவற்றின் பெருமை ஆகியவற்றின் அடிப்படையில் பரிவுத்தொகை வழங்குவர். (4) காப்புரிமைச் சட்டப்படி எழுத்தாளர் மறைந்து 60 ஆண்டுகள் கழித்துதான் நாட்டுடைமை யாக்கப்பட வேண்டும்.

தமிழக அரசின் தமிழ் வளர்ச்சித் துறையால் நாட்டுடைமையாக்கப்பட்ட நூல்களுக்கான பரிவுத்தொகையைப் பெற அத்தமிழறிஞர்தம் மரபுரிமையாளர்கள் தம் மரபுரிமைச் சான்றிதழை வழங்க வேண்டும்.



</doc>
<doc id="141268" url="https://ta.wikipedia.org/wiki?curid=141268" title="இயற்கை ஆற்றல் தொழில் நுட்பம்">
இயற்கை ஆற்றல் தொழில் நுட்பம்

புதுப்பிக்கப்படக்கூடிய ஆற்றலான இயற்கை ஆற்றல் மாற்றத் தொழில் நுட்பத்தை (Energy technology) உலகநாடுகள் தற்போது பெரிதும் நாட ஆரம்பித்திருக்கின்றன.அவற்றில் முக்கியமாக சூரிய பலகைகள்/ஒளிமின் பலகைகள் மற்றும் காற்றாலைகளும் கணிசமான உற்பத்தி செய்கின்றன.இவை அனைத்தும் முற்றிலும் நமது காலநிலையுடன் தொடர்புடையதால் இவற்றை இடமறிந்து அமைத்தால் மட்டுமே அவை நல்ல பலனைத் தரும்.

சூரிய மின்பலகைத் தோட்டங்களைக் காட்டிலும் காற்றாலைகள் அதிகளவில் இந்தியாவில் அமைக்கப்பட்டிருக்கின்றன.அதிலும் குறிப்பாக தமிழகம் முன்னிலை வகிக்கிறது.அதிவேகமாக வளர்ந்து வரும் இதன் பயன்பாடு எதிர்காலத்தில் கணிசமான அளவு மின் உற்பத்தியில் பங்கு வகிக்கும் என்பது திண்ணம்.காற்றாலைகளை சரியான இடங்களில் இந்தியா முழுதும் அமைத்தால் கிட்டத்தட்ட 20% மின் தேவையை இதன் மூலம் பூர்த்தி செய்ய முடியும்.காற்றலை மட்டுமின்றி இதே தத்துவத்தில் நீராலைகளும் கடலில் அமைக்க இயலும்.
சூரிய பலகைகளைப் பற்றி பார்த்தோமேயானால் இந்திய காலநிலைக்கு மிகவும் உகந்த ஒன்று.இந்தியா முழுதும் விழும் சூரிய ஒளியைக் கொண்டு நமது மொத்த மின் தேவையைவிட ஆயிரம் மடங்கு அதிகம் உற்பத்தி செய்யமுடியும் என கணக்கிடப்படுகிறது.ஆனால் நமது மொத்த மின் தேவையில் 1% மே இன்று சூரிய பலகைகளைக்கொண்டு தயாரிக்கப்படுகின்றான.மேற்கத்திய குளிர்வலய நாடுகள் நாளொன்றுக்கு செறிவுடன் பெரும் வெயில் 4 மணிநேரமே இருந்தபோதிலும் தங்களின் மின்தேவையின் 5-10 சதம் சூரிய ஆற்றலைக் கொண்டு பெறுகின்றன.இந்திய அரசு தார் பாலை மற்றும் பல தரிசு நிலங்களில் மிகப்பெரிய அளவிலான மின்பலகைத் தோட்டங்களை அமைக்க திட்டமிட்டிருப்பது குறிப்பிடத்தக்ககது.இருந்தபோதிலும் இவை இன்னும் முடுக்குவிக்கப்படவில்லை.

உலக நாடுகள் இதனை இரண்டு வகையில் பயன்படுத்துகின்றன.ஒன்று நடுநிலைப் படுத்தப்பட்டமுறை அல்லது மண்டலப்படுத்தப்பட்ட முறை(Centralized Method)மற்றொன்று வீட்டிலேயே அல்லது தேவைப்படும் இடத்திலேயே(Decentralized Method) அமைத்தல்.சீனா முதலிய நாடுகள் பெரிய அளவில் கடல் மேல் அமைக்கும் திட்டத்தில் இறங்கியுள்ளன.காரணம் இடம் மட்டுமின்றி ஒளியின் செறிவு இங்கே அதிகம்.தீபகற்ப நிலப்பரப்பைக் கொண்ட நமக்கு இது சாத்தியப்படக் கூடிய ஒன்றே.மேலும் நம் கிராமப்புறங்களில் பல ஏக்கர் கணக்கில் உள்ள எண்ணற்ற ஏரிகளில் அவற்றில் மிதக்கும் வண்ணம் அல்லது நீர்மட்டத்திற்கு மேலே அமைத்தால் அந்தந்த கிராமத்தின் மின்தேவையை அது சரிகட்டும் என எண்ணுகிறேன்.இதற்கு மத்திய மாநில அரசுகள் முன்வரவேண்டும்.இந்த மின்பலகைகளை அரசே தயாரித்து மானிய விலைகளில்(அல்லது டிவி,மிக்சி,கிரைண்டருக்குப் பதிலாக!) குடிமக்களுக்கு வழங்க வேண்டும்.இதன் மூலம் பல ஆண்டுகளுக்கு நாம் மின் விடுதலை பெற முடியும்.அத்தோடு இதனை முறையாக நாம் அணுக ஆரம்பித்தல் பல லட்சம் வேலை வாய்ப்புகளை இதன் மூலம் கண்டிப்பாக உருவாக்க முடியும்.மேலும் இதனை வீட்டுத் தேவைக்காக பயன்படுத்த எண்ணுபவர்கள் நேரடியே இவற்றை கடைகளில் வாங்கினால் மிக அதிக விலை கொடுக்க வேண்டும்.இதனுடைய முக்கிய பகுதிப் பொருளான சூரிய கலங்களை(Solar Cells) மட்டும் வெளியே வாங்கி நாமே இந்தப் பலகையை கோர்த்துக் கொள்ள முடியும்.

</doc>
<doc id="141269" url="https://ta.wikipedia.org/wiki?curid=141269" title="செரமைடு">
செரமைடு

செரமைடுகள் (Ceramides) கொழுமிய மூலக்கூறுகளின் குடும்பத்தைச் சேர்ந்தவையாகும். ஒரு செரமைடு மூலக்கூறில் இஸ்பிங்கோசினும், கொழுப்பு அமிலமும் உள்ளன. செல் சவ்வுகளில் செரமைடுகள் அதிகச் செறிவுடன் காணப்படுகின்றன. செரமைடுகள் இஸ்பிங்கோமயலினின் கொழுமிய பாகங்களுள் ஒன்றாகும். கொழுமிய ஈரடுக்குகளில் உள்ள பெரும்பாலான கொழுமியங்களுள் ஒன்றான இஸ்பிங்கோமயலினின் கொழுமிய பாகங்களுள் ஒன்றாக செரமைடு விளங்குகிறது. பல வருடங்களாக, கொழுமிய ஈரடுக்குகளில் உள்ள செரமைடுகளும், பிற இஸ்பிங்கோகொழுமியங்களும் வடிவ மூலகங்களாகவேக் கருதப்பட்டு வந்தன. ஆனால் இது தற்போது முழுவதும் உண்மையில்லை என்று அறியப்பட்டுள்ளது. செரமைடுகள் உண்மையில் கொழுமிய சமிக்ஞை மூலக்கூறுகளாக செயலாற்றக் கூடியவை. செரமைடுகளின் நன்கு அறியப்பட்ட சமிக்ஞை மூலக்கூறு பணிகளுக்கான உதாரணங்கள்: செல் பெருக்கம், செல் வேறுபடல் மற்றும் கட்டளைக்குட்பட்ட செல் இறப்பு.


</doc>
<doc id="141274" url="https://ta.wikipedia.org/wiki?curid=141274" title="கழங்கு (மகளிர் விளையாட்டு)">
கழங்கு (மகளிர் விளையாட்டு)

கழங்கு இருவகை விளையாட்டுகளில் பயன்படுத்தப்படும்:









கழிச்சிக்கொட்டைகளைக் கழங்கு என்றனர். நாளடைவில் கழிச்சிக்கொட்டை அளவிலான மணியாங்கற்களையும் கழங்கு விளையாடப் பயன்படுத்தினர். இக்காலத்தில் இந்த விளையாட்டு பாண்டிக்கல், ஒண்ணாங்கல் இரண்டாங்கல் என்னும் பெயர்களுடன் விளையாடப்பட்டு வருகிறது. 



</doc>
<doc id="141276" url="https://ta.wikipedia.org/wiki?curid=141276" title="த அபார்ட்மென்ட் (திரைப்படம்)">
த அபார்ட்மென்ட் (திரைப்படம்)

த அபார்ட்மென்ட் ("The Apartment") 1960இல் வெளியான அமெரிக்க நகைச்சுவைத் திரைப்படமாகும். பில்லி வில்டரால் எழுதப்பட்டு தயாரிக்கப்பட்டு இயக்கப்பட்டது. ஜாக் லேம்மன், சர்லே மக்லைன், பிரெட் மக்முர்ரே, ஜாக் க்ரூசென் ஆகியோர் நடித்துள்ளனர்.இத்திரைப்படம் 10 அகாதமி விருதுகளுக்கு பரிந்துரை செய்யப்பட்டது. சிறந்த திரைப்படத்திற்கான அகாதமி விருதையும் சேர்த்து ஐந்து அகாதமி விருதுகளை வென்றது வென்றது.





</doc>
<doc id="141283" url="https://ta.wikipedia.org/wiki?curid=141283" title="ஹமிர்பூர் மாவட்டம்">
ஹமிர்பூர் மாவட்டம்

ஹமிர்பூர் () இமாசலப் பிரதேசம், இந்தியாவில் உள்ள 12 மாவட்டங்களில் ஒன்றாகும். இந்த மாவட்டத்தின் தலைநகரம் ஹமிர்பூர் நகரில் உள்ளது. இமாவட்டத்தின் பரப்பு 1,118 கிமீ².
இது இமாசலப் பிரதேசத்தில் உள்ள மாவட்டங்களிலேயே கல்வியறிவு அதிகம் உள்ள மாவட்டம். மேலும் இங்கு சாலைகளின் அடர்த்தி இந்தியாவின் மற்ற மாவட்டங்களை விட அதிகமாக உள்ளது.
2011 ஆம் ஆண்டு கணக்கெடுப்பின்படி இமாசலப் பிரதேசத்தில் உள்ள ஹமிர்பூர் மாவட்டத்தின் மக்கட்தொகை 454,293. தோராயமாக இது மால்டா நாட்டின் மக்கட்தொகைக்கு சமமானது. இதன் மூலம் இந்தியாவில் உள்ள 640 மாவட்டங்களில் இது 550வது இடத்தில் உள்ளது. இம்மாவட்டத்தின் மக்கட்தொகை அடர்த்தி .2001-2011 காலகட்டத்தில் மக்கட்தொகை வளர்ச்சி விகிதம் 10.08%. ஹமிர்பூர் மாவட்டத்தின் பாலின விகிதப்படி 1000 ஆண்களுக்கு 1096 பெண்களை கொண்டுள்ளது. மேலும் இமாவட்ட மக்களின் கல்வியறிவு விகிதம் 89.01%.


</doc>
<doc id="141298" url="https://ta.wikipedia.org/wiki?curid=141298" title="மன்னர் அரசு (பிரித்தானிய இந்தியா)">
மன்னர் அரசு (பிரித்தானிய இந்தியா)

பிரித்தானிய இந்தியாவில் மன்னர் அரசு அல்லது சமஸ்தானம் ("Princely state") என்பது ஒரு நிருவாகப் பிரிவு. பெயரளவில் இறையாண்மை பெற்றிருந்த மன்னர் அரசுகள், காலனிய அரசின் நேரடிக் கட்டுப்பாட்டில் செயல்படவில்லை. இவற்றில் ஒருவித மறைமுக ஆட்சியே நிலவியது. ஒரு இந்திய அரசர் பெயரளவில் இவற்றை ஆட்சி செய்தாலும், உண்மையில் நிருவாக மற்றும் கொள்கைக் கட்டுப்பாடு பிரித்தானிய அரசின் கைகளில் தான் இருந்தது. இவற்றின் இந்திய ஆட்சியாளர்கள் மகாராஜா, ராஜா, நிசாம், வாலி, தாக்குர் போன்ற பட்டங்களைக் கொண்டிருந்தனர்.

1947 இல் இந்தியா விடுதலை அடையும் போது மொத்தம் 565 சமஸ்தானங்கள் இருந்தன. ஆனால் அவற்றில் மிகப்பெரும்பாலானவை வரி வசூல் மற்றும் பொது நிருவாகத்தை இந்திய அரச பிரதிநிதியிடம் (வைஸ்ராய்) ஒப்படைத்திருந்தன. 21 சமஸ்தானங்கள் மட்டுமே தனிப்பட்ட அரசு எந்திரமும், நிருவாகத்துறையும் கொண்டவையாக இருந்தன. இவற்றில் [[மைசூர் அரசு|மைசூர்]], [[ஐதராபாத் நிசாம்|ஐதராபாத்]], [[பரோடா அரசு]], [[திருவாங்கூர்]] மற்றும் [[ஜம்மு காஷ்மீர் இராச்சியம்]] மட்டுமே பெரிய நிலப்பகுதிகள் கொண்டதாகும். இந்திய விடுதலைக்குப் பின்னர் இவற்றிற் பெரும்பாலானவை விடுதலை இந்தியாவுடன் இணைந்து விட்டன. ஐதராபாத் போன்ற அரசுகளுக்கு எதிராக இந்தியா போரிட்டு, அவற்றை ஆக்கிரமிப்பின் மூலமே இணைத்துக் கொண்டது.

இச்சுதேச சமஸ்தானங்களின் அன்றாட ஆட்சி நிர்வாகத்தை கவனித்துக் கொள்வதற்கும், [[பிரித்தானிய இந்தியா|பிரித்தானிய இந்திய அரசிடம்]] ஆங்கிலத்தில் தொடர்பு கொள்வதற்கும் [[ஆங்கிலம்]] கற்ற, நிர்வாகத் திறன் கொண்டவர்களை [[திவான்]] எனும் அமைச்சர் பதவிக்கு தேர்ந்தெடுத்தனர். 



[[பகுப்பு:பிரித்தானிய இந்தியா]]
[[பகுப்பு:இந்தியாவின் மன்னராட்சிகள்]]
[[பகுப்பு:இந்திய வரலாறு]]

</doc>
<doc id="141306" url="https://ta.wikipedia.org/wiki?curid=141306" title="விலக்கும் அல்லது இடமாற்றப் படிமுறை">
விலக்கும் அல்லது இடமாற்றப் படிமுறை

கணினி அறிவியலில் விலக்கும் அல்லது இடமாற்றப் படிமுறை ("XOR swap algorithm") என்பது தற்காலிக மாறி இல்லாமலேயே இரண்டு மாறிகளின் மதிப்புகளை இடம்மாற்றும் உக்தியாகும்.

பின்வரும் படிமுறை இதனை விளக்குகின்றது.


</doc>
<doc id="141307" url="https://ta.wikipedia.org/wiki?curid=141307" title="நெடுங்குழு 5 தனிமங்கள்">
நெடுங்குழு 5 தனிமங்கள்

நெடுங்குழு 5 ("Group 5") இல் உள்ள தனிமங்கள் வனேடியம் தொகுதி தனிமங்களாகும். இந்தக் குழுவில் வனேடியம், நையோபியம்,டேண்ட்டலம், டப்னியம் ஆகிய நான்கு தனிமங்களும் இருக்கின்றன.


</doc>
<doc id="141310" url="https://ta.wikipedia.org/wiki?curid=141310" title="நெடுங்குழு 6 தனிமங்கள்">
நெடுங்குழு 6 தனிமங்கள்

நெடுங்குழு 6 "(Group 6)" இல் உள்ள ஆறில் உள்ள தனிமங்கள் குரோமியம் தொகுதி தனிமங்களாகும். இந்தக் குழுவில் குரோமியம், மாலிப்டினம்,தங்குதன், சீபோர்கியம் ஆகிய நான்கு தனிமங்களும் இருக்கின்றன. இவற்றின் இடத்தை பின்வரும் தனிம வரிசை அட்டவனையில் காணலாம். 

இக்குழுவில் உள்ள அனைத்தும் உலோகப் பண்புகளை பெற்றுள்ளன. சிறிய அணுப் பருமனையும் அதிக கடினத் தன்மையையும் இக்குழுவில் உள்ள தனிமங்கள் பெற்றுள்ளன. பொதுவாக இவை அரிமானத்திற்கு ஆட்படுவதில்லை. குறைந்த அளவில் ஆவியாகின்றன. வெள்ளியைப் போல வெண்மை நிறம் கொண்டவையாக உள்ளன. அட்டவணையில் மேலிருந்து கீழாகச் செல்லும் குரோமியம், மாலிப்டினம், தங்குதன் என்ற வரிசையில் இவற்றின் உருகுநிலை, கொதிநிலை, அடர்த்தி ஆகிய பண்புகள் உயருகின்றன. தங்குதன் லாந்தனைடுகளைப் பின் தொடர்வதால் அணு ஆரம் குரோமியத்தில் இருந்து அதிகரித்து மாலிப்டினம் மற்றும் தங்குதனின் அணு ஆரங்கள் சம அளவில் காணப்படுகின்றன. எனவே இவ்விரு தனிமங்களின் பண்புகளில் நெருங்கிய ஒற்றுமை காணப்படுகிறது. ஒரே வகையான பண்புகளை இவை இரண்டும் பெற்றுள்ளன. இவை இரண்டும் தாதுக்களுடன் சேர்ந்தே காணப்படுகின்றன. இதன் கலவைகளில் இருந்து இவற்றை தனித்தனியே பிரிப்பதும் கடினமாகும்.
முதல் மூன்று தனிமங்களும் தங்களது டி ஆர்பிட்டால்களில் 10 எலக்ட்ரான்களுக்குப் பதிலாக குறைவான எலக்ட்ரான்களைக் கொண்டிருப்பதால் இவை இடைநிலைத் தனிமங்கள் எனப்படுகின்றன. குரோமியம் (Cr), மாலிப்டினம் (Mo), தங்குதன் (W) ஆகிய மூன்று உலோகங்களும் எதற்கும் வளைந்து கொடுக்காத கடின உலோகங்களாகும். எட்டாவது தொடரில் இடம்பெற்றுள்ள ஆறாவது குழுவில் அடுத்ததாக அன்பெத்தெக்சியம் அல்லது அன்பெண்டோக்டியம் இடம்பெறுவதற்கு சாத்தியம் உள்ளது. படிப்படியாக இத்தனிமங்களின் நிலைத்தன்மை தனிமவரிசை அட்டவனையில் அன்பையெக்சியம் வரைக்கும் குறைகிறது. அன்பெத்தெக்சியம் அல்லது அன்பெண்டோக்டியம் தனிமங்கள் இதுவரையில் கண்டறியப்படவில்லை. ஆனால் விரைவில் இவை கண்டறியப்படலாம். 
இந்த குழுவின் முதல் மூன்று உறுப்பினர்களுக்கான வேதியியல் பெரும்பான்மை மட்டுமே ஒப்புமை நோக்கில் காணப்படுகின்றன. சீபோர்கியம் தனிமத்தின் பண்புகள் முழுமையாக வரையறுக்கப்படவில்லை. இத்தொகுதியில் உள்ள தனிமங்கள் அதிக உருகுநிலையைக் கொண்டுள்ளன. இவை உயர் ஆக்சிசனேற்ற நிலைகளில் ஆவியாகும் சேர்மங்களை உருவாக்குகின்றன. இவற்றின் உருகு நிலைகள் முறையே 1907° செல்சியசு, 2477° செல்சியசு மற்றும் 3422° செல்சியசு என்பனவாகும். இவற்றில் தங்குதன் மற்றவற்றைக் காட்டிலும் அதிக உருகுநிலையைக் கொண்டுள்ளது. 

சாதாரண வெப்பநிலையில் ஆறாவது தொகுதி தனிமங்கள் அனைத்தும் வினைத்திறன் குறைந்தவையாக உள்ளன. நீர்த்த அமிலங்களில் கரைந்து இவை அயனிகளைக் கொடுக்கின்றன. நீர்த்த ஐதரோகுளோரிக் அமிலம், நீர்த்த கந்தக அமிலம் ஆகியனவற்றில் குரோமியம் கரைந்து cr2+ அயனியைக் கொடுக்கிறது. ஆனால் மாலிப்டினமும் தங்குதனும் இவ்வமிலங்களில் கரைவதில்லை. குரோமியம் காரங்களில் கரைந்து குரோமேட்டுகளைக் கொடுக்கிறது. மேலும் இத்தொகுதி தனிமங்கள் யாவும் ஆக்சிசன், நைட்ரசன், ஆலசன்கள் ஆகியவற்றுடன் வெப்பப்படுத்தும் போது வினைபுரிந்து சேர்மங்களைக் கொடுக்கின்றன. எலக்ட்ரான் அமைப்பின்படி குரோமியம் மற்றும் மாலிப்டினம் தனிமங்கள் 1 முதல் 6 வரை ஆக்சிசனேற்ற நிலைகளைக் கொண்டிருக்க வேண்டும். ஆனால் அவை 0 முதல் 6 வரை ஆக்சிசனேற்ற நிலைகளைக் கொண்டிருக்கின்றன. தங்குதன் மட்டும் 2 முதல் 6 வரை ஆக்சிசனேற்ற நிலைகளைக் கொண்டிருக்கிறது. குரோமியத்தின் நிலையான ஆக்சிசனேற்ற நிலை +3 ஆகும். மாலிப்டினம் மற்றும் தங்குதன் இவற்றின் நிலையான ஆக்சிசனேற்ற நிலை +6 ஆகும். இத்தொகுதியில் அணு எண் அதிகரிக்கும் போது உயர் ஆக்சிசனேற்ற நிலை அதிக நிலைப்புத்தன்மை கொண்டதாக உள்ளது.
1761 ஆம் ஆண்டு சூலை 26 இல் குரோமியம் முதன் முதலில் கண்டறிந்து கூறப்பட்டது. யோகான் கோட்லாப் லெக்மான் உருசியாவில் இதைக் சிவப்பு ஆரஞ்சு நிறத்தில் இதைக் கண்டறிந்தார். சைபீரியன் சிவப்பு ஈயம் என்று அதற்கு பெயரிடப்பட்டது. 10 ஆண்டுகளுக்குள் அடர் மஞ்சள் நிற நிறமியாக இருக்குமென கருதப்பட்டது . ஈயச் சேர்மமாக தவறுதலாக அடையாளம் காணப்பட்டதால் PbCrO4. என்ற மூலக்கூற்று வாய்ப்பாடு எழுதப்பட்டது. லூயிசு நிக்கோலசு வாக்கியூலின் இக்கனிமத்திலிருந்து குரோமியம் டிரையாக்சைடை உற்பத்தி செய்தார். மேலும் இவர் மாணிக்கம், மரகதம் போன்ற கற்களிலும் குரோமியம் இருப்பதைக் கண்டறிந்தார் He was also able to detect traces of chromium in precious gemstones, such as ruby or emerald.. 
 


</doc>
<doc id="141312" url="https://ta.wikipedia.org/wiki?curid=141312" title="கொழுமிய ஈரடுக்கு">
கொழுமிய ஈரடுக்கு

கொழுமிய ஈரடுக்கு (lipid bilayer) என்பது இரு படல (அடுக்கு) கொழுமிய மூலக்கூறுகளாலான மெல்லிய சவ்வாகும். தட்டையான விரிப்புகளாக உள்ள இம்மென்படலங்கள் உயிரணுக்களைச் சுற்றி தொடர் தடுப்புச் சுவர்களை உருவாக்குகின்றன. கிட்டத்தட்ட அனைத்து உயிரினங்களின், பல வைரசுகளின் உயிரணு மென்தோல்கள் கொழுமிய ஈரடுக்குகளால் உருவானது. இவ்வண்ணமே, உயிரணு உட்கருவை, பிற உள்-உயிரணு வடிவமைப்புகளைச் சுற்றிலுமுள்ள மென்படலங்களும் கொழுமிய ஈரடுக்குகளால் உருவானதேயாகும். 

இங்ஙனம் கொழுமிய ஈரடுக்குகளால் உருவான தடுப்புச் சுவர்கள் அயனிகள், புரதங்கள் மற்றும் பிற மூலக்கூறுகளைத் தேவையான இடத்தில் வைக்கும் அதே சமயத்தில் தேவையில்லாத இடங்களில் இம்மூலக்கூறுகள் விரவாமல் தடுக்கவும் செய்கின்றன. பெரும்பாலான, நீரில் கரையும் (நீர்-விரும்பும்) மூலக்கூறுகள் ஊடுருவமுடியாமலுள்ளத் தன்மையினால், சில நானோமீட்டர் அகலமே இருந்தாலும், கொழுமிய ஈரடுக்குகள் இப்பணிக்கு சிறந்த தகுதி வாய்ந்தவைகளாக உள்ளன. கொழுமிய ஈரடுக்குகள் முக்கியமாக அயனிகளைக் கசியவிடாமல் தடுப்பதால், செல்கள் அயனிஏற்றி புரதங்களைக் கொண்டு மென்படல எதிர்ப்பக்கத்திற்கு அயனிகளை ஏற்றி உப்புச் செறிவுகளையும், அமிலக்காரத் தன்மையையும் ஒழுங்குப்படுத்துகின்றன. 

இயற்கையான கொழுமிய ஈரடுக்குகள் பொதுவாக பாஸ்போகொழுமியங்களால் உருவானவையாகும். பொஸ்போகொழுமிய மூலக்கூறுகள் ஒவ்வொன்றும் நீர்நாட்டமுள்ள (hydrophilic) தலைப் பகுதி ஒன்றையும், நீர்விலகுதன்மை (hydrophobic) கொண்ட இரு வால்ப் பகுதிகளையும் கொண்டதாக இருக்கும். இத்தகைய அமைப்பைக் கொண்டிருப்பதனால் பொஸ்போகொழுமிய மூலக்கூறுகள் நீருடன் தொடர்பில் வரும்போது, அவை தம்மைத்தாமே ஈரடுக்காக ஒழுங்குபடுத்திக் கொள்கின்றன. நீர்நாட்டமுள்ள தலைப்பகுதிகள் நீருடன் தொடர்புகொண்ட நிலையில் வெளிப்புறமாகவும், நீர்நாட்டமட்ட வால்ப்பகுதிகள் உள்ளே ஒன்றையொன்று நோக்கியபடி நடுப்பகுதியிலும் ஒழுங்குபடுத்தப்படுவதனால், இவ்வாறான ஈரடுக்கு அமைப்புக்கள் தோன்றுகின்றன.

உயிரணு மென்சவ்வானது தட்டையான கொழுமிய ஈரடுக்கு வடிவத்தில் காணப்படும். சில ஆர்க்கியா இனங்கள் தவிர்ந்த ஏனைய அனைத்து உயிரினங்களிலும், இவ்வகையான ஈரடுக்கு நிலையே உயிரணு மென்சவ்வில் காணப்படுகின்றது. அந்தக் குறிப்பிட்ட சில ஆர்க்கியா இனங்களில் ஈரடுக்கின்றி, மென்சவ்வானது கொழுமிய தனிப்படையாலானதாக இருக்கின்றது.



</doc>
<doc id="141320" url="https://ta.wikipedia.org/wiki?curid=141320" title="தி குட், தி பேட் அண்ட் தி அக்ளி">
தி குட், தி பேட் அண்ட் தி அக்ளி

தி குட், தி பேட் அண்ட் தி அக்ளி ("The Good, the Bad and the Ugly", இத்தாலியம்: "Il buono, il brutto, il cattivo") 1966 இல் வெளியான ஒரு ஸ்பாகெட்டி மேற்கத்தியப் பாணி இத்தாலிய மொழித் திரைப்படம். செர்ஜியோ லியோனி இயக்கிய இப்படத்தில் கிளின்ட் ஈஸ்ட்வுட், லீ வான் கிளீஃப், ஈலாய் வாலாக் ஆகியோர் நடித்திருந்தனர். இது டாலர்கள் முப்படத்தொகுதியில் வெளியான இறுதித் திரைப்படமாகும். ஆங்கிலத்தில் மொழிமாற்றம் செய்யப்பட்டு உலகெங்கும் திரையிடப்பட்ட இது திரைப்படத் துறையில் பெரும் தாக்கத்தை ஏற்படுத்தியது.

இத்திரைப்படம் அமெரிக்க உள்நாட்டுப் போரின் போது கூட்டமைப்பு மாநிலங்களின் தங்கப் புதையலைத் தேடிச் செல்லும் மூன்று துப்பாக்கி வீரர்களின் கதையைச் சொல்கிறது. நல்லவன் (தி குட்) - “பெயரில்லா மனிதன்” (கிளின்ட் ஈஸ்ட்வுட்), கெட்டவன் (தி பேட்) -ஏஞ்சல் ஐஸ் (லீ வான் கிளீஃப்), அழகற்றவன் (தி அக்ளி) - டூக்கோ (ஈலாய் வாலாக்) ஆகிய மூன்று துப்பாக்கி வீரரகளும் தங்கப்புதையலை அடையப் போட்டியிடுகிறார்கள். அமெரிக்க உள்நாட்டுப் போரின் பின்னணியில் கதை நடக்கிறது.

1966 இல் இத்தாலியிலும், 1967 இல் அமெரிக்காவிலும் வெளியான இத்திரைப்படம் வர்த்தக ரீதியாக பெருவெற்றி பெற்றது. திரைப்பட விமர்சகர்கள் அனைவரும் இதனை வரவேற்கவில்லை. இதன் வன்முறைக் காட்சிகள் குறைகூறப்பட்டன. தொடக்க கால விமர்சனங்கள் முழுமையான வரவேற்பைக் கொண்டிருக்கவில்லையெனினும் காலப்போக்கில் இதனை மக்கள் ஒரு செவ்வியல் படைப்பாக கருதத் தொடங்கினர். ஐ.எம்.டி.பி இணையத்தளத்தின் வாசகர் வாக்குகளால் முடிவு செய்யப்படும் ”250 தலைசிறந்த திரைப்படங்கள்” பட்டியலில் ஐந்தாவது இடத்தில் உள்ளது.



</doc>
<doc id="141323" url="https://ta.wikipedia.org/wiki?curid=141323" title="உடுப்பிட்டி அமெரிக்கன் மிசன் கல்லூரி">
உடுப்பிட்டி அமெரிக்கன் மிசன் கல்லூரி

உடுப்பிட்டி அமெரிக்கன் மிசன் கல்லூரி ("Udupiddy American Mission College") இலங்கையின் வட மாகாணத்தில் யாழ்ப்பாண மாவட்டத்தில் வடமராட்சிப் பகுதியில் உடுப்பிட்டி என்ற ஊரில் அமைந்துள்ள பாடசாலை ஆகும். இப்பாடசாலை 1852 சனவரி 4 இல் அமெரிக்க மிசனரிகளினால் ஆரம்பிக்கப்பட்ட இந்தப் பாடசாலை இன்று க.பொ.த உயர்தரம் வரை வகுப்புக்களை கொண்டுள்ளது. இங்கு உயர்தரத்தில் உயிரியல், கணிதம், வர்த்தகம். கலை ஆகிய நான்கு பிரிவுகளும் கற்பிக்கப்படுகின்றன. 2002 இல் கல்லூரியின் 150 ஆண்டு நிறைவைக் கொண்டாடுமுகமாக இலங்கை அரசு முத்திரை வெளியிட்டுக் கௌரவித்தது.




</doc>
<doc id="141325" url="https://ta.wikipedia.org/wiki?curid=141325" title="இந்தியப் பஞ்சம், 1899–1900">
இந்தியப் பஞ்சம், 1899–1900

இந்தியப் பஞ்சம், 1899–1900 ("Indian famine of 1899–1900") பிரித்தானிய இந்தியாவின் வடக்கு மற்றும் மேற்குப்பகுதிகளைப் பாதித்த ஒரு பெரும் பஞ்சமாகும். இப்பஞ்சத்தால் மொத்தம் 12,30,000 சதுர கிமீ நிலப்பரப்பும் 5.95 கோடி மக்களும் பாதிக்கப்பட்டனர். மத்திய மாகாணங்களும் பெராரும், மும்பை மாகாணம், ஆஜ்மெர்-மெர்வாரா, பஞ்சாப்பின் ஹிசார் ஆகிய பிரித்தானிய இந்தியப் பகுதிகள் இப்பஞ்சத்தால் கடுமையாக பாதிக்கப்பட்டன. ராஜபுதானா முகமை, மத்திய இந்திய முகமை, ஐதராபாத், கத்தியவார் முகமை போன்ற சமஸ்தானங்களையும் இப்பஞ்சம் தாக்கியது. இவை தவிர வங்காள மாகாணம், சென்னை மாகாணம், வடமேற்கு எல்லைப்புற மாகாணங்கள் ஆகியவற்றின் சில பகுதிகளும் கடுமையாக பாதிக்கப்பட்டன. 

1896–97 பஞ்சத்தினால் பாதிக்கப்பட்ட பகுதிகளில் பெரும்பாலானவற்றை இப்பஞ்சம் மீண்டும் கடுமையாகப் பாதித்தது. முந்தைய பஞ்சத்தைப் போலவே இப்பஞ்சத்திற்கு முன்பும் பருவமழை பொய்த்து வறட்சி நிலவியது. இந்தியாவின் பிற பகுதிகளில் உணவு தானியங்களின் விளைச்சல் வெகுவாகக் குறைந்ததால், மாகாணங்களுக்கிடையே வழக்கமாக நடைபெறும் தானிய வர்த்தகம் பாதிக்கப்பட்டது; பற்றாக்குறையும் கூடியது. 

பஞ்சத்தினால் இறந்தவர் எண்ணிக்கை அதிக அளவில் இருந்தது. ஏறக்குறைய தக்காணத்தில் 1,66,000 பேரும் மும்பை மாகாணத்தில் 4,62,000 பேரும் மாண்டனர். பிரித்தானிய ஆட்சிப் பகுதிகளில் மட்டும் குறைந்தபட்சம் 10 லட்சம் பேர் பட்டினி மற்றும் தொற்று நோய்களால் மடிந்தனர். பல மில்லியன் கால்நடைகளும் மடிந்தன. இந்தியா முழுவதும் இப்பஞ்சத்தினால் உயிரிழந்தவர்களின் எண்ணிக்கை குறித்த கணிப்புகள் மாறுபடுகின்றன. பத்து லட்சம் முதல் நாற்பந்தைந்து லட்சம் பேர் இதனால் மடிந்திருக்கலாம் என கணிப்புகள் கூறுகின்றன. 




</doc>
<doc id="141328" url="https://ta.wikipedia.org/wiki?curid=141328" title="கின்னௌர் மாவட்டம்">
கின்னௌர் மாவட்டம்

கின்னௌர் இந்தியாவில் உள்ள இமாசலப் பிரதேச மாநிலத்தின் 12 மாவட்டங்களுள் ஒன்று. இம்மாவட்டம் பூஃ, கல்பா, நிச்சார் என மூன்று நிர்வாக பிரிவுகளாகப் பிரிக்கப்பட்டுள்ளது. கின்னௌர் மாவட்டத்தின் தலைமையகம் ரேக்காங் பியோ. 2011 ஆம் ஆண்டு கணக்கெடுப்பின்படி கின்னௌர் மாவட்டம் இமாசலப் பிரதேச மாவட்டங்களில் லாஹௌல் - ஸ்பிதி மாவட்டத்திற்கு பிறகு இரண்டாவது மிகக்குறைந்த மக்கட்தொகை கொண்ட மாவட்டம் ஆகும்..
2011 கணக்கெடுப்பின்படி கின்னௌர் மாவட்டத்தின் மக்கட்தொகை 84,298 . இது தோராயமாக அண்டோரா நாட்டின் மக்கட்தொகைக்கு சமமானதாகும். இதன்மூலம் இந்தியாவின் 640 மாவட்டங்களில் இது 620வது இடத்தில் உள்ளது. கின்னௌர் மாவட்டத்தின் மக்கட்தொகை அடர்த்தி . இதன் மக்கட்தொகை வளச்சி விகிதம் 2001-2011 காலகட்டத்தில் 7.61%.கின்னெளரின் பாலின விகிதப்படி ஒவ்வொரு 1000 ஆண்களுக்கும் 818 பெண்கள் உள்ளனர். மேலும் கல்வியறிவு விகிதம் 80.77%.


</doc>
<doc id="141330" url="https://ta.wikipedia.org/wiki?curid=141330" title="விண்டோசுத் துருவி">
விண்டோசுத் துருவி

விண்டோஸ் கோப்பு உலவி (ஆங்கிலம்: "Windows Explorer") என்பது விண்டோஸ் 95இலிருந்து அமைக்கப்பட்ட மைக்ரோசாப்ட் விண்டோசு இயங்குதளங்களில் உள்ளடக்கப்பட்டு வரும் கோப்பு முகாமை முறைமையின் வரைவியல் முகமாகும். விண்டோசுத் துருவி இன்றியும் கணினியைக் கட்டுப்படுத்த முடியும் (உதாரணமாக, கட்டளை செயலழைப்பு மென்பொருளின் மூலம் கணினியைக் கட்டுப்படுத்த முடியும்.). விண்டோஸ் துருவி தனி வட்டு சியில் (அல்லது கணினியில் விண்டோசு நிறுவப்பட்டிருக்கும் செலுத்தியில்) "Windows" என்ற கோப்புறையினுள் காணப்படும்.

முகப்புத் திரையில் உள்ள கணினிப் படவுரு மீது இரு தடவைகள் சொடுக்குவதன் மூலம் அல்லது விசைப்பலகையின் விண்டோஸ் சாவியையும் பேரெழுத்து இயையும் ஒரே சமயத்தில் அழுத்துவதன் மூலம் அல்லது "இயக்கு..." கட்டளையில் "explorer.exe" என்று தட்டச்சிட்டு இயக்குவதன் மூலம் அல்லது தொடக்க மெனுவில் என் கணினி என்பதைச் சொடுக்குவதன் மூலம் அல்லது துவங்கு மெனுவில் அனைத்து நிரல்கள் என்ற தெரிவினுள் சென்று, துணைக்கருவிகள் என்ற தெரிவிலுள்ள "Windows Explorer" என்பதைச் சொடுக்குவதன் மூலம் விண்டோஸ் துருவியைத் திறக்க முடியும்.

விண்டோசு எக்சு. பி. இயங்குதளத்தில் விண்டோஸ் துருவி மென்பொருளில் மூன்று கருவிப் பட்டைகள் காணப்படும். அவையாவன:-

நிலையான பொத்தான்கள் கருவிப் பட்டையில் பின்னால், முன்னால், மேலே, தேடல், கோப்புறைகள், காட்சிகள் போன்ற பொத்தான்கள் காணப்படும். இதில் உள்ள கருவிகளை மாற்றுவதற்கு, காட்சி என்பதைச் சொடுக்க வரும் பட்டியில் கருவிப்பட்டிகள் என்ற தெரிவினுள் சென்று "விருப்பமாக்கல்..." என்பதில் சொடுக்கி மாற்றங்களை மேற்கொள்ள வேண்டும்.

முகவரிப் பட்டியின் மூலம் கணினியில் உள்ள கோப்புறைகளுக்குள் பிரவேசிக்க முடியும். அதே போல, முகவரிப் பட்டியில் வலைக் கடப்பிடங்களின் உரலிகளைத் தட்டச்சுச் செய்து வலைக் கடப்பிடங்களைப் பார்வையிட முடியும். இந்தப் பட்டியைக் கட்டளைக் கோடாகவும் கட்டளை விழிப்பூட்டு மென்பொருளுக்கு மாற்றாகவும் பயன்படுத்தலாம்.

இக்கருவிப் பட்டையில் பயனர் அடிக்கடி செல்லும் வலைப் பக்கங்களின் உரலிகளைச் சேமித்து அவற்றுக்குச் சுலபமாகச் செல்ல முடியும்.


</doc>
<doc id="141337" url="https://ta.wikipedia.org/wiki?curid=141337" title="கொழுமிய மிதவை">
கொழுமிய மிதவை

உயிரணுக்களின் முதலுருமென்சவ்வுகள் (பிளாசுமாச் சவ்வுகள்) கிளைக்கோஸ்பிங்கோகொழுமியங்கள் மற்றும் புரத ஏற்பிகளின் இணைவினால் உருவானவையாகும். இவை கிளைக்கோகொழுமியப்புரத நுண்ணியத் திரளங்களில் கொழுமிய மிதவைகளாக (lipid rafts) ஒருங்கமைவு செய்யப்படுகின்றன. இத்தகுச் சிறப்பான மென்படல நுண்ணியத் திரளங்கள் மென்தோலின் பாய்மத்தன்மை, மென்படலப் புரதக் கடத்துதலை ஒரு கட்டுப்பாட்டுக்குள் கொண்டுவருவதன் மூலமும், நரம்பியப் பரப்புதல் மற்றும் ஏற்பிக் கடத்துதலை நெறிபடுத்துவதன் மூலமும், சமிக்ஞை மூலக்கூறுகளைக் கூட்டும் ஒருங்கமைவு மையங்களாக திகழ்ந்து, உயிரணு இயக்கங்களைப் பிரித்தமைத்து தனிப்பிரிவுகளாக்குகின்றன. கொழுமிய மிதவைகள் சுற்றியுள்ள கொழுமிய ஈரடுக்குகளைக் காட்டிலும் இறுக்கமாகப் பொதிந்த, மிகவும் ஒழுங்கு முறையாக அமைக்கப்பட்ட, ஆனால் மென்படல ஈரடுக்குகளில் எளிதாக மிதக்கக் கூடியவைகளாகும்.



</doc>
<doc id="141341" url="https://ta.wikipedia.org/wiki?curid=141341" title="ஏனாமில் வலிய ஆட்சி மாற்றம்">
ஏனாமில் வலிய ஆட்சி மாற்றம்

ஏனாமில் வலிய ஆட்சி மாற்றம் ("Coup d'état of Yanaon") 1954ஆம் ஆண்டு இந்தியாவில் இருந்த பிரெஞ்சுப் பகுதிகளை குறித்து தில்லியிலும் பாரிசிலும் உரையாடிக் கொண்டிருந்தபோது இந்தியா மற்றும் பிரான்சின் கவனத்தை ஈர்த்த ஒரு நிகழ்வாகும். 

பிரெஞ்சு ஆட்சியிலிருந்த ஏனாமின் பெரும்பான்மையானோர் பிரெஞ்சு அரசுக்கு ஆதரவாக இருந்தனர்; சமதம் கிருச்னாயா, காமிச்செட்டி சிறீ பரசுராம வரப்பிரசாத ராவ் நாயுடு, காமிச்செட்டி வேணுகோபால ராவ் நாயுடு, கள்ள வெங்கட ரத்தினம் போன்ற தலைவர்கள் தீவிர பிரஞ்சு ஆதரவாளர்களாக இருந்தனர். இருப்பினும் தடாலா ராஃபேல் ரமணய்யாவின் போராட்டத்தாலும் தலைமை பேராளராக விளங்கிய கேவல் சிங் தலையீட்டாலும் இந்தப் பகுதிகள் விடுதலை பெற்றிருந்த இந்தியாவுடன் இணைந்தன. 

இந்த வலிய ஆட்சிமாற்றம் குறித்து பலரால் வெவ்வேறு பார்வைகளில் அலசப்படுகிறது. இந்திய தேசியவாதிகள் இதனை விடுதலைப் போராட்டமாக கருத பிரெஞ்சு ஆதரவாளர்கள் துரோகச் செயலாக நோக்குகின்றனர்.

பிரான்சின் இந்தியப்பகுதிகளின் விடுதலை மற்றும் இந்தியாவுடனான இணைப்பிற்கான போராட்டத்தின் ஒரு கட்டமே இந்த வலிய ஆட்சி மாற்றமாகும். எனவே பிரெசுப் பகுதிகளின் விடுதலைக்கான காரணங்களே இதற்கும் பொருந்தும். இருப்பினும் ஏனாமில் தாங்கள் விடுதலை பெற வேண்டும் என்ற எழுச்சியே இல்லாது இருந்தது என்பதே முக்கிய வேறுபாடாகும். புதுச்சேரியின் புதிய இந்திய பேராளராகப் பொறுப்பேற்ற கேவல் சிங் ஏப்ரல் 11, 1954 அன்று கண்டமங்கலத்தில் நிகழ்த்திய உரையில் பிரெஞ்சு இந்தியாவின் மிகச்சிறிய ஏனாமை விடுவிக்க தடாலா ராஃபேல் ரமணய்யா திட்டமிடலாம் என தூண்டியதாகக் கூறப்படுகிறது.

திசம்பர் 10, 1953 அன்று தலைமைப் பேராளர் ஆர். கே. டண்டன் மாற்றப்பட்டு கேவல் சிங் பொறுப்பேற்றார். இவர் விடுதலை விரும்பிய செலியன் நாயக்கர் மற்றும் தடாலாவிற்குத் துணை நின்றார். கேவல் சிங் பிரெஞ்சு ஆதரவுத் தலைவர்களையும் சட்ட பேரவை உறுப்பினர்களையும் பிரித்து புதுதில்லிக்குக் கொண்டு சென்றார. 

வி. சுப்பையா தலைமையில் இயங்கிய ஐக்கிய இயக்கம் பிரெஞ்சு-ஆதரவு எட்வர்ட் குபேரின் கட்சி மாற்றத்தால் வலுவடைந்தது. மார்ச் 18, 1954இல் புதுச்சேரி விடுதலை இயக்க வரலாற்றின் ஓர் மைல்கல்லாக அமைந்தது. அன்று புதுச்சேரி மேயரும் செயலாக்கக் குழு உறுப்பினர்களும் அண்மைய நகராட்சிகளும் இந்திய ஒன்றியம்|இந்தியாவுடன் எந்தவொரு வாக்கெடுப்புமின்றி இணைய முடிவு செய்ததை அறிவித்தனர். காரைக்காலின் அனைத்து கம்யூன்களும் உடனேயே இதைப் பின்பற்றின. இந்த முடிவை பிரதிநிதித்துவ அவை உறுதிபடுத்த வேண்டியிருந்தது. 

பிரெஞ்சு இந்திய சோசலிசக் கட்சி இதற்கான முன்வரைவை தயாரிக்கையில் பிரெஞ்சு ஆளுனர் இதனைத் தவிர்க்க பேரவைக் கூட்டத்தை தள்ளி வைத்தார். இதனால் கோபமுற்ற சோசலிசத் தோழர்கள் ஒவ்வொரு கம்யூனாகக் கைபற்றி இறுதியில் புதுசேரியை பிடிக்கத் திட்டமிட்டனர். இந்தியப் பொதுவுடமைக் கட்சியும் நேரடி செயலுக்கு ஆதரவளித்தது. இத்திட்டத்தினபடி சோசலிச கட்சியினர் 1954ஆம் ஆண்டு மார்சு மாத்த்தின் கடைசிநாள் நெத்தலப்பாக்கம் காவல்நிலையத்தின் மீது இந்திய தேசியக் கொடியை பறக்க விட்டனர். நெத்திலப்பாக்கம் சுற்றியப் பகுதிக்கு ஓர் இடைக்கால அரசு எட்வர்டு குபேர் தலைமையில் அமைந்தது. இதன் எல்லைகளைச் சுற்றி இந்திய ஆயுதப் படை நிறுத்தப்பட்டது. 

இதற்கிடையில் இந்திய அரசிற்கும் பிரெஞ்சு அரசிற்கும் புதுதில்லியிலும் பாரிசிலும் பேர உரையாடல் நடந்து கொண்டிருந்தது. ந்தியப் பேராளர் கேவல் சிங் கண்டமங்கலத்தில் அனைத்து மாநிலத் தலைவர்களையும் சந்தித்துப் பேசினார். நெத்திலப்பாக்கத்தில் உள்ள இடைக்கால அரசை பிரெஞ்சு அரசினர் இளக்காரமாகப் பேசுவதாகவும் உண்மையான விடுதலை வேண்டுமானால் நான்கு குடியேற்றங்களில் ஒன்றையாவது ஆக்கிரமிக்க வேண்டும் என்று கூறினார். இந்தச் சந்திப்பிலிருந்து தடாலாவை வீட்டில் இறக்கிவிட்டபோது கேவல் சிங் அவரிடம் தமது திட்டத்தைப் பற்றிய கருத்தைக் கேட்டார். இதனையடுத்து தடாலா ஏனாமை கைப்பற்ற திட்டமிட்டார். 

ஏப்ரல் 13,1 954 அன்று ஏனாம் வந்தடைந்த தடாலா அங்கிருந்த மக்களிடையே விடுதலை வேட்கை இல்லாதிருந்ததைக் கண்டார். ஏப்ரல் 14, 1954இல் அருகாமையில் இந்தியப் பகுதியில் ஆந்திராவின் கிழக்கு கோதாவரி மாவட்டத்தில் உள்ள காக்கிநாடா சென்று அங்கிருந்த மாவட்டத் தலைவர்களின் ஒத்துழைப்பைப் பெற முயன்றார். எந்தவொரு ஊக்கமும் கிட்டாது திரும்புகையில் பரம்பேட்டா சிற்றூரில் பிரெஞ்சுக் காவலர்கள் அவரை வழிமறித்தனர். தன்னிடமிருந்த துப்பாக்கியால் காற்றில் சுட்டு தப்பி ஓடினார். இந்தியப் பகுதியில் தஞ்சமடைந்தார். 

காக்கிநாடாவில் மீண்டும் இந்திய தேசிய காங்கிரசுக் கொடிகளை வாங்கி வீட்டுக்கு வீடு சென்று பரப்புரை ஆற்றினார். தனது புதிய தேசியவாத இளைஞர்களுடன் வாடகை சரக்குந்துகளில் காங்கிரசுக் கொடிகளைக் கையிலேந்தி ஏனாமில் மேடைப்பேச்சுகளை நடத்தினார். ஏனாமின் விடுதலைக்கு ஒத்துழைப்புத் தருமாறு மக்களை வேண்டினார். 

இதனால் பிரெஞ்சுக் காவல்படையினர் இந்திய சிற்றூர்ப் பகுதிகளில் தேடுதல் நடத்தினர். இது வரம்பு மீறிய செயல் என்று தடாலா கேவல் சிங்கிடம் முறையிட்டார். ஏனாம் நகரைச் சுற்றிலும் ஒலிபெருக்கிகளை அமைத்து நாட்டுப்பற்றுப் பாடல்களை ஒலிபரப்பினார். இடையிடையே ஏன் இந்தியாவுடன் ஏனாம் இணைய வேண்டும் என்று பரப்புரை செய்தார். ஏனாமிற்குள் சமதம் கிருச்னாயா போன்ற பிரெஞ்சு ஆதரவுத் தலைவர்கள் எதிர் பேரணிகளை நடத்தினர். 

சூன் துவக்கத்தில் புதுச்சேரி நிர்வாகத்தின் தலைமைச் செயலர் ஏனாமில் தங்கியுள்ள இரு ஐரோப்பிய அதிகாரிகளை இடமாற்றம் செய்துள்ளதாகத் தடாலாவிடம் தெரிவித்தார். இவர்களை இந்தியப் பகுதியில் தேசியவாதிகளிடமிருந்து காப்பாற்றி அனுப்ப வேண்டும் எனக் கேட்டுக்கொண்டார். அவ்வாறே அவர்களை பாதுகாப்புடன் காக்கிநாடா தொடர்வண்டி நிலையம் வரை உடனிருந்து அனுப்பி வைத்தார்.

அனைத்து வெள்ளை பிரெஞ்சுத் தலைவர்களும் கூட்ட வன்முறைக்குப் பயப்படுவதை தெரிந்துகொண்ட இணைப்புவாதிகள் இதுதான் தக்கத் தருணம் என உணர்ந்தனர். காக்கிநாடாவிலுள்ள அலுவலர்கள், ஏனாமின் மேயர் மடிம்செட்டி சத்தியநாராயணா, யெர்ர ஜகன்னாத ராவ், காமிச்செட்டி ஸ்ரீ பரசுராம வரப்பிரசாத ராவ் நாயுடு போன்ற தலைவர்களுடனான கலந்துரையாடலின் அடிப்படையில் ஏனாம் நிர்வாகத்தைக் கைப்பற்ற ஏற்பாடுகள் செய்யலானார். இதனிடையே மடிம்செட்டி ஏனாமை விட்டு ஒடிவிட இணைப்பு போராளிகளின் கோபத்திற்கு ஆளாகி அவரது வீடு சூறையாடப்பட்டது. 78 அகவையுடைய மருத்துவர் சமதம் கிருச்னாயா இடைக்கால மேயராகப் பதவி ஏற்றார். இவர் பிரெஞ்சு அரசுக்கு ஆதரவாகவும் இணைப்பு வாதிகளுக்கு எதிராகவும் செயல்பட்டார். கவிஞரும் வரலாற்றாளரும் ஆயுர்வேத மருத்துவருமான சமதம் தெலுங்கிலும் பிரெஞ்சிலும் பல நூல்கள் எழுதியுள்ளார்.
ஏனாமில் பிரெஞ்சு அரசுக்கு வலிய ஆதரவு இருந்தமையால் இந்திய படைத்துறை தலையீடு தவிர்க்க முடியாததாக ஆயிற்று.

சூன் 13, 1954 ஞாயிறு வைகறையில் தடாலா சில ஆயிரம் போராளிகளுடன் காக்கிநாடாவிலிருந்து ஏனாம் நிர்வாக அலுவலர் மாளிகை நோக்கி புற்றப்பட்டார். மாளிகையை கைப்பற்றி இந்திய தேசியக் கொடியை பறக்கவிடுவதே அவர் நோக்கமாக இருந்தது. தனது படைக்கு 50 கசம் முன்னால் சென்றவாறே கையொலிபெருக்கியில் பிரெஞ்சுக் காவல்துறையினரையும் பிற அலுவலர்களையும் ஒத்துழைக்க வேண்டுகோள் விடுத்தவாறிருந்தார். பிரெஞ்சுக் காவல்படையினர் எதிரடியாகக் கைக்குண்டுகளை வீசினர். துப்பாக்கிச்சூடும் நடத்தினர். போராளிகள் மண்யம் சமீன்தார் சத்திரத்தின் பின்னர் பதுங்கியிருந்தவாறு காவல்படையினரை சுடத் துவங்கினர். காவல் நிலையத்திற்கு வெளியே திறந்தவெளியில் இருந்த காவல்படையினரில் நான்கு பேருக்கு குண்டுக்காயம் ஏற்பட்டது. பிற காவலர்கள் இதனால் காவல்நிலையத்தினுள் ஓடிச்சென்று பூட்டிக்கொண்டனர். தடாலா அவர்களை முற்றுகையிட்டு ஆயுதங்களை கைப்பற்றினார். போராளிகள் ஏனாமில் அனைத்து இடங்களுக்கும் சென்று பிரெஞ்சு ஆதரவாளர்களை கைது செய்து இராணுவ நீதிமன்ற விசாரணை நடத்தினர். தமது குற்றங்களை ஒப்புக்கொண்டவர்களுக்கு மன்னிப்பு வழங்கப்பட்டது. இந்த ஆட்சிப் பறிப்பு அனைத்திந்திய வானொலி மற்றும் நாளிதழ்களில் வெளியானது. 

நிர்வாக அலுவலர் மாளிகைமீது இந்திய தேசியக் கொடி பறக்கவிடப்பட்டது. இதன்பிறகு தடாலாவின் தலைமையில் "ஏனாமின் புரட்சி இடைக்கால அரசு" நிறுவப்பட்டது. "Yanaon A Libéré" (ஏனாம் விடுதலைப் பெற்றது) என்பதே இதன் முதல் தீர்மானமாக அமைந்தது.

அன்று நடந்த மற்றுமொரு குறிப்பிடத்தக்க நிகழ்வாக சமதம் கிருச்னாயாவின் கொலை அமைந்தது. அன்று பிரெஞ்சுப் படைகளுக்கு ஆதரவாக தனித்துப் போராடினார். அவர் பைடிகொண்டலா மாளிகையிலிருந்து தப்பிக்குமுன் அவரை முன்னாள் மேயர் மடிம்செட்டி சத்தியானந்தம் தனது கைத்துப்பாக்கியால் சுட்டுக் கொன்றார். சாகும் தருவாயிலும் சமதம் "பிரான்சு வாழ்க" (Vive la France) என்றவாறே உயிரிழந்தார். தமது வீடு சூறையாடப்பட்டதற்கு சமதமே காரணம் என்று சத்தியானந்தம் எண்ணினார். 

சமதமின் மறைவு ஏனாமில் பெரும்பாலோருக்கு அதிர்ச்சியும் வருத்தமும் கொடுத்தது. அன்று அவர் பிழைத்திருந்தால் இந்த வலிய ஆட்சி மாற்றம் நிகழ்ந்திருக்காது. எனவே பிரெஞ்சு அரசு இதனை இந்தியா அரசியல் நோக்குடன் நிறைவேற்றிய கொலையாக கருதியது.

இந்நிகழ்வால் பிரெஞ்சு அரசு கடுங்கோபம் கொண்டது. ஏனாமிற்குத் தன் கடற்படையை அனுப்பி மீண்டும் தனதாட்சிய நிறுவப் போவதாக வதந்திகள் கிளம்பின. இந்த ஆட்சிமாற்றத்திற்கு மூன்று நாள் முன்னால்தான் ஏனாமின் கடைசி நிர்வாக அலுவலர் ஜோர்ஜ் சாலா புதுச்சேரியின் ஆளுநர் ஆந்தரே மெனார்டால் திரும்ப அழைக்கப்பட்டிருந்தார்.

தடாலா ஏனாமின் பொறுப்பு ஆணையராக 14 நாட்களுக்கு நியமிக்கப்பட்டார். 1954 சூன் இறுதியில் ஏனாம் வந்த கேவல் சிங் தடாலாவை புதுச்சேரிக்குத் திரும்ப அழைத்தார். சூலை 3 அன்று, கேவல் சிங்கின் அறிவுரைக்கிணங்க, ஏனாமை விட்டு புறப்பட்டார். 

நவம்பர் 1, 1954 அன்று ஏனாம் நிகழ்நிலைப்படி இந்தியாவிற்கு மாற்றப்பட்டது. இந்தியப் பிரதமர் சவகர்லால் நேரு சனவரி 16, 1955இல் புதுச்சேரிக்கு வருகை புரிந்தார். கோரிமேட்டில் நடந்த பொதுக்கூட்டத்தில் சவகர்லால் நேரு முன்னிலையில் எட்வர்ட் குபேர், எஸ்.பெருமாள், தடாலா, பக்கிரிசாமி பிள்ளை ஆகியோர் புதுச்சேரி,காரைக்கால், ஏனாம், மாகி சார்பாக அறிக்கைகள் வாசித்தளித்தனர். 

இந்தியாவிற்கும் பிரான்சிற்கும் மே 28, 1956இல் ஏற்பட்ட "பிரிவு உடன்படிக்கை"யில் சூன் 13, 1954 நிகழ்வுகளுக்குத் தான் பொறுப்பில்லை என பிரான்சு அறிவித்தது. 

ஆந்திரப் பிரதேச அரசில் உயர் அதிகாரியாகப் பதவியேற்ற தடாலா ஏனாம் புதியதாக உருவான புதுச்சேரி ஆட்சிப்பகுதியின் அங்கமாக இணைவதற்கு மூன்று நாட்கள் முன்னதாக சூன் 29, 1963இல் பணி ஓய்வு பெற்றார்.




</doc>
<doc id="141345" url="https://ta.wikipedia.org/wiki?curid=141345" title="எட்வர்ட் குபேர்">
எட்வர்ட் குபேர்

கிளெமென்செடு எடுவர்ட் குபேர் ("Clemencedu Edouard Goubert", சூலை 29, 1894 - ஆகத்து 14, 1979) புதுச்சேரியின் முன்னாள் மேயரும் முதல் முதலமைச்சரும் ஆவார். சூலை 1, 1963 முதல் செப்டம்பர் 11, 1964 வரை முதல்வராக பணியாற்றினார். துவக்கத்தில் பிரெஞ்சு ஆட்சி நீட்டிப்பிற்கு ஆதரவாக இருந்த குபேர் பின்னர் இணைப்பிற்கான போராட்டத்தில் இணைந்தது பிரெஞ்சு ஆட்சிப்பகுதிகள் விடுதலை அடைந்த இந்தியாவுடன் இணைய உறுதுணையாக அமைந்தது. 



</doc>
<doc id="141346" url="https://ta.wikipedia.org/wiki?curid=141346" title="உடுப்பிட்டி மகளிர் கல்லூரி">
உடுப்பிட்டி மகளிர் கல்லூரி

உடுப்பிட்டி மகளிர் கல்லூரி இலங்கையின் வட மாகாணத்தில் யாழ்ப்பாண மாவட்டத்தில் வடமராட்சிப் பகுதியில் உடுப்பிட்டி என்ற ஊரில் அமைந்துள்ள பாடசாலை ஆகும். இப்பாடசாலை 1868 மே 07 இல் அமெரிக்க மிசனரிகளினால் ஆரம்பிக்கப்பட்ட இந்தப் பாடசாலை இன்று க.பொ.த உயர்தரம் வரை வகுப்புக்களை கொண்டுள்ளது. இங்கு உயர்தரத்தில் உயிரியல், கணிதம், வர்த்தகம். கலை ஆகிய நான்கு பிரிவுகளும் கற்பிக்கப்படுகின்றன.


</doc>
<doc id="141347" url="https://ta.wikipedia.org/wiki?curid=141347" title="குல்லு மாவட்டம்">
குல்லு மாவட்டம்

குல்லு இமாசலப் பிரதேசம், இந்தியாவில் உள்ள ஒரு மாவட்டம்.

இந்த மாவட்டத்தில் உள்ள மிகப்பெரிய பள்ளத்தாக்கு குல்லு பள்ளத்தாக்கு. இந்த பள்ளத்தாக்கு கடவுள்களின் பள்ளத்தாக்கு எனவும் அழைக்கப்படுகிறது. பியாஸ் ஆற்றின் கரையில் அமைந்துள்ள குல்லு எனப்படும் நகரம் இந்த பள்ளத்தாக்கின் நடுவில் அமைந்துள்ளது. இந்த மாவட்டத்தில் உள்ள மற்றொரு முக்கியமான பள்ளத்தாக்கு லுக் பள்ளத்தாக்கு. இதிலிருந்து கடந்த 150 வருட காலமாக மரத்தை ஒப்பந்ததாரர்கள் வெட்டி வருகின்றனர்.காஷ்மீரில் நிலவும் அமைதியின்மை காரணமாக மணாலி மற்றும் குல்லு பள்ளத்தாக்கு மிகச்சிறந்த கோடைவாசத் தலங்களாக மாறிவருகிறது. 
2011 ஆம் ஆண்டு மக்கட்தொகை கணக்கெடுப்பின் படி குல்லு மாவட்டத்தின் மொத்த மக்கட்தொகை 437,474. இது தோராயமாக மால்டா நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 553வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் குல்லு மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 14.65 %.குல்லு மாவட்டத்தின் பாலின விகிதப்படி 1000 ஆண்களுக்கு 950 பெண்கள் உள்ளனர். மேலும் குல்லு மாவட்ட மக்களின் கல்வியறிவு விகிதம் 80.14%.


</doc>
<doc id="141358" url="https://ta.wikipedia.org/wiki?curid=141358" title="வால்டெமர் பவுல்சன்">
வால்டெமர் பவுல்சன்

வால்டெமர் பவுல்சன் ("Valdemar Poulsen", 23 நவம்பர் 1869 – 23 சூலை 1942) ஒரு டேனிசிய (டென்மார்க்கைச் சேர்ந்தவர்) பொறியியலாளர். இவர் இரும்பிக் கம்பிகளில் முதன்முதலாக 1899 இல் ஒலிப்பதிவு செய்து காட்டியவர். 

பவுல்சன் நவம்பர் 23, 1869 அன்று கோபனாகனில் பிறந்தார்

1898 இலேயே எஃகுக் கம்பிகளில் ஒலியைப் பதிவித்து மீண்டும் கேட்கமுடியும் என்று முதன் முறையாகச் செய்து காட்டியவர். இந்நிகழ்வு அண்மைக் காலத்தில் ஒலிநாடாவில் பதிவுசெய்யத் தொடங்கும் முன்னதாக முதன் முதலாக ஒலிப்பதிவை எஃகுக் கம்பியில் காந்தப்புலம் வழி பதிவு செய்து வழியமைத்துத் தந்த முதல் நிகழ்வு. 1900 இல் பாரிசில் நடந்த தொழில்நுட்பக் கண்காட்சியில் முதன்முதலாக தன் கண்டுபிடிப்பைக் காட்டினார். பெரிய உருளையில், இரும்புக்கம்பியைச் சுற்றி, அதில் ஒலியை மின்காந்த மாற்றத்தால் பதிவுசெய்து, மீண்டும் ஒலியாக மாற்றிக்காட்டியது, ஒலிப்பதிவின் தொடக்கம். இவருடைய கண்டுபிடிப்பை அமெரிக்கப் புத்தாக்குநர் பதிவகத்தில் காப்புரிமம் எடுத்தும் பதிவு செய்துள்ளார்.

பவுல்சனுக்குப் பிறகு பீடர் ஓ. பீடர்சன் (Peder O. Pedersen) இவர் கருத்தைப் பின்பற்றி பிற காந்த ஒலிப்பதிவுக்கருவிகளைக் கண்டுபிடித்தார். இவை எதுவும் ஒலியைப் பதிவு செய்வதிலோ, மீள்விப்பதிலோ மிகைப்பிகள் (amplifier) பயன்படுத்தவில்லை. 

1900 இல் பாரிசில் நிகழ்ந்த உலகக் கண்காட்சியில் பவுல்சன் தன் ஒலிப்பதிவியைக் காட்டியபொழுது ஆத்திரியப் பேரரசர் ஃவிரான்சு யோசஃவு (Franz Josef) அவருடைய குரலைப் பதிவு செய்யும் வாய்ப்பைப் பெற்றார். இதுவே உலகில் மிகப் பழையதாக செய்த, இன்று கிடைக்கும் ஒலிப்பதிவாகும். 

இவர் சூலை 23, 1942 இல் இயற்கை எய்தினார்.



</doc>
<doc id="141367" url="https://ta.wikipedia.org/wiki?curid=141367" title="சோவியத் ஒன்றியத்தின் போலந்து படையெடுப்பு">
சோவியத் ஒன்றியத்தின் போலந்து படையெடுப்பு

சோவியத் ஒன்றியத்தின் போலந்து படையெடுப்பு ("Soviet invasion of Poland") இரண்டாம் உலகப் போரின் தொடக்கத்தில் நிகழ்ந்தது. இது ஐரோப்பிய களத்தின் ஒரு பகுதியாகும். செப்டம்பர் 17, 1939 அன்று சோவியத் ஒன்றியம் முறையாகப் போர் சாற்றாமல் கிழக்கிலிருந்து போலந்து மீது படையெடுத்தது. இப்படையெடுப்பு மேற்கிலிருந்து நாசி ஜெர்மனி போலந்து மீது படையெடுத்து 16 நாட்கள் கழித்து நடைபெற்றது. அக்டோபர் 6 ஆம் தேதி முடிவடைந்தது. இதன் பலனாக மோலடோவ்-ரிப்பன்டிராப் ஒப்பந்தத்தில் குறிப்பிட்டிருந்தபடி போலந்தின பகுதிகளை நாசி ஜெர்மனியும் சோவியத் ஒன்றியமும் பகிர்ந்து கொணடன.

ஆகஸ்ட் 1939 இல் நாசி ஜெர்மனியும் சோவியத் ஒன்றியமும் மோலடோவ்-ரிப்பன்டிராப் ஒப்பந்தத்தில் கையெழுத்திட்டன. இரு நாடுகளும் ஐரோப்பாவைப் பகிர்ந்து கொள்ளவும் ஒருவரையொருவர் வலிந்து தாக்காதிருக்கவும் ஒத்துக் கொண்டன. இவ்வொப்பந்தம் கையெழுத்தாகி ஒரு வாரத்தில் ஜெர்மனி போலந்து மீது மேற்கிலிருந்து படையெடுத்தது. அதனை சமாளிக்க இயலாத போலியப் படைகள், முன்பே திட்டமிட்டிருந்தபடி கிழக்கு நோக்கிப் பின்வாங்கின. வடக்கு தெற்காக அமைந்திருந்த உருமேனிய பாலமுகப்பு எனும் அரண்நிலைகளை அடைந்து அங்கிருந்து ஜெர்மானியர்களை எதிர்கொள்ள திட்டமிட்டனர். ஆனால் செப்டம்பர் 17ம் தேதி கிழக்கிலிருந்து சோவியத் ஒன்றியப் படைகள் போலந்தைத் தாக்கின. போலிய அரசு பலமிழந்து போய்விட்டது, அதனால் போலந்தின் கிழக்குப் பகுதியில் வாழும் உக்ரெய்னியர்களையும் பெலாருசியர்களையும் பாதுகாக்க இயலாது. எனவே அவர்களைக் காப்பதற்காக போலந்து மீது படையெடுப்பதாக சோவியத் அரசு காரணம் கூறியது. இரு முனைத் தாக்குதலகளைச் சமாளிக்க இயலாத போலியப் படைகள் அக்டோபர் 6ம் தேதி சரண்டைந்தன. 13.5 மில்லியன் போலிய மக்கள் வாழ்ந்த பகுதிகள் 
சோவியத் ஒன்றியத்தால் ஆக்கிரமிக்கப்பட்டன. இப்பகுதி 1941 இல் நாசி ஜெர்மனி சோவியத் ஒன்றியத்தின் மீது படையெடுக்கும் வரை சோவியத் கட்டுப்பாட்டில் இருந்தது.



</doc>
<doc id="141371" url="https://ta.wikipedia.org/wiki?curid=141371" title="களனி">
களனி

களனி (, ), இலங்கையின் கம்பகா மாவட்ட்த்தில் கொழும்புக்கு அண்மையில் உள்ள ஒரு சிறிய நகரம் ஆகும். இந்நகரை ஊடறுத்து களனி ஆறு பாய்கின்றது. இவ்வாற்றங்கரையிலுள்ள களனி விகாரை மிகவும் பிரபலமானது. மகாவம்சத்தில் இந்நகருக்கு கௌதம புத்தர் வந்து சென்றதாகக் கூறப்பட்டுள்ளது.


</doc>
<doc id="141381" url="https://ta.wikipedia.org/wiki?curid=141381" title="லாஹௌல் மற்றும் ஸ்பிதி மாவட்டம்">
லாஹௌல் மற்றும் ஸ்பிதி மாவட்டம்

லாஹௌல் மற்றும் ஸ்பிதி இமாசலப் பிரதேசம், இந்தியாவில் உள்ள மாவட்டம். முன்பு லாஹௌல் மற்றும் ஸ்பிதி ஆகியவை தனித்தனி மாவட்டங்களாக இருந்தன. பின்னர் இவ்விரண்டு மாவட்டங்களும் ஒன்றிணைக்கப்பட்டது. இம்மாவட்டத்தின் தற்போதைய தலைமையகம் கேலாங். இம்மாவட்டம் ஒன்றிணைக்கப்படுவதற்கு முன்னர் லாஹௌல் மாவட்ட தலைநகராக கர்டாங் நகரும், ஸ்பிதி மாவட்ட தலைநகராக தான்கர் நகரும் இருந்தது.
இந்தியாவில் உள்ள 640 மாவட்டங்களில் இம்மாவட்டம் மூன்றாவது மிக குறைந்த மக்கட்தொகை கொண்ட மாவட்டம் ஆகும்.
2011 ஆம் ஆண்டு மக்கட்தொகை கணக்கெடுப்பின் படி லாஹௌல் மற்றும் ஸ்பிதி மாவட்டத்தின் மொத்த மக்கட்தொகை 31,528. இது தோராயமாக சான் மரீனோ நாட்டின் மக்கட்தொகைக்கு சமமானதாகும். இதன்மூலம் இம்மாவட்டம் இந்தியாவில் உள்ள 640 மாவட்டங்களில் 638வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் லாஹௌல் மற்றும் ஸ்பிதி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் -5.1 %. லாஹௌல் மற்றும் ஸ்பிதி மாவட்டத்தின் பாலின விகிதப்படி 1000 ஆண்களுக்கு 916 பெண்கள் உள்ளனர். மேலும் லாஹௌல் மற்றும் ஸ்பிதி மாவட்ட மக்களின் கல்வியறிவு விகிதம் 77.24 %.


</doc>
<doc id="141382" url="https://ta.wikipedia.org/wiki?curid=141382" title="சான் பத்தீட்டு பெரென்">
சான் பத்தீட்டு பெரென்

சான் பத்தீட்டு பெரென் ("Jean Baptiste Perrin", 30 செப்டெம்பர் 1870 – 17 ஏப்ரல் 1942) ஒரு பிரெஞ்சு இயற்பியலாளர். பொருளிலுள்ள நீர்மங்களில் நுண்ணிய துகள்களின் 'பிரௌனியன் இயக்கத்தைப்' பற்றி ஆய்வு செய்ததோடு இதற்கான ஆல்பர்ட் ஐன்சுடீனின் விளக்கத்தையும் மெய்ப்பித்து, பொருளின் அணுத்தன்மையை உறுதி செய்தார். இதற்காக 1926 ஆம் ஆண்டு இயற்பியலுக்கான நோபல் பரிசு பெற்றார்.

பெரென் 1870 ஆம் ஆண்டு செப்டம்பர் 30 ஆம் நாள் பிரான்சு நாட்டில் 'லீல்' என்ற ஊரில் பிறந்தார். இவர் தந்தை ஓர் இராணுவ அலுவலர். அவர் பிரெஞ்சு-புருசியப் போரில் வீர மரணமடைந்தார். எனவே இவருடைய தாயார் பெரினையும் அவரின் இரண்டு சகோதரிகளையும் வளர்த்து ஆளாக்க மிகவும் துன்புற்றார்.

பெரென் உள்ளூரிலுள்ள பொதுப்பள்ளியில் தனது கல்வியைத் தொடங்கினார். பின்னர் பாரிசில் 'லைசி ஜேன்சன் டி செய்லி' என்ற கல்லூரியில் தனது பட்டப்படிப்பை முடித்தார். கட்டாய இராணுவ சேவை காரணமாக 1891-இல் இராணுவத்தில் சேர்ந்து பயிற்சி பெற்றார். இப்பயிற்சியின் போதுதான் இவருக்கு இயற்பியலில் ஆர்வம் ஏற்பட்டது. 1897-ல் 'என்றியட் டுபோர்டல்' (Henriette Duportal)என்ற பெண்னை பெரின் திருமணம் செய்துகொண்டார். இவர்களுக்கு ஒரு மகனும், இரு மகள்களும் பிறந்தனர்.

1894-97 ஆண்டுகளில் பெரென் ஈகோல் நார்மலே என்ற இடத்தில் இயற்பியல் ஆய்வு உதவியாளராகச் சேர்ந்து பணிகளில் ஈடுபடார். அப்பொழுது, எதிர்மின் கதிர்கள், எக்சு கதிர்கள் இவற்றைப் பற்றிய ஆய்வுகளில் ஈடுபட்டார். அவற்றையே ஆய்வறிக்கையாக அளித்து இயற்பியலில் முனைவர் பட்டம் பெற்றர். அப்பொழுது வெற்றிடக் குழாயில் மின்னிறக்கம் செய்யும்போது எதிர்மின் வாயிலிருந்து எதிர்மின் கதிர்கள் தோன்றுகின்றன என்பதை அறிவியலறிஞர்கள் ஏற்றுக்கொள்ளவில்லை. இக்கதிர்கள் எதிர்மின் துகள்களால் ஆனவை. அவை அலை வடிவாக வெளியிடப்படுகின்றன என்பதிலும் கருத்து வேறுபாடுகள் தோன்றின.
1895-ல் பெரென் ஆய்வுகளில், எதிர்மின் கதிர்கள் காந்தப்புலத்தில் விலகலடைகின்றன என்பது மிக முக்கியமான முடிவாகும். இவை எதிர் மின்தன்மை உடையவை. இத்துகள்களின் மின்னூட்டம்-நிறை இவற்றுக்குள்ள விகிதத்தைக் கண்டறிய முற்பட்டார். ஆனால் ஜெ. ஜெ. தாம்சன்‎ இவருக்கு முன்னால் அதைக் கண்டறிந்தார். 1901-ல் இயல்வேதியலில், பிரௌனியன் இயக்கம் மற்றும் மூலக்கூறு பற்றி ஆய்வுகளை மேற்கொண்டார். 1928-ல் இராபர்ட் பிரௌன் என்பவர் 'நீரில் மூழ்கியுள்ள மகரந்தத்துகள்கள் தொடர்ந்து இங்குமங்குமாக ஒழுங்கின்றி இயங்குகின்றன.' என்று கூறினார்.

1905-ல் ஆல்பர்ட் ஐன்ஸ்டீன் இதற்கான விளக்கத்தை துகள்கற்றை இயற்பியலின் அடிப்படையில் தந்தார். 'நீர்மூலக்கூறுகளினால் இத்துகள்கள் இயக்கப்படுகின்றன. ஒரு துகளினால் கடத்தப்படும் தூரம், அவற்றிற்கு இடைப்பட்ட நேரத்தின் வர்க்கத்திற்கேற்ப அதிகரிக்கிறது. எனக் குறிப்பிட்டார். வெப்பநிலை, துகள்களின் அளவு, இயங்குகின்ற திரவம் இவற்றில் தேவையான திருத்தங்கள் செய்யப்பட்டு ஒரு குறிப்பிட்ட நேரத்தில் துகள்கள் எவ்வாறு இயங்குகின்றது என்பதை ஐன்ஸ்டீன் தெளிவாக விளக்கினார். 1908-ல் ஐன்ஸ்டீனின் கருத்துகளை ஆய்வுகளின் மூலம் பெரின் மெய்ப்பித்தார்.

ரிச்சர்ட் சீய்க்மாண்டி(Richard Zeigmandy),ஹென்றி சீடண்டாப் (Henry Siedentop), என்ற அறிவியலறிஞர்கள் 1903-ல் உருவாக்கிய நுட்பமான நுண்ணோக்கிகள் இந்த ஆய்வுகளுக்குப் பெருமளவில் உதவின. ஐன்ஸ்டீனின் சமன்பாடுகளைப் பயன்படுத்தி, நீர் மூலக்கூறின் அளவு மற்றும் அவகாட்ரோ எண்ணிற்கான திடமான மதிப்பையும் கணக்கிட்டார். இந்த ஆய்வுகளுக்காக இவருக்கு 1926-ல் இயற்பியலுக்கான நோபல் பரிசு வழங்கப்பட்டது.

1913-ல் அணுக்கள் என்ற தலைப்பில் இவர் ஒரு நூலை வெளியிட்டார். இவருடைய ஆய்வு விளக்கங்களாக மட்டுமன்றி இந்நூல் கதிரியக்க வேதியல், கரும்பொருள் கதிரியக்கம், மூலக்கூறுகளின் முழுத்தன்மையையும் வெளிப்படுத்துவதாகவும் அமைந்தது. 1936க்குள் இது பல் பதிப்புகள் அச்சிடப்பட்டு சுமார் 30,000 பிரதிகள் விற்பனையாயின. பல மொழிகளிலும் இந்நூல் மொழிபெயர்க்கப்பட்டது. இது போல் பல நூல்களை பெரின் வெளியிட்டார். ஜெ. ஜெ. தாம்சன்‎ இவருடைய கருவிகளைப் பயன்படுத்தியே தன்னுடைய முடிவுகளை வெளியிட்டார். சார்போனில் உள்ள பாரிஸ் பல்கலைக்கழகத்தில் இயல் வேதியல் துறையில் விரிவுரையாளராகப் பணியாற்றினார். பிறகு அத்துறையின் தலைவரானார்.


பிரசல்சு,லைகே, கெம், கொல்கத்தா, நியூயார்க்,பிரிசுடன்,மான்செசுடர் மற்றும் ஆக்சுபோர்டு பல்கலைக்கழகங்கள் இவருக்கு மதிப்பியல் முனைவர் பட்டம் அளித்துச் சிறப்பித்தன. ராயல் கழகம், மற்றும் பெல்சியம், சுவீடன், பிரேக், உருமானியா போன்ற நாடுகளில் உள்ள அறிவியல் கழகங்கள் இவரை உறுப்பினராக ஏற்றுக் கொண்டன. இங்கிலாந்து, பெல்ஜிய அரசுகளின் மதிப்புமிக்க பட்டங்கள் இவருக்கு அளிக்கப்பட்டன. அறிவியல் அறிஞர்கள் ஆய்வு செய்வதற்கென பிரெஞ்சு நாட்டில் தேசிய மையம் ஒன்றை அமைக்க இவர் பெரு முயற்சி எடுத்துக்கொண்டார்.

1914-18 ஆம் ஆண்டுகளில் நடந்த போரின் போது பொறியாளர் படைக்குத் தலைமை அலுவலராகப் பொறுப்பேற்றார். 1040-ல் செருமானியர் ஊடுருவியபோது இவர் அமெரிக்காவுக்குத் தப்பிச் சென்றார். 1942,ஏப்ரல் 17 அன்று மரணமடைந்தார். 1948-ல் போருக்குப் பின் இவருடைய பொருள்கள் சொந்த நாட்டுக்கு எடுத்துச் செல்லப்பட்டு புதைக்கப்பட்டன. இவரைச் சிறப்பிக்கும் வகையில் அஞ்சல் தலைகள் வெளியிடப்பட்டது.




</doc>
<doc id="141391" url="https://ta.wikipedia.org/wiki?curid=141391" title="நானமா">
நானமா

நானமா என்றும் கத்தூரி மான் (கஸ்தூரி மான்) என்றும் அழைக்கப்படும் மானினம் அரிதாகக் காணப்படும் ஒரு மானினம். இது இமயமலைப் பகுதிகளில் காணப்படும் ஒரு விலங்கு. இதன் அறிவியற்பெயர் "மோசுக்கசு" ("Moschus") என்பதாகும். இவ்விலங்கினம் ஒன்றே மோசுக்கிடேயீ ("Moschidae") என்னும் பேரினத்தில் இன்றும் இருக்கும் ஓர் இனம். இவற்றுக்குக் கொம்புகள் கிடையா, ஆனால் நீண்ட மேற்பற்கள் இருப்பதும் (ஆண் மான்களுக்கு), இதன் பின் புறம் மணம் தரும் பொரு'ட்கள் வெளியிடும் சுரப்பிகள் இருப்பதும் இவற்றின் சிறப்புக் கூறுகள். இது இரட்டைப்படைக் குளம்பி வகையைச் சேர்ந்த விலங்கு. இதன் மணம் தரும் பொருள் சுரக்கும் சுரப்பிகள் இனப்பெருக்க உறுப்புக்கும் தொப்புள் பகுதிக்கும் இடைப்பட்ட இடத்தில் உள்ளன. இவற்றை நறுமண நீர்மங்கள் (வாசனைத் திரவியங்கள்) செய்வோர் பயன்படுத்துகின்றனர்.

தமிழிலக்கியத்தில் பல இடங்களில் மணம் கமழும் கவரி அல்லது கத்தூரியைப் பற்றி கூறப்படுகின்றது. இரண்டு எடுத்துக்காட்டுகள்:

[1] சூளாமணியில் (பாடல் 954) கவரிகள் குறிப்பிடப்பெறுகின்றன:
<br>"கணங்கெழு கவரிகள் கலந்து காழகி"
<br>"லணங்கிவர் நாவிகா லளைந்து நாறலால்"
<br>"இணங்கிய கடற்படைப் பரவை யிவ்வழி"
<br>"மணங்கம ழிமகிரி வருவ தொக்குமே."
<br>இப்பாடலில் மணங்கமழ்தலையும், இமயமலையில் வாழ்வதையும் (""மணங்கமழ் இமகிரி"") என்னும் செய்தியும், இது கூட்டமாக வாழ்வதையும் (""கணகெழு"") குறிக்கின்றது.

[2] திருமந்திரத்தில் (பாடல் 30)
<br>"சாந்து கமழுங் கவரியின் கந்தம்போல்"
<br>"வேந்தன் அமரர்க் கருளிய மெய்ந்நெறி"

கஸ்தூரி மான் உருவில் சிறியது. இதன் பின்னங்கால்கள் முன்னங்கால்களைவிட நீண்டவை. இவை ஏறத்தாழ 80 முதல் 100 செ.மீ நீளமும், 50-70 செ.மீ உயரமும் (தோளருகே) , ஏறத்தாழ 7-17 கி.கி எடையும் கொண்டதாக இருக்கும். இதன் பற்கள் அமைப்பைக் கீழ்க்காணுமாறு குறிப்பர்:
. இதன் தலை சிறியதாகவும் உடல் பகுதி பெரியதாகவும் ஏறத்தாழ முயலைப் போன்றிருக்கும். இதன் தலை வலிமை குறைந்தது. இதன் வாய் மற்ற மான்களிடமிருந்து வேறுபட்டது. இதன் உடல் முழுதும் நீண்டமயிர்கள் அடர்த்தியாகக் காணப்படும். காது பழுப்பு நிறத்துடன் நீள்வட்ட வடிவில் அமைந்திருக்கும். இந்த மான் நீண்ட ஓய்வுக்குப் பின்பு தன் உடலைக் குலுக்கும். அப்போது அதன் உடலிலிருந்து மயிர் உதிரும்.

பொதுவாக மானினங்களில் காணப்படும் கொம்புகள் கஸ்தூரி மானின் தலையில் வளர்வதில்லை. ஆனால் மற்ற வகை மான்களிடம் இல்லாத பித்தப் பையை இது பெற்றுள்ளது. கொம்பு இல்லாத கஸ்தூரி மான் தனது கூர்மையான கோரைப் பற்களைத் தற்காப்புக்காகப் பயன்படுத்துகிறது. இந்தப் பற்களே இதற்கு ஆயுதமாகப் பயன்படுகின்றது. கஸ்த்தூரி மான் மலைப் பாங்கான பகுதியில் வாழ்வதற்கேற்ப காலமைப்பைப் பெற்றுள்ளது. இதன் காலிலுள்ள குளம்புகள் வலிமையானதும் கூர்மையானதும் ஆகும். வழுக்குப் பாறைகள், பனி படர்ந்த பெருங்கற்கள் ஆகியவற்றின் மேல் ஏறுவதற்கு ஏற்றபடி இதன் கால்களில் குளம்புகள் அமைந்துள்ளன.

இவை இலைதழைகளை உண்ணும் தாவர உண்ணி. இவை புல்,தழை, மரக்குருத்து, வேர்கள் ஆகியவற்றை உணவாகக் கொள்ளும். கஸ்தூரி மானின் வயிற்றில் நான்கு உட்பிரிவுகளும் உள்ளன. இந்த வயிற்றமைப்புக் காரணமாகவும் முகத்தோற்றம் காரணமாகவும் இது மான் குடும்பத்தில் சேர்க்கப்பட்டுள்ளது. மற்ற வகை மான்களைப் போலவே, இம்மான் வயிற்றிலுள்ள புல் உணவை, வாய்க்குக் கொண்டு வந்து அசை போடுகிறது.

கஸ்தூரி மான்கள் இமயமலைப் பகுதி யிலும், கிழக்கு ஆசிய நாடுகளிலும் வாழ்கின்றன. பிற மானினத்தைப் போல, கஸ்தூரி மானகள் சமூதாய உணர்வுடன் கூட்டமாகச் சேர்ந்து வாழாமல் தனித்து வாழும் இயல்புடையவை. சில சமயம், ஆண் கஸ்தூரி மான் தன் துணை மற்றும் குட்டியுடன் ஒன்றாக இருப்பதும் உண்டு.கஸ்தூரி மான்கள் மலைப் பாறைகளின் மேல் தாவியும், சாய்வான மரத்தின் மீதும் ஏறி நடக்கவும் கூடியவை.

ஆண் கஸ்தூரி மான் தான் வாழும் இட அளவை வகுத்துக் கொள்ளும். தன் உடலின் சுரப்பி ஒன்று வெளிப்படுத்தும் நீர்ப்பொருளை வாழிட எல்லையிலுள்ள பாறை, செடியின் கிளை முதலியவற்றில் தடவி வைக்கும். இதன் மூலம் மற்ற மான்களுக்குத் தனக்குரிய இடத்தை அறிவிக்கும்.

பெண் மானுடன் இணைவதற்காக ஆண் கஸ்தூரி மான்களிடம் போராட்டம் நடைபெறும் இவற்றுக்குக் கொம்பு இல்லை. ஆனாலும் கடுமையான போட்டி நிலவும். இவை தம் கோரைப்பற்களை ஆயுதமாகப் பயன்படுத்தி, மற்ற ஆண் கஸ்தூரி மான்களின் கழுத்தை வளைக்கும். எதிரியின் கழுத்தில் தம் கூர்மையான, நீளமான கோரைப் பற்களை ஊன்றிப் புண் ஏற்படுத்தப் பெரு முயற்சி செய்யும். கடியின் ஆழ மிகுதி காரணமாக இரத்தம் வரும். வலி தாங்க முடியாத ஆண் மான் தோல்வியை ஒப்புக்கொண்டு ஒதுங்கிச் செல்லும். இப்படிப்பட்ட போராட்டம் காரணமாகப் பல ஆண் கஸ்துரி மான்களின் கழுத்தில் வடுக்கள் காணப்படும். சில சமயம் கழுத்தில் ஏற்பட்ட பெரிய புண் காரணமாக சில ஆண்மான்கள் இறந்து விடுவதும் உண்டு.

பெண் கஸ்தூரி மானின் கருக்காலம் ஐந்து மாதங்கள் ஆகும். பொதுவாக கஸ்தூரிமான் ஒரு குட்டியை ஈனும். சில சமயம் அது இரண்டு குட்டிகளை ஈனுவதும் உண்டு. தாய் மான் குட்டியைப் பாறைச் சந்தில் மறைத்து வைத்துவிட்டு உணவு தேடச் செல்லும். குறிப்பிட்ட நேரத்தில் அது குட்டி இருக்குமிடத்திற்குத் திரும்ப வந்து பாலூட்டும். நான்கு வாரங்கள் சென்ற பிறகு குட்டி மான் நடக்கும் ஆற்றலைப் பெறுகிறது. பின்பு அது தாயைப் பின்தொடரும். ஓராண்டு வரை குட்டி மான் தாயின் பாதுகாப்பில் இருக்கும். அது முழு வளர்ச்சி அடைந்த பிறகு தாயிடமிருந்து பிரிந்து தன் வாழ்க் கையை அமைத்துக்கொள்ளும்.

ஆண் கஸ்தூரி மானின் வயிற்றின் அடிப் பாகத்தில் தனிச் சிறப்புடைய ஒரு பை உறுப்பு உள்ளது. அப்பையில் வாசனை நீர்ப் பொருள் சுரக்கிறது. அதுவே கஸ்தூரி யாகும். இந்தக் கஸ்தூரியைச் சுரப்பதால், இது கஸ்தூரி மான் என்ற பெயரைப் பெற்றது.

கஸ்தூரி என்பது நறு மணம் வீசும் பொருள். இது சிவப்பும், பழுப்பும் கலந்த நிறம் கொண்டது. மனிதர்கள் இப்பொருளுக்காக கஸ்தூரி மானைக் கொல்வார்கள். கஸ்துரி சுரப்பியைத் தனியாகப் பிரித்தெடுத்து அதை உலர வைப்பார்கள். உலர்ந்த பின் இதிலிருந்த நீர்ப்பொருள் வற்றி, சிறு சிறு மணல் போன்ற வடிவம் பெறும். கஸ்தூரிப் பொருளில் ஐந்து வகை உள்ளன என்றும், அவை, கரிகை, திலகை, குளுந்தை, பிண்டகை, நாயகை என்றும் தமிழ் லெக்சிகன் அகராதி அறிவிக் கின்றது.

கஸ்தூரியைக் கொண்டு வாசனைத் திரவியம் தயாரிக்கப்படுகிறது. மேலும் தமிழகத்தில் சித்த மருத்துவத்தில் சன்னி போன்ற நோய்களுக்குத் தயாரிக்கப்படும் மருந்தில் பயன்படுத்தப்படுவதாக அபிதான சிந்தாமணி என்ற தமிழ்க் கலைக்களஞ்சியம் கூறுகிறது. பாம்புக் கடி நஞ்சைப் போக்கும் மருந்து தயாரிப்பதிலும் இதன் பங்கு உள்ளது. கஸ்தூரி மாத்திரை என்ற சித்தமருத்துவ மருந்துகளில் இதன் பெயர் இடம் பெற்றுள்ளது.




</doc>
<doc id="141401" url="https://ta.wikipedia.org/wiki?curid=141401" title="பெடரிக்கு இசுட்டால்">
பெடரிக்கு இசுட்டால்

யோஃகான் ஃவிரெடரிக்கு இசுட்டால் ("Johan Frederik (Frits) Staal", நவம்பர் 3, 1930- பெப்ரவரி 19, 2012 ) என்றும் பரவலாக ஃவிரிட்சு இசுட்டால் என்றும் அறியப்பட ஆய்வாளர், வேதச் சடங்குகள், மந்திரங்கள் முதலியவற்றை ஆய்ந்ததில் புகழ் ஈட்டியவர். ஆம்சிட்டர்டாமில் பிறந்த இவர் தாய்லாந்தில் "சியாங்மை" என்னும் ஊரில் இயற்கை எய்தினார். இவர் அமெரிக்காவில் உள்ள கலிபோர்னியா மாநிலத்தில், பெரிக்கிலியில் உள்ள கலிபோர்னியா பல்கலைக்கழகத்தில் மெய்யியல், தெற்கு, தென்கிழக்கு ஆசிய அறிவுத்துறைப் பேராசிரியராக இருந்து ஓய்வு பெற்று "எமரிட்டசுப்" பேராசிரியராக இருந்தார்.

இவர் ஒரு கட்டடவியலாளர் யான் ஃவிரெடரிக்கு இசுடால் ("Jan Frederik Staal") என்பாரின் மகனாகப் பிறந்தார். இவர் கணிதம், இயற்பியல், மெய்யியல் ஆகியவற்றை ஆம்சிட்டர்டாமில் படித்தார். பிறகு இந்திய மெய்யியலையும், சமற்கிருதத்தையும் சென்னையிலும், காசியிலும் கற்றார். இசுட்டால் ஆம்சிட்டர்டாமில் பொது மெய்யியல், ஒப்பீட்டு மெய்யியல் பேராசிரியராக 1962–67 இல் இருந்தார். பின்னர் 1968 இல் பெர்க்கிலியில் உள்ள கலிபோர்னியா பல்கலைக்கழகத்தில் மெய்யியல், தென் ஆசிய மொழிகள் துறைப் பேராசிரியராகச் சேர்ந்து 1991 இல் ஓய்வு பெற்றார்.

இவர் 1975 இல் கேரளாவில் ஒரு 12 நாள் வேத அக்னிசயனச் சடங்கை ஆவணப்படுத்தினார்.

இவருடைய அண்மைய ஆய்வுகள் கிரேக்க, வேதிய வடிவவியல் கருத்துகளைப் பற்றியன. தொல்பழம் இலக்கண ஆசிரியரான பாணினி, அண்மைக் காலத்தில் உணரப்பட்டுள்ள மொழியியல் கொள்கைகளை மிக ஆழமாக உணர்ந்திருந்தார் என்றும் அண்மையில் 1950 இல் மீண்டும் நோம் சோம்சுக்கி கண்டுபிடிக்கும் வரை அதுவே உயர்நிலை என்றும் பல பத்தாண்டுகளாகக் கருத்துரைத்து அறிவுலகை ஏற்கச் செய்துள்ளார் இசுட்டால். முற்கால முறைகள் கணக்கிடற்கரிய பற்பல நுண்ணிய பிறப்பியல் மொழியியல் கருத்துகளை வாய்வழியாக நிலைநிறுத்த உதவின என்று கூறினார். பாணினியின் முறைகள் துணைக்குறியீடுகள் ("auxiliary" markers) வழி உருவாக்கப்பட்டது என்றும் இவற்றை 1930களில்தான் ஏரணவியலாளர் எமில் போசுட்டு (Emil Post) மீண்டும் கண்டுபிடித்தார். கணினி மொழிகளை மீள்வரைவு செய்வதில் இவை பயன்படுவதாகக் கூறுகின்றார். "இந்திய யூக்ளிடு பாணினி" ("Panini is the Indian Euclid." ) என்கிறார் இசுட்டால். எப்படி பேசும் சமற்கிருத மொழியை அதே மொழியை விளக்கும் மேல்மொழியாக (metalanguage) நீட்டிக்க முடியும் என்று பாணினி காட்டியதாகக் கூறுகின்றார். சமற்கிருதத்தைத் துல்லியமாக ஒலிக்கவும், கருத்துக்கும் எண்ணத்துக்கும் மொழி மிக முதன்மையானதால், இவை கண்டுபிடிக்கத் துணையாகவும் ஊன்று கோலாகவும் இருந்தது என்கிறார்.

ஃவிரிட்சு இசுட்டால் ஓய்விடமாகத் தாய்லாந்தில் வாழ்ந்துவந்தார்.

Additional biographical source: Frits Staal. "There Is No Religion There." pp. 52–75 in "The Craft of Religious Studies", edited by Jon R. Stone. New York: St. Martin's Press, 1998.





</doc>
<doc id="141403" url="https://ta.wikipedia.org/wiki?curid=141403" title="கொம்புள்ள கால்நடை">
கொம்புள்ள கால்நடை

கொம்புள்ள கால்நடை ("Pecora") என்பது குளம்புள்ள விலங்குகளின் பிரிவில் வரும் வரிசைகளில் ஓர் உள்வரிசைப் பிரிவு. இவற்றுள் அடங்குவன அசைபோடுவை, ஆடுமாடுகள், மான்கள், ஒட்டகச்சிவிங்கி, அமெரிக்கக் கொம்புமான் ("pronghorn") முதலின. அசைபோடுவை விலங்குகளில் கொம்பில்லா குறுமான்கள் ("chevrotain" அல்லது "mouse deer" என ஆங்கிலத்தில் அறியப்படுவன்) போன்ற சிலவே இந்தப் பெக்கோரா உள்வரிசையில் அடங்காதன. பெக்கோரா என்பதைக் "கொம்புள்ள அசைபோடுவை" என்றும் அழைக்கலாம்.


</doc>
<doc id="141407" url="https://ta.wikipedia.org/wiki?curid=141407" title="திசையன் இயற்கணிதத் தொடர்புகள்">
திசையன் இயற்கணிதத் தொடர்புகள்

யூக்ளிடின் முப்பரிமாண வெளியில் அமையும் திசையன்களுக்கு கீழே கொடுக்கப்பட்டுள்ள திசையன் இயற்கணிதத் தொடர்புகள் ("vector algebra relations") பொருந்தும். இத்தொடர்புகளில் சில, மூன்றுக்கும் மேற்பட்டப் பரிமாணங்களில் அமையும் திசையன்களுக்கும் பொருந்திவரும். ஆனால் அனைத்துத் தொடர்புகளுக்கும் இது பொருந்தாது. எடுத்துக்காட்டாக, இரு திசையன்களின் குறுக்குப் பெருக்கல் எல்லா உயர்ப் பரிமாணங்களுக்கும் பொருந்தாது.

ஒரு திசையன் A -ன் அளவு ("magnitude") பித்தாகரசு தேற்றத்தைப் பயன்படுத்தி, ஒன்றுக்கொன்று செங்குத்தான மூன்று திசைகளில் அமையும் அதன் கூறுகளினால் தீர்மானிக்கப்படுகிறது:

ஒரு திசையனின் அளவு, புள்ளிப் பெருக்கல் வாயிலாகவும் தரப்படுகிறது:




இங்கு (A · B) என்பது A மற்றும் B திசையன்களின் புள்ளிப் பெருக்கலைக் குறிக்கும்.

இரு திசையன்களுக்கு இடையேயுள்ள கோணம் θ, அவற்றின் புள்ளிப் பெருக்கல் மற்றும் குறுக்குப் பெருக்கலால் வரையறுக்கப்படுகிறது:

வலது-கை விதிப்படி, θ -ன் நேர்ம மதிப்பிற்கு, B ஆனது A -லிருந்து கடிகாரத்திசைக்கு எதிராகவும், எதிர்ம மதிப்பிற்கு கடிகாரதிசையிலும் அமையும்.

இங்கு A × B என்பது A மற்றும் B திசையன்களின் குறுக்குப் பெருக்கலைக் குறிக்கும்.

பித்தாகரசின் முற்றொருமையைப் பயன்படுத்த:

திசையன் A = ("A, A, A") ஒன்றுக்கொன்று செங்குத்தாக அமையும் மூன்று ஆயஅச்சுகள் "x-", "y-" மற்றும் "z" -க்களுடன் உண்டாக்கும் கோணங்கள் முறையே α, β, γ எனில்:

இதிலிருந்து:

இங்கு formula_14 மூன்றும் எடுத்துக்கொள்ளப்பட்ட மூன்று ஆயஅச்சுகளின் திசையில் அமைந்த அலகுத்திசையன்களாகும்.

"A" மற்றும் "B" திசையன்களை அடுத்துள்ள பக்கங்களாகக் கொண்ட ஒரு இணைகரத்தின் பரப்பு Σ :

இங்கு θ - "A" மற்றும் "B" திசையன்களுக்கு இடையேயுள்ள கோணம்.

இதன் வர்க்க மதிப்பு:

இதேபோல A, B மற்றும் C -திசையன்களால் அமையும் ஒரு இணைகரத்திண்மத்தின் கனஅளவின் வர்க்கம்:

இதனை "n"-பரிமாணங்களுக்கும் நீட்டிக்கலாம்.

பின்வரும் தொடர்புகளில் சில புள்ளிப் பெருக்கல் மற்றும் குறுக்குப் பெருக்கல் சம்பந்தப்பட்டது.













இங்கு [A, B, C] என்பது திசையிலி முப்பெருக்கம் A · (B × C) -ஐக் குறிக்கும்.



</doc>
<doc id="141412" url="https://ta.wikipedia.org/wiki?curid=141412" title="தங்கவேலு">
தங்கவேலு

தங்கவேலு என்ற தலைப்பில் பின்வரும் பக்கங்கள் உள்ளன:



</doc>
<doc id="141413" url="https://ta.wikipedia.org/wiki?curid=141413" title="பிரெஞ்சு இந்தியா">
பிரெஞ்சு இந்தியா

பிரெஞ்சு இந்தியா என்றப் பொதுப்படையானப் பெயர் இந்தியாவில் முன்பு பிரான்சு நாட்டுக்கு உரிமையானவையாக இருந்தவற்றைக் (பிரெஞ்சு: "établissements français de l'Inde") குறிப்பதாகும். இவை கோரமண்டல் கடற்கரையில் பாண்டிச்சேரி, காரைக்கால் மற்றும் ஏனாம், மலபார் கடற்கரையில் மாஃகே, மற்றும் வங்காளத்தில் சந்தன்நகர் ஆகும். இவற்றைத் தவிர மச்சிலிப்பட்டணம், கோழிக்கோடு சூரத் ஆகிய இடங்களில் பழைய தொழிற்சாலைகளின் எச்சமாக சில விடுதிகளும் (loges) உண்டு. 

மொத்தப் பரப்பளவான வில் புதுச்சேரியின் ஆட்சிப்பகுதியில் மட்டும் இருந்தது. 1948இல் பிரெஞ்சு இந்தியாவின் மக்கள்தொகை 362,000 ஆக மதிப்பிடப்பட்டது.



</doc>
<doc id="141423" url="https://ta.wikipedia.org/wiki?curid=141423" title="அமெரிக்கத் தகவல் இடைமாற்றத் தரக் குறிமுறை">
அமெரிக்கத் தகவல் இடைமாற்றத் தரக் குறிமுறை

அமெரிக்கத் தகவல் இடைமாற்றத் தரக் குறிமுறை (ஆங்கிலம்: "ASCII") எனப்படுவது ஆங்கில அரிச்சுவடியை அடிப்படையாகக் கொண்ட குறிப்பீட்டு முறைமை ஆகும். கணினிகளில் அமெரிக்கத் தகவல் இடைமாற்றத் தரக் குறிமுறையானது உரையைப் பிரதிநிதித்துவப்படுத்துகின்றது. அநேகமான நவீன குறிப்பீட்டு முறைமைகள் அமெரிக்கத் தகவல் இடைமாற்றத் தரக் குறிமுறையை அடிப்படையாகக் கொண்டுள்ளன.

அமெரிக்கத் தகவல் இடைமாற்றத் தரக் குறிமுறையில் இயல்புகளைப் பிரதிநிதித்துவப்படுத்துவதற்கு ஏழு இருமிகள் பயன்படுத்தப்படுகின்றன. இவற்றின் மூலம் 128 வழி இயல்புகளைக் காட்ட முடியும்.

அமெரிக்கத் தகவல் இடைமாற்றத் தரக் குறிமுறையானது அமெரிக்கத் தேசியத் தர நிறுவனத்தால் உருவாக்கப்பட்டது ஆகும்.


</doc>
<doc id="141424" url="https://ta.wikipedia.org/wiki?curid=141424" title="தூய யோவான் கல்லூரி, பாளையங்கோட்டை">
தூய யோவான் கல்லூரி, பாளையங்கோட்டை

தூய யோவான் கல்லூரி, பாளையங்கோட்டை ஒரு கிறித்தவ உயர்கல்வி நிலையமாகும். கி.பி 1878 ஆம் ஆண்டு ஆரம்பிக்கப்பட்ட இக்கல்லூரி திருநெல்வேலி, தூத்துக்குடி, கன்னியாகுமரி மாவட்ட மாணவர்களின் உயர்கல்விக்குப் பெரும் பங்காற்றியுள்ளது. நூற்று முப்பத்தி நான்கு ஆண்டுகளாகச் செயல்பட்டு வரும் இக்கல்லூரி, ஒன்றுபட்ட சென்னை மாகாணத்தில் உள்ள மிகவும் பழமை வாய்ந்த 4 கல்லூரிகளில் ஒன்றாகும். 

கிறித்தவ மிசனரி சங்கத்தால் கி.பி 1844 -ம் ஆண்டு பாளையங்கோட்டையில் ஒரு வாடகை கட்டிடத்தில் இருமொழி மூலம் பயிற்றுவிக்கும் கல்வி நிலையமாக ஆரம்பிக்கப்பட்டது. பின்னர் இந்தப் பள்ளி பாளையங்கோட்டைக்கு அருகிலுள்ள வண்ணாரப்பேட்டை பகுதிக்கு மாற்றப்பட்டது. 1878 ஆம் ஆண்டு இந்தப் பள்ளி கல்லூரியாக உயர்வடைந்தது. பின்னர் பல்வேறு காரணங்களால் 1880 ஆம் ஆண்டு திருநெல்வேலி நகரப் பகுதிக்கு மாற்றப்பட்டது. 1878 ஆம் ஆண்டில் இருந்து 1920 ஆம் ஆண்டு வரை இக்கல்லூரியின் முதல் முதல்வராக இருந்த ரெவ். சாப்ட்டர் ஐயர் என்ற மிகச்சிறந்த கல்விமானின் வழிகாட்டலின் படி கல்வி மற்றும் சமுதாய முன்னேற்றங்களில் தலைச்சிறந்து விளங்கியது. ரெவ்.யெங் ஐயர் வழிகாட்டலில் 1928 ஆம் ஆண்டு பாளையங்கோட்டையில் 50 ஏக்கர் பரப்பளவிலான புதிய இடத்திற்கு மாற்றப்பட்டது. 


</doc>
<doc id="141435" url="https://ta.wikipedia.org/wiki?curid=141435" title="அதியுயர் ஆள்களப் பெயர்">
அதியுயர் ஆள்களப் பெயர்

அதியுயர் ஆள்களப் பெயர் ("Top-level domain"), அல்லது உயர்நிலை ஆள்களப் பெயர் என்பது இணைய முகவரியில் உள்ள பின் இணைப்பை குறிக்கிறது. டொமைன் பெயர் முறைமை 1980 களில் உருவாக்கப்பட்ட போது, டொமைன் பெயர் வெளி களங்கள் இரண்டு முக்கிய குழுக்களாக பிரிக்கப்பட்டன. ஐஎஸ்ஓ-3166 தரப்பட்டியலில் உள்ள நாடுகளின்ன் சுருக்கங்களைக் கொண்ட நாட்டுக் குறியீடு ஆள் களப் பெயர்களும் (ccTLD), மற்றும் GOV, EDU, COM, MIL, ORG, NET, INT ஆகிய ஏழு அடிப்படை உயர்நிலை களங்களும் (gTLD) என இரண்டு குழுக்களாக அதியுயர் ஆள்களப் பெயர்கள் பிரிக்கப்பட்டுள்ளன.


</doc>
<doc id="141436" url="https://ta.wikipedia.org/wiki?curid=141436" title="எஸ். என். லட்சுமி">
எஸ். என். லட்சுமி

எஸ். என். லட்சுமி (1934 - பெப்ரவரி 20, 2012) முதுபெரும் தமிழ்த் திரைப்பட, நாடக நடிகை. 1948 ஆம் ஆண்டில் சந்திரலேகா திரைப்படத்தின் மூலம் அறிமுகமாகிய லட்சுமி இருநூறுக்கும் மேற்பட்ட நாடகங்களிலும், ஐநூறுக்கும் மேற்பட்ட திரைப்படங்களிலும் நடித்தவர். இறுதிக் காலங்களில் தொலைக்காட்சித் தொடர்களில் நடித்து வந்தார். தமிழக அரசின் கலைமாமணி பட்டம் பெற்றவர்.

விருதுநகர் மாவட்டம் , அருப்புக்கோட்டை வட்டம் சென்னல்குடி அருகே உள்ள பொட்டல்பட்டி கிராமத்தைச் சேர்ந்த எஸ். என். லட்சுமி ஆறு வயது முதல் நாடகங்களில் நடிக்க ஆரம்பித்து திரைப்படத்துறைக்கு வந்தவர். சர்வர் சுந்தரம், துலாபாரம், மைக்கேல் மதன காமராஜன், மகாநதி, விருமாண்டி எனப் பல படங்களில் குணசித்திர நடிகையாக நடித்துப் புகழ் பெற்றவர். இறக்கும் போது "தென்றல்" , "சரவணன் மீனாட்சி" ஆகிய தொலைக்காட்சித் தொடர்களில் நடித்து வந்தார்.

லட்சுமியின் தாய் பழனியம்மாள் எட்டு சிறுவர்களுடன் தனது சிற்றூரை விட்டு வெளியேறி விருதுநகரில் வறிய நிலையில் வாழ்ந்து வந்தார். மகன்கள் கல் உடைத்தும் மகள்கள் மாவரைத்தும் பிழைத்து வந்தார்கள். இந்நிலையில் வீட்டின் கடைசிப் பெண்ணான லட்சுமி குடும்பத்தைத் துறந்து நல்வாழ்க்கை தேடி சென்னைக்குப் பயணமானார். அங்கு மிகுந்த முயற்சிகளிடையே சந்திரலேகா திரைப்படத்தில் குழு நடனமொன்றில் பங்கேற்றார். அங்கிருந்து எஸ். வி. சகஸ்ரநாமம் வழிகாட்டுதலில் "சேவா ஸ்டேஜ்" நாடகக்குழுவில் நடித்து வந்தார். பின்னர் கே. பாலச்சந்தரின் "ராகினி ரிக்கிரியேசன்ஸ்" நாடகக்குழுவில் இணைந்தார். 1959 ஆம் ஆண்டில் வெளிவந்த தாமரைக்குளம் திரைப்படத்தின் மூலம் அவர் மீண்டும் திரையுலகில் நுழைந்தார். பாக்தாத் திருடன் திரைப்படத்தில் புலியுடனான சண்டைக் காட்சியில் நடித்து துணிகரமானப் பெண்மணி என்ற பெயர் பெற்றார். 

தமிழக அரசின் வரிவிலக்கு ஆய்வுக்குழு உறுப்பினராகவும் மாநில தொலைக்காட்சி விருதுகள் நடுவர் குழு உறுப்பினராகவும் இருந்து வந்தார்.

திருமணம் ஆகாத லட்சுமி பல இடங்களுக்கும் தானே தனது சிற்றுந்தியை ஓட்டிக்கொண்டுச் செல்வார். சென்னையில் சாலிகிராமத்தில் வசித்து வந்தார்.





</doc>
<doc id="141444" url="https://ta.wikipedia.org/wiki?curid=141444" title="அச்சன்கோவில் ஆறு">
அச்சன்கோவில் ஆறு

அச்சன்கோவில் ஆறு ("Achankovil River") இந்தியாவில் கேரள மாநிலத்தில் உள்ள ரிஷிமலை நதி, பசுக்கிடமேட்டு ஆறு மற்றும் ரமக்கல்டேரி ஆறுகள் எனும் மூன்று ஆறுகளும் இணைந்து உருவான ஆறு. கேரள மாநிலத்திலுள்ள பத்தனம் திட்டா மாவட்டத்தின் செழுமையான வளர்ச்சிக்கு இந்த நதியே காரணமாகவுள்ளது. இந்த நதி கேரளாவின் ஆலப்புழை மாவட்டத்தில் வீயபுரம் என்ற இடத்தில் உள்ள இந்து சமய மக்களின் புனித நதியாகக் கருதப்படும் பம்பா நதியுடன் இணைகிறது.

இந்த அச்சன்கோவில் நதியின் கரையில் உள்ள நிலங்களின் செழிப்பால் இந்நதிக்கரையில் பல தன்னாட்சி நகரங்கள் அமைந்துள்ளன. இந்நகரங்களில் பத்தனம் திட்டா நகரமும் ஒன்றாகும. இந்நகரம் இம்மாவட்டத்தின் தலைநகரமாகவும் உள்ளது.

பத்தனம் திட்டா என்ற சொல்லானது மலையாள மொழிச் சொற்களான பத்தனம் மற்றும் திட்டா என்ற சொற்களில் இருந்து உருவானதாகும். அதாவது "நதிக்கரையில் அமைந்த வீடுகள்" என்ற பொருள் உடையதாகும்.

இந்த நதிக்கரையில் அமைந்துள்ள மேலும் சில நகரங்கள்


</doc>
<doc id="141446" url="https://ta.wikipedia.org/wiki?curid=141446" title="வெப்பம் (இயற்பியல்)">
வெப்பம் (இயற்பியல்)

இயற்பியல், வேதியியல், பொறியியல், வெப்பஇயக்கவியலில், வெப்பம் (Heat) என்பது ஒருவகை ஆற்றல் ஆகும்..<nowiki></ref></nowiki>
இது வேலை தவிர்த்த வேறு எந்த வழியில் உற்பத்திசெய்யக்கூடிய அல்லது மற்றொரு உடல், பிராந்தியம், அல்லது வெப்பவியக்கவியல் அமைப்பிற்கு மாற்றப்படக்கூடிய ஆற்றலாக உள்ளது.
சாதாரண மொழியில், தொழில்நுட்ப மொழி இருந்து மாறுபட்டதாக, வெப்பம் என்ற வார்த்தைக்குப் பரந்த பொருள் உண்டு. வார்த்தைகளின் பல்வகைமையை மறந்து பயன்படுத்தினால் இந்தக் குழப்பம் உண்டாகும்.

வெப்ப இயக்கவியலில், வெப்பக் கதிர்வீச்சு, உராய்வு மற்றும் பாகுத்தன்மை மூலம் மற்றும் இரசாயன சிதறல் முலம் வெப்பத்தை உற்பத்தி செய்யலாம் அல்லது பரிமாற்றலாம்.

பொறியியலில் வெப்பப் பரிமாற்றம்; திணிவுப் பரிமாற்றம் மூலம், கதிர்வீச்சு, வெப்பச்சலனம் மூலம், மற்றும் வெப்பக் கடத்தலின் மூலமான வெப்ப பரிமாற்றத்தை கருதுகிறது.

மிகவும் சூடான அல்லது குளிர்ச்சியான உடலில் வெப்ப கடத்தல் மற்றும் கதிரியக்க பரிமாற்றம் தன்னிச்சையானதாக உள்ளது.

வெப்ப இயக்கவியலின் இரண்டாம் விதி சமமான அல்லது அதிக வெப்பநிலையில் உள்ள உடலில் இருந்து மற்றொரு உடலிற்கு ஆற்றல் பரிமாற்றம் வெப்ப எக்கி மூலமான இயந்திர வேலை, அல்லது இதற்கு ஒத்த செயல்முறை உதவியுடன் செய்யலாம் என்கிறது. இதன்போது பிரபஞ்ச இயல்பாற்றல் அதிகரிக்கும் அதேவேளை குளிரான பொருளின் இயல்பாற்றல் வெப்பத்தை அதிலிருந்து உறிஞ்சுவதால் குறைகிறது.

இயற்பியலில், குறிப்பாக வெப்பஅளவீடு, மற்றும் வானிலை ஆய்வில், உள்ளுறை வெப்பம் மற்றும் உணர்வெப்பம் கருத்துக்கள் பயன்படுத்தப்படுகின்றன.

வெப்பத்துடன் தொடர்புடைய ஓர் குழப்பமான சொல்லாக வெப்ப ஆற்றல் உள்ளது. இது ஒர் அமைப்பில் அதன் வெப்பநிலைக்கு ஏற்ப அதிகரிக்கும் ஆற்றலை பற்றி கூறுகிறது. ஒரு அமைப்பை அல்லது பொருளைச் சூடாக்கும் அல்லது குளிர்விக்கும்போது அதன் வெப்பநிலைக்கு ஏற்ப மாறுபடும் ஆற்றலை இது குறிக்கும்.

திடப் பொருள்களில் வெப்பக்கடத்தல் முறையில் மட்டுமே வெப்பம் பரவுகிறது, திடப் பொருளின் ஒருமுனை வெப்பப்படுத்தப்படும்போது, அம்முனையிலுள்ள அணுக்களும் மூலக்கூறுகளும் அதிக கிளர்ச்சிக்கு உட்பட்டு அதிகமான வீச்சுடன் அதிர்வுறத் துவங்கும். இந்த மாறுபாடு அருகிலுள்ள மூலக்கூறுகளுக்குக் கடத்தப்படும்.

பாய்மத்தில் உள்ள துகள்களின், இயக்கத்தின் மூலமாகவே வெப்பம், ஓரிடத்திலிருந்து மற்றொரு இடத்திற்கு மாற்றப்படும் நிகழ்வு, வெப்பச் சலனம் எனப்படும். பாய்மத்தை வெப்பப்படுத்தும்போது, வெப்பம் அடைந்த பகுதி விரிவடைவதால் குறைவான அடர்த்தியைப் பெறுகிறது. அப்பகுதி மேலே எழும்போது அவ்விடத்தை குளிர்ந்த மேற்பகுதிகள் நிரப்புகின்றன. மீண்டும் குளிர்ந்த பகுதிகள் வெப்பமேற்றப்படுவதால் அவை மேலெழும். அவ்விடத்தை குளிர்ந்த பகுதிகள் மீண்டும் நிரப்பும். இந்நிகழ்வு தொடர்ந்து நடைபெறும். இவ்வகையில் நடைபெறும் வெப்பமாற்றம், மூலக்கூறுகளின் இயக்கமின்றியே ஆற்றல் கடத்தல் நடைபெறும் வெப்பக் கடத்தல் முறையிலிருந்து மாறுபட்டதாகும்.

பருப்பொருள் ஊடகத்தின் உதவியின்றி வெப்பம் மாற்றப்படும் நிகழ்வினை வெப்பக் கதிர்வீசல் என்கிறோம். ஒரு பொருளிலிருந்து, அதன் வெப்பநிலை காரணமாக கதிர்வீச்சு முறையில் ஆற்றல் வெளிப்படுவது வெப்பக் கதிர்வீச்சு எனப்படும். வெப்பக்கதிர் வீச்சு பின்வருவனவற்றைச் சார்ந்துள்ளது.


</doc>
<doc id="141448" url="https://ta.wikipedia.org/wiki?curid=141448" title="இதய அடைப்பு">
இதய அடைப்பு

இதய அடைப்பு "(Heart block)" என்பது இதயத்தின் மின்கடத்தலில் உண்டாகும் தடை ஆகும். இதயஅடைப்பும் மாரடைப்பும் வெவ்வேறு. மாரடைப்பு என்பது இதய இரத்தக்குழாய்களில் அடைப்பு ஏற்படுவதால் உண்டாவது. மாரடைப்பு நெஞ்சு வலியை உண்டாக்கும். இதய அடைப்போ படபடப்பு, தலைசுற்றல், மயக்கம் ஆகியவற்றை உண்டாக்கும். 
இதயம் சீராக சுருங்கி விரிவது இதயத்தின் மின்னோட்ட ஒழுங்கு முறைமையில் தான். இதய மேலறைகள் சுருங்கும் போது கீழறைகள் விரிவடைய வேண்டும். இதயத் துடிப்பு இதயத்தில் SA முடிச்சு எனும் இடத்தில் பிறக்கிறது. இது AV முடிச்சை அடையும் போது அதன் ஓட்டத்தில் சிறிது தாமதம் ஏற்படுத்தப்படுகிறது. இதுவே இதய மேலறைகள் சுருங்கும் போது கீழறைகள் விரிவடைய உதவுகிறது. 

இதய அடைப்பை மூன்று நிலைகளாய்ப் பிரிக்கலாம்.


</doc>
<doc id="141457" url="https://ta.wikipedia.org/wiki?curid=141457" title="மண்டி மாவட்டம்">
மண்டி மாவட்டம்

மண்டி மாவட்டம் (முன்பு மந்தாவ்யா நகர்) வட இந்தியாவில் உள்ள இமாசலப் பிரதேச மாநிலத்தின் மத்திய மாவட்டம் ஆகும். மண்டி நகரம் இம்மாவட்டத்தின் தலைமையகம். இந்நகரம் இதன் கோவில் கட்டடக்கலைக்கு புராண மற்றும் வரலாற்றுச் சிறப்பு பெற்றது. பியாஸ் ஆற்றின் கரையோரம் மற்றும் நகரத்தினுள் பல பழங்கால கோவில்கள் இருப்பதால் இந்நகரம் சோட்டா காசி என அழைக்கப்படுகிறது. பியாஸ் ஆறு இந்நகரின் வழியாக பாய்கிறது.
2011 கணக்கெடுப்பின்படி மண்டி இமாசலப் பிரதேசத்தில் உள்ள மாவட்டங்களில் காங்ரா மாவட்டத்தை அடுத்த இரண்டாவது மிக அதிக மக்கட்தொகை கொண்ட மாவட்டம் ஆகும்.
2011 ஆம் ஆண்டு மக்கட்தொகை கணக்கெடுப்பின் படி மண்டி மாவட்டத்தின் மொத்த மக்கட்தொகை 999,518. இது தோராயமாக பிஜி நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 446வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் மண்டி மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 10.89%.மண்டி மாவட்டத்தின் பாலின விகிதப்படி 1000 ஆண்களுக்கு 1012 பெண்கள் உள்ளனர். மேலும் மண்டி மாவட்ட மக்களின் கல்வியறிவு விகிதம் 82.81%.


</doc>
<doc id="141472" url="https://ta.wikipedia.org/wiki?curid=141472" title="திசையன் பரப்பு">
திசையன் பரப்பு

வடிவவியலில் திசையிலி பரப்பு formula_1 கொண்ட ஒரு முடிவுறு மேற்பரப்பின் திசையன் பரப்பு ("vector area") என்பது ஒரு திசையன். இத்திசையனின் அளவு formula_2 ஆகவும் அதன் திசை அத்தளத்தின் செங்குத்தின் திசையாகவும் (வலது-கை விதிப்படி) இருக்கும். 

இத்திசையன் பரப்பின் குறியீடு:

மேலும்,

தட்டையான முகப்புப் பரப்புகள், formula_5 -களாலான ஒரு திசையிடக்கூடிய மேற்பரப்பு S -ன் திசையன் பரப்பு:

இங்கு formula_7 என்பது formula_5 -ன் செங்குத்து அலகுத்திசையன்.

வரம்பு மற்றும் திசையுடைய வளைந்த மேற்பரப்புகளுக்கும் திசையன் பரப்புகளை வரையறுக்க முடியும். முதலில் அவற்றைப் போதுமான அளவு தட்டையான நுண்ணிய சிறுசிறு பரப்புத்துண்டுகளாகப் பிரித்துக் கொள்ள வேண்டும். இவ்வாறு பிரிக்கப்பட்ட ஒவ்வொரு நுண்ணிய சிறுபரப்பிற்கும் திசையன் பரப்பு உண்டு. அவை ஒவ்வொன்றும் நுண்ணியவையாகவே அமையும்.

இங்கு formula_10 என்பது formula_11 -பரப்பிற்குச் செங்குத்து அலகுத்திசையன். தொகையிட, வளைபரப்பின் திசையன் பரப்புக் கிடைக்கும்.

வளைந்த அல்லது தட்டையான முடிவுறு வரம்புடை மேற்பரப்புகள் இரண்டிற்கும் திசையன் பரப்பின் அளவு திசையிலிப் பரப்பை விடச் சிறியதாக இருக்கும். அதிகபட்சமானதொரு எடுத்துக்காட்டாக திசையன் பரப்பு பூச்சியமாக இருக்கும் ஒரு மூடிய மேற்பரப்பின் திசையிலிப் பரப்பு மிகவும் பெரியதாக இருக்கலாம். ஒரே வரம்புக்குள் அமையும் வெவ்வேறு திசையிலிப் பரப்புகளின் திசையன் பரப்புகள் சமமாக அமையும். மேற்பரப்புகளின் வரம்புகளே அவற்றின் திசையன் பரப்புகளை முழுவதுமாக தீர்மானிக்கின்றன. இவ்வுண்மை ஸ்டோக்ஸ் தேற்றத்தின் விளைவாக கிடைக்கிறது.

"x"-"y" தளத்தின் மீதான வீழ்த்தப்பட்ட பரப்பு, திசையன் பரப்பின் "z"-கூறாக அமையும். மேலும் அதன் மதிப்பு:

இங்கு formula_14 என்பது தளத்தின் செங்குத்திற்கும் "z"-அச்சிற்கும் இடைப்பட்டக் கோணம்.


</doc>
<doc id="141482" url="https://ta.wikipedia.org/wiki?curid=141482" title="நகர்ப்புற அமைப்பு">
நகர்ப்புற அமைப்பு

நகர்ப்புற அமைப்பு (Urban Structure) என்பது நகர்ப்புறப் பகுதிகளில் நிலப் பயன்பாட்டு ஒழுங்கமைப்பைக் குறிக்கும். சமூகவியல், பொருளியல், புவியியல் போன்ற துறைகளைச் சேர்ந்த பலர், நகர்ப்புறங்களில் வெவ்வேறு வகையான மக்களும், வணிகத்துறைகளும் எந்தெந்த இடங்களில் அமையக்கூடும் என்பது குறித்த கோட்பட்டு மாதிரிகளை உருவாக்கியுள்ளனர். இவற்றுள் சில முக்கியமான மாதிரிகளை இக் கட்டுரை எடுத்தாள்கிறது. நகர்ப்புற அமைப்பு என்பது நகர்ப்புற இடஞ்சார் அமைப்பையும் குறிக்கிறது. இது நகரப்பகுதிகளில் உள்ள பொது இடங்கள், தனியார் இடங்கள் என்பவற்றின் ஒழுங்கமைப்பையும், அவற்றுக்கிடையேயான இணைப்புகள், அணுகத்தக்க தன்மை என்பவை குறித்தும் கவனத்துக்கு எடுத்துக்கொள்கிறது.

வலைவடிவ நகர அமைப்பு அல்லது வலைவடிவச் சாலை அமைப்பு என்பது ஒரு வகையான நகரத் தளவமைப்பைக் குறிக்கும். இதில் ஒன்றுக்கொன்று இணையான ஒரு தொகுதி சாலைகளும், அவற்றுக்குச் செங்குத்தான இன்னொரு தொகுதிச் சாலைகளும் ஒன்றையொன்று வெட்டுவதனால் வலை போன்ற தளவமைப்பு உருவாகிறது.

நகர்ப்புறப் பகுதிகளில் பல்வேறு சமூகக் குழுக்களின் பரம்பல் குறித்து முதன்முதலில் விளக்கியது இதுவே ஆகும். இதை "ஒருமைய வளைய மாதிரி" என்றும் குறிப்பிடுவது உண்டு. 1924 ஆம் ஆண்டில் ஏர்னெஸ்ட்டு பர்கெசு (Ernest Burgess) என்னும் சமூகவியலாளர், சிக்காகோ என்னும் தனியொரு நகரத்தை அடிப்படையாகக் கொண்டு இந்த மாதிரியை உருவாக்கினார். இந்த மாதிரியின்படி, நகரங்கள் ஒரு மையப் புள்ளியில் இருந்து வெளிப்புறமாகப் புதிய வளையங்கள் சேர்வதன் மூலம் வளர்கின்றன. இதன் மையப்பகுதி மைய வணிகப் பகுதி ஆகும். இதைச் சூழவுள்ள அடுத்த வளையம் மாறுநிலை வலயம் எனப்படும். இவ்வலயத்துள் தொழிற்சாலைகளும், தரக்குறைவான வீடமைப்புப் பகுதிகளும் இருக்கும். இதற்கு வெளிப்புறமாக அடுத்துள்ள வலயத்தில் தொழிலாள வகுப்பினரின் குடியிருப்புப் பகுதிகளைக் காணலாம். இதைக் கட்டற்ற தொழிலாளர் வீட்டு வலயம் என்பர். அடுத்துள்ள வளையம் புதியனவும், பெரியவையுமான வீடுகளைக் கொண்டிருக்கும். இதில் பெரும்பாலும் இடைநிலை வகுப்பினர் வாழ்வர். இதை "நல்ல வதிவிட வலயம்" என்றும் அழைப்பதுண்டு. கடைசியாகக் காணும் வளையத்தினுள் அன்றாடம் நகரின் மையப் பகுதியில் உள்ள வேலைத் தலங்களுக்குப் பயணம் செய்வோர் வசிக்கும் புறநகர்ப் பகுதிகள் அமையும்.

நகர்ப்புற அமைப்புக் குறித்த இந்த இரண்டாவது கோட்பாட்டு மாதிரி 1939 ஆம் ஆண்டில் பொருளியலாளரான ஓமெர் ஓயிட் (Homer Hoyt) என்பாரால் முன்வைக்கப்பட்டது. ஆரைத்துண்டு மாதிரி என்னும் இந்த மாதிரி, நகரங்கள் வளைய அமைப்பில் வளர்வதில்லை என்றும், ஆரைத்துண்டு அமைப்பிலேயே வளர்கின்றன என்றும் கூறுகிறது. தற்செயலாகவோ, அல்லது புவியியல், சூழல் காரணங்களாலோ நகரத்தில் சில பகுதிகள் குறிப்பிட்ட நடவடிக்கைகளுக்கு வாய்ப்பாக அமைகின்றன. இதனால் அக் குறிப்பிட்ட இடங்களில் நிலைகொள்ளும் அந்நடவடிக்கைகள், நகரங்கள் வளரும்போது வெளிப்புறமாக ஒரு ஆரைத்துண்டு வடிவில் வளர்கின்றன. எடுத்துக்காட்டாக ஒரு குறித்த பகுதியில் உயர் வருவாயுள்ளோரின் குடியிருப்பு அமைந்தால், அது வளரும்போது நகர மையத்துக்கு எதிர்ப்புறமாகவுள்ள வெளி விளிம்பில் இருந்தே விரிவடையும்.

ஒரு வகையில் இந்த மாதிரி முன்னர் கூறிய வலய மாதிரி அல்லது ஒருமைய மாதிரியின் திருந்திய வடிவமேயன்றி அடிப்படையான வேறுபாடுகள் எதையும் கொண்டிருக்கவில்லை. ஓயிட், புர்கெசு ஆகிய இருவருமே சிக்காகோவின் அமைப்பு தத்தம் மாதிரிகளுக்குப் பொருத்தமாக அமைவதாகக் கூறியுள்ளனர்.

1954 ஆம் ஆண்டில் புவியலாளர்களான சி. டி. அரிசு, ஈ. எல். உல்மன் ஏனும் இருவர் நகர்ப்புற அமைப்புக் குறித்த பல்மைய மாதிரியை உருவாக்கினர். ஒரு நகரம் பல மையங்களைக் கொண்டிருக்கக்கூடும் என்றும், அம்மையங்களைச் சுற்றிப் பல்வேறு நடவடிக்கைகள் இடம்பெறுகின்றன என்றும் இம் மாதிரி விளக்குகிறது. சில நடவடிக்கைகள் குறித்த சில புள்ளிகள் அல்லது கணுக்களை நோக்கி ஈர்க்கப்படுகின்றன, வேறு சில நடவடிக்கைகள் அப் புள்ளிகளைத் தவிர்க்கின்றன. எடுத்துக்காட்டாக ஒரு பல்கலைக்கழகக் கணு, படித்தோர் குடியிருப்புக்கள், நூல் விற்பனை நிலையங்கள் போன்றவற்றைக் கவரும் அதேவேளை, ஒரு வானூர்தி நிலையக் கணு, விடுதிகளையும், களஞ்சியப்படுத்தல் வசதிகளையும் கவரக்கூடும். ஒன்றுடன் ஒன்று பொருந்திவராத நடவடிக்கைகள் ஓரிடத்தில் கூடி அமைவதில்லை. கனரகத் தொழிற்சாலைகளும், உயர்வருவாயினர் குடியிருப்புக்களும் ஓரிடத்தில் அமைவது அரிதாக இருப்பது இதனாலேயே.

இது, "ஊர் நிலையில் இருந்து நகர நிலைக்கு மாறும் நிலை"க்கு உரிய பண்புகளைக் கொண்ட பொது இடங்களின் ஒழுங்கமைப்பைக் குறிக்கும். பொதுவாக மூன்றாம் உலக நாடுகளின் இதனைக் காணலாம். இம்மாதிரி, முறையான திட்டமிடல் இன்மையாலும், சட்டத்துக்குப் புறம்பான முறையில் கட்டுமானங்கள் இடம்பெறுவதாலும் உருவாகிறது. இது, ஆப்பிரிக்கா, இலத்தீன் அமெரிக்கா, ஆசியா போன்ற கண்டங்களிலும், ஐரோப்பாக் கண்டத்தின் சில பகுதிகளிலும் உள்ள பழைய நகரங்களுக்குப் பொருந்துகிறது.


</doc>
<doc id="141486" url="https://ta.wikipedia.org/wiki?curid=141486" title="சான் சார்லசு அத்தனாசு பெல்த்தியே">
சான் சார்லசு அத்தனாசு பெல்த்தியே

சான் சார்லசு அத்தனாசு பெல்த்தியே (Jean Charles Athanase Peltier, பெப்ரவரி 22, 1785 - அக்டோபர் 27, 1845) ஒரு பிரான்சிய இயற்பியலாளர். இவர் 1834 ஆம் ஆண்டு இரு வெவ்வேறு உலோகங்கள் கொண்ட ஒரு சுற்றில் மின்னோட்டம் பாயும்போது, உலோகங்களின் ஒரு சந்தியில் வெப்பம் உமிழப்படும், மற்றொன்றில் வெப்பம் உட்கவரப்படும் எனக் கண்டறிந்தார். இதுவே பெல்டியர் விளைவு எனப்படுகிறது. 


</doc>
<doc id="141503" url="https://ta.wikipedia.org/wiki?curid=141503" title="இலாமியின் தேற்றம்">
இலாமியின் தேற்றம்

நிலையியலில், இலாமியின் தேற்றம் ("Lami's theorem") என்பது ஒரே சமதளத்தில் ஒரே நேர்கோட்டில் அமையாத மூன்று விசைகள் ஒரு புள்ளியில் செயற்பட்டுச் சமநிலையில் இருப்பின், ஒவ்வொரு விசையும் மற்ற இரு விசைகளுக்கு இடைப்பட்ட கோணத்தின் சைன் மதிப்பிற்கு நேர்தகவில் இருக்கும்.

ஒரே தளத்தில் இருக்கும், ஒரே நேர்கோட்டில் இல்லாத விசைகள் மூன்று விசைகள் ஒரு புள்ளியில் ஒரு பொருளைச் சமநிலையில் இருக்கச்செய்வதாகக் கொள்வோம். யூக்ளிடிய திசையன் அல்லது முக்கோண விதிப்படி, கீழ்க்காணுமாறு திசையன்களை மாற்றி அமைக்கலாம்.

இப்பொழுது சைன்களின் விதிகளின் படி,



</doc>
<doc id="141512" url="https://ta.wikipedia.org/wiki?curid=141512" title="தோவாளை">
தோவாளை

தோவாளை (തോവാള) தமிழ்நாட்டிலுள்ள கன்னியாகுமரி மாவட்டத்தில், தோவாளை வட்டத்தில் அமைந்துள்ள ஒரு சிறிய நகரம் ஆகும். இந்நகரம் திருநெல்வேலி-நாகர்கோவில் நெடுஞ்சாலையின் அருகே ஆரல்வாய்மொழி மற்றும் வெள்ளமடம் ஆகிய இரு ஊர்களுக்கு நடுவே அமைந்துள்ளது. இந்நகரத்தின் அருகில் உள்ள பெரிய நகரம் நாகர்கோவில் ஆகும். இந்த ஊரின் மக்கள்தொகை 6000. மலர்களை உற்பத்தி செய்வதில் இந்த நகரம் இந்திய அளவில் பிரபலமான ஒன்று. இங்கு உற்பத்தி செய்யும் மலர்களில் மல்லிகையே மிக முக்கியமான மலர். அம்மலரில் (பிச்சி வெள்ளை அல்லது பிச்சிப் பூ) என்பதே இங்கு மிக அதிகமாகப் பயிரிடப்படுகிறது. சுற்றுப் பகுதி மலர் சாகுபடியாளர்களின் மலர் விற்பனைச் சந்தை இந்த ஊரில் அமைந்துள்ளது. இந்த ஊரில் அமைந்துள்ள மலையில் முருகன் கோயில் மற்றும் கருடகிரி சிவபெருமான் கோயில் அமைந்துள்ளது. அதுமட்டுமின்றி தோவாளை செக்கர்கிரி மலையில் முனிவர்கள் வழிபட்டு வந்த சுப்பிரமணிய சுவாமி கோவில் உள்ளது.

தோவாளை செக்கர்கிரி மலையில் இக்கோயில் அமைந்துள்ளது. இக்கோவில் ஆனது முனிவர்களால் உருவாக்கபட்ட மற்றும் வழிபட்ட கோவில் ஆகும். இக்கோவிலின் முக்கிய திருவிழாவாக சூரசம்ஹாரம் நடத்தப்படுகிறது. கன்னியாகுமரி மாவட்டத்தில் நடத்தப்படும் சூரசம்ஹார திருவிழாவில் தோவாளை சூரசம்ஹாரம் மிகப்பெரிய மற்றும் திரளான மக்கள் மத்தியில் நடைபெறும் திருவிழாவாகும். ஒவ்வொரு வருடமும் சுப்பிரமணிய சுவாமி விதவிதமான அலங்காரத்தில் சூரனை வதம் செய்வார். 
அடுத்தபடியாக காவடி கட்டுதல் திருவிழாவாக நடைபெறுகிறது. இக்கோயிலில் இருந்து திருச்செந்தூர் முருகனுக்கு காவடி கட்டி பக்தர்கள் செல்கிறார்கள். இதை செக்கர்கிரி சுப்பிரமணிய சுவாமி பக்தர்கள், தேவர் நகர், தோவாளை மற்றும் தேவர் இளைஞர் அணி நடத்துகிறார்கள்.

இக்கோவில் நாகர்கோவில்-திருநெல்வேலி தேசிய நெடுஞ்சாலை அருகிலே அமைந்துள்ளது. இக்கோவிலின் முக்கிய திருவிழாவாக கிருஷ்ண ஜெயந்தி நடத்த படுகிறது. இத்திருவிழா 10நாட்கள் நடைபெறுகிறது. திருவிழாவின் 10 நாட்களும் ஓவ்வொரு சமுதாயத்தினர் மண்டகப்படி நடத்துவது வழக்கம். முக்கிய திருவிழாவாக உறியடி திருவிழா 9ஆம் நாளும், ஆராட்டு 10ஆம் நாளும் நடைபெறுகிறது.

இந்த ஊரில் நெல் விவசாயம், மலர் சாகுபடி மற்றும் செங்கல் சூளை ஆகியவை மிக முக்கியத் தொழில்களாகும்.



</doc>
<doc id="141520" url="https://ta.wikipedia.org/wiki?curid=141520" title="சிர்மௌர் மாவட்டம்">
சிர்மௌர் மாவட்டம்

சிர்மௌர் இமாசலப் பிரதேசம், இந்தியாவின் வடகிழக்கு மாவட்டம் ஆகும். இது மிக அதிக மலைகளையும் கிராமப்புறங்களையும் கொண்டுள்ளது. இம்மாவட்டத்தின் 90% மக்கள் கிராமப்புறங்களிலேயே வசிக்கின்றனர். இம்மாவட்டம் நஹன்(இதன் தலைநகரம்) மற்றும் சுகெட்டி ஆகிய நகரங்களையும் உள்ளடக்கியுள்ளது. சுகெட்டி நகரில் உள்ள ஷிவாலிக் புதைபடிவ பூங்காவில் 85 மில்லியன் வருடங்களுக்கு முற்பட்ட புதைபடிவங்கள் கண்டுபிடிக்கப்பட்டுள்ளன.
இம்மாவட்டத்தில் நஹன், ரேணுகா, ஷில்லை, ரஜ்கர்ஹ், பச்ஹாத், பொன்ட சாஹிப் ஆகிய ஆறு வட்டங்கள் உள்ளன. இம்மாவட்ட பொருளாதாரம் பெருமளவு விவசாயத்தையே சார்ந்துள்ளது. இமாவட்ட மக்கள் உருளைக்கிழங்கு, இஞ்சி ஆகியவற்றை அதிகம் விளைவிக்கின்றனர். 
2011 ஆம் ஆண்டு மக்கட்தொகை கணக்கெடுப்பின் படி சிர்மௌர் மாவட்டத்தின் மொத்த மக்கட்தொகை 530,164. இது தோராயமாக கேப் வேர்ட் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 542வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் சிர்மௌர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 15.61%.சிர்மௌர் மாவட்டத்தின் பாலின விகிதப்படி 1000 ஆண்களுக்கு 915 பெண்கள் உள்ளனர். மேலும் சிர்மௌர் மாவட்ட மக்களின் கல்வியறிவு விகிதம் 79.98%.


</doc>
<doc id="141541" url="https://ta.wikipedia.org/wiki?curid=141541" title="சோலன் மாவட்டம்">
சோலன் மாவட்டம்

சோலன் மாவட்டம் இமாசலப் பிரதேசம், இந்தியாவில் உள்ள 12 மாவட்டங்களில் ஒன்று. சோலன் இமாவட்டத்தின் நிர்வாக தலைமையகம் ஆகும். இந்த மாவட்டத்தின் பரப்பு 1936 கிமீ².
இம்மாவட்டம் சோலன், நலகர்ஹ், அர்கி, கண்டகாட் என 4 பகுதிகளாக பிரிக்கப்பட்டுள்ளது.
2011 ஆம் ஆண்டு மக்கட்தொகை கணக்கெடுப்பின் படி சிர்மௌர் மாவட்டத்தின் மொத்த மக்கட்தொகை 576,670. இது தோராயமாக சொலமன் தீவுகள் நாட்டின் மக்கட்தொகைக்கு சமமானதாகும். இதன் மூலம் இம்மாவட்டம் இந்தியாவில் உள்ள 640 மாவட்டங்களில் 532வது இடத்தில் உள்ளது. இந்த மாவட்டத்தின் மக்கட்தொகை அடர்த்தி . மேலும் சிர்மௌர் மாவட்டத்தின் மக்கட்தொகை வளர்ச்சி விகிதம் 2001-2011 காலகட்டத்தில் 15.21%.சிர்மௌர் மாவட்டத்தின் பாலின விகிதப்படி 1000 ஆண்களுக்கு 884 பெண்கள் உள்ளனர். மேலும் சிர்மௌர் மாவட்ட மக்களின் கல்வியறிவு விகிதம் 85.02%.


</doc>
<doc id="141548" url="https://ta.wikipedia.org/wiki?curid=141548" title="பிணைப்பி">
பிணைப்பி

இயந்தரவியலில் பிணைப்பி ("Key") என்பது சுழல் தண்டையும் சுழலும் இயந்திர பாகத்தையும் இணைக்கப் பயன்படும் பாகமாகும். பிணைப்பி சார்பு சுழற்சியை தவிர்ப்பதுடன் முறுக்கு விசையை கடத்துகிறது. பிணைப்பி பயன்படுவதற்கு சுழல் தண்டு மற்றும் சுழலும் இயந்திர பாகத்தில் காடி அமையப்பெற்றிருக்க வேண்டும். இந்த இரண்டுக்கும் இடையே பிணைப்பி பொருத்தமாக அமர வேண்டும்.


</doc>
<doc id="141568" url="https://ta.wikipedia.org/wiki?curid=141568" title="பின்னடைவானது (மரபியல்)">
பின்னடைவானது (மரபியல்)

மரபியலில் பின்னடைவானது (Recessive) என்றால், ஒரு தனி மரபணுவில் இருக்கக்கூடிய இரு வடிவங்களில் அல்லது மாற்றுருக்களில் ஒன்று, மற்றைய வடிவம் அல்லது மாற்றுருவினால் ஆதிக்கம் செலுத்தப்பட்டு, அந்த மரபணுவினால் கட்டுப்படுத்தப்பட்டு இருப்பதாகும். இதனால் குறிப்பிட்ட பின்னடைவான இயல்பின் தோற்றவமைப்பு வெளித்தெரிய வேண்டுமாயின், பின்னடைவான மாற்றுருக்கள் சமநுக அமைப்பில் இருக்க வேண்டியது அவசியமாகும். அப்படியல்லாமல் இதரநுக அமைப்பில் இருக்குமாயின், பின்னடைவான மாற்றுருவுக்குரிய தோற்றவமைப்பு மற்றைய ஆட்சியுடைய மாற்றுருவினால் மறைக்கப்பட்டு விடும்.

இரு மாற்றுருக்களைக் கொண்ட ஒரு இயல்பின் எளிமையான ஒரு முன்மாதிரியைப் பார்ப்போம். B,b என்பன பூவின் நிறத்திற்குக் காரணமான மரபணுவில் உள்ள இரு மாற்றுருக்கள் எனக் கொண்டால், அங்கே BB, Bb, bb என்னும் மூன்று வகையான மரபணுவமைப்புக்கள் தோன்றலாம். b மாற்றுருவானது, B மாற்றுருவுக்குப் பின்னடைவானதாயின், Bb என்ற மரபணுவமைப்பில் b க்குரிய வெள்ளை நிறம் வெளிக்காட்டப்படாது. பதிலாக ஊதா நிறமே வெளித்தெரியும். ஆனால் bb மரபணுவமைப்பானது வெள்ளை நிறப் பூவைத் தரும். 
நடைமுறையில் ஆட்சியுடைய அலகானது ஆங்கில எழுத்தாலும், பின்னடைவான அலகானது ஆங்கில சிறிய எழுத்தாலும் குறிக்கப்படுகின்றது.

மனிதரில், பால்குறி நிறப்புரிகளில் இணைந்திருக்கும் சில மரபணுக்களில், பின்னடைவான மாற்றுருக்கள் காரணமாக மரபு வழியாகக் கடத்தப்படும் சில நோய் நிலைகள் காணப்படுகின்றன. 
எ.கா: 


</doc>
<doc id="141574" url="https://ta.wikipedia.org/wiki?curid=141574" title=".இலங்கை">
.இலங்கை

.இலங்கை (ஆங்கிலம்: ".lk", சிங்களம்: ".ලංකා") என்பது இலங்கைக்கான இணையத்தின் அதியுயர் ஆள்களப் பெயராகும். இந்த ஆள்களப் பெயரை இலங்கை ஆள்களப் பதிவகம் மூலம் பெறலாம். இந்த ஆள்களப் பெயர் 2010ஆம் ஆண்டு சூலை 22ஆம் திகதி அறிமுகப்படுத்தப்பட்டது. இலங்கையில் அல்லாத பன்னாட்டு நிறுவனங்கள் இதை பதிவுசெய்யவேண்டும் எனின் அவர்களிடம் இலங்கையில் ஓர் தொடர்பாடல் முகவரி இருத்தல் வேண்டும் அல்லது முகவர்களூடாகவோ அல்லது சட்ட நிறுவனங்களூடாகவோ மேற்கொள்ளலாம்.

இந்த ஆள்களப் பெயரானது தமிழ் மொழியிலே அறிமுகப்படுத்தப்பட்டிருப்பதனால் தமிழ் மொழியில் இணையத்தள முகவரிகளைப் பெறும் வாய்ப்பு ஏற்பட்டுள்ளது. .இலங்கை என்னும் ஆள்களப் பெயருடன் அமையும் இணையத்தள முகவரிகளில் ஒருங்குறி எழுத்துரு பயன்படுத்தப்படுகின்றது.

கீழ்வரும் டொமைன்கள் இலங்கையில் பாவனையில் உள்ளன.

நுட்பம் என்ற நிறுவனம் "தளம்.நுட்பம்.இலங்கை" என்ற தளத்தை வெளியிட்டுள்ளது. எடியுலங்கா என்ற நிறுவனம் "எடியுலங்கா.இலங்கை" என்ற தளத்தில் சேவைகளை வழங்குகிறது.



</doc>
<doc id="141575" url="https://ta.wikipedia.org/wiki?curid=141575" title="சினெல்லின் விதி">
சினெல்லின் விதி

ஒளியியலில் சினெல்லின் விதி (ஆங்கிலம்: "Snell's Law") என்று அறியப்படும் விதியானது, ஓர் ஒளியூடுருவு ஊடகத்தில் இருந்து ஓர் ஒளிக்கதிர் மற்றொரு ஒளியூடுருவு ஊடகத்தில் பாயும்பொழுது, முதல் ஊடகத்தில் இருந்து ஒளி உட்புகும் கோணத்துக்கும் இரண்டாவது ஊடகத்தில் (ஒளி விலகல் நிகழும் ஊடகத்தில்) ஒளிக்கதிரின் கோணத்துக்கும் இடையேயான தொடர்பைக் கூறுவது ஆகும். சினெல்லின் விதி, சினெல்-டேக்கார்ட்டு விதி என்றும் ஒளி முறிவு விதி என்றும் அழைக்கப்படுகின்றது. இவ்விதி காற்றில் இருந்து நீரில் ஒளி புகும்பொழுதோ, அல்லது ஒரு கண்ணாடியில் புகும்பொழுதோ, வெளிவரும்பொழுதோ ஒளியின் பாதையை, நகரும் இயல்பை உணர உதவும். ஒளிப்படக் கருவி, இருகண்ணோக்கி, தொலைநோக்கி போன்ற மிகப் பல ஒளியியல் கருவிகளில் இவ்விதி பயன்படுகின்றது.

சினெல்லின் விதியின்படி, ஓர் ஊடகத்தில் இருந்து உட்புகும் ஒளிக் கதிரின் படுகோணத்தின் சைனுக்கும் இரண்டாவது ஊடகத்தில் ஒளி முறிவடையும் முறிகோணத்தின் சைனுக்கும் இடையிலான விகிதம் அவ்விரு ஊடகங்களுக்கும் ஒரு மாறிலி ஆகும். இது முதலாவது ஊடகத்தின் சார்பாக இரண்டாவது ஊடகத்தின் முறிவுச் சுட்டி என அழைக்கப்படும். இது அவ்வூடகங்களில் ஒளி அலையின் வேகங்களின் விகிதங்களுக்கு ஈடாக இருக்கும். அதாவது,

formula_1

மேலுள்ளதில் கோணம் formula_2 என்பது ஊடகத்தைப் பிரிக்கும் செவ்வனில் இருந்து அளப்பதாகும், formula_3 என்பது வேகத்தைக் குறிக்கிறது. இது பொதுவாக விநாடிக்கு மீற்றர் என்னும் நியம அலகில் குறிப்பிடப்படும். formula_4 என்பது முறிவுச் சுட்டியைக் குறிக்கின்றது. முறிவுச் சுட்டி என்பது அலகு இல்லாத பெறுமானமாகும்.

இந்த விதியை வேறு விதமாகவும் வருவிக்கலாம். அதாவது பெர்மாவின் விதிப்படி ஒளி ஒரு புள்ளியில் இருந்து மற்றொரு புள்ளிக்கு நகர்வதில் மிகக் குறைந்த நேரமே எடுக்கும் என்னும் கொள்கையின் வழி வந்ததாக நிறுவலாம்.

முறிவுச் சுட்டியின் பொது வடிவம் "n" என்பதாகும். முறிவுச் சுட்டியானது சார்பு முறிவுச் சுட்டி, தனி முறிவுச் சுட்டி என இரண்டு வகைப்படும்.

முறிவுச் சுட்டி ஏதேனும் ஓர் ஊடகத்துக்குச் சார்பாகக் கணிக்கப்பட்டால் அது சார்பு முறிவுச் சுட்டி எனப்படும். உதாரணமாக, நீரிலிருந்து வளிக்கு ஒளி செல்லுமாயிருப்பின், அது "n" எனக் குறிப்பிடப்படும்.

ஒளியானது ஓர் ஊடகத்திலிருந்து இன்னோர் ஊடகத்துக்குச் செல்லும்போது முதலாவது ஊடகமாக வெற்றிடம் இருப்பின், அப்போது பெறப்படும் முறிவுச் சுட்டி தனி முறிவுச் சுட்டி எனப்படும்.


</doc>
<doc id="141581" url="https://ta.wikipedia.org/wiki?curid=141581" title="மச்சிலிப்பட்டணம்">
மச்சிலிப்பட்டணம்

மச்சிலிப்பட்டணம் (Machilipatnam, , ; பிரித்தானிய ஆட்சியில் மசூலிப்பட்ணம் என்றிருந்தது, உள்ளூர் வழக்கில் பந்தர் - துறைமுகம்) ஆந்திரப் பிரதேசத்தின் கிருஷ்ணா மாவட்டத்தில் உள்ள ஓர் சிறப்புநிலை நகராட்சி ஆகும். மாநிலத் தலைநகர் ஐதராபாத்திலிருந்து தென்கிழக்கே தொலைவில் உள்ளது.

முதன் முதலில் பிரித்தானிய கிழக்கிந்திய கம்பேனியினர், 1611ஆம் ஆண்டில் இங்கு வணிகம் செய்ய தொழிற்கூடங்களை அமைத்தனர்.

தொலெமியின் கூற்றுப்படி இந்த நகரம் கி.மு 3வது நூற்றாண்டு (சாதவாகனர் காலம்) முதலே "மைசோலோசு" என்ற பெயரில் இருந்துள்ளது. கி.மு முதல் நூற்றாண்டுக்கால "எரித்ரியன் கடல்வழி பெரிபிளசு" என்னும் கடல்வழி பயண ஆவணத்தில் "மசலியா" என்றுக் குறிப்பிடப்பட்டுள்ளது. இந்தியாவின் தென்கிழக்கில் கோரமண்டல் கரையில் கிருஷ்ணா ஆறு வங்காள விரிகுடாவில் சேருமிடத்தில் அமைந்துள்ள இந்தத் துறைமுக நகரம் அக்காலத்திலிருந்தே கடல் வாணிகத்திற்கு புகழ் பெற்றிருந்தது. பிரெஞ்சுக் கிழக்கிந்தியக் கம்பனி தனது முதல் தொழிற்சாலையை இங்கேயே அமைத்தது. பதினேழாம் நூற்றாண்டில் பிரெஞ்சு, பிரித்தானிய, டச்சு வணிகத்திற்கு முக்கியமான மையமாக விளங்கியது.

மீன் வணிகம் சிறப்புற விளங்கும் இந்தத் துறைமுகத்தில் 350 மீன்பிடி படகுகள் இருக்கலாம். இங்கு தரைவிரிப்பு நெய்யும் தொழில் முனைப்பாக உள்ளது. இங்கு விற்கப்படும் பிற பொருள்களாக அரிசி, எண்ணெய் வித்துக்கள், அறிவியல் உபகரணங்கள் உள்ளன. தொடர்வண்டி முனையமும் கல்வி நிலையங்களும் உள்ளன. 1923 முதலே ஆந்திரா வங்கிக்கு இங்கு கிளை உள்ளது.

வங்காள விரிகுடாப் பகுதியில் அடிக்கடி நேரும் சூறாவளிகளால் ஏற்படும் கடல் சீற்றத்தால் இந்தப் பகுதி பாதிப்படைந்து வந்துள்ளது. 
2004 ஆழிப்பேரலையின்போது மச்சிலிப்பட்டணமும் சுற்றுப்புற மீனவச் சிற்றூர்களும் பெரிதும் பாதிப்படைந்தன. அரசும் அரசல்லா தன்னார்வல அமைப்புக்களும் மீள்கட்டமைப்புப் பணிகளை மேற்கொண்டு வருகின்றனர்.



</doc>
<doc id="141582" url="https://ta.wikipedia.org/wiki?curid=141582" title="சூல்">
சூல்

சூல் (தாவர சூல்) (Ovule) என்பது வித்துத் தாவரங்களில், பெண் இனப்பெருக்க உயிரணுக்களாக உருவாகும் ஒரு அமைப்பாகும். இவையே இனப்பெருக்க செயல்முறையின்போது, மகரந்தத்தில் உள்ள ஆண் பாலணுக்களுடன் இணைந்து கருக்கட்டல் நடைபெற்ற பின்னர், வித்தாக உருவாகின்றது.

பூக்கும் தாவரங்களில் இந்த சூல்கள் பூக்களின் உள்ளே காணப்படும் சூலகம் என்னும் பகுதியினுள்ளே அமைந்திருக்கும். சூலகத்தினுள்ளே, ஒன்று அல்லது ஒன்றுக்கு மேற்பட்ட சூல்கள் காணப்படலாம். அவை சூலகத்திலுள்ள சூல்வித்தகத்துடன் சூல் காம்பு (Funiculus) என்னும் ஒரு காம்பு போன்ற பகுதியினால் (விலங்குகளில் உள்ள தொப்புள்கொடிக்கு இணையான அமைப்பு) இணைக்கப்பட்டிருக்கும். கருக்கட்டலின் பின்னர் உருவாகும் கருவணுவே, பின்னர் வித்தாக விருத்தியடையும். வித்தைச் சூழ்ந்திருக்கும் சூலகத்தின் ஏனைய பகுதிகள் பழமாக விருத்தியடையும். 

வித்துமூடியிலித் தாவரங்களில், இந்த சூல்கள் மூடப்படாத நிலையில் காணப்படும். 

வெவ்வேறு தாவரங்களில் இவற்றை வெவ்வேறு வடிவங்களில் காணலாம்.

சூலானது உட்புறமாக மாவித்திக் குழியம் (megasporocyte) என்னும் பகுதியையும், அதனைச் சூழ்ந்திருக்கும் மூலவுருப்பையகம் (nucellus) என்னும் பகுதியையும், வெளிப்புறமாக ஒரு உறை போன்று பாதுகாப்பிற்காக அமைந்த சூலுறை (integument) என்ற பகுதியையும் கொண்ட ஒரு அமைப்பாகும். சூலின் நுனிப் பகுதியில் விந்து உட்செல்வதற்காக சூல்துளை (micropyle) எனப்படும் ஒரு துளை காணப்படும். இந்தத் துளைக்கு எதிர்ப் புறத்தில், மூலவுருப்பையகமானது சூலுறையுடன் இணையும் பகுதி சூல்வித்தடி (chalaza) என அழைக்கப்படும். சூலுறையானது வித்துமூடியிலித் தாவரங்களில் ஒரு படலமாகவும், பூக்கும் தாவரங்களில் இரு படலங்களாகவும் காணப்படும். மேலும் பூக்கும் தாவரங்களில இருக்கும் சூல்கள், சூல் காம்பு (Funiculus) என்னும் ஒரு காம்பு போன்ற பகுதியினால் சூலகச் சுவரில் பிணைக்கப்பட்டிருக்கும். கலன் இழையம் மூலம் எடுத்து வரப்படும் சூலுக்குத் தேவையான ஊட்டச்சத்தானது, சூல்காம்பு மூலமாகச் சென்று சூலுறையை ஊடறுத்துச் சென்று, சூவித்தடி மூலமாக மூலவுருப்பையகத்தை அடையும். 
<br>
<br><br>
<br>
சூலில் உள்ள இழையமானது ஆரம்பத்தில் இருமடிய நிலையில் காணப்படும். பின்னர் சூலின் உட்புறமாக இருக்கும் மாவித்திக் குழிய உயிரணுவில் ஏற்படும் ஒடுக்கற்பிரிவு எனப்படும் கலப்பிரிவு செயல்முறை மூலம், ஒருமடிய மாவித்தி (Megaspores) எனப்படும் சூல்முட்டை உயிரணுக்களை உருவாக்கும். இந்த ஒருமடிய உயிரணுக்கள் விந்து உயிரணுக்களுடன் ஏற்படும் கருக்கட்டலின் பின்னர், மீண்டும் இருமடிய கருவணுக்களை உருவாக்கும். பின்னர் இழையுருப்பிரிவு எனப்படும் கலப்பிரிவு செயல்முறையினால் அது அடுத்த தலைமுறையை உருவாக்குவதற்கான முளையமாக விருத்தியடையும். பூக்கும் தாவரங்களில், இரண்டாவது உயிரணு ஒன்று, மாவித்திக்குழியத்தில் இருக்கும் வேறொரு கருவுடன் இணைந்து பல்மடிய நிலையிலுள்ள வித்தகவிழையத்தை உருவாக்கும். இங்கு இந்த பல்மடியமானது பொதுவாக மும்மடியமாகக் காணப்படும். இந்த வித்தகவிழையம் இளம் முளையத்திற்குத் தேவையான ஊட்டச்சத்தை சேமித்து வழங்கும் இடமாக அமைந்திருக்கும்.

வித்து மூடியிலிகளில், இலைகள் அல்லது கூம்புகளின் மேற்பரப்பில் உள்ள செதில்களுடன் இணைக்கப்பட்ட நிலையில் சூல்கள் காணப்படும். 

பூக்கும் தாவரங்களில், பூக்களின் உள்ளே இருக்கும் சூலகத்தின் உள்ளே இந்த சூல்கள் காணப்படும். ஒரு சூலகத்தினுள்ளே ஒன்றுக்கு மேற்பட்ட சூல்கள் காணப்படலாம். சூலகமானது விருத்தியின்போது, பழமாக மாற்றமடைகின்றது. சூலானது வெவ்வேறு தாவரங்களில், வெவ்வேறு வகையில் சூலகத்துடன் இணைக்கப்பட்டிருக்கும். 

இதில் சூலகத்தின் நுனிப் பகுதியில் உள்ள சூல்வித்தகத்தில் சூல்கள் இணைக்கப்பட்டிருக்கும். <br>
<br><br>

சூலகமானது ஆரைக்குரிய விதத்தில் பிரிக்கப்பட்டு ஒன்றுக்கு மேற்பட்ட சூலக அறைகளைக் கொண்டிருக்கும். சூலகத்தில் அறைகள் இணைக்கப்பட்டிருக்கும் இடத்தில் மையமாக இருக்கும் சூல்வித்தகத்தில், சூல்கள் வெவ்வேறு அறைகளினுள் பிணைக்கப்பட்டிருக்கும். எ.கா. Hibiscus, கிச்சிலி, தக்காளி பேரினம்
<br><br><br><br>
<br>

இங்கு சூலானது சூலகத்தின் அடியிலுள்ள சூல்வித்தகத்தில் பிணைக்கப்பட்டிருக்கும். எ.கா. Sonchus, Helianthus, Compositae<br>
<br><br>

ஆரைப்பிரிப்புகள் அழிந்து, மைய அச்சில் பிணைக்கப்பட்ட சூல்களைக் கொண்டிருக்கும். எ.கா. Stellaria, Dianthus<br>
<br><br>
இங்கு சூலகத்தின் பக்கச் சுவரில் நீளமாக அமைந்துள்ள சூல்வித்தகத்தில் சூல்கள் இணைக்கப்பட்டிருக்கும். எ.கா. Pisum<br>
<br>
<br>
<br>
<br><br>

பிரிக்கப்படாத ஒரு அறையுள்ள நிலையிலோ, அல்லது பிரிக்கப்பட்ட அறைகளைக் கொண்ட நிலையிலோ சூலகத்தின் உட்சுவரில் சூல்கள் பிணைக்கப்பட்டிருக்கும். எ.கா. Brassica <br>
<br>
<br>
<br>
சிலசமயம் சூல்வித்தகம் மையத்திலிருந்து அறையினுள் உள்நோக்கி நீண்டு அதில் சூல்கள் இணைக்கப்பட்டிருக்கும்.
<br>
<br>
<br>

இது அச்சுக்குரிய சூலிணைப்பு போன்றது. ஆனால், சூல்வித்தகம் மையத்திலிருந்து அறையினுள் உள்நோக்கி நீண்டு அதில் சூல்கள் இணைக்கப்பட்டிருக்கும். எ.கா. Nymphaea
<br>
<br>
<br>

இவற்றுடன், இவ்வகைகளில் ஒன்றுடன் மற்றொன்று இணைந்தபடியான வகைகளும் உண்டு. 
<br>
<br>

<br>
<br>

<br>
<br>

சூல் வளர்ந்து கொண்டிருக்கும்போது, அதன் அமைப்பில் பல கோணங்களில் வளைவுகளை ஏற்படுவதன் மூலம் அதன் சூல்துளை மற்றும் சூல்காம்பு அமையும் விதத்தை அடிப்படையாகக் கொண்டு ஆறு வகையாக அறியப்பட்டு பின்வருமாறு பெயரிடப்பட்டுள்ளது. 

இந்த வகையில், சூல்துளை மற்றும் சூல்காம்பு ஆகிய இரண்டும் ஒரே நேர் கோட்டில் அமையும் விதத்தில் இருக்கும். குறிப்பாக பாலிகோனேசி, பைபெரேசி போன்ற குடும்ப தாவரங்களில் இந்த வகை சூலானது காணப்படுகின்றது.

இந்த வகையில் சூல்துளையானது, சூல் காம்பிற்கு மிக அருகாமையில் அமையும் விதத்தில், சூலின் உடலம் வளைந்து தலைகீழாகக் கவிழ்ந்து காணப்படும். குறிப்பாக கேமோபெட்டல்லே குடும்ப தாவரங்களில் இந்த வகை சூலானது காணப்படுகின்றது.

இந்தவகையில் மூலவுருப்பையகத்திற்கும், சூலுறைக்கும் நேர் செங்குத்தாக சூல் காம்பு அமையும் விதத்தில் சூலின் உடலம் வளைந்து திரும்பிவாறு காணப்படும். எனவே சூல் உடலம் கிடைமட்டமாக அமைந்து காணப்படும். குறிப்பாக மால்பிஜியேசி மற்றும் பிரிமுலேசி குடும்ப தாவரங்களில் இந்த வகை சூலானது காணப்படுகின்றது.

இந்த வகை சூலின் உடலம் சிறிதே வளைந்து சூல்துளை மட்டும் தலைகீழாக அமைந்த காணப்படும். சூலின் அடிபகுதி இடம் மாறுவதில்லை. ஆகையால் இந்தவகையில் சூல்துளை, சூல் காம்பிற்கு அருகாமையில் வந்தமைவதில்லை. இந்தவகை சூல்கள் கப்பாரிடேசி, லெகுமினோசி மற்றும் கீனபோடியேசி குடும்ப தாவரங்களில் காணப்படுகின்றது.

இவ்வகையில் சூலின் அடிப்பகுதி இடம்பெயராதவாறு சூல் வளைகிறது, ஆனால் சூல் உடலமானது குதிரை லாடம் போன்ற வடிவில் அமையும் விதத்தில் சூலின் உடலம் வளைந்து சூல்துளை, சூல் காம்பிற்கு அருகாமையில் வந்தமைகிறது. இந்தவகை சூல்கள் அலிஸ்மேசி மற்றும் புட்டமேசி குடும்ப தாவரங்களில் காணப்படுகின்றது.

இந்த வகை சூலானது தலைகீழாகக் கவிழ்ந்து, பின் சூல் காம்பு மட்டும் மேலும் தொடர்ந்து வளர்வதால், சூல்துளை மீண்டும் மேல்நோக்கி அமையும் விதத்தில் சூல் ஒரே சுற்றாகச் சுற்றி வளைந்தவாறு வளர்கிறது. கேக்டேசி குடும்ப தாவரங்களில் மட்டும் இவ்வகை காணப்படுகின்றது.

1.ஆஞ்ஜியோஸ்பெர்ம்களின் கருவியல், வி.கே. பப்ளிசிங் ஹவுசஸ், சென்னை.

2.ISC Biology Book-II For Class-XII, Author: Dr. P.S. Verma,s. Chand Publishing.


</doc>
<doc id="141592" url="https://ta.wikipedia.org/wiki?curid=141592" title="திருக்காட்கரை காட்கரையப்பன் கோயில்">
திருக்காட்கரை காட்கரையப்பன் கோயில்

திருக்காட்கரை காட்கரையப்பன் கோயில் கேரள மாநிலம் எர்ணாகுளம்(கொச்சின்) மாவட்டத்தில் திருக்காட்கரை(ஆங்கிலம்:Thrikkakara) என்கிற ஊரில் அமைந்துள்ள ஒரு வைணவக்கோயில். இது வைணவர்களுக்கு முக்கியமான வைணவத்திருத்தலங்களான 108 திவ்யதேசங்களில் ஒன்றாகும். கடவுள் மகாவிஷ்ணுவின் 10 அவதாரங்களில் ஒன்றான வாமன அவதாரமான வாமனமூர்த்திக்கு அமைந்துள்ள மிகச்சில கோயில்களில் இதுவும் ஒன்றாகும். கோயில் வட்டவடிவ கேரள பாணியில் அமைந்துள்ளது. கோயில் பரசுராமரால் கட்டப்பட்டதாக சொல்லப்படுகிறது.
அரக்க மன்னனான மகாபலி சக்கரவர்த்தியை மகாவிஷ்ணு வாமன அவதாரம் எடுத்து நிலத்தில் அழுத்தி அழித்த இடம் இந்த தலம் ஆகும்.

ஓணம் பண்டிகை கொண்டாடப்படும் மிக முதன்மையான கோயில்


</doc>
<doc id="141593" url="https://ta.wikipedia.org/wiki?curid=141593" title="மலபார் கடற்கரை">
மலபார் கடற்கரை

மலபார் கடற்கரை ("Malabar Coast") இந்தியத் துணைக்கண்டத்தின் தென் மேற்கில் அமைந்துள்ள நீண்ட மற்றும் குறுகிய கடற்கரைப் பிரதேசமாகும். புவியியல்படி மேற்குத் தொடர்ச்சி மலைகளின் மேற்குசரிவுகளில் நீர்மிகு பருவப் பெயர்ச்சிக் காற்று மேகங்கள் தடுக்கப்பட்டு தென்னிந்தியாவின் மிகுந்த மழைபெறும் பகுதிகளாக விளங்குகிறது. ”மலபார் கடலோரம்” என்ற சொல் சிலநேரங்களில் கொங்கண் கடலோரத்திலிருந்தே கன்னியாகுமரி வரையுள்ள மேற்குக் கடலோரக் கரைப்பகுதிக்கு பயன்படுத்தப்படுகிறது. 

மலபார் கடலோரப் பகுதிகள் கி.மு 3000 முதலே முதன்மை வணிக மையமாக இருந்துள்ளது. மெசபடோமியா, எகிப்து, கிரேக்கம், உரோமை, யெருசேலம், அரபு நாடுகளுடன் வணிகத் தொடர்பு கொண்டுள்ளது. மிகப் பழமையான இன்றளவும் செயலாக்கத்தில் உள்ள துறைமுக நகரங்கள், கோழிக்கோடு கண்ணூர் போன்றவை பல நூற்றாண்டுகளாக இந்தியப் பெருங்கடல் வழியே வணிகம் நடத்தி வந்துள்ளது. 

இங்குள்ள நகரங்கள் எப்போதுமே கடல் மற்றும் கடல்வழி வணிகத்தில் ஈடுபட்டிருந்தமையால் இவை மிகவும் பன்பண்பாட்டுத் தன்மையுடையனவாக உள்ளன. இந்தியாவில் முதன்முதலாக பிற சமயத்தினரை, சிரிய கிறித்தவர்கள், கொச்சி யூதர்கள், இசுலாமியரை, ஏற்றுக்கொண்டுள்ளன. 


</doc>
<doc id="141597" url="https://ta.wikipedia.org/wiki?curid=141597" title="சந்தன்நகர்">
சந்தன்நகர்

சந்தன்நகர் ("Chandannagar", முன்னதாக சந்தர்நகோர் அல்லது சந்தர்நகர் (), ( "சோந்தோன்நோகோர்") இந்தியாவின் மேற்கு வங்காள மாநிலத்தில் கொல்கத்தாவிற்கு வடக்கே தொலைவில் அமைந்துள்ள முன்னாள் பிரெஞ்சுக் குடியேற்றமும் சிறிய நகரமும் ஆகும். ஊக்ளி மாவட்டத்தில் ஓர் வட்டத்தின் தலைநகரமாகும். மேற்கு வங்காளத்தில் உள்ள ஆறு மாநகராட்சிகளில் ஒன்றாகும். கொல்கத்தா பெருநகர வளர்ச்சி ஆணையத்தின் ஆள்பகுதிக்குள் உள்ளது. ஊக்ளி ஆற்றங்கரையில் அமைந்துள்ள இந்த நகரம் வங்கத்தின் பிற நகரங்களிலிருந்து தனிப்பட்டு தன் அடையாளத்தைக் கொண்டுள்ளது. 150,000 மக்கள்தொகையுள்ள இதன் மொத்த நிலப்பரப்பு தான். தலைநகர் கொல்கத்தாவுடன் தொடர்வண்டி, சாலைகள் மற்றும் நீர்ப்போக்குவரத்தால் இணைக்கப்பட்டுள்ளது. ஒருமணிப் பயணத்தில் எட்டக்கூடியதாக உள்ளது.

இங்கு கங்கை (ஊக்ளி) ஆற்றின் கரை பிறைவடிவத்தில் உள்ளதால் ( வங்காள மொழியில், "சந்த்" என்பது நிலவினையும் "நகர்" என்பது நகரத்தையும் குறிக்கும்) இப்பெயர் வந்திருக்கலாம். சில பழைய ஆவணங்களில் இதன் பெயர் சந்தர்நகோர் எனக் குறிப்பிடப்பட்டுள்ளது, "சந்திர நகர்" என்பதிலிருந்தும் வந்திருக்கலாம். மற்றும் சிலர் கூற்றுப்படி இங்கு தழைத்திருந்த சந்தனமர வணிகத்தை ஒட்டி (வங்காளம்:"சந்தன்") இந்தப் பெயர் எழுந்திருக்கலாம். மற்றுமொரு காரணமாக இங்குள்ள கோவிலில் உள்ள அம்மன் பெயர் சண்டி என்பதும் கூறப்படுகிறது. தவிர பழங்காலத்தில் இது "ஃபராசுதங்கா" என்று அழைக்கப்பட்டு வந்துள்ளது;பிரெஞ்சுக் குடியேற்றம் (வங்காளம்: "ஃபராசி" - பிரெஞ்சு, "தங்கா" - சேரி).

பிரெஞ்சு நாட்டவரின் குடியேற்றப்பகுதியாக இருந்தபோது சந்தன்நகரில் ஒரு சிறப்புமிக்க கோவில் கட்டப்பட்டது. இருநுறு ஆண்டுகளுக்கு முன் கட்டப்பட்ட அக்கோவில் இயேசுவின் திரு இருதயத்திற்கு அர்ப்பணிக்கப்பட்டது. பிரெஞ்சு மொழியில் அக்கோவில் "l'Eglise du Sacré Cœur" என்று அழைக்கப்பட்டது. இதன் கலைப்பாணி பிரஞ்சு முறையில் அமைந்தது.

மேலும், அதே காலத்தில் கட்டப்பட்ட புனித லூயிசு கோவிலின் இடிமானப் பகுதிகளும் சுற்றுலாப் பயணியரை ஈர்க்கின்றது. 




</doc>
<doc id="141600" url="https://ta.wikipedia.org/wiki?curid=141600" title="அலைபாயுதே கண்ணா (பாடல்)">
அலைபாயுதே கண்ணா (பாடல்)

அலைபாயுதே கண்ணா எனும் தமிழ் பாடல், இந்துக் கடவுளான கண்ணனைக் குறித்துப் பாடப்படும் பாடல். இப்பாடலை எழுதியவர் ஊத்துக்காடு வெங்கட சுப்பையர் ஆவார். தமிழகத்தில் மிகவும் பிரபலமாக உள்ள இப்பாடல், பெரும்பாலான கருநாடக இசைக் கச்சேரிகளில் 'துக்கடா'வாகப் பாடப்படுகிறது.

புகழ்பெற்ற கருநாடக இசைப் பாடகர்கள் இப்பாடலைப் பாடியதன் ஒலிவடிவம், வெவ்வேறு இசைத்தொகுப்புகளில் உள்ளன. அலைபாயுதே எனும் திரைப்படத்தில் இப்பாடல் பாரம்பரிய இசை மரபின்படியே ஏ. ஆர். ரகுமானால் இசையமைக்கப்பட்டுள்ளது. 

அலைபாயுதே... கண்ணா, என் மனம் அலைபாயுதே <br>
ஆனந்த மோகன வேணுகானம் அதில் <br>
அலைபாயுதே... கண்ணா, என் மனம் அலைபாயுதே <br>
உன் ஆனந்த மோகன வேணுகானம் அதில் <br>
அலைபாயுதே... கண்ணா... <br>

நிலைபெயராது சிலைபோலவே நின்று... <br>
நிலைபெயராது சிலைபோலவே நின்று, <br>
நேரமாவதறியாமலே மிக விநோதமாக முரளீதரா என் மனம் <br> 
அலைபாயுதே... கண்ணா...

தெளிந்த நிலவு பட்டப்பகல் போல் எரியுதே... <br>
தெளிந்த நிலவு பட்டப்பகல் போல் எரியுதே... <br>
திக்கை நோக்கி என் புருவம் நெரியுதே <br>
கனிந்த உன் வேணுகானம் காற்றில் வருகுதே <br>
கனிந்த உன் வேணுகானம் காற்றில் வருகுதே <br>
கண்கள் சொருகி ஒரு விதமாய் வருகுதே <br>
கனித்த/ (கதித்த) மனத்தில் இருத்தி பதத்தை எனக்கு அளித்து மகிழ்த்தவா <br>
கனித்த/(கதித்த) மனத்தில் இருத்தி பதத்தை எனக்கு அளித்து மகிழ்த்தவா <br>
ஒரு தனித்த வனத்தில் அணைத்து எனக்கு உணர்ச்சி கொடுத்து முகிழ்த்தவா <br>
கனை கடல் அலையினில் கதிரவன் ஒளியென இணையிரு கழலெனக்(கு) அளித்தவா <br>
கதறி மனமுருகி நான் அழைக்கவோ இதர மாதருடன் நீ களிக்கவோ <br> 
கதறி மனமுருகி நான் அழைக்கவோ இதர மாதருடன் நீ களிக்கவோ <br>
இது தகுமோ, இது முறையோ, இது தர்மம் தானோ? <br> 
இது தகுமோ, இது முறையோ, இது தர்மம் தானோ?! <br>
குழலூதிடும் பொழுது ஆடிடும் குழைகள் போலவே மனது வேதனை மிகவொடு <br>
அலைபாயுதே... கண்ணா, என் மனம் அலைபாயுதே <br>
உன் ஆனந்த மோகன வேணுகானம் அதில் <br>
அலைபாயுதே... கண்ணா...!



</doc>
<doc id="141603" url="https://ta.wikipedia.org/wiki?curid=141603" title="பிரியாணி">
பிரியாணி

பிரியாணி என்பது அரிசி, மசாலாப் பொருட்களுடன் முட்டை, மற்றும் ஆடு, மாடு, கோழி இறைச்சி, மீன் அல்லது காய்கறிகள் சேர்த்து சமைக்கும் உணவை குறிக்கும். பொதுவாக, பிரியாணி செய்ய பாசுமதி அரிசியைப் பயன்படுத்துவார்கள். பிரியாணி என்னும் சொல் "வறுத்த" என்ற பொருள் தரும் "beryā(பெ)" () என்னும் பாரசீகச் சொல்லில் இருந்து வந்தது.

பிரியாணி சமைக்கும் முறை பாரசீகத்தில் தோன்றி அந்நாட்டு வணிகர்கள், உலகம் சுற்றுவோர் மூலம் தெற்காசியாவுக்கு வந்தது. இன்று நாம் பிரியாணியைச் சமைக்கும் முறை இந்தியாவிலேயே உருவானது. தெற்காசியாவில் மட்டுமல்லாது, தென் கிழக்கு ஆசியாவிலும் அரபு நாடுகளிலும் மேலை நாடுகளில் வாழும் புலம்பெயர்ந்த தெற்காசியர்களும் பிரியாணியின் உள்ளூர் வகைகளை விரும்பி உண்கிறார்கள்.

நெய், ஜாதிக்காய், மின், மிளகு, கிராம்பு, ஏலக்காய், கறுவா, பட்டை இலைகள், கொத்தமல்லி, புதினா இலைகள், இஞ்சி, வெங்காயம், மற்றும் பூண்டு என்பன பிரியாணியில் பயன்படுத்தப்படும் சில நறுமணப் பொருள்களும் தாளிதப் பொருள்களும் ஆகும். உயர்ந்த வகைகளில் குங்குமப்பூவும் சேர்க்கப்படும். சிலர் நறுமணப் பொருட்களை ஒரு துணியில் முடிந்து பிரியாணி வேகும்போது போட்டுவைத்துவிட்டு, சாறு இறங்கியதும் எடுத்துவிடுகிறார்கள். அசைவ பிரியாணிகளில் இந்த நறுமணப் பொருட்களுடன் முதன்மை சேர்பொருளாக இறைச்சி—மாட்டிறைச்சி, கோழிக் கறி, ஆட்டு இறைச்சி, மீன் அல்லது இறால் இருக்கும். பிரியாணியுடன் தயிர் பச்சடி(இது ராய்த்தா(கன்னடம்) எனவும் வழங்கப்படுகிறது.), குருமா, கறிகள், சாலட், சுட்ட கத்தரித் துவையல் அல்லது அவித்த முட்டை ஆகியனவும் துணை உணவாகத் தரப்படும்.

நறுமணமிக்க பாசுமதி அரிசியைத் தனியாக வேகவிட்டு இறைச்சி அல்லது தாவரக் கறிகள் தனியாக சமைக்கப்பட்டு இரண்டையும் ஒன்றன் மேல் ஒன்றாக விரவிப் பரிமாறுவது பிரியாணித் தயாரிப்பின் தனித்தன்மையாகும். உண்பவர் நறுமணமுள்ள சோறு, அடுத்து சுவையூட்டப்பட்ட கறிகள் என மாறி மாறி உண்பதில் இன்பம் பெறுகிறார்.

இது ஒரு முகலாய உணவு கலாச்சாரத்தின் அடையாளம். உலகமுழுவதும் பிரியாணி பல பகுதிகளிலும் வெவ்வேறு சுவைகளிலும் பலதரப்பட்ட பெயர்களிலும் அழைக்கப்பட்டாலும் அவற்றிக்கெல்லாம் முதன்மையானது இசுலாமியத் திருமணங்களிலும் ரமலான், பக்ரீத் போன்ற இசுலாமிய விழாக் காலங்களிலும் இசுலாமியர் வீடுகளில் பாரம்பரியமிக்க முறையில் உருவாக்கப்படும் திருமண பிரியாணியாகும். இவற்றினை 200 ஆண்டுகளுக்கு மேலாக ஐதராபாத் நிஜாம் குடும்பத்தினராலும் போற்றப்பட்டு (ஓசுமான் அலி கான், அசாப் சா V11 கி.பி. 1720–1948 வரை) பிரியாணியில் கோலோச்சிய சமையல் வல்லுநர் தும்பச்சி வம்சத்தினரால், இன்றுவரை "தும்பச்சி மர்ஹும் ஜனாப் து. மு. அ. முகம்மது உசேன் இராவுத்தர்" என்பவராலும், அவருக்கு பின்பாக அவரது சந்ததி "தும்பச்சி ஜனாப். து .மு. அ. மு. முகம்மது இஷாக் ராவுத்தர்" என்பவரால் முகலாய கலாச்சார படியும் ஹலால் முறையிலும் " திருமண பிரியாணி"யாக உருவாக்கப்பட்டு வருகிறது. இந்தவகை பிரியாணியே முகலாய ஆட்சி இந்தியாவில் காலுன்றிய காலத்திலிருந்து இன்றுவரை காலம்காலமாக தும்பச்சி வம்சத்தினரால் அவற்றிக்கான பக்குவமும் தரமும் மாறாமல் இன்றுவரை தயாரிக்கப்பட்டு வருகிறது. இந்த "திருமண பிரியாணி" தென் இந்தியாவில் தமிழ்நாட்டில் தென் ஆற்காடு (கடலூர்) மாவட்டத்தில் பண்ருட்டி நகரில் பிரசித்தம் ஆகும்.

தமிழ்நாட்டின் ஆம்பூர் பகுதியில் பின்பற்றப்படும் செய்முறை ஆம்பூர் பிரியாணி எனப் பெயர் பெற்றுள்ளது. பெரும்பாலும் அசைவ பிரியாணி வகைகளாக இருந்தாலும் தாவர உணவுவகையிலும் தயாரிக்கப்படுகிறது. இவ்வகை பிரியாணி தமிழ்நாட்டிலும் ஆந்திரப் பிரதேசத்தின் கடற்கரைப் பிரதேசங்களிலும் கர்நாடகாவிலும் விரும்பப்படுகிறது. சென்னையின் விரைவு உணவகங்களில் பரிமாறப்படுகிறது.

ஆம்பூர் பிரியாணியின் உண்மையான சுவையை வேலூர் மாவட்டத்தில் இசுலாமியர் திருமணங்களில் வழங்கப்படும் பிரியாணியில் காணலாம். விறகு அடுப்புகளில் "தேக்" எனப்படும் பெரிய பாத்திரங்களில் ஆட்டுக் கறியுடன் பாசுமதி அரிசியும் சேர்த்துச் சமைக்கப்படும். ஐதராபாத் பிரியாணி போன்றே நறுமணப் பொருட்கள் சேர்க்கப்பட்டாலும் கூடுதலாக தக்காளியும் சிறிதளவு மஞ்சளும் சேர்க்கப்படுவதால் மற்ற பிரியாணிகளை விட சற்றே செம்மஞ்சளாக இருக்கும்.

ஐதராபாத் பிரியாணியானது இந்தியாவின் எல்லாப் பகுதிகளிலும் விரும்பப்படுகிறது. இது இந்திய சமையல் பாணியின் அங்கமாகக் கருதப்படுகிறது. நிசாமின் சமையலறையில் மீன், காடை, இறால், மான் மற்றும் முயல் உட்பட 49 வகை பிரியாணிகள் தயாரிக்கப்பட்டதாகக் கூறப்படுகிறது. ஐதரபாத் பிரியாணி "கச்சி யெக்னி பிரியாணி" என்றழைக்கப்படுகிறது; தனித்தனியாக அல்லாது ஊறவைத்த இறைச்சியும் அரிசியும் ஒன்றாகவே சமைக்கப்படுகின்றன.

தமிழ்நாட்டின், திண்டுக்கல் பகுதியில் தனியார் ஒருவரின் செய்முறையாகும். இந்த வகைப் பிரியாணி தென்தமிழ் நாட்டில் புகழ்பெற்று தற்போது சென்னையிலும் பல்வேறு உணவகங்களில் வழங்கப்படுகிறது.

தமிழ்நாட்டின் திண்டுக்கல் பகுதியில் தயாரிக்கப்படும் வகை. இங்கு நீண்ட பாசுமதி அரிசிக்கு மாறாக குறுகிய சீரக சம்பா என்றவகை அரிசி பயன்படுத்தப்படுவது சிறப்பாகும்.

தமிழ்நாட்டின் சங்கரன்கோவில் பகுதியில் இந்த வகை ஆட்டிறைச்சி பிரியாணி மிகவும் பெயர்ப் பெற்றது. இங்குள்ள ஆடுகளின் வளர்ப்பும், அரிசியின் தரமும் இதன் சிறப்புகளாக உள்ளன. தூத்துக்குடி, நெல்லை, விருதுநகர் மாவட்டங்களில் வளர்க்கப்படும் "கன்னி" என்ற வகையைச் சேர்ந்த ஆடுகள் சுவையில் சிறந்தவை. இந்த வகையான பிரியாணி அண்டை மாநிலங்களான கேரளா , கர்நாடகா , ஆந்திர பிரதேசம் , தெலுங்கானா போன்ற வெளிமாநில நகரங்களிலும் நன்மதிப்பைப் பெற்றது.

கர்நாடக மாநிலத்தின் தட்சிண கன்னட மாவட்டத்தின் பட்கல் ஊரில் தயாரிக்கப்படும் இந்த பிரியாணி செய்முறை கடலோர கர்நாடகத்தில் புகழ் பெற்றுள்ளது. பம்பாய் பிரியாணியை ஒத்த இந்தவகையில் இதன் நிறமும் மணமும் சிறப்பான இயல்புகளாக உள்ளன. பட்கல் பிரியாணியும் ஆட்டிறைச்சி, மீன், கோழிக்கறி, மாட்டிறைச்சி மற்றும் இறால் இறைச்சிகளுடன் தயாரிக்கப்படுகிறது. இந்தியாவின் பிற பகுதிகளுக்கு மாறாக இங்கு பிரியாணி தயாரிக்கப்படும்போது வெங்காயம் பெரியளவில் பயன்படுத்தப் படுவதாகும். பெரிய பானையின் அடியில் இறைச்சிக் கறிக்குழம்பும் வெங்காயமும் மேலாக அரிசியும் சமைக்கப்பட்டு வைக்கும்போதுதான் நன்கு கலக்கப்படுகின்றன. மேலும் உள்ளூர் ஏலக்காய், கிராம்பு, இலவங்கம் என்ற நறுமணப்பொருட்கள் தனிச்சுவையைத் தருகின்றன.

தாவர உணவு உணவகங்களில் இறைச்சிகளுக்கு மாற்றாக காய்கறிகள் பயன்படுத்தப்பட்டு "வெஜிடபிள் பிரியாணி" என விற்கப்படுகின்றன. இதிலும் ஊறவைத்த அரிசியில் நறுமணப் பொருட்கள் இடப்பட்டு சிறிது உப்புடன் வேக வைக்கப்படுகிறது. தக்காளி மற்றும் காய்கறிகளை தயிருடன் சேர்த்து தனியாக வேகவைக்கப்படுகின்றன. ஒரு பானையில் முதலில் வெந்த சோறு, அடுத்து காய்கறிக் குழம்பு, அடுத்து தயிர் என அடுக்கடுக்காக வைக்கப்பட்டு சூடுபடுத்தப்படுகிறது.


</doc>
<doc id="141604" url="https://ta.wikipedia.org/wiki?curid=141604" title="மடகாசுக்கர் அரியோந்தி">
மடகாசுக்கர் அரியோந்தி

பூரூக்கேசியா மைக்ரா ("Brookesia micra") அல்லது மடகாசுக்கர் அரியோந்தி என்பது ஆப்பிரிக்காவின் அருகே உள்ள மடகாசுக்கரில், ஆந்துசிரனானா மாநிலத்தில் உள்ள "நோசி ஆரா" என்னும் தீவில் வாழும் பச்சோந்தி போன்ற ஓந்தி வகையைச்சேர்ந்த மிகச் சிறிய ஓந்தி. இதுவே உலகில் காணப்படும் யாவற்றினும் மிகச்சிறிய ஓந்தி. அரி என்பது சிறிய என்பதைக் குறிக்கும். இதனை பிப்பிரவரி 14, 2012 அன்று கண்டுபிடித்தனர். தீக்குச்சியின் மருந்துத் திரட்சி அளவே உள்ள மிகச்சிறிய ஒந்தி. முற்றிலும் வளர்ந்த அரியோந்தி 29 மிமீ அளவே இருக்கும்.

"புரூக்கேசியா மைக்ரா" வை கண்டுபிடித்து பெயர் சூட்டியது, பவேரிய உயிரியல் சேகரிப்பின் சார்பாக, பிராங்க்கு கிளா (Frank Glaw ) தலைமையில் ஆய்வு செய்தவர்கள் கிளாவும், அவருடைய உடன் பணியாற்றிய ஆய்வாளர்களும் மடகாசுக்கர் காடுகளில் எட்டு ஆண்டுகளாக ஆய்வுகள் செய்து வந்திருக்கின்றனர் இவ்வினத்தின் பிற உறுப்பினர்களை, குறிப்பாக நோசி ஆரா ("Nosy Hara") பகுதியில் இருந்தவற்றை, கிளாவும் வென்செசும் (Glaw and Vences) 2007 இல் "புரூக்கேசியா" ("Brookesia") எனப் பெயரிட்டிருந்தனர்.

"புரூக்கேசியா மைக்ரா" என்பதில் உள்ள "மைக்ரா" என்னும் சொல் கிரேக்க மொழியில் இருந்து இலத்தீன் மொழிக்கு வந்த கிரேகக் மொழிச்சொல் "μικρός" (mikros) என்பதாகும். இதன் பொருள் "சிறிய", "குட்டியானது" என்பதே

அரியோந்திகளின் (புரூக்கேசியா மைக்ரா) ஆண் உயிரிகள் மூக்குநுனியில் இருந்து பின்புறம் வரை 16 மி.மீ இருக்கும், ஆண், பெண் இரண்டுமே மொத்த உடல் நீளம் (வாலையும் சேர்த்து) 30 மி.மீ மட்டுமே. ஓந்திகளில் மிகச்சிறிய இது முதுகுநாணிகளிலும் மிகச்சிறயனவற்றுள் ஒன்றாக உள்ளது. புரூக்கேசியா மினிமா எனப்படும் தொடர்பான உயிரின ஓந்தியை ஒப்பிட்டால், இதன் வால் சிறியது, தலை சற்று பெரியது. முதிர்ச்சியடைந்த அரியோந்தியில் வால் மஞ்சள்சிவப்பு (ஆரஞ்சு) நிறத்தில் இருக்கின்றது, ஆனால் புரூக்கேசியா மினிமா இனத்தில் குறிப்பிடத்தக்கதாக இல்லாத பழுப்பு நிறத்தில் இருக்கின்றது. இதன் உடல் அளவை, இது வாழும் சூழலால் என்று சொல்லலாம். இப்படி தனிப்பட இருக்கும் சூழலில் ஒருவகையான குறுமைப்பண்பு பெறுகின்றது (insular dwarfism).

"புரூக்கேசியா மைக்ராவும்", அதற்கு இனமான மற்ற மூன்று இனங்களும் மடகாசுக்கரின் வடக்கே, 2003 ஆம் ஆண்டுக்கும் 2007 ஆண்டுக்கும் இடையே கண்டுணரப்பட்டது. இந்த அரியோந்தி மட்டும் கரையோரம் இருந்த சிறு தீவில் காணப்பட்டது. இவை இலை தழைகளுக்கு இடையே பகலில் காணப்படுகின்றது. இரவில் மரக்கிளைகளில் ஏறி உறங்குகின்றது. "அரியோந்தி" (புரூக்கேசியா மைக்ரா), இப்பொழுது சட்டத்தை மீறி காடழிப்பு மரவெட்டிகள் இயங்கும், இடத்தில் காணப்படுகின்றது. இதனால் இதன் வாழிடம் அழியும் வாய்ப்புள்ளது (கண்டுபிடிப்பாளர்களுள் ஒருவரான யோர்ன் கியோலர் (Jorn Köhler) கூற்றின் படி).



</doc>
<doc id="141616" url="https://ta.wikipedia.org/wiki?curid=141616" title="கரனைக்கிழங்கு">
கரனைக்கிழங்கு

கரனை என்பது கிழங்கு வகைகளில் ஒன்று. கருனை என்பது இதன் சங்ககால வழக்கு.

இதனைக் குழம்பு வைத்து உண்பர். பக்குவமாகச் சமைக்காவிட்டால் உண்ணும்போது நாக்கை அரிக்கும். வயிற்றிலுள்ள செரிமானக் கோளாறுகளை நீக்கும். இது ஒன்பது மாதப் பயிர். சேனைக்கிழங்கு இதன் இனம். கரனைக்கிழங்கு நிலத்துக்குள் மஞ்சள் போல் கொத்துக்கொத்தாக வீழ் (கிழங்கு)விட்டிருக்கும். இதனைக் கிழங்கு விழுந்திருக்கிறது என்பர்.

சங்க இலக்கியங்கள் இதனைக் கருனை எனக் குறிப்பிடுகின்றன.

“குண்டுடல் கொடுக்கும் உருளைக் கிழங்கு, குண்டுடல் குறைக்கும் கருணைக் கிழங்கு” என்ற மூலிகை மணி வாசகப்படி நாம் குண்டுடல் குறைக்கும் கருணைக்கிழங்கின் உயர்வை உணரலாம். உடல் எடை அதிகமாகி, பார்வைக்கு அசிங்கமாகி, மூட்டுவலி, முள்ளந்தண்டு வலி போன்ற பல்வேறு கோளாறுகளால் அவதிப்படும் குண்டுடல் உள்ளோர் தினசரி அவசியம் சாப்பிட வேண்டியது கருணைக் கிழங்கு ஆகும்.

கருணைக் கிழங்கில் இரண்டு வகைகள் உண்டு. அவை.

(1) காரும் கருணை (2) காராக் கருணை என்பவைகளாகும்.

காரும் கருணையைப் பிடிகருணை என்றும்,

காராக் கருணையைச் சேனைக்கிழங்கு என்றும் கூறுவர். இரண்டுமே சாப்பிடுவதற்கு உகந்தது தான்.

முதல் வகை பெயருக்கேற்பக் காரும் தன்மை உடையது. அது காராக் கருணையை விடக் கைக்குள் அடங்கும்படி, நீண்ட உருளை வடிவில் இருக்கும்.

சாதாரணமாகச் சமைத்துச் சாப்பிட்டால், நாக்கில் நமைச்சலை ஏற்படுத்தும். அதனால் இக்கிழங்கை நன்றாக வேக வைத்துப் பின்பு தோலை உரித்து, புளி சேர்த்துச் சமைத்தால் அதிலுள்ள காரல் நீங்கும்; அரிப்பு இருக்காது.

சிலர் அரிசி கழுவிய நீரில் காரும் கருணையை வேக வைப்பதும் உண்டு. இதனாலும் காரல், நமைச்சல் மட்டுப்படும்.

ஜீரண மண்டல உறுப்புகளில் சிறப்பு வேலை செய்ய வல்லது காரும் கருணை. சீரண சக்தியைத் துரிதப்படுத்தும்; அதோடு அந்த உறுப்புகளுக்கும் பலத்தைக் கொடுக்கும்.

உடல் உஷ்ண மிகுதியால் ஏற்படும் நோய்களில் இருந்து காக்க வல்லது. இதனால் மூலச்சூடு, எரிச்சல் இருந்தாலும் நீங்கும். மலச்சிக்கலையும் போக்கும். நாட்பட்ட காய்ச்சல் இருந்தாலும் குணமாகும்.

பெண்களுக்குத் தொல்லை கொடுக்கும் நோய்களில் வெள்ளைப்பாடு என்ற நோய்க்குக் கைகண்ட மருந்தாக உதவுகிறது இந்தக் கிழங்கு. உடல்வலி இருந்தால் கூடப் போக்கும் ஆற்றல் இதற்கு உண்டு.

சித்தா மற்றும் ஆயுர்வேத மருத்துவத்தில் கருணைக் கிழங்கு லேகியம் பிரசித்தி பெற்றது. மூல நோய்க்கு மருந்தாகும் இந்த லேகியம் தயாரிக்க,இந்தக் கிழங்கு தான் பிரதானமாகப் பயன்படுகிறது.

காராக் கருணை பெரிய அளவில் ஒரு ஒழுங்கற்ற வடிவத்தில் இருக்கும். அதன் மேல்பாகம் கரடு முரடாக இருக்கும். இதைச் சேனைக் கிழங்கு என்று சொல்லுவார்கள். இந்தக் கிழங்கில் காரல் இருக்காது. இதில் மாவு மற்றும் புரதச் சத்துக்கள் உள்ளன. அத்துடன் சிலவகை வைட்டமின்களும் உள்ளன.

இதன் மேல் தோலைச் சீவி விட்டு நறுக்கிச் சமைக்கலாம். இதை வைத்து குழம்பு, பொரியல், பருப்பு சேர்த்துக் கூட்டாகச் செய்யலாம். அல்லது எண்ணெயில் வறுத்துச் சிப்ஸாகச் சாப்பிடலாம். இது சாப்பிட ருசியாகவும் இருக்கும்.

காரும் கருணைக்கு இருப்பது போன்ற மருத்துவக் குணங்கள் இதற்கும் உண்டு.

மூல நோயில் கருணை காட்டுவதில் கருணைக் கிழங்கு மிகவும் சிறந்தது. ஆசன வாயில் ஏற்பட்டுள்ள முளைகளைச் சிறிது சிறிதாகக் கரைத்து மூலத்தை வேரோடு களைந்து குணப்படுத்தும். ஒருமாதம் வரை வேறு உணவு ஒன்றையும் சாப்பிடாமல் கருணைக் கிழங்கை மாத்திரம் வேக வைத்து அப்படியே உணவாக ஏற்று நா வறட்சி மாற மோர் மட்டுமே சாப்பிட்டு வர மூலம் பூரணமாகக் குணமாகிவிடும் என்று அனுபவமுள்ளவர்கள் கூறுவதுண்டு. உணவில் பெருமளவில் கருணைக் கிழங்கை புட்டவியலாக வேக வைத்து, எண்ணெய்யும் உப்பும் மட்டும் சேர்த்து வதக்கிச் சாப்பிட்டு வருவது சற்றுக் கடுமை குறைந்த பத்தியமுறை.

இதன் சுவை காரணமாக, சூடான வீர்யமுள்ளது, அதில் துவர்ப்புச் சுவையுமுள்ளதால் ரத்தக் குழாய்களைச் சுருங்க வைக்கும். கிழங்குகளில் இது சுலபமாக ஜீரணமாவதும் கபத்தையோ வயிற்றில் வாயுக் கட்டையோ செய்யாமலிருப்பதுடன் வாயு கபக் கட்டுகளைப் போக்குவதுமாகும். ருசி, பசி, ஜீரண சக்தி, கீழ் வாயுவைத் தன் வழியே வெளிப்படுத்துவது, குடலில் கிருமி சேராமல் உணவு அழுகாமல் வெளியேற்றுவது, மூல முளையைச் சுருங்க வைத்து வேதனையையும், தடையையும் குறைப்பது, உடலில் கொழுப்பு அதிகமாகச் சேர்வதைக் குறைப்பது, கல்லீரலுக்குச் சுறுசுறுப்பூட்டுவது இவை எல்லாம் இதன் குணங்கள். “வன சூரணாதி’ என்ற பெயரில் லேகிய மருந்தாக விற்கப்படும் ஆயுர்வேத மருந்தில், கருணைக் கிழங்கு முக்கிய மூலப் பொருளாகச் சேர்க்கப்படுகிறது.


</doc>
<doc id="141617" url="https://ta.wikipedia.org/wiki?curid=141617" title="சேனைக்கிழங்கு">
சேனைக்கிழங்கு

சேனைக்கிழங்கு என்பது "Dioscorea" என்ற பேரினத்தில் உள்ள சில இனங்களைக் குறிக்கும் பொதுப்பெயர் ஆகும். இது உண்ணக்கூடிய வேர் வகையைச் சேர்ந்தது. 



</doc>
<doc id="141620" url="https://ta.wikipedia.org/wiki?curid=141620" title="வெண்டாளி">
வெண்டாளி

வெண்டாளி என்பது ஒரு காட்டுச்செடி. 

சதைப்பற்றுடன் சுனைமுள் கொண்ட இலைகளைத் ‘தாளி’ என்றனர். இந்தச் செடியில் வெண்மையான பூக்கள் பூப்பதால் இதனை வெண்டாளி என்றனர். 

இடைச்சங்க காலத்துப் பாடப்பட்ட நூல்களில் ஒன்றின் பெயர் வெண்டாளி. 


</doc>
<doc id="141624" url="https://ta.wikipedia.org/wiki?curid=141624" title="இ-01 அதிவேக நெடுஞ்சாலை (இலங்கை)">
இ-01 அதிவேக நெடுஞ்சாலை (இலங்கை)

தெற்கு அதிவேக நெடுஞ்சாலை ("Southern Expressway") அல்லது கொழும்பு - மாத்தறை அதிவேக நெடுஞ்சாலை ("Colombo–Matara Expressway", E01) என்றழைக்கப்படுவது இலங்கையின் முதலாவது அதிவேக நெடுஞ்சாலை (expressway) ஆகும். கொழும்பு கொட்டாவையிலிருந்து மாத்தறை கொடகமை வரை அமைக்கப்பட்டுள்ள இந்த நெடுஞ்சாலை 126 கிலோமீட்டர் நீளம் கொண்டது. ஒரு மணி 20 நிமிடத்தில் கொழும்பிலிருந்து மாத்தறையைச் சென்றடைய இப்பாதை வழிவகுக்கிறது.

சுமார் 77 பில்லியன் ரூபா செலவில் அமைக்கப்பட்டுள்ள இந்நெடுஞ்சாலைக்கு ஜப்பான் வங்கி, ஆசிய அபிவிருத்தி வங்கி, இலங்கை அரசாங்கம் மற்றும் ஏனைய நிறுவனங்கள் அனுசரணை வழங்கியிருந்தன. 2003 ஆம் ஆண்டு நிர்மாணப்பணிகள் ஆரம்பிக்கப்பட்ட இந்த வீதியில் 22 பாலங்களும் அமைக்கப்பட்டுள்ளன. .

இந்த தெற்கு அதிவேக நெடுஞ்சாலை நவம்பர் 27 2011 ஆம் திகதி சனாதிபதி மஹிந்த ராஜபக்சவினால் உத்தியோகபூர்வமாகத் திறந்து வைக்கப்பட்டது. ஜப்பானிய சமாதானத் தூதர் யசூசி அகாசியும் இவ்வைபவத்தில் கலந்து கொண்டார். 

அதிவேக நெடுஞ்சாலைக்ககுள் பிரவேசிப்பதற்கும் வெளியேறுவதற்கும் எட்டு இடங்கள் காணப்படுவதுடன் அவை கொட்டாவை, கஹதுடுவ, களனிகம, வெலிபன்ன, குறுந்துஹா, தாபம, தொடங்கொடை, பத்தேகம மற்றும் பின்னதுவ ஆகிய பகுதிகளில் அமைக்கப்பட்டுள்ளன.

இந்த வீதியில் பயணிப்பதற்காக 8 இடங்களில் நுழைவாயில்கள் அமைக்கப்பட்டு கட்டணங்கள் அறவிடப்படும். கொட்டாவையிலிருந்து காலி பின்னதுவ வரை பயணிக்கும் வாகனங்கள் 4 பிரிவுகளாகப் பிரிக்கப்பட்டு 400 ரூபா 700 ரூபா, 1500 ரூபா மற்றும் 2000 ரூபா என்ற அடிப்படையில் கட்டணங்கள் அறவிடப்படும்..

இதில் கார், கெப் ரக வாகனம், 9 ஆசனங்கள் வரையுள்ள சகல வாகனங்கள், எக்ஸல் 2 மற்றும் நான்கு சக்கர வாகனங்களுக்கு 400 ரூபாவும் 9 ஆசனங்களுக்கு அதிகமான வேன் மற்றும் 33 ஆசனங்கள் கொண்டுள்ள சகல பஸ் வண்டிகளுக்கும் 700 ரூபாவும், 22 க்கும் அதிகமான ஆசனங்களைக் கொண்ட பஸ், 6 சக்கர வாகனங்கள் மற்றும் எக்ஸல் 3 ஐ உடைய மோட்டார் லொறி, டிரெக் வாகனம் ஆகியவற்றுக்கு 1500 ரூபாவும், ஒன்றாக இணைக்கப்பட்ட கோச் 2 உடன் பயணிக்கும் பஸ், எக்ஸல் 4 மற்றும் அதற்கு அதிகமான வாகனங்களுக்கு 2000 ரூபா அறவிடப்படும். 

முச்சக்கர வண்டி, துவிச்சக்கர வண்டி, மோட்டார் சைக்கிள், உழவு இயந்திரம் போன்ற குறிப்பாக 100 கிலோமீற்றர் வேகத்தில் பயணிக்க முடியாத வாகனங்கள் மற்றும் அதிகளவு புகையை வெளியிடும், முறையாக நிறுத்தற் கருவிகள் (பிரேக்) செயற்படாத வாகனங்கள் வெளிச்ச, சமிக்ஞை விளக்குகள் முறையாக இல்லாத அனைத்து வாகனங்களுக்கும் இவ்வீதியில் பயணிக்கத் தடை விதிக்கப்பட்டுள்ளது.
பாதசாரிகள் எவரும் நடந்து செல்வதற்கு முற்றாக தடைவிதிக்கப் பட்டுள்ளது. அவ்வாறு மீறி நடந்து செல்பவர்களுக்கு எதிராக 5ஆயிரம் ரூபா அபராதம் விதிக்கப்படும் என்றும் அறிவிக்கப்பட்டுள்ளது.
இந்த வீதியினூடாக ஆகக் குறைந்த வேகமாக 80 கி.மீ வேகத்திலும், ஆகக் கூடியதாக 120 கி.மீ வேகத்திலும் பயணிக்கலாம். 
இந்த வீதியின் போக்குவரத்துக் கடமைகள் மற்றும் பாதுகாப்பு நடவடிக்கைகளுக்காக 500 உத்தியோகத்தர்கள் ஈடுபடுத்தப்பட்டுள்ளனர். விஷேடமாக பயிற்சியளிக்கப் பட்டவர்களே இவ்வாறு பாதுகாப்பு நடவடிக்கைகளில் ஈடுபடுத்தப்படவுள்ளனர்.
திடீரென விபத்துக்கள் ஏற்பட்டால் 1969 என்ற அவசர தொலைபேசி இலக்கத்திற்கு அறிவிக்குமாறு அறிவுறுத்தப்பட்டுள்ளது.

தெற்கு அதிவேக வீதியை அம்பாந்தோட்டை வரை விஸ்தரிப்பபதற்கு அரசாங்கம் தீர்மானித்துள்ளது. இரண்டாம் கட்டத்தின் கீழ் அடுத்த வருடம்(2012) மாத்தறை வரையில் இந்த தெற்கு அதிவேக வீதி நெடுஞ்சாலை நிர்மாணிக்கப்படவுள்ளது. காலி முதல் மாத்தறை வரையான தெற்கு அதிவேக வீதியின் நிர்மாணப்பணிகள் 2013 ஆம் ஆண்டு நிறைவடையவுள்ளன.


</doc>
<doc id="141637" url="https://ta.wikipedia.org/wiki?curid=141637" title="1943 வங்காளப் பஞ்சம்">
1943 வங்காளப் பஞ்சம்

1943 வங்காளப் பஞ்சம் ("Bengal famine of 1943") என்பது 1943 இல் பிரித்தானிய இந்தியாவின் வங்காள மாகாணத்தைப் பாதித்த ஒரு பெரும் பஞ்சம். 20 முதல் 40 லட்சம் மக்கள் இப்பஞ்சத்தால் மாண்டனர். பஞ்சத்தின் காரணங்கள், அதனைக் காலனிய அரசு கையாண்ட முறை பற்றி உலக வரலாற்றாளர்களிடையே ஒருமித்த கருத்து இல்லை.

இரண்டாம் உலகப் போர்க் காலத்தில் இந்தியாவில் உணவுப் பொருள் பற்றாக்குறை நிலவியதாகப் பல வரலாற்றாளர்கள் கருதுகின்றனர். பருவ மழைப் பொய்ப்பு, பயிர் நோய்கள் போன்ற காரணங்களால் விளைச்சல் குறைந்தது. வங்காளத்தின், குறிப்பாக கொல்கத்தா நகரின் உணவுத் தேவைகள் பர்மாவிலிருந்து இறக்குமதி செய்யப்பட்ட அரிசியால் பூர்த்தி செய்யப்பட்டன. 1942 இல் பர்மா மீது ஜப்பானியப் படைகள் படையெடுத்ததால், அங்கிருந்து அரிசி இறக்குமதி தடைபட்டது. மேலும் பர்மாவிலிருந்து வங்காளத்துக்கு தப்பி வந்த அகதிகளால் மக்கள் தொகையும் அதிகரித்தது. இரண்டாம் உலகப் போரில் ஈடுபட, இந்திய இராணுவத்தின் எண்ணிக்கை பலமும் வெகுவாகக் கூட்டப்பட்டிருந்தது. அரிசித் தேவை அதிகரித்தவுடன் பதுக்கலும் பரவலானது என்று பல வரலாற்றாளர்கள் கருதுகின்றனர். 1943 இல் கொல்கத்தாவில் மக்கள் உணவின்றி மடியத் தொடங்கினர். பட்டினிச் சாவுகளைத் தடுக்க அரசு போதுமான நடவடிக்கைகளை எடுக்கவில்லை என ஒரு சாரரும், வழக்கமாக பஞ்சங்களை எதிர்கொள்ள அரசு எடுக்கும் முடிவுகள் இப்பஞ்சத்தை சமாளிக்கப் போதுமானதாக இல்லை என ஒரு சாரரும் கருதுகின்றனர். 1944 இல் பஞ்சம் தீர்ந்த போது 20 முதல் 40 லட்சம் மக்கள் மாண்டிருந்தனர்.





</doc>
<doc id="141640" url="https://ta.wikipedia.org/wiki?curid=141640" title="வீதி அபிவிருத்தி அதிகார சபை">
வீதி அபிவிருத்தி அதிகார சபை

வீதி அபிவிருத்தி அதிகார சபை, இலங்கையில் உள்ள நெடுஞ்சாலைகள் மற்றும் பிரதான சாலைகளை (ஏ, பி தர சாலைகள்) பராமரிக்கும் அதிகார சபை ஆகும். புதிய நெடுஞ்சாலைகள், பாலங்கள், அதிவிரைவுச் சாலைகள் போன்றவற்றைத் திட்டமிடல், வடிவமைத்தல், கட்டியமைத்தல் மற்றும் ஏற்கனவேயுள்ள பிரதான சாலைகளைச் செப்பனிடல், பராமரித்தல் என்பன இச்சபையின் பிரதான பணிகள் ஆகும்.

அதிகாரபூர்வ வலைத்தளம்


</doc>
<doc id="141643" url="https://ta.wikipedia.org/wiki?curid=141643" title="ஏ-2 நெடுஞ்சாலை (இலங்கை)">
ஏ-2 நெடுஞ்சாலை (இலங்கை)

இலங்கையின் ஏ2 பெருந்தெரு கொழும்பில் தொடங்கி காலி, மாத்தறை, அம்பாந்தோட்டை ஊடாக வெள்ளவாயாவில் முடிவடையும் முதல் தர வாகனப் போக்குவரத்து நெடுஞ்சாலை ஆகும். 

கொழும்பு மற்றும் புறநகர்ப் பகுதி வரை இவ்வீதி காலி வீதி என அழைக்கப்படுகின்றது. இது பம்பலப்பிட்டி, வெள்ளவத்தை, தெகிவளை, கல்கிசை, இரத்மலானை, மொரட்டுவை, பாணந்துறை, களுத்துறை, வாதுவை, பேருவளை, பெந்தோட்டை, அம்பலாங்கொடை, கிக்கடுவை ஆகிய நகரங்கள் ஊடாக காலியை அடைகின்றது. 


</doc>
<doc id="141645" url="https://ta.wikipedia.org/wiki?curid=141645" title="மோகன் ராமன்">
மோகன் ராமன்

மோகன் ராமன் (பிறப்பு மோகன் வெங்கட பட்டாபி ராமன், ஏப்ரல் 3, 1956) இந்திய திரைப்பட மற்றும் தொலைக்காட்சி நடிகராவார். மேலாண்மைப் பயிற்றுனராகவும் பணி புரிந்து வருகிறார். தமிழ்த் தொலைக்காட்சித் தொடர்களில் துணை மற்றும் எதிர்மறை வேடங்களில் சிறப்பாக நடித்துப் பெயர் பெற்றுள்ளார். குறிப்பாக மர்மதேசம் (விடாது கறுப்பு), சிதம்பர ரகசியம் போன்ற தொலைக்காட்சித் தொடர்களால் பெரிதும் அறியப்பட்டவர். வழக்கறிஞரும் அரசியல்வாதியுமான வி. பி. ராமனின் மூத்த மகனாவார். தற்போதைய தமிழ்நாடு அரசு தலைமை வழக்கறிஞர் பி. எஸ். ராமனின் அண்ணன் ஆவார்.



</doc>
<doc id="141681" url="https://ta.wikipedia.org/wiki?curid=141681" title="க. ரா. இராமசாமி">
க. ரா. இராமசாமி

க. ரா. இராமசாமி (ஆங்கிலம்: "K. R. Ramasamy") ஒரு இந்திய அரசியல்வாதி, சமூக சேவகர், மற்றும் காரைக்குடி சட்டமன்றத் தொகுதியின் தற்போதைய சட்டமன்ற உறுப்பினரும் ஆவார். இவர் தமிழ்நாடு சட்டமன்றத்திற்கு, தொடர்ச்சியாக ஐந்துமுறை இந்திய தேசிய காங்கிரசு மற்றும் த.மா.கா கட்சிகளின் சார்பாக திருவாடாணை சட்டமன்றத் தொகுதியிலிருந்து 1989, 1991, 1996, 2001 மற்றும் 2006 ஆண்டுகளில் நடைபெற்ற தேர்தல்களில் தேர்ந்தெடுக்கப்பட்டார். தொடர்ந்து 2016 ஆவது ஆண்டில் நடைபெற்ற சட்டமன்றத் தேர்தலில் காரைக்குடி தொகுதியில் போட்டியிட்டு வென்றுள்ளார். 

இவர் தமிழ்நாடு பொது கணக்குக்குழு தலைவராகவும் பதவி வகித்துள்ளார்.
இவரது தந்தை கரு. இராம. கரிய மாணிக்கம் அம்பலம் திருவாடானை சட்டமன்றத் தொகுதியில் நான்குமுறை சட்டமன்ற உறுப்பினராக தேர்ந்தெடுக்கப்பட்டவர் ஆவார்.

ஆறாவது முறையாக சட்டமன்ற உறுப்பினராக பதவியேற்ற இவர் காங்கிரசு கட்சியின் சட்டமன்ற தலைவராகத் தேர்ந்தெடுக்கப்பட்டார்.



</doc>
<doc id="141682" url="https://ta.wikipedia.org/wiki?curid=141682" title="ஆளுடைய பிள்ளையார் திருக்கலம்பகம்">
ஆளுடைய பிள்ளையார் திருக்கலம்பகம்

ஆளுடைய பிள்ளையார் திருக்கலம்பகம் நம்பியாண்டார் நம்பியால் இயற்றப்பட்டது. இது பதினோராம் திருமுறையின் ஒரு அங்கமாகும். கலம்பகம் சிற்றிலக்கிய வகையைச் சேர்ந்த இந்நூலின் நாற்பத்தொன்பது பாடல்கள் கிடைத்துள்ளன.



</doc>
<doc id="141685" url="https://ta.wikipedia.org/wiki?curid=141685" title="ஜிஜே 1241 பி">
ஜிஜே 1241 பி

ஜிஜே 1214 பி ("GJ 1214 b") என்பது ஜிஜே 1214 என்ற விண்மீனைச்ச் சுற்றி வரும் ஒரு புறக்கோள். இந்த விண்மீன் சூரியனில் இருந்து 13 பார்செக் ((அண்னளவாக 48 ஒளி ஆண்டு) தூரத்தில் உள்ளது. இந்தப் புறக்கோள் 2009 டிசம்பரில் கண்டுபிடிக்கப்பட்டது. இது பூமியை விடப் பெரியதும், நமது சூரிய மண்டலத்தில் உள்ள வளிமக் கோள்களை ஆரையிலும், திணிவிலும் சிறியதாகவும் இருப்பதால் இது மேன்மையான-பூமி என வகைப்படுத்தப்பட்டுள்ளது. கொரொட்-7பி என்ற புறக்கோளுக்கு அடுத்ததாகக் கண்டுபிடிக்கப்பட்ட மேன்மையான பூமி இதுவாகும். இதன் விண்மீன் ஒப்பீட்டலவில் நமது சூரியனுக்குக் கிட்டவாக உள்ளதால் இது பெருமளவு முக்கியத்துவம் பெறுகிறது. 2012 பெப்ரவரியில் வெளியிடப்பட்ட ஆய்வு முடிவுகளின் படி இக்கோள் பெருமளவு நீரினால் ஆனது என ஹபிள் விண்வெளித் தொலைநோக்கி மூலம் ஆராயப்பட்டு உறுதிப்படுத்தப்பட்டது.


</doc>
<doc id="141687" url="https://ta.wikipedia.org/wiki?curid=141687" title="சி. சங்கரன் நாயர்">
சி. சங்கரன் நாயர்

செத்தூர் சங்கரன் நாயர் என்ற முழுப்பெயர் கொண்ட சி. சங்கரன் நாயர் (ஜூலை 11, 1857 – 1934) ஓர் இந்திய தேசியக் காங்கிரசு கட்சியைச் சேர்ந்த அரசியல்வாதி மற்றும் இந்திய விடுதலைப் போராட்ட வீரர்.

மலபார் கடற்கரையில் பிறந்த சங்கரன் நாயர், சென்னை மாநிலக் கல்லூரியிலும் சென்னை சட்டக் கல்லூரியிலும் படித்து பட்டம் பெற்றார். சென்னை உயர் நீதிமன்றத்தில் வழக்கறிஞராகப் பணியாற்றினார். தற்காலிகத் தலைமை வழக்கறிஞராகவும் சில காலம் பணியாற்றினார். 1908 இல் சென்னை உயர்நீதிமன்ற நீதிபதிகளில் ஒருவராக நியமிக்கப்பட்டார். 1897 இல் அம்ரோட்டியில் நடைபெற்ற இந்திய தேசிய காங்கிரசு மாநாட்டிற்குத் தலைமை தாங்கினார். 1900 முதல் சென்னை மாகாண சட்டமன்ற உறுப்பினராகப் பணியாற்றினார். பல்வேறு அரசு குழுக்களில் அங்கம் வகித்த இவரது பணியைப் பாராட்டி 1912 இல் பிரித்தானிய அரசு இவருக்கு சர் பட்டம் வழங்கியது. 1928 இல் பிரித்தானிய இந்தியாவில் அரசியல் சீர்திருத்தங்கள் செய்ய அரசால் உருவாக்கப்பட்ட இந்திய மத்திய குழுவின் தலைவராகப் பணியாற்றினார்.


</doc>
<doc id="141695" url="https://ta.wikipedia.org/wiki?curid=141695" title="ரெயின் மேன் (திரைப்படம்)">
ரெயின் மேன் (திரைப்படம்)

ரெயின் மேன் ("Rain man") 1988 இல் வெளியான ஓர் அமெரிக்க நாடகத் திரைப்படமாகும். பேர்ரி மார்ரோ மற்றும் ரொனால்ட் பாஸ் ஆகியோரால் எழுதப்பட்டு பேர்ரி லேவின்சனால் இயக்கப்பட்டது. டஸ்டின் ஹோப்மேன், டோம் க்ரூஸ், வேலறி கொலீனோ ஆகியோர் நடித்துள்ளனர். இத்திரைப்படம் சிறந்தத் திரைப்படம், சிறந்த இயக்கம், சிறந்த ஒளிப்பதிவு ஆகியவற்றிற்காக ஆசுக்கர் விருது பெற்றது.



</doc>
<doc id="141701" url="https://ta.wikipedia.org/wiki?curid=141701" title="அண்ணீ ஹால் (திரைப்படம்)">
அண்ணீ ஹால் (திரைப்படம்)

அண்ணீ ஹால் ("Annie Hall") வுட்டி ஆலனால் இயக்கப்பட்ட 1977 ஆம் ஆண்டு வெளியான அமெரிக்க காதல் நகைச்சுவைத் திரைப்படமாகும். வுட்டி ஆலனால் இயக்கப்பட்டப் படங்களிலேயே மிகவும் சிறந்தப் படமாக கருதப்படுகிறது.
இப்படம் சிறந்தத் திரைப்படம், சிறந்த இயக்கம், சிறந்த ஒளிப்பதிவு மற்றும் சிறந்த நடிகைக்கான அகாதமி விருதுகளை வென்றது.



</doc>
<doc id="141709" url="https://ta.wikipedia.org/wiki?curid=141709" title="சிக்கிலிடே">
சிக்கிலிடே

சிக்கிலிடே ("Chikilidae") என்பது 2012-ஆம் ஆண்டில் தனிக்குடும்பமாக அறியப்பட்ட இந்திய சிறுகண் காலிலி நிலநீர்வாழிக் குடும்பமாகும். குருட்டுப்புழுக்களைக் குறிக்கும் காரோ மொழிச் சொல்லில் இருந்து பெயரிடப்பட்டாலும், இவை புழுக்கள் அல்ல, கால்கள் இல்லாத நிலநீர் வாழிகள். சிறுகண் காலிலி நிலநீர்வாழி வரிசையில் சிக்கிலிடே பத்தாவது குடும்பமாகும். ஐந்து ஆண்டுகள் இந்தியாவின் வடகிழக்கு மாநிலங்கள் அனைத்திலுமாக 250 இடங்களில் தோண்டிக் கண்டறிந்த புழுவடிவ நிலநீர்வாழ் விலங்கினங்களை தனிக் குடும்பமாக அறிவித்துள்ளனர். முதன் முதலாக 1904-ஆம் ஆண்டு இச்சிற்றினத்தை விவரித்திருந்தாலும் இவை வேறு எந்தக் குடும்பத்தையும் சேராதவை என்பதை அவ்வாய்வுகள் நிறுவின. இந்திய துணைக்கண்டமும் ஆப்பிரிக்க நிலப்பகுதியும் ஒன்றாக கோண்டுவானா பெருங்கண்டமாக இருந்து பிரிந்ததில் இருந்து ஏறத்தாழ 140 மில்லியன் ஆண்டுகளாக இக்குடும்பத்தின் இனங்கள் தனியாக படிப்படியாக வளர்ந்து வந்துள்ளன.

நான்கு செ.மீ. நீளம் வரை வளரும் இவை மண்புழுவைப் போன்ற உடலமைப்பைக் கொண்டுள்ளன. தோலுக்கடியில் உள்ள கண்களைக் கொண்டு இவற்றால் எதையும் காண முடியாது என்றாலும் இருட்டுக்கும் வெளிச்சத்துக்கும் உள்ள வேறுபாட்டை உணர முடியும். இவற்றின் மண்டையோடு மண்ணைத் துளைப்பதற்கு வசதியான அமைப்பைக் கொண்டுள்ளது. ஏதாவது அதிர்வு ஏற்பட்டால் இவ்விலங்குகள் தம் உறுதியான மண்டையோட்டின் உதவியுடன் மண்ணைத் துளைத்து விரைந்து நகருகின்றன. கண்ணாடிக் கோலிக்குண்டுகளைப் போன்ற முட்டைகளுக்குள் பார்ப்புகள் வளர்ந்து வெளி வருகின்றன. தவளை போன்ற மற்ற நிலநீர்வாழிகளில் பார்ப்புகள் தலைப்பிரட்டைகளாகிப் பின்பு முதிருவதைப் போல அல்லாமல் முட்டைகளில் இருந்து நேரடியாக புழுவடிவ விலங்குகள் வெளிவருகின்றன.

பெரும்பாலும் சிறு புழுக்களையும் பூச்சிகளையும் உண்டு வாழ்கின்றன.

காடுகளிலும், மனிதர்களின் குடியிருப்புக்களுக்கு அருகேயும் கூட இவை மண்ணுக்கடியிலும் இலை தழைகளுக்குக் கீழேயும் காணப்படுகின்றன. இவ்வினங்கள் இந்தியாவின் வடகிழக்கு மாநிலங்களில் தான் கண்டுபிடிக்கப்பட்டுள்ளன.

தாய் முட்டையிட்டு இரண்டு மூன்று மாதங்களுக்கு உண்ணாமல் முட்டைகளை அடை காக்கிறது. சில இனங்களில் முட்டைகள் பொரிந்து பார்ப்புகள் வெளியே வந்ததும் தாயின் தோல் உரிகிறது. அதைப் பார்ப்புகள் உண்கின்றன.


</doc>
<doc id="141717" url="https://ta.wikipedia.org/wiki?curid=141717" title="சந்திராஷ்டமம் (சோதிடம்)">
சந்திராஷ்டமம் (சோதிடம்)

சந்திராஷ்டமம் என்பது குறிப்பிட்ட ஜாதகத்தில் ஜென்ம ராசிக்கு எட்டாமிடத்தில் சந்திரன் நிலைபெறும் காலமான இரண்டே கால் நாட்களாகும். சந்திரன் என்பது "கோசார சந்திரன்" ஆகும். "அஷ்டமம்" என்பது எட்டாமிடம் என்று பொருள்படும். 
இது சந்திரனின் சுழற்சி காரணமாக ஏற்படும் தோஷமாகும். எடுத்துக்காட்டாக ஒருவருக்கு "விருச்சக ராசி" ஜென்ம ராசி என்றும், "அனுஷம்" ஜென்ம நட்சத்திரம் என்றும் அமைந்துள்ளது என்றால், விருச்சகத்திற்கு எட்டாம் ராசியான மிதுன ராசியில் சந்திரன் சஞ்சரிக்கும் காலம் விருச்சக ராசிக்காரர்களுக்கு சந்திராஷ்டமம் ஆகும். மிதுன ராசியில் "மிருகசீரிடம்" 1, 2, பாதங்கள், "திருவாதிரை" 1, 2, 3, 4 பாதங்கள் மற்றும் "புனர்பூசம்" 1, 2, 3 ஆகிய மூன்று நட்சத்திங்கள் (ஒன்பது பாதங்கள்) உள்ளன. 

மற்றொரு கணித முறையில் குறிப்பிட்ட ஜாதகரின் ஜென்ம நட்சதிரத்தில் இருந்து எண்ணி 17 ஆவது நட்சத்திரம் முதல் உள்ள காலம் சந்திராஷட்டமம் ஆகும். இது ஒரு துல்லியமான கணக்கீட்டு முறை என்று கருதப்படுகிறது.
சந்திரனை "மனோகாரகன்" என்றும் போக்குவரத்துகளுக்கு காரகன் என்றும் சோதிட நூல்கள் குறிப்பிடுகின்றன. எனவே மனோகாரகன் எட்டில் மறையும்போது மன உளைச்சல்களையும், பொறுமையின்மை, ஆத்திரம், எரிச்சல், கோபம் போன்ற எதிர்மறை குணங்களையும் தருகிறார். இக்காலங்களில் வாகனங்களில் செல்லும் போது கவனமாக செல்ல வேண்டியதும் அவசியமாகிறது.
சுபமான நிகழ்வுகளை சந்திராஷ்டம காலங்களில் நடத்த பரிந்துரைக்கப்படுவதில்லை. இக்காலங்களில் முக்கிய முடிவுகளை எடுக்காமல் ஒத்தி வைக்கலாம். கடன் கொடுக்கல் வாங்கல்களை தவிர்க்கலாம். பேச்சைக் குறைத்து இறைவனை மனதில் வழிபட்டு தியானித்தல் நல்ல பலன்களைத் தரும்.

 

</doc>
<doc id="141725" url="https://ta.wikipedia.org/wiki?curid=141725" title="மரீ கோல்வின்">
மரீ கோல்வின்

மரீ காத்தரீன் கோல்வின் ("Marie Catherine Colvin", சனவரி 12, 1956 – பெப்ரவரி 22, 2012) என்பவர் பிரித்தானிய செய்தித்தாளாகிய த சண்டே டைம்சு நிறுவனத்துக்காக 1985 முதல் பணியாற்றிய ஓர் அமெரிக்கப் பத்திரிகையாளர். இவர் சிரியாவில் நிகழும் உள்நாட்டு எழுச்சியில் ஓம்சு நகர் முற்றுகையில் இருந்தபொழுது கொல்லப்பட்டார்.

மரீ காத்தரீன் கோல்வின் ஐக்கிய அமெரிக்காவில், நியூயார்க் மாநிலத்தில், லாங்கு ஐலண்டில், நாசோ வட்டத்தில் உள்ள ஓய்சிட்டர் பே என்னும் இடத்தில் பிறந்தார். அங்கே ஒய்சிட்டர் பே உயர்நிலைப்பள்ளியில் கல்வி கற்று 1974 இல் தேர்ந்த பிறகு, யேல் பல்கலைக்கழகத்தில் மாந்தவியல் துறையில் படித்து 1978 இல் இளநிலை பட்டம் பெற்றார்.

கோல்வின், யேல் பல்கலைக்கழகத்தில் இருந்து பட்டம் பெற்ற பின்பு ஓராண்டு கழித்து யுனைட்டடு பிரசு இண்டர்நேசனல் என்னும் நிறுவனத்தின் சார்பாக நியூ யார்க்கு நகரக் காவலர் செய்தியாளராகப் பணியாற்றினார். 1984 இல் யுனைட்டடு பிரசு இண்டர்நேசனலின் பாரிசு பியூரோவின் தலைவராக 1984 இல் பதவி ஏற்றார். 1985 இல் த சண்டே டைம்சு என்னும் பிரித்தானை செய்தியூடகத்தில் சேர்ந்தார். 1986 முதல் அச் செய்தித்தாளின் நடுகிழக்கு நாடுகள் செய்தியாளராக இருந்தார், பின்னர் 1995 இல் வெளியுறவு செய்தியாளராக இருந்தார். 1986 இல் இவரே இலிபியாவைச் சேர்ந்த மோமார் கடாஃவியை முதன்முதலாக நேர்காணல் கண்டார், அதுவும், அமெரிக்காவின் எல்டொராடோ கேன்யன் (எல்டொராடோ பள்ளத்தாக்கு) எனப் பெயர்சூட்டப்பட்ட படைத்துறை நடவடிக்கையில் இலிபியா மீது குண்டுபோடப்பட்ட பிறகு, கண்டார். நடுகிழக்கு நாடுகளைப் பற்றிய துறையிலேயே இவர் சிறப்புப் பட்டறிவு கொண்டவர் எனினும், செச்சனியா, கோசவோ, சியரா லியோன், சிம்பாபுவே, இலங்கை போன்ற பல நாடுகளில் நிகழ்ந்த உள்நாட்டுப் போராட்டங்கள் எழுச்சிகளைப் பற்றி செய்தி சேகரித்து எழுதியுள்ளார். இவர் கோசவோவிலும், செச்சனியாவிலும் மிக்வும் துணிவாக (நெஞ்சுறுதியுடன்) செய்தியறிந்து அறிவித்த பணிக்காக அனைத்துலக பெண்கள் ஊடக நிறுவனப் பரிசை வென்றார். இவர் பல ஆவணப்படங்களுக்கு வசனம் எழுதி உருவாக்கி இருக்கின்றார் -எடுத்துக்ககட்டாக பிபிசி-யுக்காக எடுத்த, அராபத்து-புனைவுருவுக்கு பின்னே (Arafat:Behind the Myth) இவர் 2005 ஆம் ஆண்டு சாட்சியாக நிற்றல் (Bearing Witness) என்னும் ஆவணப்படத்தில் காட்சியாகியுள்ளார்.

இவர் இலங்கையில் உள்நாட்டுப் போர் நடந்த பொழுது செய்தியாளராகப் பணியாற்றியிருந்தார். இலங்கை அரசப் படையினரின் தாக்குதலில், 2001, ஏப்பிரல் 16 அன்று "RPG" வெடிப்பில் சிதறிய துண்டு ஒன்று கண்ணில் பட்டு காயம் ஏற்பட்டதில் இருந்து ஒரு கறுப்புக் கண்மூடி அணிகிறார். இவர் ""பத்திரிகையாளர், பத்திரிகையாளர்"" என்று கூவியதால் இவர் மீது தாக்குதல் நடந்தது, 

தான் ஒரு கண்ணை இழக்க நேர்ந்த தாக்குதலை பிற்பாடு மருத்துவமனையில் இருந்த போது இவ்வாறு விவரித்தார்:

"நான் கீழே விழுந்தவுடன் மறைவிடம் தேடி தரையில் படுத்தபடி நகர ஆரம்பித்தேன். என் மேல் யாரோ நகர்வது தெரிந்தது - என்னைப் பாதுகாக்கவா அல்லது அவரின் பதட்டமா என்று தெரிவில்லை. அப்புறம் நான் தனியானேன் - செடிகளின் பினனால். பத்து யார்டுகள் தள்ளி ஒரு மரம் இருந்தது ஆனால் அது வெகு தொலைவென பட்டது. வெடி வெடித்துக்கொண்டே இருந்தது. பார்க்க இயலாத ஒரு இராணுவக் கம்பமொன்றிலிருந்து வெளிச்சம் வந்த வண்ணம் இருந்தது. அங்கிருந்து வந்த ஒரு தோட்டா என்னைத் தாக்கியது. மிகுந்த வலி, சப்தம் மற்றும் தோல்வியினை என்னுள் செலுத்தியது. என் கண்கள் தாக்கப்பட்டுள்ளன என்று எண்ணினேன். என் விழியிலும் வாயிலும் இருந்து குருதி மண்ணில் வடிந்தது. இறக்கப் போகிறோம் என்பதில் மிகுந்த வருத்தம் அடைந்தேன்.
தலையில் அடிபட்டால் வெகு நேரம் கழித்தே இறப்பு நேரும் என்று தோன்றியது (என் கண்ணைத் தாக்கியது ஒரு கூரான பொருளாகும்). "ஆங்கிலம்... ஆங்கிலம் யாரேனும் அறிவீரா" என்று சப்தமிடத் தொடங்கினேன்.
இன்னும் வெடி வெடித்தது. அவை அனைத்தும் அரை மனதுடனேயே நிகழ்த்தப்பட்டன. உணர்ச்சிவயப்பட்டு அந்த ராணுவத்தினரும் கத்திக்கொண்டிருந்தனர். அவர்களும் என்னைப் போலவே பயந்திருந்தனர்."
சிறீலங்காவில் நடந்த போரில் கடைசி நாட்களில் நிகழ்ந்ததாக கூறப்படும் போர்க்குற்றங்களை கோல்வின் நேரில் பார்த்தவர்களில் ஒருவராவார். இருதரப்புக்கு இடையே இயங்கிய தொடர்பாளராகவும் இருந்தார்.

2011 இல், லிபியாவில் நடந்த உள்நாட்டுப் போரைப் பற்றி அங்கிருந்து செய்தி அறிவித்த போது இவரையும், இவரோடு இருவரையும் முஆம்மர் கடாபி தன்னை நேர்காணல் செய்ய அழைத்திருந்தார். இவருடன் ஏபிசியைச் சேர்ந்த கிறித்தீன் அமான்ப்பூர், பிபிசியைச் சேர்ந்த செரமி போவன் ஆகியோரையும் அழைத்துச் சென்றார்.

கோல்வின் இருமுறை பத்திரிகையாளர் பாட்ரிக்கு பிசொப்பு என்பவரோடேயே திருமணம் செய்து மணவிலக்கு பெற்றார். பின்னர் பத்திரிகையாளர் உவான் கார்லோசு குமுசியோ என்பவரை மணந்தார், உவான் 2002 இல் தற்கொலை செய்துகொண்டார். பின்னர் இவர் இங்கிலாந்தில் மேற்கு இலண்டனில் ஆமர்சுமித்து என்ற புறநகரில் வாழ்ந்து வந்தார். இவருக்குக் குழந்தைகள் இல்லை.

பெப்பிரவரி 2012 இல் கோல்வின், சட்டப்படி இல்லாமல் மோட்டோகிராசு ஈராழி உந்தில் சென்று சிரியா அடைந்தார். அங்கே நடக்கும் நிகழ்வுகளைப் பதிவு செய்ய வெளிநாட்டுச் செய்தியாளர்களுக்குச் சிரிய அரசு அனுமதி அளிக்கவில்லை. கோல்வின், சிரியாவின் ஓம்சு நகரத்தின் மேற்கு பாபா அமர் (Baba Amr) என்னும் இடத்தில் இருந்தார். அங்கிருந்தே அவர் செயற்கைத் துணைக்கோள் தொலைபேசிவழி தன் கடைசி செய்தி அலைபரப்பையும் பெப்பிரவரி 21 அன்று பிபிசி, சானல்4, சிஎன்என், ஐடிஎன் நியூசு ஆகியவற்றுக்குத் தந்தார்.

கோல்வினும், பரிசுகள்-வென்ற பிரான்சிய ஒளிப்படக்கலைஞர் இரெமி ஓக்லிக்கும் (Rémi Ochlik) பெப்பிரவரி 22, 2012 அன்று சிரிய அரசின் ஏவுகனைத் தாக்குதலில் கொல்லப்பட்டனர். உடன் இருந்த, உயிர் தப்பிய, பத்திரிகையாளர் இழான் பியர் பெரென் கூற்றின்படி, அவர்கள் பயன்படுத்திய செயற்கைக்கோள் தொலைபேசியைக் கொண்டு இடத்தை அறிந்து சிரிய படைத்துறையினரால் தாக்கப்பட்டனர். பெப்ரவரி 22, 2012 அன்று மாலை ஓம்சு நகர் மக்கள் தெருக்களில் கோல்வின், ஓக்லிக்கு இறந்ததற்கு அஞ்சலி செலுத்துமாறு துக்கம் கடைப்பிடித்தனர்..

2018 இல், கோல்வினின் வாழ்க்கை "ஏ பிறைவேட் லைஃப்" என்ற பெயரில் திரைப்படமாக எடுக்கப்பட்டது. இத்திரைப்படத்தில் ரோசமண்ட் பைக் கோல்வினாக நடித்திருந்தார்.


[[பகுப்பு:1956 பிறப்புகள்]]
[[பகுப்பு:அமெரிக்கச் செய்தியாளர்கள்]]
[[பகுப்பு:சிரியா]]
[[பகுப்பு:2012 இறப்புகள்]]

</doc>
<doc id="141726" url="https://ta.wikipedia.org/wiki?curid=141726" title="சூடும் மலர்கள்">
சூடும் மலர்கள்

பல வகையான மலர்கள் தமிழ்நாட்டில் அணியும் பொருளாகப் பயன்படுகின்றன. மகளிர் கூந்தலை வாரிப் பூச்சூடிக்கொள்கின்றனர். அது அவர்களுக்குப் பொலிவைத் தருகிறது. ஆண்களும் போர்க்காலத்தில் அடையாளப் பூவாக மலர்களை அணிந்துகொள்வர். கட்டித் தலையில் அணிந்துகொள்ளும் பூவுக்குக் கண்ணி என்று பெயர். கழுத்தில் அணிவது மாலை. சில மலர்களைக் கொத்தோடு பறித்துத் தனியே கூந்தலிலும், காதிலும், மூக்கிலும் அணிந்துகொள்வதும் உண்டு. மணத்துக்காகவும், அழகுக்காகவும் இவை சூடிக்கொள்ளப்படுகின்றன. 


</doc>
<doc id="141727" url="https://ta.wikipedia.org/wiki?curid=141727" title="இரெமி ஓக்லிக்கு">
இரெமி ஓக்லிக்கு

இரெமி ஓக்லிக்கு (Rémi Ochlik) (1983 – 22 பெப்பிரவரி 2012) ஒரு பிரான்சிய செய்தி ஒளிப்படக்கலைஞர். சிரியாவில் உள்ள ஓம்சு என்னும் நகரத்தில் நடந்த உள்நாட்டுப்போரில் சிரிய அரசின் குண்டுவீச்சு போன்ற வன்முறைச் செய்கைகளால் ஏற்பட்ட காட்சிகளைப் படமாக்கியதில் நன்கு அறியப்பட்டார்

ஓக்லிக்கு வடகிழக்குப் பிரான்சில் உள்ள இலொரேயின் (Lorraine) என்னும் பகுதியில் உள்ள மொசெல் வட்டத்தில் உள்ள தியோன்வில் (Thionville) என்னும் இடத்தில் 1983 இல் பிறந்தார். சிறுவனாக இருந்த பொழுது தொல்பொருளாளராக ஆசைப் பட்டார் ஏனெனில் இவர் பயணம் செய்யவும் புதுமுயற்சிகள் செய்யவும் ஆசைப்பட்டார். ஆனால் இவருக்கு இவர் தாத்தா ஓர் ஒலிப்பசு ஒளிப்படக் கருவி (Olympus OM1) ஒன்றைக் கொடுத்தவுடன் இவருக்கு ஒளிப்படம் பிடிப்பதில் ஆர்வம் பிறந்தது. இவர் பாரிசில் ஒளிப்படத்துறையில் பட்டப்படிப்பு படித்தார், பின்னர் ஐக்கார்டு ஒளிப்படப் பள்ளியில் (Icart Photo School) படித்தார். இவர் வோசிட்டாக் (Wostok) என்னும் ஒளிப்பட விற்பனை நிறுவனத்துக்காக செப்டம்பர் 2002 முதல் ஆர்ப்பாட்டங்கள் முதலியவற்றை ஒளிப்படம் எடுக்கத் தொடங்கினார். 

இவருக்கு புதுவிடிவு ஏற்பட்டது 2004 இல் எயிட்டியில் குடியரசுத்தலைவர் தேர்தல் போட்டியாகும். இவர் எயிட்டியைப் பற்றிக் கூறியது:

It was my war, I thought. When I saw what was going on in Haiti, I immediately asked myself what I was doing there. Guys with guns were taking me around on motorbikes. I could sense the danger, but it was where I always dreamt to be, in the action.

இவருடைய ஒளிப்படங்களை சோக் (Choc) என்னும் இதழ் 2000 யூரோ கொடுத்து வாங்கியது. இவருடைய ஆர்ப்பாட்டக் காட்சி ஒளிப்படம் இளம் செய்தியாளருக்கான பிரான்சுவா சாலே பரிசு (Francois Chalais Award) பெற்றது.. 2007 இல் பிரான்சு நாட்டின் தலைவர் போட்டியைப் பற்றிய படங்களை பாரிசிய ஒளிப்பட விற்பனையாளர்கள் IP3 உக்காக எடுத்தார். இவர் 2008 இல் காங்கோ மக்களாட்சிக் குடியரசிலும் 2010 இல் எயிட்டியில் நிகழ்ந்த காலரா கொள்ளைநோய்ப் பரவல் பற்றியும் செய்தி ஒளிப்படக்கலைஞராகப் பணியாற்றினார்.



</doc>
