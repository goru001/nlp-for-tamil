<doc id="261722" url="https://ta.wikipedia.org/wiki?curid=261722" title="பெரிலியம் சல்பேட்டு">
பெரிலியம் சல்பேட்டு

பெரிலியம் சல்பேட்டு "(Beryllium sulfate)" என்பது பொதுவாக நான்கு நீரேற்றாகவே காணப்படுகிறது எனவே இதனுடைய மூலக்கூற்று வாய்ப்பாடு BeSO4•4H2O என்றே எழுதப்படுகிறது. முதன்முதலில் 1815 ஆம் ஆண்டில் யோன்சு யோக்காப் பெர்சிலியசு பெரிலியம் சல்பேட்டைத் தனிமைப்படுத்தினார். 

பெரிலியம் உப்பின் நீர்க்கரைசலுடன் கந்தக அமிலம் சேர்த்து தொடர்ந்து ஆவியாக்கி படிகமாக்குவதன் மூலம் பெரிலியம் சல்பேட்டைத் தயாரிக்கலாம். நீரேற்று வடிவ பெரிலியம் சல்பேட்டை 400 செல்சியசு வெப்பநிலைக்கு சூடாக்குவதன் மூலம் நீரிலி உப்பைத் தயாரிக்க முடியும். இந்நான்கு நீரேற்றில் நான்முக Be(OH) அலகுகள் மற்றும் சல்பேட்டு எதிர்மின் அயனிகள் காணப்படுகின்றன. Be [[அயனி|நேர்மின் அயனிகளின்] சிறிய அளவானது ஒருங்கிணைப்புக்குத் தேவையான [[நீர்]] மூலக்கூறுகளின் எண்ணிக்கையை உறுதிப்படுத்துகிறது. இதனை ஒத்த வரிசைச் சேர்மமான எண்முக Mg(OH) அலகுகள் கொண்ட [[மக்னீசியம்]] உப்பிலிருந்து பெரிலியம் சல்பேட்டு மாறுபடுகிறது.

பெரிலியம் சல்பேட்டின் நீரிலி வடிவச் சேர்மம் [[பெர்லினைட்டு]] [[கனிமம்|கனிமத்தின்]] படிக அமைப்பை ஒத்துள்ளது. இவ்வமைப்பில் ஒன்றுவிட்டு ஒன்றாக Be மற்றும் S அணுக்கள் நான்முக ஒருங்கிணைப்பு முறைமையிலும் ஒவ்வொரு [[ஆக்சிசன்|ஆக்சிசனும்]] இரண்டு (Be-O-S) ஒருங்கிணைப்புகளையும் கொண்டிருக்கின்றன. Be-O பிணைப்புகளுக்கு இடையிலான [[பிணைப்பு நீளம்]] 156 பைகோ மீட்டர்களாகவும் S-O பிணைப்புகளின் பிணைப்பு நீளம் 150 பைகோ மீட்டர்களாகவும் உள்ளது.

[[அணுக்கரு பிளவு]] கண்டறியப்பட்டதில் பெரிலியம் சல்பேட்டு மற்றும் ரேடியம் சல்பேட்டுகளின் கலவை [[நியூட்ரான்]] மூலமாகப் பயன்படுத்தப்பட்டது.


[[பகுப்பு:பெரிலியம் சேர்மங்கள்]]
[[பகுப்பு:சல்பேட்டுகள்]]

</doc>
<doc id="261727" url="https://ta.wikipedia.org/wiki?curid=261727" title="வேதியியல் படிமலர்ச்சி">
வேதியியல் படிமலர்ச்சி

வேதியியல் படிமலர்ச்சி
புவிகோளம் சூரியனிடமிருந்து உடைந்து நகர்ந்த துண்டு ஆகும். இது வளிம நிலையிலிருந்து பின்னர் நீர்ம நிலைக்கு மாறிப் பின் திண்மப் பொருளாக மாறியது. அதிகப்படியான புற ஊதாக் கதிர்கள், அண்டக் கதிர்கள், மின்னல் மூலமாக மிகச்சிறிய மூலக்கூறுகள் அனைத்தும் ஒன்றிணைந்து மிகப் பெரிய மூலக்கூறுகளாகவும் எளிய கரிம கூட்டுப் பொருட்களாகவும் மாறின. வளிமண்டலம் குளிர்ந்து புவிக்கோளமும் குளிர்ச்சியடைந்த்தால் நீர்ப்பகுதியான கடல் தோன்றியது. இதனைத் தொடர்ந்து கரிம வேதியியல் பொருட்களும் உயிர்களும் தோன்றியிருக்க வாய்ப்பு உள்ளது. உயிர் தோற்றத்தை விளக்கும் கொள்கையை வேதியியல் பல்வேறு வேதிப்படிகளில் விளக்கலாம். 

ஹைட்ரஜனும் நைட்ரஜனும் இணைந்து அமோனியா உருவாகியிருக்கும். ஆக்சிஜனும் ஹைட்ரஜனும் இணைந்து நீர் உருவாகியிருக்கலாம்.

சூரியன், மின்னல் ஆகிய ஆற்றலினால் உயிர்களை உருவாக்கும் அடிப்படைப் பொருட்களான அமினோ அமிலம், கொழுப்பு அமிலம், புரதம், ஒற்றை சர்க்கரை, பியுரைன், வைட்டமின் போன்றவைகள் தோன்றியிருக்கலாம்.

சிறு சிறு மூலக்கூறுகள் இணைந்து நியூக்ளிக் அமிலம், புரதம் ஆகிய பெருமூலக்கூறுகள் உருவாகி உட்கருப் புரதங்களை தோற்றுவித்திருக்கலாம்.

கோ-அசர்வேட்டு ஆக்க முறையில் பெருமூலக்கூறுகள் இணைந்து கூழ்ம அமைப்பு உருவாகி நீருடன் கலக்காமல் இருந்திருக்கலாமென்று ஒப்பாரின் என்ற அறிவியலாளர் கருதுகிறார்.

இருபடலங்களால் சூழப்பட்ட உருண்டை வடிவ முன்னோடி உயிரணு உருவாகியிருக்கலாம்.

முன்னோடி உயிரணுக்கள் டி.என்.ஏ, ஆர்.என்.ஏக்களை உற்பத்திச் செய்து தன் இரட்டிப்புத்திறனைப் பெற்றதால் பாக்டீரியா, வைரஸ் போன்ற அமைப்புக்கள் உருவாகியிருக்கலாம் என்று ஒப்பாரின், ஹோல்குடன் மற்றும் யூரே மில்லர் ஆகியோர் கருதினர்.


</doc>
<doc id="261729" url="https://ta.wikipedia.org/wiki?curid=261729" title="யூரோப்பியம் பேரியம் தைட்டனேட்டு">
யூரோப்பியம் பேரியம் தைட்டனேட்டு

யூரோப்பியம் பேரியம் தைட்டனட்டு "(Europium barium titanate)" என்பது பேரியம், யூரோப்பியம், தைட்டானியம் மற்றும் ஆக்சிசன் தனிமங்கள் சேர்ந்து உருவாகும் ஒரு வேதியியல் சேர்மமாகும். இச்சேர்மம் காந்த சக்தியும் அயமின் தன்மை|அயமின் தன்மையும்]] கொண்டதாக உள்ளது. 

பீங்கான் வகைப் பொருளான இது 2010, ஆம் ஆண்டு நடத்தப்பட்ட சோதனைகளில் பயன்படுத்தப்பட்டு பேரியான் சமச்சீரின்மை தொடர்பான புதிய கொள்கைக்கு வழிவகுத்தது.


</doc>
<doc id="261733" url="https://ta.wikipedia.org/wiki?curid=261733" title="பிலாஸ்பூர் ராஜதானி எக்ஸ்பிரஸ்">
பிலாஸ்பூர் ராஜதானி எக்ஸ்பிரஸ்

12441/12442 பிலாஸ்பூர் ராஜதானி விரைவுவண்டி, இந்திய இரயில்வேயினால் இயக்கப்படும் தொடர்வண்டி ஆகும். இது 1394 கிமீ தொலைவை 13 மணி 15 நிமிடங்களில் கடக்கிறது. இது சத்தீஸ்கரில் உள்ள பிலாஸ்பூரி சந்திப்பில் கிளம்பி புது தில்லிக்கு செல்லும். பின்னர், புது தில்லியில் இருந்து கிளம்பி பிலாஸ்பூரை வந்தடையும்.




</doc>
<doc id="261734" url="https://ta.wikipedia.org/wiki?curid=261734" title="இலித்தியம் அலுமினியம் ஐதரைடு">
இலித்தியம் அலுமினியம் ஐதரைடு

இலித்தியம் அலுமினியம் ஐதரைடு ("Lithium Aluminium Hydride") அல்லது இலித்தியம் நாலைதரைடோவலுமினேற்று(III) ("Lithium tetrahydridoaluminate(III)") என்பது LiAlH என்ற மூலக்கூற்று வாய்பாட்டை உடைய கனிமச் சேர்மம் ஆகும். இது பின்கோற்று, பொண்டு, செல்சிங்கர் ஆகியோரால் 1947இல் கண்டுபிடிக்கப்பட்டது. கரிமத் தொகுப்பில் இது ஒரு தாழ்த்துங் கருவியாகப் பயன்படுத்தப்படுகின்றது. இது எசுத்தர்கள், காபொட்சிலிக்குக் காடிகள், ஏமைடுகள், சயனைடுகள் போன்றவற்றைத் தாழ்த்தக்கூடியது



</doc>
<doc id="261746" url="https://ta.wikipedia.org/wiki?curid=261746" title="இரும்புலிகுறிச்சி">
இரும்புலிகுறிச்சி

இரும்புலிகுறிச்சி ("Irumbilikuruchi") தமிழ்நாட்டின் அரியலூர் மாவட்டத்தில் செந்துறை ஊராட்சி ஒன்றியத்தைச் சேர்ந்த ஊராட்சி ஆகும். இது கங்கைகொண்டசோழபுரத்திற்கு அருகில் உள்ள கிராமம்.
சோழ மன்னர்களின் ஆட்சியின் போது போர்படைவீரர்களுக்குத் தேவையான ஆயுதங்கள் செய்யத்தேவையான இரும்பு இந்த ஊரிலிருந்தே தோண்டி எடுக்கப்பட்டுள்ளது.அதற்கு சான்றாக அவ்வூரில் இன்றும் அந்த கிணற்றில் இரும்பும் மண்ணும் கலந்த தடயங்கள் உள்ளன.இதனாலேயே இவ்வூர் இரும்புலிகுறிச்சி என்னும் பெயர்பெற்றது.

இங்கு ஒரு காவல் நிலையமும், இரண்டு தொடக்கப் பள்ளிகளும் ஒரு மேல்நிலை பள்ளியும் உள்ளன.

ஊரை சுற்றி ஏழு கோவில்கள் உள்ளன. இங்கு 112 வருடங்களாக இடைவிடாது மாரியம்மன் கோவில் திருவிழா நடைபெறுகிறது.

ஜெயங்கொண்டம், அரியலூர்,பொன்பரப்பி, சென்னை, திருச்சி, தஞ்சாவூர், ஆகிய ஊர்களுக்கு இவ்வூர் வழியாக பேருந்துகள் செல்கின்றன. 


</doc>
<doc id="261748" url="https://ta.wikipedia.org/wiki?curid=261748" title="அலுமினியம் செலீனைடு">
அலுமினியம் செலீனைடு

அலுமினியம் செலீனைடு "(Aluminium selenide)" என்பது AlSe. 
என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும்

அலுமினியம் மற்றும் செலீனியம் சேர்ந்த கலவையை 1000 0 செல்சியசு வெப்பநிலையில் எரியூட்டுவதால் இத்திண்மம் தயாரிக்கப்படுகிறது.

தூய்மையான நிலையில் இது வெண்மை நிறத்துடன் காணப்படுகிறது. சில குறிப்பிட்ட மாதிரிகள் வண்ணங்களிலும் அறியப்படுகின்றன. அலுமினியம் செலினைடு மாதிரிகளை ஈரப்பதத்தில் இருந்து விலக்கி பாதுகாப்பாக வைக்க வேண்டும். ஏனெனில் இது உடனடியாக நீராற்பகுப்புக்கு உட்பட்டு அபாயகரமான வாயுவான ஐதரசன் செலினைடு வாயுவை வெளியிடுகிறது.:

ஐதரசன் செலீனைடு வாயுவை தயாரிப்பதற்கான முன்னோடிச் சேர்மமாக அலுமினியம் செலீனைடு விளங்குகிறது. இந்த திண்மநிலை சேர்மத்துடன் அமிலங்களைச் சேர்க்கும் போது ஐதரசன் செலீனைடு உண்டாகிறது. 

அலுமினியம் செலீனைடை ஈரம் மற்றும் காற்று படாமல் பாதுகாப்பாகக் கையாள வேண்டும்.


</doc>
<doc id="261752" url="https://ta.wikipedia.org/wiki?curid=261752" title="இந்திய எறும்புண்ணி">
இந்திய எறும்புண்ணி

இந்திய எறும்புண்ணி ("Manis crassicaudata") என்பது ஒரு எறும்புண்ணி ஆகும். இது இந்தியா, இலங்கை, நேபாளம், பூடான் ஆகிய நாடுகளின் சமவெளிகள், மலைகள் போன்ற இடங்களில் காணப்படுகிறது. இது பூனை அளவு கொண்டதாகவும், ஆனால் சற்றே நீளமான உடலும், நீண்ட வாலும், கூர்மையான முகம் கொண்ட, கூரிய நுண்ணறிவுள்ள விலங்கு ஆகும். மற்ற பாலூட்டிகள் போலல்லாமல் இதன் உடல் முழுக்க உள்ள செதில்கள் இதற்கு பாதுகாப்பு கவசமாகப் பயன்படுகிறது. உடலில் உள்ள முடிகளே காலப்போக்கில் செதில்களாக மாறிவிட்டன. பிற விலங்குகளிடமிருந்து தன்னை தற்பாதுகாக்க ஒரு இரும்பு குண்டு போல தன்னை சுருட்டிக்கொள்ள இதனால் முடியும். இதற்கு நல்ல உடல் வலு இருப்பதால் சுருட்டிக்கொண்ட உடலை இயல்பான நிலைக்கு விரிப்பது நம்மால் இயலாத செயல்.இதன் செதில்கள் நிறம் இதன் வாழும் சூழலில் பூமியின் நிறம் பொறுத்து மாறுபடுகிறது. இது பகலில் நிலத்தடி வங்குகளிலும் பாறை இடுக்குகளிலும், மரபொந்துகளிலும் சுருண்டு உறங்கும். இருட்டியபின் இரை தேடக் கிளம்பும். எறும்பு, கரையான், ஈசல் போன்றவற்றை மட்டுமே உணவாகக் கொண்டு உயிர் வாழக்கூடியது. இதன் முன்னங்கால்களைவிட நீளமான மழுங்கிய நகங்களால் எறும்புகளையும், செதில்களையும் தோண்டி எடுத்தும், மரங்களில் ஏறி மர எறும்புகளை பிடித்து உண்ணவல்லது. இவற்றுக்குப் பற்கள் கிடையாது. பசை கொண்ட நீண்ட, உருண்டையான நாக்கைப் புற்றின் உள்ளே விட்டு எறும்பு, கரையான் இவற்றைப் பிடிக்கும். அலங்கு ஒரே ஒரு குட்டியை ஈனும். அதன் குட்டி, கரடிக்குட்டி போலவே தாயின் முதுகில் சவாரி செய்யும்.
இதன் இறைச்சிக்காகவும், இதன் உடல் பாகங்கள் மருத்துவகுணமுடையவை என்ற நம்பிக்கை காரணமாகவும், இவை வேட்டையாடப்படுவதால் இவற்றின் எண்ணிக்கை குறைந்துவிட்டது. 


</doc>
<doc id="261757" url="https://ta.wikipedia.org/wiki?curid=261757" title="விசிறியுடன் ஒரு பெண்">
விசிறியுடன் ஒரு பெண்

விசிறியுடன் ஒரு பெண் என்பது, பிரான்சைச் சேர்ந்த ஓவியர் யோன் மெட்சிங்கர் என்பவர் வரைந்த ஓவியம் ஆகும். இந்த ஓவியம் 1914ம் ஆண்டு, பிராக் நகரில் காட்சிக்கு வைக்கப்பட்டது. இந்தக் கண்காட்சியில் எடுக்கப்பட்ட ஒளிப்படம் ஒன்று சியாத்தா பிராகா என்னும் சஞ்சிகையில் வெளியிடப்பட்டது. அந்த ஒளிப்படத்தில், மெட்சிங்கரின் 1913ம் ஆண்டைச் சேர்ந்த "வள்ளம்" (The Boat) எனத் தலைப்பிடப்பட்ட இன்னொரு ஓவியத்தின் அருகில் "விசிறியுடன் ஒரு பெண்" சுவரில் மாட்டப்பட்டிருக்கக் காணப்படுகிறது. 1959ல் சிக்மன்ட் குன்சுட்டாட்டர் தம்பதியரால் நன்கொடையாக வழங்கப்பட்ட இவ்வோவியம் இப்போது, சிக்காகோ கலை நிறுவனத்தின், மத்தியகாலம் முதல் நவீன காலம் வரையான ஐரோப்பிய ஓவியங்களும் சிற்பங்களும் என்னும் தலைப்பிலான காட்சிச்சாலையில் நிரந்தரச் சேமிப்பில் உள்ளது.

கன்வசில் வரையப்பட்ட ஒரு எண்ணெய் வண்ண ஓவியமான இது, 92.7 x 65.7 சமீ (36 1/2 x 25 7/8 அங்.) அளவு கொண்டது. இடது கீழ் மூலையில் "JMetzinger" என ஓவியர் கையொப்பம் இட்டுள்ளார். இதில் அழகாக உடுத்திய ஒரு பாரிசு நகரப் பெண்ணின் உருவம் உள்ளது. இது மெட்சிங்கெர் 1909 ஆம் ஆண்டில் மணம்புரிந்த லூசி சோபிரன் என்பவரது தோற்றமாக இருக்கலாம் எனக் கருதப்படுகிறது. வடிவவியல் அடிப்படையில் கியூபிசப் பாணியில் வரையப்பட்ட இப்பெண் உருவத்தின் தலையில் இறகுடன் கூடிய ஒரு தொப்பியும் கையில் ஒரு விசிறியும் (வலது கீழ்ப் பகுதியில் காணப்படுகிறது) உள்ளது. மேசை மீது ஒரு சாடியும், அலங்கார சுவர்த்தாளும் பின்னணியில் காணப்படுகின்றன. 

விசிறியுடன் இருக்கும் பெண்ணின் தோற்றத்தை ஒரு புள்ளியிலிருந்து பார்ப்பதுபோல் காட்டாமல் ஒரு அசைவுத் தோற்றமாகப் பல்வேறு புள்ளிகளிலிருந்தும், வேறுபட்ட கோணங்களிலிருந்தும் மெட்சிங்கெர் காட்டியுள்ளார். பெண்ணின் முகம், கழுத்து, தொப்பி என்பன தொடர்ச்சியான கோணங்கள் அல்லது அமைவிடங்களில் இருந்து நீடித்த காலத்தினூடாகக் கவனிக்கப்பட்ட தோற்றங்களை ஒரு சிக்கலான தொடரான பக்கத் தோற்றங்களாகவும், முன் தோற்றங்களாகவும் ஒரே நேரத்தில் பார்க்கும் வகையில் தருகிறது.


</doc>
<doc id="261763" url="https://ta.wikipedia.org/wiki?curid=261763" title="மங்கல இசை">
மங்கல இசை

மங்கல இசை என்பது தமிழ்நாடு, இலங்கை, சிங்கப்பூர் போன்ற தமிழர் வாழும் நாடுகளில் நாகசுரம் மற்றும் தவில் கருவிகளுடன் வழங்கப்படும் இசையாகும். தமிழர் இல்லங்களிலும், தமிழர் சமூக வழிபாட்டிலும், கோயில் தெய்வ வழிபாடுகளிலும் இவ்விசை முக்கியப் பங்கு பெறுவதாலும், மங்கல காரணமான செயற்பாடுகளில் முக்கியப் பங்கு பெறுவதாலும் இதனை மங்கல இசை என்பர். தமிழர் குடும்பங்களில் நடைபெறும் திருமணம், காதணி விழா, புகுமனை புகுதல் போன்ற இல்லற நிகழ்ச்சிகளின் பொழுதும், சமுதாய விழாக்களில் தொடக்க நிகழ்ச்சியாகவும், கோயில் வழிபாடுகளிலும் இவ்விசை விளங்குவதால் இதனை மங்கல இசை என்று அழைக்கின்றனர். 

மங்கலம் என்ற சொல் ஆக்கம், பொலிவு, நற்செயல், திருமணம், அறம், வாழ்த்து, சுபம் போன்ற பொருள்களில் கையாளப்படுகிறது.



</doc>
<doc id="261766" url="https://ta.wikipedia.org/wiki?curid=261766" title="தட்டிச் சுற்று">
தட்டிச் சுற்று

தட்டிச் சுற்று என்பது கோயில் திருவிழாவின் போது நாகசுரம் மற்றும் தவில் போன்ற மங்கல இசைக் கருவி்களுடன் இறைவன் வீதி உலா முடிந்து கோயிலுக்குள் வந்தவுடன், இறைவனை நடுவில் நிறுத்தி மங்கல இசைக்குழுவினரும், தேவார பண்ணிசைக் குழுவினரும் இறைவனை மூன்று முறை வலம் வருவதைக் குறிக்கும். இது நடைபெறும் மண்டபத்தைத் "தட்டிச் சுற்று மண்டபம்" என்பர். திருவீழிமிழலை, திருவிடைமருதூர், திருவாவடுதுறை போன்ற சைவ சிவாலயங்களிலும், வைணவ சமயக் கோயில்களிலும் இச்சடங்கினை காணலாம்.


</doc>
<doc id="261767" url="https://ta.wikipedia.org/wiki?curid=261767" title="யூக்ளிட்டின் எலிமென்ட்ஸ்">
யூக்ளிட்டின் எலிமென்ட்ஸ்

எலிமென்ட்ஸ் ( பண்டைய கிரேக்கம் : Στοιχεῖα Stoicheia) என்பது ஒரு பண்டைய கணித மற்றும் வடிவவியல் நூலாகும். இதுவே கணிதத்தில் உலகில் தோன்றிய முதல் நூலாக கருதப்படுகிறது. இதை எழுதியவர் பண்டைய கிரேக்க கணித மேதையான யூக்ளிட் என்பவராவார். அவருக்கு முன்னாள் தோன்றிய கிரேக்க நாட்டுக் கணித மேதைகளின் படைப்புகளையும், தனது சொந்த கண்டுபிடிப்புகளான கணிதக் கருத்துகளையும் இணைத்து இதை வெளியிட்டார். இது 13 பாகங்களாக பழங்கால கிரேக்க மொழியில் கி.மு 300 இல் வெளியிடப்பட்டது. இதன் முதல் ஆறு தொகுப்புகளில் வடிவவியல் சார்ந்த அடிப்படை கோட்பாடுகளும், அடுத்த மூன்று தொகுப்புகளில் எண்ணியல் சார்ந்த சிந்தனைகளும், பத்தாம் தொகுப்பில் விகிதமுறா எண்களின் அமைப்பும், மீதி மூன்று தொகுப்புகளில் கனவடிவவியல் கருத்துக்களும் இடம் பெற்றுள்ளது.


</doc>
<doc id="261769" url="https://ta.wikipedia.org/wiki?curid=261769" title="கீழடி, சிவகங்கை மாவட்டம்">
கீழடி, சிவகங்கை மாவட்டம்

கீழடி கிராமம் ("Keezhadi") தமிழ்நாட்டின் சிவகங்கை மாவட்டத்தின் திருப்புவனம் வட்டத்தில் உள்ள திருப்புவனம் ஊராட்சி ஒன்றியத்தின், கீழடி ஊராட்சியில் உள்ள கிராமம் ஆகும்.. மதுரை நகரிலிருந்து 11 கி.மீட்டர் தொலைவில் வைகை ஆற்றின் தென்கரையில் அமைந்துள்ளது.

இந்தியத் தொல்லியல் ஆய்வகம் சார்பில் இந்த ஊரில் நடத்தப்பட்ட அகழ்வாராய்ச்சியில் சங்க காலப் பாடல்களில் (சிலப்பதிகாரம், பரிபாடல், மதுரைக்காஞ்சி போன்றவற்றில்) குறிப்பிடப்பட்டிருந்த பல பொருள்கள் கண்டெடுக்கப்பட்டுள்ளன. இதற்காக, இங்கு 40இற்கும் மேற்பட்ட குழிகள் தோண்டப்பட்டன. இதுவே தமிழ்நாட்டில் நடத்தப்பட்ட பெரிய அகழ்வாராய்ச்சி ஆகும்.

முத்துமணிகள், பெண்களின் கொண்டை ஊசிகள், தாயக்கட்டைகள், சதுரங்கக் காய்கள், சுடுமண் பொம்மைகள், சில்லுகள், நூல் நூற்கும் தக்ளி போன்றவை இங்கு கிடைத்துள்ளன.

வீடுகள் சுட்ட செங்கற்களால் கட்டப்பட்டு, மேற்கூரைகள் ஓடுகள் வேயப்பட்டிருந்திருக்கலாம் என்பதையும், வீடுகளின் அருகே பட்டினப்பாலையில் குறிப்பிடப்படும் சுடுமண் உறைகேணிகளும் இருந்திருக்கலாம் என்பதனையும் இங்குக் கிடைத்துள்ள சான்றுகள் எடுத்துக்காட்டுகின்றன. வீடுகளில் குளியலறைகள் இருந்ததற்கான சான்றும் கிடைத்துள்ளது. தமிழ்ப்பிராமி எழுத்துக்கள் பொறிக்கப்பட்ட கருப்பு, சிவப்பு நிறங்களிலான ஏறத்தாழ 1000 கிலோகிராம் திணிவுடைய மண் ஓடுகள் அகழ்வாராய்ச்சியின் பொழுது கிடைத்திருக்கின்றன.

தமிழக-உரோம வர்த்தக உறவுகள் குறித்த சான்றின் மூலம் அந்தக்கால மக்களின் வணிகத் தொடர்பை அறிந்துகொள்ள முடிகின்றது.



</doc>
<doc id="261776" url="https://ta.wikipedia.org/wiki?curid=261776" title="குரோனசு">
குரோனசு

குரோனசு என்பவர் கிரேக்கத் தொன்மவியலில் கூறப்படும் பன்னிரு டைட்டன்களுள் ஒருவரும் டைட்டன் தலைவரும் ஆவார். இவருக்கு இணையான ரோமக் கடவுள் சற்றேன் ஆவார். இவர் தன் தந்தை யுரேனசை வீழ்த்தி ஆட்சியைப் பிடித்தார். அதன் பிறகு குரோனசின் மகன் சியுசு அவரை வீழ்த்தி பாதாள உலகமான டார்டரசில் சிறை வைத்தார். 

யுரேனசு மற்றும் கையாவிற்கு நூறு கைகள் கொண்ட எகாடோஞ்சிர்கள், ஒற்றைக் கண் கொண்ட சைக்ளோப்சுகள் மற்றும் பெரிய உருவம் கொண்ட கைகான்ட்சுகள் என்னும் அரக்கர்கள் போன்ற வலிமை மிகுந்த பிள்ளைகள் பிறந்தனர். இதனால் பயந்த யுரேனசு அவர்களை கையாவிற்குத் தெரியாமல் பாதாள உலகமான டார்டரசில் மறைத்து வைத்தார். அவர்கள் பாதாளத்தில் இருந்து கொண்டு கையாவிற்கு துன்பம் தந்தனர். இதனால் உண்மையை அறிந்த கையா யுரேனசு மீது கோபம் கொண்டு கல்லால் ஒரு அரிவாள் செய்தார். அதைக் கொண்டு யுரேனசை வீழ்த்துமாறு தன் டைட்டன் பிள்ளைகளிடம் கொடுத்தார். ஆனால் அவர்கள் பயந்து பின்வாங்கினர். பிறகு குரோனசு மட்டும் தைரியமாக முன்வந்து அந்த அரிவாளை எடுத்தார். யுரேனசு கையாவுடன் உறவாட முயன்றபோது அவரின் பிறப்புறுப்பை வெட்டி குரோனசு கடலில் வீசியெறிந்தார். அதில் இருந்து பொங்கிய நுரையில் இருந்து கடவுள் அப்ரோடிட் பிறந்ததாகக் கூறப்படுகிறது.

பிறகு கையாவின் பிள்ளைகளை டார்டரசில் இருந்து விடுவித்தார் குரோனசு. ஆனால் அவர்களின் அசுர வலிமையால் தன்னை வீழ்த்தி ஆட்சிக்கு வந்துவிடுவார்களோ என்று பயந்த குரோனசு மீண்டும் அவர்களை பாதாளத்தில் அடைத்தார். மேலும் அவர்களைக் காவல் காக்க கேம்பே என்னும் பெண் டிராகனை உருவாக்கினார். குரோனசின் ஆட்சி பொற்காலம் என்று அழைக்கப்பட்டது. ஏனெனில் அவரது ஆட்சியில் அனைவரும் நன்மைகளையே செய்து வந்தனர். 

தன் தந்தை யுரேனசை வீழ்த்தி ஆட்சியைப் பிடித்த குரோனசு அதே நிலை தனக்கும் நேரும் என்று தன் பெற்றோர் மூலம் அறிந்து கொண்டார். அதனால் தனக்குப் பிறந்த எரா, எசுடியா, டிமிடர், பொசைடன் மற்றும் ஏடிசு ஆகிய ஐந்து குழந்தைகளையும் விழுங்கி விட்டார். ஆறாவது குழந்தையாகப் பிறந்த சியுசை அவரது தாய் ரேயா காப்பாற்ற நினைத்தார். அதற்காக கையா ஒரு திட்டம் தீட்டினார். அதன்படி ரேயா ஒரு கல்லில் துணியைச் சுற்றி குழந்தை என்று கூறி குரோனசை ஏமாற்றிவிடுகிறார். பிறகு க்ரீட் தீவில் உள்ள இடா மலைச்சிகரத்தின் குகையில் சியுசை மறைத்து வைத்துவிட்டுச் சென்றார் ரேயா. அதன் பிறகு சியுசை கையா வளர்த்ததாகக் கூறப்படுகிறது. 

சியுசு ஆடவனாக வளர்ந்ததும் தன் தந்தை குரோனசின் வயிற்றை கிழித்து தன் சகோதரர்களை விடுவித்தார். சில கதைகளில் ஓசனசின் மகளான மெட்டிசு என்பவர் கொடுத்த மருந்தை உட்கொண்டதால் குரோனசு வாந்தி எடுத்ததாகவும் அதன்மூலம் சியுசின் சகோதரர்கள் விடுபட்டதாகவும் கூறப்படுகிறது. பிறகு சியுசு பாதாள உலகமான டார்டரசுக்குச் சென்றார். அங்கு காவலன் கேம்பேயை கொன்று கையாவின் அசுர பிள்ளைகளான கைகான்ட்சுகள், எகாடோஞ்சிர்கள் மற்றும் சைக்ளோப்சுகள் ஆகியவர்களை விடுவித்தார். பிறகு அவர்களுடன் இணைந்து சியுசும் அவரது சகோதரர்களும் டைட்டன்களை வீழ்த்தினர். இந்த போர் டைடனோமாச்சி என அழைக்கப்படுகிறது. பிறகு தோற்ற டைட்டன்கள் அனைவரும் டார்டரசில் அடைக்கப்பட்டனர். ஆனால் ஓசனசு, ஈலியோசு, அட்லசு, ப்ரோமித்தியுசு, எபிமித்தியூசு மற்றும் மினொயித்தியசு ஆகியோர் மட்டும் அடைக்கப்படவில்லை.



</doc>
<doc id="261777" url="https://ta.wikipedia.org/wiki?curid=261777" title="1710">
1710

1710 (MDCCX) ஒரு புதன்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது.




</doc>
<doc id="261778" url="https://ta.wikipedia.org/wiki?curid=261778" title="ஆசியக் காட்டுக் கழுதை">
ஆசியக் காட்டுக் கழுதை

ஆசிய காட்டுக் கழுதை (Asiatic wild ass) என்பது குதிரைக்குடும்பத்தைச் சேர்ந்து ஒரு கழுதை. இது ஆசியா கண்டத்தைச் சேர்ந்த விலங்கு ஆகும். இது வேகமாக ஓடக்கூடிய பாலூட்டி. இவை மணிக்கு 64 கிமீ வேகத்தில் ஓடக்கூடியவை. இவை இந்தியாவின் கட்ச் பாலைவனப் பகுதியின் உவர் நிலங்களில் அரிதாக காணப்படுகின்றன. இவை ஆப்பிரிக்க காட்டுக் கழுதையை நெருக்கமாக ஒத்துள்ளன.

இவை குதிரையைவிட சிறியதாகவும், கழுதையைவிட பெரியதாகவும் இருக்கும். உடல் சாம்பல் அல்லது மஞ்சள்பழுப்பு நிறத்தில் இருக்கும். வயிற்றின் அடிபாகம் வெண்பட்டைகளோடு இருக்கும். கருப்பு முனையுடன் கூடிய கூர்மையான காதுகளை உடையது. அடர்ந்த பழுப்பு நிறமுடைய பிடரிமயிர் கொண்டவை.


</doc>
<doc id="261779" url="https://ta.wikipedia.org/wiki?curid=261779" title="நார்வி (நிலவு)">
நார்வி (நிலவு)

நார்வி ("Narvi"), அல்லது சனி XXXI (31) என்பது சனிக் கோளினுடைய இயற்கைத் துணைக்கோள் ஆகும். இது இசுகாட் எசு. செப்பர்ட் என்பவரால் 2003ஆம் ஆண்டு கண்டறியப்பட்டது. தற்காலிகமாக S/2003 S 1 என்ற குறிப்பு வழங்கப்பட்டது.
நார்வியானது ஏறத்தாழ ஏழு கிமீ சுற்றளவில் சனிக்கோளை 19,371,000 கிமீ தொலைவில் 1006.541 நாள்களில், 137° சாய்வுக் கோணத்தில் நீள்வட்டமாக, (சனியின் நிலநடுக் கோட்டில் இருந்து 109° கோணத்திலும்), 0.320 சுற்றுப்பாதை வட்ட விலகலில் சுற்றிவருகிறது.

நோர்சு தொன்மவியலில் சிறந்தவரான நார்வி என்பவரின் பெயர் 2005ஆம் ஆண்டு சனவரியில் வைக்கப்பட்டது. இப்பெயர் 2005 சனவரி 21ஆம் நாள் ஒப்புக்கொள்ளப்பட்டது.



</doc>
<doc id="261780" url="https://ta.wikipedia.org/wiki?curid=261780" title="இளங்கலை வணிகவியல்">
இளங்கலை வணிகவியல்

இளங்கலை வணிகவியல் (Bachelor of Commerce) அல்லது சுருக்கமாக பி. காம் என்பது கல்லூரி அல்லது பல்கலைக்கழகங்களில் வணிகவியல் பாடத்தில் இளநிலை பட்டம் பெறுவதை குறிப்பதாகும். இது இளங்கலை வணிகவியல் நிர்வாகம் (Bachelor of Commerce and Administration), அல்லது பிசிஏ எனவும் அழைக்கப்படுகிறது. பெரும்பாலும் காமன்வெல்த் நாடுகளிலேயே இப்பட்டம் வழங்கப்படுகிறது. பொதுவாக இந்த பட்டமானது மூன்று ஆண்டுகள் அல்லது நான்கு ஆண்டுகள் முழுநேரப் படிப்பாக வழங்கப்படுகிறது. இந்தியாவில் மூன்று ஆண்டு படிப்பாக உள்ளது.

இந்தியாவில் வழங்கப்படும் சிறந்த பட்டப் படிப்புகளில் வணிகவியல் பட்டமும் ஒன்றாக திகழ்கிறது. இந்த படிப்பினை முடித்தால் வங்கித் தேர்வுகள், போட்டித் தேர்வுகள் போன்றவற்றை எழுதுவது சுலபம் என்பதால், தமிழகத்தில் முன் எப்போதும் இல்லாத அளவிற்கு இப்படிப்புக்கான மதிப்பு அதிகரித்துள்ளது. பனிரெண்டாம் வகுப்பு மாணவர்கள் பலரும் இந்த படிப்பினை முதன்மை விருப்பமாக தேர்ந்தெடுக்கின்றனர்.


</doc>
<doc id="261806" url="https://ta.wikipedia.org/wiki?curid=261806" title="இசுகூபா மூழ்கல்">
இசுகூபா மூழ்கல்

இசுகூபா மூழ்கல் அல்லது ஸ்கூபா டைவிங் (ஆங்கிலத்தில்: SCUBA Diving), ஒரு மூழ்காளி நீருக்கடியில் சுவாசிக்க ஒரு தன்னிறைவான மூச்சு எந்திரத்தைத் (SCUBA) தன்னகத்தே கொண்டு மூழ்குவதை குறிக்கிறது.. SCUBA என்பதின் ஆங்கில விரிவாக்கம் 'self-contained underwater breathing apparatus' ஆகும். மற்ற முறைகளில் மூழ்காளி மூச்சினைப் பிடித்துக்கொண்டோ அல்லது நீர்மட்டத்திலிருந்து அனுப்பப்படும் காற்றினைச் சுவாசித்தோ மூழ்கவேண்டும், இதனால் மூழ்காளி நீண்ட நேரமோ அல்லது நெடுந்தொலைவோ மூழ்கி நீந்த முடியாது, ஆனால் ஸ்கூபா முறையில் அழுத்தப்பட்டக் காற்று கொண்ட உருளையைத் தன் முதுகில் மாட்டிக்கொண்டு சுதந்திரமாக நீண்ட நேரம் மூழ்கி நீந்துவர்.

பொதுவாக ஸ்கூபா நீர்முழ்காளி, இரப்பர் போன்ற சாதனத்தினைத் தம் காலில் அணிந்துகொண்டே நீரில் மூழ்குவர். இது நீந்துவதை எளிதாக்கும்.

ஆழ்நீர் தாவுதல்


</doc>
<doc id="261817" url="https://ta.wikipedia.org/wiki?curid=261817" title="பிளாவியா பென்னட்டா">
பிளாவியா பென்னட்டா

பிளாவியா பென்னட்டா ("Flavia Pennetta"; பிறப்பு: 25 பெப்ரவரி 1982) இத்தாலிய தொழில்முறை டென்னிசு விளையாட்டாளர் ஆவார். 17 ஆகத்து 2009 அன்று இத்தாலியின் முதல் பத்து மகளிர் ஒற்றையர் வீராங்கனைகளில் ஒருவராக விளங்கினார்; 28 பெப்ரவரி 2011 அன்று இத்தாலியின் மகளிர் இரட்டையர் விளையாட்டாளர்களில் முதல்வராக முன்னேறினார். 2015ஆம் ஆண்டின் அமெரிக்க ஓப்பனில் வெற்றி கண்டதன் மூலம் பெருவெற்றித் தொடர் ஒற்றையர் வாகையாளருமாவார். தமது வாழ்நாளின் ஒரே பெருவெற்றித் தொடர் வெற்றியை அடுத்து டென்னிசு ஆட்டத்திலிருந்து தமது ஓய்வை அறிவித்துள்ளார். 

பென்னட்டா ஆட்டவாழ்வில் பதினோரு முறை மகளிர் டென்னிசு சங்க ஒற்றையர் பட்டங்களை வென்றுள்ளார். இவற்றில் 2014 இந்தியன் வெல்சு போட்டியின்போது உலகளவில் மூன்றாம் நிலைக்குள்ளிருந்த இருவரை வென்று இக்கோப்பையைக் கைப்பற்றினார். பெடரேசன் கோப்பை ஆட்டங்களில் இவர் இத்தாலியின் முதன்மை போட்டியாளராக விளங்கினார். இத்தாலி நான்கு முறை (2006, 2009–10, 2013 ஆண்டுகளில்) இக்கோப்பையை வெல்வதற்கு பெரிதும் துணையாக இருந்துள்ளார்.

பெருவெற்றித் தொடர் ஒற்றையர் நாயகிகளான ஜஸ்டின் ஹெனின், மேரி பியர்சு, மார்டினா ஹிங்கிஸ், அமேலி மாரெசுமோ, வீனஸ் வில்லியம்ஸ், இசுவெத்லனா குசுநெட்சோவா, விக்டோரியா அசரென்கா, சமந்தா ஸ்டோசர், லீ நா, பெத்ரா கிவிதோவா மற்றும் மரியா சரப்போவா போன்ற பலரை வென்றுள்ளார். வீனசு வில்லியம்சை அடுத்தடுத்த மூன்று ஆட்டங்களில் வென்ற ஏழே பெண்களில் இவரும் ஒருவர். இரட்டையர் ஆட்டங்களில் தனது முதல் பெருவெற்றித் தொடர் வெற்றியை 2011இல் பெற்றார்; அவ்வாண்டு ஆஸ்திரேலிய ஒப்பனில் கிசெலா டுல்கோவுடன் இணைந்து கோப்பையை வென்றார். தவிரவும் 2005 ஆண்டு அமெரிக்க இரட்டையர் இறுதியாட்டத்திலும் 2014ஆம் ஆண்டு அமெரிக்க இரட்டையர் இறுதியாட்டத்திலும் ஆடியுள்ளார். சென்ற ஆண்டு இவரது இரட்டையர் இணையராக மார்டினா ஹிங்கிஸ் இருந்தார். 2015ஆம் ஆண்டில் அமெரிக்க ஓப்பன் இறுதியாட்டத்தில் தனது நாட்டு சகா இராபெர்த்தொ வின்ச்சியை வெற்றி கண்டு தமது முதல் பெருவெற்றித் தொடர் வெற்றியை பதிவு செய்தார். இந்த இறுதியாட்டத்தின் முடிவில் இந்தப் பருவத்தின் இறுதியிலிருந்து தாம் ஆட்டத்திலிருந்து விலகவிருப்பதாக அறிவித்தார். 

24 சனவரி 2007 அன்று அன்றைய இத்தாலியக் குடியரசுத் தலைவர் கார்லோ அசெக்லியோ சியாம்பி பென்னட்டாவிற்கு குடியரசின் சீர்மிக்க விருதினை ("Knight of Order of Merit of the Republic") வழங்கி கௌரவித்தார்.



</doc>
<doc id="261818" url="https://ta.wikipedia.org/wiki?curid=261818" title="சதுப்புநில மான்">
சதுப்புநில மான்

சதுப்புநில மான் ("barasingha") என்பது இந்தியத் துணைக்கண்டத்தில் வடக்கு, மத்திய இந்தியாவிலும், நேபாளம், வங்கதேசம், பாக்கித்தான் போன்ற இடங்களிலும் காணப்படுகின்ற மான் ஆகும். இவை இந்தியாவில் உத்தரப்பிரதேசம், அசாம், மத்தியப்பிரதேசம், ஆகிய மாநிலங்களில் உள்ள சதுப்பு நிலப்பகுதிகள் அல்லது வறண்ட புல்வெளிகள் நிறைந்த பகுதியில் காணப்படுகின்றன. இம்மான் மத்தியப் பிரதேசத்தின் மாநில விலங்காகும்.

இவை கிளைகள் கொண்ட கொம்புகளுடன் அழகாக் காணப்படும். இதற்கு அழகான உரோமம் உள்ளதால் உடல் மினுமினுப்பாக காணப்படும். கோடைக்காலத்தில் இதன் நிறம் மங்கிவிடும். இவை மந்தையாகக் காணப்படும். இனச்சேர்க்கையினபோது மட்டும் ஆண்மான்கள் பெண்மான்களுடன் காணப்படும். இனச்சேர்க்கை முடிந்தவுடன் ஆண்மான் பெண்மானைவிட்டுப் பிரிந்து ஆண்மான்களுடன் மந்தை அமைத்துக்கொள்ளும்.


</doc>
<doc id="261820" url="https://ta.wikipedia.org/wiki?curid=261820" title="தாமின் மான்">
தாமின் மான்

தாமின் மான் (thamin, Panolia eldii), என்பது ஒருவகை மான் ஆகும்.இது அருகிய இனம் ஆகும். இது தென்கிழக்கு ஆசியாவில் காணப்படுகிறது . இந்த இனம் முதன் முதலில் இந்தியாவின் மணிப்பூரில் 1839 ஆம் ஆண்டு கண்டுபிடிக்கப்பட்டது. இதன் அறிவியல் பெயர், Cervus eldi, 1844 ஆண்டு உருவாக்கப்பட்டது 
இந்த மான் உருவத்தில் சிறியது. அழகுவாய்ந்தது. இதன் கொம்புகள் ஏறக்குறைய வட்டவடிவமாக காட்சியளிக்கும். இவற்றின் கொம்புகளில் இரண்டு முதல் பத்துவரையிலான கிளைக்கொம்புகள் இருக்கும். திறந்த வெளிப் புதர்க்காடுகளை விரும்பும். தாமின் மான்கள் மணிப்பூரின் லோடாக் ஏரிக்கரையருகேயுள்ள 'கெய்புல் லாம்ஜா தேசியப் பூங்காவில் காணப்படுகின்றன.


</doc>
<doc id="261825" url="https://ta.wikipedia.org/wiki?curid=261825" title="காசுமீர் மான்">
காசுமீர் மான்

காசுமீர் மான் ("Kashmir stag"), என்பது ஒரு மான் ஆகும். இவை இந்தியாவில் உள்ள காட்டுமானின் கிளையினம். இவை மிக அருகிய இனம் என்று பன்னாட்டு இயற்கைப் பாதுகாப்புச் சங்கம் அறிவித்துள்ளது. 2008 இல் நடந்த கணக்கெடுப்பின்படி 160 வளர்ந்த மான்கள் மட்டுமே உள்ளதாக தெரியவந்தது. இப்பான்தான் சம்மு காசுமீர் மாநில விலங்காகும்.

இந்த மான் உருவத்தில் சற்று பெரியதாகவும், பிளவுபட்ட கொம்புகளைக்கொண்டும் காணப்படும். ஒவ்வொரு கொம்பிலும் ஐந்து முதல் ஆறுவரை கிளைக்கொம்புகள் இருக்கும். உடல் நிறம் லேசான அல்லது அடர் பழுப்பு நிறத்தில் இருக்கும். பிட்டத்தில் வெள்ளைத் திட்டுக் காணப்படும். காசுமீர் பள்ளத்தாக்கின் வடபகுதி மற்றும் இமாசலப் பிரதேசத்தின் வடக்கு சம்பா பகுதிகளில் உள்ள ஆற்றுப்படுக்கையை ஒட்டியுள்ள அடர்ந்த காடுகளில் சிறு குழுக்களாக வாழ்கின்றன.இந்த நூற்றாண்டின் துவக்கத்தில் 5000 ஆக இருந்த இவற்றின் எண்ணிக்கை 1970இல் 150ஆக குறைந்துவிட்டது.


</doc>
<doc id="261827" url="https://ta.wikipedia.org/wiki?curid=261827" title="பெரிஸ்டால்டிக் எக்கி">
பெரிஸ்டால்டிக் எக்கி

பெரிஸ்டால்டிக் எக்கி (ஆங்கிலத்தில் :peristaltic pump) அல்லது சுற்றிழுப்பசைவு விசையியக்கக் குழாய் நேர்மறை இடமாற்ற கொள்கையின் அடிப்படையில் இயங்கும் எக்கியாகும். இது சுழல் விசையியக்கக்குழாய் உறையின் உட்புறமுள்ள நெகிழ்குழாயின் வழியே பல்வேறு திரவங்களை இடமாற்றுகிறது.

1881 ஆம் ஆண்டு, 'பெரிஸ்டால்டிக் விசையியக்கக் குழாய்' அமெரிக்காவில் யூஜின்ஆலன் என்பவரால் காப்புரிமை பெறப்பட்டது.
அதனை இருதய அறுவை சிகிச்சை நிபுணர் டாக்டர். மைக்கேல் இ. டிபாக்கே 1932ல் மருத்தவ மாணவராக இருந்தபொழுது பிரபலப்படுத்தினார். 








</doc>
<doc id="261831" url="https://ta.wikipedia.org/wiki?curid=261831" title="ஜெய்ப்பூர் தொடருந்து நிலையம்">
ஜெய்ப்பூர் தொடருந்து நிலையம்

ஜெய்ப்பூர் சந்திப்பு (JP), இந்திய இரயில்வேயின் வடமேற்கு ரயில்வே மண்டலத்துக்கு உட்பட்டது. இது இராஜஸ்தான் மாநிலத்தின் ஜெய்ப்பூர் மாவட்டத்தில் உள்ள ஜெய்ப்பூரில் உள்ளது.




</doc>
<doc id="261838" url="https://ta.wikipedia.org/wiki?curid=261838" title="பாலன்பூர் சந்திப்பு தொடருந்து நிலையம்">
பாலன்பூர் சந்திப்பு தொடருந்து நிலையம்

பாலன்பூர் சந்திப்பு, இந்திய இரயில்வேயின் மேற்கு ரயில்வே மண்டலத்தின் கட்டுப்பாட்டில் உள்ளது. இது குஜராத்தில் பனாஸ்காண்டா மாவட்டத்தில் உள்ள பாலன்பூரில் அமைக்கப்பட்டுள்ளது.

இங்கு நின்று செல்லும் தொடர்வண்டிகள்:


</doc>
<doc id="261843" url="https://ta.wikipedia.org/wiki?curid=261843" title="சோடியம் அலுமினியம் சல்பேட்டு">
சோடியம் அலுமினியம் சல்பேட்டு

சோடியம் அலுமினியம் சல்பேட்டு "(Sodium aluminium sulfate)" என்பது NaAl(SO)·12HO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். சில சமயங்களில் இவ்வாய்ப்பாடு NaSO·Al(SO)·24HO) என்றும் எழுதப்படுவதுண்டு. வெள்ளை நிறத்துடன் காணப்படும் இச்சேர்மத்தை சோடா படிகாரம் அல்லது சோடியப் படிகாரம் என்றும் அழைப்பர். உணவுப் பொருட்களின் (E521|ஐ521) அமிலத்தன்மை சீராக்கியாக இச்சேர்மம் பயன்படுகிறது. குறிப்பாக சமையல் சோடா தயாரிப்பில் இச்சேர்மம் பெரிதும் பயன்படுகிறது.
சோடியம் சல்பேட்டையும் அலுமினியம் சல்பேட்டையும் சேர்ப்பதால் சோடியம் அலுமினியம் சல்பேட்டு உருவாகிறது. 2003 ஆம் ஆண்டில் ஒரு ஆண்டிற்கு 3000 டன்கள் அளவுக்கு தயாரிக்கப்படுகிறது. அமெரிக்காவில், இதை சோடியம் பைகார்பனேட்டு மற்றும் ஒரு கால்சியம் பாசுபேட் ஆகியனவற்றுடன் சேர்த்து இரட்டை வினை புரிகின்ற சமையல் சோடாவாக வீடுகளுக்காகத் தயாரிக்கிறார்கள்.

மரபார்ந்த கனசதுர படிகார அமைப்பில் பன்னிரு நீரேற்று காணப்படுகிறது. கனிமவியலில் இதைதான் படிகாரச் சோடியம் என்கிறார்கள் . இதுதவிர மேலும் இரண்டு அரிய கனிம வடிவங்கள் அறியப்படுகின்றன. : மெண்டோசைட்டு ( பதினொன்று நீரேற்று) மற்றொன்று தமாருகைட்டு (அறுநீரேற்று) என்பன அவையிரண்டாகும். 

பொதுவான நிறம் ஊன்றியாக எமடாக்சிலின் கரைசல்கள் தயாரிப்பில் இது பயன்படுத்தப்படுகிறது. இக்கரைசல்கள் நுண்திசு நோயியலில் செல் உட்கருக்களுக்கு நிறமேற்ற பயன்படுகின்றன. 


</doc>
<doc id="261846" url="https://ta.wikipedia.org/wiki?curid=261846" title="உதம்பூர்">
உதம்பூர்

உதம்பூர் (Udhampur), இந்தியாவின் சம்மு காசுமீர் மாநிலத்தின், உதம்பூர் மாவட்டத்தின் தலைமையிடம் மற்றும் நகர் மன்றம் ஆகும். இந்தியாவின் இராணுவ முக்கியத்துவம் வாய்ந்த இடங்களில் ஒன்றாகும். சம்மு காஷ்மீர் முன்னாள் மன்னர் இராஜா உத்தம் சிங் பெயரால் இந்நகரம் அமைந்துள்ளது. சம்மு காஷ்மீரின் மாநிலத்தின் நான்காவது பெரிய நகராகும். இந்திய இராணுவத்தின் தரைப்படை மற்றும் விமானப்படையின் வடக்கு கட்டளை அலுவலகத்தின் தலைமையகம் உதம்பூரில் அமைந்துள்ளது. 

ஜம்மு மண்டலத்தின், இமயமலையின் சிவாலிக் மலைத்தொடரில், 2480 அடி உயரத்தில் உதம்பூர் அமைந்துள்ளது. ஜம்மு நகரத்திலிருந்து 68 கி மீ தொலைவிலும், கட்ராவிலிருந்து 23 கி. மீ., தொலைவிலும் அமைந்துள்ளது. 

உதம்பூர் நகரம் 22 நகர் மன்ற உறுப்பினர்களைக் கொண்ட குழுவால் நிர்வகிக்கப்படுகிறது.

கோடைக் காலத்தில் அதிகூடி 40 பாகை செல்சியஸ் வெப்பமும், குளிர்காலத்தில் மைனஸ் 2 முதல் 0 பாகை செல்சியஸ் வெப்பமும் காணப்படும். ஆண்டு சராசரி மழைப் பொழிவு 130 செண்டி மீட்டர் ஆகும். பெப்ரவரி மற்றும் மார்ச் மாதங்களில் அதிக பனிப்பொழிவு காணப்படுகிறது.
2011ஆம் ஆண்டு மக்கட்தொகை கணக்கீட்டின்படி உதம்பூர் நகரத்தின் மக்கட்தொகை 1,82,778 ஆகும். அதில் ஆண்கள் 66% ம் பெண்கள் 34% அடங்குவர். இந்நகரில் இந்திய இராணுவத்தின் வடக்கு தலைமையகம் உள்ளதால் ஆண்களின் எண்ணிக்கை அதிகமாக உள்ளது.
எழுத்தறிவு விகிதம் 88%. இந்நகரில் 74% மக்கள்இந்து சமயத்தையும், இஸ்லாம், 25% மக்கள் இஸ்லாமையும், 1% மக்கள் சீக்கிய சமயத்தையும் கடைப்பிடிக்கப்பிடிக்கின்றனர். சமயங்கள். 

நான்கு வழிகள் கொண்ட தேசிய நெடுஞ்சாலை எண் 1 எ உதம்பூரை இந்தியாவின் பிற பகுதிகளுடன் இணைக்கிறது. பேருந்துகள் உதம்பூரின் முதன்மை போக்குவரத்து வண்டிகளாகும். 

அண்மையில் துவக்கப்பட்ட 53 கி. மீ., நீண்ட இருப்புப் பாதை, உதம்பூர் தொடருந்து நிலையம் ஜம்மு நகரத்துடன் இணைந்து, இந்தியாவின் தலைநகரம் புதுதில்லியுடன் இணைக்கிறது.

16. Pingla Mata Shrine — Pingla Mata Cave is situated in Village Pinger of Ramnagar Tehsil in Udhampur District.



</doc>
<doc id="261848" url="https://ta.wikipedia.org/wiki?curid=261848" title="பொய்க்கலவி">
பொய்க்கலவி

பொய்க்கலவி என்பது விலங்குகளின் பாலுறவுச் செற்பாட்டையொத்த நிகழ்வுகளைக்குறிக்கும். ஆனால் இவற்றின்போது மெய்யான கலவியேதும் ஏற்படாது. பொதுவாக மகரந்தக்காவி யொன்று மலருடன் உடலுறவுகொள்ளமுயலுவதையே இவ்வாறு குறிப்பர். சில மலர்கள் இதற்கென பெண் இணையைப்போன்ற தோற்றத்தைக் கொண்டு தக்கவாறு வேதிக்குறிப்புகளையும் தொடுவணர்வையும் தருமாறு அமைந்துள்ளன. இவ்வகையான போலியொப்புருபெறுதலை பௌயன்னிய போலியொப்புரு என்பர். 

மந்தாரைகள் பொதுவாக பொய்க்கலவியின் துணையுடன் இனப்பெருக்கம் செய்கின்றன. இவை புல்லியிதழ்களிழோ, அல்லியிதழ்களிலோ அமைந்திருக்கும் சுரப்பிகளிலிலிருந்து பூச்சிகளின் பாலுணர்வு மணமிகளைப்போன்ற சுரப்பிகளை வெளியிடுகின்றன. தேனீ, குளவி போன்ற மகரந்தக்காவிகள் இவற்றினால் கவரப்பட்டு மலர்களுடன் உறவாடுகின்றன. அப்போது மகரந்தம் ஒரு மலரிலிருந்து மற்றொரு மலருக்கு எடுத்துச்செல்லப்படுகிறது. இதனால் மகரந்தச்சேர்க்கை ஏற்பட்டு செடி இனப்பெருக்கம் செய்கிறது.

பொதுவாக மகரந்தக்காவிப்பூச்சிகளுக்கு இதனால் பெரிய இழப்பெதுவும் இல்லையெனினும் சில மகரந்தக்காவிகள் அதிகமான விந்தை இதில் வீணாக்குவதால் அவற்றின் இனப்பெருக்கம் பாதிக்கப்படுகிறது. ஆகையால் அவை தங்கள் பெண்ணினத்தை அடையாளங்காணுவதில் கூர்ப்படைகின்றன. அதேவேளை மலர்களும் ஒப்புருவாக வளர்கின்றன.
விந்தும் முட்டையும் உடலுக்கு வெளியே இணைசேரும் விலங்குகள் சிலவற்றில் ஆணும் பெண்ணும் கலவியில் ஈடுபடுவதுபோல இறுகப்பற்றித் தழுவி உறவாடுவதையும் பொய்க்கலவி என்பர். குறிப்பாகத் தவளைகளில் இவ்வாறான தழுவலுறவின்போது ஒரே நேரத்தில் ஆணின் விந்தும் பெண்ணின் முட்டையும் வெளிப்பட்டு சேர்ந்து கருவாகின்றன. இதே போல் சில நட்சத்திர மீன் இனங்களிலும் நடைபெறுவதுண்டு.

சில பறவையினங்களில் ஆணும் பெண்ணுமோ அல்லது ஒருபால் பறவைகளுமோ ஒன்றின்மேலேறி அமர்வதை பொய்க்கலவி என்பர்.


</doc>
<doc id="261852" url="https://ta.wikipedia.org/wiki?curid=261852" title="சூரபத்மன்">
சூரபத்மன்

சூரபதுமன் என்பவன் காசியபர் என்ற முனிவருக்கும் மாயை என்ற பெண்ணிற்கும் பிறந்த முதல் மகனாவான். மாயைக்கு தாரகன் மற்றும் சிங்கமுகன் என வேறு மகன்மார் உண்டு. சூரபத்மன் பதுமகோமளை எனும் பெண்ணை திருமணம் செய்து கொண்டார். சூரபத்மன் - பதுமகோமளை தம்பதியினருக்கு பாநுகோபன் என்ற மகனும் பிறந்தார்.

கந்தபுராணம் படி இவன் சிவனிடம் 1008 அண்டங்களை ஆளும் வரத்தையும், சிவனின் வழி வந்தவர்களை தவிர வேறு யாரும் தன்னை அழிக்கக் கூடாது என வரம் பெற்றான். சூரபதுமன் எனபவன் சூரன்+பதுமன் ஆகிய இருவரின் ஒன்றினைந்த உருவம். அதையே திருமுருகாற்றுப்படையும் கூறுகிறது.
இவன் இவ்வரம் பெற்ற போது சிவன் தட்சிணாமூர்த்தி கோலத்தில் ஆழ்ந்த தவத்தில் இருந்தார். அவரின் தவத்தை களைப்பவர்களுக்கு மரணம் நிச்சயம் என அனைத்து கடவுள்களும் அறிந்திருந்ததால் யாரும் அவரின் தவத்தை கலைக்க முடியாது. அவர் தவத்தில் இருக்கும் வரை அவர் வழியில் குழந்தையும் வராது என்றெண்ணிய சூரபதுமன் இவ்வரத்தை பெற்றான்.

தேவர்களின் வற்புறுத்தலால் மன்மதன் அவர் தவத்தை கலைக்க மன்மதனை தனது நெற்றிக்கண் கொண்டு சிவன் எரித்துவிட்டார். அதன் பிறகு சிவனின் 6 முகத்தில் உள்ள நெற்றிக்கண்களில் இருந்து முருகன் தோன்றி சூரபதுமனை வதம் செய்தார்.

முருகன் சூரபதுமனை அழித்ததை கந்த சஷ்டி விழாவாக தமிழகத்தில் தற்போதும் கொண்டாடுகின்றனர்.


</doc>
<doc id="261854" url="https://ta.wikipedia.org/wiki?curid=261854" title="சிங்காசாரி">
சிங்காசாரி

சிங்காசாரி ("Singhasari", பொ.பி 1222 முதல் 1292 வரை சாவகத்தில் (இன்றைய இந்தோனேசியா) அமைந்திருந்த சைவ – பௌத்த அரசாகும். 1293 இல் மயாபாகித்து பேரரசு எழும்வரை இது நீடித்திருந்தது.

பரராத்தன் உள்ளிட்ட சாவக நூல்களில், சிங்காசாரி பற்றிய குறிப்புகளைக் காணமுடிகின்றது. இன்றைய மலாங் நகர் மற்றும் அதனைச் சூழவுள்ள பகுதிக்கு வழங்கப்பட்டிருந்த "துமாபெல்" எனும் பெயருக்கு மாற்றாக, "சிங்காசாரி" எனும் பெயர் கென் அரோக்கால், புதிய அரசு அமைக்கப்பட்டபோது சூட்டப்பட்ட பழஞ்சாவக – சங்கதக் கலப்புப் பெயர் ஆகும். "தூங்குதல்" அல்லது "சாரம்" எனப்பொருளுறும் சாவகச் சொல்லுடன் சிங்கம் இணைந்ததால், "சிங்கத்தையொத்த நகர்" அல்லது "தூங்கும் சிங்கம்" என்று இவ்வரசின் பெயருக்குப் பொருள் கோடலாம்.

1182 முதல் 1227/1247 வரை ஆண்டவனாகக் கருதப்படும் "கென் அரோக்" மன்னனால், சிங்கசாரி அரசிருக்கை அமைக்கப்பட்டது. அவனது வாழ்க்கை,பரராத்தன் நூலிலும், மத்திய மற்றும் கிழக்கு சாவக நாட்டுப்புறக் கதைகளிலும், மிகுந்த சுவாரசியத்துடன் வருணிக்கப்படுகின்றது. கேடிரியில் பிரமன் அருளால், "கென் எண்டோக்" எனும் பெண்மணிக்கு மகனாகப் பிறந்த கென் அரோக், ஏதிலியாகவே வளர்ந்தான். துமாபெல்லை ஆண்ட "துங்குல் அமேதுங்கன்" என்பவனுக்கு பணியாளாக வேலைபுரிந்த கென் அரோக், பின் துங்குல்லைக் கொன்று துமாபெல்லில் ஆட்சியமைத்தான். சிங்காசாரியையும், பின் மயாபாகித்தையும் ஆண்ட இராயச வமிசத்தின் முதல் மன்னன், கென் அரோக் என்றே கருதப்படுகிறான்.

துங்குல்லின் கொலைக்குப் பழியாக, கென் அரோக், துங்குல்லின் மகன் "அனுசபதி"யால் படுகொலை செய்யப்பட்டான். எனினும், அனுசபதியும் மீண்டுமொரு பழிவாங்கலாக,கென் அரோக்கின் மகன் "பஞ்சி தோக்செயனால்" கொன்றொழிக்கப்பட்டான். பஞ்சி தோக்செயனால் 1248இல். சிலமாதங்கள் மட்டுமே அரசுபுரிய முடிந்தது. அவனது மைத்துனர்களான ரங்காவுனியும் மகிச சம்பகனும் கிளர்ச்சி செய்து அவன் ஆட்சியைக் கவிழ்த்ததுடன், மு்றையே "விஷ்ணுவர்த்தனன்", "நரசிங்கமூர்த்தி" என்ற பெயர்களில் அரசைக் கைப்பற்றி ஆண்டனர்.

1275 இல், சிங்காசாரியின் ஐந்தாவது மன்னனானப் பதவியேற்ற கர்த்தநகரன், பெருங்கனவு கொண்டிருந்ததுடன், தொடர்ச்சியான இலங்கை நோக்கிய கடற்பயணங்களாலும், சோழப் படையெடுப்புகளாலும் வளங்குன்றியிருந்த சிறீவிசய நாட்டுக்கெதிராககக் கப்பற்படை அனுப்பி அதைக் கைப்பற்றினான். "பாமெலாயு முற்றுகை" எனப் புகழ்பெற்ற பயணத்தை மேற்கொண்டு, சீனப் பட்டுப்பாதையின் முக்கிய கடல்வழி மையங்களில் ஒன்றாக இருந்த சிறீவிசயத்தைக் கைப்பற்றியதுடன், அதன் மிஞ்சிய எச்ச சொச்சங்களையும், சாவகம் மற்றும் பாலியிலிருந்து அறவே இல்லாதொழித்தான். பாலியையும் சிறீவிசயத்தையும் கர்த்தநகரன் தன் ஆளுகையின் கீழ் கொணர்ந்த பின், சிங்காசாரி அரசு, மெல்ல மெல்ல, பின்னாளைய மயாபாகித்தாக வளர்வதற்கான முழுநிலப்பரப்பையும், தன் ஆளுகையின் கீழ் கொண்டுவரலாயிற்று. சம்பா (இன்றைய வியட்நாம்) அரசனுடனும் பின்னாளில் கர்த்தநகரன் கூட்டணி அமைத்துக்கொண்டான்.

1280இல், மொங்கோலியப் பேரரசனின் மன்னன் குப்லாய் கான், சிங்காசாரியிடம் திறைகேட்டு தூதனுப்பினான். இந்தோனேசியத் தீவுக்கூட்டத்திலேயே அப்போது பலம்வாய்ந்த அரசாக விளங்கிய சிங்காசாரி மன்னன் கர்த்தநாகரன், அதை அலட்சியம் செய்ததுடன், 1281 இலும் இறுதியாக 1289 இலும் கூட, குப்லாய் கானின் தூது, சிங்காசாரியை வந்தடைந்தபோதும், இந்த இரண்டு தடவையும், முன்பு போலவே நடந்தது. அது மாத்திரமன்றி, குப்லாய் கானின் தூதனான மெங்கியின் முகத்தில் பச்சை குத்தி, காதுகளையும் அறுத்து, இழிவுபடுத்தி அனுப்பினான் கர்த்தநகரன். இதனால், வெகுண்டெழுந்த குப்லாய் கான், 1292 இன் பிற்பகுதியில் பெரும் கடற்படையொன்றை சிங்கசாரி மீது ஏவினான். அதற்கெதிரான தயார்படுத்தல்களில் சிங்காசாரி ஈடுபட்டுக்கொண்டிருந்த போது, பழைய கேடிரி அரசிலிருந்து பெருங்கண்டம் ஒன்று வந்துகொண்டிருந்ததை, சிங்கசாரி அறியவில்லை.

கேடிரியின் கொடிவழியில் வந்த செயகாதவாங்கன் எனும் இளவரசன், ஆரிய வீரராசன் எனும் மதுராத் தீவு திக்கதிபனுடன் இணைந்து, கர்த்தநகரனைக் கொன்று சிங்காசாரியைக் கைப்பற்ற முடிவெடுத்தான்.


</doc>
<doc id="261862" url="https://ta.wikipedia.org/wiki?curid=261862" title="ஷா பானு சீவனாம்ச வழக்கு">
ஷா பானு சீவனாம்ச வழக்கு

ஷா பானு சீவனாம்ச வழக்கு, ஷா பானு என்ற 62 வயது முஸ்லிம் பெண்மணியை, அவருடைய வழக்கறிஞர் கணவன் முகமது அகமது கான் வீட்டை விட்டு துரத்திவிட்டார். 1978 ஆம் ஆண்டில். ஷா பானு குற்றவியல் நடைமுறை சட்டத்தின் 125 வது பிரிவின்படி தன்னுடைய கணவனிடமிருந்து ஜீவனாம்சம் பெற்றுத் தரும்படி இந்தூர் குற்றவியல் நீதிமன்றத்தில் வழக்கு தாக்கல் செய்தார். தன்னுடைய கோரிக்கையில், தன்னுடைய கணவனின் ஆண்டு வருமானம் ரூபாய் 60,000/- என்றும், தனக்கு மாதா மாதம் ரூபாய் 500/- ஜீவனாம்சமாக தரவேண்டும் என்றும் கேட்டிருந்தார்.

வழக்கு நிலுவையில் இருக்கும்போது ஷா பானுவை அவரது கணவன் இசுலாமிய சரியத் சட்டப்படி தலாக் செய்துவிட்டார். தன் மனைவியின் வழக்குக்கு பதிலளித்த முகமது அகமது கான், இஸ்லாமிய சரியத் சட்டப்படி விவாகரத்து அளிக்கப்பட்ட மனைவிக்கு, இதத் சமயத்தில் மட்டும்தான் ஜீவனாம்சம் வழங்கப்படவேண்டும். ஷா பானுவுக்கு இதத் காலமான மூன்று மாதம் சீவனாம்சம் வழங்கப்பட்டுவிட்ட்து. மேலும் திருமணத்தின் போது 3000 ரூபாய் மஹர் பணம் எனும் மணக்கொடையாக பெற்ற தொகையை தான் ஏற்கனவே நீதிமன்றத்தில் ஷா பானுவின் கணக்கில் செலுத்திவிட்டதால், ஷா பானுவுக்கு ஜீவனாம்சம் வழங்கவேண்டியது இல்லை என்று வாதிட்டார். 

வழக்கை விசாரித்த நீதிபதி, முகமது அகமது கானின் வாதத்தை ஏற்றுக்கொள்ளாது, குற்றவியல் நடைமுறைச் சட்டம் இந்தியர் அனைவருக்கும் பொதுவானது. இஸ்லாமியர்களின் ஷரியத் சட்டம், இந்திய குற்றவியல் நடைமுறை சட்டத்தை பாதிக்காது என்று கூறி, 1979 ஆம் ஆண்டில் ஷா பானுவுக்கு மாதா மாதம் 25 ரூபாய் ஜீவனாம்சமாக முகமது அகமது கான் வழங்கவேண்டும் என இந்தூர் குற்றவியல் நீதிமன்றம் தீர்ப்பளித்தது. 

மாத ஜீவனாம்சம் 25 ரூபாய் தனக்கு போதாது என்று கூறி, மத்திய பிரதேச உயர் நீதிமன்றத்தில் மறு ஆய்வு மனு ஒன்றை, ஷா பானு தாக்கல் செய்தார். மறு ஆய்வு மனுவை விசாரித்த உயர் நீதிமன்றம், ஷா பானுவின் ஜீவனாம்சத்தை ரூபாய் 25 லிருந்து ரூபாய் 179.20 ஆக உயர்த்தியது. 

உயர் நீதிமன்ற தீர்ப்பை எதிர்த்த முகமது அகமது கான், இந்திய உச்ச நீதிமன்றத்தில் மேல் முறையீடு செய்தார். மேல் முறையீட்டை விசாரித்த உச்ச நீதிமன்றம், மத்தியப் பிரதேச உயர் நீதிமன்றத்தின் தீர்ப்பு சரியே என்று கூறி முகமது அகமது கானின் அப்பீல் மனுவை 23 ஏப்ரல் 1985 அன்று தள்ளுபடி செய்து தீர்ப்பளித்தது. இத்தீர்ப்பை இந்திய மகளிர் அமைப்புகள் வரவேற்றது. ஆனால் இசுலாமிய மத அமைப்புகள் எதிர்த்தன.

இசுலாமிய சரியத் சட்டத்திற்கு எதிரான உச்ச நீதிமன்ற தீர்ப்பை எதிர்த்து இசுலாமிய அமைப்புகள் இந்தியா முழுவதும் போராட்டங்களும், ஆர்ப்பாட்டங்களும் செய்தது.
ஷா பானுவின் வழக்கில் உச்ச நீதிமன்றம் வழங்கிய தீர்ப்பால் இசுலாமிய சிறுபான்மையினருக்கு ஏற்பட்ட அதிருப்தியை சரி செய்யும் பொருட்டு, ராஜீவ் காந்தி தலைமையிலான இந்திய அரசு, உச்ச நீதிமன்றத்தின் தீர்ப்பு செல்லுபடியாகாத வண்ணம் நாடாளுமன்றத்த்தில் முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 கொண்டு வந்தார்.

இச்சட்டத்தின்படி தலாக் செய்யப்பட்ட பெண்னின் உறவினர்கள் (கணவனைத் தவிர்த்து), யார் அந்த பெண்மணி இறந்த பிறகு அவ:ளுடைய சொத்துக்கு வாரிசுதாரர் ஆகிறார்களோ, அவர்களை அந்த பெண்மணிக்கு ஜீவனாம்சம் வழங்கும்படி நீதிமன்றம் உத்தரவு பிறப்பிக்கலாம். அப்படிப்பட்ட சொந்தக்காரர்கள் யாரும் இல்லை என்றாலோ அல்லது இருந்தும் ஜீவனாம்சம் வழங்கக்கூடிய சூழ்நிலையில் அவர்கள் இல்லை என்றாலோ, அந்த பெண்மணிக்கு வக்ஃப் வாரியம் ஜீவனாம்சம் வழங்க நீதிமன்றம் உத்தரவிடலாம்.
ராஜீவ் காந்தி தலைமையிலான அரசு கொண்டு வந்த முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 சட்டத்தால், கணவனால் திருமண முறிவு அடைந்த இசுலாமிய பெண்கள், மற்ற சமயத்தை சார்ந்த திருமண முறிவு ஆன பெண்கள் போன்று ஜீவனாம்சம் பெற வழியில்லாது போயிற்று. இதனால் இசுலாமிய பெண்களுக்கு சமூக நீதி கிடைக்காது போயிற்று. எனவே அனைவருக்கும் சமூக நீதி கிடைக்கும் வண்ணம் இந்தியாவில் பொது உரிமையியல் சட்டம் இயற்ற வேண்டும் என ஷா பானு சீவனாம்ச வழக்கின் தீர்ப்பின் போது உச்ச நீதிமன்ற நீதியரசர்கள் தங்கள் கருத்தை, இந்திய நடுவண் அரசுக்கு கூறியுள்ளது. இந்தியாவில் அனைத்து சமயத்தினருக்கான பொது சிவில் சட்டம் இயற்றுவதற்கு குடியரசுத் தலைவர் அப்துல் கலாம் ஆதரவு அளித்துள்ளார்.




</doc>
<doc id="261864" url="https://ta.wikipedia.org/wiki?curid=261864" title="அலுமினியம் ஆக்சைடு உற்பத்தி செய்யும் நாடுகளின் பட்டியல்">
அலுமினியம் ஆக்சைடு உற்பத்தி செய்யும் நாடுகளின் பட்டியல்

அலுமினியம் ஆக்சைடு உற்பத்தி செய்யும் நாடுகளின் பட்டியல் ("list of countries by aluminium oxide production") பிரித்தானிய நில அளவைத் துறை 2006 ஆம் ஆண்டின் உற்பத்தி செய்யப்பட்ட அலுமினாவின் தரவுகள் அடிப்படையில் யூன் 2008 இல் தயாரிக்கப்பட்டது.

அலுமினியம் ஆக்சைடு என்பது AlO என்ற மூலக்கூற்று வாய்ப்பாடுடன் உள்ள அலுமினியத்தின் ஓர் ஈரியல்பு ஆக்சைடு ஆகும். சுரங்க, பீங்கான தொழில்துறைகள் மற்றும் பொருளறிவியல் துறையினர் பொதுவாக இதை அலுமினா என்றும் அலாக்சைட்டு என்றும் குறிப்பிடுவார்கள். பாக்சைட்டு தாதுவில் இருந்து பேயர் முறையில் அலுமினா தயாரிக்கப்படுகிறது. அலுமினாவின் மிகமுக்கியமான உப்யோகம் அலுமினியம் தயாரிப்பது ஆகும். இதனுடைய கடினத்தன்மை காரணமாக உராய்வுப் பொருளாகவும், உயர் உருகுநிலை காரணமாக ஒளிவிலகு பொருளாகவும் பயன்படுத்தப்படுகிறது.



</doc>
<doc id="261876" url="https://ta.wikipedia.org/wiki?curid=261876" title="சருகுமான்">
சருகுமான்

சருகுமான் (Mouse Deer) என்பது சிறிய, குளம்புள்ள உயிரினம் ஆகும். இவை தென், தென்கிழக்கு ஆசியாவில் உள்ள காடுகளில் காணப்படுகின்றன. இவற்றின் கிளையினம் ஒன்று மத்திய, மேற்கு ஆப்பிரிக்காவின் மழைக்காடுகளில் காணப்படுகின்றன. இவை தனித்தோ அல்லது இணைகளாகவோ வாழ்கின்றன இவை தாவர பொருள்களான புற்களையும், இலைகளையும் உணவுவாக கொள்கின்றன. இவைற்றில் ஆசிய இனங்கள் 0.7 - 8.0 கிலோகிராமுக்கு (1.5 - 17.6 இறாத்தலுக்கு) இடைப்பட்ட எடையும் உள்ளவை இவை உலகின் மிகச்சிறிய குளம்புள்ள உயிரினமாகும். ஆப்பிரிக்க சருகுமான் 7-16 கிலோகிராம் (15-35 இறாத்தல்) எடையுள்ளவை பிற சருகுமான் இனத்தைவிட இவை பெரியதாகும். 

சருகுமான்கள் மிகச்சிறிய உருவம் கொண்டவை. இவற்றுக்கு கொம்புகள் இல்லை, சிறியவால் உண்டு. நிறம் சைத்தூன் பழுப்பாகவும், உடலின் மேற்புறம் மஞ்சள் தூவியது போலவும், அடிப்பகுதி வெண்மையாகவும் காணப்படும். ஆண் சருகுமானுக்கு கோரைப்பற்கள் உண்டு இவை ஒரு சோடி தந்தம் போல நீண்டு காணப்படும். இவை இலங்கை, தென்னிந்தியா, மத்தியப் பிரதேசம், ஒரிசா, பீகார் மாநில காட்டுப் பகுதிகளில் காணப்படுகின்றன.

சருகுமான்களில் நான்கு இனங்களே இருப்பதாக முன்னர் அறியப்பட்டது. 2004 ஆம் ஆண்டு "T. nigricans", "T. versicolor" என்பன முறையே நாப்பு சருகுமான் "(T. napu)", கஞ்சில் சருகுமான் "(T. kanchil)" ஆகியவற்றிலிருந்தும், வில்லியம்சன் சருகுமான் "(T. williamsoni)" என்பது சாவகச் சருகுமான் "(T. javanicus)" இனத்திலிருந்தும் வேறு பிரிக்கப்பட்டன. 2005 ஆம் ஆண்டு இந்தியப் புள்ளிச் சருகுமான் "(M. indica)", மஞ்சட் கோட்டுச் சருகுமான் "(M. kathygre)" என்பன இலங்கை புள்ளிச் சருகுமான் அல்லது வெண் புள்ளிச் சருகுமான் "(M. meminna)" எனப்படும் இனத்திலிருந்து பிரிக்கப்பட்டன. இதனால் இவை பத்து இனங்களாயின.



</doc>
<doc id="261885" url="https://ta.wikipedia.org/wiki?curid=261885" title="யோன் மெட்சிங்கர்">
யோன் மெட்சிங்கர்

யோன் டொமினிக் அந்தனி மெட்சிங்கர் (Jean Dominique Antony Metzinger) என்னும் முழுப்பெயர் கொண்ட யோன் மெட்சிங்கர் (யூன் 24, 1883 – நவம்பர் 3, 1956) 20ம் நூற்றாண்டின் முக்கியமான பிரெஞ்சு ஓவியரும், கோட்பாட்டாளரும், எழுத்தாளரும், திறனாய்வாளரும், கவிஞரும் ஆவார். இவர், அல்பர்ட் கிளெய்சு (Albert Gleizes) என்பவருடன் சேர்ந்து கியூபிசத்துக்கான கோட்பாடு அடிப்படைகளை உருவாக்கினார். 1900க்கும் 1904க்கும் இடைப்பட்ட இவரது தொடக்ககால ஆக்கங்கள் யோர்ச் சோரா, என்றி எட்மன்ட் குரொசு ஆகியோரின் புது-உணர்வுப்பதிவுவாதப் பாணியின் செல்வாக்குக்கு உட்பட்டிருந்தன. 1904க்கும், 1907க்கும் இடையில் செசானியக் கூறுகளைக் கொண்ட பிரிப்பிய, போவியப் பாணிகளிலான ஆக்கங்களை உருவாக்கினார். இவை முன்கியூபிசத்தின் முதற் சில ஆக்கங்களுக்கு வழிகோலின. 

1908 இலிருந்து வடிவங்களைப் பட்டைமுகங்களாகக் காட்டும் சோதனைகளில் ஈடுபட்டார். இப்பாணியே விரைவில் கியூபிசம் எனப்படும் பாணியானது. கியூபிசத்தில் இவரது தொடக்ககால ஈடுபாடு இவரை ஒரு செல்வாக்குள்ள ஓவியராகவும், முதன்மையான கோட்பாட்டாளராகவும் இனம்காட்டியது. பல்வேறு பார்வைநிலைகளில் இருந்து ஒரு பொருளைப் பார்ப்பதற்காக அப்பொருளைச் சுற்றி நகர்வதான கருத்துரு முதன் முதலாக 1910ல் வெளியிடப்பட்ட மெட்சிங்கரின் Note sur la Peinture என்னும் கட்டுரையில் கையாளப்பட்டது. கியூபிசத்தின் தோற்றத்துக்கு முன்னர் ஓவியர்கள் ஒற்றைப் பார்வை நிலையில் இருந்தே தமது ஆக்கங்களை உருவாக்கினர். மெட்சிங்கரே முதன் முறையாக அவரது Note sur la peinture இல் வெளி காலம் ஆகிய இரு சூழல்களிலும் தொடர்ச்சியானதும், அகவயமானதுமான பொருட்களின் அநுபவங்களைப் பிரதிநிதித்துவம் செய்வதில் ஆர்வத்தை உருவாக்கினார். 


</doc>
<doc id="261888" url="https://ta.wikipedia.org/wiki?curid=261888" title="பல்லேகலை">
பல்லேகலை

பல்லேகலை ("Pallekele", ) எனப்து இலங்கையின் கண்டி நகரின் ஒரு புறநகராகும். கண்டி நகரில் இருந்து 8 கிமீ தூரத்த்கில் அமைந்துள்ளது.

இங்கு முத்தையா முரளிதரன் பன்னாட்டுத் துடுப்பாட்ட அரங்கம், கண்டி திரித்துவக் கல்லூரியின் ரக்பி விளையாட்டரங்கு, இலங்கை பன்னாட்டு பௌத்த கல்விக்கழகம் ஆகியன அமைந்துள்ளன. இங்குள்ள ஆயோஐன கம முத்துமாரியம்மன் கோயில் பிரபலமானது.



</doc>
<doc id="261902" url="https://ta.wikipedia.org/wiki?curid=261902" title="பெகாசசு (பறக்கும் குதிரை)">
பெகாசசு (பறக்கும் குதிரை)

பெகாசசு(Pegasus) என்னும் பறக்கும் குதிரை( பண்டைய கிரேக்கம் : Πήγασος, Pēgasos; லத்தீன் : Pegasus) என்பது ஒரு கற்பனை உயிரினம் ஆகும். கிரேக்கத் தொன்மவியலில் இடம் பெற்றுள்ள இந்தக் குதிரை தூய வெள்ளை நிறத்தில், சிறகு உள்ள தெய்வீக குதிரை ஆகும். 

பாம்புகளை தலையில் கொண்ட மெடூசாதான் இதன் தாய்.பிறக்கும்போதே அதன் அம்மா மெடூசா இறந்துவிட்டாள் இதனால் பறக்கும் குதிரையைக் கட்டுப்படுத்த யாருமே இல்லை எனும் நிலை ஏற்பட்டது. இதனால், முரட்டுத்தனம்மிக்க உயிரினமாகப் பறக்கும் குதிரை விளங்கியது.

கிரேக்கத் தொன்மத்தில் இடம்பெற்ற ஒரு வீரனான பெல்லரோபான் என்பவன் முரட்டுத்தனமிக்க இந்த பறக்கும் குதிரையை அடக்கி, அதை வாகனமாக பயன்படுத்திக்கொண்டான். இந்த இருவரும் சேர்ந்து பல சாகசங்களைச் செய்தனர். பலரைக் கொன்ற ஆபத்தான சிமேரா என்ற கொடிய விலங்கை பெல்லரோபான் பறக்கும் குதிரையில் சவாரி செய்து கொன்றான்.

இந்நிலையில் யாருமே செல்லக் கூடாது எனத் தடைவிதிக்கப்பட்டிருந்த ஒலிம்பஸ் மலைச் சிகரத்தில் பெல்லரோபான் பறக்கும் குதிரையுடன் சவாரி செய்தான். அப்படிப் போக முயன்றதால் பெல்லரோபானை சியுசு கடவுள் தண்டிக்கும்விதமாக பறக்கும் குதிரையிலிருந்து கீழே தள்ளிவிட்டார். இதனால் பெல்லரோபானுக்குக் காலில் ஊனம் அடைந்தான். பிறகு ஒலிம்பசு மலையில் பறக்கும் குதிரைக்கு சியுசு கடவுள் மின்னலைப் பிடித்து அதன் ஆற்றலை கொண்டுவந்து தரும் வேலையைத் தந்தார்.

கிரேக்கப் புராணக் கதைகள் மூலமாகப் பிரபலமானது "பெகாசஸ்". தூய வெள்ளை நிறம் கொண்டு பறவை போல சிறகுகள் உள்ள குதிரை பெகாசஸ்.

இரண்டாம் உலகப் போரில் பிரிட்டன் நாட்டினர் பயன்படுத்திய பாரசூட்டுகளில் பெல்லரோபான், பறக்கும் குதிரை மீது அமர்ந்திருக்கும் படம் சின்னமாகப் பயன்படுத்தப்பட்டது.


</doc>
<doc id="261913" url="https://ta.wikipedia.org/wiki?curid=261913" title="1503">
1503

1503 (MDIII) ஜூலியன் நாட்காட்டியில் ஞாயிற்றுக்கிழமையில் ஆரம்பமான ஒரு சாதாரண ஆண்டாகும்.





</doc>
<doc id="261916" url="https://ta.wikipedia.org/wiki?curid=261916" title="கணிதவியலாளர்களின் பட்டியல்கள்">
கணிதவியலாளர்களின் பட்டியல்கள்

இது கணிதவியலாளர்களின் பட்டியல்கள் ஆகும்.










</doc>
<doc id="261919" url="https://ta.wikipedia.org/wiki?curid=261919" title="யுரேனசு (தொன்மவியல்)">
யுரேனசு (தொன்மவியல்)

யுரேனசு (Uranus) என்பவர் கிரேக்கத் தொன்மவியலில் காணப்படும் வானத்தின் கடவுள் ஆவார். உரோமத் தொன்மவியலில் இவருக்கு ஒப்பானவர் கேலசு ஆவார். இவரின் பெயரில் அடிப்படையிலேயே கதிரவக் குடும்பத்தில் காணப்படும் ஏழாவது கோளான யுரேனசிற்குப் பெயரிடப்பட்டது. இவரது மனைவி பூமி கடவுள் கையா ஆவார். ஈசியோட் எழுதிய தியோகோனியில் கையாவின் மகனாக யுரேனசு குறிப்பிடப்பட்டுள்ளார். 

யுரேனசு மற்றும் கையாவிற்கு நூறு கைகள் கொண்ட எகாடோஞ்சிர்கள், ஒற்றைக் கண் கொண்ட சைக்ளோப்சுகள் மற்றும் பெரிய உருவம் கொண்ட கைகான்ட்சுகள் என்னும் அரக்கர்கள் போன்ற வலிமை மிகுந்த பிள்ளைகள் பிறந்தனர். இதனால் பயந்த யுரேனசு அவர்களை கையாவிற்குத் தெரியாமல் பாதாள உலகமான டார்டரசில் மறைத்து வைத்தார். அவர்கள் பாதாளத்தில் இருந்து கொண்டு கையாவிற்கு துன்பம் தந்தனர். இதனால் உண்மையை அறிந்த கையா யுரேனசு மீது கோபம் கொண்டு கல்லால் ஒரு அரிவாள் செய்தார். அதைக் கொண்டு யுரேனசை வீழ்த்துமாறு தன் டைட்டன் பிள்ளைகளிடம் கொடுத்தார். ஆனால் அவர்கள் பயந்து பின்வாங்கினர். பிறகு குரோனசு மட்டும் தைரியமாக முன்வந்து அந்த அரிவாளை எடுத்தார். யுரேனசு கையாவுடன் உறவாட முயன்றபோது அவரின் பிறப்புறுப்பை வெட்டி குரோனசு கடலில் வீசியெறிந்தார். அதில் இருந்து பொங்கிய நுரையில் இருந்து கடவுள் அப்ரோடிட் பிறந்ததாகக் கூறப்படுகிறது.



</doc>
<doc id="261922" url="https://ta.wikipedia.org/wiki?curid=261922" title="1709">
1709

1709 (MDCCIX) ஒரு செவ்வாய்க்கிழமையில் துவங்கிய ஒரு கிரிகோரியன் சாதாரண ஆண்டு (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது சனிக்கிழமையில் ஆரம்பமானது.




</doc>
<doc id="261925" url="https://ta.wikipedia.org/wiki?curid=261925" title="வாழ்க்கைப் படி">
வாழ்க்கைப் படி

ஜீவனாம்சம் அல்லது வாழ்கைப் படி என்பது தன் வாழ்க்கையை தானே பராமரித்துக் கொள்ள இயலாத நிலையில் உள்ள ஒருவர், தன்னைப் பராமரித்துக் கொள்ளத் தேவையான தொகையை நீதிமன்ற கட்டளையின்படி பெறும் ஒரு ஈட்டுத் தொகையாகும்.

தன்னைத் தானே காப்பாற்றிக் கொள்ள இயலாமலும், தன்னைப் பராமரிக்க வேண்டியவர் கைவிட்ட நிலையில் இருக்கும் ஒரு இந்தியக் குடிமகனுக்கு இந்திய குற்றவியல் சட்டத்தின் (Criminal Procedure Code) பிரிவு 125, 126, 127 மற்றும் 128இன் படி பெறப்படும் தொகையே சீவனாம்சம் ஆகும். ஷா பானு பேகம் சீவனாம்ச வழக்கின் தீர்ப்புக்குப் பின் இசுலாமியப் பெண்கள் மட்டும் இந்திய குற்றவியல் சட்டத்தின்படி சீவனாம்சம் கிடைக்காது. அதற்கு பதிலாக முஸ்லிம் பெண்கள் (மணமுறிவு உரிமைகள் பாதுகாப்பு) சட்டம், 1986 (THE MUSLIM WOMEN (PROTECTION OF RIGHTS ON DIVORCE) ACT, 1986) இன் படியே சீவனாம்சம் வழங்கப்படுகிறது.

இந்திய குற்றவியல் சட்டத்தின் பிரிவு 125, 126, 127 மற்றும் 128இன் கீழ்:

மேற்கூறிய இவர்கள் அனைவரும் தன்னுடைய கணவர், தகப்பன் மற்றும் பிள்ளைகளிடமிருந்து ஜீவனாம்சம் கோர இந்தப் பிரிவு வழிவகை செய்கிறது. இந்தச் சட்டப் பிரிவில் மனைவி என்ற சொல் சட்டப்பூர்வமான மனைவியை மட்டுமே குறிக்கும். மேலும், கணவரால் விவாகரத்து செய்யப்பட்ட பெண் மறுமணம் செய்யாத பட்சத்திலும், எந்தவிதமான நிரந்தர ஜீவனாம்சம் பெறாத பட்சத்திலும், தன்னைத் தானே பராமரித்துக் கொள்ள எந்தவிதமான வருமானமும் இல்லாத பட்சத்திலும் இந்தச் சட்டத்தின் கீழ் ஜீவனாம்சம் கோர இயலும்.

மைனர் குழந்தைகளுக்கு தாயே காப்பாளராக இருந்து சீவனாம்ச வழக்கு தாக்கல் செய்ய இயலும், இது சட்டம் ஏற்றுக் கொள்ளாத குழந்தைக்கும் பொருந்தும். மேலும் சீவனாம்ச வழக்கு நிலுவையில் இருக்கும் போது இடைக்கால ஜீவனாம்சம் கோரவும் இந்தச் சட்டத்தில் இடமுண்டு.




</doc>
<doc id="261927" url="https://ta.wikipedia.org/wiki?curid=261927" title="வண்ணத்தீட்டுக்கோல்">
வண்ணத்தீட்டுக்கோல்

வண்ணக்கட்டி அல்லது வண்ணத்தீட்டுக்கோல் ("crayon") என்பது ஒரு வண்ணக் குச்சி ஆகும். இது மெழுகு, கரி, சுண்ணாம்பு ஆகியவற்றை சேர்த்து செய்யப்பட்டது இது குழந்தைகள் வரைய அல்லது வண்ணம்தீட்ட பயன்படுத்தப்படும் பொருள் ஆகும்.

இவை விலை மலிவாகவும், நச்சுத் தன்மை அற்றதாகவும் (பென்சில் அல்லது பேனா பயன்படுத்தும் போது அதன் கூர்மைபோன்ற ஆபத்து அற்றது) உள்ளவை. வண்ணப்பூச்சுகள் செய்ய குறிப்பான் எழுதுகோல்களை விட எளிதானதாக உள்ளவை, மேலும் பலவேறு நிறங்களில் கிடைக்கக்கூடியது. இந்தப் பண்புகளால் மாணவர் மற்றும் தொழில்முறை கலைஞர்களால் பரவலாக பயன்படுத்தப்பட்டு வருகின்றது. கூடுதலாக சிறிய குழந்தைகள் வரைந்து பழக எளிதான பொருளாக உள்ளது.

அமெரிக்காவைச் சேர்ந்த சகோதரர்களான எட்வின் பின்னி, ஹெரால்டு ஸ்மித் ஆகியோர் சாயப்பொருள் தயாரிக்கும் நிறுவனத்தை நடத்திவந்தனர். இவர்கள் நிறுவனத்தில் இரண்டு நிறங்களில் கிரேயான்கள் தயாரிக்கப்பட்டு வந்தன. சிவப்பு கிரேயான்கள் வண்ணம் பூசவும், கறுப்பு கிரேயான்கள் டயர் என்னும் வட்டகைகளுக்கு வண்ணம் சேர்ப்பதற்கும் பயன்படுத்தப்பட்டுவந்தது. 1900ஆம் ஆண்டில் இவர்கள் பென்சில்கள் தயாரித்து விற்கத் துவங்கினர். ஒரு நாள் அவர்கள் பெனிசில் விற்பனை பொருட்டு ஒரு பள்ளிக்குச் சென்றனர். அங்கு கிரேயான்களைக் கொண்டு சிறுவர்கள் படம் வரைந்து வண்ணம் பூசிக்கொண்டிருந்தார்கள். அது சிறுவர்களுக்கு கடினமாக இருப்பதையும், அந்த வண்ணக் கிரேயான்கள் நச்சுத்தன்மை கொண்டுள்ளதையும் கண்டு குழந்தைகளுக்கு எளிதாகவும், நச்சுத்தன்மை அற்றதாகவும் இருக்கும்வகையில் கிரேயான்களை தயாரிக்கும் முயற்சியில் ஈடுபட்டனர். இதனால் 1903இல் இப்போது உள்ள மாதிரியான கிரேயான்களான அவை விற்பனைக்கு வந்தன.

பின்னியின் மனைவி ஆலிஸ்தான் இந்த வித்தியாசமான கலர் பென்சிலுக்குக் கிரேயான் என்று பெயர் சூட்டியவர். சாக்பீஸ் போன்று இதன் வடிவம் இருப்பதால் இதற்கு அந்தப் பெயர் சூட்டப்பட்டது. கிரேயான் என்பது பிரெஞ்சு சொல். சாக்பீஸுக்கு பிரெஞ்சு மொழியில் கிரை என்று பெயர். ஓலா என்றால் எண்ணெய். இந்த இரண்டு வார்த்தைகளையும் சேர்த்துதான் கிரேயானோ அல்லது கிரேயான் என்ற பெயரை ஆலிஸ் உருவாக்கினார்.


</doc>
<doc id="261930" url="https://ta.wikipedia.org/wiki?curid=261930" title="வெற்றிக்கரங்கள்">
வெற்றிக்கரங்கள்

வெற்றிக்கரங்கள் 1991ஆவது ஆண்டில் ஆர். கிருஷ்ணமூர்த்தி இயக்கத்தில் வெளியான ஒரு இந்தியத் தமிழ்த் திரைப்படமாகும். இப்படத்தில், பிரபு, பிரேம் மேனன், ரூபினி ஆகியோர் முக்கிய கதாபாத்திரங்களில் நடித்திருந்தனர்.


இத்திரைப்படத்திற்கு இளையராஜா இசையமைத்திருந்தார்.


</doc>
<doc id="261933" url="https://ta.wikipedia.org/wiki?curid=261933" title="நாவி">
நாவி

நாவி ("Naavi") என்பது ஒரு தமிழ்ச் சந்திப்பிழை திருத்தி ஆகும். இது சில மரபுப்பிழைகளையும் சரிசெய்யக்கூடியது. இதனை வலைத்தள இடைமுகத்தினூடாகப் பயன்படுத்தமுடியும்.

இச்சந்திப்பிழை திருத்தியானது, நீச்சல்காரன் என்ற புனைபெயரைப் பயன்படுத்தி வரும் இராசாராமனால் 2012இல் வெளியிடப்பட்டது. தனது வலைப்பதிவில் சந்திப்பிழைகள் காணப்படுவதாகச் சுட்டிக்காட்டப்பட்டதையடுத்து, சந்திப்பிழைகளைச் சரிசெய்வதற்கான ஒரு தமிழ் மென்பொருளை உருவாக்கும் முயற்சியில் நாவியை உருவாக்கியதாக நீச்சல்காரன் கூறுகின்றார். இது இணையத்தில் இலவசமாகக் கிடைக்கிறது. இதன் மூலம் 70% துல்லியமாகச் சந்திப்பிழைகளைத் திருத்த முடிவதாக (2012 சூலை 22இன்படி) நீச்சல்காரன் கூறுகின்றார்.

தொல்காப்பியம், நன்னூல் ஆகிய நூல்களில் குறிப்பிடப்பட்டுள்ள நெறிமுறைகளையும் ஞானச்செல்வனின் "பிழையின்றித் தமிழ் பேசுவோம் எழுதுவோம்" என்ற நூலையும் தமிழ் இணையக் கல்விக்கழகப் பாடங்களையும் அடிப்படையாகக் கொண்டு, இம்மென்பொருள் வடிவமைக்கப்பட்டுள்ளது. ஒரு தமிழ்ச் சொற் பட்டியலை மூலமாகக் கொண்டு இம்மென்பொருள் சந்திப்பிழைகளைத் திருத்துகின்றது.

நாவி வலைத்தளத்தில் ஒருங்குறியில் அமைந்த ஒரு தமிழ்க் கிளவியத்தை இட்டு, "ஆய்வு செய்" என்பதை அழுத்தியதும், தெளிவான சந்திப்பிழைகளையும் மரபுப்பிழைகளையும் வேறாகவும் மென்பொருளின் ஐயப்பாட்டுக்குரியவற்றையும் மென்பொருளால் பரிந்துரைக்கப்படுபவற்றையும் வேறாகவும் வெவ்வேறு நிறங்களில் காண்பிக்கும். பிளாகர் வலைப்பதிவுகளிலிருந்து இத்தளத்திற்கு நேரடியாக இணைப்புத் தரமுடியும். வாணி என்ற தமிழ் எழுத்துப்பிழை திருத்தியில், சந்திப்பிழைகளைக் கண்டறிவதற்காக இச்செயலி இணைக்கப்பட்டுள்ளது.



</doc>
<doc id="261942" url="https://ta.wikipedia.org/wiki?curid=261942" title="கோலாலம்பூர் நடுவண் தொடருந்து நிலையம்">
கோலாலம்பூர் நடுவண் தொடருந்து நிலையம்

கோலாலம்பூர் சென்ட்ரல் அல்லது சென்ட்ரல் கோலாலம்பூர் ("Kuala Lumpur Sentral, KL Sentral") என்று அழைக்கப்படும் கோலாலம்பூர் நடுவண் தொடருந்து நிலையம் மலேசியத் தலைநகரம் கோலாலம்பூரின் முதன்மை தொடருந்து நிலையம் ஆகும். பல தடங்கள் ஒன்றிணையும் இந்நிலையம் ஏப்ரல் 16, 2001இல் திறக்கப்பட்டது. முன்னதாக பழைய கோலாலம்பூர் தொடருந்து நிலையம் நகரின் முதன்மை நகரிடை தொடருந்து மையமாக விளங்கியது. மலேசியாவின் மிகப்பெரும் தொடருந்து நிலையமாக கேஎல் சென்ட்ரல் விளங்குகின்றது.

கோலாலம்பூர் நடுவண் நிலையம் இடைமுறைமை போக்குவரத்து அச்சாக வடிவமைக்கப்பட்டுள்ளது. கோலாலம்பூரின் பெரும்பாலான பயணியர் தொடருந்து தடங்கள் இங்கு இணைக்கப்பட்டுள்ளன. மலேசியத் தீபகற்பத்திற்கும் சிங்கப்பூருக்கும் செல்லும் பல நகரிடை சேவைகள் இங்கிருந்து கிளம்புகின்றன. தொடருந்து இணைப்புகள் அனைத்தும் முடிவடைந்த நிலையில் வணிக வளாகங்களும் அலுவகங்களும் அடுக்ககங்களும் திட்டமிட்டபடி முடிவுறவில்லை. இவை 2015இல் முழுமையடையும் என எதிர்பார்க்கப்படுகின்றன. இது கோலாலம்பூரின் நிதி, வணிக மையமாகவும் வடிவமைக்கப்பட்டுள்ளது.



</doc>
<doc id="261948" url="https://ta.wikipedia.org/wiki?curid=261948" title="மலாயத் தொடருந்து நிறுவனம்">
மலாயத் தொடருந்து நிறுவனம்

வரையறுக்கப்பட்ட மலாயத் தொடருந்து நிறுவனம் ("Keretapi Tanah Melayu Berhad","கரேத்தாப்பி தனாஹ் மலாயு பெர்ஹாட்") பரவலாக கேடிஎம் (KTM) (Jawi: كريتاڤي تانه ملايو برحد) அல்லது மலாயா தொடருந்து நிறுவனம் மலேசியத் தீபகற்பத்தில் தொடருந்து சேவைகளை வழங்கும் முதன்மை நிறுவனம் ஆகும். இந்தத் தொடருந்து அமைப்பு பிரித்தானிய குடியேற்றக் காலத்திலேயே வெள்ளீயப் போக்குவரத்திற்காக கட்டமைக்கப்பட்டது. முன்னதாக இது "மலாய் இராச்சியங்களின் கூட்டமைப்பு தொடருந்து" (FMSR) எனவும் "மலாயா தொடருந்து நிர்வாகம்" (MRA) எனவும் அழைக்கப்பட்டது. 1962 முதல் தற்போதைய பெயரான கெரெடாபி தனா மெலாயு என்று (சுருக்கமாக கேடிஎம்) அழைக்கப்படுகின்றது. 1992இல் இந்த அமைப்பு முழுமையும் மலேசிய அரசுடைமையான தனிநிறுவனமாக வரையறுக்கப்பட்டது.



</doc>
<doc id="261953" url="https://ta.wikipedia.org/wiki?curid=261953" title="திபெத்திய சிறுமான்">
திபெத்திய சிறுமான்

திபெத்திய சிறுமான் (Tibetan Gazelle) என்பது ஒரு மான் இனமாகும் இவை குறிப்பாக திபெத்திய பீடபூமியிலும், வடகிழக்கு லடாக், சிக்கிம் ஆகிய பகுதிகளில் வாழ்கின்றன.

இந்த மான்கள் சிறிய வகை மான்கள் ஆகும். ஆண் மற்றும் பெண் மான்கள் தோராயமாக 13 16 கிலோ (29 -35 இராத்தல் ) எடை கொண்டவை. தோள்பட்டைவரை 54 முதல் 65 சென்டிமீட்டர் (21 26 அங்குளம்) உயரம் உடையவை. தலை முதல் உடல்வரை 91 முதல் 105 செ.மீ (36 -41 அங்குளம்) நீளம் கொண்டவை. ஆண் மான்கள் பின் நோக்கி கூராக வளைந்த கொம்புகள் கொண்டவை. வால் குறுகியும் முனையில் கருமையாகவும் இருக்கும். பெண்மானுக்கு கொம்புகள் கிடையாது.


</doc>
<doc id="261959" url="https://ta.wikipedia.org/wiki?curid=261959" title="இமயமலை வரையாடு">
இமயமலை வரையாடு

இமயமலை வரையாடு ("Himalayan tahr") என்பது ஒரு பெரிய, மலை வெள்ளாடு ஆகும். இவை இமயமலையில் உள்ள தெற்கு திபெத் , வட இந்தியா, நேபாளம் ஆகிய பகுதிகளில் காணப்படுகிறன. வேட்டையாடப்படுவதன் காரணமாக இவற்றின் எண்ணிக்கை வெகுவாக குறைந்துவருகிறது. இதனால் அச்சுறு நிலையை அண்மித்த இனம் என்று பன்னாட்டு இயற்கைப் பாதுகாப்புச் சங்கம் அறிவித்துள்ளது.
இமயமலை வரையாடுகள் நியூசிலாந்து, தென்னாப்பிரிக்கா போன்ற நாடுகளுக்கு கொண்டுசெல்லப்பட்டுள்ளன.

இவற்றுக்கு கழுத்திலிருந்தும், தோள்பட்டையில் இருந்தும் நீண்ட முடி முட்டிவரை தொங்கும், பறட்டைன பிடரிமயிரும், உறுதியான உடலும், வலுவான கால்களும் கொண்டவை. குறுகிய விறைப்பான காதுகள், பின்நோக்கி வளைந்த கொம்புகள் கொண்டவை. உடல் நிறம் சிவப்பு கலந்த பழுப்பு நிறம் கொண்டது.


</doc>
<doc id="261966" url="https://ta.wikipedia.org/wiki?curid=261966" title="கத்திவால் அழகி">
கத்திவால் அழகி

கத்திவால் அழகி ("Graphium nomius") என்பது அழகிகள் குடும்பத்தைச்சேர்ந்த பட்டாம்பூச்சி ஆகும். இது தெற்காசியாவிலும் தென்கிழக்காசியாவிலும் காணப்படுகிறது. இவை கூட்டமாக சேற்றில் நீர் உறிஞ்சுவதும் காட்டில் மரத்தைச்சுற்றி வருவதும் கண்ணைக்கவரும் காட்சியாகும்.

தென்னிந்தியா, கிழக்கிந்தியா, சிக்கிம், அசாம், இலங்கை, நேப்பாளம், வங்க தேசம், மியான்மர், தாய்லாந்து, வியட்னாம், இலாவோசு, கம்பூச்சியா ஆகிய பகுதிகளில் இவை காணப்படுகின்றன.

இப்பட்டாம்பூச்சியின் மேற்புறமிருக்கும் கறுப்புப் பட்டைகளின் அகலமே தனது நெருங்கிய இனமான ஐம்பட்டை கத்திவால் அழகியிடமிருந்து வேறுபடுத்திக் காட்டுகிறது. பின்னிறக்கையில் கீழ்ப்புறம் தெரியும் கறுப்புக்குறிகள் மேற்பகுதியிலுள்ளவை ஊடுருவுவதால் மட்டுமின்றி கறுப்புச்செதில்கள் இருப்பதாலும்கூட.

இப்பூச்சின் அகலம் 94–100 மிமீ இருக்கும்.

ஆண்பூச்சியிலும் பெண்பூச்சியிலும் மேற்பகுதி நீலங்கலந்த வெள்ளை நிறைத்தில் இருக்கும். முன்னிறக்கையில் ஐந்து பட்டைகள் இருக்கும். பின்னிறக்கை மண்ணிறமாக இருக்கும். கீழ்ப்புறம் வெள்ளையாக இருக்கும். அதன்மேல் பழுப்புநிறக்கோடுகள் இருக்கும். உணர்வுக்கொம்புகள் கறுப்பாகவும் வயிற்றுப்பகுதி பாலாடை நிறத்திலும் இருக்கும். வயிற்றின் கீழ்ப்புறம் நீண்ட அகலமானதொரு கோடும், பக்கப்புறங்களில் கறுப்புக்கோடுகளும் இருக்கும்.

இறக்கை அகலம் 68–95 மிமீ இருக்கும்.

குறிப்பிட்ட இடங்களில் போதிய எண்ணிக்கையில் தென்படக்கூடியது. அழிவாய்ப்பு எதுவும் அறியப்படவில்லை.

பொதுவாக இலையுதிர் காடுகளில் புதர்களிலும் தாழ்வான மரங்களிலும் காணப்படுகின்றன. கடல்மட்டத்திலிருந்து 3000 அடி உயரம்வரை நல்ல எண்ணிக்கையிலும் அதற்குமேல் அவ்வப்போதும் காணலாம். இவை குன்றுகள், காடுகள் ஆகியவற்றுக்கருகேயுள்ள ஊர்களிலும் தென்படுகின்றன.

மனிதர்களிடமிருந்து எச்சரிக்கையுடன் விலகியிருக்கும். சிறு அச்சுறுத்தலின்போதும் தப்பித்து விரைந்து பறக்கும். மலர்நிரம்பிய மரங்களைச் சுற்றி கூட்டம் கூட்டமாகத் திரியும். குமில் மழங்களை விரும்பும். வெயில் காலங்களில் மொத்தமாக ஈரிப்பான இடங்களில் குவியும். தரைக்கருகே வெயில்காயும். அந்நேரம் இறக்கைகளை சிறிதோ முழுவதுமோ பரிப்பி நிற்கும். இங்கைக்கு வலசை போகும்.

வளர்ந்த வண்ணத்துப்பூச்சிகளை பிப்பிரவரி முதல் சூன் வரை காணலாம். மார்ச்சு ஏப்பிரல் மாதங்களில் அதிக எண்ணிக்கையில் காணப்படும். இந்தியாவின் மேற்குப்பகுதிகளில் சூலையிலிருந்து சில மாதங்கள் இவை பதிவாகியுள்ளன. குறிப்பாக நீலமலையில் அக்டோபர்வரை தென்படுகின்றன.

இப்பட்டாம்பூச்சியின் முட்டைகள் உருண்டையாக, மஞ்சள்நிறத்தில் சிறிது பளபளவென இருக்கும். அவை ஒற்றையாக இலையின் மேற்புறத்திலோ குருத்திலைகளின் அடிப்பகுதிகளிலும் மொட்டுக்களின் அடிப்பகுதியிலும் இடப்படும். 

கருப்பு நிறத்தில் அடிப்புறம் பச்சையாக இருக்கும். குறுக்காக கோடுகள் வெள்ளை நிறத்தில் இருக்கும். தலைப்புறமும் பின்புறமும் மஞ்சளாக இருக்கும். தொண்டைக்கட்டிலும் புட்டப்பகுதியிலும் முள்போன்று இருக்கும். நெஞ்சுப்பகுதி பளபளப்பான பச்சைநிறத்தில் இருக்கும். மாலையிலும் இரவிலும் தின்னும் மந்தமான கம்பளிப்புழுவாகும்.

இப்பேரினத்துக்கு உரித்தான கொம்புபோன்ற அமைப்பு கூட்டுப்புழுவுக்கு இருக்கும். தலைப்பகுதியில் சிறு நூட்டங்கள் இருக்கும். மண்பழுப்பு நிறத்தில் இருக்கும். கம்பளிப்புழுவின் உணவுச்செடியிலல்லாது இடுக்குகளிலும் பாறைகளுக்கடியிலும் வாலினால் ஒட்டிக்கொண்டிருக்கும்.

கம்பளிப்புழுக்கள் இரும்புலி ("Polyalthia cerasoides"), நெட்டிலிங்கம் ("Polyalthia longifolia"), கொத்துகளா ("Miliusa velutina") முதலிய செடிகளின் இலைகளை உண்ணும். இவைதவிர சில இலையுதிர் மரங்களும் உணவாகும். ஒரு தலைமுறையின் கூட்டுப்புழுக்கள் சரியான நேரத்தில் வெளிவந்து இணைதேடி இலையுதிர் மரங்கள் துளிர்விடும் காலத்தில் முட்டையிடுகின்றன.
இப்பட்டாம்பூச்சிகள் இலங்கை கிழக்கு மாகாணத்தின் பட்டாம்பூச்சி என சூற்றடல், புத்தாக்க சக்தி அமைச்சினால் அறிவிக்கப்பட்டுள்ளது.




</doc>
<doc id="261968" url="https://ta.wikipedia.org/wiki?curid=261968" title="இலித்தியம் இமைடு">
இலித்தியம் இமைடு

இலித்தியம் இமைடு (Lithium imide) என்பது (LiNH) என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இலித்தியம் அமைடு மற்றும் இலித்தியம் ஐதரைடு ஆகிய சேர்மங்கள் இணைவதால் வெண்மை நிறமுடைய இச்சேர்மம் உருவாகிறது

இச்சேர்மம் ஒளியினால் பாதிக்கப்பட்டு விகிதச்சமமாதலின்றி பிரிந்து சிவப்பு நிறமான இலித்தியம் நைட்ரைடு தோன்றுகிறது. 

எளிய முகமைய்ய கனசதுர படிக அமைப்புடன் Fm3m இடக்குழுவுடன் இலித்தியம் இமைடு காணப்படுகிறது. N-H பிணைப்புகளின் பிணைப்பு 0.82(6) Å நீளத்துடனும் H–N–H பிணைப்புகளின் பிணைப்புக் கோணம்109.5° ஆகவும் பெற்று இலித்தியம் அமைடின் படிக அமைப்பையே இதுவும் கொண்டுள்ளது.

இலித்தியம் இமைடு ஒரு வலிமையான காரத்தன்மையுடன் கரிம மற்றும் கரிம உலோக வேதியியல் பிரிவுகளில் பலவாறு பயன்படுத்தப்படுகிறது. ஐதரசனை சேமிக்கக்கூடிய ஒரு பொருளாகவும் இது ஆராயப்பட்டு வருகிறது. 


</doc>
<doc id="261978" url="https://ta.wikipedia.org/wiki?curid=261978" title="கொப்பரை">
கொப்பரை

தேங்காய் அளவுக்கு மீறி முற்றி இருந்தால் உள்ளிருக்கும் தேங்காய் நீர் முற்றிலுமாய் வற்றி விடும், அப்படி மிக முற்றிய தேங்காயை கொப்பரைத் தேங்காய் என்பர்.

தேங்காய் எண்ணெய் எடுப்பதற்குக் கொப்பரை பயன்படுகிறது. நீர் முற்றாக வற்றாத தேங்காய்களை வெயிலில் நன்கு உலர்த்தி அதைக் கொப்பரை ஆக்குவர். கொப்பரையிலிருந்து எண்ணெய் எடுத்த பிறகு உள்ள தேங்காய்க் கழிவு புண்ணாக்கு ஆகும். புண்ணாக்கு கால்நடைகளுக்கு உணவாகப் பயன்படுகிறது.


</doc>
<doc id="261979" url="https://ta.wikipedia.org/wiki?curid=261979" title="பிரிப்பியம்">
பிரிப்பியம்

பிரிப்பியம் (Divisionism) என்பது, புது உணர்வுப்பதிவுவாத ஓவியங்களில் காணப்படும் சிறப்பியல்பான பாணி ஆகும். இதில், நிறங்கள் கூறுகளாகப் பிரிக்கப்பட்டு புள்ளிகளாகவோ, பகுதிகளாகவோ வரையப்பட்டு ஒளியியல் அடிப்படையில் பொருட்களின் உண்மை நிறத்தைக் கொடுக்கும்படி செய்யப்படுகின்றது. 

பல்வேறு நிறத் துகள்களைக் கலந்து தேவையான நிறத்தைப் பெறுவதற்கு மாறாக, பார்ப்பவர்களே ஒளியியல் அடிப்படையில் நிறங்களை உணர்ந்துகொள்ளும் தேவையை உருவாக்குவதன்மூலம், அறிவியல் அடிப்படையில் மிகக்கூடிய அளவு சாத்தியமான ஒளிர்வைப் பெற முடியும் என பிரிப்பிய ஓவியர்கள் நம்பினர். யோர்ச் சேரா என்பவர், மைக்கேல் இயுசீன் செவ்ரேல், ஒக்டென் ரூட், சார்ள்சு பிளாங்க் போன்றவர்களில் அறிவியல் கோட்பாடுகளில் இருந்து தான் விளங்கிக்கொண்டவற்றை அடிப்படையாகக்கொண்டு 1884ல் இந்தப் பாணியை உருவாக்கினார். இப்பாணி புள்ளிகள் அல்லது சிறிய கீறுகள் மூலம் உருவாக்கப்படும் Pointillism என்னும் பாணியுடன் சேர்ந்து வளர்ச்சியுற்றது. Pointillism என்னும் பாணியில், நிறங்களைப் பிரிப்பது குறித்துக் கவனம் செலுத்தப்படுவதில்லை.

பார்வை தொடர்பான அறிவியல் கோட்பாடுகள் குறித்து அறிந்த ஓவியர்கள், அக்காலத்தில் மிகவும் வளர்ச்சியுற்றிருந்த உணர்வுப்பதிவுவாதப் பாணியிலிருந்து விலகிச்செல்லத் தொடங்கியபோது 19ம் நூற்றாண்டில் பிரிப்பியப் பாணி உருவானது. பிரிப்பிய ஓவியர்களின் உருவாக்கங்களுக்கு வழிகாட்டிகளாக அமைந்த, நிற வேறுபாடுகள் குறித்த அறிவியல் கோட்பாடுகளும் விதிகளும், அவர்களது உருவாக்கங்களை உணர்வுப்பதிவுவாதப் பாணியிலிருந்து வேறுபடுகின்ற புது உணர்வுப்பதிவுவாதப் பாணியில் வைத்தன. பிரிப்பியப் பாணியில் தாக்கத்தை ஏற்படுத்திய, ஒளி, நிறம் என்பவை தொடர்பான கோட்பாடுகளை உருவாக்கிய அறிவியலாளர்கள், ஓவியர்களுள், சார்ள்சு என்றி, சார்ள்சு பிளாங்க், டேவிட் பியரே கியோட்டினோ அம்பேர்ட் டி சுப்பர்வில், டேவிட் சட்டர், மைக்கேல் இயுசீன் செவ்ரேல், ஒக்டென் ரூட், ஏர்மன் வொன் எம்மோல்ட் என்பவர்கள் அடங்குவர்.


</doc>
<doc id="261984" url="https://ta.wikipedia.org/wiki?curid=261984" title="இபெக்ஸ் காட்டாடு">
இபெக்ஸ் காட்டாடு

இபெக்ஸ் காட்டாடு ("Ibex") என்பது காட்டு ஆடு ஆகும். இது ஒரு பேரினம் ஆகும். இந்த ஆடு ஒன்பது ஆட்டு இனங்களின் மூதாதை ஆகும். இந்தியாவில் இவை இமயமலையில் காணப்படுகின்றன.

இந்த காட்டு ஆடுகள் மலை வாழ் விலங்குகாக உள்ளன. இவற்றால் வெற்றுப் பாறைகள் மீது ஏறி உணவு தேடி உண்டு வாழ முடியும், இவை மிகவும் சுறுசுறுப்பானவை. கட்டுடல் கொண்டவை. ஆண் ஆட்டிற்கு நீணட தாடியும், நீண்ட தட்டையான வளைந்த கொம்புகளும் இருக்கும். பெண் ஆடுகளின் கொம்புகள் சிறியன. இவற்றின் நிறம் பருவ காலத்துக்கு ஏற்ப மாறுபடும். குளிர் காலத்தில் சாம்பல் கலந்த மஞ்சள் நிறமும், வெயில் காலத்தில் ஆண் ஆடுகள் வெண்திட்டுகள் கொண்ட அடர் பழுப்பு நிறமும், பெண் ஆடுகள் மஞ்சள் கலந்த பழுப்பு நிறமுமாக காணப்படும். இது ஒன்பது ஆட்டு இனங்களுக்கு மூதாதையாக கருதப்படுகிறது அவை.


</doc>
<doc id="261986" url="https://ta.wikipedia.org/wiki?curid=261986" title="அலுமினியம் சிலிக்கேட்டு">
அலுமினியம் சிலிக்கேட்டு

அலுமினியம் சிலிக்கேட்டு அல்லது அலுமினம் சிலிக்கேட்டு "(Aluminium silicate or aluminum silicate)" என்பது அலுமினியம் ஆக்சைடு, AlO மற்றும் சிலிக்கன் ஈராக்சைடுSiO ஆகிய சேர்மங்களில் இருந்து தருவிக்கப்படும் வேதிச் சேர்மங்களாகும். இவை இயற்கையாகவே தோன்றுவனவாகவும் அல்லது செயற்கை முறையில் தயாரிக்கக்கூடிய நீரிலிகள் அல்லது நீரேற்றுகளாகவும் இருக்கலாம். அலுமினியம் சிலிக்கேட்டுகளின் பொது வாய்ப்பாடு பெரும்பாலும் xAlO.ySiO.zHO என்று குறிப்பிடப்படுகிறது. மேலும் அலுமினியம் சிலிக்கேட்டு என்ற பகுப்பு கீழ்கண்ட சேர்மங்களையும் உள்ளடக்கியது ஆகும்.







அலுமினியம் ஆக்சைடு மற்றும் சிலிக்கன் ஈராக்சைடு ஆகிய சேர்மங்களால் ஆக்கப்பட்ட ஒருவகையான இழைநார் சேர்மம் அலுமினியம் சிலிக்கேட்டு ஆகும். எனவே இவை அலுமினியம் சிலிக்கேட்டு இழைநார்கள் என்ற பெயராலும் அழைக்கப்படுகின்றன. வேதிச்சேர்மங்கள் என்பதைத் தாண்டி இவைகள் பளபளப்பான கண்ணாடிக் கரைசல்களாக உள்ளன. இவற்றின் பகுதிப்பொருட்கள் அலுமினா, AlO மற்றும் சிலிக்கா, SiO ஆகியனவற்றின் எடைகளின் அடிப்படையில் விவரிக்கப்படுகின்றன. அலுமினாவின் எடை சதவீதத்தை அதிகரிப்பதால் ஒரு பொருளின் வெப்பத் தடையை அதிகரிக்கமுடியும். கம்பளிகள், போர்வைகள், உரோம அட்டைகள், காகிதங்கள் அல்லது அட்டைகள் முதலியனவற்றிலும் இந்த இழைநார் பொருட்கள் இடம்பெறுகின்றன.




</doc>
<doc id="261992" url="https://ta.wikipedia.org/wiki?curid=261992" title="மார்க்கோர் காட்டு ஆடு">
மார்க்கோர் காட்டு ஆடு

மார்க்கோர் காட்டு ஆடு ( ஆங்கிலம்;"markhor" பஷ்தூ மொழி : مرغومی marǧūmi; பாரசீக மொழி / உருது : مارخور) என்பது ஒரு பெரிய காட்டு ஆட்டு இனம் ஆகும். இவை வட-கிழக்கு ஆப்கானிஸ்தான், வடக்கு பாக்கித்தான், காஷ்மீர், தெற்கு தஜிகிஸ்தான், தெற்கு உஸ்பெகிஸ்தான் போன்ற இடங்களில் காணப்படுகிறன.
இந்த ஆட்டு இனத்தை பன்னாட்டு இயற்கைப் பாதுகாப்புச் சங்கம் அருகிய இனம் என பட்டியலிட்டுள்ளது. 2015 வரை அச்சுறு நிலையை அண்மித்த இனம் என மோசமான நிலையில் இருந்தது. கடந்த பத்தாண்டுகளில் இவற்றின் எண்ணிக்கை சுமார் 20% அதிகரித்துள்ளது என்பது மகிழ்சியான செய்தியாகும். இந்த மார்கோர் காட்டு ஆடுகளே பாக்கித்தானின் தேசிய விலங்கு ஆகும்.
இவை பருத்த உடலும், அடர்ந்த மென் மயிரும் கொண்டவை. கிடா ஆட்டுக்கு அதன் சாம்பல் நிற பிடரிமயிர் முட்டிவரை தொங்கும். பெட்டை ஆட்டுக்கு இந்த பிடரி மயிர் சற்று குறைந்த நீளத்துடன் முகவாய்க்கட்டைவரை தொங்கும். கிடாவுக்கு நீண்ட தட்டையான முறுக்கிய கொம்புகள் காணப்படும். பெட்டை ஆட்டின் கொம்புகள் சிறியவை. இவற்றின் முடி குளிர் காலத்தில் அழுக்குச் சாம்பல் நிறத்திலும், வெயில் காலத்தில் நீளம் குறைந்து செம்பழுப்பு நிறத்திலும் காணப்படும்.


</doc>
<doc id="261993" url="https://ta.wikipedia.org/wiki?curid=261993" title="புளூ இசுட்ரீக் மெக்காய்">
புளூ இசுட்ரீக் மெக்காய்

புளூ இசுட்ரீக் மெக்காய் ("Blue Streak McCoy") என்பது 1920-ம் ஆண்டில் அரி கேரி நடிப்பில் வெளியாகித் தொலைந்துபோன அமெரிக்க மேற்கத்தியத் திரைப்படமாகும்.




</doc>
<doc id="261996" url="https://ta.wikipedia.org/wiki?curid=261996" title="ஹிஸ்பிட் முயல்">
ஹிஸ்பிட் முயல்

பண்புகள்
இந்த முயலுக்கு தடித்த குட்டையான முள் போன்ற மயிர் இருக்கும். இதற்கு காதுகள் மிகவும் குறுகி சிறியதாக இருக்கும். இது அடர் பழுப்பு நிற முடிகள் கொண்டும், வெள்ளை நிற வயிறும் உடையாது. சராசரியாக, இந்த முயல் தலை முதல் வால்வரை 476 மிமீ (18.7 அங்குலம்) நீளம் கொண்டது.
ஒரு காலத்தில் உத்திரப்பிரதேசத்தில் உள்ள டெராய், அசாம், தெற்கு நேபாளம், மேற்கு வங்கம், திரிபுரா போன்ற பகுதிகளில் காணப்பட்ட இந்த முயல்கள் தற்போது மேற்குவங்கம், அசாம் நேபாளம் ஆகிய காடுகளில் ஒடுங்கிவிட்டது.


</doc>
<doc id="261998" url="https://ta.wikipedia.org/wiki?curid=261998" title="2015 இல்லாபெல் புவிநடுக்கம்">
2015 இல்லாபெல் புவிநடுக்கம்

2015 இல்லாபெல் புவிநடுக்கம் செப்டெம்பர் 16ந் திகதி சிலி நாட்டின் இல்லாபெல் கரையோரத்தில் இருந்து 46கி.மீ தூரத்தில், சிலி நியம நேரப்படி 19:54:33 க்கு உந்தத்திறன் ஒப்பளவு 8.3.அளவில் நிகழ்ந்தது. நசுகா தட்டு மற்றும் தென் அமெரிக்கத் தட்டுகளில் ஏற்பட்ட அழுத்தங்களே இப்புவி நடுக்கத்திற்குக் காரணமாகும் இதுவரை நான்கு புவிநடுக்கத்திற்குப் பிந்திய அதிர்வுகள் ஏற்பட்டுள்ளன.

சிலி அரசு 5 பேர் உயிரிழந்ததாக அறிவித்தது மேலும் 20 பேர் காயமடைந்தனர். சுனாமி எச்சரிக்கை எக்குவடோர், பெரு, நியூசிலாந்து, பிஜி, சொலமன் தீவுகள், கவாய் மற்றும் கலிபோர்னியா ஆகிய நாடுகளுக்கு விடுக்கப்பட்டது. 


</doc>
<doc id="262000" url="https://ta.wikipedia.org/wiki?curid=262000" title="ஜெர்டன் கல்குருவி">
ஜெர்டன் கல்குருவி

ஜெர்டன் கோர்சர் (Jerdon's courser) என்பது உலகில் காணப்படும் அரிய பறவைகளில் ஒன்று ஆகும். 1900 ஆண்டு முதல் எவர்கண்ணுக்கும் தென்படாததால் இப்பறவை முற்றிலும் அழிந்துவிட்டதாக கருதப்பட்டுவந்தது. ஆயினும் 1986 ஆம் ஆண்டு ஆந்திராவில் உயிருடன் இருப்பது கண்டுபிடிக்கப்பட்டது. தற்போது ஆந்திராவில் எஞ்சி இருக்கும் இந்தப் பறவைக்கு தெலுங்கில் "கலிவிக்கோடி" என்ற பெயர் இருந்தாலும், பறவையியளாளர் தாமஸ் சி. ஜெர்டன் நினைவாக இப்பறவைக்கு வைக்கப்பட்ட ஜெர்டன் கோசர் என்ற பெயரே பறவையியளாளர் மத்தியில் நிலவுகிறது. இந்தியாவில் ஆந்திரப்பிரதேசத்தில் கிழக்குத் தொடர்ச்சி மலையில் சில இடங்களில் மட்டுமே இருப்பது அறியப்படுகிறது.
இப்பறவை இளஞ்சிவப்பான பழுப்புவண்ண இறகுகளும், அகன்ற வெள்ளி மாலை சூட்டியது போன்ற கழுத்தும் கொண்டிருக்கும். இதன் முகவாய் கட்டையும், தொண்டையும் வெண்மையாகக் காணப்படும். வயிற்றுப்பகுதி சாம்பல் வெண்மையிலும், வால் இறகுகள் கருமைபடிந்த வெண்ணிறத்தில் இருக்கும்.


</doc>
<doc id="262030" url="https://ta.wikipedia.org/wiki?curid=262030" title="கோலாலம்பூர் தொடருந்து நிலையம்">
கோலாலம்பூர் தொடருந்து நிலையம்

கோலாலம்பூர் தொடருந்து நிலையம் ("Kuala Lumpur Railway Station," ; ஜாவி: ستيسين كريتاڤي كوالا لومڤور; ) மலேசியத் தலைநகர் கோலாலம்பூரில் அமைந்துள்ளதோர் தொடருந்து நிலையம். பழைய நிலையத்திற்கு மாற்றாக 1910இல் கட்டமைக்கப்பட்ட இது கோலாலம்பூரின் முதன்மை தொடருந்து சந்திப்பாக இருந்தது. மலாயத் தொடருந்து மற்றும் மலாய் இராச்சியங்களின் கூட்டமைப்பு தொடருந்து அமைப்பின் போக்குவரத்து அச்சு மையமாக 2001ஆம் ஆண்டு வரை விளங்கியது. 2001ஆம் ஆண்டு கோலாலம்பூர் சென்ட்ரல் இந்த நிலையை கவர்ந்து கொண்டது. இத்தொடருந்து நிலையத்தின் கட்டிட வடிவமைப்பிற்காக பெரிதும் அறியப்படுகின்றது; கிழக்கத்திய, மேற்கத்திய பண்பாடுகளின் கலவையாக இது உள்ளது.

இந்த நிலையம் தமன்சாரா சாலையின் பகுதியும் முன்னதாக "விக்டரி அவென்யூ" என்று அழைக்கப்பட்டதுமான "ஜாலன் சுல்தான் ஹிஷாமுத்தீன்" சாலையில் அமைந்துள்ளது. இதே போன்ற பண்பாட்டுக்கலவையாக அமைந்துள்ள மற்ற கட்டிடங்கள் இதன் அருகில் உள்ளன: தொடருந்து நிர்வாக கட்டிடம், தேசியப் பள்ளிவாசல் , தயாபூமி வளாகம். கிளாங் ஆற்றுக்கு மறுபுறத்தில் 400மீ தொலைவில் பாசெர் செனி எல்ஆர்டி நிலையம் அமைந்துள்ளது..


</doc>
<doc id="262036" url="https://ta.wikipedia.org/wiki?curid=262036" title="பாக்சைட்டு உற்பத்தி செய்யும் நாடுகளின் பட்டியல்">
பாக்சைட்டு உற்பத்தி செய்யும் நாடுகளின் பட்டியல்

பாக்சைட்டு உற்பத்தி செய்யும் நாடுகளின் பட்டியல் "(List of countries by bauxite production )" என்பது அலுமினியத்தின் தாதுவான பாக்சைட்டு என்ற கனிமத்தை உற்பத்தி செய்யும் நாடுகளின் பட்டியல் ஆகும். 2014 ஆம் ஆண்டு நிலவரப்படி நாடுகளின் பட்டியல் இங்குத் தரப்பட்டுள்ளது.

பாக்சைட் (Bauxite) என்பது அலுமினியத்தின் மிக முக்கியமான கனிமமாகும். இப்பாறைவடிவ தாதுவில் பெரும்பாலும் கிப்சைட்டு,Al(OH), போயிமைட்டு γ-AlO(OH) மற்றும் டையாசுபெரா (α-AlO(OH)) ஆகிய கனிமங்கள் கலந்துள்ளன. கெதேயிதைட்டு மற்றும் எமதைட்டு போன்ற இரும்பு ஆக்சைடுகள், கயோலினைட்டு எனப்படும் களிமண் கனிமம், மற்றும் அனாடேசு எனப்படும் தைட்டானியம் ஈராக்சைடு,TiO ஆகியவற்றுடன் கலந்து கலவையாகவும் பாக்சைட்டு தாது காணப்படுகிறது. தெற்கு பிரான்சில் உள்ள சிறிய கிராமமான லெசு பாக்சு என்ற இடத்தில் பாக்சைட்டு கண்டறியப்பட்டது. இக்கனிமம் அலுமினியத்தைக் கொண்டிருக்கிறது என்பது முதன்முதலில் அவ்விடத்தில் கண்டறியப்பட்டதால் இக்கனிமத்திற்கு பாக்சைட் என்ற பெயரும் வைக்கப்பட்டது. பிரெஞ்சு புவியலாளர் பியெர் பெர்த்தியர் 1821 ஆம் ஆண்டில் இப்பெயரைச் சூட்டினார்.



</doc>
<doc id="262043" url="https://ta.wikipedia.org/wiki?curid=262043" title="கால்சியம் அயோடைடு">
கால்சியம் அயோடைடு

கால்சியம் அயோடைடு "(Calcium iodide)" என்பது CaI என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். கால்சியம் மற்றும் அயோடின் சேர்ந்து அயனிச் சேர்மமாக இது உருவாகிறது. நிறமற்ற திண்மமாக உள்ள இச்சேர்மம் நீர்த்துப் போகும் தன்மையுடன் நீரில் நன்றாகக் கரையக்கூடிய தன்மையைக் கொண்டிருக்கிறது. கால்சியம் அயோடைடு சேர்மத்தின் பண்புகள் அதனுடன் தொடர்புடைய ஆலைடு சேர்மமான கால்சியம் குளோரைடுடன் ஒத்திருக்கிறது. புகைப்பட வேதியியலில் கால்சியம் அயோடைடு பயன்படுத்தப்படுகிறது. மேலும், பூனைகளுக்கு அயோடின் சத்து வழங்கக் கூடிய அயோடின் மூலமாகவும் இது உணவில் பயன்படுகிறது.

1898 ஆம் ஆண்டில் என்றி மோயிசான், கால்சியம் அயோடைடை தூய சோடியம் உலோகத்துடன் சேர்த்து ஒடுக்குதல் வினையின் மூலமாக தூய நிலை கால்சியத்தைத் தயாரித்தார்:

கால்சியம் கார்பனேட்டுடன் கால்சியம் ஆக்சைடு அல்லது கால்சியம் ஐதராக்சைடு சேர்த்து ஐதரயோடிக் அமிலத்துடன் சூடுபடுத்துவதன் மூலமாக கால்சியம் அயோடைடைத் தயாரிக்கலாம்:
காற்றில் மெல்ல ஆக்சிசன் மற்றும் கர்பன் டை ஆக்சைடுடன் வினைபுரிந்து அயோடினை வெளியேற்றுகிறது. மாசடைந்த அயோடின் மாதிரிகளின் ஐயந்தரும் மஞ்சள் நிறத்திற்கு இதுவே காரணமாகும் 


</doc>
<doc id="262050" url="https://ta.wikipedia.org/wiki?curid=262050" title="1708">
1708

1708 (MDCCVIII) ஒரு ஞாயிற்றுக்கிழமையில் துவங்கிய ஒரு கிரிகோரியன் நெட்டாண்டு ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.



[[பகுப்பு:1708| ]]

</doc>
<doc id="262063" url="https://ta.wikipedia.org/wiki?curid=262063" title="இலங்கைப் பாதுகாப்புத் தரப்பினரின் பாலியல் வன்முறைகள்">
இலங்கைப் பாதுகாப்புத் தரப்பினரின் பாலியல் வன்முறைகள்

இலங்கைப் பாதுகாப்புத் தரப்பினரின் பாலியல் வன்முறைகள் என்பது ஈழப் போரின் போது இலங்கைத் தமிழர்களுக்கு எதிராக பல தரப்பான இலங்கைப் பாதுகாப்பு தரப்பினராலும் திட்டமிட்ட முறையில் பாலியல் மற்றும் பால்நிலை சார்ந்த வன்முறைகள் அதிகளவில் பயன்படுத்தப்பட்டது ஆகும். பாலியல் வன்முறைகள் தொடர்பான பல அமைப்புகளினாலும் ஆதாரங்கள் திரட்டப்பட்டுள்ளன. இலங்கை மீதான ஐநா மனித உரிமை ஆணையர் அலுவலக விசாரணையும் இதனை வெளிகொணர்ந்துள்ளது. "இவ்வாறு பாதிக்கப்பட்டவர்களில் பெண்கள் மாத்திரமின்றி ஆண்களும் அடங்குவர்." அந்த அறிக்கை " பாலியல் வன்முறைகள் தனிப்பட்ட செயற்பாடுகளல்ல, அதற்குமாறாக அவை சித்திரவதை செய்வதனை நோக்காகக் கொண்ட கொள்கையின் அடிப்படையில் திட்டமிட்டுப் பாவிக்கப்பட்ட பொறிமுறைகளாகும் என்பது தெளிவாகின்றது." என்று குறிப்பாடச் சுட்டிக்காட்டுகின்றது. மேலும் இந்த வன்முறைகளுக்காக ஒருவர் கூட இன்றுவரை சட்டத்தினால் தண்டிக்கப்படவில்லை..


</doc>
<doc id="262066" url="https://ta.wikipedia.org/wiki?curid=262066" title="இத்தாலியக் கணிதவியலாளர்கள் பட்டியல்">
இத்தாலியக் கணிதவியலாளர்கள் பட்டியல்

இது நூற்றாண்டுவாரியான இத்தாலியக் கணிதவியலாளர்களின் பட்டியலாகும்.






</doc>
<doc id="262069" url="https://ta.wikipedia.org/wiki?curid=262069" title="சதுரங்கக் கலைச்சொற்கள்">
சதுரங்கக் கலைச்சொற்கள்

பொதுவாகப் பயன்படுத்தப்படும் சதுரங்கக் கலைச்சொற்கள் ("Glossary of chess") இங்குத் தமிழ் அகர வரிசையில் பட்டியலிடப்படுகின்றன. அவற்றுக்கு இணையான ஆங்கிலச் சொற்களும் தரப்பட்டுள்ளன. இவற்றுள் சிலவற்றுக்குத் தனிப்பக்கங்கள் காணப்படுகின்றன.

 "பார்க்க: அமைச்சர் (bishop)"

 "பார்க்க: அரசி (queen)"

இரண்டு கோட்டைகள் ஒன்றன்பின் ஒன்றாக அடுக்கப்பட்டு, அதன் அடியில் அரசி செங்குத்தாக அடுக்கப்படும் அமைப்பானது அலெக்கைனின் துமுக்கி (Alekhine's gun) எனப்படும்.

இயற்கணிதக் குறிமுறை (algebraic notation) என்பது சதுரங்கத்தில் நகர்த்தல்களைப் பதியவும் விளக்கவும் பயன்படுத்தும் சீர்தரமான முறையாகும். இக்குறிமுறையில் சதுரங்கப் பலகையிலுள்ள கட்டங்கள் ஆள்கூற்று வடிவில் பெயரிடப்படும்.

செருகியாகச் சிக்கியுள்ள காய் அரசருக்குக் கவசமாக நின்று, அவரைக் காப்பாற்றுவதாக இருந்தால், அது இலக்குச் செருகி (absolute pin) என்று குறிப்பிடப்படுகிறது. இச்சூழலில், சிக்கியுள்ள காயை வேறு இடத்திற்கு நகர்த்த முடியாது. ஏனெனில், அதனை நகர்த்தினால், அரசர் முற்றுகைக்கு ஆளாக வேண்டியிருக்கும்.

பிறகு ஆடுவதற்காகச் சதுரங்க ஆட்டத்தை நிறுத்தி வைத்தல், ஒத்திவைப்பு (adjournment) எனப்படும்.

 "பார்க்க: காலாள் (pawn)"

 "பார்க்க: குதிரை (knight)"

 "பார்க்க: கோட்டை (rook)"


அரசரின் நிரலிலோ (ஈ-நிரல்) அரசியின் நிரலிலோ (தீ-நிரல்) அமைந்துள்ள காலாள், நடுக்காலாள் (central pawn அல்லது center pawn) எனப்படும்.


</doc>
<doc id="262071" url="https://ta.wikipedia.org/wiki?curid=262071" title="கைமுர் மாவட்டம்">
கைமுர் மாவட்டம்

கைமுர் மாவட்டம், இந்திய மாநிலமான பீகாரின் மாவட்டங்களில் ஒன்று.. இதன் தலைநகரம் பபுவா.



</doc>
<doc id="262073" url="https://ta.wikipedia.org/wiki?curid=262073" title="கிரேக்கக் கணிதவியலாளர்கள் பட்டியல்">
கிரேக்கக் கணிதவியலாளர்கள் பட்டியல்

இது கிரேக்க கணிதவியலாளர்களின் பட்டியலாகும்.


</doc>
<doc id="262075" url="https://ta.wikipedia.org/wiki?curid=262075" title="கைநாட்டு">
கைநாட்டு

கைநாட்டு என்பது எழுதப்படிக்க தெரியாதவர்களை குறிப்பதாகும். . கைநாட்டு நபர்களை தற்குறி என்றும் அழைப்பர். 

எழுதப்படிக்கத் தெரியாதவர்கள் ஆவணங்களில் கையொப்பம் இடுவதிற்கு பதிலாக, தங்களின் இடது கை பெருவிரலை "மையொற்றி" எனப்படும் "மைத்திண்டில்" (Ink Pad) ஒற்றி எடுத்து, ஆவணங்களில் உரிய இடத்தில், இடது கை பெரு விரல் ரேகையை பதிக்கின்றனர். இடது கை இல்லாதவர்கள், வலது கை பெரு விரல் கைரேகையை ஆவணங்களில் பதிக்கின்றனர். ஒருவர் கைநாட்டு இட்டதற்கு சான்றாக, இருநபர்கள் தங்களின் பெயர், தந்தை பெயர் மற்றும் முழு முகவரியை எழுதி சாட்சி கையொப்பம் இடவேண்டும். அவ்வாறல்லாத ஆவணங்களை, வழக்குகளில் ஒரு ஆவணமாக நீதிமன்றங்கள் ஏற்பதில்லை.



</doc>
<doc id="262083" url="https://ta.wikipedia.org/wiki?curid=262083" title="ஐம்பட்டை கத்திவால் அழகி">
ஐம்பட்டை கத்திவால் அழகி

ஐம்பட்டை கத்திவால் அழகி ("Graphium antiphates") தெற்காசியாவிலும் தன்கிழக்காசியாவிலும் காணப்படும் அழகிகள் குடும்பத்தைச்சேர்ந்த பட்டாம்பூச்சி ஆகும்.

மேலிறக்கையின் அடிநிறம் ஆணிலும் பெண்ணிலும் வெண்மையே. முன்னிறகில் ஐந்து சிறிய கறுப்புப் பட்டைகள் தென்படும். இவையே இவ்வினத்துக்கான முக்கிய அடையாளம். 

அடியிறகின் கீழ்ப்புறமுள்ள கறுப்புக்கோடுகள் இறக்கைகளின் ஊடே மேலிருந்துபார்த்தாலும் தெரியும் வண்ணம் அமைந்துள்ளது. இதன் வால் கறுத்த சாம்பல் நிறத்தில், ஓரங்களில்மட்டும் வெள்ளையாக இருக்கும்.

முன்னிறகுகளின் கீழ்ப்புறம் மேற்புறத்தைப்போலவே இருப்பினும் மெல்லிய பச்சைநிறம் பரவியிருக்கும். பின்னிறகின் அடிப்புறம் பாதி பச்சையாகவும் மீதி வெண்மையாகவும் இருக்கும். உணர்வுக்கொம்புகள் கறுப்பாகவும், தலையிலும் கழுத்திலும் பெரிய கறுப்பான வரை நடுவில் ஓடும். மீதிக்கழுத்துப்பகுதி நீலமாக இருக்கும். வயிறு வெள்ளையாகவும் இருபுறம் கருப்புக்கோட்டுடனும் இருக்கும்.

இவற்றை ஐந்து பட்டைகள் சிறியதாகவும் குறுகலாகவும் இருப்பதைக்கொண்டே தோற்றத்தின் அடிப்படையில் நெருங்கிய இனமான கத்திவால் அழகிகளிடமிருந்து வேறுபடுத்தவியலும்.

இது வெகுவாக ஈரிப்பான இடங்களில் உறிஞ்சுவதைக் காணலாம்.

இப்பூச்சியின் கம்பளிப்புழு தொடக்கத்தில் வெள்ளையாகவும் பின்னர் மஞ்சளாகவும் இருக்கிறது. மஞ்சள்தோற்றம் கத்திவால் அழகியைப் போன்றே இருக்கும். (Davidson & Aitken quoted in Bingham) இதன் கூட்டுப்புழு பச்சைஇறத்தில் மற்ற அழகிகளைப்போலவே பட்டுப்போன்ற வளையத்தோடு இருக்கும். The green pupa is as in all swallowtails held by a silk girdle. "Unona lawii" இனத்துச்செடியில் மட்டுமே பெரும்பாலும் இருக்குமென்றும் பாறைகளுக்கடியில் இருக்காதென்று கருதப்படுகிறது.(Davidson and Aitken)



</doc>
<doc id="262089" url="https://ta.wikipedia.org/wiki?curid=262089" title="பிசுமத் உற்பத்தி செய்யும் நாடுகளின் பட்டியல்">
பிசுமத் உற்பத்தி செய்யும் நாடுகளின் பட்டியல்

பிசுமத் உற்பத்தி செய்யும் நாடுகளின் பட்டியல் "( List of countries by bismuth production )" அணுஎண் 83 கொண்டுள்ள Bi என்ற மூலக்கூற்று வாய்ப்பாடுள்ள பிசுமத்தை உற்பத்தி செய்கின்ற நாடுகளின் பட்டியல் இங்குத் தரப்பட்டுள்ளது. இந்தக் கடினமான , நொறுங்கும் தன்மையுள்ள , வெண்மை நிறப் படிக மூவிணைய அலோகம் வேதியியல் பண்புகளில் ஆர்சனிக் மற்றும் ஆண்டிமனியை ஒத்திருக்கிறது.
அனைத்து தனிமங்களிலும் இயற்கையிலேயே எதிர்காந்தப் பண்புடன் விளங்கும் தனிமம் பிசுமத் மட்டுமேயாகும். பாதரசம் மட்டுமே இதைவிடக் குறைவான வெப்பங்கடத்துத் திறன் கொண்டுள்ளது. இதுவே கடைசியாக அறியப்பட்ட கதிரியக்கப் பண்பில்லாத தனிமமாகும்.
அழகுசாதனப் பொருட்கள் தயாரிப்பில் பிசுமத் சேர்மங்கள் பயன்படுத்தப்படுகின்றன. சமீப காலத்தில் ஈயத்தின் நச்சுத்தன்மை வெளிப்படையாக மாறிவிட்ட காரணத்தால் அதற்கு மாற்றாக பிசுமத் தற்காலத்தில் வணிக முக்கியத்துவம் பெற்று வருகிறது. 



</doc>
<doc id="262095" url="https://ta.wikipedia.org/wiki?curid=262095" title="பெரியதம்பி">
பெரியதம்பி

பெரியதம்பி 1997 ஆவது ஆண்டில் சித்ரா லெட்சுமணன் இயக்கத்தில் வெளியான ஒரு இந்தியத் தமிழ்த் திரைப்படமாகும். பிரபு, நக்மா ஆகியோர் முக்கிய கதாபாத்திரங்களில் நடித்திருந்தனர். சித்ரா லெட்சுமணன், சித்ரா ராமு ஆகியோர் இணைந்து தயாரித்த இத்திரைப்படத்திற்கு தேவா இசையமைத்திருந்தார். இத்திரைப்படம் 1997 சனவரி 14 அன்று வெளியானது.


</doc>
<doc id="262098" url="https://ta.wikipedia.org/wiki?curid=262098" title="சார்பியல்">
சார்பியல்




</doc>
<doc id="262112" url="https://ta.wikipedia.org/wiki?curid=262112" title="மிசுடர். மகோரியம்சு வன்டர் எம்போரியம்">
மிசுடர். மகோரியம்சு வன்டர் எம்போரியம்

மிசுடர். மகோரியம்சு வன்டர் எம்போரியம், 2007-ம் ஆண்டு வெளியான அமெரிக்க ஆங்கில நகைச்சுவைத் திரைப்படமாகும். இத்திரைப்படத்தை சாக் எல்ம் எழுதி இயக்க, மேன்டேட் பிக்சர்சு, வால்டன் மீடியா. ரிச்சர்ட் என். கிளாட்சுடை‌ன் தயாரிக்க அல்க்சேண்டர் டெசுப்லாட்டும் ஆரோன் சிக்மென்னும் இசையமைத்திருந்தனர். டசுட்டின் ஆப்மேன், மாயசால பொம்மைகள் விற்கும் கடையை வைத்துள்ளார். நேடலி போர்ட்மன் அக்கடையின் ஊழியராக நடித்துள்ளார். சேசன் பேட்மன், கணக்காளராக அக்கடையில் வேலை பார்க்கிறார். சாக் மில்சு தொப்பி சேகரிப்பவராகவும் அக்கடையில் தன்னார்வலராகவும் உள்ளார். இத்திரைப்படம் 2007-ம் ஆண்டு நவம்பர் 16-ம் நாள் 20ஆம் சென்சுரி ஃபாக்ஸ் நிறுவனத்தால் வெளியிடப்பட்டது.

மாயாசால பொருட்களைக் கொண்ட ஒரு கடையினை வயதான எட்வார்ட் மகோரியம் என்றொருவர் நடத்துகிறார். அவர் தனக்கு 243 வயதென்றும் தனக்குப் பின் இக்கடையினை நடத்த அக்கடையின் ஊழியரும், பியானோ இசைக்கலைஞருமான மோலி மகோனி(நேடலி போர்ட்மன்) என்ற பெண்ணிடம் ஒப்படைக்கிறார். தன்னுடைய கணக்குகளை பார்த்துக்கொள்ள என்றி, என்றொரு கணக்காளரையும் பணிக்கு அமர்த்துகிறார். இவர்களுக்கு தினமும் அக்கடைக்கு வரும் எரிக் (சாக் மில்சு) என்ற சிறுவனும் உதவியாக இருக்கிறான்.

தான் இறப்பதற்கு முந்தைய நாள் அனைவரிடமும் இதுபற்றி கூறுகிறார் மகோரியம், அவர் கடையிலுள்ள அனைத்துப் பொருட்களும் சோகத்தில் மூழ்குவதால் அப்பொருட்களின் நிறங்களையும் மாற்றிக்கொள்கிறது. இறுதியாக மகோரியம் இறந்தபிறகு என்றி மாயாசாலங்களை நம்புவதும், மோலிக்கு நம்பிக்கை வருவதும் என இனிமையாக நிறைவுறுகிறது.


மார்ச்சு 2006 முதல் சூன் 6, 2006 வரையிலும் ரொறன்ரோவில் தயாரிப்பு பணி நடைபெற்றது. இத்திரைப்படத்தின் பெயர் நியூ செர்சியிலுள்ள சாக்கின் உறவினரின் பெயரில் அடிப்படையில் உருவாக்கப்பட்டது. 1999-ற்குப்பிறகு பிரபலமான கெர்மிட் த ஃபுராக் உருவத்தின் வாயிலாக இத்திரைப்படத்திலும் அதைப் போன்ற பாத்திரம் இணைக்கப்பட்டது.

சூசேன் வெய்ன், என்பவரால் 2007-ம் ஆண்டு நாவலாக எழுதப்பட்டு வெளியானது இத்திரைப்படம்.

"மிசுடர். மகோரியம்சு வன்டர் எம்போரியம்" திரைப்பட முன்னோட்டத்தில் நாடாலி போர்ட்மேனும் டசுடினும் கலந்துகொண்டனர். இதில் கிடைத்த பணத்தை பர்னார்டோ குழந்தைகள் காப்பகத்திற்கும் சில பிரித்தானிய நாடுகளிலுள்ள தொண்டு நிறுவனங்களுக்கும் கொடுக்கப்பட்டது.

அமெரிக்காவில் நவம்பர் 16, 2007 அன்று வெளியான இத்திரைப்படம் சுமார் $9.6 மில்லியன் தொகையை 3,164 திரையரங்குகள் வாயிலாக முதல் வார இறுதியில் பெற்றது, பாக்சு ஆபிசுவில் 5-ம் இடத்தில் இருந்தது. அமெரிக்காவில் சுமார் $32.1 மில்லியனும், பிறபகுதிகளில் $35.4 மில்லியன தொகையுமாக சேர்ந்து மொத்தமாக $67.5 மில்லியன் வருமானம் பெற்றது இத்திரைப்படம்.

பல்வேறு தரப்பட்ட கருத்துகளை இத்திரைப்படம் பெற்றது. ரோட்டன் எக்சு தளத்தில் நன்றாக இல்லை எனவும், மெட்டாகிரிட்டிக் தளத்தில் நூற்றுக்கு நாற்பத்தி எட்டு மதிப்பெண்களும், பீர் டிராவர்சு இதனை 2007-ம் ஆண்டின் மோசமான திரைப்படமென்றும், குறிப்பிட்டிருந்தார். இது குழந்தைகளுக்கான படமென்று வில்லியம் அர்னால்டு தெரிவித்திருந்தார். மிக அதிகமான எதிர்மறை கருத்துகள் வந்தபோதும் இத்திரைப்படம் இரு விருதுகளை வென்றது.

இத்திரைப்படம் குறுந்தகடுகளிலும், இலக்கமுறைப் பல்திறவாற்றல் வட்டுகளிலும், நீலக்கதிர் வட்டுகளிலும், 2008-ம் ஆண்டு மார்ச் 4-ம் நாள் வெளியானது.

மிசுடர். மகோரியம்சு வன்டர் எம்போரியம்


</doc>
<doc id="262113" url="https://ta.wikipedia.org/wiki?curid=262113" title="வரகுக் கோழி">
வரகுக் கோழி

வரகுக் கோழி (lesser florican) என்பது ஒரு பெரிய பறவை ஆகும். இந்தியத் துணைக்கண்டத்தில் உயரமான புல்வெளிகள், புதர்கள் உள்ள இடங்களில் இவை காணப்படுகிறன. இவற்றின் உறைவிடங்கள் அழிக்கப்படுவதாலும், இறைச்சிக்காக வேட்டையாடப்படுவதாலும் இவற்றின் எண்ணிக்கை பெருமளவு குறைந்துபோய் அரிய பறவை ஆகிவிட்டது. தமிழ்நாட்டிலிருந்த புல்வெளிகள் சீரழிக்கப்பட்டதால் இங்கிருந்த வரகுக்கோழிகளை் மறைந்துவிட்டன. 
இப்பறவை வான்கோழியைவிட மிகப் பெரியதாக, மஞ்சள் நிறக் கால்களுடன் ஏறக்குறைய 4 அடி உயரம் கொண்டதாக இருக்கிறது. நன்கு வளர்ந்த ஆண்கோழி 40 ராத்தல் எடையிருக்கலாம். மேற்பாகம் சிவப்பாகவும் அடிப்பாகம் வெளுத்தும் மார்பில் ஒரு கருங்குறியும் இருக்கும். மொட்டைக் கருங்கொண்டையை உடையது. இதன் கால்களில் பின்விரல்கள் கிடையாது. 
ஆண் பறவைகளுக்கு இனச்சேர்க்கைக் காலத்தில் தலை கழுத்து கீழ்பகுதிகளில் கறுமை நிற இறகுகள் தோன்றும். இதன் சிறகுகள் கருமை படர்ந்த மங்கிய மஞ்சள் நிறத்திலும், கொண்டை இறகுகள் கறுமையாக இருக்கும். பெண்பறவை சற்றுப் பெரியதாகவும், கருமைபடர்ந்த இள மஞ்சள் நிறத்திலும் இருக்கும். நன்கு ஓடும் ஆற்றலும், பெரிய இறக்கைகளைப் பரப்பி நன்றாகப் பறக்கும் திறமையும் இதற்கு உண்டு.
புதர் அதிகமாக இல்லாத வெளியிடங்களில் தத்துக்கிளி போன்ற பூச்சிகளையும், பல்லிகளையும், சிறுபாம்புகளையும் பிடித்துத் தின்னும். தானியங்களையும் தின்னும். 


</doc>
<doc id="262115" url="https://ta.wikipedia.org/wiki?curid=262115" title="கஸ்தூரி">
கஸ்தூரி



</doc>
<doc id="262116" url="https://ta.wikipedia.org/wiki?curid=262116" title="மேற்கத்திய டிராகோபான்">
மேற்கத்திய டிராகோபான்

வண்ணமிகு இப்பறவைகளில் ஆண் பறவை செந்நிறத்தில் வட்ட வடிவ வெண்புள்ளிகள் கொண்டு அழகாக இருக்கும். முகம் செந்நிறத்திலும், தொண்டைப்பகுதி நீல நிறத்திலும் இருக்கும். பெண்பறவைகள் சாம்பல் நிறத்தில் கருப்பு வெள்ளைப் புள்ளிகள் கொண்டிருக்கும். இது இமாச்சலப் பிரதேசத்தின் மாநிலப்பறவையாகும்.


</doc>
<doc id="262118" url="https://ta.wikipedia.org/wiki?curid=262118" title="வட மாகாண சபையின் கொடி">
வட மாகாண சபையின் கொடி

வட மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான வட மாகாண சபைக்கான கொடி ஆகும். இது 2007ம் ஆண்டு மே 22ம் தேதி ஏற்றுக்கொள்ளப்பட்டது. 

1987ம் ஆண்டு, இந்திய-இலங்கை ஒப்பந்தப்படி, இலங்கையில் மாகாண சபைகள் உருவாக்கப்பட்டன. தமிழ் பேசும் மக்களைப் பெரும்பான்மையாகக் கொண்ட வட மாகாணமும், கிழக்கு மாகாணமும் தற்காலிகமாக இணைக்கப்பட்டு வடக்கு கிழக்கு மாகாண சபை என்ற பெயரில் ஒரு மாகாண சபை அமைக்கப்பட்டது. இதற்கு ஒரு கொடி இருந்தது. 2007 ஆம் ஆண்டில் இலங்கை நீதிமன்றம் ஒன்று வடக்கு, கிழக்கு மாகாண இணைப்புச் சட்டத்துக்குப் புறம்பானது எனத் தீர்ப்பளித்ததால், வடக்கு கிழக்கு மாகாண சபை, வட மாகாண சபை, கிழக்கு மாகாண சபை என இரண்டு மாகாண சபைகளாக ஆனது. 

இதனால் இரண்டு மாகாணங்களுக்கும் தனித்தனியான கொடிகள் தேவைப்பட்டன. இதைத் தொடர்ந்து 2007 ஆம் ஆண்டில் வட மாகாண சபைக்கும், கிழக்கு மாகாண சபைக்குமாக இரண்டு கொடிகள் வெளியிடப்பட்டன. அக்காலத்தில், கிழக்கு மாகாணத்தின் ஆளுனராகவும், வட மாகாணத்தின் பதில் ஆளுனராகவும் நியமிக்கப்பட்டிருந்த ரியர் அட்மிரல் மொகான் விஜேவிக்கிரம திருகோணமலையில் இந்தக் கொடிகளை 2007 மே மாதம் தலைமைச் செயலகத்தில் இடம்பெற்ற விழாவொன்றில் இரண்டு மாகாண சபைகளினதும் முதன்மைச் செயலாளர்களிடம் கையளித்தார். 

126 x 72 சமீ அளவு கொண்ட வட மாகாண சபைக்கான கொடி நான்கு நிறங்களால் ஆனது. கொடியின் நான்கு பக்கங்களிலும் அதன் விளிம்பை ஒட்டி நீல நிறக் கரை அமைந்துள்ளது. உட்பகுதி, இடமிருந்து வலமாக சிவப்பு, வெள்ளை, பச்சை ஆகிய நிறங்களில் நிலைக்குத்தான மூன்று பட்டைகளால் நிரப்பப்பட்டுள்ளது. நடுவில் உள்ள வெள்ளிப் பட்டையின் நடுப் பகுதியில் 24 கதிர்களைக் கொண்ட வட்டமான சூரியனின் வடிவம் உள்ளது.

நீலநிறக் கரை கடல்சார் வளங்களைக் குறிக்கிறது. பச்சை நிறப் பட்டை வேளாண்மையையும், பசுமையையும் ஒருங்கே குறிக்கிறது. சிவப்பு நிறம் கடின உழைப்புக்கும், பெரு முயற்சிக்கும் குறியீடாக அமைகிறது. வெண்ணிறப் பட்டி சகோதர மனப்பான்மை, சமாதானம், உடனொத்து வாழ்தல் என்பவற்றைக் குறிப்பிடுகிறது. நடுவில் உள்ள கதிரவனின் குறியீடு ஒருமித்துத் தொழிற்படும் சக்தி, இயற்கைச் சக்தி வளங்கள் என்பவற்றைச் சுட்டுகிறது.



</doc>
<doc id="262133" url="https://ta.wikipedia.org/wiki?curid=262133" title="கிழக்கு மாகாண சபையின் கொடி">
கிழக்கு மாகாண சபையின் கொடி

கிழக்கு மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான கிழக்கு மாகாண சபைக்கான கொடி ஆகும். இது 2007ம் ஆண்டு மே 22ம் தேதி ஏற்றுக்கொள்ளப்பட்டது. 

1987ம் ஆண்டு, இந்திய-இலங்கை ஒப்பந்தப்படி, இலங்கையில் மாகாண சபைகள் உருவாக்கப்பட்டன. தமிழ் பேசும் மக்களைப் பெரும்பான்மையாகக் கொண்ட கிழக்கு மாகாணமும், வட மாகாணமும் தற்காலிகமாக இணைக்கப்பட்டு வடக்கு கிழக்கு மாகாண சபை என்ற பெயரில் ஒரு மாகாண சபை அமைக்கப்பட்டது. இதற்கு ஒரு கொடி இருந்தது. 2007 ஆம் ஆண்டில் இலங்கை நீதிமன்றம் ஒன்று வடக்கு, கிழக்கு மாகாண இணைப்புச் சட்டத்துக்குப் புறம்பானது எனத் தீர்ப்பளித்ததால், வடக்கு கிழக்கு மாகாண சபை, வட மாகாண சபை, கிழக்கு மாகாண சபை என இரண்டு மாகாண சபைகளாக ஆனது. 

இதனால் இரண்டு மாகாணங்களுக்கும் தனித்தனியான கொடிகளின் தேவை ஏற்பட்து. இதைத் தொடர்ந்து 2007 ஆம் ஆண்டில் கிழக்கு மாகாண சபைக்கும், வட மாகாண சபைக்குமாக இரண்டு கொடிகள் வெளியிடப்பட்டன. அக்காலத்தில், கிழக்கு மாகாணத்தின் ஆளுனராகவும், வட மாகாணத்தின் பதில் ஆளுனராகவும் நியமிக்கப்பட்டிருந்த ரியர் அட்மிரல் மொகான் விஜேவிக்கிரம திருகோணமலையில் இந்தக் கொடிகளை 2007 மே மாதம் தலைமைச் செயலகத்தில் இடம்பெற்ற விழாவொன்றில் இரண்டு மாகாண சபைகளினதும் முதன்மைச் செயலாளர்களிடம் கையளித்தார்.

கொடி பொதுவான மண்ணிறப் பின்னணி கொண்டது. இதில், "ஃ" வடிவில் அமைந்த மூன்று வட்டங்களுக்குள் கழுகு, மீன், சிங்கம் ஆகியவற்றை உட்படுத்திய சின்னங்கள் உள்ளன. இச்சின்னங்கள் கிழக்கு மாகாணத்தின் மூன்று மாவட்டங்களான திருகோணமலை, மட்டக்களப்பு, அம்பாறை ஆகியவற்றுக்கான குறியீடுகளாக அமைந்துள்ளன. இக்கொடியின் விளிம்பை அண்டி நாற்புறமும் ஒன்றைச் சுற்றி மற்றொன்றாக பல நிறக் கோடுகள் உள்ளன. இவை உட்புறமிருந்து வெளிப்புறமாக இலம் நீலம், நீலம், கடும் நீலம், மஞ்சள் என்பனவாகும். இங்கு இளம் நீலம், மாகாணத்தின் நன்நீர் வளங்களையும், நீல, கடும்நீல நிறங்கள் மூன்று மாவட்டங்களினதும் எல்லைகளாக அமைந்த கடலையும் குறிக்கின்றன. இக்கோடுகளுக்கு உட்புறம் நான்கு மூலைகளிலும் காணப்படும் சூரியன்கள் கிழக்குமாகாத்தின் நிலப்பகுதி முழுவதற்கும் ஒளிவீசும் ஆற்றலைக் குறிப்பதாக அமைக்கப்பட்டுள்ளன. 



</doc>
<doc id="262134" url="https://ta.wikipedia.org/wiki?curid=262134" title="மெய்யியல் குறிப்பேடுகள்">
மெய்யியல் குறிப்பேடுகள்

லெனினின் மெய்யியல் குறிப்பேடுகள் ("Philosophical Notebooks") என்பது மெய்யியல் நூல்களைப் பற்றிய சுருக்கங்களும் ஆய்வுரைகளும் அடங்கிய குறிப்பேடுகள் ஆகும். இந்நூல்களில் அரிசுட்டாட்டில், எகல், போயர்பாக், காரல் மார்க்சு, தெபோரின் ஆகியவர்களது பணிகள் அடங்கும். லெனினின் இணைமுரணியல் பற்றிய குறிப்புகள் எதிரிணைகளின் இணைவும் முரணும் பற்றிய உருசிய, சீன ஆய்வுகளில் பெரும்தாக்கத்தை விளைவித்துள்ளன. இக்குறிப்பேடுகள் அறிஞர்களால் அடிக்கடி அவரது "பட்டறிவுத் திறனாய்வு " நூலுடன் எதிர்வைத்துப் பார்க்கப்படுகிறன. 

இக்குறிப்பேடுகளைப் பற்றிய சரியான விளக்கம் 1920களில் சோவியத் ஒன்றியத்தில் நிகழ்ந்த எந்திரத்தனமான விவாதம் குறித்த புரிதலுக்கும் சீனாவின் 1964இன் ஒன்று இரண்டாகப் பிரிதல் முரண்பாடு குறித்த புரிதலுக்கும் பெரும்பங்களிக்கும். இக்குறிப்பேடுகள் மெய்யியல் கருத்தினங்களை நுட்பமாக ஆய்கின்றன.


</doc>
<doc id="262144" url="https://ta.wikipedia.org/wiki?curid=262144" title="மரகத அழகி">
மரகத அழகி

மரகத அழகி ("tailed jay", "Graphium agamemnon") என்பது பச்சை, கறுப்பு நிறங்களை அதிகமாககக் கொண்ட அழகிகள் குடும்பத்தைச் சேர்ந்த வெப்ப வலய பட்டாம் பூச்சியாகும். இது இந்தியா, இலங்கை முதல் தென்கிழக்கு ஆசியா, ஆவுத்திரேலியா ஆகிய இடங்களை தாயகமாகக் கொண்ட அச்சுறுத்தலுக்கு உள்ளாகாத இனமாகும்.



</doc>
<doc id="262147" url="https://ta.wikipedia.org/wiki?curid=262147" title="வெந்தய வரியன்">
வெந்தய வரியன்

வெந்தய வரியன் ("Danaus chrysippus", "plain tiger") என்பது நடுத்தர அளவுள்ள, ஆசியாவிலும் ஆப்பிரிக்காவிலும் காணப்படும் பட்டாம்பூச்சியாகும். இது வரியன்கள் குடும்பத்தையும் "டனாய்னே" துணைக்கும்பத்தையும் சேர்ந்த பட்டாம்பூச்சியாகும். இதன் போலியான நிறத் தோற்றம் பல இனங்கள் போன்று காட்சியளிக்கின்றது.

இப்பட்டாம்பூச்சி முதன் முதலில் ஓவியத்தில் பயன்படுத்தப்பட்டதாக நம்பப்படுகிறது. எகிப்தின் அல்-உக்சுர் எனுமிடத்திலுள்ள 3500 வருடம் பழமையான சுதை ஓவியத்தில் இது வரையப்பட்டுள்ளது.




</doc>
<doc id="262150" url="https://ta.wikipedia.org/wiki?curid=262150" title="இமயமலை மோனல்">
இமயமலை மோனல்

இமயமலை மோனல் (Himalayan monal) என்பது ஒரு பறவை ஆகும். இது நேபாளத்தின் தேசிய பறவை மற்றும் இந்தியாவின் உத்தராகண்டம் மாநிலத்தின் மாநிலப்பறவை ஆகும்.
இப்பறவைகளில் ஆண் பறவைக்கு ஒளிரும் பச்சை இறகுகளும், நீண்ட பச்சைக் கொண்டையும், நீலவண்ணக்கழுத்தும் இருப்பதால் பார்ப்பதற்கு மிக அழகாக்த் தோன்றும். பெண்பறவை பழுப்புவண்ண இறகுகளுடன் இருக்கும்.


</doc>
<doc id="262151" url="https://ta.wikipedia.org/wiki?curid=262151" title="வெண்புள்ளிக் கருப்பன்">
வெண்புள்ளிக் கருப்பன்

வெண்புள்ளிக் கருப்பன் ("common crow", "Euploea core") என்பது பொதுவாக தென் ஆசியாவிலும் அவுத்திரேலியாவிலும் காணப்படும் பட்டாம்பூச்சியாகும். இது வரியன்கள் குடும்பத்தையும் "டனாய்னே" துணைக்கும்பத்தையும் "இயுபோலா" இனத்தையும் சேர்ந்த பட்டாம்பூச்சியாகும்.



</doc>
<doc id="262154" url="https://ta.wikipedia.org/wiki?curid=262154" title="நாட்டு நீல அழகி">
நாட்டு நீல அழகி

நாட்டு நீல அழகி ("Graphium doson") வெப்பமண்டலப் பகுதிகளில் காணப்படும் கருப்புநிற அழகிவகை பட்டாம்பூச்சி ஆகும்.

இப்பூச்சிகள் 70 மிமீ முதல் 80 மிமீ வரை இருக்கும். உடலில் நீண்ட வெள்ளைக்கோடுகளைக் காணலாம். முன்னிறக்கைகளும் பின்னிறக்கைகளும் மேற்புறத்தில் கருப்பாக இருக்கும். நடுவில் வெளிர்நீலத்தில் சற்றே ஒளியூடுருவும் வகையிலான பட்டைத்திட்டுக்களும், நுனிகளில் வரிசையாக சிறு சிறு வெளிர்நீலப்புள்ளிகளும் காணப்படும். இறக்கைகளின் கீழ்ப்புறத்தில் மேல்புறத்தைப்போலவே குறிகள் இருக்கும். கூடுதலாக வெள்ளை நிறத்திலும் சிவப்பு நிறத்திலும் புள்ளிகள் இருக்கும். பின்னிறக்கைகளின் நுனி நீண்டிருக்கும். ஆணும் பெண்ணும் ஒரேபோல் இருக்கும்.

இது தென்கிழக்காசியா நெடுகிலும் பரவலாகக் காணப்படும் பட்டாம்பூச்சியாகும். அத்துடன் இலங்கையிலும் தென்னிந்தியாவிலும் தாழ்வான பகுதிகளில் காணப்படும். தவிர கிழக்குத்தொடர்ச்சி மலைகள், சாத்துப்புரா, மேற்கு வங்கம், அசாம், வங்க தேசம், இமய மலை அடிவாரம் ஆகிய இடங்களிலும் காணப்படும். சப்பானின் தெற்கு ஒன்ஃசூ பகுதிகளில் அரிதாகக் காணலாம்.

தாழ்வான மலைப்பாங்கான காடுகள், அடர்காடுகள், ஆற்றுப்படுகைக்காடுகள், இலையுதிர் காடுகள், பசுமைக்காடுகள் போன்ற இடங்களில் தென்படும்.

நாட்டு நீல அழகிகள் பகல்முழுவதும் சுறுசுறுப்பாக இயங்கும். தொடர்ந்து நகர்ந்துகொண்டே இருக்கும். மார்ச்சு முதல் திசம்பர் வரை மிகுதியாகக் காணப்படும். விரைந்து பறக்கும். பொதுவாக இறக்கைகளை மடித்துப் படபடவென்று அடித்துக்கொண்டே மலர்களில் இருந்து தேனுறிஞ்சும். ஆண்பூச்சிகள் தனித்தோ கூட்டமாகவோ சேற்றில் உறிஞ்சும்.


வெளிர்மஞ்சள் நிறத்தில் உருண்டையாக இருக்கும் முட்டைகளை இலைகளின் அடியில் காணலாம்.

கம்பளிப்புழு சற்றே நூற்புக் கதிர் வடிவில் இருக்கும். வளர்ந்த கம்பளிப்புழுக்கள் அடர்பழுப்பாகவோ புல்பச்சை நிறத்திலோ இருக்கும். நான்காம் உடற்பகுதியில் சிறிய, கூம்புவடிவ முட்கள் இருக்கும். நடுவில் நீலநிறத்திலும் சிற்றிலும் எலுமிச்சை நிறத்திலும் கருப்பு வளையங்களுடன் காணப்படும்.

கூட்டுப்புழு வெளிர் பச்சையாக இருக்கும். தலையிலிருந்து தொண்டைப்பகுதிவரை செவ்வூதா நிறத்தில் கோடும் அதன்கீழே மஞ்சள்நிறத்தில் கோடும் இருக்கும்.

இலவங்கப்பட்டை மரம் ("Cinnamomum verum"), செண்பகம் ("Magnolia champaca"), கொத்துகளா ("Miliusa tomentosa"), நெட்டிலிங்கம் ("Polyalthia longifolia") போன்றவற்றின் இலைகளை கம்பளிப்புழுக்கள் உண்டு வாழும்.




</doc>
<doc id="262155" url="https://ta.wikipedia.org/wiki?curid=262155" title="1706">
1706

1706 (MDCCVI) ஒரு வெள்ளிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.



</doc>
<doc id="262157" url="https://ta.wikipedia.org/wiki?curid=262157" title="சுற்றும் வெள்ளையன் (பட்டாம்பூச்சி)">
சுற்றும் வெள்ளையன் (பட்டாம்பூச்சி)

சுற்றும் வெள்ளையன் ("Psyche", "Leptosia nina") என்பது சிறிய அளவுள்ள, தென்கிழக்கு ஆசியாவிலும் இந்தியத் துணைக் கண்டத்திலும் காணப்படும் பட்டாம்பூச்சியாகும். வெள்ளையன்கள் குடும்பத்தைச் சேர்ந்த இது வெளிறிய மஞ்சள், வெள்ளை நிறங்களில் காணப்படும் அதன் மேல் சிறகில் கறுப்புப் புள்ளி காணப்படும். 


</doc>
<doc id="262159" url="https://ta.wikipedia.org/wiki?curid=262159" title="கொன்னை வெள்ளையன்">
கொன்னை வெள்ளையன்

கொன்னை வெள்ளையன் ("Common Emigrant", "Catopsilia pomona") என்பது நடுத்தர அளவுள்ள, ஆசியாவிலும் அவுத்திரேலியாவிலும் காணப்படும் வெள்ளையன்கள் குடும்ப பட்டாம்பூச்சியாகும். இவற்றில் வேறுபட்ட இரு இனங்கள் ("Catopsilia crocale", "Catopsilia pomona") உள்ளதாக கருதப்பட்டது.


</doc>
<doc id="262160" url="https://ta.wikipedia.org/wiki?curid=262160" title="தமிழ்நாடு அரசு அதிகாரிகள் நியமன வழக்கு 2015">
தமிழ்நாடு அரசு அதிகாரிகள் நியமன வழக்கு 2015

தமிழ்நாடு அரசு அதிகாரிகள் நியமன வழக்கு 2015 என்பது தமிழ்நாடு அரசுப் பணியாளர் தேர்வாணையம், 2001 - 2001ஆம் ஆண்டில் தொகுதி 1-க்கான துணை ஆட்சியர், காவல் துறை துணை கண்காணிப்பாளர், மாவட்ட பத்திரப் பதிவாளர் உள்ளிட்ட அலுவலர்களை தேர்ந்தெடுக்க நடத்திய போட்டித் தேர்வில் தேர்ச்சி பெற்ற 91 பேர்களுக்கு, தமிழக அரசு பதவி நியமனம் வழங்கியது குறித்த வழக்காகும்.

தொகுதி 1-க்கான காலிப் பணியிடங்களை நிரப்ப தமிழ்நாடு அரசுப் பணியாளர் தேர்வாணையம், 2000–2001–ம் ஆண்டில் நடத்திய போட்டித் தேர்வில் தேர்ச்சி பெற்ற 91 பேர்களுக்கு துணை ஆட்சியர் போன்ற அரசு உயர்பதவிகளுக்கு தேர்ந்தெடுக்கப்பட்டு 2005ஆம் ஆண்டில் பணி நியமனம் வழங்கப்பட்டது. அந்த தேர்வில் பல்வேறு முறைகேடுகள் நடந்திருப்பதாக கூறி நடராஜன் என்பவர் 2005–ம் ஆண்டு சென்னை உயர் நீதிமன்றத்தில் வழக்கு தொடர்ந்திருந்தார்.

வழக்கை விசாரித்த உயர் நீதிமன்றம், 91 பேரில் 83 பேர்கள் தேர்ச்சி பெற்றது செல்லாது என்றும், உடனடியாக அவர்களை அரசுப் பதவிகளில் இருந்து நீக்க வேண்டும் என்றும் தீர்ப்பு வழங்கியது. 

இந்த தீர்ப்பை எதிர்த்து பாதிக்கப்பட்ட அதிகாரிகள் மற்றும் தமிழ்நாடு அரசுப் பணியாளர் தேர்வாணையம் சார்பில் இந்திய உச்ச நீதிமன்றத்தில் மேல்முறையீடு செய்தது. சென்னை உயர் நீதிமன்றத்தின் தீர்ப்பை உச்ச நீதிமன்றம் உறுதி செய்தது.

உச்ச நீதிமன்றத்தின் தீர்ப்பில் மாற்றம் கோரி பாதிக்கப்பட்ட அதிகாரிகள் மற்றும் தமிழ்நாடு அரசுப் பணியாளர் தேர்வாணையம் சார்பாக புதிய மனு தாக்கல் செய்தனர். மனுவை விசாரித்த உச்ச நீதிமன்றம், வழக்கில் தொடர்புடைய 83 அதிகாரிகளும் தொடர்ந்து தமிழக அரசுப் பதவியில் நீடிக்கலாம் என்று இடைக்கால உத்தரவை வழங்கியது.

இந்த வழக்கு விசாரணை நடைப்பெற்றுக் கொண்டிருந்த காலத்தில் தேர்ந்தேடுக்கப்பட்ட 91 பேரில், 15 பேர் வேறு பணிகளுக்கு சென்றுவிட்டனர், மூன்று பேர் மரணமடைந்து விட்டனர், ஒன்றிய அரசுப்பணியாளர் தேர்வாணையத்தின் மறு மதிப்பீட்டில் எட்டு பேர் மட்டும் தேர்ச்சி பெற்றிருந்தனர், எஞ்சியவர்கள் 65 பேர் மட்டுமே இவ்வழக்கில் தொடர்புடைய அரசு அதிகாரிகள்.

இந்த வழக்கு தொடர்பான 65 பேரின் விடைத்தாள்களை ஆய்வு செய்து விரிவான அறிக்கை அளிக்க உச்ச நீதிமன்றம் பிறப்பித்த உத்தரவின்படிஒன்றிய அரசுப்பணியாளர் தேர்வாணையம் வழக்கு குறித்த 65 பேரின் விடைத்தாள்களை ஆய்வு செய்து அறிக்கையை உச்ச நீதிமன்றத்தில் தாக்கல் செய்தது. 
6 மே 2015 அன்று இந்த அறிக்கையை அனைத்து தரப்பினருக்கும் வழங்கவும், அதன் மீது ஏதேனும் மறுப்பு இருப்பின் அதனைக் குறித்து நான்கு வாரங்களுக்குள் எழுத்து மூலமாக உச்ச நீதிமன்றத்தில் தாக்கல் செய்ய உத்திரவிட்டது.

ஒன்றிய அரசுப்பணியாளர் தேர்வாணையம் தாக்கல் செய்த அறிக்கையை விசாரிக்க, நீதியரசர்கள் அனில் ஆர். தவே மற்றும் தீபக் மிஸ்ரா ஆகியோர் கொண்ட உச்ச நீதிமன்ற அமர்வு இவ்வழக்கை விசாரணைக்கு எடுத்துக் கொண்டது.

ஒன்றிய அரசுப்பணியாளர் தேர்வாணையம் 65 அதிகாரிகளின் வினாத்தாள்களை விரிவாக ஆய்வு செய்து, உச்ச நீதிமன்றத்தில் தாக்கல் செய்த அறிக்கையில், இந்த தேர்வில் எந்த வித முறைகேடுகள் நடைபெறவில்லை என்று தெளிவுபடுத்தியுள்ளதால், உச்ச நீதிமன்றம் ஏற்கனவே வழங்கியுள்ள தீர்ப்பை மறு ஆய்வு செய்து, மனுதாரர்களான தமிழக அதிகாரிகளின் பணி நியமனத்தை உறுதி செய்ய வேண்டும் என தமிழக அரசு வாதிட்டது.

தமிழ்நாடு அரசுப் பணியாளர் தேர்வாணையத்தின் இணைய தளத்தில் தேர்வுக்கான விதிமுறைகள் குறித்து மிகவும் தெளிவாக வரையறுத்து உள்ளது. இதனை கருத்தில் கொள்ளாமல் தேர்வு எழுதியவர்கள் விடைத்தாள்களில் அடையாள குறியீடு இட்டது, பென்சில் மற்றும் ஸ்கெட்ச் பேனா போன்றவற்றில் எழுதியது போன்ற விதிமுறை மீறல்களை செய்து உள்ளனர். விடைத்தாள்களை திருத்துபவர்களுக்கு தங்களை எளிதாக அடையாளம் காட்டுவதற்காகவே இவ்வாறு செய்து இருக்கிறார்கள் என்பது தெளிவாக தெரிகிறது. விதிமுறை மீறல்களில் ஈடுபட்டால் தேர்ச்சி ரத்து செய்யப்படும் என்று தேர்வாணையத்தில் இணைய தளத்தில் தெளிவாக குறிப்பிட்டுள்ளதால், முறைகேட்டில் ஈடுபட்டதாக இவர்களுடைய பணிநியமனத்தை உச்ச நீதிமன்றம் ரத்து செய்தது சரிதான் என பிரதிவாதிகள் தரப்பில் ஆஜரான வழக்கறிஞர் பிரசாந்த் பூசண் வாதிட்டார்.

இந்த வழக்கில் அனைத்து தரப்பு வாதங்களும் முடிவடைந்த நிலையில் 17 செப்டம்பர் 2015 அன்று தீர்ப்பை தேதி குறிப்பிடாமல் உச்ச நீதிமன்ற நீதிபதிகள் ஒத்திவைத்துள்ளனர்.



</doc>
<doc id="262163" url="https://ta.wikipedia.org/wiki?curid=262163" title="மத்திய மாகாண சபையின் கொடி">
மத்திய மாகாண சபையின் கொடி

மத்திய மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான மத்திய மாகாண சபைக்கான கொடி ஆகும். இது 1987ம் ஆண்டு நவம்பர் மாதம் 14ம் தேதி ஏற்றுக்கொள்ளப்பட்டது.

மத்திய மாகாணத்தின் கொடியின் நடுவில் சிவப்பு நிறச் சதுரத்தினுள் மஞ்சள் நிறத்திலான வாளேந்திய சிங்கம் காணப்படுகிறது. இச்சிவப்புச் சதுரத்தின் விளிம்பில் மஞ்சள் நிறக் கரையும், அதற்கு உள்ளே நான்கு மூலைகளிலும் அரசிலைச் சின்னங்களும் காணப்படுகின்றன. இதன் இரு பக்கங்களிலும் சிவப்பு நிற இரட்டைக் கோடுகளால் வரையப்பட்ட செவ்வகங்கள் உள்ளன. இவற்றுள், இடப்புறச் செவ்வகத்துள் சூரியனையும், சந்திரனையும் குறிக்கும் சின்னங்கள் ஒன்றன்கீழ் ஒன்றாக அமைந்துள்ளன. வலது பக்கச் செவ்வகத்தினுள் இரண்டு தாமரைச் சின்னங்கள் உள்ளன. இம்மூன்றுக்கும் மேலே மத்திய மாகாணம் எனத் தடித்த எழுத்துக்களில் சிங்களத்திலும், கீழே ஒரே வரியில் தமிழ், ஆங்கிலம் ஆகிய மொழிகளிலும் எழுதப்பட்டுள்ளது. இவை அனைத்தும் வெள்ளை நிறப் பின்னணியைக் கொண்டுள்ளன. இவ்வெள்ளை நிறப் பகுதியைச் சுற்றிலும், கொடியின் விளிம்பில் நாற்புறமும் சிவப்பு நிறப் பட்டையும், அப்பட்டையின் நடுவில் மஞ்சள் நிறத்தில் புள்ளிக் கோடும் உள்ளன.

மேற்படி கொடியில் செந்நிறப் பின்னணியில் அமைந்த சிங்கம் இம்மாகானத்துள் அமைந்த கண்டி மாவட்டத்தையும், வெள்ளைப் பின்னணி மாத்தளை மாவட்டத்தையும், தாமரைச் சின்னங்கள் நுவரெலியா மாவட்டத்தையும் குறிக்கின்றன.


</doc>
<doc id="262165" url="https://ta.wikipedia.org/wiki?curid=262165" title="துவட்டு சற்றுவூடு">
துவட்டு சற்றுவூடு

துவட்டு சற்றுவூடு ("Stuart Chatwood", பிறப்பு: அட்டோபர் 22, 1969) என்பவர் ஒரு கனேடிய இசையமைப்பாளர் ஆவார்.




</doc>
<doc id="262167" url="https://ta.wikipedia.org/wiki?curid=262167" title="பனைச் சிறகன்">
பனைச் சிறகன்

பனைச் சிறகன் ("Common Palmfly", "Elymnias hypermnestra") என்பது தென் ஆசியாவிலும் இந்தியா துணைக்கண்டத்திலும் காணப்படும் பட்டாம்பூச்சியாகும். இது வரியன்கள் குடும்பத்தைச் சேர்ந்த "சட்டிரிட்" இன பட்டாம்பூச்சியாகும். இது தென்னை, வஞ்சி மரம், அகியவற்றிலிருந்து உணவைக் கொள்கின்றன.



</doc>
<doc id="262170" url="https://ta.wikipedia.org/wiki?curid=262170" title="செப்டம்பர் 2015">
செப்டம்பர் 2015

செப்டம்பர் 2015 ("September 2015"), 2015 ஆம் ஆண்டின் ஒன்பதாவது மாதமாகும்.




</doc>
<doc id="262172" url="https://ta.wikipedia.org/wiki?curid=262172" title="வடமத்திய மாகாண சபையின் கொடி">
வடமத்திய மாகாண சபையின் கொடி

வடமத்திய மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான வடமத்திய மாகாண சபைக்கான கொடி ஆகும். இது 1987ம் ஆண்டு நவம்பர் மாதம் 14ம் தேதி ஏற்றுக்கொள்ளப்பட்டது.

வடமத்திய மாகாண சபையின் கொடி ஏறத்தாழ இலங்கையின் தேசியக் கொடியின் அமைப்பை ஒத்தது. அரக்கு நிறப் பின்னணி அதன் நான்கு மூலைகளிலும் அரசிலை, கொடியின் இடப்புறத்தில் பச்சை, சிவப்பு நிறங்களில் இரண்டு நிலைக்குத்துப் பட்டைகள், முழுக் கொடியையும் சுற்றி மஞ்சள் நிறக் கரை என்பன தேசியக் கொடியை ஒத்தவை. ஆனால் தேசியக் கொடியில் இருப்பதுபோல் சிங்கம் இதில் இல்லை. அதற்குப் பதிலாக வெண்ணிறக் கரையுடன் கூடிய மஞ்சள் நிற வட்டத்துள் வடமத்திய மாகாணத்துக்குச் சிறப்பான பழங்கால நினைவுச் சின்னங்கள் உள்ளன. இவற்றுள் முதலாம் பராக்கிரமபாகுவின் சிலை, தாதுகோபம், பழைய கட்டிடமொன்றின் சரிந்த தூண் என்பவை அடங்குகின்றன.


</doc>
<doc id="262175" url="https://ta.wikipedia.org/wiki?curid=262175" title="எரோசு">
எரோசு

எரோஸ் அல்லது ஈரோஸ் ("Eros") என்பவர் கிரேக்கத் தொன்மவியலில் காணப்படும் ஒரு கடவுள் ஆவார். இவர் கிரேக்கக் காதற் கடவுளான அப்ரோடிட்டின் மகன் ஆவார். உரோமத் தொன்மவியலில் இவருக்கு ஒப்பானவர் கியூபிட் ஆவார். இவர் கிரேக்கத் தொன்மவியலுக்கு அமைவாக ஆசை அல்லது விருப்பத்தின் கடவுள் ஆவார். இவர் கிரேக்க ஆதிக் கடவுளருள் ஒருவராகக் கருதப்படுகின்றார். இவருடைய வாழிடம் ஒலிம்பியா ஆகும்.




</doc>
<doc id="262181" url="https://ta.wikipedia.org/wiki?curid=262181" title="சீனக் கணிதவியலாளர்கள் பட்டியல்">
சீனக் கணிதவியலாளர்கள் பட்டியல்






</doc>
<doc id="262182" url="https://ta.wikipedia.org/wiki?curid=262182" title="ரேடியோ பெட்டி (திரைப்படம்)">
ரேடியோ பெட்டி (திரைப்படம்)

வானொலிப் பெட்டி கேட்கும் பழக்கம்கொண்ட முதியவரைப் பின்னணியாகக் கொண்டு உருவாக்கப்பட்ட ரேடியோ பெட்டி, திரைப்படம் கொரியாவின் பிரபலமான பூசான் திரைப்பட விழாவில் போட்டியிட தேர்வுசெய்யப்பட்டுள்ளது. சரியாகக் காது கேட்காத ஒரு முதியவர் பழைய வானொலிப் பெட்டியை சத்தமாக வைத்துக் கேட்பதும், அதனால் வீட்டில் ஏற்படும் பிரச்சனைகளுமே இந்தப் படத்தில் விளக்கப்பட்டுள்ளது. முதியவர்களின் உளவியல் ரீதியான பிரச்சினையை விளக்கும் திரைப்படமாகும்.

"ரேடியோ பெட்டி" திரைப்படம், பூசான் திரைப்பட விழாவில் முதன் முதலாகப் போட்டிக்கெனத் தேர்வுசெய்யப்பட்டிருக்கும் தமிழ்த் திரைப்படமாகும்

ரேடியோ பெட்டி, திரைப்படம் 83 நிமிடங்கள் ஓடக் கூடியது. இப்படத்தில் லட்சுமணன், டி.வி.வி.ராமானுஜம், ஷோபனா மோகன், நிவாஸ் ஆதித்தன் மற்றும் பலர் நடித்திருக்கிறார்கள். சரவண நடராஜன் ஒளிப்பதிவு செய்திருக்கிறார். ரிச்சர்ட் போர்டு இசையமைத்துள்ளார். தயாரிப்பு நிர்வாகத்தை சுரேஷ் செல்வராஜன் கவனித்துள்ளார். இப்படத்தை எழுதி அரி விசுவநாத் எழுதி, இயக்கியுள்ளார்.


</doc>
<doc id="262187" url="https://ta.wikipedia.org/wiki?curid=262187" title="கால்சியம் குளுக்கோனேட்டு">
கால்சியம் குளுக்கோனேட்டு

கால்சியம் குளுக்கோனேட்டு "(Calcium gluconate)" என்பது ஒரு கனிமச் சேர்க்கைப் பொருளாகும். குளுக்கோனிக் அமிலத்தை சுண்ணாம்பு அல்லது கால்சியம் கார்பனேட்டுடன் சேர்த்து நடுநிலையாக்கம் செய்வதன் மூலமாக கால்சியம் குளுக்கோனேட்டு தயாரிக்கப்படுகிறது.

அடிப்படையான சுகாதாரத்திற்குத் தேவையான மிக முக்கியமான மருந்துகளின் பட்டியலில், கால்சியம் குளுக்கோனேட்டு ஒரு அத்தியாவசியமான மருந்து என உலக சுகாதார அமைப்பு பட்டியலிட்டுள்ளது.

இரத்தத்தில் கால்சியம் பற்றாக்குறை உள்ளவர்களுக்கு 10% கால்சியம் குளுக்கோனேட்டுக் கரைசலை நரம்புகள் வழியாக உட்செலுத்தி சிகிச்சை அளிப்பது மிகவும் பரவலாக பயன்படுத்தப்படும் சிகிச்சை முறையாகும். செலுத்தப்படும் கால்சியத்தின் இவ்வடிவம் கால்சியம் லாக்டேட்டுவாக உறிஞ்சப்படுவதில்லை. மற்றும் அது 0.93 (930 மி.கி / டெ.லி) சதவீத கால்சியம் அயனியை மட்டுமே கொண்டிருக்கிறது. (1 கிராம் எடையுள்ள கரைபொருள் 100 மி.லி கரைப்பானில் கரைந்து 1 சதவீதக் கரைசலை எ/ப உருவாக்க வேண்டும் என்பது வரை யறையாகும்.) எனவே இரத்தத்தில் கால்சியம் பற்றாக்குறை கடுமையாக இருக்கும் நிகழ்வுகளில் கால்சியம் குளுக்கோனேட்டுக்குப் பதிலாக கால்சியம் குளோரைடு கொடுக்கப்படுகிறது.

எப்சம் உப்பு எனப்படும் மக்னீசியம் சல்பேட்டு தேவைக்கு அதிகமாக உடலில் அளவு மீறும் போது அதைக் கட்டுப்படுத்த கால்சியம் குளுக்கோனேட்டு பயன்படுத்தப்படுகிறது. திடீர் நோய் தாக்கத்தில் இருந்து கருவுற்ற பெண்களைக் காப்பாற்ற முன்காப்பாக எப்சம் உப்புகள் கொடுக்கப்படுவது வழக்கமாகும்.கருவுற்ற மகளிர் குறைப்பிரசவத்திற்கு ஆளாகும் போது தொடர்ந்து மக்னீசியம் சல்பேட்டு கொடுக்கப்படுவதில்லை. பக்க விளைவில்லாத மேம்பட்ட வேறு மகப்பேறு மருந்துகள் இங்கு பயன்படுத்தப்படுகின்றன. அளவுக்கு மீறிய மக்னீசியம் சல்பேட்டு நஞ்சாக உடலுக்கு தீங்கிழைக்கிறது. இதனால் சுவாசக் குறைவும் தசைநாண் மீட்சிகளில் தொய்வும் ஏற்படவும் கூடும். இவ்விடத்தில்தான் கால்சியம் குளுக்கோனேட்டு எதிர்வினை புரிந்து மக்னீசியம் சல்பேட்டைக் கட்டுப்படுத்துகிறது. 

ஐதரோ புளோரிக் அமிலத்தினால் உண்டாகும் தீக்காயங்களுக்குச் சிகிச்சை அளிக்க கால்சியம் குளுக்கோனேட்டு கூழ்மங்கள் பயன்படுகின்றன. இவை ஐதரோ புளோரிக் அமிலத்துடன் வினைபுரிந்து கரையாத நச்சுத்தன்மையற்ற கால்சியம் புளோரைடாக மாறிவிடுகிறது.

இரத்தத்தில் பொட்டாசியம் அளவு மிகுதியாகும் பொழுது இதயத்தை பாதிப்பிலிருந்து காக்கும் முகவராக கால்சியம் குளுக்கோனேட்டு பயன்படுகிறது. பொட்டாசியம் அளவில் எந்தவிதமான மாற்றத்தையும் இது செய்வதில்லை என்றாலும் இதயத் தசைகளின் செயல்பாட்டைக் கண்காணிக்கிறது. இதயத் துடிப்பின் சீர்பிறழ்வுகள் வளர்வதைக் குறைக்கிறது.

பெருஞ்சிலந்தி குடும்ப வகையைச் சார்ந்த கருப்பு விதவைச்சிலந்தி கடியினால் உண்டாகும் குழைமசந்திச் சீர்குலைவு சிகிச்சையில் கால்சியம் குளுக்கோனேட்டு பயன்படுகிறது. பெரும்பாலும் தசைத் தளர்த்தியாக இது ஒன்றிப்போகிறது. இருந்தாலும் இச்சிக்கிச்சை நடைமுறைப்படுத்த முடியாத நிலையிலேயே உள்ளது.

குமட்டல் , மலச்சிக்கல், வயிற்று எரிச்சல் போன்ற பக்க விளைவுகளை கால்சியம் குளுக்கோனேட்டு உண்டாக்குகிறது. விரைவாக இதை நரம்பு வழியாகச் செலுத்தும்போது அதிகளவு கால்சியம் இரத்தத்தில் மிகுந்து அதனால் நாளவிரிவு மற்றும் இதயத்துடிப்பு பிறழ்வுகள், இரத்த அழுத்தக் குறைவு மற்றும் குறை இதயத் துடிப்பு முதலிய பாதிப்புகள் உண்டாகலாம். குழாய் கசிவினால் வெளியாகும் கால்சியம் குளுக்கோனேட்டால் உயிரணு அழற்சி ஏற்படலாம். நரம்புகள் வழியாக இதைச் செலுத்தும் போது அப்பகுதியில் திசு இறப்பு மற்றும் சீழ்கட்டிகள்
தோன்றலாம். 
சிறுநீர்ப் பெருக்கம், உப்புமிகைச் சிறுநீர், சிறுநீரகத்தில் பிளாசுமா ஓட்டம் முதலான பாதிப்புகள், குளோமருல நீரகவழல் விகிதம் மற்றும் இரைப்பை சுரப்படக்குதல் ஆகிய பாதிப்புகளும் ஏற்படவும் வாய்ப்பு உள்ளது.



</doc>
<doc id="262190" url="https://ta.wikipedia.org/wiki?curid=262190" title="கால்சியம் அசைடு">
கால்சியம் அசைடு

கால்சியம் அசைடு (Calcium azide) என்பது CaN என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும்

ஐதரசோயிக் அமிலம் மற்றும் கால்சியம் ஐதராக்சைடு இவற்றினிடையில் நிகழும் வடிகட்டும் வினையில் கால்சியம் அசைடு தோன்றுகிறது.

கால்சியம் அசைடு தாக்கங்களால் பாதிக்கப்படுகிறது. இதன் விளைவாக வெடித்தல் மற்றும் தீப்பற்றி எரிதல் ஆகியன நிகழும் வாய்ப்பும் உண்டு.


</doc>
<doc id="262192" url="https://ta.wikipedia.org/wiki?curid=262192" title="அங்கேரியக் கணிதவியலாளர்கள் பட்டியல்">
அங்கேரியக் கணிதவியலாளர்கள் பட்டியல்

இது அங்கேரியக் கணிதவியலாளர்களின் பட்டியலாகும். பெயர்வரிசை அங்கேரிய முறையில் உள்ளது.



</doc>
<doc id="262196" url="https://ta.wikipedia.org/wiki?curid=262196" title="கால்சியம் பென்சோயேட்டு">
கால்சியம் பென்சோயேட்டு

கால்சியம் பென்சோயேட்டு "(Calcium benzoate)" என்பது Ca(CHO) என்ற மூலக்கூற்று வாய்ப்பாடு கொண்ட ஒரு வேதிச் சேர்மமாகும். பென்சோயிக் அமிலத்தினுடைய கால்சியம் உப்பான இச்சேர்மம் உணவுத் தொழிற்சாலைகளில் பாதுகாப்புப் பொருளாக உபயோகப்படுத்தப்படுகிறது. உணவுக் கூட்டுப் பொருளுக்கான இதனுடைய ஐ எண் 213 மற்றும் சர்வதேச திட்ட எண்ணிடலில் இதனுடைய உணவுக் கூட்டுப் பொருளுக்கான எண் ச.தே.தி எண் 213 ஆக குறிக்கப்படுகிறது. ஐரோப்பிய ஒன்றியம், அமெரிக்கா, ஆத்திரேலியா மற்றும் நியூசிலாந்து நாடுகளில் கால்சியம் பென்சோயேட்டு ஒரு உணவுக் கூட்டுப்பொருளாக அங்கீகரிக்கப்பட்டுள்ளது.

கால்சியம் மற்றும் அதனுடன் தொடர்புடைய பிற உலோகங்களின் கால்சியம் கார்பாக்சிலேட்டு வழிப்பொருட்கள் யாவும் அணைவுச் சேர்மங்களாகும். பொதுவாக இவற்றின் ஒருங்கிணைப்பு எண் 8 ஆகும். தவிர கார்பாக்சிலேட்டுகள் Ca-O பிணைப்புகளாக உருவாகின்றன. இவற்றின் நீரேறும் அளவு மற்றொரு மாறுபடும் பொருளாகக் கருதப்படுகிறது.


</doc>
<doc id="262201" url="https://ta.wikipedia.org/wiki?curid=262201" title="அரவிந்தன் (திரைப்படம்)">
அரவிந்தன் (திரைப்படம்)

அரவிந்தன் 1997ஆவது ஆண்டில் டி. நாகராஜன் இயக்கத்தில் வெளியான ஒரு இந்தியத் தமிழ்த் திரைப்படமாகும். சரத்குமார், பார்த்திபன், நக்மா, ஊர்வசி, பிரகாஷ் ராஜ் ஆகியோர் முக்கிய கதாபாத்திரங்களில் நடித்திருந்தனர். இப்படத்திற்கு யுவன் சங்கர் ராஜா இசையமைத்திருந்தார். இது, இவர் இசையமைத்த முதல் திரைப்படமாகும். இத்திரைப்படம் எதிர்பார்த்த அளவிற்கு வெற்றியைப் பெறவில்லை. இத்திரைப்படம், 1968ஆம் ஆண்டில் 44 பேர் உயிருடன் எரித்து படுகொலை செய்யப்பட்ட கீழ்வெண்மணி படுகொலையினை அடிப்படையாகக் கொண்டு உருவாக்கப்பட்டது.


</doc>
<doc id="262203" url="https://ta.wikipedia.org/wiki?curid=262203" title="செப்பு உற்பத்தி செய்யும் நாடுகளின் பட்டியல்">
செப்பு உற்பத்தி செய்யும் நாடுகளின் பட்டியல்

செப்பு உற்பத்தி செய்யும் நாடுகளின் பட்டியல் (List of countries by copper production) என்பது செப்பு எனப்படும் தாமிரத்தை உற்பத்தி செய்யும் நாடுகளின் பட்டியலாகும். இப்பட்டியல் 2014 ஆம் ஆண்டு சுரங்கத்தில் இருந்து வெட்டியெடுக்கப்பட்ட தாமிரத்தின் அளவை அடிப்படையாகக் கொண்டு தயாரிக்கப்பட்ட பட்டியலாகும்.

தாமிரத்தை அதிகமாகப் பெற்றுள்ள நாடுகள் பொதுவாக அவற்றை உருக்கி எடுத்துக் கொள்ளும் வகையில் மற்ற நாடுகளுக்கு ஏற்றுமதி செய்கின்றன. ஒரு நாட்டின் செப்பு உற்பத்தியானது, உருக்கி எடுத்து செய்யும் உற்பத்தி மற்றும் சுரங்கத்தில் இருந்து வெட்டியெடுக்கப்பட்ட தயாரிப்பு இரண்டும் பெரிதும் வேறுபடுகின்றன.

சென்ற நூற்றாண்டின் ஒப்பீட்டு அளவுகள்.



</doc>
<doc id="262207" url="https://ta.wikipedia.org/wiki?curid=262207" title="வெண் கறுப்புச் சிறகன்">
வெண் கறுப்புச் சிறகன்

வெண் கறுப்புச் சிறகன் ("Common Sailer", "Neptis hylas") என்பது பொதுவாக தென்கிழக்கு ஆசியாவிலும் இந்திய துணைக்கண்டத்திலும் காணப்படும் பட்டாம்பூச்சியாகும். இது வரியன்கள் குடும்பத்தைச் சேர்ந்தது. இது ஆழமற்ற சிறகடிப்பினால் விறைப்பான சறுக்கும் பறப்பை பெறக்கூடியது. 

ஈரமான பருவநிலையில் இதன் தோற்றத்தில் சிறிய வேறுபாடு காணப்படும். வெண் நிறப்பகுதி குறுகியும் மண் நிறத்தில் சற்று கருமையும் மேற்பக்கப் புள்ளியிலும் ஓரங்களிலும் அகலமான கருப்பு நிறம் காணப்படும்.


</doc>
<doc id="262210" url="https://ta.wikipedia.org/wiki?curid=262210" title="சிவப்புடல் அழகி">
சிவப்புடல் அழகி

சிவப்புடல் அழகி ("crimson rose", "Pachliopta hector") என்பது அழகிகள் குடும்பத்தைச் சேர்ந்த பட்டாம்பூச்சியாகும். இது இந்தியாவிலும் இலங்கையிலும் மியன்மாரிலும் காணப்படுகிறது. இந்தியாவில் மேற்குத் தொடர்ச்சி மலைத்தொடர், தென்னிந்தியா, கிழக்கிந்தியா ஆகிய இடங்களில் காணப்படுகின்றன. அந்தமான் தீவுகளில் தனியாகவும் காணப்படுகின்றன.



</doc>
<doc id="262215" url="https://ta.wikipedia.org/wiki?curid=262215" title="வடமேல் மாகாண சபையின் கொடி">
வடமேல் மாகாண சபையின் கொடி

வடமேல் மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான வடமேல் மாகாண சபைக்கான கொடி ஆகும். இது 1987ம் ஆண்டு நவம்பர் மாதம் 14ம் தேதி ஏற்றுக்கொள்ளப்பட்டது.

வடமேல் மாகாணக் கொடியில் மண்ணிறத்தில் எருமை, அதற்கு இருபக்கமும் மஞ்சள் நிறப் பின்னணியில் சந்திரன் சூரியனின் குறியீடுகளும் வெள்ளை நிறப் பின்னணியில் காணப்படுகின்றன. கொடிக்கு மண்ணிறத்தில் கரையும் உள்ளது.


</doc>
<doc id="262216" url="https://ta.wikipedia.org/wiki?curid=262216" title="உரோசா அழகி">
உரோசா அழகி

உரோசா அழகி ("common rose", "Pachliopta aristolochiae") என்பது அழகிகள் குடும்பத்தைச் சேர்ந்த பட்டாம்பூச்சியாகும். இது பொதுவாக தென்கிழக்காசியாவில் காணப்படுகிறது.



</doc>
<doc id="262218" url="https://ta.wikipedia.org/wiki?curid=262218" title="தம்பிலுவில் கல்வெட்டு">
தம்பிலுவில் கல்வெட்டு

தம்பிலுவில் கல்வெட்டு என்பது, கிழக்கிலங்கையின் தம்பிலுவில் கிராமத்தில் கிடைத்த தூண் கல்வெட்டு ஆகும். இது, ஏழாம் விஜயபாகு மன்னனால் சிவஞான சங்கரர் கோவிலுக்கு "வோவில்" எனும் நீரேரி தானமாக வழங்கப்பட்டமையைக் குறிப்பிடுகின்றது.

தம்பிலுவில் அம்மன் கோவிலில் கேட்பாரற்றுக் கிடந்த இக்கல்வெட்டை, 1800களின் பிற்பகுதியில், பிரித்தானிய இலங்கை அரசில் பணி புரிந்த "கியூ நெவில்" என்பவர் அடையாளங்கண்டுகொண்டார். கல்வெட்டில் மயில் பொறிக்கப்பட்டிருப்பதால்,இது திருக்கோவில் முருகன் கோவிலைக் குறிக்கும் என்று கருதி, கியூ நெவில், இக்கல்வெட்டை எடுத்துச் சென்று, அம்மன் கோவிலுக்கு சற்றுத் தள்ளியுள்ள திருக்கோவில் ஆலயத்தில் கொண்டுசென்று வைத்திருக்கிறார். இன்றும், அது அங்குள்ள ஏனைய கல்வெட்டுகளுடன் வைத்துப் பேணப்படுகின்றது.
சுமார் ஐந்தடி உயரமான சற்சதுர வடிவான கற்றூணொன்றின்.ஒருபுறம் வேலும் சூலமும், மறுபுறம் மயிலும் பொறிக்கப்பட்டிருக்கின்றது. எஞ்சிய இருபுறங்களில் இதன் கல்வெட்டு வாசகம் காணப்படுகின்றது.

விசயபாகு எனும் மன்னன், "வோவில்" என்பதைத் தன் பத்தாம் ஆட்சியாண்டின் தை இருபதாம் நாளில், சிவஞான சங்கரர் கோவிலுக்குத் தானம் கொடுத்ததை இச்சாசனம் குறிப்பிடுகின்றது. கோட்டை இராச்சியத்தை பொ.பி 1509-1521 வரை ஆண்ட ஏழாம் விஜயபாகு மன்னனே இச்சாசனத்தை அமைத்ததாக, பல ஆய்வாளர்கள் கருதுகின்றனர். இக்கல்வெட்டு கிடைத்த தம்பிலுவில் கண்ணகி அம்மன் ஆலயம், முன்பு "சிவஞானசங்கரர் கோவில்" என்ற பெயரில் சிவன் கோவிலாக விளங்கியதா என்பதை உறுதிப்படுத்துவதற்குப் போதுமான சான்றுகள் கிடைக்கவில்லை.

இதிற் குறிக்கப்பட்டுள்ள "வோவில்" என்பது, மட்டக்களப்பின் அக்கரைப்பற்றுப் பகுதியில், தம்பிலுவில்லில்இருந்த மிகப்பெரிய நீரேரி எனும் குறிப்பு, ஒல்லாந்தர் கால இலங்கை வரைபடங்களில் காணப்படுகின்றது. மட்டக்களப்புப் பூர்வ சரித்திரம் நூலிலும், சங்கமன்கண்டியருகே மனுநேய கயவாகு மன்னனால், முப்பத்திரண்டு மதகுகளுடன் இருபத்தாறு ஏரிகளை இணைத்து பெரும் ஏரி அமைத்து விவசாயத்துக்கு வழங்கப்பட்ட குறிப்பொன்று காணப்படுகின்றது. இன்று உவர்நீரேரியாகக் காணப்படும் "தாண்டியடிக் களப்பே" இந்த "வோவில்" ஏரி ஆகலாம்.

இதை விசயபாகு மன்னன் மீண்டும் கோவிலொன்றுக்குத் தானம் செய்யவேண்டிய அவசியம் என்னவென்று புரியவில்லை. கோவிலுக்கு உரித்தான விவசாய நிலத்தையும், இவ்வேரியையும் வேறு யாரும் அடாத்தாகப் பிடித்திருக்கலாம்.அவர்களிடமிருந்து மன்னன் ஏரியைப் பறிமுதல் செய்து கோவிலுக்கு மீள ஒப்படைத்து, அறம் மீறினால் கங்கையோரம் பசுவைக் கொன்ற பாவம் பெறுவீர் எனத் தீச்சொல்லிட்டு இக்கல்வெட்டை மன்னன் அமைத்திருக்கலாம்.



</doc>
<doc id="262227" url="https://ta.wikipedia.org/wiki?curid=262227" title="டோரதி ஸ்டிரெய்ட்">
டோரதி ஸ்டிரெய்ட்

டோரதி ஸ்டிரெய்ட் ("Dorothy Straight", பிறப்பு: 25 மே 1958 வாசிங்டன், டி. சி.) அமெரிக்காவில் புகழ்பெற்ற விட்னீ குடும்பத்தில் பிறந்தவர். இவர் ஆங்கில எழுத்தாளரும் சோவியத் ஒன்றிய உளவாளியுமான மைக்கேல் ஸ்டிரெய்ட்டின் மகள். 1962ல் அவருடைய நான்காம் வயதில் தன் பாட்டிக்கு "ஹவ் த வேல்ட் பிகேன்" ("How the World Began") என்ற கதையை எழுதினார். அந்தக்கதை கிறித்தவ நம்பிக்கைப்படியான உலக உருவாக்கத்தைக் குழந்தையின் புரிதலின்படி காடு, விலங்குகள், பறவைகள் முதலியவற்றைக் கொண்டு உருவானது. 

டோரதி ஸ்டிரெய்ட்டால் வரையப்பட்ட விளக்கப்படங்களைக் கொண்ட அந்தக்கதையைப் பென்தியான் புத்தகங்கள் எனும் நூல் வெளியீட்டாளர்கள் 1964ல் வெளியிட்டார்கள். அந்தப்புத்தகத்தை எழுதியதன் மூலம் டோரதி ஸ்டிரெய்ட் உலகின் மிக இளைய பெண் எழுத்தாளர் என்று அறியப்படுகின்றார்.


</doc>
<doc id="262236" url="https://ta.wikipedia.org/wiki?curid=262236" title="அமிலநீக்கி">
அமிலநீக்கி

அமிலநீக்கி "( antacid)" என்பது வயிற்றின் அமிலத்தன்மையை சமன்செய்யும் ஒரு பொருளாகும். மேலும் இப்பொருள் நெஞ்சு எரிச்சலையும் நீக்கி விடுவிக்கிறது.

மருத்துவர்களின் பரிந்துரைக் கடிதம் இல்லாமலேயே கடைகளில் வாங்கிக் கொள்ள முடிகின்ற அமிலநீக்கிகள் வாய்வழியாக உட்கொள்ளப்படுகின்றன. அவ்வப்போது ஏற்படும் நெஞ்செரிவு , இரையக உண்குழலியப் பின்னோட்ட நோய் ஆகிய காரணங்களுக்காக இதை வாங்கிப் பயன்படுத்துகிறார்கள். அறிகுறிசார்ந்த சிகிச்சைகளுக்கு வேண்டுமானால் அமிலநீக்கியைப் பயன்படுத்தலாம் எனப் பரிந்துரைக்கிறார்கள்.

எச்2 ஏற்பி எதிர்ப்பிகள் அல்லது புரோட்டான் குழல் தடுப்பிகள் முதலான அமிலம் குறைக்கும் மருந்துகளில் இருந்து அமிலநீக்கிகள் வேறுபட்டவையாகும். இவை வயிற்றுப் புண்களுக்கு காரணமான எலிக்கோபேக்டர் பைலோரி பாக்டீரியாக்களைக் கொல்வதில்லை.

மக்னீசியம் வகை அமிலநீக்கிகளால் வயிற்றுப்போக்கு ஏற்படலாம், கால்சியம் அல்லது அலுமினியம் வகை அமிலநீக்கிகள் மலச்சிக்கலையும் , அரிதாக, நீண்ட கால பயன்பாட்டினால் சிறுநீரகத்தில் கற்களையும் ஏற்படுத்தலாம். அலுமினிய வகை அமிலநீக்கிகள் நீண்ட கால பயன்பாட்டில் உள்ளவர்களுக்கு ஆபத்தான எலும்புப்புரை நோயை உண்டாக்கிவிடலாம்.

அமிலநீக்கிகளில் கார அயனிகளைக் கொண்டிருப்பதால் அவை வயிற்றிலுள்ள அமிலத்தை நேரடியாக நடுநிலையாக்கம் செய்கின்றன.

கார அயனிகளைக் கொண்ட வேதி உப்புகளே எதிரயனியாகின்ற அமிலநீக்கிகளாகும். பொதுவாக பைகார்பனேட்டுகள் கார அயனிகளாக பயன்படுத்தப்படும் ஆனால் ஐதராக்சைடுகளும் பயன்படுத்தப்படுகின்றன.


</doc>
<doc id="262237" url="https://ta.wikipedia.org/wiki?curid=262237" title="மேல் மாகாண சபையின் கொடி">
மேல் மாகாண சபையின் கொடி

மேல் மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான மேல் மாகாண சபைக்கான கொடி ஆகும். இது 1987ம் ஆண்டு ஏற்றுக்கொள்ளப்பட்டது.

மேல் மாகாணக் கொடி ஒன்றினுள் ஒன்றாக அடுக்கப்பட்ட மூன்று செவ்வக வடிவங்களைக் கொண்டது. வெளிச் செவ்வகம் பச்சை நிறத்தினான கரைபோல் அமைந்துள்ளது. அதற்குள் அடுத்ததாக அமைந்திருப்பது வெள்ளைப் பின்னணியில் பச்சை, மஞ்சள், சிவப்பு ஆகிய நிறங்களாலான அலங்கார வடிவங்களைக் கொண்ட ஒரு பட்டையாகும். நடுவில் அமைந்திருப்பது கடும் சிவப்பு நிறம்கொண்ட செவ்வகம் ஆகும். இதன் நான்கு மூலைகளிலும் வெண்ணிற அரசிலைச் சின்னங்கள் உள்ளன. மேற்படி செவ்வகத்தின் நடுவில் கிடையாக வரிசையாக அமைந்த மூன்று வெள்ளை நிறத்தில் கோட்டுருவங்களாக வரையப்பட்ட வட்டங்கள் காணப்படுகின்றன. இவற்றின் நடுவில் கடுஞ் சிவப்புப் பின்னணியில், பொன்னிறத்திலான சின்னங்கள் வரையப்பட்டுள்ளன. இடப்பக்க வட்டம் மூன்று தலை நாகத்தையும், நடு வட்டம் வாளேந்திய சிங்கத்தையும், வலப்பக்க வட்டம் அன்னப்பறவையையும் கொண்டுள்ளன.


</doc>
<doc id="262240" url="https://ta.wikipedia.org/wiki?curid=262240" title="தென் மாகாண சபையின் கொடி">
தென் மாகாண சபையின் கொடி

தென் மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான தென் மாகாண சபைக்கான கொடி ஆகும். இது 1987ம் ஆண்டு ஏற்றுக்கொள்ளப்பட்டது.

1987 ஆம் ஆண்டில் இலங்கை சனநாயக சோசலிசக் குடியரசின் அரசியலமைப்புக்கான 13 ஆவது திருத்தச் சட்டம், மாகாண சபைகள் சட்டம் இல. 42, 1987 ஆகியவற்றின் கீழ் தென் மாகாண சபை உருவாக்கப்பட்ட போது அதற்கான கொடியொன்றின் வடிவமைப்பில் ஆலோசனை வழங்கும் பொருட்டு வல்லுனர் குழுவொன்று அமைக்கப்பட்டது. மாகாணத்தின் வரலாறு, பண்பாடு, சமூகப் பின்னணி போன்ற விடயங்களைக் கருத்தில் கொண்டு கொடிக்கான ஆலோசனைகள் வழங்கப்பட்டன.

தென் மாகாணக் கொடி அரக்கு சிவப்பு நிறப் பின்னணியும், மஞ்சள் நிறக் கரையும் கொண்டது. இரத்தச் சிவப்பு நிறச் செவ்வகத்தின் நான்கு மூலைகளிலும் அரசிலைகள் காணப்படுகின்றன. நடுவில் கையில் சிறிய வாளோடு ஓடும் மஞ்சள் நிறத்தாலான சிங்கம் உள்ளது. சிங்கத்தின் இரு புறமும் மேற்புற மூலைகளை அண்டி சூரிய சந்திரர்களின் குறியீடுகள் காணப்படுகின்றன. இக்கொடி பல்வேறு கொடிகள் கலந்த ஒரு வடிவமைப்பு.

சிறிய வாளொன்றை முன் காலொன்றில் பிடித்தபடி ஓடும் சிங்கம் பொறித்த கொடி உருகுணைப் பிரதேசத்தின் கொடியாகக் கருதப்படுகிறது. மேலும், துட்டகைமுணு, அனுராதபுரத்தை ஆண்ட தமிழ் மன்னன் எல்லாளன் மீது படையெடுத்துச் சென்றபோது, கொண்டுசென்ற கொடியும் இரத்தச் சிவப்புப் பின்னணியில் ஓடும் மஞ்சள் சிங்கம் பொறிக்கப்பட்டது ஆகும். அத்துடன், தெவிநுவர தேவாலயத்தின் கொடியிலும், அம்பாந்தோட்டை மாவட்டக் கொடியிலும் சூரியனும், சந்திரனும் உள்ளன.


</doc>
<doc id="262244" url="https://ta.wikipedia.org/wiki?curid=262244" title="பாயும் புலி (2015 திரைப்படம்)">
பாயும் புலி (2015 திரைப்படம்)

பாயும் புலி ("Paayum Puli") என்பது 2015இல் வெளிவந்த ஒரு தமிழ்த் திரைப்படம் ஆகும். சுசீந்திரன் இத்திரைப்படத்தை எழுதி, இயக்கியுள்ளார். இத்திரைப்படத்தில் விசால், காசல் அகர்வால் ஆகியோர் முதன்மைக் கதைமாந்தர்களாக நடித்துள்ளனர். திரைப்படத்திற்கான இசையைத் தி. இமான் வழங்கியுள்ளார். 2015 செட்டம்பர் 4ஆம் நாள் பாயும் புலி வெளிவந்தது. அதே நாளிலேயே, செயசூர்யா ("Jayasurya") என்ற பெயரில் இத்திரைப்படம் தெலுங்கிலும் மொழியாக்கம் செய்யப்பட்டு வெளியிடப்பட்டது.

தி. இமான் இத்திரைப்படத்திற்கு இசையமைத்துள்ளார். 2015 ஆகத்து 2ஆம் நாள் திரைப்படத்தின் இசைத்தொகுப்பை வி மியூசிக்கு வெளியிட்டது. பிகைண்டுவுட்சு இவ்விசைத்தொகுப்புக்கு ஐந்தில் 2.75 விண்மீன்களை வழங்கித் தரப்படுத்தியிருந்தது.

பாயும் புலி இசை வெளியீடும் புலி இசை வெளியீடும் ஒரே நாளில் இடம்பெற்றது. தனது கீச்சில் "வெறும் புலி இல்லடா பாயும் புலி ஆடியோ இரிலீசு டா. இது 'நட்சு' எடுக்காத புலி டா" என்று ஆர்யா குறிப்பிட்டது விசயின் சுவடர்களிடம் சலசலப்பை உருவாக்கியது.



</doc>
<doc id="262245" url="https://ta.wikipedia.org/wiki?curid=262245" title="இலங்கை அழகி">
இலங்கை அழகி

இலங்கை அழகி ("Sri Lankan Birdwing", "Troides darsius") என்பது "அழகி" இனத்தைச் சேர்ந்த இலங்கையில் காணப்படும் பட்டாம்பூச்சியாகும்.

இலங்கைத் தீவில் இதுவே பெரிய பட்டாம்பூச்சியாகவும் தீவு முழுவதிலும் பரந்து காணப்படுகிறது. இதனை இலங்கையில் மட்டுமே காணலாம். இது பயிர்களை சேதப்படுத்துவதோ அல்லது நோய்க்காவியாகவோ காணப்படுவதில்லை. இப்பண்புகளை இது கொண்டுள்ளதால் இதனை "இலங்கையின் தேசிய பட்டாம்பூச்சி" என சூற்றடல் அமைச்சினால் அறிவிக்கப்பட்டது.



</doc>
<doc id="262247" url="https://ta.wikipedia.org/wiki?curid=262247" title="சுற்று (வடிவவியல்)">
சுற்று (வடிவவியல்)

சுற்று ("turn") என்பது கோணத்தின் அளவைக் குறிக்கப் பயன்படும் ஒரு அலகு. ஒரு சுற்றின் அளவு 2 ரேடியன்கள், 360° அல்லது 400 கிரேடியன். இது "சுழற்சி", "முழுச்சுற்று", "முழுவட்டம்" என்ற சொற்களாலும் குறிக்கப்படுகிறது. அரைச்சுற்று, காற்சுற்று, செண்டிச்சுற்று, மில்லிச்சுற்று, இரும கோணம், புள்ளி என, பல்வேறு சிறு அலகுகளாக ஒரு சுற்றானது பிரிக்கப்பட்டுள்ளது.

ஒரு சுற்றுக் கோண அளவை 100 சமபாகங்களாகப் பிரித்தால், அந்நூறு சமபிரிவுகளில் ஒன்றின் அளவு ஒரு செண்டிச்சுற்று (centiturn) எனப்படும். 

அதாவது, 

1 செண்டிச்சுற்று = 1/100 சுற்று
100 செண்டிச்சுற்றுகள் = 1 சுற்று.

செண்டிச்சுற்றுகளாப் பிரிக்கப்பட்ட பாகைமானியானது சதவீதப் பாகைமானியென அழைக்கப்படும். 1922 ஆம் ஆண்டிலிருந்து இவ்வகையான பாகைமானிகள் பயன்பாட்டில் இருந்து வந்தாலும், பின்வரும் காலத்தில்தான் பிரட் ஹோயிலால் (Fred Hoyle) செண்டிச்சுற்றுகள், மில்லிச்சுற்றுகள் என்ற பெயர்கள் அறிமுகப்படுத்தப்பட்டன.

ஒரு சுற்றுக் கோண அளவை 1000 சமபாகங்களாகப் பிரித்தால், அந்த ஆயிரம் சமபிரிவுகளில் ஒன்றின் அளவு ஒரு மில்லிச்சுற்று (milliturn) எனப்படும்.

அதாவது, 

1 மில்லிச்சுற்று = 1/1000 சுற்று
1000 மில்லிச்சுற்றுகள் = 1 சுற்று.

ஒரு மில்லிச்சுற்றானது பாகைகளில் 0.36° அல்லது 21'36" அளவுக்குச் சமம். 


180° (formula_1 ரேடியன்)அளவு சுழற்சி அரைச்சுற்று ஆகும்., 

இரு பரிமாணத்தில் ஒரு புள்ளியைப் பொறுத்த எதிரொளிப்பும் அரைச்சுற்றும் சமமான விளவுகளைக் கொண்டிருக்கும்.


90° (formula_2 ரேடியன்) அளவு சுழற்சி காற்சுற்று ஆகும்.


ஒரு சுற்றின் அளவானது (≈6.283185307179586) ரேடியன்களுக்குச் சமம்.

formula_1 க்குப் பதில் ஒரு சுற்றுக்குச் சமமான formula_5 ரேடியனை அடிப்படை வட்ட மாறிலியாகக் கொள்ளலாம் என்ற கருத்தை 2001 ஆம் ஆண்டு கணிதவியலாளர் இராபர்ட் பலாலிசு (Robert Palais) முன்வைத்தார். மேலும் formula_6 குறியீட்டையும் (formula_1 இன் வடிவில் மூன்று கால்கள் கொண்ட வடிவம்) அதற்கானதாகப் பரிந்துரைத்தார். 

2010 இல் கணிதவியலாளர் மைக்கேல் கார்ட்டில் (Michael Hartl), கிரேக்க எழுத்தான formula_8 ஐப் பயன்படுத்தலாம் என்ற கருத்தை முன்வைத்தார். இதற்காக அவர் அளித்த காரணங்கள் இரண்டு: 

முதலாவதாக, ஒரு சுற்றுக்குச் சமமான formula_5 ரேடியனை formula_8 எனக் கொள்ளும்போது ஒரு சுற்றின் பின்னங்களை எளிதாகக் குறிக்க முடியும்.

ஒரு சுற்றின் formula_11 பங்கை, அதாவது formula_12 ஐ formula_13 எனக் குறிக்கலாம்.

இரண்டாவதாக formula_8 இன் தோற்றம் இன் தோற்றத்தை ஒத்துள்ளது. கார்ட்டிலின் முன்மொழிவில் formula_1 க்குப் பதிலாக formula_8 பயன்படுத்துவதால் எளிமையடையும் வாய்ப்பாடுகளையும் எடுத்துக்காட்டுகளாகத் தந்துள்ளார்.



</doc>
<doc id="262249" url="https://ta.wikipedia.org/wiki?curid=262249" title="இலங்கை வரியன்">
இலங்கை வரியன்

இலங்கை வரியன் ("Ceylon tiger", "Parantica taprobana") என்பது வரியன்கள் குடும்பத்தைச் சேர்ந்த பட்டாம்பூச்சியாகும். இது இலங்கையின் அகணிய உயிரி உயிரியாகும்.

இதனை இலங்கை மத்திய மாகாணத்தின் பட்டாம்பூச்சி என சூற்றடல், புத்தாக்க சக்தி அமைச்சினால் அறிவிக்கப்பட்டுள்ளது.



</doc>
<doc id="262254" url="https://ta.wikipedia.org/wiki?curid=262254" title="ஐரோப்பிய மயில்">
ஐரோப்பிய மயில்

ஐரோப்பிய மயில் ("European Peacock", "Aglais io"), என்பது ஐரோப்பாவிலும் மிதமாக ஆசியாவிலும் குறிப்பாக யப்பானிலும் காணப்படும் வண்ணமயமான பட்டாம்பூச்சியாகும்.

ஐரோப்பிய மயில் தன் எல்லையை விரிவுபடுத்திக் கொள்வதுடன், அது அச்சுறுத்தலுக்கு உள்ளான இனமாகவும் உள்ளது.



</doc>
<doc id="262255" url="https://ta.wikipedia.org/wiki?curid=262255" title="கண்ணாடிச் சிறகி">
கண்ணாடிச் சிறகி

கண்ணாடிச் சிறகி ("Glasswinged butterfly", "Greta oto") என்பது வரியன்கள் குடும்பத்தைச் சேர்ந்த
பட்டாம்பூச்சியாகும். வளர்ந்த பூச்சிகள் சுவாரசியமான நடத்தைகளை வெளிப்படுத்துகின்றன. இவற்றில் நீண்ட தூர வலசை போதல், ஆண் பூச்சிகள் இனப்பெருக்க காலத்தில் தத்தமது திறனைக் காட்டப் போட்டியிடல் ஆகியன அடங்கும். இப்பட்டாம்பூச்சிகள் மெக்சிகோ, பனாமா, கொலம்பியா போன்ற நாடுகளில் பரவலாகக் காணப்படுகின்றன.

இவ்வகைப்பட்டாம்பூச்சிகள் ஒளி ஊடுருவக்கூடிய சிறகுகளைக் கொண்டவை. இப்பூச்சிகளின் சிறகுகள் 5.6 செ.மீ தொடக்கம் 6.1 செ.மீ வரை வளரும் தன்மையுடையவை. 



</doc>
<doc id="262256" url="https://ta.wikipedia.org/wiki?curid=262256" title="கோயம்புத்தூர் மாவட்டத்திலுள்ள கல்வி நிலையங்கள்">
கோயம்புத்தூர் மாவட்டத்திலுள்ள கல்வி நிலையங்கள்











</doc>
<doc id="262257" url="https://ta.wikipedia.org/wiki?curid=262257" title="கி. சிவநேசன்">
கி. சிவநேசன்

கிட்டிணன் சிவனேசன் (சனவரி 21, 1957 - மார்ச் 6, 2008) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார். இவர் 2008 மார்ச் 6 இல் இலங்கை படைத்துறையின் ஆழ ஊடுருவித்தாக்கும் படையணியினால் மேற்கொள்ளப்பட்ட கண்ணிவெடித் தாக்குதல் ஒன்றில் கொல்லப்பட்டார்.

1957 ஆம் ஆண்டில் பிறந்த சிவனேசன் யாழ்ப்பாண மாவட்டம், கரவெட்டியைச் சேர்ந்தவர். நெல்லியடி மத்திய மகா வித்தியாலயத்தில் கல்வி கற்றர். யாழ் குடாநாட்டில் பனை, மற்றும் தென்னை அபிவிருத்திச் சபைகள் பலவற்றைத் தோற்றுவித்தார். ஏ9 நெடுஞ்சாலை மூடப்பட்ட போது மல்லாவிகு இடம்பெயர்ந்தார். 1996 முதல் 2004 ஆம் ஆண்டு வரை வட பிராந்திய தென்னை அபிவிருத்துக் கூட்டுறவுச் சபையின் பொது முகாமையாளராகப் பணியாற்றினார்.

2004 நாடாளுமன்றத் தேர்தலில் சிவனேசன் தமிழ்த் தேசியக் கூட்டமைப்பு வேட்பாளராக யாழ்ப்பாண மாவட்டத்தில் போட்டியிட்டு 43,730 விருப்பு வாக்குகள் பெற்று நாடாளுமன்றம் சென்றார்.

2008 மார்ச் 6 அன்று, சிவனேசன் கொழும்பில் நாடாளுமன்றத்தில் இருந்து ஏ9 நெடுஞ்சாலை வழியாக மல்லாவி நோக்கிப் பயணம் செய்தார். வவுனியா மாவட்டம் ஓமந்தையில் உள்ள விடுதலைப் புலிகளின் சோதனைச் சாவடியைக் கடந்து சென்று 30 நிமிடங்களின் பின்னர், பிற்பகல் 1:20 மணியளவில், சிவனேசன் சென்ற வாகனம் ஓஒமந்தை சாவடியில் இருந்து 35 கிமீ தொலைவில் மாங்குளம் அருகே சென்று கொண்டிருந்தது. அப்போது கிளைமோர் கண்ணிவெடிகள் ஒரே நேரத்தில் வெடித்தன. சிவனேசனின் வாகன ஓட்டுனர் பெரியண்ணன் மகேசுவரராசா அதே இடத்தில் உயிரிழந்தார். சிவனேசன் மாங்குளம் மருத்துவமனைக்குக் கொண்டு செல்லப்பட்டு அங்கு உயிரிழந்தார்.

இத்தாக்குதலை இலங்கைப் படைத்துறை மேற்கொண்டதாக மீது தமிழ்த் தேசியக் கூட்டமைப்பு குற்றஞ்சாட்டியது. படையினரின் ஆழ ஊடுருவித்தாக்கும் படையணியினரே காரணம் என அவர்கள் கூறினர். சிவனேசன் இலங்கை இராணுவத்தினரால் தான் அச்சுறுத்தப்படுவதாக முன்னர் தெரிவித்திருந்தார். இவரது வாகனம் 2007 ஆம் ஆண்டிலும் கிளைமோர் தாக்குதலுக்கு உள்ளானது. இக்குற்றச்சாட்டுகளை இராணுவம் மறுத்தது.

2008 மார்ச் 7 இல் விடுதலைப் புலிகள் சிவனேசனுக்கு மாமனிதர் விருது வழங்கிக் கௌரவித்தது.


</doc>
<doc id="262259" url="https://ta.wikipedia.org/wiki?curid=262259" title="ந. சிறீகாந்தா">
ந. சிறீகாந்தா

கந்தர் நல்லதம்பி சிறீகாந்தா இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் குற்றவியல் சட்டத்தரணியும் ஆவார்.

2004 நாடாளுமன்றத் தேர்தலில் சிறீகாந்தா யாழ்ப்பாண மாவட்டத்தில் டெலோ இயக்கத்தின் சார்பில் தமிழ்த் தேசியக் கூட்டமைப்பு வேட்பாளராகப் போட்டியிட்டு 33,210 விருப்பு வாக்குகளைப் பெற்றார். ஆனாலும், நாடாளுமன்றத்திற்குத் தெரிவு செய்யப்படவில்லை. பின்னர், 2006 நவம்பரில் நடராஜா ரவிராஜ் படுகொலை செய்யப்பட்டதைத் தொடர்ந்து அவரது இடத்திற்கு சிறீகாந்தா நியமிக்கப்பட்டு நாடாளுமன்றம் சென்றார்.

2010 இல் சிறீகாந்தா டெலோ இயக்கத்தை விட்டும் தமிழ்த் தேசியக் கூட்டமைப்பை விட்டும் வெளியேறினார். தமிழ்த் தேசிய விடுதலைக் கூட்டமைப்பு என்ற பெயரில் புதிய கட்சியை ஆரம்பித்தார். 2010 தேர்தலில் இக்கட்சியின் சார்பில் யாழ்ப்பாண மாவடத்தில் போட்டியிட்டார். இவரது கட்சியின் எந்த உறுப்பினரும் நாடாளுமன்றத்திற்குத் தெரிவாகவில்லை. 2011 சூனில் சிறீகாந்தா தனது புதிய கட்சியைக் கலைத்து விட்டு மீண்டும் டெலோவில் சேர்ந்தார்.

சிறீகாந்தா 2015 தேர்தலில் யாழ்ப்பாணம் தேர்தல் மாவட்டத்தில் டெலோ சார்பில் தமிழ்த் தேசியக் கூட்டமைப்பு வேட்பாளராகப் போட்டியிட்டார். ஆனாலும், நாடாளுமன்றத்திற்குத் தெரிவாகவில்லை.


</doc>
<doc id="262266" url="https://ta.wikipedia.org/wiki?curid=262266" title="கியூபிட்">
கியூபிட்

கியூபிட் (Cupid) என்பவர் உரோமத் தொன்மவியலில் காணப்படும் ஒரு கடவுள் ஆவார். இவர் உரோமக் காதற் கடவுளான வீனசின் மகன் ஆவார். கிரேக்கத் தொன்மவியலில் இவருக்கு ஒப்பானவர் எரோஸ் ஆவார். இவர் உரோமத் தொன்மவியலுக்கு அமைவாக ஆசை, சிற்றின்பக் காதல், ஈர்ப்பு மற்றும் பாசத்திற்கான கடவுள் ஆவார். இவருடைய பெற்றோர்கள் மார்ஸ் மற்றும் வீனஸ் ஆவர். இவரைப் பிரதிநிதித்துவப்படுத்தும் அடையாளங்கள் வில்லும் அம்பும் ஆகும்.



</doc>
<doc id="262267" url="https://ta.wikipedia.org/wiki?curid=262267" title="இந்திய அரசியலமைப்புச் சட்டம் (நூல்)">
இந்திய அரசியலமைப்புச் சட்டம் (நூல்)

இந்திய அரசியலமைப்புச் சட்டம், புலமை வேங்கடாசலம் எழுதிய, இந்திய அரசியலமைப்புச் சட்டத்தைப் பற்றிய பல்வேறு 
விவரங்ளைக் கொண்டுள்ள நூலாகும்.

இந்நூல் 22 பகுதிகளைக் கொண்டு அமைந்துள்ளது. ஒன்றியமும் அதன் நிலவரையும், குடியுரிமை, அடிப்படை உரிமைகள், அடிப்படைக் கடமைகள், ஒன்றியம், மாநிலங்கள், ஒன்றிய மண்டலங்கள், ஊராட்சிகள், பட்டியல் மற்றும் பழங்குடியினர் பகுதிகள், நிர்வாகம், தேர்தல்கள், அலுவல் மொழி,அரசியலமைப்புச் சட்டத்திருத்தம் உள்ளிட்ட பல தலைப்புகளில் விரிவாக சட்டத்தின் பல்வேறு வகையிலான கூறுகள் விவாதிக்கப்படுகின்றன.


</doc>
<doc id="262269" url="https://ta.wikipedia.org/wiki?curid=262269" title="நியமீயா பார்த்தா">
நியமீயா பார்த்தா

நியமீயா பார்த்தா, அசாமிய மொழியில் வெளியாகுள் நாளேடாகும். இதன் தலைமையகம் குவஹாட்டியில் உள்ளது. குவகாத்தி, திப்ருகர், கோவால்பாரா ஆகிய பகுதிகளில் வெளியாகிறது.



</doc>
<doc id="262273" url="https://ta.wikipedia.org/wiki?curid=262273" title="ரோத்தாஸ் மாவட்டம்">
ரோத்தாஸ் மாவட்டம்

ரோத்தாஸ் மாவட்டம், இந்திய மாநிலமான பீகாரின் மாவட்டங்களில் ஒன்று.. இதன் தலைமையகம் சாசாராமில் உள்ளது.




</doc>
<doc id="262276" url="https://ta.wikipedia.org/wiki?curid=262276" title="ஜகானாபாத் மாவட்டம்">
ஜகானாபாத் மாவட்டம்

ஜகானாபாத் மாவட்டம், இந்திய மாநிலமான பிகாரின் மாவட்டங்களில் ஒன்று.. இது முற்கால மகத நாட்டின் பகுதியாக இருந்தது.

இந்த மாவட்டம் பரப்பளவைக் கொண்டது.

இது இந்திய அளவில் பொருளாதார நிலையில் பின்தங்கியுள்ள மாவட்டங்களின் பட்டியலில் இடம்பெற்றுள்ளது. எனவே, மத்திய அரசின் சிறப்பு நிதியைப் பெறுகிறது.



</doc>
<doc id="262277" url="https://ta.wikipedia.org/wiki?curid=262277" title="வரிக்குதிரை அழகி">
வரிக்குதிரை அழகி

வரிக்குதிரை அழகி ("Zebra Swallowtail", "Protographium marcellus") என்பது அழகிகள் குடும்பத்தைச் சேர்ந்த, கிழக்கு அமெரிக்காவையும் தென்கிழக்கு கனடாவையும் தாயகமாகக் கொண்ட பட்டாம்பூச்சியாகும். இதன் தனித்துவமான நீண்ட வால் போன்ற அமைப்பும், வரிக்குதிரையை நினைவூட்டும் கறுப்பு-வெள்ளைக் கோடுகளின் வடிவமும் இதனை இலகுவாக அடையாளங்கான உதவுகிறது.



</doc>
<doc id="262282" url="https://ta.wikipedia.org/wiki?curid=262282" title="கால்சியம் சல்பைடு">
கால்சியம் சல்பைடு

கால்சியம் சல்பைடு "( Calcium sulfide)" என்பது CaS. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். வெண்மை நிறத்தில் உள்ள இச்சேர்மம் கனசதுர வடிவ பாறை உப்பாக படிகமாகிறது. வெப்பக் காற்றில் கந்தகம் நீக்கும் செயல் முறையின் விளைபொருளான கிப்சத்தின் மறுசுழற்சியின் பகுதிப்பொருளாக கால்சியம் சல்பைடு ஆராயப்படுகிறது. சல்பைடு அயனிகளைக் கொண்டிருக்கும் மற்ற உப்புகள் போலவே கால்சியம் சல்பைடும் ஐதரசன் சல்பைடு வாயுவின் நெடியைக் கொண்டிருக்கிறது. கால்சியம் சல்பைடு நீராற்பகுப்பு அடைவதால் சிறிதளவு ஐதரசன் சல்பைடு வாயு உருவாவது இதற்குக் காரணமாகும்.

அணு அமைப்பின் அடிப்படையில் சோடியம் குளோரைடின் நோக்குருவில் கால்சியம் சல்பைடும் படிகமாகிறது. இப்படிகத்தில் உள்ள பிணைப்புகள் யாவும் அயனிப்பிணைப்பில் காணப்படுகின்றன. அதிகமான உருகுநிலையும் இதனுடைய அயனிப்பிணைப்பை உறுதி செய்கிறது. படிகத்தில் ஒவ்வொரு S2− அயனியும் ஆறு Ca2+ அயனி எண்முகங்களால் சூழப்பட்டுள்ளன. இதற்கு எதிராக ஒவ்வொரு Ca2+ அயனியும் ஆறு S2− அயனிகளால் சூழப்பட்டுள்ளன.

கால்சியம் சல்பேட்டின் மீவெப்பக் கார்பனொடுக்க வினையின் மூலமாக கால்சியம் சல்பைடு தயாரிக்கப்படுகிறது. கார்பனை, கார்பன் டை ஆக்சைடாக மாற்றுவதன் மூலமாக கால்சியம் சல்பைடு உருவாகிறது.
எஞ்சியுள்ள CaSO4 வினையை மேலும் தொடர்கிறது. 
இரண்டாவது வினையில் +6 ஆக்சிசனேற்ற நிலையில் உள்ள சல்பேட்டு -2 ஆக்சிசனேற்ற நிலையில் உள்ள சல்பைடை +4 ஆக்சிசனேற்ற நிலையில் இருக்கும் கந்தக ஈராக்சைடாக ஆக்சிசனேற்றம் செய்கிறது. அதே வேளையில் +6 ஆக்சிசனேற்ற நிலையில் உள்ள சல்பேட்டு தானும் +4 ஆக்சிசனேற்ற நிலையில் இருக்கும் கந்தக ஈராக்சைடாக மாறுகிறது. 
லெப்லாங்கு செயல்முறையில் கால்சியம் சல்பைடு ஓர் உடன் விளைபொருளாகவும் விளைகிறது.

நீருடன் தொடர்பு ஏற்படுகையில், அது காற்றில் உள்ள ஈரப்பதமாக இருந்தாலும் சரி கால்சியம் சல்பைடு சிதைவடைந்து Ca(SH)2, Ca(OH)2, மற்றும் Ca(SH)(OH) கலவையைக் கொடுக்கிறது.
சுண்ணாம்புப் பால், Ca(OH)2, தனிமநிலை கந்தகத்துடன் வினைபுரிந்து கந்தகச்சுண்ணாம்பைத் தருகிறது. இது ஒரு பூச்சிக் கொல்லியாகப் பயன்படுகிறது. இப்பூச்சிக் கொல்லியில் உள்ள செயல் திறன்மிக்க பகுதிப்பொருள் பல்சல்பைடு ஆகும். இச்சல்பைடு கால்சியம் சல்பைடு அல்ல என்பது கவனிக்கத்தக்கது ஆகும். 

கால்சியம் சல்பைடு ஐதரோகுளோரிக் அமிலம் போன்ற அமிலங்களுடன் வினைபுரிந்து நச்சு மிகுந்த ஐதரசன் சல்பைடு வாயுவை வெளியிடுகிறது.
ஒல்டாமைட்டு என்ற கனிமமே கால்சியம் சல்பைடின் கனிமவடிவமாகும். சில எரிகற்களின் அரிய பகுதிப்பொருளாகவும் கால்சியம் சல்பைடு காணப்படுகிறது. சூரிய விண்முகில் ஆராய்ச்சியில் கால்சியம் சல்பைடு மிகுந்த அறிவியல் முக்கியத்துவம் வாய்ந்த சேர்மமாக விளங்குகிறது. தேவையற்ற கரிக்குவியலை எரிக்கும் போதும் இச்சேர்மம் உருவாகிறது. 


</doc>
<doc id="262283" url="https://ta.wikipedia.org/wiki?curid=262283" title="பூட்டான் புகழ்">
பூட்டான் புகழ்

பூட்டான் புகழ் ("Bhutan Glory", "Bhutanitis lidderdalii") என்பது அழகிகள் குடும்பத்தைச் சேர்ந்த, பூட்டானிலும் வடகிழக்கு இந்தியாவிலும் தென்கிழக்கு ஆசியாவிலும் காணப்படும் பட்டாம்பூச்சியாகும்.

இது பட்டாம்பூச்சி சேகரிப்பாளர்னளால் அதனுடைய நிற அமைப்பினால் அதிகம் வாங்கப்படுகிறது. இது 12 செ.மீ இறக்கைஅகலத்தைக் கொண்டது.



</doc>
<doc id="262284" url="https://ta.wikipedia.org/wiki?curid=262284" title="சீர் பெசன்ட்">
சீர் பெசன்ட்

சீர் பெசன்ட் (cheer pheasant) என்பது ஒரு பறவை ஆகும். இது சிலபகுதிகளில் வேட்டையாடப்படுவதால் இவற்றின் எண்ணிக்கை குறைந்துபோய் அழிவாய்ப்பு இனம் என்று செம்பட்டியலில் வகைப்படுத்தப்பட்டுள்ளது. இப்றவைகள் இந்தியா, பாக்கித்தான், நேபாளம் ஆகிய நாடுகளின் இமயமலைப் பகுதிகளில் காணப்படுகின்றது.
இந்த பறவைகள் நீண்டவாலோடு, குறிகிய கரும்பழுப்பு நிற பின்நோக்கி வளைந்த கொண்டையோடு இருக்கும். இதன் இறகுகள் மங்கிய மஞ்சள் சாம்பல் நிறத்தில் கறுப்புக் கோடுகளுடன் காணப்படும். பெண்பறவை உருவத்தில் ஆண்பறவையைவிட சிறியது. ஆனால் தோற்றத்தில் ஒன்று போலவே காணப்படும்.


</doc>
<doc id="262288" url="https://ta.wikipedia.org/wiki?curid=262288" title="வரிக்குதிரை நீள்சிறகி">
வரிக்குதிரை நீள்சிறகி

வரிக்குதிரை நீள்சிறகி ("Heliconius charithonia", "zebra longwing") என்பது வரியன்கள் குடும்பத்தையும் "கெலிகோய்னே" துணைக்குடும்பத்தையும் சேர்ந்த பட்டாம்பூச்சியாகும். இதன் தடிப்பான கறுப்பு-வெள்ளைக் கோடு எச்சரிக்கும் நிறத் தோற்றம் கொன்றுண்ணிகளை எச்சரிக்கிறது.



</doc>
<doc id="262290" url="https://ta.wikipedia.org/wiki?curid=262290" title="சப்பிரகமுவா மாகாண சபையின் கொடி">
சப்பிரகமுவா மாகாண சபையின் கொடி

சப்பிரகமுவா மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான சப்பிரகமுவா மாகாண சபைக்கான கொடி ஆகும். இது 1987ம் ஆண்டு ஏற்றுக்கொள்ளப்பட்டது.

1987 ஆம் ஆண்டில் இலங்கை சனநாயக சோசலிசக் குடியரசின் அரசியலமைப்புக்கான 13 ஆவது திருத்தச் சட்டம், மாகாண சபைகள் சட்டம் இல. 42, 1987 ஆகியவற்றின் கீழ் சப்பிரகமுவா மாகாண சபை உருவாக்கப்பட்ட போது அதற்கான கொடியொன்று வடிவமைக்கப்பட்டது. 

சப்பிரகமுவா மாகாண சபையின் கொடி மஞ்சள் நிறக் கரையுடன் கூடிய கடுஞ் சிவப்பு நிறம் கொண்டது. இலங்கையின் தேசியக் கொடியில் உள்ளதுபோல் கொடியின் நான்கு மூலைகளிலும் அரசிலைகள் காணப்படுகின்றன. நடுவில் சவுக்கு போன்ற ஒரு பொருளை ஏந்திய மஞ்சள் நிறச் சிங்கம் உள்ளது. சிங்கத்தின் இரு புறமும் மேற்பகுதியை அண்டி சூரிய சந்திரர்களைக் குறிக்கும் சின்னங்கள் உள்ளன.


</doc>
<doc id="262291" url="https://ta.wikipedia.org/wiki?curid=262291" title="ஜுகாடு (இந்திச்சொல்)">
ஜுகாடு (இந்திச்சொல்)

ஜுகாடு ("Jugaad" அல்லது "Juggaar") , விதிமுறைகளை தவிர்த்திடும் ஓர் எளிய மாற்று அமைப்பையோ, சாதுரியமான திருத்தத்தையோ அல்லது குறைந்த வளங்களைக் கொண்டு சிக்கலைத் தீர்ப்பதையோ குறிக்கும் இந்தி சொல் ஆகும். இருக்கும் கருவிகளைக் கொண்டு புதிய கருவிகளைப் படைப்பதும் இதனில் அடங்கும். இச்சொல் பரவலாக இந்தியாவில் பிறமொழிகளிலும் பயன்படுத்தப்படுகின்றது. தமிழில் இதனை "மாற்றி யோசி" எனலாம். 

ஜுகாடு தத்துவம் மேற்கத்திய உலகின் "ஹேக்" அல்லது "இக்ளட்ஜ்" சொற்களுக்கு இணையானது. ஜுகாடு பிழைப்பிற்காக உருவாக்கப்பட்ட வழிமுறை எனக் கொள்ளலாம். ஏற்படும் சிக்கலுக்கு மரபார்ந்த வழிகளைப் பற்றிக் கவலைப்படாது தீர்வு காணும் முறை என்றும் கருதலாம். 

அண்மைக்காலங்களில் ஜுகாடு ஓர் மேலாண்மை நெறியாக ஏற்கப்படுகின்றது. அனைத்துலகிலும் இந்தியாவின் சிக்கனமான பொறியியல் முறையாக இது ஏற்றுக்கொள்ளப்பட்டுள்ளது. இந்திய நிறுவனங்கள் தங்களின் ஆய்வும் விருத்தியும் செலவினங்களைக் குறைத்திட ஜுகாடு வழிமுறைகளை நாடுகின்றனர். இது நிறுவனத்தின் வளங்களையும் பங்கேற்பாளர்களின் வளங்களையும் உயர்த்துகின்ற வாழ்வியல் "மாத்தி யோசி" கருத்தியலாக ஏற்கப்படுகின்றது. 
தென்னிந்தியாவில் தமிழ்நாட்டில் புழங்கும் "மீன் பாடி வண்டி" இத்தகைய மாற்றி யோசி வண்டிதான். இது உள்ளூர் மீனவர்களால் உருவாக்கப்பட்டதால் இப்பெயர் ஏற்பட்டது. மூன்று சக்கரங்களுடைய இவ்வூர்தி சைக்கிள் ரிக்‌ஷாவை மாற்றியமைத்து கூடுதல் பளுதாங்கும் அடித்தாங்கியையும் விசையுந்து பொறியையும்—பொதுவாக யெசுதி அல்லது இரோயல் என்பீல்டு புல்லட் பொறி— இணைத்து உருவாக்கப்பட்டதாகும். இறந்த மீன்களை ஏற்றிச் செல்லும் வாகனங்கள் மற்ற பயன்பாடுகளுக்கு தூய்மையற்றதாகக் கருதப்பட்டதால் இந்த வண்டியை உருவாக்க வேண்டியத் தேவை ஏற்பட்டது. இத்தகைய வண்டிகளை தெற்கு ஆசியாவின் பல பகுதிகளிலும் காணலாம்.


</doc>
<doc id="262295" url="https://ta.wikipedia.org/wiki?curid=262295" title="பொன்னழகி (பட்டாம்பூச்சி)">
பொன்னழகி (பட்டாம்பூச்சி)

பொன்னழகி ("Golden Birdwing", "Troides aeacus") என்பது அழகிகள் குடும்பத்தைச் சேர்ந்த பெரிய பட்டாம்பூச்சியாகும்.

இது வட இந்தியா, நேபாளம், பர்மா, சீனா, தாய்லாந்து, லாவோஸ், வியட்நாம், கம்போடியா, மலேசியா தீபகற்பம், இந்தோனேசியா ஆகிய இடங்களில் காணப்படுகிறது. இது பொதுவானதும், அபாயத்திற்கு உள்ளானாலும் அச்சுறுத்தலுக்கு உள்ளாகவில்லை. மலேசியா தீபகற்பத்தில் இது பாதுகாக்கப்பட வேண்டியுள்ளது.



</doc>
<doc id="262298" url="https://ta.wikipedia.org/wiki?curid=262298" title="ஊவா மாகாண சபையின் கொடி">
ஊவா மாகாண சபையின் கொடி

ஊவா மாகாண சபையின் கொடி என்பது, இலங்கையின் ஒன்பது மாகாண சபைகளுள் ஒன்றான ஊவா மாகாண சபைக்கான கொடி ஆகும். இது 1987ம் ஆண்டு ஏற்றுக்கொள்ளப்பட்டது.

1987 ஆம் ஆண்டில் இலங்கை சனநாயக சோசலிசக் குடியரசின் அரசியலமைப்புக்கான 13 ஆவது திருத்தச் சட்டம், மாகாண சபைகள் சட்டம் இல. 42, 1987 ஆகியவற்றின் கீழ் ஊவா மாகாண சபை உருவாக்கப்பட்ட போது அதற்கான கொடியொன்று வடிவமைக்கப்பட்டது. 

ஊவா மாகாண சபையின் கொடி மஞ்சள் நிறப் பின்னணியில் சிவப்பு நிறத்தில் அலங்காரங்களையும் சின்னங்களையும் கொண்ட ஒரு கொடியாகும். இக்கொடியில் ஒன்றுக்குள் ஒன்றாக இரண்டு செவ்வகங்கள் சிவப்பு நிறக் கோடுகளாக வரையப்பட்டுள்ளன. இவ்விரு கோடுகளுக்கும் இடைப்பட்ட பகுதியில் கொடி போன்ற அலங்காரங்கள் உள்ளன. மூலைகளில் தாமரைச் சின்னங்கள் காணப்படுகின்றன. உட்செவ்வகத்தின் நடுவில் கொடிகளை அலகில் ஏந்திய அன்னப் பறவையின் உருவம் உள்ளது. இவ்வன்னப் பறவை கோட்டுருவமாகவே வரையப்பட்டுள்ளது. 

சிங்கள மன்னர்களின் காலத்தில் இலங்கை 12 மாகாணங்களாகப் பிரிக்கப்பட்டிருந்ததாகவும், இவை ஒவ்வொன்றுக்கும் தனித்தனிக் கொடிகள் இருந்ததாகவும் சொல்லப்படுகிறது. இம்மாகாணங்களுள் ஒன்றான ஊவா மாகாணத்துக்கு அன்னக்கொடி ஒதுக்கப்பட்டது. அன்னப்பறவை, அழகு, அகிம்சை, உயர்வு, அரசருக்குரிய தன்மை போன்றவற்றைக் குறிப்பதாகச் சொல்லப்படுகிறது. கண்டியை ஆண்ட சிறீ விக்கிரமராஜசிங்கன் காலத்தில் ஊவா மாகாணத்துக்கு வழங்கப்பட்ட கொடி இப்போதும் தேசிய அருங்காட்சியகத்தில் உள்ளது.


</doc>
<doc id="262305" url="https://ta.wikipedia.org/wiki?curid=262305" title="சிவநாதன் கிசோர்">
சிவநாதன் கிசோர்

சிவநாதன் கிசோர் ("Sivanathan Kisshor", பிறப்பு: 12 மே 1962) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினருமாவார்.

2004 ஆம் ஆண்டில் கிசோர் தமிழ்த் தேசியக் கூட்டமைப்பின் நாடாளுமன்ற வேட்பாளராக விடுதலைப் புலிகளால் தேர்ந்தெடுக்கப்பட்டார். ஏப்ரல் 2004 தேர்தலில் கிசோர் வன்னி மாவட்டத்தில் போட்டியிட்டு 17,653 வாக்குகள் பெற்று நாடாளுமன்றம் சென்றார். 2010 தேர்தலில் ததேகூ கிசோரைத் தனது வேட்பாளர் பட்டியலில் தெரிவு செய்யவில்லை. அதன் பின்னர் கிசோர் ஆளும் ஐக்கிய மக்கள் சுதந்திரக் கூட்டணியில் இணைந்து 2010 தேர்தலில் போட்டியிட்டு 1,262 வாக்குகள் பெற்றுத் தோல்வியடைந்தார். 2015 தேர்தலில் தமிழர் விடுதலைக் கூட்டணியின் வேட்பாளராகப் போட்டியிட்டுத் தோல்வியடைந்தார்.


</doc>
<doc id="262306" url="https://ta.wikipedia.org/wiki?curid=262306" title="பன்னாட்டு மொழிபெயர்ப்பு நாள்">
பன்னாட்டு மொழிபெயர்ப்பு நாள்

பன்னாட்டு மொழிபெயர்ப்பு நாள் ("International Translation Day") ஆண்டுதோறும் விவிலிய மொழிபெயர்ப்பாளர் புனித ஜெரோமின் (கிபி 347-420) நினைவு நாளான செப்டம்பர் 30ஆம் நாள் கொண்டாடப்படும் ஒர் சிறப்பு நாளாகும். ஜெரோம் மொழிபெயர்ப்புகளின் பாதுகாவலர் என அழைக்கப்படுகிறார்.

1953ஆம் ஆண்டில் நிறுவப்பட்ட 'பன்னாட்டு மொழிபெயர்ப்பாளர்களின் கூட்டமைப்பினால்' இந்த சிறப்புத்தினம் ஆண்டுதோறும் கொண்டாடப்பட்டு வருகிறது. 1991 ஆம் ஆண்டில் இவ்வமைப்பு பல்வேறு நாடுகளிலும் மொழிபெயர்ப்புத் துறையில் ஈடுபட்டுள்ளோர் தம் ஒருமைப்பாட்டைக் காட்டும் முகமாக இந்நாளைப் பன்னாட்டு ரீதியில் கொண்டாட அழைப்பு விடுத்தது.

தமிழகத்தில் எவ்வாறு எங்கெங்கே, யார்யாரால் பன்னாட்டு மொழிபெயர்ப்பு தினம் கொண்டாடப்பட்டது என்ற மூலங்கள் இல்லை. தமிழ்நாட்டில் மொழிபெயர்ப்புக்கென்று அரசு சார்பில் சில தனிப்பட்ட துறைகள் இயங்குவது அறியப்படுகிறது. பல்கலைக்கழங்களில், குறிப்பாக தமிழ் பல்கலைக்கழகத்தில் மொழிபெயர்ப்புக்கென்று தனித்துறை உள்ளது. 1980களில் தமிழ்நாடு பாடநூல் கழகம் பல நூல்களை தமிழ் வழி பாடதிட்டத்திற்கேன்று மொழிபெயர்த்து வெளியிட்டன, அவற்றுள் பல நேரடி மொழிபெயர்ப்பு நூல்களாகும்.
பல மொழிபெயர்ப்பு நூல்கள் வழக்கமான, வறட்சியான பாடத்திட்ட நூல்கள்களாக இருப்பினும், சில நூல்கள் அபூர்வமாகவும், அருமையாகவும் இடம்பெற்றிருந்ததன. இருப்பினும் அந்த நூல்கள் பயன்பாடற்று குப்பைகளாயின. அனைத்து பொது நூலகங்களுக்கும், பள்ளிகள் மற்றும் கல்லூரிகளுக்கும் அவைகள் இலவசமாக அளிக்கப்பட்டு கேட்பாரற்று கிடந்ததன. 

1990களில் சில இலக்கிய மொழிபெயர்ப்பு நூல்களை தமிழக அரசு வெளியிட்டது. அதில் கலீல் கிப்ரான் எழுதிய தீர்க்கதரிசி, ஆலிவர் கோல்ட்ஸ்மித் எழுதிய வேக்பீல்டு பாதிரியார் போன்ற சில ஆங்கில மொழிபெயர்ப்பு நூல்கள் குறிப்பிடத்தக்கது.



</doc>
<doc id="262317" url="https://ta.wikipedia.org/wiki?curid=262317" title="மகாமக அந்தாதிக் கும்மி">
மகாமக அந்தாதிக் கும்மி

மகாமக அந்தாதிக் கும்மி தஞ்சாவூர் மாவட்டம் கும்பகோணத்தில்12 ஆண்டுகளுக்கொரு முறை நடைபெறுகின்ற மகாமகத் திருவிழாவுடன் தொடர்புடைய அந்தாதிக் கும்மியாகும்.

மகாமகத்திருவிழாவின் சிறப்பைப் பற்றி படைக்கப்பட்ட இலக்கியங்களில் ஒன்று மகாமக அந்தாதிக் கும்மி ஆகும். 

மகாமகத் தொடக்கத்தையும் அதன் சிறப்பைப் பற்றியும் பற்றிக்கூறும் இப்பாடலை இயற்றியவர் யார் என்று தெரியவில்லை. 

இத்திருவிழா நிகழ்த்தப்படும் காலம் பற்றி கீழ்க்கண்ட பாடலில் இடம் பெற்றுள்ளது.


</doc>
<doc id="262319" url="https://ta.wikipedia.org/wiki?curid=262319" title="அண்டார்க்டிசைட்டு">
அண்டார்க்டிசைட்டு

அண்டார்க்டிசைட்டு "(Antarcticite)" என்பது CaCl•6HO.என்ற மூலக்கூற்று வாய்ப்பாடு கொண்ட அசாதாரணமான கால்சியம் குளோரைடு அறுநீரேற்று கனிமம் ஆகும். நிறமற்ற ஊசி போன்ற முக்கோணப் படிகங்களாக இது உருவாகிறது. நீர் உறிஞ்சும் திறன் கொண்ட இக்கனிமம் குறைவான நீர் ஒப்படர்த்தி 1.715 மதிப்பைக் கொண்டுள்ளது.
பெயரில் உள்ளபடி இக்கனிமம் 1965 ஆம் ஆண்டில் அண்டார்டிக்காவில் கண்டறியப்பட்டது. விக்டோரியா நிலப்பகுதியில் உள்ள ரைட் பள்ளத்தாக்கின் மேற்கு எல்லையில் தோன் யூவான் குளம் என்று பெயரிடப்பட்டுள்ள ஒர் ஏரியில் படிக வீழ்படிவாக இக்கனிமம் காணப்பட்டது. டெட்சுயா டொரில் மற்றும் சோயோ ஒசாக்கா என்ற யப்பானைச் சேர்ந்த புவிவேதியியல் அறிஞர்கள் இருவர் இக்கண்டுபிடிப்பை நிகழ்த்தினர். கலிபோர்னியாவில் உள்ள பிரிசுடோல் உலர் ஏரியின்]] உப்புநீரிலும், பகாமாசுவில் உள்ள வடக்கு ஆண்ட்ரோசு தீவின் நீலக் குழியின் உப்புநீர் அடுக்கிலும் காணப்பட்டதாகப் பின்னர் தெரிவிக்கப்பட்டுள்ளது. தென் ஆப்பிரிக்காவில் உள்ள பசுவெல்ட் தீப்பாறை வளாகத்தில் காணப்பட்ட பெக்மாடைட்டு வகை படிகப்பொருளில் குவார்ட்சு பாய்மத்திலும் காணப்பட்டதாக அறியப்படுகிறது.
கலிபோர்னியா உலர் ஏரியில் கிடைத்த அண்டார்க்டிசைட்டு கனிமத்துடன் ஆலைட்டு, கிப்சம், செலசுடைன் ஆகிய கனிமங்களும் இணைந்து காணப்பட்டன. இதைப்போலவே கால்சியம் குளோரைடின் இருநீரேற்று வடிவ சின்யாரைட்டு கனிமமும் நாற்கோணத் தொகுதியாகப் படிகமாகிறது. ஐதரோபைலைட்டு என்ற மற்றொரு கால்சியம் குளோரைடின் கனிமம் அண்டார்க்டிசைட்டு, சின்யாரைட்டு ஆகிய கனிமங்களில் இருந்து மாறுபட்டு இருக்கிறது.


</doc>
<doc id="262323" url="https://ta.wikipedia.org/wiki?curid=262323" title="1705">
1705

1705 (MDCCV) ஒரு வியாழக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது திங்கட்கிழமையில் ஆரம்பமானது.





</doc>
<doc id="262326" url="https://ta.wikipedia.org/wiki?curid=262326" title="வட்டத்தைச் சதுரமாக்கல்">
வட்டத்தைச் சதுரமாக்கல்

வட்டத்தைச் சதுரமாக்கல் ("squaring the circle") என்பது பண்டைய கணிதவியலாளர்கள்]] முன்மொழிந்த ஒரு கணிதச் சிக்கல் ஆகும். இது குறிப்பிட்ட படிநிலைகளில் கவராயத்தையும் நேர்விளிம்பையும் பயன்படுத்தி, வட்டத்தின் பரப்புக்குச் சமமான பரப்புடைய சதுரத்தை வரையும் அறைகூவலாகும். இதை மேலும் நுண்ணிலையாகவும் மேலும் துல்லியமாகவும் கூறவேண்டுமென்றால், கோடுகள், வட்டங்கள் நிலவல் சார்ந்த குறிப்பிட்ட யூக்ளீடிய அடிக்கோள்களால் இத்தகு சதுரம் நிலவலை உறுதிப்படுத்தமுடியுமா என வினவலுக்குச் சமமாகும்.

இது இயலாதென 1882இல் இலிண்டேமன்–வியெர்சுடிராசு தேற்றம் வாயிலாக நிறுவப்பட்டது. பை (கணித மாறிலி) () ஒரு இயற்கணித விகிதமுறா எண் என்பதைவிட அது ஒரு கடந்தநிலை எண் என இத்தேற்றம் கூறுகிறது. அதாவது, இது விகிதமுறு எண் கெழுக்களால் அமைந்த பல்லுறுப்புக்கோவைச் சார்பொன்றின் மூலமாக (Root) அமையமுடியாது என்கிறது. 
ஏற்கெனவே 1882இற்கு முன் பல பத்தாண்டுகளாகவே Pi ஒரு கடந்தநிலை எண்ணாக இருந்தால் வட்டத்தைச் சதுரமாக்கல் இயலாதெனக் கூறப்பட்டும் நம்பப்பட்டும் வந்தது. மதிப்புக்கு அருகில் பகு எண்கள் உள்ளமையால், மாறாக, முழுநிறைவற்ற துல்லிய மதிப்புடைய தோராயச் சதுரமாக்கல் இயல்வதே.

வட்டத்தைச் சதுரமாக்கல் எனும் கோவை இயலாததைச் செய்யமுனையும் செயலுக்கு உருவகமாகவும் சிலவேளைகளில் பயன்படுத்தப்படுகிறது.

வட்டத்தைச் சதுரமாக்கல் எனும் பொருளில் சிலவேளைகளில் "வட்டத்தின் இருபடியாக்கல்" எனும் கோவை பயன்படுத்தப்படுகிறது. ஆனால் இதுவும் வட்டப் பரப்பைக் கண்டறிவதற்கான தோராயமான எண்ணியல் முறைகளையே குறிக்கும்.



</doc>
<doc id="262328" url="https://ta.wikipedia.org/wiki?curid=262328" title="விக்டோரியா நிலப்பகுதி">
விக்டோரியா நிலப்பகுதி

விக்டோரியா நிலப்பகுதி "(Victoria Land )" என்பது அண்டார்டிகாவில் உள்ள ஒரு பகுதியாகும். கிழக்கில் இராசு பனித்தட்டு மற்றும் இராசு கடலும் மேற்கில் ஓட்சு நிலப்பகுதி மற்றும் வில்கெசு நிலப்பகுதியும் விக்டோரியா நிலப்பகுதிக்கு எல்லைகளாக சூழ்ந்துள்ளன. 1841 ஆம் ஆண்டில் கேப்டன் யேம்சு கிளார்க் இராசு என்பவரால் விக்டோரியா நிலப்பகுதி கண்டறியப்பட்டு இங்கிலாந்து இராணி விக்டோரியாவின் நினைவாக இந்நிலப்பகுதிக்கு விக்டோரியா நிலப்பகுதி எனப் பெயரிடப்பட்டது. விக்டோரியா நிலப்பகுதியின் தென்கோடிப் புள்ளியாக பாறை முந்தலான மின்னா தட்டை முகப்பு கருதப்படுகிறது. தெற்கில் இராசு கடலோரப் பகுதியைச் சார்ந்த இல்லாரி கடற்கரையையும் வடக்கில் உள்ள சிகாட்டு கடற்கரையையும் விக்டோரியா நிலப்பகுதி பிரிக்கிறது.
அண்டார்டிக் மலைகளின் மறுபக்கம் மற்றும் மெக்மர்டோ வறண்ட பள்ளத்தாக்குகள் (வடக்கு மலையடிவாரத்தில் உள்ள மவுண்ட் அப்போட்டில் இருக்கும் மிக உயர்ந்த புள்ளி), லேபிரிந்து சமவெளி ஆகிய பகுதிகளும் விக்டோரியா நிலப்பகுதியில் அடங்கும். விக்டோரியா நிலப்பகுதியின் முந்தைய கண்டுபிடிப்பாளர் யேம்சு கிளார்க் இராசுடன் டக்ளசு மவுசன் என்பவரும் சேர்க்கப்படுகிறார்.


</doc>
<doc id="262331" url="https://ta.wikipedia.org/wiki?curid=262331" title="கருப்புக் கழுத்துக் கொக்கு">
கருப்புக் கழுத்துக் கொக்கு

கருப்புக் கழுத்துக் கொக்கு (black-necked crane) என்பது ஒரு நடுத்தர அளவு கொக்கு ஆகும். இவை ஆசியாவின் திபெத் பீடபூமியில் இனச்சேர்க்கைகாக ஆண்டின் சில மாதங்களில் வந்து சேர்கின்றன. இந்தியா, பூட்டான் போன்ற நாடுகளுக்கு வலசை வருகின்றன. இது சம்மு காசுமீர் மாநிலப் பறவை ஆகும். இவை 139 செ.மீ. (55 அங்குளம்) நீளமாகவும், இறக்கை விரிந்த நிலையில் 235 செ.மீ (7.8 அடி) இருக்கும். 5.5 கிலோ (12 பவுண்ட்) எடையுள்ளதாக இருக்கும். 
இது பழுப்புக் கலந்த கருமையான நீண்ட கால்களும், கரிய கழுத்தும், மங்கிய சாம்பல் நிற உடலும், வாலில் தொங்கிய நிலையில் கருமையான இறகுகளும் கொண்டிருக்கும். இவை சிறுவிலங்குகள், வேர்கள், கிழங்குகள் தானியங்கள, பூச்சிகள் ஆகியவற்றை உணவாக உட்கொள்ளும்.


</doc>
<doc id="262336" url="https://ta.wikipedia.org/wiki?curid=262336" title="மீனவர் வாழ்வியல் (நூல்)">
மீனவர் வாழ்வியல் (நூல்)

மீனவர் வாழ்வியல் அனந்தபுரம் கிருட்டினமூர்த்தி எழுதிய நூலாகும். 

மீனவர்களின் தொன்மை நிலை, தாய்மைச்சடங்கு, பிள்ளைப்பேறு, குழந்தைச்சடங்குகள், கடலும் மீனவர் குடிலும், மீனவர் பேச்சும் மொழியும், மீனவர் தெய்வமும் வழிபாடும், தொழில்கள், நம்பிக்கைகள், பழக்கவழக்கங்கள் என்ற தலைப்புகள் உள்ளிட்ட 23 தலைப்புகளில் மீனவர்களின் வாழ்வியல் விவாதிக்கப்படுகிறது.

'மீனவர் வாழ்வியல்', நூல், (முதற்பதிப்பு, 2002; திருக்குறள் பதிப்பகம், 66/1பெரியார் தெரு, எம்.ஜி.ஆர்.நகர், சென்னை)

<references>


</doc>
<doc id="262342" url="https://ta.wikipedia.org/wiki?curid=262342" title="அபுரைட்டு">
அபுரைட்டு

அபுரைட்டு "(Abhurite)" என்பது SnO(OH)Cl என்ற மூலக்கூற்று வாய்ப்பாடு கொண்ட வெள்ளீயம், ஆக்சிசன், ஐதரசன், குளோரின் ஆகிய தனிமங்களின் கனிமம் ஆகும். செங்கடல் கடற்கரையோரம் உள்ள ஜித்தா நகருக்கு அருகிலுள்ள சிறுகுடாவான சாரம் அபூரில் தரைதட்டிய கப்பலோரத்தில் வெள்ளீய பாளம் கண்டறியப்பட்டதால் இக்கனிமத்திற்கு அபுரைட்டு எனப்பெயரிடப்பட்டது. தனிமங்களின் கடினத்தன்மையை அளக்க உதவும் மோவின் அளவுகோலில் அபுரைட்டின் கடின எண் 2 ஆகும்.



</doc>
<doc id="262347" url="https://ta.wikipedia.org/wiki?curid=262347" title="வெண் டிராகன் வால்">
வெண் டிராகன் வால்

வெண் டிராகன் வால் ("White Dragontail", "Lamproptera curius") என்பது அழகிகள் குடும்பத்தைச் சேர்ந்த, தென்னாசியா, தென்கிழக்கு ஆசியா பகுதிகளைத் தாயகமாகக் கொண்ட பட்டாம்பூச்சியாகும்.

இது பல இடங்களில் அச்சுறுத்தலுக்கு உள்ளானதாக அறியப்படவில்லை. எனினும் ஆபத்தை எதிர் கொள்வதாகவும் மலேசிய தீபகற்பத்தில் பாதுகாப்பு தேவைப்படுவதாகவும் கருதப்படுகிறது.


</doc>
<doc id="262350" url="https://ta.wikipedia.org/wiki?curid=262350" title="ஓவியனின் கதை (நூல்)">
ஓவியனின் கதை (நூல்)

ஓவியனின் கதை, ப. தங்கம் எழுதிய, தன் வரலாற்று நூலாகும். 

இந்நூலில் தன் வாழ்விலும், பணி நிலையிலும் எதிர்கொண்ட நிகழ்வுகளைத் தந்துள்ளார் நூலாசிரியர். கும்பகோணத்தில் பிறந்து ஓவியனாகப் பரிணமித்ததையும், அப்போதைய சூழல்களையும் அவர் பகிர்ந்துள்ளார்.

'ஓவியனின் கதை', நூல், (2010; தங்கப்பதுமை பதிப்பகம், ஞானம் நகர், 6ஆவது தெரு மேற்கு, மாரியம்மன் கோயில், தஞ்சாவூர்)


</doc>
<doc id="262351" url="https://ta.wikipedia.org/wiki?curid=262351" title="கயின்ஸ் அழகி">
கயின்ஸ் அழகி

கயின்ஸ் அழகி ("Cairns Birdwing", "Ornithoptera euphorion") என்பது அழகி குடும்பத்தைச் சேர்ந்த, வடகிழக்கு ஆத்திரேலியாவை தாயகமாகக் கொண்ட பட்டாம்பூச்சியாகும். ஆத்திரேலியாவில் இதுவே அப்பகுதிக்குரிய பெரிய பட்டாம்பூச்சி இனமாகும். ஆத்திரேலியாவில் இது "குக்டவுன் அழகி", "தென் அழகி" ஆகிய பொருள்படவும் அழைக்கப்படுகிறது. ஆத்திரேலிய நகர்களில் ஒன்றாக கரின்ஸ் உள்ளது. அப்பகுதியில் இவை காணப்படுகிறன.




</doc>
<doc id="262352" url="https://ta.wikipedia.org/wiki?curid=262352" title="சாரா நீள்சிறகி">
சாரா நீள்சிறகி

சாரா நீள்சிறகி ("Sara Longwing", "Heliconius sara") என்பது மெக்கிக்கோ முதல் அமேசான் படுகை, தென் பிரேசில் வரையான இடங்களில் காணப்படும் பட்டாம்பூச்சியாகும். இது வரியன்கள் குடும்பத்தைச் சேர்ந்த பட்டாம்பூச்சியாகும். இதன் சிறகு அகலம் 55-60 மிமி ஆகும். பொதுவாக நீள்சிறகி பட்டாம்பூச்சிகளின் சுவையை ஊனுண்ணிகள் விரும்புவதில்லை.



</doc>
<doc id="262354" url="https://ta.wikipedia.org/wiki?curid=262354" title="சபோ நீள்சிறகி">
சபோ நீள்சிறகி

சபோ நீள்சிறகி ("Heliconius sapho", "Sapho Longwing") என்பது வரியன்கள் குடும்பத்தைச் சேர்ந்த பட்டாம்பூச்சியாகும். இது "ரு ருரி" என்பவரால் 1782 இல் விபரிக்கப்பட்டது. இது மெக்சிக்கோ முதல் ஈக்குவடோர் தென் பகுதி வரை காணப்படுகிறது.

இதன் பெயர் பற்றி ருரி எக்குறிப்பையும் தரவில்லை. ஆயினும் தொன்மவியல் அரசியான "சபோ" என்பவரின் பெயரால் இப்பட்டாம்பூச்சிகள் அழைக்கப்படுகிறன.


</doc>
<doc id="262357" url="https://ta.wikipedia.org/wiki?curid=262357" title="இலங்கை இளஞ்சிவப்பு அழகி">
இலங்கை இளஞ்சிவப்பு அழகி

இலங்கை இளஞ்சிவப்பு அழகி அல்லது சிலோன் இளஞ்சிவப்பு அழகி ("Ceylon Rose", "Sri Lankan Rose", "Pachliopta jophon") என்பது அழகிகள் குடும்பத்தைச் சேர்ந்த பட்டாம்பூச்சியாகும். இலங்கையில் காணப்படும் இது, அந்நாட்டுக்குரிய இனமாகும். இது அங்குள்ள மழைக் காடுகளிலும் தென்மேற்கு மத்திய மலைநாட்டிலும் காணப்படுகிறது. இது முன்னர் சிவப்புடல் அழகியின் துணையினமாக வகுக்கப்பட்டிருந்தது.



</doc>
<doc id="262359" url="https://ta.wikipedia.org/wiki?curid=262359" title="பொது உரிமையியல் சட்டம்">
பொது உரிமையியல் சட்டம்

பொது உரிமையியல் சட்டம் அல்லது பொது சிவில் சட்டம் ("Uniform civil code") என்பது ஒரு நாட்டின் அனைத்து சமயம், மொழி, இனம் மற்றும் குறிப்பிட்ட நிலப்பகுதியில் வாழும் மக்களுக்கான பொதுவான உரிமையியல் மற்றும் தண்டனைச் சட்டங்களைக் குறிக்கிறது.
உலகில் பெரும்பான்மை நாடுகளில் அனைத்து சமயத்திற்கான பொது உரிமையில் சட்டம் மற்றும் தண்டனைச் சட்டம் நடைமுறையில் உள்ளது. ஆனால் சில நாடுகளில், குறிப்பாக இசுலாமியப் பெரும்பாண்மை கொண்ட நாடுகளான சௌதி அரேபியா, ஏமன், இரான், ஜோர்டான், சிரியா, லெபனான், பாகிஸ்தான் போன்ற நாடுகளில் மட்டுமே உரிமையியல் மற்றும் தண்டனைச் சட்டங்களில், ஷரியத் சட்டம் முழுமையாக நடைமுறையில் உள்ளது. சில நாடுகளில் இசுலாமியர்கள் அதிகம் வாழும் பகுதிகளில் மட்டுமே ஷரியத் சட்டம் கடைபிடிக்கப்படுகிறது.
இந்தியாவில் இசுலாமியர்களுக்கான உரிமையியல் சட்டத்தைப் பொருத்தவரை, ஷரியத் சட்டமே மூலமாக அமைந்துள்ளது.

இந்தியாவில் கோவா மட்டுமே பொது உரிமையியல் சட்டத்தை பின்பற்றி வருகிறது.
சமய சார்பற்ற நாடான இந்தியாவில், வாழும் பல்வேறு சமய மக்களுக்கான தனிநபர் சட்டத்தினை (Personal Law) நீக்கி, அதற்கு பதிலாக நாட்டின் அனைத்து தரப்பு சமய மக்கள் கடைப்பிடிக்க வசதியாக பொது உரிமையியல் சட்டத்தை நடைமுறைப்படுத்த, 1949 ஆம் ஆண்டில் இயற்றப்பட்ட இந்திய அரசியல் அமைப்பு சட்டத்தின் சரத்து 44-இல் பரிந்துரை செய்தது.ஆனால் இது வரை இந்திய அரசு பொது உரிமையியல் சட்டத்தை இயற்றி நடைமுறைப்படுத்தவில்லை. உச்ச நீதிமன்றமும் பொது உரிமையியல் சட்டத்தினை இயற்ற இந்திய அரசுக்கு கருத்து தெரிவித்துள்ளது. முன்னாள் இந்தியக் குடியரசுத் தலைவர் அப்துல் கலாம் இந்தியாவில் பொது சிவில் சட்டம் கொண்டு வருவதை வரவேற்றார்.
ஆனால் இந்தியாவில் பொது சிவில் சட்டம் கொண்டுவர இசுலாமியர்கள் கடும் எதிர்ப்பு காட்டி வருகின்றனர்.










</doc>
<doc id="262364" url="https://ta.wikipedia.org/wiki?curid=262364" title="நிர்மலா மகளிர் கல்லூரி">
நிர்மலா மகளிர் கல்லூரி

நிர்மலா மகளிர் கல்லூரி இந்தியாவின் தமிழ்நாட்டில் கோயம்புத்தூர் நகரில் இயங்கிவரும் தன்னாட்சி தகுதி கொண்ட மகளிர் கலை அறிவியல் கல்லூரியாகும். இக்கல்லூரி, தேசிய மதிப்பீடு மற்றும் தரச்சான்று அவையால் (NAAC) "ஏ" தரச்சான்று அளிக்கப்பட்டுள்ளது. இது, கலை அறிவியல் மற்றும் வணிகவியல் பிரிவுகளில் இளநிலைப் பட்டம் மற்றும் முதுகலைப் பட்டங்களையும் வழங்கி வருகிறது. 1981ஆம் ஆண்டுவரை சென்னை பல்கலைக்கழகத்தின் இணைப்பு கல்லூரியாக விளங்கியது. தற்போது கோயம்புத்தூர் பாரதியார் பல்கலைக்கழகத்தின் இணைப்பு கல்லூரியாக விளங்கி வருகிறது.


</doc>
<doc id="262367" url="https://ta.wikipedia.org/wiki?curid=262367" title="கால்சியம் லாக்டேட்டு">
கால்சியம் லாக்டேட்டு

கால்சியம் லாக்டேட்டு "(Calcium lactate)" என்பது C6H10CaO6 என்ற மூலக்கூற்று வாய்ப்பாடு கொண்ட ஒரு வேதியியல் சேர்மமாகும். கால்சியம் கார்பனேட்டுடன் லாக்டிக் அமிலம் வினைபுரிவதால் கருப்பு அல்லது வெண்மை நிறத்தில் படிக உப்பாக இது உருவாகிறது. உணவுப் பொருட்களில் கால்சியம் லாக்டேட்டு பகுதிப்பொருளாகச் சேர்க்கப்பட்டு மருந்துப் பொருளாக வழங்கப்படுகிறது. சமையல் சோடாவின் ஒரு பகுதிப்பொருளான கால்சியம் லாக்டேட்டின் ஐ எண் 327 ஆகும். லாக்டிக் அமிலத்துடன் கால்சியம் ஐதராக்சைடு சேர்த்தும் இதைத் தயாரிக்க முடியும்.

பாலாடைக்கட்டி , கால்சியம் லாக்டேட்டால் ஆனது. அதிலும் குறிப்பாக வெளிப்புறத்தில் கிடைக்கும் இளைய பாலாடைக் கட்டி மற்றும் செட்டார் வகைப் பாலாடைக் கட்டிகளில் கால்சியம் லாக்டேட்டு நிறைந்துள்ளது

கால்சியம் குறைபாட்டை நீக்குகின்ற மருந்தாகவும் அமிலநீக்கியாகவும் மருத்துவத்தில் கால்சியம் லாக்டேட்டு பயன்படுத்தப்படுகிறது. மேலும் கால்சியம் லாக்டேட்டு பல்வேறு வகையான கார அமிலத்தன்மை நிலைகளிலும் உட்கொள்ளப்படுகிறது. எனவே இதை உணவுடன் சேர்த்து உட்கொண்டால்தான், அது உடம்புக்குள் உட்கொள்ளப்படும் என்று கருதவேண்டியதில்லை. 


</doc>
<doc id="262369" url="https://ta.wikipedia.org/wiki?curid=262369" title="தென் தோரணம்">
தென் தோரணம்

தென் தோரணம் ("Southern Festoon", "Zerynthia polyxena") என்பது அழகிகள் குடும்பத்தைச் சேர்ந்த பட்டாம்பூச்சியாகும். 

இப்பட்டாம்பூச்சிகள் சூடான, வெயிலுள்ள திறந்த வெளிகளான ஆற்றுக் கரைகள், பயிர்ச் செய்யும் இடங்கள், புற்கள் உள்ள இடங்கள் போன்ற பகுதிகளில் காணப்படும். பொதுவாக இவை கடல் மட்டத்திலிருந்து 1,700 மீ உயரத்தில், குறிப்பாக 900 மீற்றருக்கு குறைவாக இடத்தில் காணப்படும்.



</doc>
<doc id="262373" url="https://ta.wikipedia.org/wiki?curid=262373" title="கரிமச் செயல்முறை ஆராய்ச்சி மற்றும் மேம்பாடு">
கரிமச் செயல்முறை ஆராய்ச்சி மற்றும் மேம்பாடு

கரிமச் செயல்முறை ஆராய்ச்சி மற்றும் மேம்பாடு "(Organic Process Research & Development )" என்பது 1997 முதல் அமெரிக்க வேதியியல் கழகத்தால் வெளியிடப்படும் சமநிலை மறுபார்வை அறிவியல் இதழாகும். இருமாதங்களுக்கு ஒருமுறையாக வெளிவந்த இவ்விதழ் 2012 முதல் மாதமொரு முறையாக வெளியிடப்படுகிறது. வேதியியல் சுருக்கச் சேவை, சிகோபசு, எப்சுகோ தகவல் சேவை, பிரிட்டன் நூலகம் மற்றும் அறிவியல் வலை ஆகிய அமைப்புகள் இவ்விதழை அங்கீகரித்து ஏற்றுக்கொண்டுள்ளன. கரிமச் செயல்முறை ஆராய்ச்சி மற்றும் மேம்பாடு அறிவியல் இதழின் தற்போதைய ஆசிரியர் டிரெவர் லயர்டு ஆவார்


</doc>
<doc id="262375" url="https://ta.wikipedia.org/wiki?curid=262375" title="கேள்விக் குறியன்">
கேள்விக் குறியன்

கேள்விக் குறியன் ("Question Mark", "Polygonia interrogationis") தென் அமெரிக்க பட்டாம்பூச்சியாகும். இது மரங்கள் நிறைந்த பகுதியிலும் நகரப் பூங்காக்களிலும், குறிப்பாக மரங்களும் வெற்றிடமும் உள்ள இடங்களில் வாழும். இதனுடைய சிறகுத் தோற்ற அமைப்பினால் உருமறைப்புச் செய்து பழுத்து விழுந்த இலை போல் தோற்றமளிக்கும்.

வளர்ந்த பட்டபம்பூச்சியின் சிறகு அகலம் ஆகக் காணப்படும். இதனுடைய பறப்புக் காலம் மே முதல் செப்டம்பபு ஆகும். இதன் சிறகில் உள்ள வெள்ளி நிறக் குறி இரண்டு பகுதிகளாக; வளைந்த கோடு, புள்ளி எனக் காணப்படுகிறது. இது ? வடிவத்தை உருவாக்கி இதன் பெயர்க் காரணமாகிவிட்டது



</doc>
<doc id="262386" url="https://ta.wikipedia.org/wiki?curid=262386" title="வ உ சிதம்பரனார் பூங்கா மைதானம்">
வ உ சிதம்பரனார் பூங்கா மைதானம்

வ. உ. சிதம்பரனார் பூங்கா விளையாட்டரங்கம், ஒரு கால்பந்தாட்டத் திடலாகும். தமிழ்நாட்டிலுள்ள ஈரோட்டில் அமைந்துள்ள வ உ சி பூங்கா வளாகத்தில் இது அமைந்துள்ளது. வ உ சிதம்பரம்பிள்ளையின் நினைவாக இப்பெயர் வழங்கப்பட்டு வருகிறது.

தமிழகத்தின் விளையாட்டு வளர்ச்சித்துறையால் நிர்வாகிக்கப்படும் இவ்வளாகம், ஈரோடு மாநகராட்சியின் கட்டுப்பாட்டில் உள்ளது. இந்த வளாகத்தில் கால்பந்து, கைப்பந்து, கூடைப்பந்து, பேட்மின்டன் உள்ளிட்ட விளையாட்டுகளை நடத்துவதற்கு ஏற்பாடுகள் செய்யப்பட்டுள்ளது.

மே 2010-இல், நாடுதழுவிய இளையோர், மிக இளையோருக்கான குத்துச்சண்டை போட்டிகள் இவ்வளாகத்தில் நடைபெற்றன.


</doc>
<doc id="262388" url="https://ta.wikipedia.org/wiki?curid=262388" title="சே. ஜெயானந்தமூர்த்தி">
சே. ஜெயானந்தமூர்த்தி

சேனாதிராஜா ஜெயானந்தமூர்த்தி (பிறப்பு: 16 செப்டம்பர் 1965) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

ஜெயானந்தமூர்த்தி வீரகேசரி, தமிழ்நெட் ஆகியவற்றின் செய்தியாளராகப் பணியாற்றியவர்.

ஜெயானந்தமூர்த்தி 2004 நாடாளுமன்றத் தேர்தலில் விடுதலைப் புலிகளால் பரிந்துரைக்கப்பட்டு தமிழ்த் தேசியக் கூட்டமைப்பு வேட்பாளராக மட்டக்களப்பு மாவட்டத்தில் போட்டியிட்டார். 44,457 விருப்பு வாக்குகள் பெற்று நாடாளுமன்றத்திற்குத் தெரிவானார். 

ஜெயானந்தமூர்த்தியும், அவரது குடும்பத்தினரும் தமிழ் மக்கள் விடுதலைப் புலிகள் என்ற துணை இராணுவக் குழுவினரால் அடிக்கடி அச்சுறுத்தல்களுக்கு உள்ளாகி வந்தனர்.. இதனை அடுத்து இவர் ஐக்கிய இராச்சியத்திற்கு புலம் பெயர்ந்தார். 

2010 மே மாதத்தில் இவர் நாடு கடந்த தமிழீழ அரசு உறுப்பினராகத் தேர்ந்தெடுக்கப்பட்டார்..


</doc>
<doc id="262392" url="https://ta.wikipedia.org/wiki?curid=262392" title="இம்ரான் மகரூப்">
இம்ரான் மகரூப்

இம்ரான் மகரூப் ("Imran Maharoof", பிறப்பு: 1 செப்டம்பர் 1983) இலங்கை அரசியல்வாதியும், நாடாளுமன்ற உறுப்பினரும் ஆவார்.

திருகோணமலை மாவட்டம், கிண்ணியாவைப் பிறப்பிடமாகக் கொண்ட இம்ரான் மகரூப் முன்னாள் அமைச்சர் எம். ஈ. எச். மகரூப்பின் மகனும், நாடாளுமன்ற உறுப்பினர் எம். ஏ. எம். மகரூப்பின் உறவினரும் ஆவார். கொழும்பு றோயல் கல்லூரியில் கல்வி பயின்ற இம்ரான் கொழும்புப் பல்கலைக்கழகத்தில் முகாமைத்துவம், மற்றும் வங்கியியலில் கற்கை நெறிப் பட்டத்தையும் பெற்றவர். தனியார் வங்கி ஒன்றில் 2004 முதல் 2010 வரை பணியாற்றினார்.

மகரூப் 2010 நாடாளுமன்றத் தேர்தலில் ஐக்கிய தேசிய முன்னணியின் வேட்பாளர்களில் ஒருவராக திருகோணமலை மாவட்டத்தில் போட்டியிட்டார். 19,665 விருப்பு வாக்குகள் பெற்று நாடாளுமன்றத்திற்குத் தெரிவு செய்யப்படவில்லை. பின்னர் அவர் 2012 மாகாணசபைத் தேர்தலில் போட்டியிட்டு கிழக்கு மாகாண சபை உறுப்பினராகத் தெரிவு செய்யப்பட்டார்.

மகரூப் நல்லாட்சிக்கான ஐக்கிய தேசிய முன்னணியின் வேட்பாளராக 2015 நாடாளுமன்றத் தேர்தலில் போட்டியிட்டு 32,582 விருப்பு வாக்குகள் பெற்று நாடாளுமன்றம் சென்றார்.


</doc>
<doc id="262394" url="https://ta.wikipedia.org/wiki?curid=262394" title="செலீனியம் இருசல்பைடு">
செலீனியம் இருசல்பைடு

செலீனியம் இருசல்பைடு ("Selenium disulfide") என்பது SeS என்ற மூலக்கூற்று வாய்ப்பாடு கொண்ட ஒரு கனிம வேதிச் சேர்மமாகும். கந்தகம், செலீனியம் இரண்டு தனிமங்களும் சங்கிலி மற்றும் வளையமாதலில் பெரிதும் பங்கேற்கின்றன. இதனால் இவ்விரண்டு தனிமங்கள் இணைந்து உருவாகும் பல்வேறு கலப்புலோகங்கள் அறியப்படுகின்றன. செலீனியம் இருசல்பைடு, கந்தக ஈராக்சைடிற்கு ஒத்தவரிசைச் சேர்மம் அல்ல.

முடிக்கழுவிகளில் பூஞ்சையெதிர்ப்பியாக செலீனியம் இருசல்பைடு சேர்க்கப்பட்டு வணிக ரீதியாக விற்பனை செய்யப்படுகிறது. உச்சந்தலையில் பொடுகு மற்றும் தோலுமியாக்கி பூஞ்சையுடன் ஊறல் தோலழற்சி போன்றவற்றுக்கான சிகிச்சையில் செலினியம் இருசல்பைடு பயன்படுகிறது. அமெரிக்காவில் 1% செறிவு மற்றும் 2.5% செறிவுகளில் செலீனியம் இருசல்பைடு கடைகளில் விற்பனைக்குக் கிடைக்கிறது. மருத்துவர்களின் பரிந்துரைக்கு மட்டும் விற்கப்படும் 2.5% செலினியம் இருசல்பைடு உடலில் காணப்படும் ஒரு வகை பூஞ்சை நோயான தோல்படைக்கு சிகிச்சையாகப் பயன்படுத்தப்படுகிறது.

செலீனியம் இருசல்பைடு தோராயமான SeS2 அமைப்பைக் கொண்டிருப்பதால் இது சில நேரங்களில் செலீனியம் சல்பைடு என்றும் அழைக்கப்படுகிறது. ஒரு முழுமையான வேதிச் சேர்மம் என்ற பகுப்புக்கு உட்படாததால் இதை விற்பனைக்காத் தயாரிக்கப்படும் மருந்துப் பொருளாகப் பயன்படுத்துகிறார்கள். 1:2. விகிதத்தில் செலீனியம் மற்றும் கந்தகம் தனிமங்கள் இணைந்து சங்கிலிவளையக் கலவைகள் உருவாகின்றன. இவ்வளையக் கலவைகளில் செலீனியமும் கந்தகமும் SenS8−n. என்ற பொது வாய்ப்பாட்டின் அடிப்படையில் வளையங்களில் இடம்பெறுகின்றன. முடியின் நிறம் மாற்றவும் முடிச்சாயங்களின் நிறத்தை மாற்றவும் செலீனியம் இருசல்பைடு பெரிதும் உதவுகிறது. உலோக அணிகலன்கள் தொழிலிலும் நிறம் மாற்றும் செயல்களுக்கு இதைப் பயன்படுத்துகிறார்கள்.

பல செலீனியம் சல்பைடுகள் அறியப்படுகின்றன. அணுக்கருக் காந்த ஒத்ததிர்வு நிறமாலையியல் (NMR) சோதனைகளில் Se பயன்படுத்தப்படுகிறது. சால்கோசென்களின் வளைய உள்ளிடை மாற்றத்திலும் இவை பயன்படுகின்றன.. செலீனியம் ஒருசல்பைடு (SeS) மட்டுமே விலங்குகளில் புற்றுநோய் உண்டாக்கும் ஊக்கியாகச் செயல்படும் செலீனியம் சேர்மம் என அறியப்படுகிறது. கடந்த காலத்தில் செலீனியம் ஒருசல்பைடுடன் தனிமநிலை செலீனியம் மற்றும் கந்தகம் பயன்படுத்தப்பட்டு மருந்துகள் தயாரிக்கப்பட்டதால் மருந்துகளின் சரியான உட்பொதிவு வடிவம் அறிதலில் குழப்பமே நிலவுகிறது. 



</doc>
<doc id="262396" url="https://ta.wikipedia.org/wiki?curid=262396" title="செலீனயில் புளோரைடு">
செலீனயில் புளோரைடு

செலீனயில் புளோரைடு, செலீனைல் இருபுளோரைடு, செலீனியம் ஆக்சிபுளோரைடு அல்லது செலீனியம் ஈராக்சி இருபுளோரைடு "(Selenoyl fluoride, selenoyl difluoride, selenium oxyfluoride, or selenium dioxydifluoride)" என்பது SeOF என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும்.

வடிவஞ்சிதைந்த நான்முகி அமைப்பில் செலீனயில் புளோரைடு காணப்படுகிறது. இவ்வமைப்பில் உள்ள O-Se-O பிணைப்புகளின் பிணைப்புக் கோணம் 126.2° , O-Se-F பிணைப்புகளின் பிணைப்புக் கோணம் 108.0° மற்றும் F-Se-F பிணைப்புகளின் பிணைப்புக் கோணம் 94.1° என்ற கோண அளவுகளில் காணப்படுகிறது. மேலும், செலீனியம் புளோரின் இடையிலான பிணைப்பு நீளம் 1.685 Å மற்றும் செலீனியம் ஆக்சிசன் இடையிலான பிணைப்பு நீளம் 1.575 Å என்ற இடைவெளிகளையும் கொண்டிருக்கிறது.

புளோரோசல்போனிக் அமிலத்தை பேரியம் செலீனேட்டுடன் அல்லது செலீனிக் அமிலத்துடன் சேர்த்து இலேசாக சூடுபடுத்தினால் செலீனயில் புளோரைடு வாயு உண்டாகிறது.

ஓத்த சல்பியூரைல் புளோரைடை விட செலீனயில் புளோரைடு அதிக வினைத்திறன் கொண்டிருக்கிறது. நீராற்பகுக்கவும், ஒடுக்குதல் வினைக்கும் எளிதாக உட்படுகிறது. அமோனியாவுடன் தீவிரமாக வினைபுரிகிறது. 

செனான் இருபுளோரைடுடன் செலீனயில் புளோரைடு வினைபுரிந்து FXeOSeF5. சேர்மத்தைக் கொடுக்கிறது.


</doc>
<doc id="262401" url="https://ta.wikipedia.org/wiki?curid=262401" title="மா. மங்களம்மாள்">
மா. மங்களம்மாள்

மாசிலாமணிப்பிள்ளை மங்களம்மாள் (மார்ச் 10, 1884 - 1971) யாழ்ப்பாணத்தைச் சேர்ந்த காந்தியவாதியும், சமூக சீர்திருத்தவாதியும், பெண்கள் முன்னேற்றத்துக்காக உழைத்த ஒருவரும் ஆவார். யாழ்ப்பாணம் வண்ணார்பண்ணையில் கல்வியில் முன்னணியில் திகழ்ந்த, வசதி படைத்த குடும்பம் ஒன்றில் பிறந்த இவர், இலங்கையிலும், இந்தியாவிலும் பல்வேறு சமூக, அரசியல் பணிகளில் ஈடுபட்டுள்ளார்.

மங்களம்மாளின் தாய்வழிப் பாட்டனார் வண்ணார்பண்ணையைச் சேர்ந்த கதிரவேலுப்பிள்ளை என்பார். 19ம் நூற்றாண்டில் வாழ்ந்தவர். இவர் ஒரு வழக்கறிஞர். அக்காலத்தில் பி. ஏ பட்டம் பெறுவது யாழ்ப்பாணத்தில் மிக அரிதாக இருந்ததால், பி. ஏ. பட்டதாரியான இவரை மக்கள் பி. ஏ. தம்பி என்றே அழைத்துவந்தனர். இன்றும் யாழ்ப்பாணத்தில் அவர் வாழ்ந்த வீட்டுக்கு அருகில் உள்ள ஒழுங்கை பி. ஏ. தம்பி ஒழுங்கை என அழைக்கப்படுகிறது. பி. ஏ. தம்பியின் ஆண் மக்களான செல்லப்பாபிள்ளை, பொன்னம்பலபிள்ளை, சின்னப்பாபிள்ளை ஆகியோர் இந்தியாவின் திருவிதாங்கூரில் உயர் பதவிகளை வகித்துவந்துடன், இந்தியாவின் சுதந்திர இயக்கத்திலும் பங்குகொண்டிருந்தனர். பி. ஏ. தம்பியின் மகளுக்குப் பிறந்தவரே மங்களம்பாள்.

1884ம் ஆண்டு பங்குனி மாதம் 10ம் நாள் இவர் குடும்பத்தில் கடைசிப் பிள்ளையாகப் பிறந்தார். இவர் பள்ளிக்குச் சென்று கல்வி கற்றது குறித்துத் தகவல் இல்லை. யாழ்ப்பாணத்தில் அக்கால உயர்குடி இந்துக்களின் வழக்கப்படி பெண்ணான இவருக்கு வீட்டிலேயே கல்வி அளிக்கப்பட்டிருக்கக்கூடும். மாமனாரான பொன்னம்பலபிள்ளையின் ஒரே மகனான மாசிலாமணிப்பிள்ளையை மங்களம்மாள் திருமணம் செய்துகொண்டார். மாசிலாமணிப்பிள்ளை யாழ்ப்பாணத்தில் இருந்து வெளிவந்த "தேசாபிமானி" பத்திரிகையின் ஆசிரியராக இருந்ததுடன், இந்தியாவிலும், இலங்கையிலும் பல்வேறு பொதுப்பணிகளில் ஈடுபட்டவர்.

மாசிலாமணிப்பிள்ளை அக்காலத்தில் இந்தியாவில் வாழ்ந்துவந்ததால் மங்களம்மாளும் இந்தியாவுக்குச் சென்றார். கணவரின் தூண்டுதலினால் மங்களம்மாள் காங்கிரசில் இணைந்து தீவிரமாக உழைத்தார். 1924ல் கோயில்பட்டியில் இடம்பெற்ற காங்கிரஸ் மாநாட்டில் பெண்கள் அரங்குக்கு இவரே தலைமை தாங்கினார். 1927ல் மகாத்மா காந்தியின் முன்னிலையில் சென்னையில் நடந்த அகில இந்திய காங்கிரசு மாநாட்டிற்கான வரவேற்புக்குழுவில் இவரும் இருந்ததுடன், பெண்கள் அரங்கத்தில் வரவேற்புரையையும் நிகழ்த்தினார். இந்தியாவில், 1926க்கு முன்னர் பெண்கள் அரசாங்கத்தில் அங்கம் வகிக்கக்கூடாது என்ற தடை இருந்தது. இது நீக்கப்பட்டபின்னர் சென்னை மாநகரசபைக்கு இடம்பெற்ற தேர்தலில் நீதிக் கட்சித் தலைவரான நாயுடுவை எதிர்த்து, எழும்பூரில் மங்களம்மாளைக் காங்கிரசுக் கட்சி நிறுத்தியது. அத்தேர்தலில் மங்களம்மாள் வெற்றி பெறாவிட்டாலும், யாழ்ப்பாணத்துப் பெண்ணொருத்தி தமிழ்நாட்டு அரசியலில் இந்த நிலையை அடைந்தது முக்கியத்துவம் வாய்ந்தது ஆகும்.

மங்களம்மாள் இந்தியாவில் இருந்த காலத்தில் 1923ல் பெண்களுக்கான "தமிழ் மகள்" என்னும் மாத இதழ் ஒன்றைத் தொடங்கி நடத்திவந்தார். இவர் மீண்டும் யாழ்ப்பாணம் வந்த பின்னரும் தொடர்ந்து இந்த இதழ் 40 ஆண்டுகாலம் 40 ஆண்டுகாலம் ஒழுங்காக வெளிவந்தது. இதன் பின்னர், பல்வேறு காரணங்களினால், காலாண்டு, அரையாண்டு இடைவெளிகளிலேயே வெளியிட முடிந்தாலும் 1971ம் ஆண்டு 85 வயதில் அவர் இறக்கும்வரை இவ்விதழை அவர் வெளியிட்டு வந்தார். கடைசி இதழ் முற்றுப்பெறுமுன்னரே அவர் இறந்து விட்டாலும், அவ்விதழ் அட்டையில் அவரது படத்தையும், அவர் பற்றிய இரண்டு கட்டுரைகளையும் உள்ளடக்கி அவரது நினைவாக வெளியானது.

மங்களம்மாள் மாசிலாமணிப்பிள்ளையின் மூத்த மகள் மகேசுவரிதேவி கலைப்புலவர் க. நவரத்தினத்தை மணந்தவர். A First Book of Indian Music, Veena Tutor ஆகிய நூல்களை எழுதியவர்.



</doc>
<doc id="262406" url="https://ta.wikipedia.org/wiki?curid=262406" title="சிவப்பு நீலன்">
சிவப்பு நீலன்

சிவப்பு நீலன் அல்லது சிவப்பு விகடன் ("red Pierrot", "Talicada nyseus") என்பது இந்திய தீபகற்பத்திலும் தென் கிழக்கு ஆசியாவிலும் காணப்படும் சிறிய பட்டாம்பூச்சியாகும். இது நீலன்கள் குடும்பத்தைச் சேர்ந்தது. இது 3 – 3.5 செ.மீ சிறகு அகலத்தைக் கொண்டதும், மேற் சிறகு கருப்பாகவும் கீழ்ச்சிறகு அடிப்பபுதியில் செம்மஞ்சளும் காணப்படும்.|Charles Thomas Bingham, 1907



</doc>
<doc id="262407" url="https://ta.wikipedia.org/wiki?curid=262407" title="எண்பத்தெட்டு அழகி">
எண்பத்தெட்டு அழகி

எண்பத்தெட்டு அழகி ("Godart's Numberwing", "Pygas Eighty-eight", "Callicore pygas") அழகிகள் குடும்பப் பட்டாம்பூச்சி ஆகும். இது வெனிசுலா, கயானா, ஈக்குவடோர், பெரு, பொலிவியா, பரகுவே, பிரேசிலின் மேல் அமேசோனியப் பகுதிகளில் காணப்படுகின்றன.

இதன் சிறகு அகலம் கிட்டத்தட்ட 45 மிமி ஆகும். 88 போன்ற வடிவம் காணப்படுவதால் இதற்கு அப்பெயர் உருவானது.


</doc>
<doc id="262409" url="https://ta.wikipedia.org/wiki?curid=262409" title="அப்போலோ (பட்டாம்பூச்சி)">
அப்போலோ (பட்டாம்பூச்சி)

அப்போலோ ("Apollo", "Parnassius apollo") அழகிகள் என்பது குடும்பப் பட்டாம்பூச்சி ஆகும்.

வளர்ந்த பட்டாம்பூச்சிகள் நடு கோடைகாலத்தில் பூக்களில் மலர்த்தேன் அருந்துவதைக் காணலாம். பெண்கள் குளிர்கால இறுதியில் முட்டையிட்டு, வசந்த காலத்தில் பொரிக்கின்றன. 



</doc>
<doc id="262413" url="https://ta.wikipedia.org/wiki?curid=262413" title="நள்ளிரவில் சுதந்திரம் (நூல்)">
நள்ளிரவில் சுதந்திரம் (நூல்)

நள்ளிரவில் சுதந்திரம், டொமினிக் லேப்பியரும் லேரி காலின்ஸ்சும் எழுதி, வி.என்.ராகவனும் மயிலை பாலுவும் தமிழில் மொழிபெயர்த்த, இந்தியா விடுதலை பெற்ற வரலாற்றினைக் கூறும் நூலாகும். 

இந்நூல் ஆளவும் அடிமைப்படுத்தவும் விதிக்கப்பட்ட ஓர் இனம், இந்தியாவைக் கடவுளிடம் விடுங்கள், வரலாற்றில் பெரும் சிக்கலான பிரிவு, உலகம் உறங்கிய வேளையில், சுதந்திரத்தின் அழகிய விடியல் என்ற தலைப்புகள் உள்ளிட்ட 20 தலைப்புகளைக் கொண்டமைந்துள்ள நூலாகும். நூலின் இறுதியில் நூல் பட்டியல், குறிப்புகள், பெயர் முதற் குறிப்பகராதி ஆகியன தரப்பட்டுள்ளன.

'நள்ளிரவில் சுதந்திரம்', நூல், (1997; அலைகள் வெளியீட்டகம், சென்னை)



</doc>
<doc id="262415" url="https://ta.wikipedia.org/wiki?curid=262415" title="இந்தியா 2020 (நூல்)">
இந்தியா 2020 (நூல்)

இந்தியா 2020, ஏ.பி.ஜெ.அப்துல் கலாம் மற்றும் ய.சு.ராஜன் எழுதிய, நெல்லை. சு. முத்து தமிழில் மொழிபெயர்த்த, இந்தியா புத்தாயிரம் ஆண்டுகளுக்கான தொலைநோக்கினை முன்வைத்துள்ள நூலாகும். இந்நூல் மாணவர் பதிப்பாகவும் வெளிவந்துள்ளது. 

இந்நூல் இந்தியா ஒரு வளர்ந்த நாடாக முடியுமா? தொழில்நுட்பத் தொலைநோக்கு 2020 பரிணாம வளர்ச்சி, வருங்காலத்திற்கான தயாரிப்பு நுட்பம், அனைவர்க்கும் உடல்நலப் பராமரிப்பு, உறுதுணை நல்கும் உள்கட்டமைப்பு என்ற தலைப்புகள் உள்ளிட்ட 12 தலைப்புகளைக் கொண்டு அமைந்துள்ள நூலாகும். நூலின் இறுதியில் பிற்சேர்க்கை, மேற்கோள்களும் மேற்கொண்டு படிக்க வேண்டியனவும், தமிழ்க்கலைச் சொற்கள் ஆகியன தரப்பட்டுள்ளன.

'இந்தியா 2020', நூல், (2002; நியூ செஞ்சுரி புக் ஹவுஸ் (பி) லிட், 41பி, சிட்கோ இன்டஸ்டிரியல் எஸ்டேட், அம்பத்தூர், சென்னை)



</doc>
<doc id="262424" url="https://ta.wikipedia.org/wiki?curid=262424" title="நூறு (துடுப்பாட்டம்)">
நூறு (துடுப்பாட்டம்)

துடுப்பாட்டத்தில், நூறு அல்லது சதம் ("Century") என்பது மட்டையாளர் ஒருவரால் ஒரு நுழைவில் 100 அல்லது அதற்கு மேற்பட்ட ஓட்டங்களை அடைதலைக் குறிக்கும். இரண்டு மட்டையாளர்கள் இணைப்பாட்டமாக 100 ஓட்டங்களை அடைந்தால், அது நூற்று இணைப்பாட்டம் என அழைக்கப்படும். பொதுவாக, துடுப்பாட்ட வீரர்களின் புள்ளிவிபரங்களில் நூறுகளின் எண்ணிக்கை குறிப்பிடப்படும். 200 அல்லது அதற்கு மேற்பட்ட ஓட்டங்களும் புள்ளிவிவரங்களில் நூறுகளாகவே கணக்கெடுக்கப்படுகின்றன.

மட்டையாளர் ஒருவர், ஒரு நுழைவில் 50 ஓட்டங்களை அடைதல், ஐம்பது அல்லது அரைச்சதம் (Half-century) எனப்படும். இதன் பின்னர், அவர் 100 ஓட்டங்களை அடைவாராயின், புள்ளிவிவரங்களில் அது ஐம்பதாகக் கணக்கெடுக்கப்படமாட்டாது.

முதல் தரத் துடுப்பாட்டத்தில் முதன்முதலில் நூறு நூறுகளை அடித்தவர் தபிள்யூ. சீ. கிரேசு ஆவார். இவர் 1895இல் இவ்விலக்கை அடைந்தார். முதல் தரத் துடுப்பாட்டத்தில் கூடிய எண்ணிக்கையிலான நூறுகளை அடித்தவர் சக்கு ஒபுசு ஆவார். இவர் முதல் தரத் துடுப்பாட்டத்தில் 199 நூறுகளை அடித்துள்ளார்.

தேர்வுத் துடுப்பாட்டத்தில் முதலாவது நூறானது, துடுப்பாட்ட வரலாற்றில் முதலாவது தேர்வுத் துடுப்பாட்டப் போட்டியிலேயே, அவுத்திரேலியத் துடுப்பாட்ட வீரரான சாள்சு பனர்மேனால் இங்கிலாந்துக்கு எதிராக அடிக்கப்பட்டது. தேர்வுத் துடுப்பாட்டத்தில் கூடிய எண்ணிக்கையிலான நூறுகளை அடித்தவர் சச்சின் தெண்டுல்கர் ஆவார். இவர் தேர்வுத் துடுப்பாட்டத்தில் 51 நூறுகளை அடித்துள்ளார்.

ஒருநாள் பன்னாட்டுத் துடுப்பாட்டத்தில் கூடிய எண்ணிக்கையிலான நூறுகளை அடித்தவர் சச்சின் தெண்டுல்கர் ஆவார். இவர் ஒருநாள் பன்னாட்டுத் துடுப்பாட்டத்தில் 49 நூறுகளை அடித்துள்ளார்.



</doc>
<doc id="262425" url="https://ta.wikipedia.org/wiki?curid=262425" title="காந்தலூர்">
காந்தலூர்

காந்தலூர் (കാന്തല്ലൂർ; Kanthalloor) இந்திய நாட்டின் கேரள மாநிலத்தில் இடுக்கி மாவட்டத்தில், தேவிகுளம் வட்டத்தில் காந்தலூர் ஊராட்சியில் அமைந்துள்ள ஒரு வருவாய் ஊர் ஆகும். மலையாள மொழி சட்டத்தின் படி இந்த ஊர் தமிழ் மொழி பேசும் சிறுபான்மையினர் வாழும் பகுதியாகும்.

மொத்த ஜனத்தொகை 6758
மொத்த ஆண்கள் 3339
மொத்த பெண்கள் 3419
பட்டியல் ஜாதியினர் 2291
பட்டியல் பழங்குடியினர் 887
கல்வியறிவு உள்ளோர் 4681

மேற்கு தொடர்ச்சி மலையின் கிழக்கு சரிவில் கீழந்தூர், மறையூர், கொட்டாகொம்பூர், வட்டவடை மற்றும் கண்ணன் தேவன் மலைக்குன்றுகளை எல்லையாக உள்ள இந்த ஊர் 4842 ஹெக்டர் பரப்பளவை கொண்டுள்ளது.
இந்த ஊரின் முக்கிய தொழில் வேளாண்மை ஆகும். இங்கு குளிர்கால காய்கறிகள் பழங்கள் அதிகமாக உற்பத்தி செய்யப்படுகிறது. முக்கிய காய்கறிகள் பீன்ஸ், முட்டகோஸ், காலிஃப்லவர், காரட், உருளைக்கிழங்கு, வெள்ளப்பூடு ஆகியனவும் பழங்கள் ஆப்பிள், ஆரஞ்சு, மாதுளம், ப்லம், பேறிக்காய், கொய்யா, தாட்டுபுட்டான் ஆகியவையும் ஆகும்.
90 சதவீத மக்களின் தாய்மொழியாக தமிழ் உள்ளது, மீதமுள்ளவர்கள் மலையாளம் மற்றும் தெலுங்கு மொழிகளை தாய் மொழியாக கொண்டவர்களாவர். இப்பகுதியில் வாழும் மக்கள் தமிழ் மொழியை அனைத்து தேவைக்கும் பயன்படுத்தலாம். இப்பகுதி மக்கள் கேரள மாநிலத்தின் அனைத்து அரசு துறைகளிலும் விண்ணப்பங்கள் தமிழில் கொடுக்கலாம், அதற்கான பதிலும் தமிழிலேயே இருக்க வேண்டும் என மலையாள மொழி சட்டம் 2015 கூறுகிறது.

கார்த்திகை தீபம், தீபாவளி, தமிழ் புத்தாண்டு ஆகியன முக்கிய பண்டிகைகளும், ஆவணி நோன்பு, சித்திரை திருவிழா, சிவராத்திரி, சித்திர குப்த்தன் பொங்கல் ஆகியன முக்கிய விழாக்களுமாகும். 
பெரும்பான்மையான மக்கள் இந்து சமயத்தைச் சார்ந்தவர்களாவர், மீதமுள்ளவர்கள் கிருத்தவ மதத்தை பின்பற்றுபவர்கள் ஆவர். ஒரேஒரு முஸ்லிம் குடும்பமும் உள்ளது.
பெருமலை மலையாள பகவதியம்மன் ஆலயம், இராமர் குகைக்கோவில், காந்தலூர் உடையபெருமாள் ஆலயம், புத்தூர் பிடாரியம்மன் ஆலயம், வெட்டகாரன் கோவில், சிறுமலர் ரோமன் கத்தோலிக்கன் தேவாலயம், வேளாங்கண்ணி மாதா சுரியன் கத்தோலிக்கன் தேவாலயம் ஆகியவை முக்கிய வழிபாட்டு தளங்கலாகும்.
அரசு உதவிப் பெரும் ஆரம்ப் பள்ளி(Aided Primary School, Kanthalloor) தமிழ் மற்றும் மலையாள வழி கல்வி, மவுன்ட் கார்மல் ஆரம்ப பள்ளி தமிழ் வழி கல்வி மற்றும் திரு இருதய உயர்நிலை பள்ளி தமிழ் மற்றும் மலையாள வழி கல்வி ஆகியன முக்கிய கல்வி சாலைகளாகும்.
மன்னவன் சோலை (ஆணைமுடி சோலை தேசிய பூங்கா), பட்டிச்சேறி அணை, ஆப்பிள் தோட்டம், குழச்சிவயல் சூட்டிங் பாறை, இராமர் குகைக்கோவில், சர்க்கரை ஆலைகள்(மறையூர் சர்க்கரை).



</doc>
<doc id="262427" url="https://ta.wikipedia.org/wiki?curid=262427" title="மைக்ரோசாப்ட் ஆபிஸ் 2016">
மைக்ரோசாப்ட் ஆபிஸ் 2016

மைக்ரோசாப்ட் ஆபிஸ் 2016 (Microsoft Office 2016) என்பது மைக்ரோசாப்ட் ஆபிஸ் 2013 எனும் பதிப்பினை அடுத்து வெளிவந்த மைக்ரோசாப்ட் ஆபிஸ் பதிப்பாகும். இப்பதிப்பு 22 செப்டம்பர், 2015 அன்று வெளியிடப்பட்டது.. அப்பிள் நிறுவனத்தின் ஒஎஸ் எக்ஸ் இயங்குதளத்தில் பயன்படுத்தப்படும் மைக்ரோசாப்ட் ஆபிஸ் 365இன் சந்தாதாரர்களுக்கான (Subscribers) புதிய பதிப்பாக இப்பதிப்பு 9 ஜூலை, 2015 அன்று வெளியிடப்பட்டது.

வின்டோஸ் கணனிகளில் உருவாக்கும், தொகுக்கும், சேமிக்கும் ஆபிஸ் கோப்புகள் நேரடியாகவே இணையத்திலும் சேமிக்கப்படுகின்றன. மைக்ரோசாப்ட் வேர்டு, மைக்ரோசாப்ட் எக்செல், மைக்ரோசாப்ட் பவர்பொயின்ட் போன்றவற்றில் "டெல் மி" (Tell Me) எனப்படும் தேடுதல் வசதி உள்ளடங்கியுள்ளது. இப்பதிப்பிலுள்ள கோப்புக்களிலும் ஆவணங்களிலும் ஒரே நேரத்திலேயே பலர் திருத்தங்களைச் செய்யமுடியும்.


</doc>
<doc id="262431" url="https://ta.wikipedia.org/wiki?curid=262431" title="அதலை, மதுரை மாவட்டம்">
அதலை, மதுரை மாவட்டம்

அதலை என்பது மதுரை மாவட்டத்தில், மதுரை வடக்கு வருவாய் வட்டத்தில் உள்ள ஒரு ஊராகும். 2011ஆம் ஆண்டு கணக்கெடுப்பின்படி இவ்வூரில் ஆண்கள் 719 பேர், பெண்கள் 715 பேர் ஆக மொத்தம் 1,434 பேர் வசிக்கின்றனர்.

அதலை ஊராட்சி மதுரை மேற்கு ஊராட்சி ஒன்றியத்துக்கு உட்பட்டதாகும். இவ்வூராட்சியின் உட்கடை கிராமங்கள்/ வசிப்பிடங்களாக பட்டக்குறிச்சி, கோயில் குருந்தங்குளம் ஆகிய ஊர்கள் உள்ளன.

அதலையில் 1800ஆம் ஆண்டளவில் எழுதப்பட்ட பல ஓலை முறிகள் கிடைத்துள்ளன. தலங்காவல் உரிமை, நில விலை, ஒத்தி, கால்வாய் நீர்ப்பங்கீடு முதலியன சார்ந்த இவ்வோலை ஆவணங்கள் அன்று நிலவிய சாதிக் கட்டுப்பாடுகள், அடிமை முறை போன்ற சமூக பொருளாதார வாழ்நிலைகளைக் காட்டுவனவாக உள்ளன. கணவனை இழந்த பெண்ணும், மனைவியை இழந்த ஆணும் களவு உறவில் ஈடுபட்டதை அறிந்த உறவினர் அவர்களைச் சேர்ந்துவாழ அனுமதிக்கும் அதே நேரத்தில் தண்டத்தொகையும் விதிக்க, அத்தொகையைச் செலுத்த இயலாமல் அவ்விணை ஒரு நிலவுடைமையாளருக்கு அடிமை வேலை செய்யத் தம்மை ஒத்திவைத்துக்கொள்வதைக் காட்டும் ஓலைச்சுவடி அவற்றுள் ஒன்று.


</doc>
<doc id="262432" url="https://ta.wikipedia.org/wiki?curid=262432" title="வானூர்தி அறிவியல்">
வானூர்தி அறிவியல்

வானூர்தி அறிவியல் "(Aeronautics)" என்பது வளிமண்டலத்திற்குள் காற்றில் பறக்கும் திறன் வாய்ந்த இயந்திரங்களை வடிவமைத்தல், உற்பத்தி செய்தல் மற்றும் வளிமண்டலத்துக்குள் வானூர்திகள், மற்றும் ஏவூர்திகளை இயக்கும் தொழில்நுட்பங்கள் தொடர்பான ஆய்வுகள் மேற்கொள்ளுதல் முதலியனவற்றை அறிய உதவும் அறிவியல் துறை அல்லது கலை ஆகும். வானூர்திக் கலை, அறிவியல் மற்றும் பொறியியல் குறித்தும் வானூர்தியியல் தொழில்துறையின் அம்சங்கள் குறித்தும் ஐக்கிய இராச்சியத்தின் அரச வானூர்தியியல் சங்கம் (Royal Aeronautical Society) அடையாளப்படுத்தியுள்ளது.

காற்றில் பயணம் என்ற செயலை அடிப்படையாக வைத்துதான் வானில் பறந்து செல்லும் இயந்திரம் வானூர்தி என்ற சொல்லாகியுள்ளது. காற்றில் இயந்திரத்தை இயக்குவது என்ற பொருளுடன் தொழில் நுட்பம் , வானூர்தி வணிகம் மற்றும் வானூர்தி சார்ந்த அனைத்தையும் வானூர்தி அறிவியல் உள்ளடக்கியுள்ளது . வான் பயணம் என்பது வானூர்தி அறிவியல் மட்டுமின்றி காற்றைவிட இலேசான விமானத்தில் பயணம் செய்வது என்ற பொருளிலும் பொருள் கொள்ளப்படுகிறது.

குறிப்பிட்டுச் சொல்வதெனில், வானூர்தி அறிவியலின் முக்கியமான பிரிவு இயக்க விசையியலின் ஓர் அங்கமான காற்றியக்கவியல் துறையாகும். இத்துறை காற்றின் இயக்கம் மற்றும் இயக்கத்தில் உள்ள வானூர்தி போன்ற பொருட்களுடன் அதன் எதிர்வினைகள் ஆகியவற்றை ஆய்வு செய்கிறது.

முந்தைய காலங்களில் வானூர்தியியல் குறித்த புரிதல்கள் எதுவும் இல்லாமலேயே வானில் பறப்பதற்கான முயற்சிகள் மேற்கொள்ளப்பட்டுள்ளன. பொதுவாக இறக்கைகள் கட்டிக் கொண்டு ஒரு கோபுரத்தின் உச்சியில் இருந்து குதித்து அப்படியே மேலே பறக்கலாம் என்ற எண்ணத்தில் மரணம் , கைகால் முடக்கம் போன்ற நிகழ்வுகள் நேர்ந்திருக்கின்றன. 

புத்திசாலித்தனமான சில ஆய்வறிஞர்கள் பறவைகளின் பறத்தல் செயலை ஆராய்வதன் மூலம் பறத்தல் குறித்த புரிதல்களைக் காண முயன்றனர். இத்தகைய முறைமையிலான ஆய்வுகளை இடைக்கால இசுலாமிய விஞ்ஞானிகள் மேற்கொண்டிருக்கின்றனர். நவீன வானியலாளர்களான லியொனார்டோ டா வின்சி மற்றும் 1799ஆம் ஆண்டுவாக்கில் கெய்லி போன்றோர் பறவைகளின் பறத்தலை ஆய்வுசெய்தல் மூலமே அவர்களது பறத்தலுக்கான ஆராய்ச்சிகளைத் துவக்கினர்.

மனிதரைத்-தூக்கிச்-செல்லும் பட்டங்கள் பண்டைய சீனாவில் பெருமளவில் பயன்படுத்தப்பட்டதாக நம்பப்படுகிறது. 1282 இல் ஐரோப்பிய யாத்திரிகர் மார்கோ போலோ, அப்போதைக்கு நடைமுறையில் இருந்த சீனர்களின் பல்வேறு பறக்கும் திட்டங்கள் குறித்து விவரித்துள்ளார். மேலும், சிறிய வெப்பக் காற்று ஊதுபைகள், அல்லது கூடு விளக்குகள், சுழல்-இறக்கை பொம்மைகளை போன்றவற்றையும் சீனர்கள் அக்காலத்தில் தயாரித்துப் பயன்படுத்தியிருக்கின்றனர்.

ஐரோப்பாவில் பறத்தல் குறித்து அறிவியல் பூர்வமான விவாதங்களை ஆரம்பித்தவர் "ரோஜர் பேக்கன்" என்பவர் ஆவார். அவர், பிற்காலத்தில் செயல்படுத்தப்படும் என்று அவர் நம்பிய இறக்கைகள்-அடித்துப்-பறக்கும் "ஆர்னிதோப்டர்" வானூர்தி மற்றும் காற்றைவிட-இலேசான ஊதுபை பறத்தல் போன்றவற்றின் செயல்பாடுகளை அறிவியல் முறையில் விளக்க முனைந்தார். அவரது ஊதுபை பறத்தலுக்கு, ஈதர் எனும் பொருள் மூலம் வளிமண்டலத்தில் ஏற்றம் பெறலாம் என்ற கருதுகோளை முன்வைத்தார், ஆனால், ஈதர் என்பதன் கூறுகளை அவர் அறிந்திருக்கவில்லை.

பதினைந்தாம் நூற்றாண்டின் இறுதிப் பகுதியில் லியானொர்டோ டா வின்சி பறவைகளின் பறத்தல்களை ஆய்வு செய்ததுடன், முன்மாதிரியான பறக்கும் இயந்திரங்களின் வடிவமைப்புகளையும் செய்தார். இறக்கைகள்-அடித்துப்-பறக்கும் "ஆர்னிதோப்டர்" வானூர்தி மற்றும் சுழலும்-இறக்கைகள் கொண்ட உலங்கு வானூர்தி ஆகியவற்றின் வடிவமைப்புகளின் வரைபடங்களை உருவாக்கினார். அவரது வடிவமைப்புகள் பகுத்தறிந்த ஆய்வாளருடையதாக இருந்தாலும், அடிப்படையில் சிறந்த அறிவியலைக் கொண்டிருக்கவில்லை. அவரது வடிவமைப்புகளில் பெருத்த குறைபாடுகள் உண்டெனினும், அவர் பறக்கும் இயந்திரத்துக்கு காற்று எந்த அளவுக்கு தடையை உண்டுபண்ணுகிறதோ அதே அளவுக்கு அவ்வியந்திரமும் காற்றுக்கு எதிர்வினை ஆற்றும் என்பதை உணர்ந்திருந்தார். (நியூட்டன் தனது மூன்றாவது இயக்க விதியை 1687ஆம் ஆண்டுவரை வெளியிடவில்லை என்பது குறிப்பிடத்தகுந்தது.) அவரது ஆராய்ச்சிகள் மூலம் மனித-ஆற்றலால் மட்டுமே தொடர்ச்சியான பறத்தலை செயல்படுத்த இயலாது என்பதை உணர்ந்தார்; அவரது பிற்கால வடிவமைப்புகளில் சுருள்வில் போன்ற பலவித இயந்திரவியல் ஆற்றல் மூலங்களைப் பயன்படுத்தியிருந்தார். பிற்காலத்தில் பறத்தல் துறையில் ஜார்ஜ் கேலியின் ஆராய்ச்சிகள் முன்னேற்றங்களை ஏற்படுத்த ஆரம்பிக்கும் வரை டாவின்சியின் ஆராய்ச்சிகளும் அவரது மறைவுக்குப் பின்னர் மறக்கப்பட்டன.

17ஆம் நூற்றாண்டில் காற்றுக்கும் எடை உண்டு என்று நிரூபித்த கலீலியோ கலிலியின் ஆய்வுகளிலிருந்து நவீனயுக காற்றை-விட-இலேசான பறத்தல் ஆய்வுகள் ஆரம்பித்தது எனலாம். 1650 ஆண்டுவாக்கில் "சைரனொ தெ பெர்கராச்" தனது புதினங்களில் காற்றைவிட இலேசான ஒரு பொருள் மூலம் வளிமண்டலத்தில் உயர்வது போலவும் கட்டுப்படுத்தப்பட்ட பொருள் வெளியேற்றத்தின் மூலம் கீழிறங்குவதாகவும் விவரித்தார். "பிரான்செஸ்கோ லானா தா தெர்சி" (Francesco Lana de Terzi) கடல்மட்டத்தில் காற்றழுத்தத்தை அளந்ததுடன், 1670-ஆம் ஆண்டில் முதன்முதலில் அறிவியல்பூர்வமாக செயல்படக்கூடும் பறத்தல் தத்துவத்தை முன்வைத்தார். அவர் உள்ளிருக்கும் காற்று முழுவதும் வெளியேற்றப்பட்ட உலோகக் கோளங்களை தனது கருதுகோளில் பயன்படுத்தினார்; அவரது கருத்தின்படி அத்தகைய, காற்றுவெளியேற்றப்பட்ட, உலோகக் கோளங்கள் வான்கப்பல்களை காற்றில் தக்கவைக்கும் என்பதாகும். அவர் முன்வைத்த கருதுகோள்கள் இன்றளவும் பயன்பாட்டில் உள்ளன. அதாவது, மேலும் உயரே செல்ல எடைப்பாரங்களை வெளியேற்றுவது மற்றும் உயரத்தைக் குறைக்க ஏற்றம் தரும் கொள்கலனிலிருந்து காற்றை வெளியேற்றுவது. ஆனால் நடைமுறையில், தெ தெர்சியின் கோளங்கள் புறக்காற்றின் அழுத்தத்தில் குலைந்திருக்கும். நடைமுறையில் பயன்படுத்தப்படக்கூடிய ஏற்றம் தரும் பறத்தலுக்கான இயந்திரங்களை செயல்படுத்த அறிவியல் / பொறியியல் முன்னேற்றங்கள் நிகழவேண்டியிருந்தது.
18-ஆம் நூற்றாண்டின் மத்தியில் ஃபிரான்சின் "மான்ட்கொல்ஃபியர் சகோதரர்கள்" (Montgolfier brothers) ஊதுபை பறத்தல்களில் ஆய்வுகளை மேற்கொண்டனர். அவர்களது ஊதுபைகள் காகிதத்தால் செய்யப்பட்டவையாயிருந்தன. நீராவியை ஏற்றம்-தரும்-வாயுவாகப் பயன்படுத்திய அவர்களது ஆரம்பகால ஆய்வுகள் பெரும் தோல்வியில் முடிந்தன. புகையை நீராவியின் ஒரு வகை என்று தவறாகக் கருதிய இவர்கள், சூடான புகையை தமது ஊதுபைககளில் நிரப்பி பறத்தலில் சில வெற்றிகள் கண்டனர். 1783-ஆம் ஆண்டில் "பிரெஞ்சு அறிவியல் கழகத்தில்" (French Academie des Sciences) செயல்விளக்கம்தர அழைக்கப்பட்டனர்.

ஐதரசன் கண்டுபிடிப்பிற்குப் பின்னர், 1780-ஆம் ஆண்டுவாக்கில் "ஜோசப் பிளாக்" (Joseph Black) எனும் அறிவியலாளர் ஐதரசனை ஏற்றம்-தரும்-வாயுவாகப் பயன்படுத்தும் கருத்தினை முன்வைத்தார்; ஆயினும், செயல்பாட்டில் இத்திட்டத்தினைக் கொண்டுவர ஐதரசன் வாயு வெளியாக வண்ணம் அடைத்துவைக்கக்கூடியதாகவும் இலகுவாகவும் இருக்கும் பொருட்கள் மேம்படுத்தப்படும் வரை காத்திருக்க வேண்டியதாயிற்று. பிரெஞ்சு அறிவியல் கழகத்தில் மான்ட்கொல்ஃபியர் சகோதரர்களின் ஊதுபை பறத்தல் செயல்விளக்கத்திற்குப் பின்னர், அக்கழகத்தின் உறுப்பினர்களுள் ஒருவரான ஜாக் சார்லசு (Jacques Charles) என்பவர் ஐதரசன் வாயுவைப் பயன்படுத்திப் பறத்தலை செயல்படுத்திக்காட்டத் தயாரானார். சார்லசும் உதவியாளர்களான இராபர்ட் சகோதரர்களும் ஐதரசன் வாயு வெளியாகாவண்ணம் தாங்கக்கூடிய மீள்ம-பட்டுறையை உருவாக்கினர். வேதிவினைமூலம் ஐதரசனை உருவாக்கி உறையில் வாயுவை நிரப்பும் நேரத்தில் பயன்படுத்தத் திட்டமிட்டனர்.

மான்ட்கொல்ஃபியர் ஊதுபைகளுக்கு சில குறைபாடுகள் இருந்தன; முக்கியமாக, அவற்றால் வெயில் / காய்ந்த வானிலையில் மட்டுமே பறக்க இயலும், மேலும் எரிதலிலிருந்து வெளிப்படும் சிறு பொறிகளால்கூட காகிதத்தாலான ஊதுபைகள் தீப்பற்றிக்கொள்ளக்கூடும். ஆட்கள் செல்லுமாறு பின்னர் வடிவமைக்கப்பட்ட ஊதுபைகளில், அடிப்பாகத்தில் இருக்கும் கூடைகள் ஆட்களைச் சுமக்குமாறு கூடுதலாக கீழிறக்கி வடிவமைக்கப்பட்டிருந்தன. இதன்மூலம் ஊதுபைகள் தீப்பற்றும் அபாயம் சற்றே குறைந்தாலும், அவற்றில் பறந்த தெ ரொசியெர் மற்றும் தெ அர்லாண்டெசு ஆகியோர் தீப்பற்றுதலைத் தவிர்க்கவும் தீப்பற்றினால் அணைக்கவும் இரு கூடைகளில் நீரும் துடைக்க நுரைப்பஞ்சும் எடுத்துச் சென்றனர். மறுமுனையில், மான்ட்கொல்ஃபியரின் ஊதுபைகளுடன் ஒப்பிடும்போது சார்லசின் ஆள்சுமக்கும் ஊதுபைகள் நவீனமானவை. இத்தகைய செயல்பாடு / வேறுபாடுகளால், சுடுகாற்று-ஊதுபைகள் "மான்ட்கொல்ஃபியர் வகை" (Montgolfière type) எனவும் ஐதரசன்-ஊதுபைகள் "சார்லசு வகை" (Charlière) எனவும் அழைக்கப்பட்டன.

சார்லசு மற்றும் ராபர்ட் சகோதரர்களின் அடுத்த ஊதுபையும் "சார்லியர் வகை"யினதாகும், அதற்கு "லா கரொலின்" (La Caroline) எனப் பெயரிடப்பட்டது. அது ழான் பாப்டிஸ்ட் மியூஸ்னியரின் (Jean Baptiste Meusnier) செலுத்தப்படக்கூடிய மற்றும் நீட்டக்கூடிய ஊதுபை கருதுகோளை ஒட்டி தயாரிக்கப்பட்டிருந்தது. அதில் வெளிப்புறத்தில் ஒரு பெரிய ஊதுபையும் அதையொட்டியவாறே உள்புறமாக வாயுவைக் கொண்டிருக்கும் மற்றொரு ஊதுபை இருக்குமாறு அமைக்கப்பட்டிருக்கும். செப்டம்பர் 19, 1784 அன்று பாரீசுக்கும் பியூவ்ரி நகருக்கும் இடைப்பட்ட 100 கி.மீ.க்கும் மேலான தூரத்தை இந்த ஊதுபை பறத்தலில் கடந்தனர்.

சர் ஜார்ஜ் கேலி (1773-1857) என்பவரே பொதுவாக நவீன வானூர்தியியலின் தந்தை என்று அறியப்படுகிறார். 1846-ஆம் ஆண்டுவாக்கில் முதன்முதலில் "வானூர்தியின் தந்தை" என்றழைக்கப்பட்டார். ஹென்சன் என்பவர் கேலியை "வான்வழி பயணத்தின் தந்தை" என்றழைத்தார். முதன்முதலில் பறத்தல் குறித்து அறிவியல் முறையில் ஆராய்ந்து அதற்கு அடிப்படையான தத்துவங்களையும் பறத்தலில் ஏற்படும் விசைகளையும் குறித்து ஆராய்ச்சிக் கட்டுரைகளை எழுதியவர் சர் ஜார்ஜ் கேலி ஆவார்.

1809-ஆம் ஆண்டில் "வான் பயணம்" (1809-1810) குறித்த தனது மூன்று பகுதி ஆராய்ச்சிக் கட்டுரையின் முதல் கட்டுரையினை வெளியிட்டார். அதில் பறத்தல் குறித்த மிகமுக்கியமான அறிவியல் கருத்தினை தெளிவாக முன்வைத்தார். அதாவது, "திறன் அளித்தலின் மூலம் காற்றின் எதிர்ப்பைத் தாண்டி ஒரு குறிப்பிட்ட எடையினைத் தாங்கும் வண்ணம் ஒரு பரப்பை (இறக்கையை) உருவாக்குவதே, இப்பிரச்சினையின் மூல வடிவம்." பறத்தலின் நான்கு திசையன் விசைகளையும் தெளிவாக வரையறுத்தார்: உந்துவிசை (Thrust), ஏற்றம் (Lift), இழுவை (Drag) மற்றும் எடை (Weight). மேலும் பறத்தலின்போது வானூர்தியின் நிலைப்பாடு மற்றும் கட்டுப்பாட்டினை (Stability and Control) தனது வடிவமைப்புக் கருதுகோட்களில் தெளிவாக எடுத்துரைத்தார்.

நவீன வானூர்திகளின் வடிவமைப்பான நிலைத்த இறக்கையுடன், நிலைப்படுத்தும் வால்பகுதியோடு (கிடைநிலை மற்றும் செங்குத்து) கூடிய வடிவமைப்பை முதன்முதலில் கொண்டுவந்தார். அவ்வடிவமைப்பில் ஆளற்ற மற்றும் ஆளிருந்த மிதவை வானூர்திகளை பறக்கச் செய்தார். 

அவர் "சுழலும் கை" (Whirling Arm) அமைப்பினை காற்றியக்கவியலின் விசைகளை அறியவும் அளவிடவும் பயன்படுத்தினார். மேலும் அதனைப் பயன்படுத்தி நேரான காற்றிதழ்களை விட விற்சாய்வுடை காற்றிதழ்களின் (Cambered Aerofoil) சிறப்பான பயன்பாட்டினைக் கண்டறிந்தார். இவற்றைத் தவிர்த்து இழுவை குறைப்பின் அவசியம், இறக்கைகளை சற்றே மேல்நோக்கிய கோணத்தில் வானூர்தியின் உடற்பகுதியுடன் இணைப்பது, ஆர்னித்தோப்டர் மற்றும் வான்குடைகள் குறித்த புரிதல் மற்றும் வடிவமைப்பு ஆகிய நிலைகளில் இத்துறையில் பங்களித்திருக்கிறார். 

தனது மிதவை வானூர்திகளின் தரையிறக்க சக்கரங்களின் உறுதியை அதிகப்படுத்துவதுடன் எடையையும் குறைக்க, விரைப்பு-ஆர சக்கரங்களைப் (Tension-spoked wheel) பயன்படுத்தியது இவரது மற்றொரு முக்கிய கண்டுபிடிப்பு ஆகும்.

தொடர்ந்த பத்தொன்பதான் நூற்றாண்டில் சர் ஜார்ஜ் கேலியின் கருதுகோட்கள் மேம்படுத்தப்பட்டு, உறுதிபடுத்தப்பட்டு, விரிவாக்கப்பட்டன. இக்காலகட்டத்தின் முக்கிய ஆய்வாளர்கள் செருமனியின் ஓட்டொ லிலியென்தால் (Otto Lilienthal) மற்றும் ஐக்கிய இராச்சியத்தின் "ஒரேசியோ பிரடெரிக் பிலிப்ஸ்" (Horatio Frederick Philips) ஆகியோர் ஆவர்.

பொதுவாக, வானூர்தியியலை பறப்பியல் (Aviation), வானூர்தி அறிவியல் (Aeronautical Science) மற்றும் "வானூர்தி பொறியியல்" (Aeronautical Engineering) என மூன்றாகப் பகுக்கலாம்.

பறப்பியல் என்பதை வானூர்தியியலைப் பயன்படுத்தும் கலை எனலாம். வழமையாக, பறப்பியல் என்பது காற்றை-விடக்-கனமான வானூர்திகளின் பறத்தலையே குறித்தது. ஆனால், தற்காலத்தில் காற்றை-விட-லேசான ஊதுபை பறத்தல் மற்றும் வான்கப்பல்களில் பறத்தல்களும் இதில் சேர்த்தே குறிக்கப்படுகின்றன.

வானூர்தியியல் மற்றும் பறப்பியலின் அடிப்படை அறிவியல் கோட்பாடுகளை விவரிப்பது "வானூர்தி அறிவியல்" ஆகும். இதில் வானூர்திகளின் இயக்கம், செலுத்தும் வழிமுறை, பாதுகாப்பு மற்றும் மனிதர்களின் ஈடுபாடு ஆகியவையும் அடங்கும்.

ஒரு பயிற்சி விமானிக்கு வானூர்தி அறிவியலின் அடிப்படைகளின் தெளிவான புரிதல்கள் அவசியம், ஆகையால் பயிற்சிக்காலத்தில் இதுகுறித்த பாடங்கள் நடத்தப்பெறும்.

வானூர்திகளின் வடிவமைப்பு மற்றும் கட்டுமானம், அவற்றின் ஆற்றல் மூலம், பாதுகாப்பான பயணத்திற்கு அவற்றை செலுத்தும் முறை மற்றும் கட்டுப்பாடு ஆகியவற்றை உள்ளடக்கியது வானூர்திப் பொறியியல் ஆகும்.

வானூர்திப் பொறியியலின் மிக முக்கியமான பகுதி காற்றியக்கவியல் ஆகும், இது காற்றில் வானூர்திகளின் போக்கைப் பற்றிய பிரிவாகும்.

தற்காலத்தில் வளிமண்டலத்தில் வானூர்திகள் மற்றும் விண்ணூர்திகளின் அதிகரித்திருக்கும் செயல்பாடுகளால் அவ்விரண்டையும் ஒன்றிணைத்து "விண்ணூர்திப் பொறியியல்" என்றும் வழங்கப்படுகிறது.

"காற்றியக்கவியல்" ("Aerodynamics") என்பது காற்றின் போக்கைப் பற்றியும், இயக்கத்தைப் பற்றியும் விவரிக்கும் அறிவியலாகும். இது இயக்கவியலின் ஒரு பகுதியாகும். குறிப்பாக, ஒரு நகரும் பொருளுடன் காற்று தொடர்பு கொள்வதை மையமாகக் கொண்டதாகும். 

இதைக் கீழ்க்காணும் மூன்று முக்கிய பிரிவுகளாகப் பிரிக்கலாம்:





</doc>
<doc id="262434" url="https://ta.wikipedia.org/wiki?curid=262434" title="சிறீ ராமகிருஷ்ணா மகளிர் கலை அறிவியல் கல்லூரி">
சிறீ ராமகிருஷ்ணா மகளிர் கலை அறிவியல் கல்லூரி

சிறீ ராமகிருஷ்ணா மகளிர் கலை அறிவியல் கல்லூரி இந்தியாவின் தமிழ்நாட்டில் கோயம்புத்தூரில் இயங்கிவரும் மகளிர் கலை அறிவியல் கல்லூரியாகும். கலை மற்றும் அறிவியல் பாடங்களில், பிஎஸ்சி, பிசிஏ, எம்சிஏ, பி.காம் உள்ளிட்ட பட்டப்படிப்புகளை வழங்கி வருகிறது. இக்கல்லூரி பாரதியார் பல்கலைக்கழகத்தின் இணைப்பு கல்லூரியாக விளங்கி வருகிறது.


</doc>
<doc id="262436" url="https://ta.wikipedia.org/wiki?curid=262436" title="1703">
1703

1703 (MDCCIII) ஒரு திங்கட்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வெள்ளிக்கிழமையில் ஆரம்பமானது.




</doc>
<doc id="262439" url="https://ta.wikipedia.org/wiki?curid=262439" title="இரண்டாம் விமலதர்மசூரியன்">
இரண்டாம் விமலதர்மசூரியன்

இரண்டாம் விமலதர்மசூரியன் ("Vimaladharmasurya II", ஆட்சியில்: 1687–1707) கண்டி இராச்சியத்தின் அரசனாக இருந்தவர். இவரது தந்தை இரண்டாம் இராஜசிங்கனுக்குப் பின்னர் ஆட்சிக்கு வந்தவர். யோசப் வாசு அடிகளை கண்டி இராச்சியத்தில் தங்கியிருக்கவும், கிறித்தவ வழிபாடுகளை நடத்தவும் அனுமதி அளித்தவர்.

சிறு வயது முதலே ஒரு பௌத்தத் துறவியாக நீண்ட காலம் வளர்க்கப்பட்டமையால் இவர் இயற்கையாகவே அமைதியைப் பேணுபவராக இருந்தார். பர்மாவில் இருந்து 33 பௌத்த துறவிகளை வரவழைத்து பௌத்த உயர் பீடம் ஒன்றை அமைத்தார்.

இவரத் பதவிக்காலத்தில் இலங்கையின் டச்சு ஆட்சியாளர் கண்டி அரசிக் கைப்பற்ற பல வழிகளிலும் முனைந்து தோற்றனர். ஆனாலும், கண்டி இராச்சியத்தின் வெளிநாட்டு வணிகத்தை டச்சு வணிகர்கள் தமது கட்டுப்பாட்டில் வைத்திருந்தனர்.

1703 இல் கோரமண்டல் முகலாயத் தளபதி தாவுத் கான் பன்னி இலங்கையில் இருந்து 30 முதல் 50 யானைகள் வரை வாங்குவதற்கு 10,500 காசுகள் வரை செலவழித்தார். இந்தக் கொள்முதல்களை இரண்டாம் விமலதர்மசூரியன் அங்கீகரித்திருந்தார்.




</doc>
<doc id="262444" url="https://ta.wikipedia.org/wiki?curid=262444" title="குண்டுத் திருகு">
குண்டுத் திருகு

குண்டுத் திருகு (ஆங்கிலத்தில்: BALL SCREW) ஒரு நேரோட்ட இயக்க இயந்திரமாகும், இது சுழற்சி நகர்வை சிறிதளவு உராய்வுடன் நேரோட்ட நகர்வாக மாற்றுகின்றது. இது துல்லியமாகச் செயல்பட ஒரு திரிக்கப்பட்ட தண்டு அமைப்பானது 'பந்து தாங்கு'(Ball bearing) நகரும் வண்ணம் வட்டவடிவப் பாதையை அளிக்கிறது.

குண்டுத் திருகு அமைப்பானது, வானூர்தி, ஏவுகணை, வாகனங்களில் நகர்வு கட்டுப்பாட்டு அமைப்புகளிலும், மேலும் இயந்திர கருவிக்கள், ரோபோக்கள் மற்றும் துல்லியமான நகர்வுகள் தேவைப்படும் உபகரணங்களான குறைக்கடத்தி உற்பத்தி இயந்திரங்களில் ஸ்டெப்பர் மோட்டார்களில் 'அதிதுல்லிய குண்டுத் திருகுகள்' பயன்படுத்தப்படுகின்றன.

குண்டுத் திருகுகள் 90% துல்லியமானது. திருகிற்கும், நட்டிற்க்கும் இடையே சிறிதளவே உராய்வுகள் ஏற்படுவதால் குறைந்தளவே பராமரிப்பு மற்றும் உயவு எண்ணெய் தேவைப்படுகிறது, இதனால் இதன் வாழ்நாள் கூடுகின்றது. 

formula_1

T ஆனது முறுக்கு விசை
F ஆனது நேரியல் விசை
l ஆனது குண்டுத் திருகின் தண்டு
v ஆனது குண்டுத் திருகின் திறன்


</doc>
<doc id="262447" url="https://ta.wikipedia.org/wiki?curid=262447" title="வீர நரேந்திரசிங்கன்">
வீர நரேந்திரசிங்கன்

வீர பராக்கிரம நரேந்திர சிங்கன் ("Vira Parakrama Narendra Sinha", 1690 - 1739) கண்டி இராச்சியத்தின் கடைசி சிங்கள அரசன் ஆவார். தந்தை இரண்டாம் விமலதர்மசூரியனின் இறப்பிற்குப் பின்னர் தனது 17வது அகவையில் ஆட்சிக்கு வந்து 32 ஆண்டுகள் கண்டி இராச்சிய மன்னராக இருந்தார்.

வீர நரேந்திர சிங்கன் தனது தந்தையைப் போன்றே சமயப் பற்று மிக்கவராக இருந்தார். இலங்கையின் டச்சு ஆட்சியாளர்களுடன் அமைதியைப் பேணி வந்தார். இலக்கியம், மற்றும் சமயத்தில் அதிக ஆர்வம் காட்டினார். தென்னிந்தியாவின் மதுரை நாயக்க குடும்பத்தில் இருந்து இரு பெண்களை மணந்து கொண்டார். இவர்களுக்குப் பிள்ளைகள் எவரும் பிறக்கவில்லை. அத்துடன் மாத்தளையைச் சேர்ந்த பிரபுக் குடும்பம் ஒன்றில் பிறந்த இன்னும் ஒரு பெண்ணையும் மணந்து கொண்டார். அவளுக்குப் பிறந்த குழந்தை சிறு வயதிலேயே இறந்து விட்டது. 

நரேந்திர சிங்கனுக்குப் பிள்ளைகள் எவரும் இல்லாததால் அவருக்குப் பின்னர் மனைவியின் சகோதரன் நாயக்க வம்சத்தைச் சேர்ந்த ஸ்ரீ விஜய ராஜசிங்கன் ஆட்சியேறினார். அதன் பின்னர் கண்டி இராச்சியம் பிரித்தானியரால் 1815 இல் கைப்பற்றப்படும் வரை சிங்களவர்கள் எவரும் ஆட்சியேறவில்லை.




</doc>
<doc id="262455" url="https://ta.wikipedia.org/wiki?curid=262455" title="1702">
1702

1702 (MDCCII) ஒரு ஞாயிற்றுக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது வியாழக்கிழமையில் ஆரம்பமானது.




</doc>
<doc id="262461" url="https://ta.wikipedia.org/wiki?curid=262461" title="சதுப்புநில முதலை">
சதுப்புநில முதலை

சதுப்புநில முதலை ("Crocodylus palustris") என்பது ஒரு முதலை இனம் ஆகும். இவை இந்தியத் துணைக்கண்டம் முழுவதும் காணப்படுகின்றன. இந்தியாவை சுற்றியுள்ள பாக்கித்தான், இலங்கை போன்ற நாடுகளிலும் காணப்படுகிறன. இது பாக்கித்தானின் தேசிய ஊர்வனம் ஆகும். இது இந்தியாவில் காணக்கூடிய மூன்று முதலைகளில் ஒன்றாகும். ஏனைய இரண்டு இன முதலைகள் சொம்புமூக்கு முதலை, உவர்நீர் முதலை ஆகியனவாகும். இது பெரும்பாலும் நன்னீர் பகுதியில் குடியிருக்கிற ஒரு நடுத்தர அளவு முதலை ஆகும். இது ஏரிகள், குளங்கள், ஆறுகள் , சதுப்பு நிலப்பகுதிகளில் வாழக்கூடியது. 

ஆண் முதலைகள் 4 - 5 மீ (13-16 அடி) வரை வளரும் என்று கூறப்படுகிறது. பெண் முதலைகள் ஆண் முதலைகளைவிட சிறியதாக இருக்கும். இந்த முதலைகள் குறுகிய அகன்ற நீள்மூக்கு கொண்டிருக்கும். வளர்ந்த முதலையானது இடலை நிறத்தில் இருக்கும். இதன் உடல் முழுவதும் எலும்புடைய பாதுகாப்புத் தகடு கொண்டிருக்கும். இது மீன்கள், தவளைகள், பறவைகள், சிறிய பாலூட்டிகள் போன்றவற்றை உண்டு வாழும். வெள்ளம் வறட்சி, உறைவிட அழிப்பு, தோலுக்காக வேட்டையாடுதல், முட்டைகளை உட்கொள்ளுதல் போன்றவற்றால் இவற்றிற்க்கு அச்சுறுத்தல் ஏற்பட்டுள்ளது. தற்போது இது அழிவாய்ப்புள்ள இனங்கள் பட்டியலில் உள்ளது.


</doc>
<doc id="262462" url="https://ta.wikipedia.org/wiki?curid=262462" title="தேசிய நீதித்துறை தகவல் கட்டமைப்பு">
தேசிய நீதித்துறை தகவல் கட்டமைப்பு

தேசிய நீதித்துறை தகவல் கட்டமைப்பு, இந்தியா முழுவதும் உள்ள மாவட்ட நீதிமன்றங்கள், உயர்நீதிமன்றங்கள் மற்றும் உச்ச நீதிமன்றத்தில் நிலுவையில் உள்ள வழக்குகளின் விவரங்கள் குறித்து அனைவரும் அறிய தேசிய நீதித்துறை தகவல் கட்டமைப்பு என்ற இணையதளம் உதவுகிறது. இந்த இணையதளத்தில் வழக்குகள் குறித்த புள்ளிவிவரங்கள் நாள்தோறும் பதிவேற்றப்படும். இவ்வசதியை 19 செப்டம்பர் 2015 அன்று உச்ச நீதிமன்ற நீதியரசர் புதுதில்லியில் துவக்கியுள்ளார். 


</doc>
<doc id="262464" url="https://ta.wikipedia.org/wiki?curid=262464" title="இந்திய உடும்பு">
இந்திய உடும்பு


</doc>
<doc id="262469" url="https://ta.wikipedia.org/wiki?curid=262469" title="கயா மாவட்டம்">
கயா மாவட்டம்

கயா மாவட்டம், இந்திய மாநிலமான பீகாரின் மாவட்டங்களில் ஒன்று. ஆகும். இதன் தலைமையகம் கயாவில் உள்ளது.

இந்த மாவட்டம் கயா மக்களவைத் தொகுதிக்கு உட்பட்டது. இந்த மாவட்டத்தின் பகுதிகள் வசீர்கஞ்சு சட்டமன்றத் தொகுதி, ஆத்ரி சட்டமன்றத் தொகுதி, பேலாகஞ்சு சட்டமன்றத் தொகுதி, திகாரி சட்டமன்றத் தொகுதி, கயா நகரம் சட்டமன்றத் தொகுதி, போத்கயா சட்டமன்றத் தொகுதி, பரச்சட்டி சட்டமன்றத் தொகுதி, இமாம்கஞ்சு சட்டமன்றத் தொகுதி, ஷேர்காட்டி சட்டமன்றத் தொகுதி, குருவா சட்டமன்றத் தொகுதி ஆகிய சட்டமன்றத் தொகுதிகளில் உள்ளன.




</doc>
<doc id="262472" url="https://ta.wikipedia.org/wiki?curid=262472" title="சிபிஎம் கலை அறிவியல் கல்லூரி, கோயம்புத்தூர்">
சிபிஎம் கலை அறிவியல் கல்லூரி, கோயம்புத்தூர்

சிபிஎம் கலை அறிவியல் கல்லூரி இந்தியாவின் தமிழ்நாட்டில் கோவையில் கோவைப் புதூரில் இயங்கிவரும் கலை அறிவியல் கல்லூரியாகும். பாரதியார் பல்கலைக்கழகத்தின் இணைப்பு கல்லூரியாக விளங்கி வருகிறது.

இளநிலைப் பட்டப் படிப்புகளையும் முதுகலைப் பட்டப் படிப்புகளையும் வழங்கி வருகிறது. இக்கல்லூரியில் அரசு உதவிபெறும் வகுப்புகளும், சுயநிதி வகுப்புகளும் உள்ளன.



</doc>
<doc id="262473" url="https://ta.wikipedia.org/wiki?curid=262473" title="வங்காளதேச அரசு">
வங்காளதேச அரசு

வங்காளதேச அரசு (), வங்காளதேச நாட்டை ஆளும் அமைப்பாகும். இதன் தலைவராக வங்காளதேசப் பிரதமர் இருப்பார். இவர் ஏனைய அமைச்சர்களை தேர்ந்தெடுப்பார். அரசின் உயர்மட்ட ஆலோசக அமைப்பான கேபினெட்டில் அனைத்து அமைச்சர்களும் இருப்பர். தற்போதைய வங்காளதேசப் பிரதமராக சேக் அசீனா உள்ளார். இவர் அவாமி லீக் கட்சியின் தலைவர். இவரது கட்சிக் கூட்டணி 299 இடங்களில் 230 பாராளுமன்றத் தொகுதிகளில் வென்று ஆட்சியைப் பிடித்தது.

நாட்டின் தலைவராக குடியரசுத் தலைவர் இருப்பார். இந்த பதவி அலங்காரப் பதவியாகவே இருக்கும். பிரதமருக்கு அதிக அதிகாரங்கள் இருக்கும். குடியரசுத் தலைவர் ஐந்தாண்டுகளுக்கு ஒரு முறை தேர்ந்தெடுக்கப்படுவார். ஆட்சி முடியும் தருவாயில் தேர்தல் ஆணையரிடம் அதிகாரங்கள் வழங்கப்படும். தேர்தல் முடிந்த பின், தேர்ந்தெடுக்கப்பட்டோரிடம் ஆட்சி அதிகாரம் வழங்கப்படும்.

300 உறுப்பினர்களைக் கொண்டது சட்டமன்றம். அனைவரும் பொது வாக்குரிமை அடிப்படையில் தேர்ந்தெடுக்கப்படுவர். 18 வயது நிரம்பிய யாவரும் வாக்களிக்கும் உரிமையைப் பெறுவர்.

வங்காளதேசத்தின் நீதித்துறையில் உயர்மட்ட அதிகாரம் கொண்டது உச்ச நீதிமன்றம் ஆகும்.

ஆட்சி முறைக்காக உள்ளூர் அளவில், வங்காளதேசம் மாவட்டங்களாகவும், வட்டங்களாகவும், ஊராட்சிகளாகவும் பிரிக்கப்பட்டுள்ளது. இவை அனைத்துக்கும் மக்களின் வாக்கு அடிப்படையில் தேர்ந்தெடுக்கப்பட்டோர் பதவியேற்பர்.


</doc>
<doc id="262484" url="https://ta.wikipedia.org/wiki?curid=262484" title="தானுந்தி">
தானுந்தி

தானுந்தி (ஆங்கிலத்தில்: servomotor) சுழலும் அல்லது நேரியல் இயக்கியாகும்('actuator'), இது இயக்கியின் கோண மற்றும் நேரியல் இருப்பிடம், வேகம் மற்றும் முடுக்கம் ஆகியவற்றினை துல்லியமான கட்டுப்படுத்துகிறது.. இந்த மோட்டாரானது உணரி('sensor') மற்றும் வேகக் கட்டுப்பாடு கருவியுடன் இணைந்து இயக்கியின்('Actuator') நகர்வினை துல்லியமாக கட்டுப்படுத்துகிறது. 

தானுந்தி மூடிய சுற்றுக் கட்டுப்பாடு ('closed loop control') யுக்தியின் அடிப்படையில், இயக்கியின் தற்போதைய இருப்பிடத்தினை உணரிகளால் அறிந்து அதன் இறுதி இலக்கு அல்லது நகர்வினை கட்டுப்படுத்துகிறது. 

தானுந்திகள் அதிக செயல்திறன் தேவைப்படும் இடங்களான ரோபாடிக்ஸ், சி.என்.சி இயந்திரங்கள் அல்லது தானியங்கு உற்பத்தி நிலையங்களில் பயன்படுத்தப்படுகின்றன. மற்ற இடங்களில் திறந்த சுற்றுக் கட்டுப்பாடு ('open loop control') யுக்தியின் அடிப்படையில் இயங்கும் படிநிலை இயக்கிகள் பயன்படுகின்றன. தானுந்திகள் செயற்படும்பொழுது மட்டுமே மின்சாரத்தினை உபயோகிக்கிறது மற்ற நேரங்களில் இது இயங்கா('off') நிலையில் உள்ளன. ஆனால் படிநிலை இயக்கிகளில் மின்சாரம் தொடர்ந்து பயன்பாட்டில் இருக்கும்.


</doc>
<doc id="262492" url="https://ta.wikipedia.org/wiki?curid=262492" title="வ உ சி பூங்கா, ஈரோடு">
வ உ சி பூங்கா, ஈரோடு

வ உ சிதம்பரனார் பூங்கா அல்லது வ உ சி பூங்கா என்றழைக்கப்படும் பூங்காவானது, தமிழ்நாட்டிலுள்ள ஈரோட்டில் அமைந்துள்ளது. இப்பூங்கா வளாகத்தில் பூங்கா மட்டுமின்றி, விளையாட்டு மைதானம், உள்விளையாட்டரங்கம், காலியிடம், ஆஞ்சநேயர் கோவில், அரசு அருங்காட்சியகம், சிறுவர் விளையாட்டரங்கம் உள்ளிட்டவை அமைந்துள்ளன. பத்திருபது ஆண்டுகளுக்கு முன் இங்கு வனவிலங்கு காட்சி சாலையும், சிறுவர்கள் பயணிக்கக்கூடிய தொடர்வண்டியும் இருந்தது, தற்போது இவை இல்லை. ஆண்டுதோறும் ஈரோடு புத்தகத் திருவிழா, வட்டரங்கு, விடுதலை நாள் விழா உள்ளிட்டவை, வ உ சி பூங்கா மைதானத்தில் நடைபெறும்.

பத்திருபது ஆண்டுகளுக்கு முன் வனவிலங்கு காட்சி சாலை, சிறுவர்கள் பயணிக்கக்கூடிய தொடர்வண்டி என பல்வேறு கேளிக்கைகளைக் கொண்டிருந்த இப்பூங்கா தற்போது பொலிவிழந்து காணப்படுகிறது. வெறும் மரங்களும், செடிகளும் மட்டுமே உள்ள இப்பூங்காவிற்கு காணும் பொங்கலன்று பெண்கள், குழந்தைகள் வந்து பொழுதைக் கழிக்கின்றனர்.

வ உ சிதம்பரம்பிள்ளையின் நினைவாக இங்கு ஒரு கால்பந்தாட்ட மைதானம் உள்ளது. இவ்வளாகம், ஈரோடு மாநகராட்சியின் கட்டுப்பாட்டில் உள்ளது. தமிழகத்தின் விளையாட்டு வளர்ச்சித்துறையால் நிர்வாகிக்கப்படுகிறது.

இங்கு கால்பந்து, கைப்பந்து, கூடைப்பந்து, பேட்மின்டன் உள்ளிட்ட விளையாட்டுகளை நடத்துவதற்கும் வசதிகள் உள்ளது.

ஈரோடு மாருதி ஆஞ்சநேயர் கோவில் இப்பூங்காவில் அமைந்துள்ளது. சனிக்கிழமை தோறும் சிறப்பு பூசைகள் செய்யப்படுகிறது. 

ஈரோடு அரசு அருங்காட்சியகம் பூங்காவின் வாயிலில், விளையாட்டு மைதானத்திற்கு அடுத்துள்ளது. இங்கு பல்வேறு கல்வெட்டுகளும், மண்பாண்டங்களும், சில சிற்பங்களும் பாதுகாக்கப்பட்டு வருகிறது.

சிறுவர்களுக்கு எனத் தனியாக விளையாட்டரங்கம் உள்ளது. இது ஆஞ்சநேயர் கோவிலுக்கு எதிர்திசையில் அமைந்துள்ளது.

நீச்சல் பயிற்சி மற்றும் பொதுமக்கள் கட்டணம் செலுத்தி நீச்சல் செய்வதற்காகவும், நீச்சல்குளமும் இங்கு உள்ளது.



</doc>
<doc id="262493" url="https://ta.wikipedia.org/wiki?curid=262493" title="செலீனியம் ஆக்சி இருகுளோரைடு">
செலீனியம் ஆக்சி இருகுளோரைடு

செலீனியம் ஆக்சி இருகுளோரைடு "(Selenium oxydichloride)" என்பது SeOCl. என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். நீர்மமாகக் காணப்படும் இச்சேர்மத்தின் மின்கடவாப்பொருள் மாறிலி மதிப்பு 55 மற்றும் உயர் மின்கடத்துகை எண்மதிப்பும் கொண்டுள்ளது. இக்காரணங்களால் இச்சேர்மம் ஒரு கரைப்பானாக கவனத்தை ஈர்க்கிறது. அமைப்பின் அடிப்படையில் இது தையோனைல் குளோரைடை ஒத்திருக்கிறது மற்றும் இருமெத்தில் சல்பாக்சைடு இதற்கான வழங்கு கரைப்பானாக உள்ளது.

செலீனியம் ஈராக்சைடை இருகுளோரோ செலீனியசமிலத்துடன் சேர்த்து தொடர்ந்து நீர்நீக்கம்: செய்வதன் மூலமாக செலீனியம் ஆக்சி இருகுளோரைடைத் தயாரிக்கலாம். இம்முறை தவிர செலீனியம் ஆக்சி இருகுளோரைடை பல்வேறு முறைகளில் தயாரிக்க முடியும்.
செலீனியம் ஈராக்சைடும் செலீனியம் நாற்குளோரைடும் சேர்ந்து மறுபகிர்வு வினையின் மூலம் தயாரிக்கும் தொகுப்பு முறையே அசலான தயாரிப்பு முறையாகும். இச்சேர்மம் உடனடியாக நீராற்பகுப்பு அடைகிறது.



</doc>
<doc id="262500" url="https://ta.wikipedia.org/wiki?curid=262500" title="ஆத்திரேலிய நிற அழகி">
ஆத்திரேலிய நிற அழகி

ஆத்திரேலிய நிற அழகி ("Australian painted lady", "Vanessa kershawi") என்பது ஆத்திரேலியாவில் அதிகம் காணப்படும் பட்டாம்பூச்சி ஆகும்.

இது வரியன்கள் குடும்பத்தையும், வலசை போகும் 22 இனங்களைக் கொண்ட "வனேசா" இனத்தையும் சார்ந்தது. 



</doc>
<doc id="262507" url="https://ta.wikipedia.org/wiki?curid=262507" title="குடியேற்றவாதக் காலத்துக்கு முந்திய யாழ்ப்பாணச் சிற்பங்கள்">
குடியேற்றவாதக் காலத்துக்கு முந்திய யாழ்ப்பாணச் சிற்பங்கள்

குடியேற்றவாதக் காலத்துக்கு முந்திய யாழ்ப்பாணச் சிற்பங்கள் என்பன, போர்த்துக்கேயர் யாழ்ப்பாணத்தைக் கைப்பற்றுவதற்கு முந்திய காலத்தைச் சேர்ந்தவையும், யாழ்ப்பாணக் குடாநாட்டைச் சேர்ந்த கோயில்களில் பயன்பாட்டில் இருந்தவையுமான இந்துக் கடவுட் சிற்பங்களைக் குறிக்கும். யாழ்ப்பாணத்தில் இருந்த நூற்றுக்கணக்கான இந்துக் கோயில்கள் 17ம் நூற்றாண்டுத் தொடக்கத்தில் போர்த்துக்கேயரால் முற்றாக அழிக்கப்பட்டதுடன், அதன் பின்னர் ஏறத்தாழ 175 ஆண்டுகள் இந்து சமயம் குடியேற்றவாத அரசுகளால் ஒடுக்கப்பட்டிருந்ததது. தற்காலத்தில் இருக்கும் யாழ்ப்பாணத்து இந்துக் கோயில்கள் அனைத்தும் 1790களுக்குப் பிற்பட்டவையே. இதனால், தற்காலத்து இந்துக் கோயில்களில் குடியேற்றவாதக் காலத்துக்கு முந்திய கடவுட் சிலைகள் கிடையா. அக்காலத்துச் சிலைகளாகத் தற்போது அடையாளம் காணப்பட்டவை அண்மைக் காலங்களில் தற்செயலாகக் குளங்களில் இருந்தும், நிலத்தின் கீழிருந்தும் கண்டுபிடிக்கப்பட்டவை. இவையும் எண்ணிக்கையில் மிகக் குறைவானவையே. இவற்றுட் பெரும்பாலானவை தற்போது யாழ்ப்பாண அருங்காட்சியகத்தில் வைக்கப்பட்டுள்ளன.

1620க்குப் பின்னர் போர்த்துக்கேய ஆட்சியாளர் யாழ்ப்பாணக் குடாநாட்டில் இருந்த இந்துக்கோயில்களை இடிக்கத்தொடங்கினர். கோயில்களில் இருந்த கடவுட் சிலைகளைக் காப்பாற்ற எண்ணிய மக்கள் அவற்றைப் போர்த்துக்கேயரின் கண்ணில் படாமலிருக்க அவற்றை மறைத்துவைக்கத் தலைப்பட்டனர். சிலர் அவற்றைக் கிணறு, குளம் முதலியவற்றில் போட்டு மறைத்தனர். சிலர் அவற்றைக் குழிதோண்டிப் புதைத்தனர். சாதகமான நிலைமை ஏற்பட்டதும் அவற்றை எடுத்து மீண்டும் கோயில்களில் நிலைப்படுத்தவேண்டும் என்பதே அவர்களது நோக்கமாக இருந்திருக்கும். ஆனால், இவ்வாறான நிலை விரைவில் ஏற்படாததால் மறைத்து வைத்தவர்கள் இறந்துபோக இச்சிலைகள் மறைக்கப்பட்ட இடங்கள் மறக்கப்பட்டுவிட்டன. 

20 ஆம் நூற்றாண்டின் பிற்பகுதித் தொடக்கத்தில், 1957ல் முதல் தொகுதிச் சிலைகள் நல்லூரிலுள்ள பூதராயர் குளத்தை ஆழமாக்கியபோது கிடைத்தன. 1979ல் யாழ்ப்பாணம் முசுலிம் வட்டாரத்தில் உள்ள கமால் வீதியில் வீடுகட்ட அத்திவாரம் வெட்டியபோது இரண்டு சிலைகள் கிடைத்தன. இதுபோல, வரலாற்று முக்கியத்துவம் கொண்ட யமுனா ஏரி அல்லது யமுனாரி எனப்படும் கேணியை ஆழமாக்கியபோது மரத்தாலான சிலையொன்று கிடைத்தது.




</doc>
<doc id="262511" url="https://ta.wikipedia.org/wiki?curid=262511" title="பொட்டாசியம் அசைடு">
பொட்டாசியம் அசைடு

பொட்டாசியம் அசைடு "(Potassium azide)" என்பது KN என்ற மூலக்கூற்று வாய்ப்பாடு கொண்ட ஒரு கனிம வேதியல் சேர்மம் ஆகும். வெண்மை நிறத்தில் காணப்படும் இச்சேர்மம் தண்ணீரில் கரைகிறது. ஆய்வுக்கூடங்களில் வினைப்பொருளாகப் பயன்படுத்தப்படுகிறது. மண்ணில் நைட்ரசன் ஏற்றத்தை தடுக்கும் வேதிப்பொருளாக விளங்குகிறது.

KN, RbN, CsN, மற்றும் TlN ஆகிய சேர்மங்கள் யாவும் ஒரே வகையான நாற்கோண மூலக்கூற்று அமைப்பிலேயே படிகமாகின்றன. அசைடானது நேரெதிரான மறைக்கப்பட்ட திசையமைவுகளில் எட்டு நேர்அயனிகளுடன் பிணைக்கப்பட்டுள்ளது. இந்நேர் அயனிகள் விளிம்புநிலை எட்டு நைட்ரசன் மையங்களுடன் பிணைக்கப்பட்டுள்ளன.

பொட்டாசியம் கார்பனேட்டை அவ்விடத்தில் உருவான ஐதரசோயிக் அமிலத்துடன் சேர்த்து வினைப்படுத்துவதால் பொட்டாசியம் அசைடு தயாரிக்கலாம். மாறாக இதனையொத்த சோடியம் அசைடோ விசுலைசெனசு செயல்முறையில் சோடியம் அசைடையும் நைட்ரசு ஆக்சைடையும் சேர்த்து தயாரிக்கப்படுகிறது .

சூடுபடுத்தும் போது அல்லது புற ஊதாக்கதிர் கதிர்வீச்சுக்கு உட்படுத்தும் போது பொட்டாசியம் உலோகமாகவும் நைட்ரசன் வாயுவாகவும் சிதைவடைகிறது . கார உலோக அசைடுகள் சிதைவடையும் வெப்ப அளவுகள் வருமாறு: NaN3 (275 °செ), KN3 (355 °செ), RbN3 (395 °செ), CsN3 (390 °செ).

சோடியம் அசைடு போலவே பொட்டாசியம் அசைடும் நச்சுத்தன்மை மிக்கது ஆகும். இதனுடன் தொடர்புடைய சோடியம் அசைடின் அதிகபட்ச அடர்த்தி ஏற்பு மதிப்பு மில்லியன் பகுதிகளுக்கு 0.07 பகுதிகளாகும். அசைடுகளின் நச்சுத்தன்மை அவற்றின் சைட்டோகுரோம் ஆக்சிடேசு எதிர்ப்பில் இருந்து தோன்றுகின்றன.


</doc>
<doc id="262514" url="https://ta.wikipedia.org/wiki?curid=262514" title="சண்டேசுவரர் சிற்பம் (கமால் வீதி)">
சண்டேசுவரர் சிற்பம் (கமால் வீதி)

சண்டேசுவரர் சிற்பம் (கமால் வீதி), யாழ்ப்பாணம் முசுலிம் வட்டாரத்தில் உள்ள கமால் வீதியை அண்டியுள்ள நிலமொன்றில் வீடொன்றைக் கட்ட அத்திவாரம் வெட்டியபோது கண்டெடுக்கப்பட்ட சிற்பம் ஆகும். இது 10-12ம் நூற்றாண்டுக் காலப் பகுதியைச் சேர்ந்த சோழர் கலைப்பாணியில் அமைந்த சிற்பமாக அடையாளம் காணப்பட்டுள்ளது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இவ்விடத்தில் புதைத்திருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.



</doc>
<doc id="262519" url="https://ta.wikipedia.org/wiki?curid=262519" title="நீல வசீகரன்">
நீல வசீகரன்

நீல வசீகரன் ("Junonia orithya") என்பது ஆப்பிரிக்கா முதல் தென், தென் கிழக்கு ஆசியா, ஆத்திரேலியா வரை காணப்படும் பல துணையினங்களுடன் காணபப்டும் வரியன்கள் குடும்ப பட்டாம்பூச்சி ஆகும்.

இந்தியாவில் நீல வசீகரன் எனும் பொருள் கொண்ட "blue pansy" எனவும், தென் ஆப்பிரிக்காவில் விழி வசீகரன் எனும் பொருள் கொண்ட "eyed pansy" எனவும் (அங்கு கருநீல வசீகரன் என்பது நீல வசீகரன் ஆகும்) அழைக்கப்படுகிறது. ஆத்திரேலியாவில் ஆயிரம் விழி வசீகரன் எனும் பொருள் கொண்ட "blue argus" என அழைக்கப்படுகிறது.


</doc>
<doc id="262520" url="https://ta.wikipedia.org/wiki?curid=262520" title="தீச்சுடர் வரியன்">
தீச்சுடர் வரியன்

தீச்சுடர் வரியன் ("Dryas iulia", ("பிழையாக "julia" என அழைக்கப்படுவதுண்டு") பொதுவான ஆங்கிலப் பெயர்கள்: "Julia Butterfly", "Julia Heliconian", "The Flame", "Flambeau") என்பது வரியன்கள் குடும்ப பட்டாம்பூச்சியாகும். "ரையாஸ்" பேரினத்தை தனியாக பிரதிநிதித்துவப்படுத்தும் இது பிரேசில் முதல் தென் டெக்சஸ், புளோரிடா வரையான இடங்களுக்குரியது. ஆயினும் கோடையில் இதனை சிலவேளைகளில் வட, கிழக்கு நெப்ராஸ்கா பகுதிகளிலும் காணலாம். 15 இற்கு மேற்பட்ட துணையினங்கள் விபரிக்கப்பட்டுள்ளன.



</doc>
<doc id="262523" url="https://ta.wikipedia.org/wiki?curid=262523" title="நீர் உடும்பு">
நீர் உடும்பு

நீர் உடும்பு (water monitor) என்பது ஒரு பெரிய உடும்பு இனமாகும். இது தென் மற்றும் தென்கிழக்கு ஆசியா.பகுதிகளில் இலங்கை, இந்தியா முதல் இந்தோசீனா , மலாய் தீபகற்பற்பம், இந்தோனேசியாவின் பல்வேறு தீவுகளில் நீர் சார்ந்த பகுதிகளில் வாழுகின்றது.

இவை ஒரு அனைத்துண்ணி, குளிர் இரத்தப்பிராணி ஆகும். இவ்வினங்கள் மலேய நீர் உடும்பு, ஆசிய நீர் உடும்பு, சாதாரண நீர் உடும்பு, இரு பட்டை நீர் உடும்பு, அரிசி பல்லி, மோதிரப் பல்லி, வெற்று பல்லி, குறியில்லா பல்லி என பலவாறு பெயர்களால் அழைக்கப்பட்டாலும், நீர் உடும்பு என பொதுவாக அழைக்கப்படுகிறது.

இது கூரான தலையும், மெல்லிய கழுத்தும், கொண்டது. 
40 செமீ (16 அங்குளம்) நீளமும், 1 கி.கி எடையும் கொண்டவை.பெண் உடும்புகள் 50 செமீ (20 அங்குளம்) நீளம் கொண்டவை. எவ்வாறாயினும் இவை தம்வாழ்நாளில் அதிகமாக வளர்கின்றன. ஆண் உடும்புகள் பெண் உடும்புகளைவிட பெரியதாக வளர்கின்றன. சில உடும்புகள் அரிதாக 1.5–2 மீட்டர் (4.9–6.6 அடி) நீளம்வரை காணப்படுகின்றன. இலங்கையில் ஒரு பதிவின்படி 3.21 மீட்டர் (10.5 அடி) நீள நீர் உடும்பு காணப்பட்டது. சாதாரணமாக இவற்றின் எடை 19.5 கி.கி வரை இருக்கும்.


</doc>
<doc id="262548" url="https://ta.wikipedia.org/wiki?curid=262548" title="1701">
1701

1701 (MDCCI) ஒரு சனிக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 11 நாட்கள் பின்தங்கிய பழைய ஜூலியன் நாட்காட்டியில் இது புதன்கிழமையில் ஆரம்பமானது. இது 18-ஆம் நூற்றாண்டின் முதலாவது ஆண்டாகும்..




</doc>
<doc id="262558" url="https://ta.wikipedia.org/wiki?curid=262558" title="மைக்ரோசாப்ட் பவர்பொயின்ட்">
மைக்ரோசாப்ட் பவர்பொயின்ட்

மைக்ரோசாப்ட் பவர்பொயின்ட் (Microsoft PowerPoint) என்பது ஓர் இலத்திரனியல் நிகழ்த்துகை மென்பொருள் ஆகும். இதனை உருவாக்கியது மைக்ரோசாப்ட் நிறுவனமாகும். மே 22 ,1990 அன்று மைக்ரோசாப்ட் ஆபிஸின் ஒரு பகுதியாக மைக்ரோசாப்ட் பவர்பொயின்ட் தொடங்கப்பட்டது. இம்மென்பொருள் பல்லூடக நிகழ்த்துகைக்கு மிகவும் பயனுள்ளதாக இருப்பதுடன் தற்காலத்தில் அதிகமாகப் பயன்படுத்தப்படும் இலத்திரனியல் நிகழ்த்துகை மென்பொருள் ஆகும்.



</doc>
<doc id="262560" url="https://ta.wikipedia.org/wiki?curid=262560" title="அரியநாயகம் சந்திரநேரு">
அரியநாயகம் சந்திரநேரு

அரியநாயகம் சந்திரநேரு (15 அக்டோபர் 1944 - பெப்ரவரி 8, 2005) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும், தொழிலதிபரும் ஆவார். மனித உரிமைகளுக்கான வடகிழக்கு செயலகத்தின் நிறுவன உறுப்பினராக இருந்தவர். 2005 பெப்ரவரி 7 இல் இடம்பெற்ற தாக்குதல் ஒன்றில் படுகாயம் அடைந்து பெப்ரவரி 8 இல் உயிரிழந்தார்.

அரியநாயகம் சந்திரநேரு அம்பாறை மாவட்டம், திருக்கோவிலைச் சேர்ந்தவர். இவரது தந்தை "அறப்போர்" கே. ஏ. டபிள்யூ. அரியநாயகம் இலங்கைத் தமிழரசுக் கட்சியின் தீவிர ஆதரவாளர். புரட்டஸ்தாந்துக் கிறித்தவர். 

சந்திரநேரு ஆரம்பத்தில் கல்பிட்டி மீன்பிடிக் கூட்டுத்தாபனத்தில் பணியாற்றினார். பின்னர் அரச சேவையில் இருந்து விலகி மாலைதீவுக் கப்பல் ஒன்றில் இரண்டாம் அதிகாரியாகப் பணியில் சேர்ந்தார். ஆறு ஆண்டுகளில் கப்பல் காப்டனாக பதவி உயர்வு பெற்றார். பல ஆண்டுகள் மாலைதீவுக் கப்பலில் பணியாற்றினார். இக்காலத்தில் சிங்களப் பெண் ஒருவரைத் திருமணம் புரிந்தார். எண்பதுகளின் நடுப்பகுதியில் விடுமுறையில் நாடு திரும்பிய போது பயங்கரவாதத் தடைச் சட்டத்தின் கீழ் பூசா தடுப்பு முகாமில் ஓராண்டுக்கும் மேலாகத் தடுத்து வைக்கப்பட்டார். சிறை வாழ்க்கை அவரை தமிழ்த் தேசியத்தின் பால் ஈர்த்தது. ஆயுதப் போராட்டத்திற்கு ஆதரவளிக்க ஆரம்பித்தார்.

1990களில் இறுதியில் பணியில் இருந்து ஓய்வு பெற்று திருக்கோவில் திரும்பினார். அங்கு அவர் பல கடைகளைக் கொல்வனவு செய்து தொழிலதிபரானார்.

2001 நாடாளுமன்றத் தேர்தலில் சந்திரநேரு அம்பாறை மாவட்டத்தில், தமிழ்த் தேசியக் கூட்டமைப்பு வேட்பாளராகப் போட்டியிட்டு 26,282 விருப்பு வாக்குகள் பெற்று வெற்றி பெற்று நாடாளுமன்றம் சென்றார். 2004 தேர்தலில் போட்டியிட்டு 25,572 விருப்பு வாக்குகள் பெற்றுத் தோல்வியடைந்தார்.

விடுதலைப் புலிகளுக்கும், இலங்கை அரசுக்கும் இடையே அமைதி ஒப்பந்தம் நடைமுறையில் இருந்த காலகட்டத்தில், 2005 பெப்ரவரி 7 அன்று தமிழீழ விடுதலைப் புலிகள் அமைப்பின் மட்டக்களப்பு-அம்பாறை அரசியல் பொறுப்பாளர் இ. கௌசல்யனுடன் சந்திரநேரு பயணம் செய்த போது இவர்கள் சென்ற வாகனம் பொலன்னறுவை மாவட்டத்தில் தாக்குதலுக்குள்ளானதில் கௌசல்யன், மற்றும் மேஜர் புகழன் (சிவலிங்கம் சுரேஷ்), மேஜர் செந்தமிழன் (தம்பிராசா கந்தசாமி), 2ம் லெப்.விதிமாறன் (சிவபாதம் மதன்) ஆகிய மூன்று விடுதலைப் புலிகள், ஊர்தி ஓட்டுனர் விவேகானந்தமூர்த்தி ஆகியோர் கொல்லப்பட்டனர். படுகாயமடைந்து பொலன்னறுவை மருத்துவமனையில் அனுமதிக்கப்பட்ட சந்திரநேரு அடுத்த நாள் பெப்ரவரி 8 காலையில் உயிரிழந்தார். இத்தாக்குதலை அரசத் துணை இராணுவக் குழுவைச் சேர்ந்த கருணா நடத்தியதாக விடுதலைப் புலிகள் குற்றம் சாட்டினர்.}} விடுதலைப் புலிகள் அமைப்பு சந்திரநேருவிற்கு "நாட்டுப்பற்றாளர் விருது", மற்றும் "மாமனிதர்" விருதுகளை வழங்கிக் கௌரவித்தது.

சந்திரநேருவிற்கு ஏழு பிள்ளைகள். இவர்களில் ஒருவர் முன்னாள் நாடாளுமன்ற உறுப்பினர் சந்திரநேரு சந்திரகாந்தன் ஆவார். சந்திரநேருவின் சகோதரர் ரூபன் மெதடித்த திருச்சபை மதகுருவாகப் பணியாற்றுகிறார்.


</doc>
<doc id="262562" url="https://ta.wikipedia.org/wiki?curid=262562" title="ஏரிசு (தொன்மவியல்)">
ஏரிசு (தொன்மவியல்)

ஏரிசு (Eris) என்பவர் கிரேக்கத் தொன்மவியலில் காணப்படும் ஒரு பெண் கடவுள் ஆவார். உரோமத் தொன்மவியலில் இவருக்கு ஒப்பானவர் டிசுகார்டியா ஆவார். இவர் கிரேக்கத் தொன்மவியலுக்கு அமைவாக குழப்பம், பூசல், பேதம் ஆகியவற்றுக்கான கடவுள் ஆவார். இவரைப் பிரதிநிதித்துவப்படுத்தும் அடையாளம் தங்க அப்பிள் ஆகும்.



</doc>
<doc id="262567" url="https://ta.wikipedia.org/wiki?curid=262567" title="மஞ்சள் உடும்பு">
மஞ்சள் உடும்பு

மஞ்சள் உடும்பு அல்லது தங்க உடும்பு என்பது ஒரு உடும்பு ஆகும். இவை ஆசியாவில் காணப்படுகின்றன. 
மஞ்சள் உடும்பு செந்நிறம் கலந்த பழுப்பு நிறத்தில் காணப்படும். இதன் மூக்கு குறுகியும், வால் நீண்டும் இருக்கும். இவை நன்கு நீந்தக்கூடியவை. இவை நன்னீர் நண்டுகளையும், மீன்களையும் உணவாக உட்கொள்ளக்கூடியவை. 
நடுத்தர அளவிலான இந்த உடும்புகள் மூக்கில் இருந்து உடல் நீளம் 50 செ.மீ (1 அடி 8) ஆகும். வாலோடு மொத்தமாக 100 செ.மீ நீளம் கொண்டது.
சிந்து, கங்கை, பிரம்மபுத்திரா ஆறுகள் பாய்கின்ற இந்தியா, பாக்கித்தான், நேபாளம், வங்காளம் ஆகிய பகுதிகளில் உள்ள ஆற்றுச் சமவெளிகளில் இவை காணப்படுகின்றன.


</doc>
<doc id="262572" url="https://ta.wikipedia.org/wiki?curid=262572" title="மகிசாசுரமர்த்தனி சிற்பம் (கமால் வீதி)">
மகிசாசுரமர்த்தனி சிற்பம் (கமால் வீதி)

மகிசாசுரமர்த்தனி சிற்பம் (கமால் வீதி), யாழ்ப்பாணம் முசுலிம் வட்டாரத்தில் உள்ள கமால் வீதியை அண்டியுள்ள நிலமொன்றில் வீடொன்றைக் கட்ட அத்திவாரம் வெட்டியபோது கண்டெடுக்கப்பட்ட சிற்பம் ஆகும். செப்பினால் செய்யப்பட்ட இச்சிலை 14-16ம் நூற்றாண்டுக் காலப் பகுதியைச் சேர்ந்த சிற்பமாக அடையாளம் காணப்பட்டுள்ளது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இவ்விடத்தில் புதைத்திருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.

1979ம் ஆண்டில் இச்சிலை கண்டுபிடிக்கப்பட்டபோது இதுபற்றிக் கட்டுரை எழுதிய பேராசிரியர் இந்திரபாலா, இது மகிசாசுரமர்த்தனியாக இருக்காது என்றும் நந்தா எனப்படும் தெய்வமாக இருக்கலாம் என்றும் கருத்து வெளியிட்டிருந்தார். எனினும் இதுபற்றி மேலும் ஆராயவேண்டும் என்பதே அவரது கருத்தாக இருந்தது.

மேற்புறம் அகன்று கீழ்ப்புறம் ஒடுங்கிய முட்டைவடிவ அமைப்பிலான திருவாசியையும் சதுரவடிவப் பீடத்தில் அமைந்த வட்டமான தாமரையின்மேல் பெண் தெய்வச் சிலை நிற்கும் நிலையில் காணப்படுகிறது. பீடத்தின் முன்பகுதியில் புடைப்புச் சிற்பமாக எருமை வடிவம் புடைப்புச் சிற்பமாக அமைந்துள்ளது.



</doc>
<doc id="262575" url="https://ta.wikipedia.org/wiki?curid=262575" title="இராஜபக்சே ஒரு போர்க்குற்றவாளி (நூல்)">
இராஜபக்சே ஒரு போர்க்குற்றவாளி (நூல்)

இராஜபக்சே ஒரு போர்க்குற்றவாளி (டப்ளின் தீர்ப்பு) என்னும் நூல் பூங்குழலி என்பவரால் தமிழில் மொழியாக்கம் செய்யப்பட்ட நூல் ஆகும்.

இந்த நூல் ஈழப் போர் குறித்து டப்ளின் தீர்ப்பாயத்தீர்ப்பின் முழுவிவரம் ஆகும். இந்த நூலுக்கு கண குறிஞ்சி நூலறிமுகம் செய்துள்ளார். இந்த நூல் 2010, பிப்ரவரி இல் வெளியான தலித்முரசில் முழுவதுமாக வெளியிடப்பட்டதாக கண குறிஞ்சி குறிப்பிட்டு, இத்தீர்ப்பினை பட்டிதொட்டி எல்லாம் எடுத்துச்செல்ல வேண்டியது நமது கடமை எனக் கூறுகின்றார்.

இந்த நூலில் நிரந்தர மக்கள் தீர்ப்பாயம் ஓர் அறிமுகம், குற்றச்சாட்டுகள், போர் நிறுத்தமும் அமைதிப் பேச்சு வார்த்தைகளின் முறிவும், போரின் இறுதி வாரங்களில் நடைபெற்ற அட்டூழியங்கள், ஆவணங்களின் திறனாய்வு, பரிந்துரைகள், இறுதிக்குறிப்புகள், நிகழ்ச்சி நிரல், அநீதியின் வரலாற்றுக்கு முற்றுப்புள்ளி வைப்போம், பன்னாட்டுச் சட்டங்களின்படி ஈழத்தமிழர்களின் உரிமைகள் என்னும் தலைப்புகளில் விளக்கப்பட்டுள்ளது.



</doc>
<doc id="262576" url="https://ta.wikipedia.org/wiki?curid=262576" title="சிண்டி கோமசு">
சிண்டி கோமசு

சிண்டி கோமசு ("Cindy Gomez") என்பவர் பாடகர், பாடலாசிரியர், நடிகர், உருமாதிரிக் கலைஞர் ஆவார். இவர் ஆங்கிலம், இத்தாலியம், இந்தி, இலத்தீன், எசுப்பானியம், கண்டோனீயம், பிரான்சியம், மண்டரின் ஆகிய எட்டு மொழிகளில் பாடக்கூடியவர். 

சிண்டி கோமசு எட்டாவது அகவையிலிருந்தே பாடத் தொடங்கி விட்டார். இவர் கனடாவில் இடம்பெற்ற இலத்தீன் அமெரிக்க அழகிப் போட்டியிலும் பட்டம் வென்றார். இதன் பின்னர் கனேடியத் தேசியக் கண்காட்சி, கனடாவின் உவொண்டலாந்து போன்ற இடங்களில் இடம்பெற்ற நிகழ்ச்சிகளில் கலந்து கொண்டார்.

2002இல், தெலுத்து இரெக்கோட்சு (Stealth Records) வெளியிட்ட, உரோசர் சாஞ்செசின் இரிலீசு இயுவர்செல்பு-இபிசா 2002 என்ற இசைத்தொகுப்பில் பவுண்டிங்கு இயுவர் சோல் (Pounding Your Soul) என்ற மின்னணுவியல் நடனப் பாடலைச் சிண்டி கோமசு பாடினார். அதே ஆண்டில், இலெபிட்டு பிகைண்டு II: திரிபுலேசன் போர்சு என்ற திரைப்படத்திலும் நடித்தார். இது இவர் நடித்த முதலாவது திரைப்படம் ஆகும்.

2003இல், துவட்டு சற்றுவூட்டின் இசையில், பிறின்சு ஒவ்வு பேர்சியா: தெ சாண்டுசு ஒவ்வு தைம் என்ற ஆட்டத்திற்காக, தைம் ஒனிலி நோசு (Time Only Knows) என்ற பாடலை இவர் பாடினார். நிகழ்பட ஆட்டங்களில் இடம்பெற்ற ஒரு சிறந்த பாடலாக இது கருதப்படுகின்றது.



</doc>
<doc id="262583" url="https://ta.wikipedia.org/wiki?curid=262583" title="சவுக்கடி படுகொலைகள்">
சவுக்கடி படுகொலைகள்

சவுக்கடி படுகொலைகள் என்பது இலங்கையின் கிழக்கே உள்ள மட்டக்களப்பு மாவட்டத்திலுள்ள சவுக்கடி என்ற கடலோர மீனவக் கிராமத்தில் உள்ள பெண்கள், குழந்தைகள் உட்பட 31 தமிழர்கள், 20 செப்டம்பர் 1990 அன்று காலையில் சீருடை அணிந்த குழுவினரால், துப்பாக்கி மற்றும் கூரிய ஆயுதங்களால் படுகொலை செய்யப்பட்டு, சவங்களை குழிக்குள் தள்ளி தீயிட்டு எரிக்கப்பட்ட கொடுமையான நிகழ்வாகும். சவுக்கடி கிராமம், ஏறாவூர் எனும் முஸ்லிம்கள் அதிகம் வாழும் நகரத்தின் அருகில் அமைந்துள்ளதால், இந்தப் படுகொலையுடன் முஸ்லிம்களும் தொடர்புபட்டிருப்பதாக தமிழர்கள் ஐயம் கொண்டனர். மேலும் படுகொலை புரிந்தவர்கள் தமிழிலும், சிங்களத்திலும் பேசியதாக உள்ளூர் மக்கள் தெரிவித்தனர். இதுவரை இப்படுகொலை செய்தவர்களை கண்டுபிடிக்க காவல் துறையால் இயலவில்லை. 


</doc>
<doc id="262586" url="https://ta.wikipedia.org/wiki?curid=262586" title="கிரேடியன்">
கிரேடியன்

கோண் அல்லது கிரேடியன் ("gon" , "gradian") என்பது தளத்திலமையும் கோணங்களின் அளவுகளைக் குறிக்கப் பயன்படுத்தப்படும் அலகுகளுள் ஒரு வகை. ஒரு கிரேடியனின் அளவு, ஒரு சுற்றின் அளவில் பங்காகவும், ஒரு பாகையின் அளவில் பங்காகவும், ஒரு ரேடியனில் பங்காகவும் உள்ளது. 

கிரேட், கிரேடு ("grad", "grade" ) என்பன கிரேடியனுக்கான மாற்றுப் பெயர்கள். "gon"-என்பது கோணத்தைக் குறிக்கும் கிரேக்கச் சொல்லான "γωνία"/"gōnía" இலிருந்து உருவான சொல்.

ஐரோப்பிய நாடுகளில் ஒரு கிரேடின் நூற்றில் ஒரு பங்கைக் குறிப்பதற்கு செண்டிகிரேடு ("centigrade"), ஆயிரத்தில் ஒரு பங்கைக் குறிக்க மிரியோகிரேடு ("myriograde") என்ற பெயர்கள் பயன்பாட்டில் இருந்தன. செண்டிகிரேடு என்பது கோணத்தின் அலகாக இருந்ததால் குழப்பம் ஏற்படாதிருக்கும் பொருட்டு, வெப்ப அலகான செண்டிகிரேடுக்கு செல்சியசு என மாற்றுப்பெயர் தரப்பட்டது. 

ஒவ்வொரு காற்பகுதியும் 100 கிரேடுகளாக எடுத்துக்கொள்ளப்படுகிறது.
கிரேடியனை அலகாகப் பயன்படுத்தும்போது, ஒரு கோணத்தில் அடங்கிய செங்கோணங்களை எளிதாகக் கணக்கிடலாம். ஆனால் இவ்வலகு முறையில் 30° , 60° போன்ற கோணங்களைப் பின்னங்களாகத்தான் குறிக்க முடியும்: 

ஒரு மணி நேரத்தில் ( நாள்) பூமி சுழலும் கோணவளவு 15° = 16 கிரேடு.

சிக்கலெண் தளத்தில் திசைகன்களை எடுத்துக்கொள்ளும் போதும் கிரேடியன் பயனுள்ளதாக இருக்கும். சிக்கலெண் தளத்தில் உள்ள ஒரு திசையனின் கற்பனை அலகின் அடுக்கு, நேர் x-அச்சிலிருந்து அத்திசையனின் கோணத்திற்குச் (கோணவீச்சு) சமமாக ஹெக்டாகிரேடியனில் (100 கிரேடு) அமைந்திருக்கும்: :formula_1 இன் கோணவீச்சு formula_2 கிரேடு

உலகின் பலபாகங்களிலும் அளக்கையியலில் (surveying) கோணத்தின் இயல்பான அலகாகக் கிரேடியன் பயன்படுத்தப்படுகிறது. அளக்கையியலில் 

கிரேடியனின் உட்பிரிவு அலகுகள்:



</doc>
<doc id="262590" url="https://ta.wikipedia.org/wiki?curid=262590" title="பொட்டாசியம் நையோபேட்டு">
பொட்டாசியம் நையோபேட்டு

பொட்டாசியம் நையோபேட்டு "(Potassium niobate)" என்பது KNbO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பெரோவ்சிகைட்டு அயமின் படிகமான இது நேரியல்சாரா ஒளியியல் குணகப் பண்புகளைப் பெற்றுள்ளது. பொட்டாசியம் நையோபேட்டால் ஆன நானோ கம்பிகள் இசைவிப்பு ஒரியல்பு ஒளியை உருவாக்கப் பயன்படுத்தப்படுகின்றன. எலிகளுக்கு வாய்வழி கொடுக்கும் போது இதன் உயிர் போக்கும் LD50 அளவு 3000 மி.கி/கி.கி ஆகும்.

பொருள் அறிவியல் ஆய்வுகளில் பொட்டாசியம் நையோபேட்டு சீரொளி அல்லது லேசர், 
துளிமம் தொலைப்பெயர்ச்சி, போன்ற பல்வேறு பிரிவுகளிலும் பயன்படுகிறது. மேலும் துகள்ம இணைபொருட்களின் ஒளியியல் பண்புகளை ஆய்வு செய்யவும் பொட்டாசியம் நையோபேட்டு பயன்படுகிறது

மின்னணு நினைவு தேக்கக பயன்பாட்டுடன் கூடுதலாக ஒத்ததிர் இரட்டிப்பு தொழில்நுட்பத்திலும் பொட்டாசியம் நையோபேட்டு பயன்படுத்தப்படுகிறது. இத்தொழில்நுட்பம் {[ஐ.பி.எம். அல்மாடென் ஆய்வு மையம்|ஐ.பி.எம். அல்மாடென் ஆய்வு மையத்தால்]] உருவாக்கப்பட்டதாகும். இதன்மூலம் சிறிய அகச்சிவப்பு லேசர்களை நீலநிற ஒளியாக வெளியிட முடியும். பொட்டாசியம் நையோபேட்டைச் சார்ந்துள்ள, நீலநிற லேசர்களை உற்பத்தி செய்வதற்கான இத்திட்டம் இக்கட்டான தொழில்நுட்ப திட்டமாகக் கருதப்படுகிறது. 


</doc>
<doc id="262593" url="https://ta.wikipedia.org/wiki?curid=262593" title="பொட்டாசியம் பெராக்சைடு">
பொட்டாசியம் பெராக்சைடு

பொட்டாசியம் பெராக்சைடு "(Potassium peroxide)" என்பது KO. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொட்டாசியம் ஆக்சிசனுடன் காற்றில் எரியும்போது பொட்டாசியம் பெராக்சைடு (KO) பொட்டாசியம் ஆக்சைடு (KO) பொட்டாசியம் மேலாக்சைடு (KO) ஆகியன உருவாகின்றன.

பொட்டாசியம் பெராக்சைடு தண்ணீருடன் வினைபுரிந்து பொட்டாசியம் ஐதராக்சைடையும் ஆக்சிசனையும் கொடுக்கிறது.


</doc>
<doc id="262594" url="https://ta.wikipedia.org/wiki?curid=262594" title="இந்துஸ்தான் கலை அறிவியல் கல்லூரி">
இந்துஸ்தான் கலை அறிவியல் கல்லூரி

இந்துஸ்தான் கலை அறிவியல் கல்லூரி இந்தியாவின் கோவையில் இயங்கிவரும் கலை அறிவியல் கல்லூரியாகும். இது இந்துஸ்தான் கல்வி நிறுவனத்திற்கு சொந்தமான கல்லூரியாகும். இக்கல்லூரி பாரதியார் பல்கலைக்கழகத்தின் இணைப்புக் கல்லூரியாக விளங்கி வருகிறது. இக்கல்லூரியில், கலை அறிவியல் பாடங்களில் இளநிலைப் பட்டம், மற்றும் முதுநிலை பட்டப் படிப்புகள் வழங்கப்படுகின்றன.

கோவை அவினாசி சாலையில், நவ இந்தியாவில் அமைந்துள்ள இக்கல்லூரியானது கோயம்புத்தூர் மாவட்டத்திலுள்ள முக்கியமான கலைக்கல்லூரிகளில் ஒன்றாக விளங்குகிறது. 2018 ஆண்டு காலக்கட்டத்தில் இங்கு 10000க்கும் மேற்பட்ட மாணவர்கள் பயில்கின்றனர். இக்கல்லூரி 2016இல் தன்னாட்சிக் கல்லூரியானது.

இங்கு 25 இளங்கலைப் பாடப் பிரிவு துறைகளும், 19 முதுகலைப் பாடப் பிரிவு துறைகளும், 11 ஆராய்ச்சிப் படிப்புகளும் உள்ளன. 


</doc>
<doc id="262597" url="https://ta.wikipedia.org/wiki?curid=262597" title="சிறுதானியம்">
சிறுதானியம்

சிறுதானியம் ("Millet") என்பது வரகு, சாமை, தினை, குதிரைவாலி, கம்பு, கேழ்வரகு, சோளம் ஆகிய உருவில் சிறியதாக உள்ள தானிய வகைகளைக் குறிக்கும்.

சிறுதானியங்கள் பழந்தமிழர் உணவில் பெரும் பங்கு வகித்தது என்பதை பல்வேறு சங்க இலக்கியங்கள் வாயிலாக அறியமுடிகிறது. மேலும் திருக்குறளில் பல்வேறு பாக்களில் பனை என்பதற்கு எதிர்பதமாய் தினை பயன்படுத்தப்பட்டுள்ளது. மேலும் வள்ளியை முருகன் தினைக்களத்தில் சந்தித்ததை வள்ளி திருமண கதைப் போக்கில் அறிகிறோம். இவ்வகைத் தகவல்கள் வாயிலாக சிறுதானியம் என்பது பாரம்பரிய உணவு என நிறுவயியலும்.

பாரம்பரிய உணவு வகைகளில் உடலுக்குத் தேவையான ஊட்டச்சத்தினை சிறுதானியங்கள் அளிக்கின்றன என்று உணவியல் நிபுணர்கள் கூறுகின்றனர். மேலும் இன்றைய காலச்சுழலான குறைவான மழைப் பொழிவு, குன்றிய மண்வளம், தேவைக்கதிகமான உரப்பயன் பாடு அது ஏற்படுத்தும் சூழல் கேடுகள், வேளாண் இடுபொருள் விலை ஏற்றம் போன்றவை சிறுதானியமே வருங்கால உணவு என கருத வழிவகுக்கிறது.

3. சிறுதானியங்களை ஏன் பயன்படுத்த வேண்டும்?


</doc>
<doc id="262600" url="https://ta.wikipedia.org/wiki?curid=262600" title="பொட்டாசியம் பெர்சல்பேட்டு">
பொட்டாசியம் பெர்சல்பேட்டு

பொட்டாசியம் பெர்சல்பேட்டு "(Potassium persulfate)" என்பது KSO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொட்டாசியம் பெராக்சி இருசல்பேட்டு என்றும் அழைக்கப்படும் இச்சேர்மம் வெண்மை நிறத் திண்மமாகவும் தண்ணீரில் நன்றாகக் கரையக்கூடியதாகவும் உள்ளது. வலிமையான ஆக்சிசனேற்றியாகச் செயல்படும் இவ்வுப்பு பலபடியாதல் வினைகளை தொடங்கி வைக்கும் சேர்மமாக விளங்குகிறது.

கந்தக அமிலத்தில் இட்ட பொட்டாசியம் பைசல்பேட்டின் குளிர்ந்த கரைசலை அதிக மின்னடர்த்தியில் மின்னாற்பகுப்பு செய்து பொட்டாசியம் பெர்சல்பேட்டைத் தயாரிக்கலாம் 

பொட்டாசியம் பைசல்பேட்டுடன் (KHSO4) அதிக கரைதிறன் கொண்ட உப்பான அமோனியம் பெராக்சி இருசல்பேட்டு (NH4)2S2O8. கரைசலைச் சேர்த்து வினைபுரியச் செய்தும் பொட்டாசியம் பெர்சல்பேட்டைத் தயாரிக்கலாம். பொதுவாக பொட்டாசியத்தின் சல்பேட்டு உப்பை புளோரினைப் பயன்படுத்தி ஆக்சிசனேற்றம் செய்வதன் மூலம் பொட்டாசியம் பெர்சல்பேட்டைத் தயாரிப்பது உரிய வழிமுறையாகும்.

இவ்வுப்பு பல ஆல்கீன்களின் சிடைரின்-பியூட்டாடையீன் ரப்பர், பல்நாற்புளோரோ எத்திலீன் போன்ற பலபடியாக்கல் வினைகளையும் அவற்றைச் சார்ந்த பொருட்கள் தயாரிப்பதற்கான வினையையும் தொடங்கி வைக்கிறது. கரைசலாக இருக்கும்போது இவ்விரு எதிர் அயனிச் சேர்மம் பிரிகையடைந்து தனி உறுப்புகளாக மாறுகிறது:.

பீனால்களின் எல்ப்சு பெர்சல்பேட்டு ஆக்சிசனேற்ற வினையில் இது ஆக்சிசனேற்றியாகச் செயல்படுவது போல கரிம வேதியியல்|கரிம வேதியியலில்]] ஆக்சிசனேற்றியாகப் பயன்படுத்தப்படுகிறது.

ஒரு வலுவான வெளுக்கும் முகவராக இது ஐதரசன் பெராக்சைடுடன் சேர்க்கப்பட்டு தலைமுடி சாயங்களை வெளுக்கும் பொருளாகப் பயன்படுத்தப்படுகிறது.

சுற்றுச்சூழல் மாதிரிகளுக்கு குறிப்பாக நீர்க்கரைசல்களுடன் ஒரு ஆக்சிசனேற்றியாகச் செயல்பட்டு நைட்ரசன் அடங்கிய சேர்மங்களை உறுதிப்படுத்த இச்சேர்மம் உதவுகிறது. 

வலுவான ஆக்சிசனேற்றியாக இருப்பதால் கரிமச் சேர்மங்களுடன் பொருந்தாமல் முரண்பட்டு காணப்படுகிறது.


</doc>
<doc id="262606" url="https://ta.wikipedia.org/wiki?curid=262606" title="சுவேலோ புரூக்">
சுவேலோ புரூக்

சுவேலோ புரூக் என்பது அமெரிக்க ஐக்கிய நாட்டின் நியூ செர்சி மாகாணத்திலுள்ள டெவில்சு புரூக் ஆற்றின் துணை ஆறாகும். சுவேலோ புரூக்கானது டெவில்சு புரூக் ஆற்றிற்கு இணையாக ஓடுகிறது. இந்த ஆறும், மிடில்செக்சு, மெர்சர் கவுண்டிகளுக்கு பாய்கிறது.

சுவேலோ புரூக்கின் மூலம் , பகுதியில் ரோசுமூர் குடியிருப்பு பகுதிக்கு அருகாமையில் உள்ளது. இது டெவில்சு புரூக்கின் அருகில் . வரை பாய்கிறது.

சாலை நெடுவிலும், டெவில்சு புரூக் அருகிலும் சுவேலோ புரூக்கானது அணுகுவதற்கு ஏற்றவாறு அமைந்துள்ளது.



</doc>
<doc id="262639" url="https://ta.wikipedia.org/wiki?curid=262639" title="சனீசுவரன் சிற்பம் (பூதவராயர் குளம்)">
சனீசுவரன் சிற்பம் (பூதவராயர் குளம்)

சனீசுவரன் சிற்பம் (பூதராயர் குளம்), நல்லூரில், தற்போது சட்டநாதர் சிவன் கோயில் அமைந்திருக்கும் இடத்துக்கு அண்மையில் உள்ள பூதராயர் குளத்தை ஆழமாக்கும் முயற்சியின்போது 1957ம் ஆண்டில் கண்டெடுக்கப்பட்ட பல கருங்கற் சிலைகளுள் ஒன்று. இது 10-12ம் நூற்றாண்டுக் காலப் பகுதியைச் சேர்ந்த சோழர் கலைப்பாணியில் அமைந்த சிற்பமாக அடையாளம் காணப்பட்டுள்ளது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இவ்விடத்தில் புதைத்திருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.

இச்சிற்பத்தில் சனீசுவரன் வலதுகாலை மடித்தும் இடதுகாலைத் தொங்கவிட்டபடியும் அவரது வாகனமாகக் கருதப்படும் காகத்தின்மீது அமர்ந்திருப்பதாக வடிவமைக்கப்பட்டுள்ளது. சமபங்க நிலையில் அமைக்கப்பட்டுள்ள் இச்சிற்பத்தில் சனீசுவரனுக்கு நான்கு கைகள் உள்ளன. வலது பக்கக் கைகளில் மேற்கை உடைந்து காணப்படுகிறது. கீழ்க்கை அபயம் வழங்கும் நிலையில் உள்ளது. இடது மேற்கையில் பாசத்தை வைத்துள்ள சனீசுவரனின் இடது கீழ்க்கை வரதஹஸ்தம் எனப்படும் நிலையில் உள்ளது.



</doc>
<doc id="262640" url="https://ta.wikipedia.org/wiki?curid=262640" title="பொட்டாசியம் ஐதரைடு">
பொட்டாசியம் ஐதரைடு

பொட்டாசியம் ஐதரைடு "(Potassium hydride)" என்பது KH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொட்டாசியம் மற்றும் ஐதரசன் சேர்ந்து உருவாகும் இச்சேர்மம் வெண்மை நிறத் திண்மமாகவும் வணிக மாதிரிகள் சாம்பல் நிறத்திலும் காணப்படுகின்றன. வலிமையான காரமாகிய பொட்டாசியம் ஐதரைடு தீவிரமாகவும் அபாயகரமாகவும் வினைபுரியும் தன்மையைக் கொண்டுள்ளது. கரிமத் தொகுப்பு வினைகளில் மிகவும் பயனுள்ளதாக விளங்கும் இதை கனிம எண்ணெயின் நீர்மக் குழம்பு (~35%) அல்லது சிலசமயங்களில் பாரஃபின் மெழுகு என்ற வணிகப் பெயர்களில் விற்பனை செய்கிறார்கள்.

பொட்டாசியம் மற்றும் ஐதரசன் இரண்டும் நேரடியாக வினைபுரிந்து பொட்டாசியம் ஐதரைடு உருவாகிறது.

1807 ஆம் ஆண்டில் அம்பரி டேவி பொட்டாசியத்தைக் கண்டறிந்த பின்னர் சிலநாட்களிலேயே இவ்வினையைக் கண்டறிந்தார். ஐதரசன் சூழலில் கொதிநிலைக்குச் சற்று குறைவாக பொட்டாசியத்தைச் சூடாக்கும் போது இவ்வினை நிகழ்வதை அவர் கண்டறிந்தார்.

பொட்டாசியம் ஐதரைடு கரிமக் கரைப்பான்களில் கரைவதில்லை, ஆனால் உருகிய சோடியம் ஐதராக்சைடு போன்ற உருகிய ஐதராக்சைடு மற்றும் உப்புக் கலவைகளில் கரைகிறது.

பொட்டாசியம் ஐதரைடு தண்ணீருடன் வினைபுரிந்து பொட்டாசியம் ஐதராக்சைடு மற்றும் ஐதரசன் வாயுவைக் கொடுக்கிறது.

சோடியம் ஐதரைடை விட பொட்டாசியம் ஐதரைடு வலிமையான காரமாக இருக்கிறது. குறிப்பிட்ட வகை கார்பனயில் சேர்மங்கள் மற்றும் அமீன்களில் புரோட்டான் நீக்கம் செய்து ஈனோலேட்டுகள் மற்றும் அமைடுகள் உருவாக்குவதில் பொட்டாசியம் ஐதரைடு பயன்படுத்தப்படுகிறது. 

பொட்டாசியம் ஐதரைடு காற்றில் தீப்பற்றும் இயல்புடையது. அமிலங்களுடன் தீவிரமாக வினைபுரியக்கூடியது. ஆக்சிசன் உட்பட ஆக்சிசனேற்றிகளுடன் தொடர்பு கொள்ள நேர்ந்தாலேயே தீப்பற்றும் தன்மை கொண்டது.


</doc>
<doc id="262641" url="https://ta.wikipedia.org/wiki?curid=262641" title="தட்சிணாமூர்த்தி சிற்பம் (பூதவராயர் குளம்)">
தட்சிணாமூர்த்தி சிற்பம் (பூதவராயர் குளம்)

தட்சிணாமூர்த்தி சிற்பம் (பூதராயர் குளம்), நல்லூரில், தற்போது சட்டநாதர் சிவன் கோயில் அமைந்திருக்கும் இடத்துக்கு அண்மையில் உள்ள பூதராயர் குளத்தை ஆழமாக்கும் முயற்சியின்போது 1957ம் ஆண்டில் கண்டெடுக்கப்பட்ட பல சிலைகளுள் ஒன்று. இது 10-12ம் நூற்றாண்டுக் காலப் பகுதியைச் சேர்ந்த சோழர் கலைப்பாணியில் அமைந்த சிற்பமாக அடையாளம் காணப்பட்டுள்ளது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இவ்விடத்தில் புதைத்திருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.



</doc>
<doc id="262644" url="https://ta.wikipedia.org/wiki?curid=262644" title="பொட்டாசியம் செலீனேட்டு">
பொட்டாசியம் செலீனேட்டு

பொட்டாசியம் செலீனேட்டு "(Potassium selenate )" என்பது , என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். செலீனிக் அமிலத்தின் பொட்டாசியம் உப்பான இச்சேர்மம் வெண்மை நிறத் திண்மமாக நெடியற்று காணப்படுகிறது. ஒளிப்படவியல் துறையில் பொட்டாசியம் செலீனேட்டு பயன்படுத்தப்படுகிறது.

செலீனியம் ஆக்சைடுடன் பொட்டாசியம் ஐதராக்சைடு சேர்ந்து பொட்டாசியம் செலினேட்டு தயாரிக்கப்படுகிறது.


</doc>
<doc id="262646" url="https://ta.wikipedia.org/wiki?curid=262646" title="ஆகஸ்ட் 2015">
ஆகஸ்ட் 2015

ஆகத்து 2015 ("August 2015"), 2015 ஆம் ஆண்டின் எட்டாவது மாதமாகும்.




</doc>
<doc id="262647" url="https://ta.wikipedia.org/wiki?curid=262647" title="பொட்டாசியம் சல்பைடு">
பொட்டாசியம் சல்பைடு

பொட்டாசியம் சல்பைடு "(Potassium sulfide)" என்பது KS. என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். நிறமற்ற இத்திண்மம் அரிதாக கிடைக்கிறது. தண்ணீருடன் பொட்டாசியம் சல்பைடு வினைபுரிந்து பொட்டாசியம் ஐதரோசல்பைடு மற்றும் பொட்டாசியம் ஐதராக்சைடுகளை உருவாக்குகிறது. பொதுவாக பொட்டாசியம் சல்பைடு என்று அழைக்கப்பட்டாலும் இது ஒரு நீரற்ற திண்மம் அல்ல மேற்கண்ட இரண்டு சேர்மங்களின் கலவை ஆகும்.

புளோரைட்டின் எதிர் அமைப்பை பொட்டாசியம் சல்பைடு பெற்றுள்ளது. அதாவது புளோரைட்டில் உள்ள நான்முக (F) தளங்களில் சிறிய பொட்டாசியம் (K) அயனிகள் ஆக்ரமித்துள்ளன. பெரிய (S) மையங்கள் எட்டு ஒருங்கிணைவுத் தளங்களில் ஆக்ரமித்துள்ளன. LiS, NaS, மற்றும் RbS போன்ற சேர்மங்கள் பொட்டாசியம் சல்பைடு போலவே படிகமாகின்றன.

K2SO4 உடன் கல்கரியைச் சேர்த்து சூடாக்குவதன் மூலமாக பொட்டாசியம் சல்பைடைத் தயாரிக்கலாம்.:

நீரற்ற அமோனியாவில் பொட்டாசியத்துடன் கந்தகத்தைச் சேர்த்து வினைபுரியச் செய்வதன் மூலம் ஆய்வகங்களில் பொட்டாசியம் சல்பைடு தயாரிக்கப்படுகிறது.
சல்பைடு ஒர் உயர் காரமாகும். ஆதலால் பொட்டாசியம் சல்பைடு முழுமையாகவும் திரும்ப மீட்சியடையாமலும் நீராற்பகுப்பு அடைகிறது.

பல செயல்முறைகளுக்கு இவ்வினை முரணாகவும் தொடர்ச்சியற்றும் காணப்படுகிறது. SH− மற்றும் OH− அயனிகளின் கலவை S2− அயனிகளின் மூலமாகச் செயல்படுகிறது. மற்ற கார உலோகங்களின் சல்பைடுகளும் இவ்வாறே செயல்படுகின்றன என்பது கவனிக்கத்தக்கது ஆகும்.

தாழ்தர வெடிபொருள்கள் வெடிக்கும் பொழுது பொட்டாசியம் சல்பைடு உருவாகிறது. இவ்விடைநிலை சேர்மம் பட்டாசுத் தொழிலில் பல பயன்களை அளிக்கின்றது.


</doc>
<doc id="262652" url="https://ta.wikipedia.org/wiki?curid=262652" title="மத்தியச் சந்தை இலகுத் தொடருந்து நிலையம்">
மத்தியச் சந்தை இலகுத் தொடருந்து நிலையம்

பசார் செனி எல்ஆர்டி நிலையம் ("Pasar Seni station") அல்லது மத்தியச் சந்தை இலகுத் தொடருந்து நிலையம் கோலாலம்பூரில் கெலனா ஜெயா தடத்தில் அமைந்துள்ள ஓர் இலகுத் தொடருந்து நிலையமாகும். மத்திய சந்தை மலாய் மொழியில் பசார் செனி என அழைக்கப்படுவதால் இந்த தொடருந்து நிலையத்திற்கும் அப்பெயரே சூட்டப்பட்டுள்ளது. 

கெலனா ஜெயா தடம் செப்டம்பர் 1, 1998இல் சுபாங் டெபோவிற்கும் பசார் செனி நிலையத்திற்கும் இடையே துவங்கப்பட்டது. இரண்டாம் கட்டமாக 1999இல் பசார் செனி நிலையத்திலிருந்து புத்ரா முனையத்திற்கு விரிவாக்கப்பட்டது. புத்ரா முனையம் தற்போது கோம்பாக் நிலையம் என அறியப்படுகின்றது. 

இந்த தொடருந்து நிலையத்திலிருந்து கோலாலம்பூர் தொடருந்து நிலையம் 400 மீட்டர் தொலைவில் நடைத்தொலைவில் அமைந்துள்ளது. இந்த நிலையத்தைச் சுற்றியுள்ள சாலைகளில் முதன்மையான பேருந்து முனையங்கள் அமைந்துள்ளன.


</doc>
<doc id="262655" url="https://ta.wikipedia.org/wiki?curid=262655" title="மீரான்குளம்">
மீரான்குளம்

மீரான்குளம் இந்தியாவின் தென் மாநிலமான தமிழகத்திலுள்ள தூத்துக்குடி மாவட்டத்திலுள்ள சாத்தான்குளம் வட்டத்தைச் சேர்ந்த கிராமமாகும். இது தூத்துக்குடியிலிருந்து 52 கி.மீ தொலைவில் உள்ளது.


</doc>
<doc id="262658" url="https://ta.wikipedia.org/wiki?curid=262658" title="வுட்க்ளிப் லேக், நியூ செர்சி">
வுட்க்ளிப் லேக், நியூ செர்சி

வுட்க்ளிப் லேக், ஐக்கிய அமெரிக்க நாட்டின் நியூ செர்சியிலுள்ள பெர்கன் கவுண்ட்டியிலுள்ள பெருநகரமாகும். 2010-ம் ஆண்டின் மக்கட்தொகை கணக்கெடுப்பின்படி 5,730, மக்கள் இந்நகரத்தில் உள்ளனர். இது 2000-ம் ஆண்டின் கணக்கெடுப்பின்படி 5,745 மக்களும், சுமார் (-0.3%) வேறுபாடும், 1990-ம் ஆண்டின் படி 5,303 மக்களும் சுமார் (+8.3%) வேறுபாடு உள்ளது. நியூ செர்சியிலுள்ள பெருநகரத்தில் குறைந்தபட்சம் ஒவ்வொரு தனிக்குடும்பத்திற்கும் என ஒதுக்கப்பட்டுள்ளது.

வுட்கிளிப் லேக் என்றழைக்கப்படும் இந்த ஏரி முக்கிய நீர்த்தேக்கமாக இது கருதப்படுகிறது. இல்சுடேலில் சில பகுதிக்கும் இந்த ஏரி நீர் பயன்படுகிறது 

1894-ம் ஆண்டு ஆகத்து 31-முதல் வுட்கிளிப் பெருநகரம், ஊர்வில் குடியிருப்பு, வாசிங்க்டன் குடியிருப்பு பகுதிகளில் ஒருங்கிணைத்து உருவாக்கப்பட்டது. 1894-ம் ஆண்டு பெர்கன் கவுண்ட்டி ஆரம்பிக்கும் பொழுது, 26 பெருநகரங்களில் ஒன்றாக இதுவும் உருவாக்கப்பட்டது.

மார்ச்சு 1, 1910-ம் நாள் நீர்த்தேக்கத்தின் பெயரிணைக்கப்பட்டு, இப்பெருநகரத்தினை வுட்கிளிப் லேக் என அஞ்சலகப்பெயருக்கு ஏற்றவாறு பெயர்மாற்றம் செய்யப்பட்டது. சிப் குறியீடு உருவாக்குவதற்கு முன் ஒரே மாகாணத்தில் இருவேறு பகுதிகளுக்கு ஒரே பெயர் இருப்பதினை ஐக்கிய அமெரிக்க நாடுகளின் அஞ்சலக சேவை அனுமதிக்கவில்லை. ஏற்கனவே அட்சன் கவுண்ட்டியில் வுட்கிளிப் என்ற பெயரிருந்ததால், "வுட்கிளிப்" பெயரை அனுமதிக்கவில்லை. சனவரி 1, 1956, அன்றும் சூலை 1, 1958, அன்றும் பார்க் ரிட்சு, நியூ செர்சி பகுதியுடன் சில பகுதிகளை பரிமாறிக்கொள்ளப்பட்டது. அக்டோபர் 13, 1960, சில பகுதிகளை இல்சுடேலுடன் பகிர்ந்துகொண்டது.

இப்பெருநகரானது சுமார் 3.405 சதுர மைல்கள் நிலப்பரப்பும், 0.201 சதுர மைல்கள் நீராலும் மொத்தம் 3.606 சதுர மைல்களில் அமைந்துள்ளது.

இப்பெருநகரானது மான்ட்வாலே பார்க் ரிட்சு, இல்சுடேல், சேடில் ரிவர், மேல் சேடில் ஆற்றின் சில பகுதிகள் என பல்வேறு பகுதிகளால் சூழப்பட்டுள்ளது. இது மன்ஹாட்டனிலிருந்து சுமார் தொலைவில் வடமேற்காக அமைந்துள்ளது.

2004 வரையிலும் "இங்கர் சோல் ராண்ட்" என்ற நிறுவனத்தின் தலைமையிடமாக இப்பெருநகரம் விளங்கியது. அந்நிறுவனத்தை பி.எம்.டபிள்யூ வாங்கியபிறகு தலைமையகமும் மாறிற்று. பெரிலோ டூர்சு என்ற நிறுவனத்தின் தலைமையகமும் இங்கிருந்தது, ரிச்சர்ட் நிக்சன் தன்னுடைய அலுவலகத்தினை அங்குசிலகாலம் வைத்திருந்தார்.

வுட் டேலே கவுண்ட்டி பூங்கா, சுமார் பரப்பளவில் அமைந்துள்ளது. இங்கு விளையாட்டு மைதானம், நாய்களுக்கான பூங்கா, நடைபாதை, டென்னிசு அரங்கம், ஓடுவதறகான தளம், ஓய்வெடுப்பதற்கான இடங்கள், மீன்பிடித்தலுக்கும், படகு சவாரி செய்வதற்கும் ஏரி உள்ளிட்டவை இங்குள்ளன.

ஓல்டு மில் பூல் என்னும் பொது மக்களுக்கான நீச்சல்குளம், நீர் சவாரி, விளையாட்டு மைதான்ம் உள்ளிட்டவைகளைக் கொண்டுள்ளது.





</doc>
<doc id="262659" url="https://ta.wikipedia.org/wiki?curid=262659" title="பெடாலிங் ஜெயா">
பெடாலிங் ஜெயா

பெடாலிங் ஜெயா ("Petaling Jaya", பொதுவாக "PJ") முதன்மையான மலேசிய நகரங்களில் ஒன்றாகும். இது துவக்கத்தில் கோலாலம்பூரின் துணை நகராக உருவாக்கப்பட்டது. இது சிலாங்கூர் மாநிலத்தில் பெடலிங் மாவட்டத்தில் அமைந்துள்ளது. ஏறத்தாழ பரப்பளவில் அமைந்துள்ள இந்நகரின் மக்கள்தொகை 2010இல் 638,516ஆக இருந்தது. 20 சூன் 2006இல் இதற்கு தனிநகரத் தகுதி வழங்கப்பட்டது. 

பெடாலிங் ஜெயாவின் கிழக்கே கோலாலம்பூரும் வடக்கே கோம்பாக் மாவட்டமும் மேற்கில் சிலாங்கூரின் தலைநகரம் ஷா ஆலாமும் தெற்கில் சுபாங் ஜெயா நகரமும் உள்ளன.


</doc>
<doc id="262660" url="https://ta.wikipedia.org/wiki?curid=262660" title="1699">
1699

1699 (MDCXCIX) ஒரு வியாழக்கிழமையில் துவங்கிய ஒரு கிரிகோரியன் சாதாரண (நெட்டாண்டு அன்று) ஆகும். 10 நாட்கள் பின்தங்கிய பழைய ஜூலியன் நாட்காட்டியில் இது ஞாயிற்றுக்கிழமையில் ஆரம்பமானது. 



</doc>
<doc id="262662" url="https://ta.wikipedia.org/wiki?curid=262662" title="தங்கம் உற்பத்தி செய்யும் நாடுகளின் பட்டியல்">
தங்கம் உற்பத்தி செய்யும் நாடுகளின் பட்டியல்

தங்கம் உற்பத்தி செய்யும் நாடுகளின் பட்டியல் "(List of countries by gold production )" என்ற இப்பட்டியலில் 2014 ஆம் ஆண்டில் உற்பத்தி செய்யப்பட்ட தங்கத்தின் அடிப்படையில் நாடுகள் வரிசைப்படுத்தப்பட்டுள்ளன.

2006 ஆம் ஆண்டு வரையில் பல ஆண்டுகளாக தென் ஆப்பிரிக்காதான் தங்கம் உற்பத்தியில் முதல் இடத்தைப் பிடித்து ஆதிக்கம் செலுத்தி வந்தது. ஆனால், சமீபகாலமாக சீனா, உருசியா, அமெரிக்கா, பெரு மற்றும் ஆத்திரேலியா முதலான பிறநாடுகள் இடத்தாலும் அளவாலும் தென் ஆப்பிரிக்காவை பின்னுக்குத் தள்ளி அப்பெருமையை பெற்றுள்ளன. இங்கு கொடுக்கபட்டுள்ள அளவுகள் யாவும் 2010 – 2014 ஆம் ஆண்டுகளில் மேற்கொள்ளப்பட்ட முதன்மை உற்பத்தி மற்றும் பயன்பாட்டை அடிப்படையாக கொண்டு அளிக்கப்பட்டுள்ளது.



</doc>
<doc id="262665" url="https://ta.wikipedia.org/wiki?curid=262665" title="சுப்பிரமணிய சுவாமி திருக்கோவில், மருங்கூர்">
சுப்பிரமணிய சுவாமி திருக்கோவில், மருங்கூர்

மருங்கூர் சுப்பிரமணிய சுவாமி திருக்கோவில் தமிழகத்தின் குமரி மாவட்டத்தில் மருங்கூர் எனும் ஊரில் ஒரு மலையின் மீது அமைந்துள்ளது. இக்கோவிலில் சுப்பிரமணிய சுவாமி (முருகன்) மூலக்கடவுளாக கிழக்கு திசைநோக்கி அமைக்கப்பட்டுள்ளது.

சுசீந்திரம் தாணூமாலையன் அருளால் இந்திரன் தூய்மை அடைந்த பின் அவரது வெள்ளைக் குதிரையாகிய "உச்சைச் சிரவம்" தனக்கும் சாப விமோசனம் அருளுமாறு இறைவனைக் கோரியது. இறைவனும் அதை ஏற்று சுசீந்திரத்தின் மருங்கே வடகிழக்கேயுள்ள பிரம்ம கேந்திரமான சுப்பிரமணிய சுவாமியைக் கண்டு வணங்கி நற்கதி பெறுமாறு அருள் பாலித்தார். தன்னால் சுப்பிரமணிய சுவாமியை அர்சிக்க இயலாது எனக் கருதிய குதிரை வருந்தியது. எனவே தாணுமாலையன் 'சுனந்தனை'யும் உடன் அழைத்துச் செல்லுமாறு அறிவுரை சொல்கிறார். அதன்படி குதிரை சுப்பிரமணியரை வணங்கி சாப விமோசனம் அடைகிறது.

சுப்பிரமணிய சுவாமி கோயில் அமைந்துள்ள இம்மலை மேற்குத் தொடர்ச்சி மலைத்தொடரின் ஓரு பகுதியாகும். இது 82 அடி உயரமுடையது. மேற்குப் புறம் உயர்ந்தும், கிழக்குப் புறம் நீண்டும் காணப்படுகிறது.


</doc>
<doc id="262677" url="https://ta.wikipedia.org/wiki?curid=262677" title="தெளிவான கனவு">
தெளிவான கனவு

தெளிவான கனவு (LUCID DREAM) உறக்கநிலையில் ஒருவர் கனவு காணும்போது, தான் காண்பது கனவுதான் என்ற விழிப்புணர்வை கனவு காண்பவரிடம் ஏற்படுத்தும். 

கனவுகள் பல வகைப்படும். பொதுவாக ஒருவர் கனவுகளில் ஆழ்ந்து இருக்கும் சமயத்தில் அவரால் கனவுகளைத் தனது கட்டுப்பாட்டிற்குள் கொண்டு வருவது அவ்வளவு எளிதான காரியம் அல்ல. ஆனால் இந்த தெளிவான கனவுகள் நமது உறக்க நிலையையும் தாண்டி நமது ஆழ்மனது விழிப்புணர்வுடன் இருக்கும் பொழுது ஏற்படுவதே ஆகும்.

இன்னும் எளிதாக புரிந்து கொள்ள வேண்டும் எனில்,நாம் உறங்கும் பொது நமக்கு வரும் ஒரு கனவில் நமக்கு எதிரே ஒரு புத்தகம் இருப்பதாக நினைத்து கொள்ளுங்கள். சாதாரண கனவுகள் மூலம் இந்த எடுத்துக்காட்டை கூற விளைந்தால், அடுத்து என்ன நாம் செய்வோம் என்பதை நமது ஆழ்மனது தான் நிர்ணயிக்கும் அந்த நொடிபொழுதில் நாமே நினைத்தாலும் நமது எண்ண ஆற்றலால் அந்த புத்தகத்தின் மீதோ அந்த கனவுலகின் பொருட்களின் மீதோ நம்மால் எந்த ஒரு தாக்கத்தையும் ஏற்படுத்தி விட முடியாது இன்னும் கூற விளைந்தால் அந்த கனவு முடிந்து நாம் எழுந்த பின்பு தான் இப்படிப்பட்ட கனவை நாம் கண்டிருக்கிறோம் என்பதே தெரிய வரும்.

ஆனால், இந்த தெளிவான கனவுகள் வகையை சார்ந்து நாம் காணும் கனவுகளின் உள்ளே நம்மால் பிரயாணிக்க இயலும் , மேலும் நம்மால் நமது உடல் சார்ந்தோ இயக்க நிலையை சார்ந்தோ எந்த ஒரு எளிதான காரியங்களையும் செய்ய இயலும் ,ஏன் நாம் உறங்கும் போதே நம்மால் ஒரு இமாலய மலையின் மேல் நடந்து செல்வதை போன்ற உணர்வை கொண்டு வர இயலும் . நாம் மேற்கூறிய எடுத்துகாட்டை வைத்து பார்த்தோமேயானால் , நம்மால் நமது உறக்க நிலையில் இருந்து கொண்டே நாம் புத்தகம் சார்ந்த கனவை காண்கிறோம் என்பதை உணர்ந்து கொள்ள இயலும் , மேலும் அதே உறக்க நிலையில் இருந்து கொண்டே நம்மால் அந்த புத்தகத்தை திறந்து படிக்கச் நினைத்தால் அதுவும் சாத்தியமாகும் இந்த வகையான தெளிவான கனவில்.



</doc>
<doc id="262683" url="https://ta.wikipedia.org/wiki?curid=262683" title="ஆர்டுயீனோ">
ஆர்டுயீனோ

ஆர்டுயீனோ ("Arduino") என்பது ஒரு கட்டற்ற மூல அச்சுத் தயாரிப்பு மேடை ஆகும். இதை வன்பொருள் மற்றும் மென்பொருளுடன் எளிதாக உபயோகப்படுத்தலாம். இந்த தயாரிப்பு மேடையானது, ஒரு சிறிய, கைக்கடக்கமான கருவியாக கிடைக்கிறது. இந்த கருவியானது, அனைத்து வகையான உணரிகளிடமிருந்து உள்ளீடுகளை பெறக்கூடியது. இதன் வெளியீடுகள், பல்வேறு இயக்கிகளை இயக்கவல்லது. இந்த கருவியில், நமது விருப்பத்திற்கேற்ப மென்பொருள் வடிவமைக்க வசதியும், கட்டற்ற மென்பொருளும் உள்ளது.


</doc>
<doc id="262688" url="https://ta.wikipedia.org/wiki?curid=262688" title="சங்க கால வேளாண் மகளிர்">
சங்க கால வேளாண் மகளிர்

சங்க காலத்தில் மருத நிலத்து வேளாண் மகளிர் உழத்தியர் என்ற பொதுச்சொல்லால் அழைக்கப்பட்டனர். வேளாண்மைத் தொழில் செய்யும் மாந்தர் உழவர் எனப்பட்டமை போல் வேளாண் தொழிலுக்குத் துணைபுரிந்த உழவரின் மனைவியர் உழத்தியர் எனப்பட்டனர். மருதநில மக்களின் செயல்பாடுகள் சங்க இலக்கியங்களில் பரவலாகச் சொல்லப்பட்டுள்ளன.
உழவர்கள் மாடுகள் பூட்டிய ஏர்களைக் கொண்டு நிலத்தை உழுவர். மகளிர் நெல் நாற்றுக்களை நடும்முன் தம் கால்களால் சேற்றை மிதிப்பர். பின் நெல் நாற்றுக்களை நடுவர்.
களைகளைப் பறிப்பர். அறுவடை செய்து தலையில் சுமந்து வந்து களத்தில் சேர்ப்பர். நெல்லடித்த பின்பு முறத்தைக் கொண்டு காற்றிலே நெல்லைத் தூற்றி எடுப்பர். 

தானியங்களைக் குதிர்களில் சேமித்து, தானும் உண்டு பிறருக்கும் கொடுத்து வாழ்வார்கள்.


</doc>
<doc id="262712" url="https://ta.wikipedia.org/wiki?curid=262712" title="இணைய உலகம்">
இணைய உலகம்

இணைய உலகம் அல்லது பொருட்களின் இணையம் ("Internet of Things", IoT) இயற்பொருட்களின் பிணைப்பாகும் அல்லது "things" மின்னணுவியல், மென்பொருள், உணரிகள் மற்றும் இணைய அணுக்கம் பதிக்கப்பட்ட "இயற்பொருட்களின்" இணையமாகும். இணைய உலகம் என்பது ஒரு கருத்தாக்கம். இந்த கருத்தாக்கத்தில், உலகிலுள்ள அனைத்து வகையான இயற்பொருட்கள் இணையத்துடன் இணைக்கப்பட்டிருக்கிறது. இந்த இணைய உலகத்தில், அனைத்து வகையான இயற்பொருட்கள், மனிதர்களிடையே தகவல் பரிமாரிக் கொள்ளப்படுகிறது .இவற்றின் மூலமாக தரவுகளைச் சேகரிக்கவும் பரிமாறிக் கொள்ளவும் இயலும். இணைய உலகம் வழியே பொருட்களை ஏற்கெனவே உள்ள இணையப் பிணைப்புகள் மூலம் தொலைவிலிருந்து உணரவும் கட்டுப்படுத்தவும் இயலும். இதனூடாக இயல் உலகிற்கும் கணிமய அமைப்புகளுக்கும் இடையே நேரடி ஒருங்கிணைத்தலை ஏற்படுத்தும் வாய்ப்பு கிட்டியுள்ளது. இது திறன் மேம்பாட்டிற்கும் துல்லியத்திற்கும் பொருளியல் ஆதாரத்திற்கும் வழிவகுக்கும். ஒவ்வொரு பொருளையும் தனிப்பட்டு அடையாளப்படுத்தக் கூடியவகையில் பதிக்கப்படும் மின்னணுவமைப்பு இருக்கும்; இவை தற்போது செயற்பாட்டிலுள்ள இணையக் கட்டமைப்புடன் ஒழுங்குபடுத்தப்படும். 2020 ஆண்டுவாக்கில் 50 பில்லியன் பொருட்கள் இணைய உலகில் பங்கேற்கும் என அறிஞர்கள் மதிப்பிடுகின்றனர். சந்தையின் மதிப்பு 80 பில்லியன் டாலர்கள் என மதிப்பிடப்படுகிறது.


</doc>
<doc id="262733" url="https://ta.wikipedia.org/wiki?curid=262733" title="மருந்து பரிந்துரைத்தல்">
மருந்து பரிந்துரைத்தல்

மருந்து பரிந்துரைத்தல் ("prescription", ) என்பது மருத்துவரால் மருந்தாளுநர்களுக்கு நோயாளிகளுக்குரிய தேவையான மருந்துகளை பரிந்துரைக்கும் சீட்டு ஆகும். என்ற குறியீடு கிரேக்கத்தில் நோய்களை குணப்படுத்தும் கடவுளான சூசுவைக் குறிப்பதாகும். இதன் மூல விளக்கம் எடுத்துக்கொள்க என்பதாகும்.

நோயாளியின் பெயர், வயது, பாலினம், முகவரி, தொழில், மருத்துவரின் பெயர், பதிவு எண், படிப்பு, தேதி, சாசனம், நோய்க்குரிய மருந்துகளின் தன்மை, மருந்துகளின் அளவு, எத்தனை முறை, சாப்பிடுதற்கு முன், பின், எவ்வளவு நாட்கள் முதலியன இடம் பெற வேண்டும்.

அறிவுரை, மருந்து ஒவ்வாமை உள்ளதா?, நோயின் தன்மைக்குரிய அறிவுரைகள், மருந்தின் தன்மைக்குரிய அறிவுரைகள், மறுஆலோசனைக்குவர வேண்டிய நாள், மருத்துவரின் கையொப்பம்


</doc>
<doc id="262746" url="https://ta.wikipedia.org/wiki?curid=262746" title="எடையூர்">
எடையூர்

எடையூர் தமிழ்நாட்டில் திருவாரூர் மாவட்டம், திருத்துறைப்பூண்டி வட்டத்தைச் சேர்ந்த கிராமம். மேலும் முத்துப்பேட்டை ஊராட்சி ஒன்றியத்துக்குட்பட்ட ஊராட்சியுமாகும். திருத்துறைப்பூண்டி - முத்துப்பேட்டைச் சாலை நடுவே அமைந்துள்ளது.
எடையூரிலிருந்து 13 கி.மீ. தொலைவில் முத்துப்பேட்டையும், 40 கி.மீ. தொலைவில் வேளாங்கண்ணியும், 54 கி.மீ. தொலைவில் திருவாரூரும் அமைந்துள்ளன. அம்மளூர், சிவராமன் நகர், சோத்திரியம், குமாரபுரம் போன்ற சிறு கிராமங்களை உள்ளடக்கிய பெரிய கிராமம்.

இக்கிராமத்தில் ஐந்தாயிரத்துக்கும் மேற்பட்ட மக்கள் வசித்து வருகின்றனர். 1,500-க்கும் மேற்பட்ட குடும்பங்களைக் கொண்டது. இங்கு, 2,000 பேர் தினந்தோறும் வேலைக்குச் செல்பவர்களாக இருக்கிறார்கள். இந்தக் கிராமத்தின் எழுத்தறிவு 82.30 சதவீதம். 

இங்குள்ள மக்கள் உழவுத் தொழிலை மேற்கொள்கின்றனர். கால்நடை வளர்த்தல், மண்பாண்டம் செய்தல், தச்சுத்தொழில் போன்ற தொழில்களை செய்வோரும் உள்ளனர்.

தொடக்கப்பள்ளி முதல் மேல்நிலைப் பள்ளி வரை இங்கு உள்ளது. இந்தக் கிராமத்தில் அருள்மிகு பொன்னவரத்தம்மன், வெங்கடாஜலபதி, விநாயகர் போன்ற கோயில்கள் உள்ளன. இந்தக் கிராமத்தில் அரசு ஆரம்ப சுகாதார நிலையம் உள்ளது. 24 மணி நேரமும் இயங்கும் மகப்பேறு மருத்துவமனை உள்ளது. 

இந்தக் கிராமத்திலிருந்து 4 கி.மீ. தொலைவில் உதயமார்த்தாண்டபுரம் பறவைகள் சரணாலயம் அமைந்துள்ளது. 



</doc>
<doc id="262757" url="https://ta.wikipedia.org/wiki?curid=262757" title="படிநிலை இயக்கி">
படிநிலை இயக்கி

படிநிலை இயக்கி அல்லது படிநிலை மின்னோடி ("stepper motor", "step motor", அல்லது "stepping motor", "ஸ்டெப்பர் மோட்டார்") என்பது துரியற்ற நேரோட்ட மின்சார இயக்கி ஆகும், இது இயக்கியின் ஒரு முழு சுழற்சியை பல சமநிலை படிகளாகப் பிரிக்கிறது. இயக்கியானது பயன்பாட்டின் தேவைக்கேற்ற வேகம், முடுக்கம் ஆகியவற்றை கருத்தில் கொண்டு தேர்வுசெய்யும்பொழுது எவ்வித பின்னூட்ட உணரி எதுவுமின்றி (திறந்த சுற்றுக் கட்டுப்பாடு) நகர்த்த கட்டளையிடப்படுகிறது.

படிநிலை இயக்கி, நெகிழ் வட்டு, குறு வட்டு (cd), வரைவி (plotter), ஒளிப்படக்கருவி வில்லை, கணினி அச்சுப்பொறி, படிம வருடி, எண்சார் கட்டுபடுத்தி (cnc) ஆகியவற்றில் பயன்படுகின்றது.




</doc>
<doc id="262760" url="https://ta.wikipedia.org/wiki?curid=262760" title="சத்தியேந்திர துபே">
சத்தியேந்திர துபே

சத்தியேந்திர துபே (Satyendra Dubey 27 நவம்பர் 1973--27 நவம்பர் 2003) என்பவர் இந்தியத் தேசிய நெடுஞ்சாலைத் துறையில் பணி செய்த பொறியாளர் ஆவார். ஊழலுக்கு எதிராக இடித்துரைத்ததால் இவர் கொல்லப்பட்டார்.

பிகாரில் ஓர் எளிய குடும்பத்தில் பிறந்த சத்தியேந்திர குமார் துபே கான்பூர் ஐ. ஐ. டி. என்னும் இந்தியத் தொழில் நுட்பக் 
கழகத்தில் பயின்று பொறியாளர் பட்டம் பெற்றார். தேசிய நெடுஞ்சாலைத் துறையில் இந்தியப் பிரதமரின் தங்க நாற்கரச் சாலை அமைப்புப் பணியில் அமர்த்தப்பட்டார். 

ஜார்க்கண்ட் மாநிலத்தில் கொடர்மாவில் நெடுஞ்சாலைத் துறையில் பணி செய்த காலத்தில் தாம் நேரில் கண்ட முறைகேடுகளையும் ஊழல்களையும் சுட்டிக்காட்டி இந்திய பிரதமர் அலுவலகத்துக்கு நேரடியாக மடல் எழுதினார் துபே. தம் பெயரை வெளிப்படுத்த வேண்டாம் என்றும் கமுக்கமாக வைத்திருக்க வேண்டியும், ஊழல்களைத் தடுக்க வேண்டும் என்றும் எழுதினார். ஆனால் ஊழலை எடுத்துக் காட்டியவர் இவர்தான் என்று ஊழல் வாதிகளுக்குத் தெரிய வந்தது. அதன் காரணமாக பிகார் மாநிலம் கயா என்னும் ஊரில் வைத்து சத்தியேந்திர துபே கொல்லப் பட்டார். இச்செய்தி இந்தியா முழுக்க அதிர்வலைகளை ஏற்படுத்தியது இந்தியாவிலும் வெளிநாட்டிலும் பரபரப்பாகப் பேசப்பட்டது. இக்கொலை வழக்கை இந்திய புலனாய்வுத் துறை ஆய்வு செய்து உசாவல் நடத்தியது. ஆறு ஆண்டுகள் கழித்து குற்றவாளிகளுக்குச் சிறைத் தண்டனை வழங்கப் பட்டது.




</doc>
<doc id="262762" url="https://ta.wikipedia.org/wiki?curid=262762" title="முள்ளிவாய்க்கால் படுகொலைகள்">
முள்ளிவாய்க்கால் படுகொலைகள்

முள்ளிவாய்க்கால் படுகொலை என்பது இலங்கை நாட்டின், வட மாகாணத்தில் உள்ள முல்லைத்தீவு மாவட்டத்தின் கிழக்கே அமைந்த முள்ளிவாய்க்கால் என்ற கடற்கரை கிராமத்தில், ஈழப் போரின் இறுதிக் கட்டம் 2009ஆம் ஆண்டில் நிறைவுற்றது. இறுதிப் போரின் போது ஒன்றுமறியாத நாற்பதாயிரம் தமிழர்கள், சிங்கள இராணுவத்தால் படுகொலை செய்யப்பட்டனர்.
இப்படுகொலை குறித்து ஐக்கிய நாடுளின் சபை தலைமையில் பன்னாட்டு விசாரணை நடத்த உள்ளது.



</doc>
<doc id="262763" url="https://ta.wikipedia.org/wiki?curid=262763" title="இராச மலைப்பாம்பு">
இராச மலைப்பாம்பு

இராச மலைப்பாம்பு என்பது ஒரு மலைப்பாம்பு இனம் ஆகும், இது தென்கிழக்கு ஆசியாவில் காணப்படுகிறது. இவையே உலகின் மிக நீளமான பாம்பு மற்றும் நீண்ட ஊர்வன இனம் ஆகும். இதனால் மனிதர்களுக்கு ஆபத்து எனக் கருத முடியாது. இவற்றில் பெரிய பாம்புகள் வயதுவந்த மனிதனைக் கொல்ல போதுமான சக்தி வாய்ந்தது என்றாலும், எப்போதாவது மனிதனைத் தாக்கியதாக மட்டுமே செய்திவந்துள்ளது.

நன்கு நீந்தக்கூடியது இந்தப் பாம்புகள். இவற்றின் உடலின் மேற்புறத்தில் மஞ்சள் பழுப்பும் கருமையும் கலந்து காணப்படும். பெரிய உருண்டை வடிவ புள்ளிகள் வரிசையாகக் காணப்படும். இப்புள்ளிகளின் ஒரத்தில் கருமையும், மஞ்சளும் தெரியும். இப்பாம்பு கோழிகள், வாத்துகள், பூனைகள், நாய்கள், பன்றிகள் போன்ற விலங்குகளை விழுங்கிவிடும். 
ஆசியாவைச் சேர்ந்த இந்தப் பாம்புகளே பெரிய பாம்புகள் ஆகும். ஆயிரத்திற்கும் மேற்பட்ட இராச மலைப்பாம்புகளை தெற்கு சுமத்ராவில் ஆய்வு செய்ததில் இவற்றின் நீளம் 1.5 முதல் 6.5 மீ (4.9 21.3 அடி) உள்ளதாகவும், எடை 1 முதல் 75 கிலோ எடை உள்ளதாக மதிப்பிடப்பட்டது. அரிதான 6 மீட்டர் (19.7 அடி) நீள மலைப்பாம்பு கின்னஸ் உலக சாதனைகள் புத்தகத்தில் இடம்பெற்றுள்ளது. 


</doc>
<doc id="262773" url="https://ta.wikipedia.org/wiki?curid=262773" title="இந்திய முட்டைதின்னிப் பாம்பு">
இந்திய முட்டைதின்னிப் பாம்பு

இந்திய முட்டைதின்னிப் பாம்பு என்பது இந்தியத் துணைக் கண்டத்தில் காணப்படும் அரிய பாம்பு ஆகும்.
இந்திய முட்டைதின்னிப் பாம்பு வங்கதேசம், நேபாளம் ஆகிய நாடுகளில் காணப்படுகின்றது. இந்தியாவில் அண்மையில் இந்த இனப்பாம்பு மகாராஷ்டிரா, குஜராத் மாநிலங்களில் இருப்பது கண்டறியப்பட்டது. இந்த இனப்பாம்புகள் 1969 இல் அழிந்துவிட்டதாகக் கருதப்பட்டுவந்த நிலையில் செம்பட்டியலில் இடம்பெற்றது. இருப்பினும், 2005 ஆம் ஆண்டு மகாராஷ்டிரா மாநிலத்திலுள்ள வார்தா என்னுமிடத்தில் மீண்டும் கண்டுபிடிக்கப்பட்டன.
இந்த வகை பாம்புகள் நிறம் பொதுவாக கரும் பழுப்பு நிறத்தில் இருக்கும்.மஞ்சள் கோடுகள் தலையின் மேற்பகுதியில் இருந்து கழுத்துவரையிலும், கண்களின் மேற்பகுதிவரையிலும் நீண்டிருக்கும். வளர்ந்த பா்ம்புகளின் வால்11 செமீ (4¼ அங்குளம்) நீளமும் மொத்த நீளம் 78 செமீ (31 அங்குளம்) கொண்டவை 
இந்த பாம்புகளின் முதன்மை உணவு பறவைகளின் முட்டைகளும், ஊர்வனவுமே ஆகும். இதன் வாயமைப்பு முட்டைகளை உண்பதற்கேற்றவாறு அமைந்துள்ளது. இதன் தொண்டை விரிவடையக்கூடிய வகையில் இருப்பதால் தனது உடல் அளவைவிட மூன்று நான்கு அளவு பெரியதான முட்டைகளை விழுங்கிவிடும். கழுத்துப் பகுதில் உள்ள எலும்புகள் சற்றே நீளமாகி உணவுக்குழாய்க்குள் சென்றுவிடுகின்றன, இதனால் விழுங்கப்பட்ட முட்டைகள் உணவுக் குழாய்க்குள் உள்ள முள்போன்ற எலும்புகளால் உடைக்கப் படுகிறது. 


</doc>
<doc id="262774" url="https://ta.wikipedia.org/wiki?curid=262774" title="சங்கரா அறிவியல் மற்றும் வணிகவியல் கல்லூரி">
சங்கரா அறிவியல் மற்றும் வணிகவியல் கல்லூரி

சங்கரா அறிவியல் மற்றும் வணிகவியல் கல்லூரி இந்தியாவின் தமிழ்நாட்டில் கோவை மாவட்டத்தின் சரவணம்பட்டியில் அமைந்துள்ள கல்லூரியாகும். இக்கல்லூரி கோவை பன்னாட்டு வானூர்தி நிலையத்தில் இருந்து 13 கிலோ மீட்டர் தொலைவில் அமைந்துள்ளது. இது, அகில இந்திய தொழில்நுட்பக் கல்விக் குழுவின் (AICTE) அனுமதியுடன் கோயம்புத்தூரில் உள்ள பாரதியார் பல்கலைக்கழகத்தின் இணைப்பு கல்லூரியாக விளங்கி வருகிறது.

சங்கரா கல்வி நிறுவனமானது, கோயம்புத்தூர் கல்வி மற்றும் பண்பாட்டு மைய அறக்கட்டளைக்கு சொந்தமானதாகும். இந்த அறக்கட்டளை டி. கே. பட்டாபிராமன் அவர்களால் 1982ஆம் ஆண்டில் நிறுவப்பட்டது. 

இக்கல்லூரி, கோவை சரவணம்பட்டி அருகே அசோகபுரத்தில் அமைந்துள்ளது. குமரகுரு பொறியியல் கல்லூரி, கேசிடி தொழில்நுட்ப பூங்கா ஆகிய கல்வி நிறுவனங்கள் இக்கல்லூரியின் அருகிலேயே அமைந்துள்ளன.


</doc>
<doc id="262780" url="https://ta.wikipedia.org/wiki?curid=262780" title="துணிக்கட்டு">
துணிக்கட்டு

துணிக்கட்டு அல்லது துணி முடிச்சு (Sheet bend) என்பது ஒரு வகை முடிச்சாகும். ஒரே பருமனில் உள்ள அல்லது வேறுபட்ட பருமனில் காணப்படும் கயிறுகளை இணைக்க இக்கட்டு உதவுகின்றது. இக்கட்டு வளையக்கட்டுடன் ஒத்ததாகும். இக்கட்டினை விரைவாகவும் இறுக்கமாகவும் கட்டலாம். இக்கட்டு "நெசவாளியின் கட்டு" எனவும் அழைக்கப்படுகின்றது. முற்காலத்தில் நெசவாளிகள் தமது நெசவுப்பேட்டையில் அதிகமாக இக்கட்டைப் பயன்படுத்தியதால் இவ்வாறு இக்கட்டு அழைக்கப்படுகின்றது. பாய் மரக் கயிறுகளைக் கட்டுவதற்காகவும் இக்கட்டு பயன்படுத்தப்படுகின்றது. இதனால் "பெக்கட் கட்டு" எனவும் இக்கட்டு அழைக்கப்படுகின்றது.



</doc>
<doc id="262782" url="https://ta.wikipedia.org/wiki?curid=262782" title="மக்னீசியம் உற்பத்தி செய்யும் நாடுகளின் பட்டியல்">
மக்னீசியம் உற்பத்தி செய்யும் நாடுகளின் பட்டியல்

மக்னீசியம் உற்பத்தி செய்யும் நாடுகளின் பட்டியல் "(List of countries by magnesium production')" என்ற இக்கட்டுரையில் அமெரிக்க புவியியல் அளவை அமைப்பின் தரவுகளின் படி 2013 ஆம் ஆண்டில் உற்பத்தி செய்யப்பட்ட மக்னீசியத்தின் அளவுகளின் அடிப்படையில் பட்டியல் தயாரிக்கப்பட்டுள்ளது..


</doc>
<doc id="262786" url="https://ta.wikipedia.org/wiki?curid=262786" title="சிலிக்கான் உற்பத்தி செய்யும் நாடுகளின் பட்டியல்">
சிலிக்கான் உற்பத்தி செய்யும் நாடுகளின் பட்டியல்

சிலிக்கான் உற்பத்தி செய்யும் நாடுகளின் பட்டியல் "(List of countries by silicon production)" என்ற இப்பட்டியலில் அமெரிக்க புவியியல் அளவை அமைப்பின் தரவுகளின்படி 2011 ஆம் ஆண்டில் உற்பத்தி செய்யப்பட்ட சிலிக்கான் உற்பத்தியின் அடிப்படையில் இப்பட்டியல் தயாரிக்கப்பட்டுள்ளது.


</doc>
<doc id="262790" url="https://ta.wikipedia.org/wiki?curid=262790" title="புளோரைட்டு உற்பத்தி செய்யும் நாடுகளின் பட்டியல்">
புளோரைட்டு உற்பத்தி செய்யும் நாடுகளின் பட்டியல்

புளோரைட்டு உற்பத்தி செய்யும் நாடுகளின் பட்டியல் "(List of countries by flourite production)" என்ற இப்பட்டியலில் பிரிட்டன் புவியியல் அளவை அமைப்பின் தரவுகளின்படி 2008 ஆம் ஆண்டில் உற்பத்தி செய்யப்பட்ட புளோரைட்டு உற்பத்தியின் அடிப்படையில் இப்பட்டியல் தயாரிக்கப்பட்டுள்ளது.



</doc>
<doc id="262797" url="https://ta.wikipedia.org/wiki?curid=262797" title="கனிச்சிறகன்">
கனிச்சிறகன்

கனிச்சிறகன் ("Euthalia aconthea") வரியன் குடும்பத்தைச்சேர்ந்த நடுத்தரமான அளவிலான பட்டாம்பூச்சி. இது இந்தியாவிலும் தென்கிழக்காசியாவிலும் இருக்கிறது. பறக்கையில் இறக்கைகளை இறுக்கமாக அசைக்கும். சிலவேளை அப்படியே இறக்கையை அடிக்காமல் மிதந்து செல்லும்.

ஆண் பூச்சிகள் பழுப்பாகவும் கரும்பழுப்பு நிறத்திலும் காணப்படும். முன்னிறகின் அடியில் இரு குறுக்குவெட்டுக் கோடுகள் கருப்பு நிறத்தில் இருக்கும். நடுவில் ஒரு கருப்பு வளையமும், இன்னொன்று வெளியிலும் இருக்கும். அதனையடுத்து ஒரு தட்டைவடிவ வளையமும் அவற்றினருகே மாலை போல 5 வெள்ளைப்புள்ளிகளும் காணப்படும்.
பெண்பூச்சி இதையொத்து இருந்தாலும் சற்று பச்சைமிகுந்தும் அடர்த்தியில்லாத பழுப்பு நிறத்திலும் இருக்கும். பென்பூச்சிகளின் இறக்கைகளின் கீழ்ப்புறத்தில் வெண்ணிற அடையாளக்குறிகல் மங்கலாகத்தெரியும். 

நெஞ்சுப்பகுதி திடமாகவும் விரிந்தும் இருக்கும். நீர்மமுறிஞ்சும் குழாய் வெளிர்பச்சையில் இருக்கும். இறக்கைகளின் விரிநிலையில் 68-70 மிமீ வரை இருக்கும்.

வேகமாகவும் தரையை ஒட்டியும் பறக்கும். இறக்கையை அதிகமாக அடிக்காமல் மிதந்து செல்லும். ஆண்டு முழுவதும் காணப்படும். சிறகைவிரித்து வெயில்காயும். கம்பளிப்புழுக்கள் மாந்தோப்புகளில் காணப்படும். மலர்த்தேனைக் காட்டிலும் அழுகிய பழஙச்சாறை விரும்புவதால் இப்பெயர்பெற்றது.

தென்னிந்தியா முழுக்கவும், பாலை, இமயமலையின் உயரப்பகுதிகள் நீங்கலாக பிற பகுதிகளிலும், தொடர்ந்து மியன்மர், சுமாத்திரா வரை காணப்படுகின்றன.

கூட்டுப்புழு பச்சையாகவும் நாற்கோணவடிவாகவும் இருக்கும். பெரும்பாலும் மாவிலைகளில் இருக்கும்.

கம்பளிப்புழுக்கள் முந்திரி, மா, பிராய மரங்களில் ("Streblus asper") வாழும்.




</doc>
<doc id="262801" url="https://ta.wikipedia.org/wiki?curid=262801" title="வானியல் செயற்கைக்கோள்">
வானியல் செயற்கைக்கோள்

வானியல் செயற்கைக்கோள் அல்லது அசுட்ரோசாட் (ASTROSAT) என்பது இந்தியாவின் இந்திய விண்வெளி ஆய்வு மையத்தால் (ஐ.எஸ்.ஆர்.ஓ) 28 செப்டம்பர் 2015 அன்று செலுத்தப்பட்ட வானியல் செயற்கைக்கோளாகும். இச்செயற்கைக்கோள் முனைய துணைக்கோள் ஏவுகலம் (பி.எஸ்.எல்.வி) ஏவூர்தி மூலம் செலுத்தப்பட்டது.

இத்திட்டத்தின் முக்கிய நோக்கங்கள்,

ஸ்ரீஹரிகோட்டாவிலுள்ள சதீஷ் தவான் விண்வெளி மையத்திலிருந்து முனைய துணைக்கோள் ஏவுகலம் (பி.எஸ்.எல்.வி-சி30) ஏவுகலம் மூலம் இந்தச் செயற்கைக்கோள் செப்டம்பர் 28 2015 அன்று காலை 10 மணிக்கு ஏவப்பட்டது. ஏவுகலம் ஏவப்பட்ட 25 நிமிடங்களில் அசுட்ரோசாட் உள்ளிட்ட 7 செயற்கைக்கோள்களும் திட்டமிட்ட பாதைகளில் விடப்பட்டன.


</doc>
<doc id="262804" url="https://ta.wikipedia.org/wiki?curid=262804" title="பெண் மெய்யியலாளர்கள் பட்டியல்">
பெண் மெய்யியலாளர்கள் பட்டியல்

இது காலவகை, அகரநிரல்படியான பெண் மெய்யியலாளர்களின் பட்டியலாகும்:



கி.பி 5ஆம் நூற்றாண்டில் உரோமப் பேரரசு வீழ்ச்சியில் இருந்து 16ஆம் நூற்றாண்டு மறுமலர்ச்சிக் காலம் வரை இடைக்காலமாக்க் கொள்ளப்படுகிறது.



புத்திய முறைமை மெய்யியலின் காலம் 17ஆம் நூற்றாண்டில் இருந்து 20ஆம் நூற்றாண்டு தொடக்கக் காலம் வரை அமைகிறது.


இது பெண் மெட்டியலாளர்களின் முழு அகரநிரல் பட்டியலாகும்.


</doc>
<doc id="262808" url="https://ta.wikipedia.org/wiki?curid=262808" title="B">
B

B (பீ) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் இரண்டாவது எழுத்து ஆகும். 

வடிவவியலில், கோட்டுத்துண்டங்கள், கோடுகள் முதலியவற்றைக் குறிப்பதற்கு A, B, C முதலிய ஆங்கிலப் பேரெழுத்துகள் பயன்படுத்தப்படும். வழமையான குறிப்பீட்டில், ABC என்ற ஒரு முக்கோணியின் ஒரு கோணம் B பேரெழுத்தாலும் அதற்கெதிரான பக்கம் b சிற்றெழுத்தாலும் குறிக்கப்படும்.

வேதியியலில், போரனின் குறியீடு B ஆகும்.


</doc>
<doc id="262813" url="https://ta.wikipedia.org/wiki?curid=262813" title="கரும்பாறை பாலைவனம்">
கரும்பாறை பாலைவனம்

கரும்பாறை பாலைவனம் ("Black Rock Desert") ஐக்கிய அமெரிக்காவின் நெவாடா மாநிலத்தின் வடபகுதியில் கிரேட் பேசின் பகுதியில் அமைந்துள்ள மிதவறட்சி நிலப்பகுதியாகும். இது எரிமலைக் குழம்பு மற்றும் வற்றும் பகுதிகளாலும் அடர்வனப் பகுதிகளையும் உள்ளடக்கியது. இங்கு பெய்யும் ஆண்டு சராசரி மழை ஏறத்தாழ ஆகும். நீர் வெளியேறாது அங்கேயே தங்கியிருப்பதால் "தி கிரேட் பேசின் ("பெருங்கிண்ணம்) என்று அறியப்படும் இப்பகுதியில் நூற்றுக்கணக்கான மலைகள் காற்றாலும் சூரிய வெப்பத்தாலும் கூறு போடப்பட்டுள்ளன. அருமையான இயற்கை காட்சிகளும் வான்பரப்பையும் இங்கு காணவியலும். தொல் நிலப்பொதியியல் கூறுகளைக் காண இது மிகவும் விரும்பப்படுகின்றது. தவிரவும் இங்குதான் 19வது நூற்றாண்டில் கலிபோர்னியாவிற்கு குடிபெயர்ந்தவர்கள் சென்ற தடத்தைக் ("California Trail") காணலாம். ஏவூர்திகளைச் செலுத்தும் ஆய்வுக்களமாகவும் தரைப்பரப்பில் மிக உயரிய வேக விரைவு ஊர்திகளை செலுத்தும் தடமாகவும் இது பயன்படுத்தப்படுகின்றது. இங்கு 1997இல் மிக அதிக வேகமாக மாக் 1.02 எட்டப்பட்டுள்ளது. இங்குதான் ஆண்டுதோறும் எரியும் மனிதன் விழா நடைபெறுகின்றது.


</doc>
<doc id="262815" url="https://ta.wikipedia.org/wiki?curid=262815" title="கங்கை செயல் திட்டம்">
கங்கை செயல் திட்டம்

கங்கை செயல்திட்டம் ("Ganga Action Plan GAP") என்பது கங்கை ஆற்றினைத் சுத்தப்படுத்துவதற்காக 1986 இல் அன்றைய பிரதமர் ராஜீவ் காந்தியால் கொண்டுவரப்பட்ட திட்டம். இத்திட்டத்தின்கீழ் 9017 மில்லியன் ரூபாய் செலவு செய்த பின்னரும்கூட கங்கையை மாசற்றதாக்க எடுத்துக்கொள்ளப்பட்ட முயற்கள் வெற்றியடையவில்லை. அதனால் மார்ச் 31, 2000 இல் இத்திட்டம் கைவிடப்பட்டது.

கங்கை நதி நீரினைத் தூய்மைப்படுத்தும் திட்டமாகப் பல கோடி ரூபாய் மதிப்பீட்டில் ஐநாவின் யு.என்.இ.பி துணையுடன் உருவானதாகும். 

மாசுச் சுமையைக் குறைத்து, சுயபராமரிப்பின் கீழ் சாக்கடை நீர் சுத்திகரிப்பு நிலையங்களைத் தோற்றுவித்துக் கங்கை நீரின் தரத்தை மேம்படுத்துவதே இத்திட்டத்தின் முக்கிய நோக்கமாகும்.

கங்கை செயல்திட்டம் இரண்டு கட்டங்களாக நிறைவேற்றப்பட்டன.

முதற்கட்டமாக கீழுள்ள எண்வகைப்பணிகள் மேற்கொள்ளப்பட்டன:

இரண்டாவது கட்டம் நால்வகை செயல்பாடுகள் கொண்டது.

முதல் கட்டத்தினைச் செயற்படுத்துவதற்கு ரூ 342.49 கோடி ஒதுக்கீடு செய்யப்பட்டது. திட்டமிடப்பட்ட 261 திட்டங்களில் 237 மட்டுமே முழுமை செய்யப்பட்டன. எனினும் இத்திட்டம் தோல்வி தழுவியது. 

இத்திட்டத்தினால் கங்கை நதித் தூய்மையோ சாக்கடைக் கலப்புக் குறைப்போ நிகழவில்லை. செலவழித்ததும் பலன் இல்லை என்பதால் இரண்டாம் கட்டத்திற்கு ஒதுக்கீடு செய்யப்பட்ட ரூ 421 கோடியை வழங்க உச்ச நீதிமன்றத்தால் தடை விதிக்கப்பட்டது. 

தோல்விக்கு காரணம்: நேர்மையற்ற அதிகாரிகள், மாநில அரசுகளின் பொறுப்பற்ற தன்மை, மின் சக்தி விநியோகத்தில் ஒழுங்கற்ற தன்மை, நாளும் பெருகும் சாக்கடை நீர் வரத்து முதலிய காரணங்களால் இத்திட்டம் தோல்வியடைந்தது.



</doc>
<doc id="262818" url="https://ta.wikipedia.org/wiki?curid=262818" title="சிப்கோ இயக்கம்">
சிப்கோ இயக்கம்

சிப்கோ இயக்கம் ("Chipko movement") சூழல் காப்பிற்கு ஆதரமாக காடுகளைக் காக்கும் இயக்கம். மரங்களை வெட்ட வருவோரைத் தடுத்து மரங்களைக் கட்டித் தழுவியபடி காக்கும் முயற்சியில் மக்கள் ஈடுபட்டதனால், இதற்கு சிப்கோ அந்தோலன் (CHIPKO ANDOLAN) என்று பெயர். 

இவ்வியக்கத்தை தோற்றுவித்தவர் ஜாம்போஜி என்னும் ராஜபுத்திரர் ஆவார். ராஜஸ்தான் மாநிலத்தில், நாகார் மாவட்டத்தில் உள்ள பிப்பசார் கிராமத்தில் வாழ்ந்த வசதிமிக்க செல்வந்தர் ஜாம்போஜி. திருமணம் செய்து கொள்ளாது வாழ்ந்த இவர் உயிரினங்கள் அனைத்தின் மீதும் அன்பும் கருணையும் காட்டி வாழ்ந்தவர். ஜாம்போஜிக்கு 25 வயதான போது மழைவளம் குன்றி அவர் கிராமம் பஞ்சத்தால் பாதிக்கப்பட்டது. மக்கள் கெஜ்ரி மரங்களை விறகுக்காக வெட்டி விற்று பிழைத்தனர். இறைச்சிக்காக சின்காரா என்னும் பாலைவன மான், வெளிமான் போன்ற மான்களை வேட்டையாடினர். இதனை கண்டு வருந்திய ஜாம்போஜி அதற்கு மாற்றுக் காண முயன்றார். இயற்கையை அழிக்காமல், இயற்கையோடு இணைந்து வாழும் வாழ்க்கைக்கு மக்களை தயார்ப்படுத்தினார்.

கி.பி. 1524ல் அவர் பிஷ்னாய் அமைப்பைத் தோற்றுவித்தார். அதற்கான 29கோட்பாடுகளை வகுத்தளித்தார். பிஷ்னாய் என்றால் கோட்பாடுகளைபின் பற்றுபவர்கள் என்று பொருள். இதற்காக தன் செல்வங்களை முழுமையாக செலவளித்தார். அனைவரும் அவரது கட்டளைக்கு இணங்கி செயல்பட்டனர். 

29 கோட்பாடுகளில் 8 கோட்பாடுகள் உயிரியப் பன்மையைப் (diversity) பாதுகாப்பதற்கும், பண்ணைகளில் வளர்க்கும் விலங்குகளைக் காப்பதற்கும் முக்கியத்துவம் அளித்தன. இதனால் மரங்கள் வெட்டப்படாது காக்கப்பட்டன. விலங்குகள் பேணப்பட்டன. உணவுக்கென காய்கறிகளை விளைத்து கொண்ட மக்கள் குடிப்பழக்கத்தையும் , புகைப்பிடித்தலையும் தவிர்த்தனர்.

இறந்த பிறகு சடலங்களை எரிப்பது சூழலுக்கு தீங்களிப்பது என்பதால் புதைக்கும் போக்கும் அவர்களிடத்தில் நிலவின. சடலங்களை புதைப்பதால் மரங்கள் வெட்டப்படுவதும் தவிர்க்கப்பட்டது. 

காலப்போக்கில் பிஷ்னாய்ப் பிரிவினர் இந்தியாவின் பலபகுதிகளில் பரவினர். ராஜஸ்தானின் மேற்கு பகுதியிலும், பஞ்சாப், ஹரியானா, உத்ராஞ்ஜல் பகுதியிலும் தற்போது வாழ்ந்து வருகின்றனர்.



</doc>
<doc id="262823" url="https://ta.wikipedia.org/wiki?curid=262823" title="மெத்தில் அசைடு">
மெத்தில் அசைடு

மெத்தில் அசைடு "(Methyl azide)" என்பது CHN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சகப்பிணைப்பு மூலக்கூறான இச்சேர்மம் ஐதரசோயிக் அமிலம் மற்றும் பிற ஆல்கைல் அசைடுகளுடன் தொடர்புடையது ஆகும்.
சோடியம் அசைடை மெத்திலேற்றம் செய்து மெத்தில் அசைடு தயாரிக்கப்படுகிறது. முதன்முதலில் 1905 ஆம் ஆண்டில் தொகுப்பு முறையில் இது தயாரிக்கப்பட்டது. இச்சேர்மம் முதல்நிலை வினைவகையில் சிதைவடைகிறது.:

அண்டம் சார்ந்த அண்டக்கதிர்கள் மற்றும் ஒளியன்கள் மூலம், விண்மீனிடை பனிப்படலத்தில் சமநிலையற்ற தொகுப்பு வினைகள் நிகழ மெத்தில் அசைடு முன்னோடியாக இருந்திருக்கலாம். இவ்வினைகள் வழியாகவே வாழ்வுக்கு முன்னான மூலக்கூறுகள் தோன்றியிருக்கலாம் என்று கருதப்படுகிறது.
சுற்றுப்புற வெப்பநிலையில் மெத்தில் அசைடு நிலைப்புத் தன்மையுடன் இயல்பாக உள்ளது ஆனால் வெப்பப்படுத்தும் போது இது வெடிக்கும் இயல்புடையது. பாதரசம் இதனுடன் இணைந்திருக்க நேரிட்டால் சிறு அதிர்ச்சி மற்றும் தீப்பொறிக்கு உணர்திறன் அதிகரித்து வெடித்துவிடும் அபாயம் அதிகரிக்கிறது. ( இருமெத்தில் மலோனேட்டு + சோடியம் மெத்திலேட்டு), பாதரசம், மெத்தனால், சோடியம் அசைடு, இருமெத்தில் சல்பேட்டு, சோடியம் ஐதராக்சைடு, ஐதரசன் அசைடு ஆகியனவற்றுடன் ஒவ்வாத்தன்மையைக் கொண்டிருக்கிறது. சிதைவடைவதற்காக சூடுபடுத்தும் போது NOx நச்சுப் புகையாக சிதைகிறது.



</doc>
<doc id="262826" url="https://ta.wikipedia.org/wiki?curid=262826" title="குளோரின் அசைடு">
குளோரின் அசைடு

குளோரின் அசைடு "(Chlorine azide)" என்பது ClN என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். 1908 ஆம் ஆண்டில் பிரைடெரிக் ராசுசிக் என்ற செருமன் நாட்டைச் சேர்ந்த வேதியியலாளர் இதனைக் கண்டறிந்தார். நிலைப்புத் தன்மையற்ற சேர்மம் என்பதற்கு பெயர்போன சேர்மம் அடர்த்தியான குளோரின் அசைடு ஆகும். எந்த வெப்பநிலையிலும் தன்னிச்சையாக வெடிக்கும் தன்மை இதற்கு உண்டு.

வெள்ளி அசைடின் மீது குளோரின் வாயுவைச் செலுத்துவதால் அல்லது சோடியம் ஐப்போகுளோரைட்டு மற்றும் சோடியம் அசைடு கலந்த கரைசலில் அசிட்டிக் அமிலத்தைச் சேர்த்து குளோரின் அசைடு தயாரிக்கப்படுகிறது.

அமோனியாவுடன் சேர்க்கப்படும் பொழுது ஒன்று அல்லது பல வாய்ப்புள்ள மூன்று அசைனமீன்களில், NHN, NH(N), மற்றும் N(N) ஒன்றாக உருவாகலாம என்று கருதப்படுகிறது. 
குளோரின் அசைடு அதிக உணர்திறன் மிக்கச் சேர்மம் ஆகும். எனவே இது எளிமையாக வெடிக்கும் தன்மை கொண்டுள்ளது. சிலசமயங்களில் ஏற்ற தூண்டுதல் ஏதுமின்றியும் வெடிக்க நேரிடலாம். எனவே இதை வணிகரீதியாக உபயோகப்படுத்துவதில் சிக்கல் ஏற்படுவதால் முதலில் கரைசலாக நீர்த்துப் போகச் செய்த பின்னரே பயன்படுத்த இயலும். 1,3- பியூட்டா டையீன், ஈத்தேன், எத்தீன், மீத்தேன், புரொப்பேன், பாசுபரசு, வெள்ளி அசைடு, சோடியம் முதலியனவற்றுடன் வினைபுரியும் போது குளோரின் அசைடு வெடிக்கும் இயல்புடனேயே வினைப்படுகிறது. அமிலங்களுடன் வினைபுரிய நேர்ந்தால் குளோரின் அசைடு சிதைவடைந்து நச்சு மற்றும் அரிக்கும் தன்மையுள்ள வாயுவான ஐதரசன் குளோரைடு வாயுவை வெளியிடுகிறது.
குளோரின் அசைடை கப்பல் போக்குவரத்து மூலம் கொண்டு செல்வதை அமெரிக்க போக்குவரத்துத் துறை கட்டுப்படுத்துகிறது.


</doc>
<doc id="262828" url="https://ta.wikipedia.org/wiki?curid=262828" title="விநாயகர் சிற்பம் (பூதவராயர் குளம்)">
விநாயகர் சிற்பம் (பூதவராயர் குளம்)

விநாயகர் சிற்பம் (பூதராயர் குளம்), நல்லூரில், தற்போது சட்டநாதர் சிவன் கோயில் அமைந்திருக்கும் இடத்துக்கு அண்மையில் உள்ள பூதவராயர் குளத்தை ஆழமாக்கும் முயற்சியின்போது 1957ம் ஆண்டில் கண்டெடுக்கப்பட்ட பல கருங்கற் சிலைகளுள் ஒன்று. இது 14ம் நூற்றாண்டுக் காலப் பகுதியைச் சேர்ந்த பிற்காலப் பாண்டியர் கலைப்பாணியில் அமைந்த சிற்பமாக அடையாளம் காணப்பட்டுள்ளது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இவ்விடத்தில் புதைத்திருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.

வலதுகாலை நிலைக்குத்தாகவும், இடதுகாலைக் குறுக்காகவும் மடித்தபடி இருக்கும் நிலையில் இச்சிற்பம் உள்ளது. நான்கு கைகளைக்கொண்ட இவ்வுருவத்தில் வலது முன்கையில் உடைத்தெடுக்கப்பட்ட ஒருபக்கத் தந்தத்தையும், இடது முன்கை மோத்கத்தையும் தாங்கியபடி காணப்படுகின்றன. பின்புற வலது கையில் பரிசும், இடது கையில் பாசமும் உள்ளன. இவ்விநாயகரின் முடியமைப்பும், அணிந்திருக்கும் அணிகலன்களும், இச்சிற்பம் பிற்காலப் பாண்டியர்காலப் பாணியில் இருப்பதாக கிருஷ்ணராஜா கூறுகிறார்.



</doc>
<doc id="262829" url="https://ta.wikipedia.org/wiki?curid=262829" title="இமயமலை நியூட்">
இமயமலை நியூட்

இமயமலை நியூட் (Himalayan newt ) என்பது இந்தியாவில் தென்படும் ஒரே வகை சாலமாண்டர் ஆகும். இவை இந்தியத் துணைக்கண்டம் மற்றும் தென்கிழக்கு ஆசியாவில் காணப்படுகின்றன.
இவை பழுப்பு நிறத்தில் காணப்படுகின்றன. 20 செமீ நீளம்வரை வளரக்கூடியவை. இதன் நாக்கு சிறியது இதன் பற்கள் சாய்ந்த வரிசையில் அமைந்து வாயின் முன்பக்கமாக சந்திக்கும் வகையில் அமைந்துள்ளது. இதன் மண்டை ஓடு தடித்த எலும்புகளால் ஆனவை.இவற்றிற்கு கால்களில் ஐந்து விரல்கள் கொண்டுள்ளன.இதன் தட்டையான வால் இவை நன்கு நீந்த உதவுகின்றன.
இவை சிலந்தி, புழுக்கள், தேள், மெல்லுடலிகள் போன்ற பூச்சிகளை உண்டு வாழ்கின்றன.
இவை சீனாவின் யுன்னான் மலைகள், சிக்கிம், மணிப்பூர், வடக்கு பர்மா வடக்கு மற்றும் கிழக்கு வடக்கு தாய்லாந்து. இந்தியவின் டார்ஜிலிங் ஆகிய இடங்களில் காணப்படுகின்றது. இது வியட்நாமில் அழிந்து இருக்கலாம் என கருநப்படுகிறது.


</doc>
<doc id="262833" url="https://ta.wikipedia.org/wiki?curid=262833" title="அம்மன் சிலை (யமுனாரி)">
அம்மன் சிலை (யமுனாரி)

அம்மன் சிலை (யமுனாரி), நல்லூரில், சங்கிலித்தோப்புப் பகுதியில் உள்ள வரலாற்று முக்கியத்துவம் கொண்ட யமுனாரிக் குளத்தை ஆழமாக்கும் முயற்சியின்போது கண்டெடுக்கப்பட்ட மரத்தாலான சிலை ஆகும். இது பிற்பட்ட காலத்தைச் சேர்ந்ததாகக் கருதப்படுகிறது. யாழ்ப்பாணத்தைச் சேர்ந்த ஏதோவொரு கோயிலில் இருந்த இச்சிலையைப் போர்த்துக்கேயரிடம் இருந்து பாதுகாப்பதற்காக இக்குளத்தில் போட்டு மறைத்திருக்கலாம் அல்லது சேதமுற்றதால் வழிபாட்டுக்கு எற்றதல்ல என்னும் காரணத்தால் இக்குளத்தில் போட்டிருக்கலாம் எனக் கருதப்படுகிறது. இது இப்போது யாழ்ப்பாண அருங்காட்சியகத்தில் உள்ளது.

இலுப்பை மரத்தில் செய்யப்பட்டுள்ள இச்சிலை, மரப் பீடத்தில் நிற்கும் நிலையில் காணப்படுகிறது. நான்கு கைகளைக் கொண்ட இவ்வம்மன் சிலையின் பின்புறத்து வலது கையில் பாசம் அல்லது உருத்திராக்கமும், இடது கையில் தாமரை மொட்டும் காணப்படுகின்றன. முன் வலது கை அபயம் அளிக்கும் நிலையிலும் இடது கை வரத ஹஸ்தமாகவும் உள்ளன.



</doc>
<doc id="262859" url="https://ta.wikipedia.org/wiki?curid=262859" title="1601">
1601

1601 (MDCI) ஒரு திங்கட்கிழமையில் ஆரம்பமான ஒரு கிரிகோரியன் சாதாரண ஆண்டாகும், அல்லது 10-நாட்கள் பின்தங்கிய பழைய ஜூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும். இவ்வாண்டு 17-ஆம் நூற்றாண்டின் முதலாம் ஆண்டாகும்.





</doc>
<doc id="262860" url="https://ta.wikipedia.org/wiki?curid=262860" title="ஷாநவாஸ்">
ஷாநவாஸ்

ஷாநவாஸ் என்றழைக்கப்படும் முகம்மது காசிம் ஷாநவாஸ் இராமநாதபுரம் மாவட்டம், நத்தம் (அபிராமம்) என்ற ஊரில் 1959 ல் பிறந்தவர். தற்போது சிங்கப்பூரில் வசித்து வருகிறார். உணவகத்தின் உரிமையாளர், கதையாசிரியர், பத்தி எழுத்தாளர், கட்டுரையாளர் என்ற பன்முகத்தன்மையுடன் சிங்கப்பூர் இலக்கிய வெளியில் செயல்படும் இவர் இந்திய, சீன, மலாய் உணவுக் கலாச்சாரம் சார்ந்த கட்டுரைகளைத் தொடர்ந்து எழுதி வருவதோடு சிங்கப்பூர் வாசகர் வட்டத்தின் ஒருங்கிணைப்பாளராகவும் இருந்து வருகிறார்.
திருச்சி ஜமால் முகமது கல்லூரியில் வேதியியல் பிரிவில் இளங்கலைப் பட்டமும், மதுரை காமராஜர் பல்கலைக்கழகத்தில் அரசியல் மற்றும் பொது நிர்வாகத்துறையில் முதுகலைப்பட்டமும் பெற்றவர்.

மத்திய அரசுத்துறையில் பணியாற்றிய போது கலை இலக்கியப் பணிமன்றம் மூலம் ஆரம்பித்த எழுத்துப் பணியைத் தொடர்ந்து வருகிறார். உயிரோசை, சிங்கப்பூர் கிளிஷே ஆகியவைகளில் பத்திக் கட்டுரைகள் எழுதி இருக்கிறார். வாதினி மாத இதழ், தங்கமீன் இணைய இதழ், சிங்கப்பூரிலிருந்து வெளிவரும் தமிழ்முரசு நாளிதழ், ஆஸ்திரேலியாவிலிருந்து வெளிவரும் தமிழ்முரசு வார இதழ் ஆகியவைகளில் இவரின் படைப்புகள் வெளிவந்துள்ளன. சிங்கப்பூரைக் களமாகக் கொண்டு வெளிவரும் தி சிராங்கூன் டைம்ஸ் மாத இதழின் முதன்மை ஆசிரியர்.

இவர் உயிரோசை இணைய இதழில் தொடராக எழுதிய “அயல்பசி” பத்தி எழுத்துகளை 2012 ம் ஆண்டுக்கான சிறந்த பண்பாட்டுக் கட்டுரையாக எஸ். ராமகிருஷ்ணன் தேர்வு செய்தார்.




</doc>
<doc id="262863" url="https://ta.wikipedia.org/wiki?curid=262863" title="ஞா. கிருஷ்ணபிள்ளை">
ஞா. கிருஷ்ணபிள்ளை

ஞானமுத்து கிருஷ்ணபிள்ளை ("Gnanamuttu Krishnapillai" (வெள்ளிமலை) இலங்கைத் தமிழ் அரசியல்வாதியும், மாகாண சபை உறுப்பினரும், முன்னாள் நாடாளுமன்ற உறுப்பினரும் ஆவார்.

கிருஷ்ணபிள்ளை 2001 நாடாளுமன்றத் தேர்தலில் தமிழ்த் தேசியக் கூட்டமைப்பு வேட்பாளராக மட்டக்களப்பு மாவட்டத்தில் போட்டியிட்டு 20,675 விருப்பு வாக்குகள் பெற்று நாடாளுமன்றத்திற்குத் தெரிவு செய்யப்பட்டார். 2004, 2010 தேர்தல்களில் இவர் போட்டியிடவில்லை. 2012 மாகானசபைத் தேர்தலில் ததேகூ வேட்பாளராக மட்டக்களப்பு மாவட்டத்தில் போட்டியிட்டு கிழக்கு மாகாண சபை உறுப்பினராகத் தெரிவு செய்யப்பட்டார். சில நாட்களின் பின்னர் கிருஷ்ணபிள்ளை உட்படக் கூட்டமைப்பின் சில உறுப்பினர்கள் அச்சுறுத்தப்பட்டு ஐக்கிய மக்கள் சுதந்திரக் கூட்டணியில் சேர வற்புறுத்தப்பட்டார்கள். ஆனாலும், எவரும் சேரவில்லை. கிருஷ்ணபிள்ளை 2012 செப்டம்பர் 28 இல் கூட்டமைப்பின் தலைவர் இரா. சம்பந்தன் முன்னிலையில் பதவியேற்றுக் கொண்டனர்.


</doc>
<doc id="262865" url="https://ta.wikipedia.org/wiki?curid=262865" title="வளையக்கட்டு">
வளையக்கட்டு

வளையக்கட்டு (Bowline) என்பது  ஒரு வகை முடிச்சாகும். இம்முடிச்சு நழுவாத ஒரு வளையத்தினைக் கொண்டதாக அமைகின்றது.
இம்முடிச்சினை இலகுவாக இறுக்கவும் தளர்த்தவும் முடியும். இம்முடிச்சு மிகவும் பயனுள்ளதாக அமைவதனால் முடிச்சுக்களின் அரசனாக 
வர்ணிக்கப்படுகின்றது. கடல் வழிகளில் பயன்படுத்தப்படும் முளைத்தும்புக் குழைச்சு, படி முடிச்சு போன்றவற்றிற்கு இம்முடிச்சே அடிப்படையாக அமைகின்றது.



</doc>
<doc id="262873" url="https://ta.wikipedia.org/wiki?curid=262873" title="மலபார் மரத்தேரை">
மலபார் மரத்தேரை

மலபார் மரத்தேரை (Malabar tree toad) என்பது ஒரு தேரை ஆகும். இது இந்தியாவின் கோவா மாநிலத்துக்கு தெற்கில் உள்ள மேற்குத் தொடர்ச்சி மலையில் உள்ள காடுகளில், ஈரமான மரப் பொந்துகள், நீர்நிலைகளுக்கு அருகில் உள்ள செடிகளின் இலைகளில் காணப்படுகிறது.
இந்த நடுத்தர அளவிலான தேரையாகும். இதற்கு கரு நிற கணுக்கணுவான உடலும், தோலிழை கொண்ட விரல்களும் கொண்டிருக்கும்.பொதுவாக, பெண் தேரைகள் ஆண் தேரைகளைவிட பெரியதாக இருக்கும். வளர்ந்த தேரைகள் 3.6-3.85 செ நீளம்வரை வளரும்.
இந்த வகை இனங்கள் மரத்தை வாழ்விடங்களாக கொண்ட வாழ்வதாக அறியப்படுகிறது, பெரியவை இலைக் குப்பைகளில் காணப்படும். ஆனால் இரவில் மரங்களில் ஏறும். இவை மேற்கு தொடர்ச்சி மலையின் காடுகளில் 250 - 1000 மீட்டர் உயரத்தில் நீரோடைகள் உள்ள இடங்களில் காணப்படும். 


</doc>
<doc id="262878" url="https://ta.wikipedia.org/wiki?curid=262878" title="எரியும் மனிதன்">
எரியும் மனிதன்

எரியும் மனிதன் ("Burning Man") எனப்படும் விழா ஒவ்வொரு ஆண்டும் ஐக்கிய அமெரிக்காவின் நெவாடாவில் கரும்பாறை பாலைவனத்தில் இதற்காக உருவாக்கப்படும் தற்காலிக குடியிருப்பில் கொண்டாடப்படுகின்றது. இந்த விழா குமுகாயம் மற்றும் கலைக்கான பரிசோதனையாக விவரிக்கப்படுகின்றது; "மாற்றாளர் ஏற்பு", குமுகாய ஒத்துழைப்பு, "மாற்றுக்கருத்தியல் வெளிப்பாடு", "பகுத்தறி தன்னம்பிக்கை", கொடையளித்தல், பண்டமாக்கலுக்கு எதிர்ப்பு, மற்றும் எந்தவொரு தடயமுமின்றி விட்டுச் செல்லுதல் என்பன போன்ற 10 முதன்மைக் கொள்கைகளை அடிப்படையாகக் கொண்டுள்ளது. இது முதன்முதலில் 1986இல் சான் பிரான்சிஸ்கோவிலுள்ள "பேக்கர் கடற்கரை"யில் சிறு விழாவாக இலேர்ரி ஆர்வி என்பவராலும் அவரது நண்பர் குழாமாலும் துவங்கப்பட்டது. தொடர்ந்து ஒவ்வொரு ஆண்டும் ஆகத்து மாதத்தின் கடைசி திங்கட்கிழமையிலிருந்து செப்டம்பர் முதல் நிங்கட்கிழமை (அமெரிக்கத் தொழிலாளர் நாள்) வரை நடத்தப்படுகின்றது. 

இந்த விழாவின்போது வருகையாளர்களாலும் பிறராலும் பல்வேறு கலைத்திறன்கள் வெளிப்படுத்தப்படுகின்றன; ஒருங்கிணைப்பாளர்களால் அந்த ஆண்டு தேர்ந்தெடுக்கப்பட்ட கருத்தை ஒட்டி சோதனையோட்டமாக அல்லது எதிர்வினை ஆற்றும் வகையான காட்சிகள், நிகழ்ச்சிகள், கலை உந்திகள் உருவாக்கப்படுகின்றன. இடையில்வரும் சனிக்கிழமையன்று சடங்காக எரிக்கப்படும் பெரிய மர உருவபொம்மையை ஒட்டி இவ்விழா "எரியும் மனிதன்" என அழைக்கப்படுகின்றது.

இந்த விழாவிற்குப் பலர் செல்கின்றனர்; 2012ஆம் ஆண்டுக் கொண்டாட்டத்திற்கு 55,000 மக்கள் குழுமினர். கரும்பாறை பாலைவனம் மற்ற நகரங்களிலிருந்தும் ஊர்களிலிருந்தும் தொலைவில் இருப்பதால் இவ்விழாவிற்குச் செல்பவர்கள் தங்களுக்கான தேவைகளை, குடிநீர், உணவு, தங்கும் கொட்டகை ஆகியவற்றை, எடுத்துச் செல்ல வேண்டும்.



</doc>
<doc id="262879" url="https://ta.wikipedia.org/wiki?curid=262879" title="நெட்டிலி அழகி">
நெட்டிலி அழகி

நெட்டிலி அழகி ("Graphium sarpedon") என்பது தெற்காசியா, தென்கிழக்காசியா, கிழக்கு ஆத்திரேலிய பகுதிகளில் காணப்படும் அழகிகள் குடும்பத்தைச் சேர்ந்த பட்டாம்பூச்சி ஆகும். வெவ்வேறு பகுதிகளில் வாழும் 16 உள்ளினங்கள் கண்டறிப்பட்டுள்ளன.

இப்பட்டாம்பூச்சி 80 மி.மீ. முதல் 90 மி.மீ. அகலம்வரை இருக்கும். உடலும் இறக்கைகளும் கறுப்புநிறத்தில் இருக்கும். இறக்கைகளின் மேற்புறத்தின் நடுவில் நீலப்பச்சை நிறத்தில் திட்டுகள் உண்டு. பின்னிறக்கைகள் நீண்டிருக்கும். பெண்ணின் இறக்கைகள் அகலமாக இருக்கும். ஆண்பூச்சிக்கு வயிற்றில் மடிப்பொன்று இருக்கும். அதைச்சுற்றி வெண்ணிற மயிர்க்கொத்து இருக்கும்.

இது பெரும்பாலும் 5000 அடி உயரத்துக்குக்குக்கீழே அமைந்துள்ள பசுங்காடுகளில் காணப்படும். அங்கு மர உச்சிக்கு மேலே பறக்கும். இவை நகர்ப்புறப்பூங்காக்களிலும் இலவங்கப்பட்டை மரத்தோட்டங்களிலும் காணப்படும். கிழக்கு ஆத்திரேலியாவில் மழைகுறைந்த பகுதிகளுக்கும் இவை பழகியுள்ளன.

இவற்றின் உள்ளினப்பரம்பல்:


மிக விரைவாக நில்லாமல் பறக்கும். பூந்தேன் உறிஞ்சுகையில் படபடவென அடித்துக்கொள்ளும். திறந்த வெளிகளில் வெயில்காயும். ஆண் பூச்சிகள் நீரோடை ஓரத்திலும், விலங்குகளின் சாணம், பறவைகளின் எச்சம் ஆகியவற்றிலும் கூட்டமாக அமர்ந்து நீர் எடுக்கும்.

வளர்ந்த வண்ணாத்திப்பூச்சிகள் பலவகையான பூக்களில் தேனுறிஞ்சும். கம்பளிப்புழுக்கள் இலவங்கப்பட்டை, சாம்பிரானிப்பட்டை ("Litsea glutinosa"), கொத்துகளா ("Miliusa tomentosa"), நெட்டிலிங்கம் ஆகிய மரங்களின் இலைகளைத் தின்னும். 

ஆத்திரேலியாவில் இலவங்கப்பட்டை, சாம்பிரானிப்பட்டை மரங்கள் சார்ந்த பேரினத்துக்குட்பட்ட கற்பூரப்பட்டை போன்ற பிற மரங்கள் உணவாகின்றன.

இவ்வண்ணத்துப்பூச்சிகள் மஞ்சள்நிற முட்டைகளை உணவுச்செடிகளின் இலைகளில் ஒற்றை வரிசையில் இடுகின்றன.

தொடக்கநாள்களில் கம்பளிப்புழுக்கள் கறுப்பாகவோ, அடர்பச்சைநிறத்திலோ இருக்கும். நிறைய முட்களுடன் காணப்படும். பின்னர் பச்சைநிறத்தில் கழுத்திலும் பின்புறத்திலும் மட்டும் சிறிய முட்களுடன் இருக்கும். நான்காவது அடுக்கில் மஞ்சள் நிறத்தில் ஒரு குறுக்குக்கோடு இருக்கும். இவை இலைகளின் மேற்புறத்தில் நடுவில் இருக்கின்றன. மெதுவாக நகர்கின்றன.

கூட்டுப்புழு பச்சைநிறத்தில் இருக்கும். கழுத்துப்பகுதியில் சிறு கூரான நீட்டம் காணப்படும். இறக்கைக்கூட்டுப்பகுதி மஞ்சளாக பட்டை பட்டையாகக் காணப்படும்.





</doc>
<doc id="262883" url="https://ta.wikipedia.org/wiki?curid=262883" title="பாலகொண்டராயன் மலை">
பாலகொண்டராயன் மலை

பாலகொண்டராயன் மலை அல்லது பாலகொண்டராய துர்கம் என்பது தமிழ்நாட்டில், கிருட்டிணகிரிமாவட்டத்தில் உள்ள ஒரு சிறப்பு வாய்ந்த மலையாகும். இம்மலையின் தோற்றம் பார்ப்பதற்கு அரங்கநாதர் பள்ளிகொண்டது போன்று காணப்படுவதாக கூறுவர். இம்மலைக்குச் செல்ல வேப்பனப்பள்ளி ஒன்றியம் பீமாண்டப்பள்ளி கிராமம் வழியாகவும், கிருட்டிணகிரி - ஒசூர் தேசிய நெடுஞ்சாலை எண் 7 இல் உள்ள சூளகிரி ஓன்றியம் மேலுமலை கிராமம் வழியாகவும் செல்ல பாதை உள்ளது. இவ்விரு வழிகளும் மலையில் ஒன்றாக கூடுகின்றன.
இம்மலையில் பழங்காலக் கோட்டை உள்ளது. இது காட்டரண் மிக்கக் கோட்டையாகும். இக்கோட்டை தற்போது மிகவும் சிதைந்து உள்ளது. இங்கு எக்காலத்திலும் வற்றாத கஜாகுளம், விசுவேசுவர சுனை, நெய் சுனை ஆகியன உள்ளன.
இந்த மலை உச்சியில் பாலகொண்டராய சுவாமி என்ற பெயரில் ஒரு பெருமாள் கோயில் உள்ளது. இந்த கோயில் ஒரு பழங்கால கோயிலாகும். இக்கோயில் சுமார் 70 ஆண்டுகளுக்கு முன்பு பழுதடைந்துவிட்டது. இதன் பிறகு இக் கோயிலைப் புதுப்பித்து 6.பெப்ரவரி 2009இல் குடமுழுக்கு நடத்தப்பட்டது. இந்த மலையில் ஆறு ஏக்கர் பரப்பளவில் உள்ள சமதளம் தேர் மைதானம் என அழைக்கப்படுகிறது. பழங்காலத்தில் இங்கு தேர் திருவிழா நடந்திருக்கிறது என்பது செவிவழி செய்தியாகும்.


</doc>
<doc id="262889" url="https://ta.wikipedia.org/wiki?curid=262889" title="எத்தில் அசைடு">
எத்தில் அசைடு

எத்தில் அசைடு "(Ethyl azide)" என்பது CHN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வெடிக்கும் இயல்புடைய இச்சேர்மம் வேகமாகச் சூடுபடுத்தும் போதும் அதிர்ச்சி அல்லது தாக்குதலின் போதும் உணர்திறன் மிகுந்து உடன் வெடித்து விடும் தன்மை கொண்டுள்ளது. சாதாரணமாக அறை வெப்பநிலைக்கு சூடாக்கினால் எத்தில் அசைடு வெடிக்கும். சிதைவு அடையும் வகையில் எத்தில் அசைடைச் சூடாக்கினால் NOx வகை நச்சுப் புகையை வெளியிடுகிறது. இவ்வகை புகை கண்கள், தோல் மற்றும் சுவாசக் குழாய் போன்றவற்றில் எரிச்சலை உண்டாக்கும்.

எத்தில் அசைடு கரிமத் தொகுப்பு வினைகளில் பயன்படுத்தப்படுகிறது.


</doc>
<doc id="262893" url="https://ta.wikipedia.org/wiki?curid=262893" title="நைட்ரோசிலசைடு">
நைட்ரோசிலசைடு

நைட்ரோசிலசைடு "(Nitrosylazide)" என்பது NO, என்ற மூலக்கூற்று வாய்ப்பாடு கொண்ட ஒரு வேதிச் சேர்மம் ஆகும். இது சிறிதும் நிலைப்புத் தன்மையற்ற நைட்ரசன் ஆக்சைடு வகைச் சேர்மமாகும். தாழ் வெப்பநிலையில் சோடியம் அசைடையும் நைட்ரோசில் குளோரைடையும் சேர்த்து சூடாக்கும் தொகுப்பு வினை மூலமாக நைட்ரோசிலசைடு தயாரிக்க முடியும்.

−50 0செ வெப்பநிலைக்குக் கீழ் நைட்ரோசிலசைடு வெளிர் மஞ்சள் நிறத் திண்மமாக உருவாகிறது. வெப்பநிலை இதைவிட அதிகரிக்கும் போது மூலக்கூறு நைட்ரசன் மற்றும் நைட்ரசாக்சைடாகச் சிதைவடைகிறது. 



</doc>
<doc id="262900" url="https://ta.wikipedia.org/wiki?curid=262900" title="மும்மெத்தில்சிலில் அசைடு">
மும்மெத்தில்சிலில் அசைடு

மும்மெத்தில்சிலில் அசைடு "(Trimethylsilyl azide)" என்பது (CH)SiN) என்ற மூலக்கூற்று வாய்ப்பாடு கொண்ட வேதிச் சேர்மம் ஆகும். கரிம வேதியியலில் இது ஒரு வினைப்பொருளாகப் பயன்படுத்தப்படுகிறது.

வணிகரீதியாகவும் மும்மெத்தில்சிலில் அசைடு விற்பனைக்குக் கிடைக்கிறது. மும்மெத்தில்சிலில் குளோரைடுடன் சோடியம் அசைடு சேர்த்து வினைப்படுத்துவதால் இதைத் தயாரிக்கலாம்.:

ஐதரசோயிக் அமிலத்திற்கு மாற்றாக மும்மெத்தில்சிலில் அசைடு பலவினைகளில் பயன்படுத்தப்படுகிறது. சுற்றுப்புறத்தில் உள்ள ஈரப்பதத்தில் நீராற்பகுத்தலுக்கு உட்பட்டு ஐதரசோயிக் அமிலமாக மாறிவிடுகிறது என்பதால் மும்மெத்தில்சிலில் அசைடை ஈரம்படாமல் சேமித்து வைக்கவேண்டும். ஆசெல்தம்வீர் மொத்தத் தொகுப்புவினையில் இதைப் பயன்படுத்துகிறார்கள்.

ஈரப்பதம், வலிமையான ஆக்சிசனேற்றிகள், வலிமையான அமிலங்கள் ஆகியனவற்றுடன் மும்மெத்தில்சிலில் அசைடு ஒவ்வாமைத் தன்மையுடன் காணப்படுகிறது என்பதைக் கவனத்தில் கொள்ள வேண்டும்.


</doc>
<doc id="262904" url="https://ta.wikipedia.org/wiki?curid=262904" title="D">
D

D (தீ) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் நான்காவது எழுத்து ஆகும். 

இயற்பியலில், அடர்த்தியானது dஆல் குறிக்கப்படுவதுண்டு.


</doc>
<doc id="262906" url="https://ta.wikipedia.org/wiki?curid=262906" title="மாயா (திரைப்படம்)">
மாயா (திரைப்படம்)

மாயா 2015ல் வெளிவந்த ஒரு தமிழ் திகில் திரைப்படம். இதனை எழுதி, இயக்கியவர் அஸ்வின் சரவணன். இப்படத்தில் நயன்தாரா முக்கிய கதாபாத்திரத்திலும், ஆரி, அம்சத் கான், லட்சுமி பிரியா சந்திரமௌலி ஆகியோர் துணைக் கதாபாத்திரங்களிலும் நடித்துள்ளனர். இப்படம் தெலுங்கில் மயூரி என மொழி மாற்றம் செய்யப்பட்டுள்ளது.   


</doc>
<doc id="262909" url="https://ta.wikipedia.org/wiki?curid=262909" title="ஏப்பி பர்த்டே டூ யூ">
ஏப்பி பர்த்டே டூ யூ

ஏப்பி பர்த்டே டூ யூ, கப்பி பேர்த்டே டு யூ அல்லது ஏப்பி பர்த்டே ("Happy Birthday to You") என்பது பிறந்தநாளன்று பாடப்படுகின்ற ஒரு நாடோடிப் பாடலாகும். 1998-ம் ஆண்டு கின்னசு உலக சாதனைகளின் கூற்றுப்படி, "ஏப்பி பர்த்டே டூ யூ" என்ற இந்த பாடல் ஆங்கில மொழியில் அதிக அளவில் அறியப்பட்ட பாடலாக உள்ளது.
"குட்மார்னிங் டூ ஆல்" என்ற பாடலின் அடிப்படையில் ஏப்பி பர்த்டே டூ யூ பாடலும் அமைந்துள்ளது, 1893-ம் ஆண்டு அமெரிக்க சகோதரர்களான பாட்டி இல்லும், மில்ட்ரெட் செ. இல்லும் உருவாக்கியதாகவும், அதற்கான வேறு இசை மெட்டுகளை போட்டதாகவும் கூறுகின்றனர்.

செப்டம்பர் 22, 2015, அன்று அமெரிக்க நீதிமன்றம் இப்பாடலை பொது உரிமையின் கீழ் வெளியிட உத்தரவிட்டது.

1935-ம் ஆண்டு முதல் வார்னர்/சேப்பல் காப்புரிமை கொண்டு ஆண்டொன்றிற்கு சுமார் $2 மில்லியன் தொகை பெற்றுள்ளனர். இனிமேல் இக்கட்டணத்தை செலுத்தத் தேவையில்லை.



</doc>
<doc id="262911" url="https://ta.wikipedia.org/wiki?curid=262911" title="முப்பீனைல்மெத்தில் குளோரைடு">
முப்பீனைல்மெத்தில் குளோரைடு

முப்பீனைல்மெத்தில் குளோரைடு அல்லது முத்தைல் குளோரைடு"(Triphenylmethyl chloride or trityl chloride)" என்பது CHCl என்ற மூலக்கூற்று வாய்ப்பாடு கொண்டிருக்கும் ஒரு கரிமச் சேர்மம் ஆகும். வெண்மைநிறத் திண்மமான இவ்வால்கைல் ஆலைடை ஆங்கிலத்தில் TrCl என்று சுருக்கக் குறியிட்டு அழைப்பார்கள். சில சமயங்களில் முத்தைல் பாதுகாப்பு குழுவை ஒரு சேர்மத்தில் புகுத்துவதற்காகவும் இதைப் பயன்படுத்துவார்கள்.

வணிகரீதியாகவும் முப்பீனைல்மெத்தில் குளோரைடு விற்பனைக்குக் கிடைக்கிறது. முப்பீனைல்மெத்தனாலுடன் அசிட்டைல் குளோரைடு சேர்த்து வினைபுரியச் செய்து. அல்லது பென்சீனுடன் கார்பன் நாற்குளோரைடைச் சேர்த்து முத்தைல் குளோரைடு – அலுமினியம் குளோரைடு கூட்டுவிளைபொருளை முதலில் உருவாக்கி பின்னர் அதை நீராற்பகுக்கும் பிரைடல் கிராப்ட் ஆல்கைலேற்ற வினையின் மூலமாக முப்பீனைல்மெத்தில் குளோரைடு தயாரிக்கப்படுகிறது.

புரோட்டான் தராக் கரைப்பான் ஒன்றில் கரைக்கப்பட்ட முப்பீனைல்மெத்தில் குளோரைடு மற்றும் சோடியத்தில் இருந்து முப்பீனைல்மெத்தில்சோடியத்தைத் தயாரிக்கமுடியும்:

வெள்ளி அறுபுளோரோபாசுப்பேட்டுடன், முப்பீனைல்மெத்தில் குளோரைடு வினைபுரிந்து முப்பீனைல்மெத்தில் அறுபுளோரோபாசுப்பேட்டைக் கொடுக்கிறது. 



</doc>
<doc id="262914" url="https://ta.wikipedia.org/wiki?curid=262914" title="கோழி கூவுது (1982 திரைப்படம்)">
கோழி கூவுது (1982 திரைப்படம்)

கோழி கூவுது 1982ஆம் ஆண்டில் கங்கை அமரன் இயக்கத்தில் வெளியான ஒரு இந்தியத் தமிழ்த் திரைப்படமாகும். பி. எஸ். நிவாஸ் ஒளிப்பதிவும், பி. லெனின் படத் தொகுப்பும் செய்த இத்திரைப்படத்திற்கு இளையராஜா இசையமைத்திருந்தார். இப்படத்தில் பிரபு, சுரேஷ், சில்க் ஸ்மிதா, விஜி ஆகியோர் முக்கிய கதாபாத்திரங்களில் நடித்திருந்தனர். இத்திரைப்படம், "வீரபத்ருடு" என தெலுங்கில் மறுஆக்கம் செய்யப்பட்டது. 


</doc>
<doc id="262920" url="https://ta.wikipedia.org/wiki?curid=262920" title="சௌனகர்">
சௌனகர்

சௌனகர் () அதர்வண வேத கால முனிவர். சமசுகிருத இலக்கண ஆசிரியர்களில் ஒருவர். நால்வகை ஆசிரமங்களை அறிமுகப்படுத்தியவர்.

நைமிசாரண்ய காட்டில், குலபதி சௌனகர் தலைமையிலான முனிவர்களுக்கு, கதை சொல்லியான உக்கிரசிரவஸ் என்ற சௌதி (சூதர்) மகாபாரதத்தை எடுத்துரைத்தார். 

கௌரவர்களிடம் சூதாட்டத்தில் நாட்டை இழந்த பாண்டவர்கள் காடுறை வாழ்வின் போது, சௌனகர், பாண்டவர்ளைத் தேற்ற அறம் மற்றும் சுய விடுதலையில் முனைப்புடன் இருக்கும் ஞானமுள்ளோர் கையாளும் வழிகள் குறித்து அறிவுரை வழங்கினார். 


</doc>
<doc id="262922" url="https://ta.wikipedia.org/wiki?curid=262922" title="தௌமியர்">
தௌமியர்

தௌமியர், பாண்டவர்களின் புரோகிதர் ஆவார். 12 ஆண்டுகள் காடுறை வாழ்வின் போது பாண்டவர்களுடன் தங்கினார். சூரிய பகவானிடமிருந்து அட்சய பாத்திரம் பெற தருமனுக்கு மந்திரங்களை உபதேசித்தவர். 

விராட பருவத்தில் ஒரு ஆண்டு தலைமறைவு வாழ்க்கையை விராடனின் அரண்மனையில் கழிக்கும் போது எவ்வாறு நடந்து கொள்ளவேண்டும் என பாண்டவர்களுக்கு அறிவுரை வழங்கி, பின் துருபதன் நாடான பாஞ்சாலத்தில் சென்று தங்கினார். 

உத்தியோகப் பருவத்தில், சூதாட்ட விதிப்படி 12 ஆண்டு வன வாழ்வும், ஒராண்டு தலைமறைவு வாழ்வும் முடித்த பாண்டவர்களுகளுக்கு உரிய நாடு கோரி, அத்தினாபுரம் சென்று திருதராஷ்டிரனை சந்திக்க தூது சென்றவர்.


</doc>
<doc id="262924" url="https://ta.wikipedia.org/wiki?curid=262924" title="உலூகன்">
உலூகன்

உலூகன் () Uluka), காந்தார நாட்டுச் சகுனியின் மகன். உத்யோகப் பருவத்தில், பாண்டவர்களை அவமானப்படுத்தும் நோக்கில், துரியோதனனால் தூதனாக அனுப்பப்பட்டான். குருச்சேத்திரப் போரின் எட்டாம் நாளன்று உலூகன், சகாதேவனால் கொல்லப்பட்டான்.


</doc>
<doc id="262929" url="https://ta.wikipedia.org/wiki?curid=262929" title="விக்கிப்பீடியா ரிவியூ">
விக்கிப்பீடியா ரிவியூ

விக்கிப்பீடியா ரிவியூ (ஆங்கிலத்தில்: Wikipedia Review) ஒரு இணைய மன்றமும், வலைப்பதிவும் இணைக்கப்பட்டு விக்கிமீடியா நிறுவனத்தின் திட்டங்களைப் பற்றி கருத்துகளையும் குறிப்பாக விக்கிப்பீடியா குறித்த சர்ச்சைகளை பகிரக்கூடிய ஒரு இணையதளம் ஆகும். இன்பர்மேசன்வீக்கின் கூற்றுப்படி, விக்கிப்பீடியா ரிவியூவானது விக்கிப்பீடியா தளத்தினை கவனிக்கும் பல்வேறு இணையதளங்களில் இதுவும் ஒன்றெனவும், விக்கிப்பீடியாவில் உள்ள நிறைகுறைகளை அலசி ஆராயும் தளமாக விளங்குவதாகவும் தெரிவிக்கப்பட்டுள்ளது. விக்கிப்பீடியா பங்களிப்பாளர்கள் தங்களுடைய கருத்துகளை தெரிவிக்க இணைய மன்றம் வழிசெய்கின்றது. அம்மன்றத்தில் சில புதிய பயனர்கள், பழைய பயனர்கள், தொகுப்புகளே செய்யாத பயனர்கள் என பலதரப்பட்ட மக்கள் உள்ளனர்.

நவம்பர் 2005-இல், ப்ரோபோர்டு என்ற நிறுவனத்தின் உதவியுடன் "ஐகர் அலெக்சான்டர்" என்பவரால் துவங்கப்பட்டது இத்தளம். 19 பிப்ரவரி 2006-ம் நாள் தனது சொந்த உரலியுடன் வெளியானது. ஒரே பயனர் பல கணக்குகளை வைக்க வேண்டாம் என்றறிவுறுத்தும் இத்தளம் பயனர்களின் மின்னஞ்சலை பதிவு செய்தபின் இடுகையிட வழிவகை செய்கிறது.

பராக் நிறுவனத்தின் விக்கி-தொகுத்தல் குறித்த விவாதங்களுக்கு விக்கிப்பீடியா ரிவியூ, உதவிசெய்பவதாகவும், அக்கருவியை அலசுவதற்காகவும் 


</doc>
<doc id="262936" url="https://ta.wikipedia.org/wiki?curid=262936" title="மல்லச்சந்திரம் கற்திட்டைகள்">
மல்லச்சந்திரம் கற்திட்டைகள்

மல்லச்சந்திரம் கற்திட்டைகள் என்பது கிருஷ்ணகிரி மாவட்டத்திலுள்ள, மல்லசந்திரம் கிராமத்தில் உள்ள மோரல்பாறை என்ற சிறு குன்றின்மீது நூறுக்கும் மேற்பட்ட பெருங்கற்கால கற்திட்டைகள் (dolmenoid cist) ஆகும். இவை மனிதன் தன்னுடைய அன்றாட வாழ்க்கைக்கு பயன்படுத்தியதா அல்லது இவை ஈமச்சின்னக்களா என்றவற்றிலும் இதன் காலம் போன்றவற்றையும் கணிப்பதில் ஆராய்ச்சியாளர்களிடையே மாறுபட்ட கருத்துகள் நிலவுகிறது. இவை, மோரல் பாறை குன்றில் நூற்றுக்கணக்காகக் காணப்படுகின்றன. இவை கி.மு. 500க்கு முற்பட்டவையாகக் கருதப்படுகின்றன. இவற்றில் பெரும்பாலானவை சிதைக்கப்பட்டு உள்ளன. ஒன்றிரண்டுதான் அதன் வடிவம் தெரியும் விதத்தில் உள்ளன. இவை நான்கு புறமும் கற்பலகையைச் சுவர் போல வைத்து மேலே ஒருகற்பலகையைக் கூரையாக வைத்துள்ளனர். இந்தக் கற்திட்டைகளின் கிழக்குப்பக்கமாக வட்டவடிவிலான சிறிய துளை ஒன்று இருக்கின்றது. இதைச் சுற்றி அரை வட்டவடிவ உச்சியைக்கொண்ட உயரமான கற்பலகைகளை அமைத்துள்ளனர். இதைச்சுற்றி சுவர் போன்று கற்களால் வட்ட வடிவில் அமைத்துள்ளனர். இதைப்போன்ற கற்திட்டைகள் சென்னசந்திரம், பீமண்டபள்ளி, கங்கலேரி போன்ற இடங்களில் உள்ளன.

இயற்கையாக அமைந்த விரிந்த கற்பாறையின் மேல் நான்கு பக்கங்களிலும் நான்கு பெரிய கற்பலகைகளை ஒன்றுடன் ஒன்று தாங்கி நிற்கின்ற அமைப்பில் கல்லறைகள் அமைக்கப்பட்டுள்ளன. நான்கு கற்பலகைகளும் கிட்டத்தட்ட 2.00*1.70, 010 மீட்டர் அளவுகளில் உள்ளன. இதற்கு மேலுள்ள மூடுகல் 2.10, 3.10, 0.15 அளவில் உள்ளது. இக்கற்திட்டைகளில் பெரியவை பத்து சதுர அடிகளில் நான்கு கற்களைக் கொண்டு சுவர்கள் வைத்து அதன் மேல் 12 சதுர அடிகளில் உள்ள கருங்கற்பலகை கொண்டு மூடப்பட்டுளன. இதிலுள்ள நான்கு சுவர்களில் கிழக்குப்பகுதியிலுள்ள கற்பலகையில் வட்ட வடிவில் இடு துளை ஒன்றும் 40 செ. மீ முதல் 50. செ.மீ விட்டத்தில் காணப்படுகிறது. மைய அறையிலிருந்து 70. செ.மீ தூரத்தில் பக்கத்திற்கு ஒன்று வீதம் உயரமான கற்பலகைகள் நான்கு பக்கங்களிலும் நிறுத்தி வைக்கப்பட்டுள்ளன. இந்தக் கற்பலகையின் அடிப்பகுதி சமமாகவும் மேல்பகுதி அரைவட்ட வடிவிலும் காணப்படுகின்றன. இவை நன்கு செதுக்கப்பட்டவை போன்றும் ஒரே மாதிரியான அமைப்பிலும் காணப்படுகின்றன இக்கற்பலகைகள் 3.25 மீ உயரமும், 2.15 மீ முதல் 2 மீ வரை அகலமும் கொண்டுள்ளன. இந்த அரைவட்டவடிவ கற்பலகைகளிடையே செவ்வக வடிவ கற்பலகைகள் நிறுத்தப்பட்டுள்ளன. இவை அரைவட்டப்பலகைகளை விட சற்று உயரம் குறைந்தவை.

இங்குள்ள பத்துக்கும் மேற்பட்ட கல்திட்டைகளில் வெள்ளைவண்ண ஓவியங்கள் காணப்படுகின்றன. கோடுகளால் ஆன முக்கோண அமைப்புடைய மனித உருவங்கள், மலைகள், மரங்கள், விலங்குகளின் மேல் அமர்ந்த நிலையிலுள்ள மனித உருவங்கள், அம்பை வில்லில் வைத்து எய்தும் நிலையிலுள்ள மனித உருவங்கள் ஆகியன கண்டுபிடிக்கப்பட்டுள்ளன. இதனால் வில் அம்பு போன்றவற்றை பெருங்கற்கால மக்கள் பயன்படுத்தினர் என அறியலாம்.

இதை பெருங்கற்காலம் அல்லது இரும்புக்காலத்தைச் சேர்ந்தது என்று கருதுபவர்கள் இத்திட்டைகளை கி.மு. ஆயிரவாண்டு பழமை வரை கொண்டு செல்கின்றனர். அதன் காரணம் இதில் காணப்படும் இடுதுளை இரும்புக்கருவிகளால் துளைக்கப்பட்டிருக்கலாம் என்பதே ஆகும். தமிழகத்தின் இரும்புக்காலம் பெரும்பாலும் கி.மு. முதலாம் ஆயிரவாண்டு பிறகே கணிக்கப்படுகிறது.


</doc>
<doc id="262942" url="https://ta.wikipedia.org/wiki?curid=262942" title="அசைடு">
அசைடு

அசைடு "(Azide)" என்பது N என்ற வாய்ப்பாட்டால் குறிப்பிடப்படும் ஒர் எதிர்மின் அயனியாகும். ஐதரசோயிக் அமிலத்தினுடைய இணை காரமாக (HN) இவ்வயனி கருதப்படுகிறது. நேர்கோட்டு அமைப்பு அயனியான இது CO மற்றும் NO ஆகியனவற்றை ஒத்த எலக்ட்ரான் எண்ணிக்கை கொண்டிருக்கிறது. பல்வேறு வகையான ஒத்திசைவு கட்டமைப்புகளை அசைடு பெற்றிருப்பதாக இணைதிறன் பிணைப்புக் கொள்கை விவரிக்கிறது. இக்கட்டமைப்புகளுள் முக்கியமானது. N=N=N.என்ற கட்டமைப்பாகும். கரிம வேதியியலில் ஒரு வேதி வினைக்குழுவாகவும் அசைடு RN கருதப்படுகிறது . காற்றுப் பைகளில் உந்து பொருளாகப் பயன்படுவது அசைடுகளின் ஓங்கியப் பயனாகும்.

தொழிற்சாலைகளில் நைட்ரசு ஆக்சைடுடன் (N2O) திரவ அமோனியாவில் கரைந்த சோடியம் அமைடைச் சேர்த்து வினைபுரியச் செய்து சோடியம் அசைடு தயாரிக்கிறார்கள்:
பல்வேறு கனிம வேதியியல் அசைடுகளையும் சோடியம் அசைடை நேரிடையாகவோ அல்லது மறைமுகமாகவோ பயன்படுத்தி தயாரிக்க முடியும். உதாரணமாக ஈய அசைடு, தூண்டு வெடியாகப் பயன்படும் இதை ஈய நைட்ரேட்டு மற்றும் சோடியம் அசைடைப் பயன்படுத்தி இடம்பெயர்தல் வினையின் மூலமாகத் தயாரிக்கலாம். திரவ அமோனியாவில் கரைந்த வெள்ளி அசைடுடன் நேரடியாக ஈயத்தை வினைபுரியச் செய்து மாற்று வழியிலும் ஈய அசைடைத் தயாரிக்கலாம். சிலவகை அசைடுகளை ஐதரசோயிக் அமிலத்துடன் கார்பனேட்டு உப்புகளை வினைபுரியச் செய்து தயாரிக்கிறார்கள்.
அசைடு தயாரிப்பின் முதன்மையான மூலாதாரமாக சோடியம் அசைடு விளங்குகிறது. போலி உப்பீனிச் சேர்மமான சோடியம் அசைடு பொதுவாக விடுபடும் குழுக்களை இடப்பெயர்ச்சி ( உதாரணம்; Br, I) செய்து அசைடோ சேர்மங்களைக் கொடுக்கிறது. இதேபோல அரைல் அசைடுகளும் பொருத்தமான ஈரசோனியம் உப்புகளை சோடியம் அசைடு அல்லது மும்மெத்தில்சிலில் அசைடுடன் இடப்பெயர்ச்சி செய்து தயாரிக்கப்படுகின்றன. குளோரைடு அயனிகளுடன் அரோமாட்டிக் அணுக்கரு விருப்ப பதிலீட்டுவினை மூலமாக அசைடு தயாரிக்கப்படும் சாத்தியங்களும் உள்ளன. அனிலீன்கள் மற்றும் அரோமாட்டிக் ஐதரசீன்கள், ஈரசோனிய ஆக்கம் வினையில் ஈடுபட்டு ஆல்கைல் அமீன்களும் ஐதரசீன்களும் செய்த பணியை இவை மேற்கொள்கின்றன

பொருத்தமாகச் செயல்படக்கூடிய அலிஃபாட்டிக் சேர்மங்கள் அணுக்கரு விருப்பப் பதிலீட்டு வினைகளில் சோடியம் அசைடுடன் பங்கேற்கின்றன. அலிஃபாட்டிக் ஆல்ககால்கள் மிட்சனோபு வினையில் ஐதரசோயிக் அமிலத்தைப் பயன்படுத்துவதன் வழியாக அசைடுகளைக் கொடுக்கின்றன. சோடியம் நைட்ரைட்டுடன் ஐதரசீன்கள் வினைபுரிவதாலும் அசைடுகள் உருவாகின்றன:

ஆல்கைல் அல்லது அரைல் அசைல் குளோரைடுகள் நீர்க் கரைசலில் உள்ள சோடியம் அசைடுடன் வினைபுரிந்து அசைல் அசைடுகளைத் தருகின்றன. இவை கர்டியசு மறுசீராக்கல் வினையின் வழியாக சமசயனேட்டுகளைக் கொடுக்கின்றன.
முப்புளோரோமீத்தேன்சல்பனைல் அசைடு மற்றும் இமிடசோல் -1- சல்பனைல் அசைடு போன்ற அசோ மாற்றச் சேர்மங்களையும் சோடியம் அசைடில் இருந்தே தயாரிக்க முடியும். அவை அமீன்களுடன் வினைபுரிந்து பொருத்தமான அசைடுகளைக் கொடுக்கின்றன.
அசைடுகள் தயாரிப்பதற்கான ஒரு உன்னதமான முறையாக தத் - வோர்மால் வினை கருதப்படுகிறது. இவ்வினையில் ஈரசோனியம் உப்புகள் முதலில் சல்போனமைடுடன் வினைபுரிந்து ஈரசோவமினோசல்பைனேட்டைக் கொடுக்கின்றன. பின்னர் இவை நீராற்பகுப்பின் மூலம் அசைடு மற்றும் ஒரு சல்பைனிக் அமிலத்தைத் தருகின்றன.

அசைடு உப்புகள் வெப்பப்படுத்தும் போது சிதைவடைந்து நைட்ரசன் வாயுவை வெளியிடுகின்றன. கார உலோக அசைடுகளின் சிதைவடைதல் வெப்பம் இங்குத் தரப்படுகிறது: NaN (275 °செ), KN(355 °செ), RbN (395 °செ),மற்றும் CsN (390 °செ) இம்முறையைப் பயன்படுத்தி மீத்தூய கார உலோகங்கள் தயாரிக்கப்படுகின்றன 
அசைடு உப்புகளை வலிமையான அமிலங்கள் முன்னிலையில் புரோட்டானேற்றம் செய்யும் போது அவை நச்சுத்தன்மையுள்ள ஐதரசோயிக் அமிலத்தைத் தருகின்றன.

கன உலோகங்கள் அல்லது கன உலோகச் சேர்மங்களுடன் அசைடு உப்புகள் வினைபுரிந்து அவற்றுடன் தொடர்புடைய பொருத்தமான அசைடுகளைத் தருகின்றன. இவை சோடியம் அசைடுகளை விட் அதிர்ச்சிக்கு உணர்திறன் மிக்கவைகளாக உள்ளன. அவை அமிலமாதலுக்கு உட்பட்ட சோடியம் நைட்ரைட்டுடன் சேர்ந்து சிதைவடைகின்றன. எஞ்சியிருக்கும் அசைடுகளை வெளியேற்றுவதற்கு முன்னர் அவற்றை அழிக்க இம்முறையை மேற்கொள்ள வேண்டும்.
குளோரின், புரோமின் மற்றும் அயோடின் போன்ற பல கனிம சகபிணைப்பு அசைடுகள் அறியப்படுகின்றன. 

அசைடு எதிர்மின் அயனி ஒரு மின்னணு மிகு பொருளாகச் செயல்படுகிறது. அலிஃபாட்டிக் மற்றும் அரோமாட்டிக் நிலைகள் இரண்டிலும் இவை அணுக்கரு விருப்ப பதிலீட்டு வினைகளில் பங்கேற்கின்றன. ஈபாக்சைடுகளுடன் வினைபுரிந்து புதிய வளையங்களைத் திறக்கின்றன. 1,4 நிறைவுறா கார்பனைல்களுடன் இணைக்கூடல் வினையிலும் இவை பங்கேற்கின்றன.

உலோக நைட்ரிடோ கூட்டுச் சேர்மங்கள் தயாரிப்பிலும் அசைடுகள் முன்னோடிகளாகத் திகழ்கின்றன. இவ்வாறு தயாரிக்கப்பட்ட கூட்டுச்சேர்மங்கள் வழக்கத்திற்கு மாறான ஆக்சிசனேற்ற நிலைகளில் உலோகக் கூட்டுச் சேர்மங்களை உருவாக்கி நைட்ரசன் வாயுவை வெளிவிடுகின்றன. 

கரிம வேதியியல் அசைடுகள் உபயோகமுள்ள பல்வேறு கரிம வினைகளில் பங்கேற்கின்றன. விளிம்புநிலை நைட்ரசன் பகுதியாக மின்னணு மிகுபொருளாகச் செயல்படுகிறது. ஈரணு நைட்ரசன்களை அசைடுகள் எளிதாக வெளித்தள்ளுகின்றன. சிடாடிங்கர் வினை அல்லது கர்டியசு மறுசீராக்கல் வினை அல்லது γ- இமினோ-β-இனாமினோ எசுத்தர்கள் தொகுப்பு வினை போன்ற வினைகளில் அசைடுகளின் நைட்ரசனை வெளித்தள்ளும் போக்கு வெளிப்படுகிறது.

சிடாடிங்கர் வினையில் அசைடுகள் ஐதரசன் நீக்க வினையினால் அல்லது முப்பீனைல்பாசுப்பைன் போன்ற பாசுப்பைன்களால் அமீன்களாக ஒடுக்கப்படுகின்றன. இவ்வினை 1,1,1- மூன்று (அமினோமெத்தில்) ஈத்தேன் தொகுப்பு வினைக்கான மூலமாக விவரிக்கப்படுகிறது.
அசைடு-ஆல்கைன் இயூசிகென் வளையக்கூட்டு வினையில் கரிம அசைடுகள் 1,3 இருமுனைவுகளில். ஆல்கைன்களுடன் வினைபுரிந்து 1,2,3 மூவசோல்களைக் கொடுக்கின்றன. இவ்வினை வேதித் தொகுப்பின் சொடுக்கு சொடுக்கு வேதியியலில் மிகவும் பிரபல்யமானது ஆகும். 

டோசில் அசைடு என்பது மற்றொரு வழக்கமான அசைடு ஆகும். இங்கு இவ்வினையில் நார்போர்னாடையீனுடன் டோசில் அசைடு நைட்ரசன் உட்புகுத்தும் வினையில் பங்கேற்கிறது.:

சுமார் 250 டன்கள் அளவுள்ள அசைடு சேர்மங்கள் ஆண்டுதோறும் உற்பத்தி செய்யப்படுகின்றன. இதில் சோடியம் அசைடு ஒரு மிகமுக்கியமான உற்பத்திப் பொருளாகும்.

தானுந்து காற்றுப் பைகளில் உந்து பொருளாக சோடியம் அசைடு பயன்படுகிறது. சூடுபடுத்தும்போது இது சிதைவடைந்து நைட்ரசன் வாயுவைக் கொடுக்கிறது. இவ்வாயு காற்றுப்பைகளை விரிவடையச் செய்கிறது.:
ஈய அசைடு, Pb(N3)2 போன்ற கனவுலோக உப்புகள் அதிர்ச்சி உணர்திறன் மிக்க தூண்டு வெடிகளாக உள்ளன. இவை சிதைவடைந்து தொடர்புடைய தனிமமாகவும் நைட்ரசனாகவும் சிதைவடைகின்றன. உதாரணம்::
இவ்வாறே வெள்ளி மற்றும் பேரியம் உப்புகள் பயன்படுத்தப்படுகின்றன. சில கரிம அசைடுகள், 2-இருமெத்திலமினோ எத்திலசைடு போன்றவை ராக்கெட்டுகளில் உந்துபொருளாகப் பயன்படுகின்றன.
அசைடுகளுடன் இணைந்துள்ள தீங்கு விளைவுகளின் காரணமாக சில அசைடுகள் மட்டுமே வணிக முக்கியத்துவம் கொண்டுள்ளன. மேலும் சில அசைடுகள் ஆய்வாளர்களின் ஆய்வுக்குப் பயன்படுகின்றன. குறிப்பாக குறைந்த மூலக்கூறு எடையுள்ள அசைடுகள் தவிர்க்கப்படுகின்றன. ஆய்வகங்களில் அமீன்கள் தயாரிப்பதற்கு முன்னோடிகளாகவும் இவை விளங்குகின்றன. சிடாடிங்கர் வினை அல்லது கர்டியசு மறுசீராக்கல் வினை மற்றும் சொடுக்கு வேதியியல் பிரிவுகளில் அசைடுகள் முக்கியத்துவம் பெற்று சேர்மான வேதியலுக்கு நம்பத்தகுந்த பங்களிப்பை அளிக்கின்றன.
நுண்ணுயிரி எதிர்ப்பு சிடோவுடின் மருந்தில் அசைடோ தொகுதி இடம்பெற்றுள்ளது. உயிர் செங்குத்து இரசாயண அறிவிப்பாளராக சில அசைடுகள் பயன்தருகின்றன. 








</doc>
<doc id="262944" url="https://ta.wikipedia.org/wiki?curid=262944" title="ஆசியச் சிங்கம்">
ஆசியச் சிங்கம்

ஆசிய சிங்கம் (Panthera leo persica) அல்லது இந்திய சிங்கம் அல்லது பாரசீக சிங்கம் என அழைக்கப்படுவது சிங்கங்களில் ஒரு கிளையினம் ஆகும். இவைதற்போது இந்தியாவின் குஜராத் மாநிலத்தின் கிர் தேசியப் பூங்காவில் உள்ளன. இதன் எண்ணிக்கை குறைந்துவிட்டதால் இதை அருகிய இனம் என்று பன்னாட்டு இயற்கை பாதுகாப்புச் சங்கம் பட்டியலிடப்பட்டுள்ளது. 2010 முதல் இந்த சிங்கங்களின் எண்ணிக்கை கிர் தேசியப் பூங்காவில் படிப்படியாக அதிகரித்து வருகிறது. இது குசராத் மாநில விலங்காகும்.

மே 2015 இல், 14 வது ஆசியச் சிங்கக் கணக்கெடுப்பு சுமார் 20,000 கிமீ 2 (7,700 சதுர மைல்) பரப்பளவில் நடத்தப்பட்டது, இந்த பகுதியில் சிங்கங்களின் எண்ணிக்கை 523 ஆக உள்ளதாக தெரியவந்தது. இதில் 109 ஆண் சிங்கங்களும், 201 பெண்கள் சிங்கங்களும், 213 குட்டிகள் உள்ளதாக மதிப்பிடப்பட்டுள்ளது. இந்த எண்ணிக்கையானது 2018 ஆம் ஆண்டு 600 ஆக அதிகரித்துள்ளது.

ஆசிய சிங்கங்கள் என்பவை இந்தியாவில் காணப்படும் பெரும் பூனை இனங்களில் ஒன்றாகும். பிற பெரும் பூனை இனங்கள் வங்காளப் புலி , இந்தியச் சிறுத்தை , பனிச்சிறுத்தை, படைச்சிறுத்தை ஆகியவை ஆகும். 

ஆப்பிரிக்க சிங்கங்களின் துணைக் குடும்பமாகக் கருதப்படும் ஆசிய சிங்க இனமானது, ஒரு லட்சம் ஆண்டுகளுக்கு முன்பு ஆசியப் பகுதிக்கு இடம்பெயர்ந்திருக்கலாம் என்று கருதப்படுகிறது. முற்காலத்தில் இவை பாரசீகம், இஸ்ரேல் , மெசபடோமியா , பலுசிஸ்தானில் இருந்து, மேற்கில் சிந்து கிழக்கில் வங்காளம்வரையிலும் தெற்கில் நருமதை ஆறுவரையிலும் காணப்பட்டன. ஆப்பிரிக்க சிங்கத்துடன் ஒப்பிட்டால் இதற்கு பிடரி மயிர் சற்றுக்குறைவாக இருக்கும். பெண் சிங்கத்துக்கு பிடரி மயிர் இருக்காது. உடலில் கோடுகளோ அல்லது புள்ளிகளோ காணப்படா. ஆனால் சிங்கக் குட்டிகள் உடலில் புள்ளிகள் ,கோடுகள் காணப்படும்.
இந்தச் சிங்கங்களின் எண்ணிக்கைத் தொடர்ந்து அதிகரித்துவருவதாக புள்ளிவிவரங்கள் தெரிவித்தாலும், 2016 ஆம் ஆண்டில் 104 சிங்கங்களும் 2017இல் 80 சிங்கங்களும் இறந்துள்ளன. 2018 ஆம் ஆண்டு காலக்கட்டத்தில் 23 சிங்கங்கள் 20 நாட்களில் அடுத்தடுத்து உயிரிழந்தது, சுற்றுச்சூழல் செயல்பாட்டாளர்களையும் வனவிலங்கு ஆர்வலர்களையும் அதிர்ச்சிக்கு ஆளாக்கியிருக்கிறது. 2011ஆம் ஆண்டிலேயே ஒரு சிங்கத்தின் மரணத்துக்கு ஆடுகளைத் தாக்கும் பி.பி.ஆர்.எஸ். என்ற வைரசே காரணம் என்று விலங்கின நோய்கள் ஆராய்ச்சி மற்றும் நோயறிதலுக்கான மையம் (சி.ஏ.டி.ஆர்.ஏ.டி), இந்திய கால்நடை ஆராய்ச்சி நிறுவனம் (ஐ.வி.ஆர்.ஐ) ஆகியவை எச்சரித்தன. இந்த வைரசின் ஆபத்தில் இருந்து ஆசிய சிங்கங்களைக் காக்க மிகப் பெரிய ஒரு செயல்திட்டத்தை உடனடியாக மேற்கொண்டால்தான் இந்த அரிய வகை சிங்கங்களைப் பாதுகாக்க முடியும் என வனவிலங்கு ஆர்வலர்கள் கூறுகின்றனர்.


</doc>
<doc id="262947" url="https://ta.wikipedia.org/wiki?curid=262947" title="கபாலி">
கபாலி

கபாலி ("Kabali") 2016 ஆம் ஆண்டு வெளிவந்த ஓர் இந்தியத் தமிழ்த் திரைப்படம் ஆகும். இத்திரைப்படத்தை பா. இரஞ்சித் இயக்கினார். இத்திரைப்படத்தில் ரஜனிகாந்த் முதன்மைக் கதாப்பாத்திரமாக நடித்தார். இவருடன் ராதிகா ஆப்தே, கிசோர் குமார், தாய்வான் நடிகர் வின்சுடன் சாவோ, ராதிகா ஆப்தே, தன்சிகா, அட்டகத்தி தினேஷ், கலையரசன், ஜான் விஜய் மற்றும் பலர் நடித்தனர். 21 ஆகத்து 2015 இல் சென்னையில் அமைந்துள்ள ஏவிஎம் கலையகத்தில் படப்பிடிப்பு தொடங்கியது. மேலும் இத்திரைப்படத்தின் படப்பிடிப்பு மலேசியா, ஹொங் கொங் போன்ற நாடுகளிலும் பாங்கொக் நகரிலும் நடைபெற்றது. கபாலி இந்தியாவில் மட்டும் 3200 திரையரங்குகளில் 2016 சூலை 22 அன்று வெளியிடப்பட்டது. இவற்றில் தென்னிந்தியாவில் 2200 அரங்குகளில் திரையிடப்பட்டது. உலக அளவில் அதிக வசூலான இந்தியத் திரைப்படம் என்ற சாதனையைப் பெற்றது..


இப்படத்தின் கதைக்களம் மலேசியாவில் உள்ள ஒரு தாதாவின் கதையாக அமைந்துள்ளது. தன்சிகா தாய்லாந்தில் உள்ள ஒரு தாதாவாகவும் ரசினிகாந்தின் மகளாகவும் நடித்துள்ளார். ராதிகா ஆப்தே தோட்டத் தொழிலாளி குமுதவல்லியாக நடித்துள்ளார். இவர்தான் கபாலியின் மனைவி.

இசை: சந்தோஷ் நாரயணன். இசை வெளியீடு ஜூன் 12, 2016 என்று திட்டமிடப்பட்டது. ஆனால் அதற்கு முந்தைய நாள் (ஜூன் 11,2016) இணையதளத்தில் வெளியிடப்பட்டதால், அன்று மாலையே அதிகாரப்பூர்வமாக இசை வெளியீடப்பட்டது.
மாய நதி, வீர துறந்தரா பாடல்களை உமாதேவி எழுதியுள்ளார்.


</doc>
<doc id="262958" url="https://ta.wikipedia.org/wiki?curid=262958" title="எஸ். டி. பர்மன்">
எஸ். டி. பர்மன்

எஸ். டி. பர்மன் அல்லது சச்சின் தேவ் பர்மன் ("Sachin Dev Burman") என்பவர் இந்தி திரையுலகப் பின்னணி இசையில் தனிப்பெரும் ஆளுமை கொண்டவர் ஆவார். ரசிகர்களால் "தாதா" என அன்புடன் அழைக்கப்பட்ட சச்சின் தேவ் பர்மன், திரிபுரா மன்னரின் நேரடி வாரிசு ஆவார். 

இவர், இந்தியிலும் வங்காளத்திலும் நூற்றுக்கும் மேலான திரைப்படங்களுக்கு இசை அமைத்துள்ளார். லதா மங்க்கேசுகர், முகமது ரபி, கிஷோர் குமார், ஆசா போசுலே, கீதா தத்து போன்ற பாடகர்கள் பர்மனின் இசை அமைப்பில் பாடியுள்ளார்கள். எஸ். டி. பர்மன், 14 இந்தி திரைப்படங்களிலும் 13 வங்காள மொழித் திரைப்படங்களிலும் பாடல்கள் தாமே பாடியுள்ளார். இவரது மகன் ராகுல் தேவ் பர்மன் பாலிவுட் திரைப்படங்களின் பின்னணி இசையமைப்பாளர் ஆவார்.

அக்டோபர் 1, 1906 அன்று, அன்றைய பிரித்தானிய இந்தியாவின் வங்காளத்தில் (தற்போது பங்களாதேஷ்), கோமில்லா என்னும் இடத்தில் பர்மன் பிறந்தார். எஸ். டி. பர்மனின் தந்தையார், திரிபுராவின் ராச குடும்பத்தைச் சார்ந்த நபாட்விப்சந்திர தேவ் பர்மன் மற்றும் தாயார் மணிப்பூர் மன்னர் குடும்பத்தைச் சார்ந்த நிருபமாதேவி ஆவர். அவர்களின் 9 குழந்தைகளில் 5 ஆண்பிள்ளைகளுள் கடைசியாகப் பிறந்தவர் சச்சின் தேவ் பர்மன் ஆவார். இவரது இரண்டாவது அகவையில் தாயார் காலமானார்.

எஸ். டி. பர்மன், கோமில்லா விக்டோரியா கல்லூயில் இளங்கலைபட்டமும், கொல்கத்தா பல்கலைக்கழகத்தில் முதுகலைப்பட்டத்தையும் முடித்துள்ளார்.. அதோடு, 1925 முதல் 1930 ஆம் ஆண்டு வரை இசைக்கலைஞர் கே.சி டேவிடம் முறையான இசைப்பயிற்சி பெற்றார். அதன் பின்னர் 1932 ஆம் ஆண்டு, பீசமதேவ் சட்டோபதயா என்பவரின் அறிவுறுத்தலின்படி கைஃபா பாதால் கான் (சாரங்கி கலைஞர்), அகர்தலாவில் உள்ள உஸ்தாத் அல்லாவுதீன் கான், உஸ்தாத் பாதல் கான் ஆகியோரின் கீழும் பயிற்சிகள் மேற்கொண்டார்.




1975ஆம் வருடம் அக்டோபர் மாதம் 31 ஆம் நாள், இந்தியாவின் மகாராட்டிர மாநிலம், மும்பையில் தனது 69 வது அகவையில் காலமானார்.



</doc>
<doc id="262960" url="https://ta.wikipedia.org/wiki?curid=262960" title="பிளாட்டினம் உற்பத்தி செய்யும் நாடுகளின் பட்டியல்">
பிளாட்டினம் உற்பத்தி செய்யும் நாடுகளின் பட்டியல்

பிளாட்டினம் உற்பத்தி செய்யும் நாடுகளின் பட்டியல் "(List of countries by platinum production)" என்ற இப்பட்டியலில் அமெரிக்க புவியியல் அளவைத் துறையின் 2014 ஆம் ஆண்டுத் தரவுகளின் அடிப்படையில் தயாரிக்கப்பட்ட பட்டியல் ஆகும்.



</doc>
<doc id="262965" url="https://ta.wikipedia.org/wiki?curid=262965" title="மதராசு பணம்">
மதராசு பணம்

1815க்கு முன்னதாக சென்னை மாகாணத்தில் பயன்படுத்தப்பட்டு வந்த நாணயம் பணம் ("fanam") ஆகும். இது இந்திய ரூபாயுடன் புழக்கத்தில் இருந்தது. பணம் சிறு வெள்ளி நாணயமாக இருந்தது; இது 80 செப்புக் "காசு"களாக பிரிக்கப்பட்டிருந்தது. 42 பணம் மதிப்பிற்கு தங்க "பகோடா" நாணயமும் இருந்தது. இந்திய ரூபாயின் மதிப்பு 12 பணமாக இருந்தது. 1815க்குப் பிறகு ரூபாயின் நாணயங்களே பதிப்பிக்கப்பட்டன. 

திருவிதாங்கூர் சமத்தானத்திலும் பணம் வெளியிடப்பட்டது. இது திரிவிதாங்கூர் ரூபாய்க்கு 1/7 மதிப்புடையதாக இருந்தது. டானிசிய இந்தியாவிலும் "பனோ" எனப்பட்ட நாணயம் வழக்கிலிருந்தது;இதன் மதிப்பு டானிய இந்திய ரூபாயின் 1/8 ஆக இருந்தது. பிரெஞ்சு இந்தியாவில் "பனோன்" எனப்பட்ட நாணயம் பிரெஞ்சு இந்திய ரூபாயின் 1/8 மதிப்பாக இருந்தது. 


</doc>
<doc id="262966" url="https://ta.wikipedia.org/wiki?curid=262966" title="2015 ஹஜ் கூட்ட நெரிசல் விபத்து">
2015 ஹஜ் கூட்ட நெரிசல் விபத்து

2015 ஹஜ் கூட்ட நெரிசல் விபத்து ("2015 Hajj stampede") என்பது சவூதி அரேபியாவின் மெக்கா நகருக்கு அருகே மினா எனுமிடத்தில் நடந்த "கூட்ட நெரிசல் விபத்தினைக்" குறிக்கும். தியாகத் திருநாள் கடைப்பிடிக்கப்பட்ட 2015 செப்டம்பர் 24 வியாழக்கிழமை அன்று நடந்த இந்த விபத்தில் குறைந்தது 769 பேர் உயிரிழந்தனர்; குறைந்தது 1000 பேர் காயமடைந்தனர்.

"சவூதி பொதுமக்கள் பாதுகாப்பு இயக்ககம்" வெளியிட்ட தகவலின்படி, உள்ளூர் நேரம் 9 மணியளவில் (06:00 UTC) 203, 204 எனும் தெருக்கள் சந்திக்கும் சந்திப்பில் இந்த விபத்து நடந்தது. தூண்களை நோக்கிச் சென்ற புனிதப் பயணிகளின் எண்ணிக்கை திடீரென அதிகரித்ததன் காரணமாக பெருமளவில் கூட்ட நெரிசல் ஏற்பட்டது 


</doc>
<doc id="262967" url="https://ta.wikipedia.org/wiki?curid=262967" title="பந்தியாய் சிரே">
பந்தியாய் சிரே

பந்தியாய் சிரே () என்பது, கம்போடியாவில் அமைந்துள்ள, பத்தாம் நூற்றாண்டில் அமைக்கப்பட்ட சிவாலயம் ஆகும். கம்போடியாவின் பண்டைய தலைநகர்களான யசோதரபுரம் மற்றும் அங்கோர் தாம் என்பவற்றின் அருகே, புகழ்பெற்ற அங்கோர் வாட்டிற்கு சற்று அப்பால் அமைந்து விளங்குகின்றது. உயர்தரமான சிற்பங்களும், கலைவனப்பும் நிறைந்த இக்கோயில், இன்றும் சுற்றுலாப்பயணிகளைப் பெருமளவில் கவர்வதுடன், "கெமெர் கலையின் மாணிக்கம்" என்று புகழப்படுகின்றது.

கம்போடிய மன்னர்களால் கட்டப்படாத மாபெரும் ஆலயமாகக் கொள்ளப்படும் பந்தியாய் சிரே, பொ.பி 22 ஏப்ரல் 967 அன்று, மன்னன் இராசேந்திர வருமனின் அரசவை அறிஞர்களான விஷ்ணுகுமாரன் மற்றும் மன்னன் ஹர்ஷவருமனின் பேரனும் ஏழை - எளியோர்க்குப் பேருதவிகள் புரிந்தவனும் ஆன யஞ்னவராகன் ஆகியோரால் கட்டப்பட்டது. பந்தியாய் சிரே ஆலயம் அமைந்திருந்த நகர் முன்பு "ஈசுவரபுரம்" என்றே அறியப்பட்டதுடன், இக்கோயில் "திரிபுவனமகேசுவரம்" என்றே அழைக்கப்பட்டிருக்கின்றது.
'பந்தியாய் சிரே" எனும்ம் கெமெர் மொழிச் சொல்லுக்கு "அணங்குக் கோட்டம்" என்று பொருள். இவ்வாலயம் முழுவதும் நிறைந்து காணப்படும் கந்தருவக்கன்னிகளின் சிற்பங்களும், ஆலயம் முழுவதும் அமைந்திருந்த சொல்லொணாப் பேரழகும். இப்பெயரை ஆலயம் தரித்துக்கொள்ளக் காரணமாய் அமைந்திருக்கின்றது. 

இவ்வாலயத்தின் தோற்றத்துக்கு, கெமெர் அரசின், சோழநாட்டுடனா தொடர்பும் சுட்டிக்காட்டப்படுகின்றது. அங்கோர் வாட்டிலிருந்து முப்பது கி.மீ தொலைவில் அமைந்திருந்த பழைய சிவாலயமொன்று, சோழர் படையால் திருப்பணிகள் செய்யப்பட்டு, இராசேந்திர சோழனின் தாய் திரிபுவன மகாதேவியின் நினைவாக, ""திரிபுவனமாகேசுவரம்" எனப் பெயர் சூட்டப்பட்டதாகவும் சொல்லப்படுகின்றது. தமிழ் மரபில் கூறப்படுவது போல், இக்கோவிலின் இரண்டாம் சுற்றுக் கோபுரத்திலுள்ள ஆடல் வல்லான் சிற்பத்தின் கீழே காரைக்கால் அம்மையார் அமர்ந்திருந்து முழவிசைக்கும் காட்சி, இதற்கான ஐயந்திரிபற்ற சான்றாகும்.

பதினோராம் நூற்றாண்டில், இக்கோவிலில் மீள்திருப்பணிகள் இடம்பெற்றிருக்கின்றன என்றும், 1119 யூலை மாதம் "திவாகரபண்டிதர்" எனும் பூசகர் வசம் ஒப்படைக்கப்பட்டமையும் 1303 ஆகஸ்டு 8 வரை, இக்கோயில் தொடர்ந்து பயன்பாட்டில் இருந்து வந்தமையும் கல்வெட்டுக்களில் பொறிக்கப்ப்பட்டிருக்கின்றது.

1914இல் காட்டுள் மறைந்திருந்த ஆலயம் வெளிக்கொணரப்பட்டதுடன், 1923இல் இடம்பெற்ற ஒரு சிலைத்திருட்டுச் சம்பவத்துடன், உலகின் கவனத்துக்கு வரலாயிற்று. சிதைந்துகிடந்த ஆலயத்தை மீளமைக்கப் பல முயற்சிகள் மேற்கொள்ளப்பட்டாலும் காழ்ப்புணர்வாலும், சிலைக்கொள்ளைகளாலும் அடிக்கடி பாதிக்கப்பட்டது. பாதுகாப்புக் கருதி, பந்தியாய் சிரேயிலிருந்து கம்போடிய தேசிய அருங்காட்சியகத்துக்கு மாற்றப்பட்ட உமாமகேசன் சிற்பமொன்று கூட அங்குவைத்தே உடைக்கப்பட்டிருக்கின்றது.

மரத்தைச் செதுக்குவது போல், செதுக்கக்கூடிய மணற்கற்களால் அமைக்கப்பட்டிருப்பதால், இக்கோவிலுக்கே தனிச்சிறப்பான வசீகரம் ஒன்றுண்டு. சுண்ணமும் செங்கல்லும், சில தாங்குதளங்கள் அமைக்க மட்டுமே பயன்படுத்தப்பட்டிருக்கின்றது. காலத்தைக் குறிக்கும் காலன், கோயில் துவாரபாலகர், அரமகளிர் முதலானவை, இகோயிலின் சிற்பக்கலையழகுக்கான சிறப்பான எடுத்துக்காட்டுகள். 

கிழக்கு நோக்கிய மூன்று செவ்வக வடிவ வளாகங்கள், மூன்று திருச்சுற்றுக்களால் சூழப்பட்டதாக, ஒரு இராசகோபுரத்தின் வாயிலாக இணையும் வண்ணம் அமைக்கப்பட்டிருக்கின்றன. உள்ச்சுற்றில் கருவறையும், மூன்று விமானங்களும் அமைந்துள்ளன. இருபுறமுள்ள இருவிமான அறைகள், கம்போடிய மரபின் படி, நூலகங்களாகச் சொல்லப்படுகின்றன.

ஐநூறு சதுர மீ. பரப்பளவில் இருந்த "ஈசுவரபுரம்" எனும் நகருக்கு வாயிலாக இருந்த பெருங்கோபுரம் இது. ஐராவதம் மீது இந்திரன் அமர்ந்திருக்கும் சிற்பத்தை முகப்பில் கொண்ட இக்கோபுரத்திலிருந்து செல்லும் 67 மீ நீளமான இராசபாதை, உட்சுற்றுடன் இணைகின்றது.

கிழக்கும் மேற்கும், இரு கோபுரவாயில்களைக் கொண்ட சுண்ணச் சுவரால் மூன்றாம் சுற்று சூழப்பட்டிருக்கின்றது.அசுரச் சகோதரர்கள் சுண்டனும் உபசுண்டனும், திலோத்தமையை அடையத் தமக்குள் போரிடும் காட்சியைச் சித்தரிக்கும் தன் மேற்்கு வாயில் அலங்காரம், தற்போது பாரிஸ் அருங்காட்சியகமொன்றில் வைக்கப்பட்டிருக்கின்றது. கிழக்கு வாயில் அலங்காரம், சீதையை இராவணன் கவரும் காட்சியுடன், தரையில் சிதைந்து கிடக்கின்றது. கிழக்கும் மேற்கும் இரு பாலங்களால் இணைக்கப்பட்டு, இம்மூன்றாம் சுற்று, பெரும்பாலும் அகழியால் சூழப்பட்டதாகக் காணப்படுகின்றது.

இரண்டாம் சுற்றானது, கிழக்கும் மேற்கும் இரு கோபுரங்களுடன், வெளிப்புறமாக ஒரு சுண்ணச்சுவராலும், உட்புறமாக ஒரு செங்கற்சுவராலும் சூழப்பட்டிருக்கின்றது. இதன் மேலைக்கோபுரத்தில், வாலியும் சுக்ரீவனும் மோதும் காட்சி அமைக்கப்பட்டுள்ளது. கீழைக்கோபுரத்திலேயே, ஆடல்வல்லான் சிற்பமும், அதனருகே காரைக்காலம்மை சிற்பமும் அமைக்கப்பட்டுள்ளது. சிதைந்துள்ள இதன் உள் - வெளிச் சுவர்க்கோட்டங்களில் ஒன்றில், நரசிங்கர் இரணியனைக் கொல்லும் சிற்பம் இடம்பெற்றிருக்கின்றது. 

கோபுரங்களுக்கிடையே சிதைந்த உட்சுவருக்குள் உள்ள முதலாம் சுற்றின் தென்கிழக்கு மற்றும் வடகிழக்கு மூலைகளில், இரு நூலகங்கள் அமைந்துள்ளன. தென்புற நூலகத்தின் கீழைவாயிற்சிற்பமாக ஈசனின் கயிலைக் காட்சியும், இராவணன் கயிலையைப் பெயர்க்கும் காட்சியும் இணைந்த அழகிய சிற்பம் ஒன்றுள்ளது. மேலைவாயிற்சிற்பத்தில் காமதகனச் சிற்பம் அமைந்துள்ளது.

வடபுற நூலகத்தின் கீழைவாயிற் சிற்பத்தில், காண்டவவன தகனம் காட்டப்பட்டிருக்கின்றது. அதே நூலகததின் மேற்கு வாயிலில் கம்சவதம் இடம்பெறுகின்றது.. மத்தியில், பந்தியா சிரேயின் பேரெ்ழிற் சிற்பங்கள் நிறைந்த ஈசனின் கருவறை அமைந்து விளங்குகின்றது. எனினும், இடிபாடுகளின் காரணமாக, இதன் உட்பகுதிக்குச் செல்ல அனுமதியில்லை. 





</doc>
<doc id="262969" url="https://ta.wikipedia.org/wiki?curid=262969" title="நரேந்திர மோதி பிரதமராக மேற்கொண்ட வெளிநாட்டுப் பயணங்கள்">
நரேந்திர மோதி பிரதமராக மேற்கொண்ட வெளிநாட்டுப் பயணங்கள்

நரேந்திர மோதி, பிரதமராக மேற்கொண்ட வெளிநாட்டுப் பயணங்கள் குறித்த தகவல்கள் இங்கு தொகுக்கப்பட்டுள்ளன.

செப்டம்பர் 2015வரை, அவர் இருபத்து ஏழு வெளிநாட்டு பயணங்கள் மேற்கொண்டார்.



</doc>
<doc id="262971" url="https://ta.wikipedia.org/wiki?curid=262971" title="இந்திய மாநில மரங்களின் பட்டியல்">
இந்திய மாநில மரங்களின் பட்டியல்

இந்திய மாநில மரங்களின் பட்டியல்




</doc>
<doc id="262972" url="https://ta.wikipedia.org/wiki?curid=262972" title="யோர்ச் சோரா">
யோர்ச் சோரா

யோர்ச்-பியர் சோரா (Georges-Pierre Seurat) (2 டிசம்பர் 1859 – 29 மார்ச் 1891), ஒரு பிரெஞ்சு பின்-உணர்வுப்பதிவுவாத ஓவியரும் ஒரு வரைஞரும் ஆவார்.

இவர் வரைபட ஊடகத்தைப் புதுமையாகக் கையாள்வதில் வல்லவர். பிரிப்பியம், புள்ளியியம் என்னும் இரு ஓவிய நுட்பங்களை உருவாக்கியவர் இவரே. "லா கிரான்டே ஜாட் தீவில் ஒரு ஞாயிற்றுக்கிழமை பின்னேரம்" என்னும் தலைப்பிட்ட இவரது பெரிய அளவு ஓவியம், புது உணர்வுப்பதிவுவாதம் என்னும் பாணியை உருவாக்கியதன் மூலம் நவீன ஓவியத்தின் திசையையே மாற்றியதுடன், 19 ஆம் நூற்றாண்டின் ஓவியத்துக்கான ஒரு சின்னமாகவும் விளங்கியது. 


</doc>
<doc id="262990" url="https://ta.wikipedia.org/wiki?curid=262990" title="1602">
1602

1602 (MDCII) ஒரு செவ்வாய்க்கிழமையில் ஆரம்பமான ஒரு கிரிகோரியன் சாதாரண ஆண்டாகும், அல்லது 10-நாட்கள் பின்தங்கிய பழைய ஜூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டாகும்.




</doc>
<doc id="262992" url="https://ta.wikipedia.org/wiki?curid=262992" title="புரி ஜோத்பூர் விரைவு ரயில்">
புரி ஜோத்பூர் விரைவு ரயில்

புரி ஜோத்பூர் விரைவு ரயில்சேவை இந்திய ரயில்வேயின், கிழக்குக் கடற்கரை ரயில்வே பிரிவிற்கு உட்பட்ட ரயில்சேவை ஆகும். இது 18473, 18474 ஆகிய வண்டி எண்களுடன் செயல்படுகிறது. இது இந்தியாவிலுள்ள புரி நகரத்துக்கும், ஜோத்பூர் சந்திப்பிற்கும் இடையே இயக்கப்படுகிறது. 

18473 என்ற வண்டி எண்ணுடன் புரி முதல் ஜோத்பூர் சந்திப்பு வரையிலும், 18474 என்ற வண்டி எண்ணுடன் ஜோத்பூர் சந்திப்பு முதல் புரி வரையிலும் செயல்படுகிறது. இதன் மூலம் ஒடிசா, சத்தீஸ்கர், மகாராஷ்டிரா, மத்திய பிரதேசம் மற்றும் ராஜஸ்தான் போன்ற மாநிலங்களுக்கு தனது ரயில்சேவையினை புரிகிறது.

இது புரி பகுதியில் இருந்து, ஜோத்பூர் சந்திப்பு வரை செயல்படுகிறது. மணிக்கு சராசரியாக 52 கிலோ மீட்டர் வேகத்தில் சுமார் 2437 கிலோ மீட்டர் தொலைவினை 46 மணி நேரம் மற்றும் 30 நிமிடங்களில் கடக்கிறது. இது புரி மற்றும் ஜோத்பூர் சந்திப்பு ஆகியவற்றிற்கு இடைப்பட்ட 323 ரயில் நிறுத்தங்களில் 41 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட 2 நிமிடங்கள் தாமதத்தினையும், சென்றடையும் நேரத்தில் 43 நிமிடங்கள் தாமதத்தினையும் கொண்டுள்ளது. 

இது ஜோத்பூர் சந்திப்பில் இருந்து புரி பகுதி வரை செயல்படுகிறது. மணிக்கு சராசரியாக 52 கிலோ மீட்டர் வேகத்தில் சுமார் 2437 கிலோ மீட்டர் தொலைவினை 46 மணி நேரம் 5 நிமிடங்களில் கடக்கிறது. ஜோத்பூர் சந்திப்பு மற்றும் புரி பகுதிகளுக்கு இடைப்பட்ட 323 ரயில் நிறுத்தங்களில் 39 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட சரியான நேரத்திலும், சென்றடையும் நேரத்தில் சராசரியாக ஒரு மணி 27 நிமிடங்கள் தாமதத்தினையும் கொண்டுள்ளது. 


</doc>
<doc id="262996" url="https://ta.wikipedia.org/wiki?curid=262996" title="ஆழ்கடல் குன்றுகள்">
ஆழ்கடல் குன்றுகள்

ஆழ்கடல் குன்றுகள் "(Abyssal hill )" என்பவை கடலடிச் சமவெளியின் தரைப்பகுதியில் இருந்து மேலெழுந்து உருவான சிறிய குன்றுகளைக் குறிக்கும். பூமியின் மீது மிக ஏராளமாகக் காணப்படுகின்ற புவிப்புறக் கட்டமைப்புகள் இவைகளேயாகும். ஏறத்தாழ கடல்படுகைகளின் 30 சதவீதப் பரப்பில் ஆழ்கடல் குன்றுகள் நிறைந்துள்ளன. ஓப்பீட்டளவில் ஒரு சில நூறு மீட்டர் உயரத்திற்கு விளிம்புகள் உயர்ந்துள்ள குன்றுகள் ஆழ்கடல் குன்றுகள் என வரையறுக்கப்படுகின்றன. சில நூறு மீட்டர் தொடங்கி சில கிலோமீட்டர்கள் வரைகூட இவற்றின் அகலம் விரிந்திருக்கின்றது. இத்தகைய ஆழ்கடல் குன்றுகள் நிறைந்துள்ள கடலடிச் சமவெளிப் பகுதிகள் ஆழ்கடல் குன்று பிரதேசங்கள் என அழைக்கப்படுகின்றன. எனினும் இப்பிரதேசங்களில் ஆழ்கடல் குன்று தனித்தோ சிறு குழுக்களாகவோ காணப்படலாம்.
பசிபிக் பெருங்கடலின் கடலடிச் சமவெளியில் அதிக அளவிளான ஆழ்கடல் குன்றுகள் காணப்படுகின்றன . இக்குன்றுகள் 50 மீட்டர் முதல் 300 மீட்டர் வரை உயரம், 2 முதல் 5 கிலோமீட்டர் அகலம் மற்றும் 10 முதல் 20 கிலோ மீட்டர் நீளம் வரையிலான அளவிற்கு பரந்து விரிந்துள்ளன. கிழக்குபசிபிக்கின் பக்கவாட்டில் இவைகள் பிளவிடை மேடுகளாகவும் பிளவிடை பள்ளங்களாகவும் உருவாகி காலப்போக்கில் ஆழ்கடல் குன்றுகளாக உருவாகியிருக்கலாம். அதிகப்படியாக உருவான மாக்மா குழம்பு நாளடைவில் பெருங்கடலின் புறவெளியாக மாறி முகடுகளாகவும் உயர்ந்திருக்கலாம்.


</doc>
<doc id="263009" url="https://ta.wikipedia.org/wiki?curid=263009" title="குறியறி ஒழுகல்">
குறியறி ஒழுகல்

குறியறி ஒழுகல் அல்லது தூண்டிக்குறிவழி இசைவு ("Stigmergy") என்பது நேரடியாக அல்லாமல் நிகழும் ஓர் ஒத்துழைப்புமுறை ஆகும். ஆங்காங்கே விடப்படும் குறிப்புகளினால் தூண்டப்படும் உயிர்களோ உயிரற்று இயங்குபவைகளோ ஒத்திசைவாக பணிபுரிந்து முன்கூட்டியே திட்டமிடாதவற்றை எட்டுவது இம்முறை. இதில் பணியின் ஒரு பகுதி முடிந்ததும் சுற்றுப்புறத்தில் விடப்படும் குறிப்புகளால் உந்தப்பட்டு அதே இயங்கியோ வேறோர் இயங்கியோ அடுத்தகட்டப்பணியைத் தானாக மேற்கொள்ளும். இவற்றுக்கிடையே வேறு எந்த தொடர்பாடலும் இருக்க வேண்டியதில்லை. மேலிருந்து கட்டளைகளோ குறிக்கீடுகளோ வழிகாட்டல்களோ இருக்காது. 

இது ஒருவகையான தன்னாட்சிமுறை எனலாம். இதன்வழியாக எவ் இயங்கிக்கும் முழு பார்வை இல்லாதவிடத்திலும், யாரும் நெறிப்படுத்த வேண்டிய தேவையில்லாமல் பலக்கிய பணிகள் நிறைவடையக்கூடும். சிலவேளைகளில் பங்காற்றும் உயிரினங்களும் வேறு நிரல்சார் இயங்கியோ மிக அடிப்படையான அளவு அறிவும், குறைவான நினைவாற்றலும் மட்டுமே கொண்டிருந்தாலும் ஒரு பலக்கிய சிந்தனை ஆற்றலுடைய இயங்கியின் செயற்பாட்டையொத்த பயனை விளைவிக்கலாம்.

முதன்முதலாக 1959-ஆம் ஆண்டு பிரான்சிய உயிரியலாளர் பியரி பால் கிராசே என்பார் கறையான்கள் புற்று கட்டுவதிலிருந்து பல பணிகளை திட்டமிடாமல் மேற்கொள்வதைக் குறிப்பதற்காக "stigmergy" எனும் சொல்லை உருவாக்கினார். ஏற்கனவே நிறைவுற்ற பணிகளினால் உந்தப்பட்டு அடுத்தகட்ட பணிகளை தானாக மேற்கொளல் என அச்சொல்லுக்கு வரையறை வகுத்தார். ஓர் இயங்கியின் செயல்பாடு தக்க குறியீடுகளை விட்டுவிடுவதையொட்டி அதே இயங்கியோ மற்றோர் இயங்கியோ அடுத்தகட்ட பணிகளை மேற்கொள்வதைக் குறிக்கவே அச்சொல் பயன்பட்டது. இம்முறை மந்தையறிவு போன்றவற்றில் முக்கிய பங்காற்றுகிறது.

எறும்புகள் உணவைத்தேடி அலையும்போது சில மணமிகளை இட்டுக்கொண்டே செல்கின்றன. தொடர்ந்து உணவு கிடைக்கும் தடங்களில் அதிகமான எறும்புகள் ஊர்ந்து செல்வதால் சில தடங்கள் வலுப்பெறுகின்றன. எந்தவொரு தனி எறும்பும் திட்டமிடாமலேயே அவ் எறும்புக்கூட்டத்துக்குத் தேவையான வழித்தடங்கள் இவ்வாறு அமைந்துவிடுகின்றன. இதைப்போலவே கறையான்களும் தாம் சுமந்துவரும் களிமண் உருண்டைகளில் சில மணமிகளை இட்டுவிடுகின்றன. அவற்றால் ஈர்க்கப்படும் பிற கறையாண்கள் அவற்றின்மீது தொடர்ந்து களிமண்ணைக் கொட்டுகின்றன. ஆங்காங்கே தொடங்கும் இப்பணி தொடர்ந்து தூண்கள், வளைவுகள், புழைகள், அறைகள் என பெரிய கட்டுமானமுள்ள புற்றாக நிறைவடைகிறது.

தூண்டிக்குறிகள் வழியமைந்த ஒத்திசைவு பாக்டீரியாக்களிலும் காணப்படுகிறது. சில வேளைகளில் தனித்தனி பாக்சீரியாக்கள் இடத்துக்கும் நேரத்துக்கும் ஏற்றாற்போல உருமாறி தகவமைப்புப் பெறுவது இவ்விளைவினால் நடக்கிறது. ஒட்டுண்ணிகளாக வாழும் சிலவகை அணுச்சுவர் பாக்டீரியாக்கள் கூட்டம் கூட்டமாகச் செல்வதன் வாயிலாக தாம் சார்ந்திருக்கும் ஓம்புயிர் அணுக்களின் உறுப்புக்களைக் கரைக்கும் சுரப்பிகளைப் பெருக்குகின்றன. உணவுப்பற்றாக்குறை ஏற்படும்போது பழம்போல அமைப்பை உருவாக்கி உள்ளுக்குள் தமது அணுக்களை பிற்பாடு ஏவுவதற்காக பாதுகாக்கின்றன.

விக்கிப்பீடியா போன்ற பல தன்னார்வத்திட்டங்களில் சிறுசிறு திருத்தங்கள், விரிவாக்கங்கள், சான்று சேர்த்தல், படங்களைச் சேர்த்தல் என பங்களிப்பாளர்கள் எந்தவொரு நடுவமும் தேவைப்படாமல் நிறைவடையாத பணிகளின் அடையாளமான கட்டுரைகளைச் சுற்றி பணியாற்றி வளர்ப்பது இவ்விசைவுமுறைக்கு ஓர் எடுத்துக்காட்டாகும். இதையொட்டிய தன்னாட்சி முறைகளும் முன்வைக்கப்படுகின்றன.

தானியங்கிகள் தனித்தனியாகச் செயல்பட்டாலும் பணிகளைக் கூட்டாக மேற்கொள்வதற்காக அவ்வறை இந்தமுறையில் ஒத்துழைக்கும்படி வடிவமைப்பதுண்டு. எறும்புகள் தம் கூட்டிலிருந்து உணவு இருக்குமிடங்களுக்கு ஏற்படுத்தும் வலைத்தடத்தைப் போன்று வழிதேடும் நிரல்களையும் வடிவமைக்கலாம் எனக் காட்டப்பட்டுள்ளது.




</doc>
<doc id="263010" url="https://ta.wikipedia.org/wiki?curid=263010" title="பாண்டியர் நாணயவியல்">
பாண்டியர் நாணயவியல்

துவக்க கால பாண்டியர் நாணயங்கள் செப்புச் சதுரங்களாக இருந்தன; அச்சு வார்ப்புக்களாக இருந்தன. ஒருபக்கத்தில் ஐந்து தனிப்பட்ட படிமங்கள் பதிக்கப்பட்டிருந்தன. பெரும்பாலும் யானையின் படிமமும் அழகூட்டப்பட்ட மீனும் இருந்தன. இத்தகைய நாணயங்கள் அவர்களது தலைநகராக விளங்கிய கொற்கையிலும் வடக்கு இலங்கையிலும் கண்டெடுக்கப்பட்டுள்ளன. இச்செவ்வக நாணயங்களில் நந்தியும் சக்கரமும் இடம் பெற்றிருந்தன. இந்தச் ”சக்கரத்தில்” இரு கோடுகள் குறுகிய கோணத்தில் இருந்தன; முனை மேலாக இருந்தது. இரண்டு குறுக்குக் கோடுகள் கோணத்தின் பக்கவாட்டில் இடப்பட்டிருந்தன. அனைத்து கோடுகளும் சின்னத்தின் கடைசியில் இணைந்தன. இத்தகைய சின்னங்களை அனுராதபுரத்தில் கால்நடைகளை அடையாளப்படுத்தப் பட்டன. வெளி கோடுகள் ஓர் வளையமாக முடிந்துள்ள சின்னங்களை இலங்கையின் வடக்கு மாகாணங்களில் காணலாம். இந்த நாணயங்களில் காணப்படும் சின்னம் பாண்டியர்களது மீன் சின்னமாக இருந்தது.

7வது-10வது நூற்றாண்டில் பாண்டிய இராச்சியம் மீண்டெழுந்தபோது ஒன்று அல்லது இரண்டு மீன்கள் கொண்ட சின்னமும் பாண்டிய எருதும் முதன்மையாக இருந்தன. சில காலங்களில் "சோழர் நிற்கும் படிமமோ" அல்லது "சாளுக்கியர் பன்றி"யோ உடனிருந்தன. வெள்ளி, தங்க நாணயங்களில் சமசுகிருதத்திலும் பெரும்பாலான செப்பு நாணயங்களில் தமிழிலும் பதிக்கப்பட்டிருந்தன.
பாண்டியர் நாணயங்கள் துவக்க கால வடக்கு இலங்கையின் நாணயங்களுக்கு முன்னோடியாக இருந்தன. சங்க கால பாண்டியர் நாட்டு நாணயங்கள் கந்தரோடையிலும் அனுராதபுரத்திலும் கண்டெடுக்கப்பட்டுள்ளன.


</doc>
<doc id="263018" url="https://ta.wikipedia.org/wiki?curid=263018" title="வடுக மகாராசா">
வடுக மகாராசா

சிறீ வடுக மகாராசா அல்லது சங் ரது செய தேவதா என்றும், பொதுவாக சிலிவாங்ஙி என்றும் அறியப்படுபவன், மேற்கு சாவகத்திலிருந்த சுண்டா அரசை, 1482 முதல் 1521 வரை ஆண்ட மன்னன் ஆவான். இவன் காலத்திலேயே, சுண்டா அரசு பெரும்புகழ் வாய்க்கப்பெற்றது.

"சிறி வடுக மகாராசா ரது கயி டி பகவான் பயயாரன் சிறி சங் ரது தேவதா" என்ற வடுகராசனின் முழுப்பெயர், "தேவரும் போற்றும் பகவான் பயயாரன் மகாராச மன்னன்" எனப் பொருள்கொள்ளக் கூடியது. சிலர் இவனைக் குறிக்கும் சரியான பெயர் "பாதுகா மகாராசா" என்பதே என்றும், சாமானியர்கள் மன்னன் பெயர்சொல்லி அழைக்கும் வழக்கம் இருந்ததில்லை என்பதால், அவன் காலணிகளை (பாதுகை) வைத்தே மரியாதையுடன் அழைக்கப்பட்டான் என்பர். இவர்கள், இவனது உண்மையான பெயர் என்று "சங் ரது செய தேவதா" எனும் பெயரைச் சுட்டிக்காட்டுகின்றனர்.

பெரும்பாலும் வடுகராசன், சிலிவாங்ஙி என்ற பெயரிலேயே அறியப்படுகின்றான். இது "வாங்ஙியின் வழித்தோன்றல்" எனப் பொருளுறும் சுண்டா மொழிச் சொல்லாகும். "கிடுங் சுண்டா", "சரிதா பரகியங்ஙான்" எனும் நூல்கள், மயாபாகித்தில் புபாத் படுகொலையில் மரித்த "பிரபு மகாராச லிங்காபுவன" மன்னனே வாங்ஙி என அடையாளம் காட்டுகின்றன. நாட்டின் தன்மானத்தை விட்டுக்கொடுக்காது, மயாபாகித்தில் மரித்த இலிங்கபுவனன் "வாங்ஙி" (மணங்கமழ்நன்) என்று சுண்டா மக்களால் போற்றப்பட்டதுடன், அவனது வழித்தோன்றல்களும் "சிலிவாங்ஙி" என்ற சிறப்புப்பெயரால் குறிப்பிடப்பட்டனர்.

பதுதுலிசுக் கல்வெட்டில், "சிறி வடுக மகாராசா ரது கயி டி பகவான் பயயாரன் சிறி சங் ரது தேவதா" என்ற பெயரில், அவனது ஆட்சிக்குறிப்பைக் காணமுடிகின்றது. வடுக மகாராசா மறைந்தபின், அவனது நினைவேந்தலின் போது, அவனை அடுத்து ஆண்ட அவன் மகன் சூரவிசேசனால், இக்கல்வெட்டு 1553இல் அமைக்கப்பட்டது. ராகியாங் நிசுகலனின் மகன் என்றும், ராகியாங் நிசுகால வாஸ்து காஞ்சனாவின் பேரன் என்றும் சுட்டப்படும், வடுகன், சுண்டனிய மக்களின் தலைசிறந்த வீரனாகச் சித்தரிக்கப்படுவதுடன், "பந்நுன் சுண்டா" முதலான வாய்மொழிக் கதைகளிலும், பல சுண்டா நாட்டுப்புறக் கதைகளிலும் வீரதீரக் கதை புரியும் நாயகனாக வலம் வருகின்றான்.

ஒரு கதையின் படி, பிரபு அங்காளரங்கனின் மகனான ரது செயதேவதா, கலு அரசின் இளவரசன். இளவயதில் நிகரற்ற பேரழகனாக விளங்கிய அவன் "ராடென் பாமனா ராசா" (காதற்கணை தொடுப்போன்) என்றே செல்லமாக அழைக்கப்பட்டான். வில், வாள், நடனம், இசை முதலிய ஆயகலைகளிலெல்லாம், வடுகராசன் சிறந்துவிளங்கியதை மரபுரைகள் சொல்கின்றன.

அங்காளரங்கனைக் கொன்று, வஞ்சகமாக நாட்டைப் பிடித்துக் கொண்ட கலகக்காரன் ஒருவன், இளவரசன் செயதேவதாவிற்கும் நஞ்சூட்டி, மாந்திரீகம் மூலம் அவனைப் புத்தி பேதலிக்கச் செய்தான். பிரக்ஞையிழந்தவனாய் ஊரூராய்ச் சுற்றி வாடிய செயதேவதா, சிண்டாங்காசி நகரின் தலைவர் மகள், நியாய் அம்பேற்காசியின் அன்புக்குப் பாத்திரமாகி, மெல்ல மெல்லக் குணமடைகின்றான். பின் அவளையே மணந்துகொள்ளும் செயதேவதா, அவ்வூர் மக்களின் துணையைப் பெற்று, தனக்குரிய மணிமகுடத்தை மீண்டும் வென்றுகொள்கின்றான். 

சுண்டா மற்றும் கலு அரசுகள் இணைந்த பெருநிலப்பரப்புக்கு, சிலிவாங்ஙி மன்னனாகின்றான். "கவாலி கலு"விலிருந்த தலைநகரையும், "பகவான் பயயாரன்" நகருக்கு மாற்றிக் கொள்கின்றான். விவசாயம், காடுகளின் பராமரிப்பு, சுவர் மற்றும் அகழி பராமரிப்பு, அரங்குகள், அணைகள் கட்டியமை முதலான இவனது பல பொதுச்சேவைகள், பதுதுலிசுக் கல்வெட்டிலும், பல கிராமிய இலக்கியங்களிலும் புகழப்படுகின்றன. இவனால் அமைக்கப்பட்ட "சங்யாங் தளகா ரேனா மகாவிசயா" எனும் நீரேரி, நீர்ப்பாசனத்துக்கும், அவனது தலைநகரின் பேரழகுக்கும் காரணகர்த்தாவாக இலங்கிவந்தது. தன் அரண்மனைக்கு "புந்தா பீம சிறி நாராயண சூராதிபதி மதுரா" எனப் பெயர் சூட்டியிருந்த மன்னன், தன் ஆட்சிக்காலத்தில் நீதிதவறா ஆட்சி புரிந்து வந்தான்.

அம்பேற்காசி தவிர, "முவாரா யாதி" (இன்றைய சிரேபொன்) நகரின் துறைமுகத் தலைவர் "கீ கெடெங் தபா"வின் மகளான நியாய் சுபாங்கி லராங்கி, கலு வம்சத்து இளவரசி நியாய் சந்திரிங்கி மாணிக்கமயாங்கி, சீன இசுலாமிய செல்வந்த வணிகரான "கீ டம்பு அவாங்கின்" மகள் நியாய் அசிபுத்தி முதலான பல தேவியரைக் கொண்டிருந்தான் சிலிவாங்ஙி.

அரசி அம்பேற்காசிக்குக் குழந்தை பிறக்கவில்லை. நியாய் சந்திரிங்ஙி மாணிக்கமயாங்ஙியின் மகனான "பிரபு சூரவிசேச ஜயபெருங்கோசன்" அல்லது, ரது சங்யாங்" என்பவனே முடிக்குரிய இளவரசன் ஆனான். சிலிவாங்ஙியின் அரசியரில் ஒருத்தியான நியாய் சுபாங்கி லராங்ஙி இசுலாமியப் பெண்மணியாகவே விளங்கியதுடன், இளவரசன் வலங்சுங்சங், இளவரசி ராரா சந்தாங்கி, இளவரசன் கியான் சந்தாங்கன் ஆகியோரைப் பெற்றெடுத்தாள். வலங்சுங்சங், "சக்கரபுவனன்" என்ற பெயரில், பின்னாளில் சிரேபொன் சுல்தானகத்தை நிறுவினான். இளவரசி ராரா சந்தாங்கி, எகிப்திய முசுலிம் இளாவரசரொருவனை மணந்துகொண்டதுடன், 'சயாரிஃபா முடெய்ம்" என்று தன் பெயரையும் மாற்றிக்கொண்டாள். கியான் சந்தாங்கன், மேற்கு சாவகத்தின் புகழ்பெற்ற உலமாக்களில் ஒருவனாக பின்னாளில் வளர்ந்தான். அரச வமிசத்தவர் இசுலாமைத் தழுவிக்கொண்டமை, சுண்டா அரசும், மெல்ல மெல்லத் தன் பாரம்பரிய இந்து மரபை விடுத்து, இசுலாமிய மரபுக்கு வரவேற்பளித்ததற்குச் சான்றாகின்றது.

சுண்டா நாட்டுப்புறக் கதைகளில் வருகின்ற சிலிவாங்ஙி, வடுக மகாராசனின் பௌராணிக உருவகமே எனக் கருதப்படுகின்றான். அவன் இசுலாமைத் தழுவ மறுத்ததும், இசுலாமியப் படையெடுப்புகளை எதிர்க்கத் தயங்கியதும் அக்கதைகளில் சொல்லப்படுகின்றது சிரேபொன் சுல்தானகத்தை ஆண்ட சக்கரபுவனன் அவனது சொந்தக்குருதி என்பதும் இதற்கோர் காரணமாகலாம். தன் மக்களில், மரபுகளைக் கைவிட மறுத்தோரை மட்டும் அழைத்துக்கொண்டு, சலாக் மலைச்சாரலுக்கு மன்னன் இடம்பெயர்ந்ததாகவும், அங்கு அவன், சுண்டனியரின் புனித மிருகமான தொன்மப்புலியாக மாறி மறைந்ததாகவும் அவை மேலும் கூறுகின்றன. போகோரில் உள்ள பாலி இந்து ஆலயமான "பராக்கியங்ஙன் அகுங் யகத்கர்த்தா"வில் அவனுக்கோர் சன்னதி அமைத்து, பாலி மக்கள் வழிபட்டு வருகின்றார்கள்.




</doc>
<doc id="263019" url="https://ta.wikipedia.org/wiki?curid=263019" title="கோழி கூவுது (2012 திரைப்படம்)">
கோழி கூவுது (2012 திரைப்படம்)

கோழி கூவுது 2012ஆம் ஆண்டில் கே. ரஞ்சித் இயக்கத்தில் வெளியான ஒரு இந்தியத் தமிழ்த் திரைப்படமாகும். அசோக், சிஜா ரோஸ், போஸ் வெங்கட், ரோகிணி ஆகியோர் முக்கிய கதாபாத்திரங்களில் நடித்திருந்தனர். இப்படத்திற்கு ஈ. எஸ். ராம்ராஜ் இசையமைத்திருந்தார். இத்திரைப்படம் 2012 திசம்பர் 28 அன்று வெளியானது.



</doc>
<doc id="263020" url="https://ta.wikipedia.org/wiki?curid=263020" title="F">
F

F (எவ்வு) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் ஆறாவது எழுத்து ஆகும். பதினறும எண் முறைமையில் F என்பது 15ஐக் குறிக்கும்.

இயற்கணிதத்தில், சார்பைக் குறிக்க f பயன்படுத்தப்படுகின்றது.

இயற்பியலில், விசையைக் குறிக்க F பயன்படுத்தப்படுகின்றது. கொள்ளளவத்தின் அலகான பரட்டின் குறியீடும் F ஆகும். வெப்பநிலையின் அலகான பரனைற்றின் குறியீடு °F ஆகும். 

வேதியியலில், புளோரினின் வேதிக் குறியீடு F ஆகும்.



</doc>
<doc id="263023" url="https://ta.wikipedia.org/wiki?curid=263023" title="திரிப்டேன்">
திரிப்டேன்

திரிப்டேன் "(Triptane)" என்பது CH என்ற மூலக்கூறு வாய்ப்பாடு கொண்ட ஒரு கரிம வேதியியல் சேர்மமாகும். இது 2,2,3 மும்மெத்தில்பியூட்டேன் (2,2,3-trimethylbutane) என்றும் அழைக்கப்படுகிறது. திரிப்டேனின் மூலக்கூறு அமைப்பு (HC-)C-C(-CH)H. என்று அமைந்திருப்பதால் இதை ஒரு ஆல்க்கேன் எனலாம். குறிப்பாக மிகுந்த நெருக்கமான எப்டேன் ஒத்தபடிகள் அதிகக் கிளைகளாகவும் பியூட்டேனுடன் முதுகெலும்பாக ஒரே ஒரு கிளையும் இணைந்திருக்கும் ஆல்கேனாகும்.
பொதுவாக விண்பயண எரிபொருட்களில் இடிப்பு எதிர்ப்பு கூட்டுப்பொருளாக திரிப்டேன் பயன்படுதப்படுகிறது. 


</doc>
<doc id="263026" url="https://ta.wikipedia.org/wiki?curid=263026" title="பிகாஜி காமா">
பிகாஜி காமா

பிகாஜி ருஸ்தம் காமா (Bhikaiji Rusto Cama) (24 செப்டம்பர் 1861 - 13 ஆகத்து 1936), மும்பை மாகானத்தில் செல்வாக்கு மிக்க பார்சி குடும்பத்தில் பிறந்த இந்திய விடுதலைப் போராட்ட வீராங்கனை ஆவார். பிறர்க்கென உழைக்கும் கோட்பாட்டினை உடையவர். இந்திய விடுதலை போராட்டதற்கு உதவியாக ஜெர்மனி, பிரான்சு போன்ற நாடுகளுக்கு சென்று ஆதரவு திரட்டியவர். மேடம் பிகாஜி 3 ஆகத்து 1885ல், வழக்கறிஞர் ருஸ்தம் கே. ஆர். காமாவை மணந்தார். உடல்நிலையை சீர்படுத்த 1902இல் இலண்டனுக்கு சென்றார். இலண்டனில் பல இந்திய தலைவர்களை சந்தித்தார். அங்கிருந்தபடியே இந்திய விடுதலைப் புரட்சியாளர்களுக்கு உதவினார் .

இந்திய கோடியை வெளிநாட்டு மண்ணில் முதல் முதலில், 22ஆம் நாள் அகஸ்டு 1907ல் ஜெர்மனியில் ஏற்றினார்.

விடுதலை அடையப் போகும் இந்தியாவிற்கென்று புதிய கொடியை உருவாக்கினார் மேடம் காமா. மேலே, பச்சை வண்ணப் பட்டையில், இந்திய மாநிலங்களை குறிக்கும் வகையில் எட்டு மலர்ந்த தாமரைகள் பொறிக்கப்பட்டிருந்தன. நடுவில் மஞ்சள் நிற பட்டையில், வந்தே மாதரம் என, தேவநாகரி வரி வடிவில், எழுதப்பட்டிருந்தது. அடியில், சிவப்பு நிறப் பட்டையில், இந்து - முஸ்லிம் ஒற்றுமையை வலியுறுத்தும், பிறை சந்திரனும், சூரியனும் இடம் பெற்றிருந்தன. இக்கொடி இன்றும் பூனாவில் உள்ள மராத்தா பொது நூலகத்தில் பொதுமக்கள் பார்வைக்கு வைக்கப்பட்டுள்ளது. மேடம் காமா, இந்திய மண்ணில் 13 ஆகத்து 1936இல் உயிர்நீத்தார்.

பிகாஜி ருஸ்தம் காமாவின் நினைவை பாராட்டு விதமாக இந்திய அரசின் அஞ்சல் துறை அவரது உருவம் தாங்கிய அஞ்சல் தலையை 26 சனவரி 1962இல் வெளியிட்டது.



</doc>
<doc id="263033" url="https://ta.wikipedia.org/wiki?curid=263033" title="மினூ மசானி">
மினூ மசானி

மினூ மசானி அல்லது மினோசர் ருஸ்தம் மசானி அல்லது எம். ஆர். மசானி (Minocher Rustom or Minoo Masani) (20 நவம்பர் 1905 – 27 மே 1998) இந்தியாவின் மும்பை மாகாணத்தில் பிறந்த பார்சி சமூக இந்திய அரசியல்வாதியும், இராசகோபாலாச்சாரி மற்றும் என். ஜி. ரங்காவால்
துவக்கப்பட்ட சுதந்திரா கட்சியின் தலைவர்களில் ஒருவரும் ஆவார். எம். ஆர். மசானி ராஜ்கோட் நாடாளுமன்ற தொகுதியிலிருந்து, மூன்று முறை இந்திய நாடாளுமன்ற மக்களவைக்குத் தேர்ந்தெடுக்கப்பட்டவர்.

இலண்டனில் சட்டப்படிப்பு முடித்தவர். இந்திய விடுதலை இயக்கங்களில் பங்கு கொண்டவர். மினூ மசானியின் பொது வாழ்க்கை, மும்பை மாநகர் மன்ற மேயராக 1943இல் தேர்வு செய்ததன் மூலம் துவங்கியது. அதே ஆண்டில் மும்பை மாகான சட்டமன்ற உறுப்பினராக தேர்வு செய்யப்பட்டார். 1960ஆம் ஆண்டில் சுதந்திரா கட்சியில் இணைந்து 
இந்திய தேசிய காங்கிரசு கட்சிக்கு எதிராக நாடாளுமன்றத்தில் முழங்கியவர்.

மினூ மசானி 92வது அகவையில் மும்பையில் உயிர் நீத்தார்.

எம். ஆர். மசானி எழுதிய முதல் ஆங்கில நூலான "Our India" என்ற நூலை, இந்திய விடுதலைக்கு முன்னர் கல்லூரிகளில் பாட நூலாக வைக்கப்பட்டு இருந்தது.. எழுதிய பிற ஆங்கில நூல்கள்;



</doc>
<doc id="263042" url="https://ta.wikipedia.org/wiki?curid=263042" title="வெள்ளி உற்பத்தி செய்யும் நாடுகளின் பட்டியல்">
வெள்ளி உற்பத்தி செய்யும் நாடுகளின் பட்டியல்

வெள்ளி உற்பத்தி செய்யும் நாடுகளின் பட்டியல் "(List of countries by Silver production)" என்ற இப்பட்டியலில் அமெரிக்க புவியியல் அளவைத் துறையின் 2013 ஆம் ஆண்டின் தரவுகள் அடிப்படையாக எடுத்துக் கொள்ளப்பட்டுள்ளன.


</doc>
<doc id="263043" url="https://ta.wikipedia.org/wiki?curid=263043" title="துத்தநாகம் உற்பத்தி செய்யும் நாடுகளின் பட்டியல்">
துத்தநாகம் உற்பத்தி செய்யும் நாடுகளின் பட்டியல்

துத்தநாகம் உற்பத்தி செய்யும் நாடுகளின் பட்டியல் (List of countries by zinc production) என்ற இப்பட்டியலில் அமெரிக்க புவியியல் அளவைத் துறையின் 2009 ஆம் ஆண்டின் தரவுகள் அடிப்படையாக எடுத்துக் கொள்ளப்பட்டுள்ளன.


</doc>
<doc id="263044" url="https://ta.wikipedia.org/wiki?curid=263044" title="லா கிரான்டே ஜாட் தீவில் ஒரு ஞாயிற்றுக்கிழமை பின்னேரம்">
லா கிரான்டே ஜாட் தீவில் ஒரு ஞாயிற்றுக்கிழமை பின்னேரம்

லா கிரான்டே ஜாட் தீவில் ஒரு ஞாயிற்றுக்கிழமை பின்னேரம் (பிரெஞ்சு: Un dimanche après-midi à l'Île de la Grande Jatte) என்பது, யோர்ச் சோரா என்னும் பிரான்சிய ஓவியரால் வரையப்பட்ட ஒரு புகழ் பெற்ற ஓவியம். இது புள்ளியியம் (pointillism) என்னும் ஓவியப் பாணியின் எடுத்துக்காட்டும் ஆகும்.

1879ல் யோர்ச் சோரா பிரெஞ்சுப் படையில் ஒரு படைவீரராக இணைந்தார். 1880ல் அங்கிருந்து திரும்பிவிட்டார். பின்னர் பாரிசில் ஒரு சிறிய ஓவிய வேலைத்தலம் ஒன்றைத் தொடங்கினார். 1883ல் தனது ஆக்கங்களை முதன் முதலாக மக்கள் பார்வைக்கு வைத்தார். அடுத்த ஆண்டு "லா கிரான்டே ஜாட் தீவில் ஒரு ஞாயிற்றுக்கிழமை பின்னேரம்" என்னும் ஓவியத்தை வரையத் தொடங்கினார். 1886ல், உணர்வுப்பதிவுவாதிகளுடன் சேர்ந்து இந்த ஓவியமும் காட்சிக்கு வைக்கப்பட்டது. இந்த ஓவியத்துடன், சோரா, உணர்வுப்பதிவுவாதத்தின் புதிய வடிவமான புது-உணர்வுப்பதிவுவாதத்தின் முன்னோடியாக ஏற்றுக்கொள்ளப்பட்டார்.


</doc>
<doc id="263058" url="https://ta.wikipedia.org/wiki?curid=263058" title="தைட்டானியம் உற்பத்தி செய்யும் நாடுகளின் பட்டியல்">
தைட்டானியம் உற்பத்தி செய்யும் நாடுகளின் பட்டியல்

தைட்டானியம் உற்பத்தி செய்யும் நாடுகளின் பட்டியல் "(List of countries by titanium production)" என்ற இப்பட்டியலில் 2010 – 2013 ஆண்டுகளில் உற்பத்தி செய்யப்பட்ட நுரைம தைட்டானியத்தின் அளவுகளின் அடிப்படையில் நாடுகள் தரம் பிரிக்கப்பட்டுள்ளது. மெட்ரிக் டன்களில் உள்ள தரவுகள் அமெரிக்க புவியியல் அளவைத் துறையின் அளவீடுகளாகும். 


</doc>
<doc id="263061" url="https://ta.wikipedia.org/wiki?curid=263061" title="கொடுங்கல்லூர் பகவதி கோவில்">
கொடுங்கல்லூர் பகவதி கோவில்

கொடுங்கல்லூர் பகவதி கோவில் கேரளாவின் திருச்சூர் மாவட்டத்தின் கொடுங்கல்லூர் பகுதியில் அமைந்துள்ள பகவதி அம்மன் கோவில் ஆகும். இங்கு வீற்றிருக்கும் எட்டுக்கரங்கள் கொண்ட இக்கோவில் மூலவரான பத்திரகாளி "கொடுங்கல்லூரம்மை" என்றழைக்கப்படுவதுடன், கண்ணகியாகவும் வழிபடப்படுகின்றாள். 

கேரளத் தொன்மத்தின் படி, ஆரம்பத்தில் சிவாலயமாக இருந்த இக்கோவிலில்,பரசுராமரால் பகவதி தேவிக்கு சன்னதி அமைக்கப்பட்டதாகச் சொல்லப்படுகின்றது. பரசுராமரையும், சேரநாட்டு மக்களையும் வருத்திய "தாரகன்" எனும் அசுரனை அழிப்பதற்காக, ஈசன் ஆணைப்படி இவ்வாலயம் அமைக்கப்பட்டு, பகவதி வழிபடப்பட்டு வந்ததாகவும், பின் தேவி பத்திரகாளி] வடிவெடுத்து, தாருகனை வதைத்ததாகவும், தலபுராணம் சொல்கின்றது. இன்னொரு கருத்தின்படி, மதுரையை எரித்தபின், சேர நாட்டுக்கு வந்த கண்ணகியே இங்கு கோயில் கொண்டிருக்கிறாள். ஆதிசங்கரரால் நிறுவப்பட்டதாக நம்பப்படும் ஆறு சிறிசக்கரங்களே, இத்தேவியின் வரமருள் திறத்துக்குக் காரணம்.
நம்பூதிரிகளும், "அதிகர்" எனப்படும் மதுப்பிராமணர்களும் இங்கு தேவிக்குப் பூசனை புரிகின்றனர். ஆடு, கோழி முதலியன பலியிடப்பட்ட இக்கோவிலில் இன்று, அரச ஆணையால், உயிர்ப்பலி தடுக்கப்பட்டுள்ளது. செஞ்சாயமூட்டிய வேட்டிகளே இத்தேவிக்குரிய முக்கிய காணிக்கையாக இந்நாட்களில் விளங்குகின்றது. 

பண்டைய சேரநாட்டுத் தலைநகரான மகோதையபுரத்தின் தொடர்ச்சியான கொடுங்கல்லூர் அரச குடும்பத்தாரின் குலதெய்வமும் இவளே. அம்மையின் திருக்கதவம் திறக்கப்படும் போது, மன்னர் வருகை தந்து, பட்டுக்குடையை விரிப்பது இன்றும் அங்கு தொடரும் நம்பிக்கை. "காவுதீண்டல்" எனும் சடங்கு, அனைத்துக் குலத்தாரும் ஆலயத்துக்க்குள் அனுமதிக்கப்பட்டதை நினைவுகூரும் சடங்காக அமைகின்றது. இக்கோவிலின் மூலக்கோவில் என்று கருதப்படும் ஆதி குரும்பா பகவதி கோவில், கொடுங்கல்லூர் நகரின் தென்புறம் அமைந்திருக்கின்றது. குடும்பி குலத்து மக்கள், இக்கோவிலைப் பராமரித்து வருகின்றார்கள்.

ஒருபுறமும் சிவனும் மறுபுறம் கணபதியும் ஏழ்கன்னியரும் அமர்ந்திருக்க, நடுவே தேவி நிறுவப்படவேண்டும் எனக்கூறும் "ருருஜித் விதானம்" எனப்படும் தாந்திரீக முறைப்படியே இக்கோயில் அமைக்கப்பட்டுள்ளது. வடக்குப் பார்த்த இக்கோவில் ஆல், அரசு மரங்கள் நிறைந்த பத்து ஏக்கர் பரப்பளவுள்ள நிலப்பரப்பில் அமைந்து விளங்குகின்றது. வெளிவீதியில் மேற்குப் பார்த்த நிலையில், பன்னிரண்டு அடி உயரத்தில் சேத்திரபாலரும், தென்மேற்கு மூலையில், வடக்குப் பார்த்தவளாக கூரையற்ற ஆலயத்தில் "வைசூரிமாலை"யும் வீற்றிருக்கின்றனர். அம்மை முதலான நோய்கள் தீர, வைசூரிமாலைக்கு மஞ்சள் பூசி வழிபடுவது இங்குள்ள வழக்கமாக இருக்கின்றது. சேத்திரபாலரும் வைசூரிமாலையும் தான் கோவலனும் கண்ணகியும் என்ற நம்பிக்கையும் உண்டு.

நடுவிலுள்ள வடக்கு நோக்கிய கருவறையில், ஏழடி உயரத்தில், எட்டுக்கரங்களுடன், பலாமரத்தாலான சிற்பமாக அருள்பாலிக்கிறாள் கொடுங்கல்லூர் பகவதி. இங்கு எப்போதும் மூடப்பட்டே இருக்கும் சிற்றறை ஒன்றில், சிறிசக்கரமோ அல்லது வேறேதும் மறைகுறியோ வைக்கப்பட்டுள்ளதாக நம்பப்படுகின்றது. இதன் அருகே கிழக்கு நோக்கியவண்ணம், பழைமைவாய்ந்த ஈசனின் கருவறை அமைந்திருக்கின்றது. பகவதி சன்னதியின் மறுபுறம் பிள்ளையாரும் ஏழ்கன்னியரும் அமர்ந்திருக்கும் சன்னதி உள்ளது. கோயிலிலிருந்து ஐம்பது மீற்றர் தள்ளி, தீர்த்தக்குளமான "புஷ்கரிணி" விளங்குகின்றது.

கும்பமாதத்து பரணி விண்மீன் தொடங்கி, மீனமாதத்துப் பரணி வரை நிகழும் பரணி விழா, கேரளத்தின் புகழ்பெற்ற விழாக்களில் ஒன்றாகும். "கோழிக்கல்லுமூடல்" எனும் உயிர்ப்பலியுடன் பரணி விழா ஆரம்பிக்கும். கொடுங்கல்லூர் மன்னரின் மேற்பார்வையில், இங்கு நிகழும் "காவு தீண்டல்" பரணி விழாவின் இன்னொரு முக்கியமான நிகழ்வு ஆகும். இதன்போது, கெட்ட வார்த்தைகளால் திட்டியபடியே, ஆலயத்தைச் சுற்றிப் பக்தர்கள் ஓடி வலம்வருவது காவுதீண்டலின் முக்கிய அம்சம். "சந்தனப்பொடி சார்த்தல்" எனும் இன்னொரு நிகழ்வும் இதன்போது இடம்பெறுவதுண்டு.

மகர மாதத்தில் (யனவரி - பெப்பிரவரி) நான்குநாட்கள் இடம்பெறும் தாலப்பொலி, இன்னொரு முக்கியமான விழா. மகர சங்கிராந்தியன்று மாலை தொடங்கி, நான்கு நாட்கள் இடம்பெறும் தாலப்பொலியில், குடும்பி குலத்துப் பெண்டிரும், ஏனைய பக்தையரும், யானைகள் முன்செல்ல, பஞ்சவாத்தியம் முதலான வாத்தியங்கள் முழங்க, தேங்காய், அரிசி, தீபம் என்பன கொண்ட தாலத்தை (தட்டு) ஏந்தியவர்களாக ஊர்வலமாக ஆலயம் வருவர்.


அம்மா கண்ணகி பகவதி தி இந்து தமிழ் 2017 அக்டோபர் 26


</doc>
<doc id="263062" url="https://ta.wikipedia.org/wiki?curid=263062" title="பெர்கன் கவுண்ட்டி, நியூ செர்சி">
பெர்கன் கவுண்ட்டி, நியூ செர்சி

பெர்கன் கவுண்ட்டி, நியூ செர்சி, ஐக்கிய அமெரிக்க நாட்டிலுள்ள நியூ செர்சி மாகாணத்தில் உள்ள, மிக அதிக மக்கட்தொகை கொண்ட கவுண்ட்டியாகும். 2014-ஆம் ஆண்டின் கணக்கெடுப்பின்படி, சுமார் 933,572, நபர்கள் இங்கு வசிக்கின்றனர். இது 2010-ஆம் ஆண்டின் மக்கட்தொகையான 905,116 -ஐ விட 3.1% அதிகமாகும். 2000-களில் 884,118-ஆக இருந்தது குறிப்பிடத்தக்கது.] நியூ செர்சி மாகாணத்தின் வடகிழக்கு மூலையில் அமைந்துள்ள இப்பகுதி, நியூயார்க் நகரத்தையொட்டி அமைந்துள்ளது. மன்ஹாட்டானிலிருந்து நேரே வாசிங்க்டன் பாலம் அருகிலும் உள்ளது.

பெர்கன் கவுண்ட்டி, சனவரியில் மிகுந்த குளிர்ந்த பகுதியாகவும், 26.6 °F / -3 °C. இது கடற்கரையோரமாக அமைந்துள்ளதால் பிற நியூ செர்சி பகுதிகளை விட இங்கு சற்று வெப்பம் குறைந்தே காணப்படுகிறது. 2,400 முதல் 2,800 மணி நேரம் வரை வெயில் இங்கு வருகிறது.

அண்மைக்காலங்களில், பொதுவாக சனவரியில் குறைந்தபட்சமாக முதல் சூலையில் அதிகபட்சமாக வரையிலும் உள்ளது. மிகக்குறைந்த அளவாக 1934-ம் ஆண்டு பிப்ரவரியிலும், மிக அதிகமாக சூலை 1936-லும் பதிவானது. முதல் வரை அளவிலும் மழை பொழியும்.

கொரியா, இந்தியா, இத்தாலி, இரசியா, பாலிசு, சீனம், சப்பான், ஈரான், உள்ளிட்ட பல்வேறு நாடுகளில் இருந்தும் இசுலாமியர்கள், யூதர்கள், பல்கானியர்கள், இலத்தீனைச் சேர்ந்தவர்கள் என்ற பல்வேறு தரப்பட்ட மக்கள், பெர்கன் கவுண்ட்டியில் வாழ்ந்து வருகின்றனர்.

அக்டோபர் 21, 2013-ம் ஆண்டில் முறையாக ஒரே பாலின தம்பதிகளுக்கு அனுமதி வழங்கு முன்பே
2010-ம் ஆண்டின் கணக்கின்படி ஒரே பாலினத்தைச் சார்ந்த சுமார் 160 தம்பதிகள் இங்கு வசிக்கின்றனர்.


</doc>
<doc id="263063" url="https://ta.wikipedia.org/wiki?curid=263063" title="செங்கன்னூர் மகாதேவர் கோயில்">
செங்கன்னூர் மகாதேவர் கோயில்

செங்கன்னூர் மகாதேவர் கோயில் அல்லது செங்கன்னூர் பகவதி கோயில் என்பது, கேரளாவின் ஆலப்புழாவின் செங்கன்னூர் நகரில் அமைந்துள்ள சிவாலயம் ஆகும். இங்குள்ள பகவதியும்) புகழ்பெற்றவள் என்பதால், இது பகவதி கோயிலாகவும் கருதப்படுகின்றது. மானுடப் பெண்டிருக்கு ஏற்படும் மாதவிடாய் இங்குள்ள பகவதிக்கும் ஏற்படுகின்றது என்பது அதிசயம் ஆகும். ஆண்டின் வருடாந்திர விழா, டிசம்பர் - ஜனவரி மாதங்களில் இருபத்தெட்டு நாட்கள் இடம்பெறுகின்றது.

இங்கு வீற்றிருக்கும் பகவதியே கண்ணகியாக அவதரித்தாள். கண்ணகி விண்ணுலகுக்கு ஏகிய திருச்செங்குன்றம் இதுவே என்று சொல்லப்படுகின்றது. மானுடப்பெண்ணாக அவதரித்தவள் என்பதாலேயே இத்தேவிக்கும் மாதவிலக்கு ஏற்படுகின்றது ஐம்பொன்னாலான தேவியின் விக்கிரகம், "பெருமாச்சுதன்" என்பவரால் இக்கோயிலுக்குக் கொணரப்பட்டது.

சிவாலயமான செங்கன்னூர் திருத்தலத்தில் ஈசன் கிழக்கு நோக்கி அருள்புரிய, அவர் சன்னதிக்குப் பின்னால் மேற்கு நோக்கியவளாக பகவதி வீற்றிருக்கின்றாள். திருச்சுற்றில், சாஸ்தா, பிள்ளையார், நீலக்கிரீவன் முதலானோர் வீற்றிருக்கின்றனர். கோயிற்சுவரை அண்டி "சுட்டம்பலம்" அரங்கும், கோயிற்பகுதியைச் சூழ "நாளம்பலமு"ம் அமைந்திருக்கின்றன. ஆலயக்கூரையிலும் சில தூண்களிலும், பாரத - இராமயணச் சிற்பங்கள் விளங்குகின்றன. 

ஈசனுக்கு மூன்று, தேவிக்கு இரண்டு என்று அன்றாடம் ஐந்து சரப்பலிகள் (பூசைகள்) இடம்பெறுகின்றன. "திருப்பூத்து ஆராட்டு" என்பது, இக்கோவிலுக்கு மட்டுமே சிறப்பான, தேவியின் மாதவிலக்கு வைபவம் ஆகும். அம்மூன்று நாட்களும் தேவியின் திருமுன் மூடப்படும். திருப்பூத்து சிந்திய தேவியின் வெண்ணிறாடை, புனிதமாகப் போற்றப்படுகின்றது.. மாதமொரு முறை நிகழ்ந்துவந்த திருப்பூத்து, அண்மைக்காலமாக, மூன்று அல்லது நான்கு மாதங்களுக்கு ஒருமுறை மட்டுமே நிகழ்வதாகச் சொல்லப்படுகின்றது. திருப்பூத்து நிகழ்ந்த நான்காம் நாள், தேவி திருக்குளத்தில் நீராட்டப்படுவதும், பின் மகளிர் தாலப்பொலி ஏந்தி வணங்குவதும் நிகழும். தனு மாதத்து திருவாதிரையில் நிகழும் கொடியேற்றத்துடன் ஆரம்பமாகும் வருடாந்திர உற்சவம், 28 நாட்கள் தொடர்ந்து, மகர மாதத்து திருவாதிரையில் நிகழும் "ஆறாட்டுடன்" (தீர்த்த உற்சவம்) முடிவுறுகின்றது.



</doc>
<doc id="263068" url="https://ta.wikipedia.org/wiki?curid=263068" title="அங்கப்பா கலை அறிவியல் கல்லூரி">
அங்கப்பா கலை அறிவியல் கல்லூரி

அங்கப்பா கலை அறிவியல் கல்லூரி இந்தியாவின் தமிழ்நாட்டில் கோயம்புத்தூர் மாவட்டத்தில் உள்ள தனியார் கலை அறிவியல் கல்லூரியாகும். 1997ஆம் ஆண்டில் டி. வி. அங்கப்பன் என்பவரால் தொடங்கப்பட்ட இக்கல்லூரி, பாரதியார் பல்கலைக்கழகத்தின் இணைப்புக் கல்லூரியாக விளங்கி வருகிறது. இக்கல்லூரி, கலை அறிவியல் பாடங்களில் இளநிலைப் பட்டங்களையும், முதுகலைப் பட்டங்களையும் வழங்கி வருகிறது.
அங்கப்பா கலை அறிவியல் கல்லூரியானது, கோயம்புத்தூர் - பொள்ளாச்சி சாலையில் சீரபாளையத்தில் அமைந்துள்ளது.



</doc>
<doc id="263072" url="https://ta.wikipedia.org/wiki?curid=263072" title="கேஜி கலை அறிவியல் கல்லூரி">
கேஜி கலை அறிவியல் கல்லூரி

கேஜி கலை அறிவியல் கல்லூரி (KG-CAS), 2005ஆம் ஆண்டில் இந்தியாவின் கோயம்புத்தூரில் தொடங்கப்பட்ட கலை அறிவியல் கல்லூரியாகும். இது பாரதியார் பல்கலைக்கழகத்தின் இணைப்பு கல்லூரியாக விளங்கி வருகிறது. இக்கல்லூரி, கேஜிஐஎஸ்எல் அறக்கட்டளைக்கு சொந்தமான கலை அறிவியல் கல்லூரியாகும். இளநிலைப் படிப்புகளையும், முதுகலைப் படிப்புகளையும் வழங்கி வருகிறது.




</doc>
<doc id="263085" url="https://ta.wikipedia.org/wiki?curid=263085" title="2015 ரக்பி உலகக்கிண்ணம்">
2015 ரக்பி உலகக்கிண்ணம்

2015 ரக்பி உலகக்கிண்ணம் (2015 Rugby World Cup) 8வது ரக்பி உலகக்கிண்ணம் ஆகும். இது தற்போது இங்கிலாந்தில் நடைபெற்று வருகின்றது. இவ்வுலகக்கிண்ணப் போட்டிகள் 18 செப்டம்பர் 2015 அன்று ஆரம்பமாகியதுடன் 31 ஒக்டோபர் 2015 வரை நடைபெறவுள்ளது. ட்வுக்கிங்காம் அரங்கத்தில் இவ்வுலகக்கிண்ண இறுதிப்போட்டி இடம்பெறும். சூலை 2009 அன்று இவ்வுலகக்கிண்ணப் போட்டியை இங்கிலாந்தில் நடத்துவதற்கு முடிவு செய்யப்பட்டது. இவ்வுலகக்கிண்ணப் போட்டியில் இருபது நாடுகளைச்சேர்ந்த அணிகள் பங்குபற்றுகின்றன. அவற்றும் 12 அணிகள் 2011 ஆம் ஆண்டு நடைபெற்ற ரக்பி உலகக்கிண்ணப் போட்டியின் மூலம் தெரிவுசெய்யப்பட்டவை. ஏனைய 8 அணிகளும் பிரதேச சுற்றுப்போட்டிகள் மூலம் தெரிவுசெய்யப்பட்டன.


</doc>
<doc id="263094" url="https://ta.wikipedia.org/wiki?curid=263094" title="மதுரை டேராடூன் எக்ஸ்பிரஸ்">
மதுரை டேராடூன் எக்ஸ்பிரஸ்

மதுரை டேராடூன் அதிவிரைவு ரயில்சேவை, இந்திய ரயில்வேயின் தெற்கு ரயில்வே பிரிவினால் இயக்கப்படும் ரயில்சேவை ஆகும். இது மதுரை சந்திப்பு மற்றும் டேராடூன் ஆகிய பகுதிகளுக்கு இடையே செயல்படுகிறது.

12687 என்ற வண்டி எண்ணுடன் மதுரை சந்திப்பில் இருந்து டேராடூனுக்கும், 12688 என்ற வண்டி எண்ணுடன் டேராடூனில் இருந்து மதுரை சந்திப்பிற்கும் இது செயல்படுகிறது. இந்த ரயில்சேவையின் மூலம், தமிழ்நாடு, ஆந்திர பிரதேசம், மகாராஷ்டிரா, மத்திய பிரதேசம், டெல்லி, உத்திர பிரதேசம் மற்றும் உத்ரகாண்ட் ஆகிய மாநிலங்களை இணைக்கிறது.
இதற்கு முன்னால் இந்த ரயில்சேவை சென்னை சென்ட்ரல் ரயில்நிலையம் வரை மட்டுமே செயல்பட்டது. தற்போதுதான் மதுரை சந்திப்பு வரை இதன் இலக்கு நீட்டிக்கப்பட்டுள்ளது.

இது மதுரை சந்திப்பில் இருந்து டேராடூன் வரை செயல்படுகிறது. மணிக்கு சராசரியாக 57 கிலோ மீட்டர் வேகத்தில் சுமார் 3086 கிலோ மீட்டர் தொலைவினை 53 மணி நேரம் மற்றும் 25 நிமிடங்களில் கடக்கிறது. இது மதுரை சந்திப்பு மற்றும் டேராடூன் ஆகியவற்றிற்கு இடைப்பட்ட 468 ரயில் நிறுத்தங்களில் 28 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட 16 நிமிடங்கள் தாமதத்தினையும், சென்றடையும் நேரத்தில் ஒரு மணி நேரம் மற்றும் 27 நிமிடங்கள் தாமதத்தினையும் கொண்டுள்ளது.

இது டேராடூனில் இருந்து மதுரை சந்திப்பு வரை செயல்படுகிறது. மணிக்கு சராசரியாக 57 கிலோ மீட்டர் வேகத்தில் சுமார் 3086 கிலோ மீட்டர் தொலைவினை 54 மணி நேரத்தில் கடக்கிறது. இது டேராடூன் மற்றும் மதுரை சந்திப்பு ஆகியவற்றிற்கு இடைப்பட்ட 468 ரயில் நிறுத்தங்களில் 29 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட சரியான நேரத்திலும், சென்றடையும் நேரத்தில் 59 நிமிடங்கள் தாமதத்தினையும் கொண்டுள்ளது.


</doc>
<doc id="263098" url="https://ta.wikipedia.org/wiki?curid=263098" title="வலன்டைன் டானியல்">
வலன்டைன் டானியல்

பேராசிரியர் எரோல் வலன்டைன் டானியல் ("Errol Valentine Daniel") இலங்கைத் தமிழ் கல்விமானும், மானிடவியலாளரும் எழுத்தாளரும் ஆவார். தற்போது இவர் மானிடவியல் பேராசிரியராகவும், கொலம்பியா பல்கலைக்கழகத்தின் தெற்காசிய நிலையத்தின் பணிப்பாளராகவும் பணியாற்றுகிறார்.

வலன்டைன் டானியல் இலங்கையின் மலையகத்தில் நாவலப்பிட்டி நகரில் பிறந்தவர். கம்பளை புனித அன்ட்றூஸ் கல்லூரியிலும், யாழ்ப்பாணக் கல்லூரியிலும் கல்வி கற்றார். பின்னர் மாசச்சூசெட்ஸ் ஆமெர்ஸ்டுக் கல்லூரியில் பயின்று இளங்கலைப் பட்டம் பெற்றார். பின்னர் சிக்காகோ பல்கலைக்கழகத்தில் முதுகலைப் பட்டமும், முனைவர் பட்டமும் பெற்றார்.

வலன்டைன் டானியல் 1978 முதல்-1990 வரை வாசிங்டன் பல்கலைக்கழகத்திலும் பின்னர் மிச்சிகன் பல்கலைகழகத்திலும் (1990-97) விரிவுரையாளராகப் பணியாற்றினார். 1995 முதல் 1997 வரை சமூக உருமாற்றத்துக்கான ஒப்பீட்டு ஆய்வு நிலையத்தின் பணிப்பாளராகப் பணியாற்றினார். பின்னர் நியூயோர்க் கொலம்பியா பல்கலைக்கழகத்தில் இணைந்தார். அத்துடன் ஆம்ஸ்டர்டேம் பல்கலைக்கழகம், டெக்சாஸ் பல்கலைக்கழகம் (ஆஸ்டின்), ஐக்கிய நாடுகள் பல்கலைக்கழகம் ஆகியவற்றில் வருகைதரு பேராசிரியராகவும் பணியாற்றியுள்ளார்.

டானியல் 1995 ஆம் ஆண்டுக்கான கூகனைம் ஆய்வுதவி பெற்றவர்களில் ஒருவராவர். இவர் தமிழ், சிங்களம், பிரெஞ்சு, மலையாளம் ஆகிய மொழிகளில் சிறந்த புலமை பெற்றுள்ளார்.

வலன்டைன் டானியல் பல நூல்களை எழுதி வெளியிட்டுள்ளார்:


</doc>
<doc id="263103" url="https://ta.wikipedia.org/wiki?curid=263103" title="சஹர்சா பாட்னா ராஜ்ய ராணி எக்ஸ்பிரஸ்">
சஹர்சா பாட்னா ராஜ்ய ராணி எக்ஸ்பிரஸ்

சஹர்சா பாட்னா ராஜ்ய ராணி எக்ஸ்பிரஸ் என்பது இந்திய ரயில்வேயின் கிழக்கு மத்திய ரயில்வே பிரிவின்கீழ் இயங்கும் ‘ராஜ்ய ராணி எக்ஸ்பிரஸ்’ ரயில் சேவையின் ஒரு பகுதியாக செயல்படும் விரைவுவண்டியாகும். இது 12567, 12568 ஆகிய வண்டி எண்களுடன் செயல்படுகிறது. இது சஹர்சா சந்திப்பில் இருந்து பாட்னா சந்திப்பு வரை செயல்படும் ரயில் சேவையாகும்.

12567 என்ற வண்டி எண்ணுடன் சஹர்சா சந்திப்பில் இருந்து பாட்னா சந்திப்பு வரையிலும், 12568 என்ற வண்டி எண்ணுடன் பாட்னா சந்திப்பில் இருந்து சஹர்சா சந்திப்பு வரையிலும் செயல்படுகிறது. இதன் மூலம் தனது ரயில்சேவையினை பீகார் மாநிலத்தில் செயல்படுத்துகிறது.இதன் வழித்தடம் முழுவதும் மின்சாரம் மூலம் சக்தி வழங்கப்படுகிறது, முகல்சாரை பகுதியினை அடிப்படையாகக் கொண்ட WDM 3A என்ற இஞ்சின் மூலம் இந்த ரயில்சேவை செயல்படுகிறது.

இது சஹர்சா சந்திப்பில் இருந்து, பாட்னா சந்திப்பு வரை செயல்படுகிறது. 4 மணி நேரம் இதன் மொத்த பயண நேரம் ஆகும். இந்த வழித்தடத்தினில் 6 நிறுத்தங்களைக் கொண்டு செயல்படுகிறது. மணிக்கு சராசரியாக 53 கிலோ மீட்டர் வேகத்தில் சுமார் 215 கிலோ மீட்டர் தொலைவினை 4 மணி நேரங்களில் கடக்கிறது. இது சஹர்சா சந்திப்புக்கும் பாட்னா சந்திப்புக்கும் இடைப்பட்ட 56 ரயில் நிறுத்தங்களில் 6 நிறுத்தங்களில் மட்டுமே நின்று செல்கிறது. புறப்படும் நேரத்தில் கிட்டத்தட்ட 2 நிமிடங்கள் தாமதத்தினையும், சென்றடையும் நேரத்தில் 40 நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு. 

L – SLD – GN – GN – GN – GN – GN – GN – GN – GN – GN – GN – GN – GN – GN – GN – GN – GN – SLR

இது பாட்னா சந்திப்பில் இருந்து, சஹர்சா சந்திப்பு வரை செயல்படுகிறது. 4 மணி நேரம் இதன் மொத்த பயண நேரம் ஆகும். இந்த வழித்தடத்தினில் 6 நிறுத்தங்களைக் கொண்டு செயல்படுகிறது. மணிக்கு சராசரியாக 53 கிலோ மீட்டர் வேகத்தில் சுமார் 215 கிலோ மீட்டர் தொலைவினை 4 மணி நேரங்களில் கடக்கிறது. இது சஹர்சா சந்திப்பு மற்றும் பாட்னா சந்திப்பு ஆகியவற்றிற்கு இடைப்பட்ட 56 ரயில் நிறுத்தங்களில் 6 நிறுத்தங்களை மட்டுமே கொண்டிருக்கிறது. புறப்படும் நேரத்தில் கிட்டத்தட்ட 16 நிமிடங்கள் தாமதத்தினையும், சென்றடையும் நேரத்தில் 43 நிமிடங்கள் தாமதத்தினையும் கொண்டுள்ளது. இதன் ரயில் பெட்டிகளின் அடுக்கு விவரங்கள் பின்வருமாறு.

SLD – GN – GN – GN – GN – GN – GN – GN – GN – GN – GN – GN – GN – GN – GN – GN – GN – SLR


</doc>
<doc id="263105" url="https://ta.wikipedia.org/wiki?curid=263105" title="பல்லவர் நாணயவியல்">
பல்லவர் நாணயவியல்

பல்லவர்கள் கி.பி 600 முதல் 900 வரை தமிழ்நாட்டின் வடபகுதியில் "தொண்டைநாட்டை" ஆண்டு வந்தனர். இவர்கள் காலத்து நாணயங்களைக் குறித்து வால்ட்டர் எலியட் (1858), டி. தேசிகாச்சாரி (1933), சி. மீனாட்சி (1938) மற்றும் எஸ். இராமைய்யா (1967) ஆகியோர் ஆய்வு செய்துள்ளனர். 
பல்லவர் நாணயங்கள் ஈயம், செப்பு, வெண்கலத்தில் பதிப்பிக்கப்பட்டன. வெள்ளியிலும் தங்கத்திலும் பதிக்கப்பட்ட நாணயங்கள் இதுவரை கிட்டவில்லை; ஆனால் பல்லவர் கல்வெட்டுக்களில் தங்க நாணயங்களைக் குறித்துக் குறிப்பிடப்பட்டுள்ளன. பல்லவர் நாணயங்கள் பெரும்பாலும் வட்டமாக இருந்தன; மிகக் குறைவானவை சதுரமாக இருந்தன. இவற்றின் எடை 0.450 முதல் 9.8 கிராம் வரை இருந்தன; ஏறத்தாழ 1 செமீ முதல் 2.5 செமீ வரை அளவில் இருந்தன. இந்த நாணயங்களில் நந்தியும் சிங்கமும் சின்னங்களாக பொறிக்கப்பட்டிருந்தன. பல்லவர்களின் அரசச் சின்னமாக நந்தி இருந்தது. பல்லவர் நாணயங்களில் நந்தியும் சிங்கத்தையும் தவிர சுவசுத்திக்கா, சக்கரம், கொடி, இரு கொடிமரக் கப்பல், யானை, பிறை போன்ற சின்னங்களும் இருந்தன.


</doc>
<doc id="263113" url="https://ta.wikipedia.org/wiki?curid=263113" title="விசயநகர காசு">
விசயநகர காசு

விஜயநகரப் பேரரசின் நாணயங்கள் விஜயநகரப் பேரரசு 1336 முதல் 1646 வரை தென்னிந்தியாவில் ஆண்டுவந்த பேரரசாகும். இவர்களது நாணய முறை மிகவும் சிக்கலானதாக இருந்தாலும் பேரரசு மறைந்த பிறகும் இவை புழக்கத்தில் இருந்தன. 

விஜயநகரப் பேரரசு பதிப்பித்த நாணயத்தின் அடிப்படை அலகாக தங்க பகோடா அல்லது வராகம் பொறித்த 3.4 கிராம் நாணயம் இருந்தது. கத்திவராகா, தொட்டவராகா, சுத்தவராகாஆகியன மற்ற மதிப்புகளுடைய நாணயங்களாகும். 1 தங்க வராகா = 2 பிரதாபாக்கள் = 4 கத்திகள் = 8 சின்ன = 4 ஹாகா = 2 பெலே. 1 பணா அல்லது வரணா 16 தாரா வெள்ளி நாணயத்திற்கு சமமாக இருந்தது. 1 தாரா 3 செப்பு ஜிடாலுக்கு சமமாக இருந்தது. ஒரு செப்பு துகானி இரண்டு செப்பு காணி அல்லது காகின்னுக்கும் 5 காசுக்கும் 10 அரை காசுக்கும் சமமாக இருந்தது. இவற்றைத் தவிர மற்ற மதிப்புள்ள வெள்ளி, செப்பு நாணயங்களும் புழக்கத்தில் இருந்தன.



</doc>
<doc id="263114" url="https://ta.wikipedia.org/wiki?curid=263114" title="1603">
1603

1603 (MDCIII) ஒரு புதன்கிழமையில் ஆரம்பமான ஒரு கிரிகோரியன் சாதாரண ஆண்டாகும், அல்லது 10-நாட்கள் பின்தங்கிய பழைய ஜூலியன் நாட்காட்டியில் சனிக்கிழமையில் ஆரம்பமான ஒரு சாதாரண ஆண்டாகும்.





</doc>
<doc id="263115" url="https://ta.wikipedia.org/wiki?curid=263115" title="பகோடா (நாணயம்)">
பகோடா (நாணயம்)

தங்கத்தாலோ அரைத் தங்கத்தாலோ உருவாக்கப்பட்ட பகோடா ("Pagoda") என்ற நாணயம் பல்வேறு இந்திய அரசாட்சிகளாலும் பிரித்தானிய, பிரெஞ்சு, டச்சு குடியேற்றவாத வணிக நிறுவனங்களாலும் பதிப்பிக்கப்பட்டன. கதம்பர் வம்சம், கோவாவின் கதம்பர்கள், விஜயநகரப் பேரரசு போன்ற தென்னிந்தியாவின் பல இடைக்கால பேரரசுகள் இந்த நாணயங்களை வெளியிட்டன. 
வெளிநாட்டு வணிக நிறுவனங்கள் இரு வகையான பகோடாக்களை வெளியிட்டன. முதலாவதாக சென்னையிலிருந்து பிரித்தானிய கிழக்கிந்திய நிறுவனம் வெளியிட்ட "நட்சத்திரப் பகோடா" (ஸ்டார் பகோடா) என்ற நாணயம் ஏறத்தாழ 8 சில்லிங்குகளுக்கு சமமாக இருந்தது. இரண்டாவது தூத்துக்குடி யிலிருந்து டச்சுக்காரர்கள் வெளியிடப்பட்ட போர்ட்டொ நோவோ பகோடா ஆகும். இதனை ஆற்காடு நவாபும் வெளியிட்டார். இதன் மதிப்பு நட்சத்திர பகோடாவைவிட 25% குறைவாக இருந்தது.



</doc>
<doc id="263117" url="https://ta.wikipedia.org/wiki?curid=263117" title="ஏர் நமிபியா">
ஏர் நமிபியா

ஏர் நமிபியா பிரைவேட் லிமிடெட் எனும் இந்த விமானச் சேவை வணிக ரீதியாக ஏர் நமிபியா எனவும் அழைக்கப்படுகிறது. இது நமிபியா நாட்டின் தேசிய விமானச் சேவையாகும். இது தனது தலைமையகத்தினை விண்டோக் எனும் பகுதியில் கொண்டு செயல்படுகிறது. கால அட்டவணைப்படி உள்நாட்டு பகுதிகளுக்கான இலக்குகள் மற்றும் சர்வதேச பயணிகளுக்கான இலக்குகள் மற்றும் சர்வதேச சரக்கு விமானங்களுக்கான இலக்குகள் ஆகியவற்றினை இவை கொண்டுள்ளன. இதன் சர்வதேச தலைமையகம் விண்டோக் ஹோசே குடகோ சர்வதேச விமான நிலையம் ஆகும். இதன் உள்நாட்டு தலைமையகம் சிறிய விண்டோக் ஈரோஸ் விமான நிலையம் ஆகும்.
டிசம்பர் 2013 இன் படி, நமிபியா விமானச் சேவை முழுவதும் நமிபியா நாட்டு அரசிற்கு சொந்தமானது. சர்வதேச வான்வழிப் போக்குவரத்து குழுமம் மற்றும் ஆப்பிரிக்க விமானச் சேவைகளின் குழுமம் ஆகிய இரண்டிலும் ஏர் நமிபியா உறுப்பினர்களாக உள்ளது.

அக்டோபர் 2013 இன் படி, ஆப்பிரிக்கா மற்றும் ஐரோப்பாவில் உள்ள எட்டு நாடுகளின் 16 இலக்குகள் மற்றும் 17 விமான நிலையங்களை இலக்குகளாகக் கொண்டு ஏர் நமிபியா விமானச் சேவை செயல்படுகிறது. இதில் எட்டு இலக்குகள் உள்நாட்டு இலக்குகள் ஆகும். ஆகஸ்ட் 2013 இன் படி, தனிப்பட்ட பகுதிகளுக்காக பெரிய வழித்தடத்தினில் அடிக்கடி பயணிப்பது இதுவே. ஏனெனில், ஏர் நமிபியாவின் அநேக விமானங்கள் விண்டோக் – ஜோஹன்ஸ்பெர்க் மற்றும் விண்டோக் – கேப் டவுன் ஆகிய தென்னாப்பிரிக்க பகுதிகளுக்கு தொடர்ச்சியாக விமானங்களைச் செயல்படுத்துகிறது.

ஜூலை 2013 இன் படி, ஏர் நமிபியா விமானச் சேவை நிறுவனம், பின்வரும் விமானச் சேவை நிறுவனங்களுடன் தனது கோட்ஷேர் ஒப்பந்தங்களைப் பகிர்ந்துள்ளது. (அவற்றின் தற்போதைய வழித்தடங்களும் குறிப்பிடப்பட்டுள்ளன) 
கென்யா ஏர்வேஸ் (ஜோஹன்ஸ்பெர்க் – நைரோபி – ஜோஹன்ஸ்பெர்க், லுசாகா – நைரோபி - லுசாகா) 

ஏர் நமிபியா விமானச் சேவை நிறுவனம் ஜோஹன்ஸ்பெர்க் – விண்டோக், விண்டோக் – ஜோஹன்ஸ்பெர்க், விண்டோக் – கேப் டவுன் மற்றும் நைரோபி – ஜோஹன்ஸ்பெர்க் ஆகிய வழித்தடங்களை உயர்தர வழித்தடங்களாகக் கொண்டுள்ளது. இந்த வழித்தடங்களுக்கு வாரத்திற்கு முறையே 21, 20, 14 மற்றும் 14 விமானங்களை இந்நிறுவனம் செயல்படுத்துகிறது. இவை தவிர குறிப்பிட்ட காரணங்களுக்காக செயல்படுத்தும் விமானச் சேவைகளாக லுடேரிட்ஸ் – ஆரஞ்சேமுண்ட் மற்றும் விக்டோரியா அருவி – மௌன் ஆகிய வழித்தடங்களைக் கொண்டுள்ளது.

ஏப்ரல் 1999 இல் ஏர் நமிபியா விமானச் சேவை நிறுவனம் போயிங்க் 747-400 கோம்பி ரக விமானத்தினை புதிதாக வாங்கியது. இதற்கு அமெரிக்காவின் எக்ஸ்போர்ட் இம்போர்ட் வங்கி பொருளாதார ரீதியில் உதவியது. வெல்விட்சியா என்றழைக்கப்பட்ட இந்த விமானம் அதேயாண்டின் அக்டோபர் மாதம் உற்பத்தியாளர்களிடம் இருந்து ஒப்படைக்கப்பட்டது. இந்த புதிய விமானம் ஏசியான ஏர்லைன்ஸ் விமானச் சேவையினால் ஏற்கனவே வாங்கப்படுவதாக இருந்தது. பின்னர் அது இரத்து செய்யப்பட்டு, அதன் பின்னரே ஏர் நமிபியா இந்த விமானத்தினை வாங்கியது. இந்த விமானம் நிறுவனத்தில் நுழைந்தபோது அதுவரை இயங்கிக் கொண்டிருந்த போயிங்க் 747SP ரக விமானத்தினை வெளியேற்றியது. பின்னர் இது 2004 ஆம் ஆண்டில் ஓய்வு பெற்றது. அதே ஆண்டு ஏர் நமிபியா, மெக்டொனல் டௌகளஸ் – 11 ரக விமானத்தினை பயன்படுத்த ஆரம்பித்தது.
செப்டம்பர் 2013 இல், ஏர் நமிபியா நிறுவனம் தனது முதல் ஏர்பஸ் ஏ330-200 ரக விமானத்தினை டௌளௌஸிடம் இருந்து பெற்றது. 

ஆகஸ்ட் 2014 இன் படி, ஏர் நமிபியா விமானச் சேவை நிறுவனம் பின்வரும் விமானங்களை தனது விமானக் குழுவில் கொண்டுள்ளது.

ஏர் நமிபியா விமானச் சேவை நிறுவனம் பின்வரும் விமானங்களை இதற்குமுன் பயன்படுத்தியுள்ளது.



</doc>
<doc id="263123" url="https://ta.wikipedia.org/wiki?curid=263123" title="மணற்காட்டுத் தேவி கோவில்">
மணற்காட்டுத் தேவி கோவில்

மணற்காட்டுத் தேவி கோவில் கேரளாவின் ஆலப்புழா மாவட்டத்தில் ஹரிப்பாடின் அருகே அமைந்துள்ள பள்ளிப்பாடு ஊரிலுள்ள பகவதி ஆலயம் ஆகும். தெற்குமுறி, கோட்டைக்ககம், நடுவட்டம், தெற்கக்கரை கிழக்கு என்ற நான்கு பிரிவுகளாக ஆலயம் அமைந்துள்ளது.

இங்குள்ள பல தெய்வங்களிற் சில:


மகர மாதப் பரணி விண்மீனன்று, மணற்காட்டுப் பகவதி, ஊர்வலமாகச் செல்லும், பறையெடுப்பு விழா புகழபெற்றது. செண்டை முதலான வாத்தியங்கள் இதன்போது இசைக்கப்படும்.



</doc>
<doc id="263126" url="https://ta.wikipedia.org/wiki?curid=263126" title="இந்திய தேசிய காங்கிரஸ் கட்சி தலைவர்கள் பட்டியல்">
இந்திய தேசிய காங்கிரஸ் கட்சி தலைவர்கள் பட்டியல்

இந்திய தேசிய காங்கிரஸ் கட்சி தலைவர்கள் பட்டியல், இந்திய விடுதலைக்காக, 1885ஆம் இந்திய தேசிய காங்கிரஸ் கட்சி தோற்றுவிக்கப்பட்டது. 1885 முதல் காங்கிரஸ் கட்சியின் தேசிய தலைவர்களின் பட்டியல்;




</doc>
<doc id="263127" url="https://ta.wikipedia.org/wiki?curid=263127" title="திருவிதாங்கூர் ரூபாய்">
திருவிதாங்கூர் ரூபாய்

1901இல் 2 சக்கரங்கள், 4 சக்கரங்கள், 7 சக்கரங்கள் (1/4 ரூபாய்), 14 சக்கரம் (1/2 ரூபாய்) மதிப்புகளுக்கு வெள்ளி நாணயங்கள்வெளியிடப்பட்டன. 1 காசு, 4 காசு, 8 காசு, 1 சக்கரம் (=16 காசு) மதிப்பிற்கு செப்புக் காசுகள் வெளியிடப்பட்டன. பிரித்தானிய இந்திய ரூபாய் ஒன்றிற்கு 28 சக்கரம், 8 காசாக நாணயமாற்று இருந்தது. 1 திருவிதாங்கூர் ரூபாய் 15 அணா, 8.63 பைசாவிற்கு இணையாக இருந்தது. 


</doc>
<doc id="263131" url="https://ta.wikipedia.org/wiki?curid=263131" title="விஷ்ணுபிரியா தற்கொலை வழக்கு">
விஷ்ணுபிரியா தற்கொலை வழக்கு

விஷ்ணுபிரியா தற்கொலை வழக்கு என்பது தமிழ்நாடு மாநிலம், நாமக்கல் மாவட்டம், திருச்செங்கோட்டில் காவல் துணைக் கண்காணிப்பாளராக பணியாற்றிய விஷ்ணுபிரியா என்பவர் தற்கொலை செய்துகொண்டதன் பேரில் நடக்கும் வழக்கைப் பற்றியது. கோகுல்ராஜ் என்பவரின் கொலை வழக்கை விசாரித்து வந்தார். இவ்வழக்கு தொடர்பில் காவல்துறை உயர் அதிகாரிகளின் நெருக்கடியால் மன அழுத்தம் ஏற்பட்டு தற்கொலை செய்துக் கொண்டதாக குற்றம் சாட்டப்படுகிறது. திமுக, காங்கிரஸ், விடுதலைச் சிறுத்தைகள் கட்சியினர் இவ்வழக்கை சிபிஐ விசாரிக்க போராட்டங்களை நடத்திவருகின்றனர். எனினும் சிபிஐ விசாரிக்கத் தேவையில்லை, சிபிசிஐடி விசாரிக்கும் என்று தமிழக முதலமைச்சர் ஜெ. ஜெயலலிதா சட்டப்பேரவையில் அறிவித்தார்.

"விஸ்ணுபிரியா" திருச்செங்கோடு சரக துணைகண்காணிப்பாளராக பதவியேற்றவுடன் அப்பகுதியில் நடந்த பொறியியல் கல்லூரி மாணவன் கோகுல்ராசின் கொலைவழக்கின் தலைமை அதிகாரியாக நியமிக்கப்பட்டார். இந்த வழக்கில் அவருக்கு பல நெருக்கடிகள் வந்ததாக அவர் அவரின் தோழியும், கீழக்கரை துணைக்கண்காணிப்பாளருமான மகேஸ்வரியிடம் தெரிவித்துள்ளார். இந்த நெருக்கடியின் காரணமாகவே இவர் இறந்துள்ளார் என்றும் இதற்கு காரணமான மேலதிகாரிகள் தண்டிக்கப்பட வேண்டும் என்றும் பத்திரிக்கையாளர்களிடம் அவர் தெரிவித்தார். இந்த வழக்கை தற்சமயம் சிபிசிஐடி காவல் துறையினர் விசாரித்துவருகிறார்கள். கோகுல்ராசின் கொலைவழக்கில் தேடப்பட்டு வரும் "யுவராஜ்" என்பவர் இவரை தொலைபேசியில் மிரட்டியதாலும், இந்த வழக்கில் சம்பந்தப்படாத இரண்டு நபர்களை கண்காணிப்பாளார் குண்டர் சட்டத்தில் சிறையில் அடைக்கச் சொன்னதாகவும் இதன் காரணமாகவும் இவர் தற்கொலை செய்து கொண்டிருக்கலாம் என்றும் கருதப்படுகிறது.

இந்திய பொதுவுடமைக் கட்சியின் பொதுச் செயலாளர் சீத்தாராம் யெச்சூரி கடலூரில் நடந்த பொதுக்கூட்டத்தில் பேசும்போது இந்த வழக்கை தமிழக காவல்துறை சார்ந்து உள்ள அமைப்பு விசாரித்தால் உண்மைவெளிவராது ஆகையினால் சிபிஐ விசாரிக்க வேண்டும் என்று கேட்டுக்கொண்டார்.﻿

மதுரை வழக்கறிஞர் மாளவியா என்பவரிடம் சிபிசிஐடி காவலர்கள் 28 செப்டம்பர் 2015 அன்று விசாரணை செய்தனர். அதன்பின்னர் விஷ்ணுபிரியாவின் தோழி மகேஷ்வரியிடம் விசாரணை செய்யப்படும் என்று தெரிவித்துள்ளனர். மாளவியாவை காவலர்கள் விசாரணை செய்த பின்பு 2015 நவம்பர் மாதம் 25 ஆம் திகதி அன்று விஷம் குடித்து தற்கொலைக்கு முயன்றுள்ளார். பின்னர் காப்பாற்றப்பட்டு மருத்துவமனையில் சேர்க்கப்பட்டுள்ளார். ﻿

விஷ்ணுபிரியாவின் காவல்துறைத் தோழியும் கீழக்கரை காவல் துணைக் கண்காணிப்பாளரான மகேஷ்வரி, "நேர்மையானவர்களை உயர் அதிகாரிகள் தரக்குறைவாகவே நடத்துகின்றனர். போலீஸ் நினைத்தால் என்ன வேண்டுமானாலும் செய்யலாம்; என்ன வேண்டுமானாலும் நடக்கும்" (செப்டம்பர் 20,2015 - தமிழ் தி இந்து) என்று கூறியுள்ளார். கோகுல்ராஜ் கொலைவழக்கில் உயர்அதிகாரிகள் விஷ்ணுபிரியாவிற்கு நெருக்கடி கொடுத்ததாகவும், தொடர்பில்லாதவர்களை கைது செய்து குண்டர் தடுப்புச் சட்டத்தில் கைது செய்ய அவருக்கு நெருக்கடி கொடுத்ததாகவும் தெரிவித்துள்ளார்.


</doc>
<doc id="263132" url="https://ta.wikipedia.org/wiki?curid=263132" title="ஐதராபாத் இராச்சியம்">
ஐதராபாத் இராச்சியம்

ஐதராபாத்து இராச்சியம் இந்தியாவின் தென்மத்திய பகுதியில் அமைந்திருந்த இராச்சியம் ஆகும். 1798 முதல் 1948 வரை நிசாம் சந்ததியினரால் ஆளப்பட்டு வந்தது. இதன் தலைநகரம் ஐதராபாத்தாக இருந்தது.

தற்கால உசுபெக்கிசுத்தானின் சமர்கந்து பகுதியிலிருந்து 17 ஆவது நூற்றாண்டில் இந்தியாவிற்கு குடிபெயர்ந்த துருக்கியர்கள் அசாஃப் ஜாஹி வம்சத்தினர். இவர்கள் முகலாயப் பேரரசில் பணிக்குச் சேர்ந்தனர். 1680களில் இப்பகுதி முகலாயர் வசப்பட்டது. 18ஆவது நூற்றாண்டில் முகலாயப் பேரரசு நலிவடையத் தொடங்கிய நிலையில், பேரரசின் தென்னிந்தியப் பகுதிகளை கைப்பற்ற முனைந்த முகலாய ஆளுநரை ஐதராபாத் நிசாம் தோல்வியடையச் செய்து 1724இல் தம்மை ஐதராபாத்தின் நிசாம்-அல்-முல்க் என அறிவித்துக் கொண்டார். மராட்டியர்களின் தாக்குதல்களை எதிர்ப்பதில் முனைந்திருந்த முகலாய பேரரசரால் இதனைத் தடுக்க முடியவில்லை. 

முகலாய பேரரசு நலிவுற்று மராட்டியப் பேரரசு வலிவடைந்து வந்தது. நிசாம் மராட்டியர்களின் தாக்குதல்களை எதிர்கொள்ள வேண்டியதாயிற்று. இவற்றில் முக்கியமானவை இராக்‌ஷஸ்புவன் சண்டை, பால்கெட் சண்டை மற்றும் கர்தா சண்டை ஆகியனவாகும். இவை அனைத்திலும் மராட்டியர்கள் வெற்றி கண்டனர். நிசாம் மராட்டியர்களின் தலைமையை ஏற்று கப்பம் கட்டி வந்தார்.

1798இல் ஐதராபாத்து பிரித்தானிய கிழக்கிந்திய நிறுவனத்தின் கீழான மன்னராட்சியானது. அந்நிறுவனத்திடம் துணைப்படைத் திட்டம் மூலமாக தனது வெளியுறவுகளை தீர்மானிக்கும் அதிகாரத்தை ஒப்படைத்தது. 1903இல் நாட்டின் பீரார் மாகாணப் பகுதியை இழந்தது; அந்த மாகாணம் பிரித்தானிய இந்தியாவின் மத்திய மாகாணங்களில் இணைக்கப்பட்டது. 

1947இல் இந்தியப் பிரிவினையின்போது இந்திய மன்னராட்சிகளிலேயே அப்போது ஐதராபாத்து மன்னராட்சி தான் மிகப் பெரியதாக இருந்தது. அதன் பரப்பளவு ஆக இருந்தது. 16.34 மில்லியன் மக்கள் (1941 கணக்கெடுப்பு) வாழ்ந்து வந்தனர். இவர்களில் பெரும்பாலோர் (85%) இந்துக்கள். ஐதராபாத்து மன்னராட்சிக்கு தனி படைத்துறை, வான்வழிச்சேவை, தொலைத்தொடர்பு அமைப்பு, தொடருந்து அமைப்பு, அஞ்சல்துறை, நாணயவியல் மற்றும் வானொலி சேவை அமைப்புக்கள் இருந்தன. 

இந்தியப் பிரிவினையின்போது நாட்டின் பல்வேறு மன்னராட்சிகளுக்கும் இந்தியாவுடனோ பாக்கித்தானுடனோ சேரும் வாய்ப்பை பிரித்தானிய அரசு வழங்கியது. நிசாம் ஐதராபாத்தை தனிநாடாக வைத்திருக்க விரும்பினார். ஆனால் இந்திய ஒன்றியத் தலைவர்கள் தங்கள் நாட்டுப் பகுதியின் மத்தியில் தனி நாடொன்று - அதிலும் தங்களுக்கு எதிரான - இருப்பதை விரும்பவில்லை. மற்ற 565 மன்னராட்சிகளில் பெரும்பாலானவை இந்தியாவுடனோ பாக்கித்தானுடனோ இணைந்திருக்க விருப்பம் தெரிவித்தன. எனவே இந்திய அரசு ஐதராபாத்து பகுதியை தங்களுடன் இணைத்துக் கொள்ள, தேவையானால் கட்டாயமாக, விரும்பியது. 

செப்டம்பர் 1948இல் அப்போதைய துணைப் பிரதமரும் உள்துறை அமைச்சருமான சர்தார் வல்லபாய் படேல் தலைமையில் "போலோ நடவடிக்கை" என்ற இராணுவ நடவடிக்கை மேற்கொள்ளப்பட்டது. இந்தியப் பாதுகாப்புப் படைகள் இராச்சியத்தினுள் நுழைந்து நிசாம் ஆட்சியை கைப்பற்றின.

இந்தியப் படைகளால் கைப்பற்றப்படும்வரை ஏழு நிசாம்கள் ஐதராபாத்தை இரு நூற்றாண்டுகளுக்கு ஆண்டுள்ளனர். அசாஃப் ஜாஹி மன்னர்கள் இலக்கியம், கலை, கட்டிடக்கலை, பண்பாடு, நகைகள் வடிவமைப்பு , உணவுக்கலை ஆகியவற்றை வளர்த்துள்ளனர். ஐதராபாத்து முசுலீம்களின் அடையாளமாக விளங்கும் பாரசீகக் கலை, பாரசீகக் கட்டிடக்கலை, மற்றும் பாரசீகப் பண்பாட்டை நிசாம்கள் அறிமுகப்படுத்தி வளர்த்தெடுத்தனர். தங்கள் ஆட்சியில் மின்சாரத்தை அறிமுகப்படுத்தினர்; தொடருந்து சேவைகளை கொணர்ந்தனர்; சாலைகளை மேம்படுத்தினர். தொலைத்தொடர்பு, பாசன வசதிகள், ஏரிகள் ஆகிய கட்டமைப்புக்களை உருவாக்கினர். கடைசி நிசாம் அவரது பெரும் செல்வத்திற்காகவும் நகை சேமிப்புக்காகாவும் அறியப்படுகின்றார்; உலகின் மிகப் பெரும் செல்வந்தராக தனது ஆட்சியின் முடிவின்போது அவர் விளங்கினார். ஐதராபாத்திலுள்ள முதன்மையான பொதுக் கட்டிடங்களில் பல அவரது ஆட்சிக்காலத்தில் கட்டப்பட்டவையே. கல்வி, அறிவியலை பரப்புமுகமாக உசுமானியா பல்கலைக்கழகத்தையும் நிறுவினார்.




</doc>
<doc id="263134" url="https://ta.wikipedia.org/wiki?curid=263134" title="பெரிலியம் நைட்ரைடு">
பெரிலியம் நைட்ரைடு

பெரிலியம் நைட்ரைடு "(Beryllium nitride)" என்பது BeN,என்ற மூலக்கூறு வாய்ப்பாடு கொண்ட பெரிலியம் தனிமத்தின் நைட்ரைடு உப்பு ஆகும். பகுதிப்பொருள்களாக உள்ள பெரிலியம் மற்றும் நைட்ரசன் தனிமங்களில் இருந்து உயர் வெப்பநிலையில் (1100 முதல் 1500 செ) பெரிலியம் நைட்ரைடு தயாரிக்க முடியும். பெரிலியம் அசைடு போலில்லாமல் பெரிலியம் நைட்ரைடு வெற்றிடத்திலேயே சிதைவடைந்து பெரிலியம் மற்றும் நைட்ரசனைக் கொடுக்கிறது. மேலும் இது விரைவாக நீராற்பகுப்பு அடைந்து பெரிலியம் ஐதராக்சைடு மற்றும் அமோனியாவைக் கொடுக்கிறது. கனசதுர α-BeN வடிவுடன் சிதைவுற்ற புளோரைட்டு எதிர் அமைப்பு மற்றும் அறுகோண β-BeN ஆகிய பல்லுருத் தோற்றங்களில் பெரிலியம் நைட்ரைடு காணப்படுகிறது. 1800 முதல் 1900 செல்சியசு வெப்பநிலையில், அமோனியா வாயுப் பாய்ச்சலில் சிலிக்கான் நைட்ரைடுடன் (SiN ) வினைபுரிந்து BeSiN சேர்மத்தைத் தருகிறது.

700 முதல் 1400 செல்சியசு வெப்பநிலையில் பெரிலியம் உலோகத் தூளை ஆக்சிசனற்ற சூழலில் உலர் நைட்ரசனுடன் வினைபுரியச் செய்வதன் மூலம் பெரிலியம் நைட்ரைடைத் தயாரிக்கலாம்.

வெப்பந்தாங்கும் பீங்கான் தயாரிப்பில், அணுக்கரு உலைகளில், மற்றும் கதிரியக்கக் கார்பன் – 14 உற்பத்தியில் பெரிலியம் நைட்ரைடு பெரிதும் பயன்படுகிறது.

கனிம அமிலங்களுடன் பெரிலியம் நைட்ரைடு வினை புரிந்து அமோனியாவையும் அமிலத்துடன் தொடர்புடைய உப்புகளையும் உருவாக்குகிறது. 

காரக் கரைசல்களுடன் வினைபுரியும் போது ஒரு பெரிலேட்டை உருவாக்கி அமோனியாவை வெளியேற்றுகிறது.

அமிலங்கள் மற்றும் காரங்களுடன் வினைபுரியும் போது தீவிரத்துடனும் வேகத்துடனும் நடைபெறும் வினைகள் தண்ணீருடன் வினைபுரியும் போது மெதுவாக நிகழ்கிறது. 

ஆக்சிசனேற்றிகளுடன் வினைபுரியும் போது வேதிவினையானது அதிதீவிரமாக நடைபெறுகிறது. செல்சியசு வெப்பநிலையில் பெரிலியம் நைட்ரைடு காற்றில் ஆக்சிசனேற்றம் அடைகிறது. 


</doc>
<doc id="263137" url="https://ta.wikipedia.org/wiki?curid=263137" title="வானூர்திகளின் முதலாவது வான்வழிப் பயண நடுவிட மோதல்">
வானூர்திகளின் முதலாவது வான்வழிப் பயண நடுவிட மோதல்

1922 ஏப்ரல் 7ஆம் நாளன்று ஃபார்மேன் எஃப்.60 வகை வானூர்தியும்-டி ஹாவிலாண்ட் டிஎச்.18ஏ ரக வானூர்தியும் மோசமான வானிலை காரணமாக (கடுமையான பனிமூட்டம் 1,பலத்த காற்று 2,) (மூலங்கள் வேறுபடுகிறது) நேருக்குநேர் மோதி விபத்துக்குள்ளானதில் வானூர்தியின் ஊழியர்களோடு 7 பேர்கள் அதாவது அனைவருமே பலியானார்கள். இந்த விபத்து பிரான்சிலிருந்து வடக்கில் 70 மைல்கள் தொலைவில், பிக்கார்டி புனித அந்தோணி சாலை அருகில் நடந்ததாக அறியபடுகிறது.
இந்த பயணத்தின்போது, அமெரிக்கவை சேர்ந்த புதுமணத் தம்பதிகளும்,பிரான்சுதேசிய ஒரு குடிமகனும் பயணித்துள்ளனர் துரதஷ்டவசமாக மூவரும் பலியானதோடு, 2 வானூர்தி உழியர்களும் இறந்து போயினர். "விபத்தின்போது ஒரு இளம் விமானி, உயிரோடு காணப்பட்டு பிறகு இறந்ததாக அறியப்படுகிறது".

ஆரம்பத்தில் இராணுவ தேவைக்காக வானூர்திகளும், விமானிகளும் உருவாக்கப்பட்டது. உலக யுத்தத்தை தொடர்ந்து, மற்ற நாடுகளைபோலவே பிரான்சும், மற்றும் பிரிட்டனும் உள்நாட்டு நோக்கங்களுக்காக, இராணுவ வானூர்திகளை வணிக வானூர்திகளாக வடிவமைத்து பல்நோக்கு தேவைக்காக வானூர்தி தொழில் நிறுவதில் கவனம் செலுத்தியதாக தெரிகிறது, பிரான்சு நிறுவனம் ஒரு அதிவிரைவு வான்வழி வானூர்தியை "(ஃபார்மன் கோலியாத் பதிவு, F-GEAD)" லெ பௌர்கெட்லிருந்து கிரொய்டன் வரை (Le Bourget to Croydon), தினசரி சேவையாக இயக்கியதாக அறியப்படுகிறது. 


</doc>
<doc id="263138" url="https://ta.wikipedia.org/wiki?curid=263138" title="G">
G

G (சீ) என்பது புதிய ஆங்கில நெடுங்கணக்கிலும் சீர்தரத்துக்கான அனைத்துலக நிறுவன அடிப்படை இலத்தீன் நெடுங்கணக்கிலும் ஏழாவது எழுத்து ஆகும். 

இயற்பியலில், ஈர்ப்பு மாறிலியைக் குறிக்க G பயன்படுத்தப்படுகின்றது. ஈர்ப்பு ஆர்முடுகலைக் குறிக்க g பயன்படுத்தப்படுகின்றது. திணிவின் அலகான கிராத்தின் குறியீடும் g ஆகும்.


</doc>
<doc id="263143" url="https://ta.wikipedia.org/wiki?curid=263143" title="கொட்டையூர் கோடீஸ்வரர் கோயில்">
கொட்டையூர் கோடீஸ்வரர் கோயில்

கொட்டையூர் கோடீஸ்வரர் கோயில் அப்பர் பாடல் பெற்ற சிவத்தலமாகும்.

தஞ்சாவூர் மாவட்டத்தில் கும்பகோணம் வட்டத்தில் அமைந்துள்ளது. 
தேவாரப் பாடல் பெற்ற தலங்களில் காவிரி வடகரைத் தலங்களில் அமைந்துள்ள 44வது தலம் ஆகும். ஆமணக்குக் கொட்டைச் செடியின் கீழ் லிங்கம் வெளிப்பட்ட தலமென்பது தொன்நம்பிக்கை (ஐதிகம்).

ராஜகோபுரத்தைக் கடந்து உள்ளே செல்லும்போது கொடி மரம், பலிபீடம், நந்தியைக் காணமுடியும். முன் மண்டபத்தில் வலப்புறம் ஞானசம்பந்தர், நாவுக்கரசர், சுந்தரர், மாணிக்கவாசகர் உள்ளனர். இதே மண்டபத்தில் ஆத்ரேய மகரிஷி (ஹேரண்டர்) உள்ளார். இடப்புறம் நடராஜர் மண்டபமும் நவக்கிரக சன்னதியும் உள்ளன. கருவறையின் வெளிப்புறம் நர்த்தன விநாயகர், தட்சிணாமூர்த்தி, அடிமுடி காணா அண்ணல், பிரம்மா, துர்க்கை உள்ளனர். அருகே கோடி சண்டிகேஸ்வரர் சன்னதி உள்ளது. திருசசுற்றில் கோடி விநாயகர், வள்ளி தெய்வானையுடன் கூடிய கோடி சுப்பிரமணியர் மற்றும் கஜலட்சுமி சன்னதிகள் உள்ளன.

சோழவள நாட்டில் காவிரியின் வடகரையில் திருவருள் பாலித்திருக்கும் சிவன் தலங்களில் கொட்டையூர் அருள்மிகு கோடீஸ்வரசுவாமி கோயில் 44ஆவது தலமாகும். இக்கோயில் கும்பகோணத்திற்கு மேற்கே 4 கிமீ தொலைவில் கும்பகோணத்திற்கும் சுவாமிமலைக்கும் இடையே கொட்டையூரில் உள்ளது. மார்க்கண்டேயர் பூசித்த தலம். காவிரி வலஞ்சுழித்து, பிலத்துவாரத்தில் சென்றபோது, ஆத்ரேயமகரிஷி அத்துவாரத்தில் இறங்கி காவிரியை மேலே கொண்டுவந்த சிறப்புடையது. திருவலஞ்சுழியில் காவிரியில் இறங்கிய அவர் இங்கு வெளியே வந்ததாகக் கூறப்படுகிறது அவருடைய திருவுருவம் இக்கோயிலில் உள்ளது. ஒரு சமயம் இந்த ஊர் ஆமணக்கங்காடாக இருந்தது. இறைவன் ஆமணக்கன் கொட்டைச் செடியின்கீழ் இருந்ததால் இவ்வூர் கொட்டையூர் என்று பெயர் பெற்றது. மற்றொரு சமயம் சோழ மன்னன் ஒருவனுக்கு கோடி லிங்கமாக தரிசனம் கொடுத்ததால் இக்கோயிலுக்கு கோடிச்சுரம் என்ற பெயரும் வழங்கப்படுகிறது.

இக்கோயிலிலுள்ள இறைவன் கோடீஸ்வரர். இறைவி பந்தாடுநாயகி. இத்தல இறைவன் திருமேனியில் பலாக்காய் முள் போன்று கோடி லிங்கங்களை தன்னகத்தே கொண்டு சுயம்புமூர்த்தியாகவும், தன் சிரசிலிருந்து கங்கை நீர் இன்றளவும் அரும்பும் நிலையில் காட்சியளிப்பது சிறப்பு அம்சமாகும்.

பத்ரயோகி முனிவர் தரிசனம் செய்ய வரும்போது இறைவி பந்தாடும் கோலத்தில் காட்சியளித்தமையால் பந்தர்டு நாயகி (கந்துகக்கிரீடாம்பிகை) எனப் பெயர் பெற்றார்.

இங்குள்ள விநாயகர் கோடி விநாயகர்என்றும், சுப்ரமணியர் கோடி சுப்ரமணியர் என்றும், சண்டிகேஸ்வரர் கோடி சண்டிகேஸ்வரர் என்றும் அழைக்கப்படுகின்றனர்.

சைவ சமயக்குரவர் திருநாவுக்கரசர் தேவாரத்திலும், அருணகிரிநாதர் திருப்புகழிலும் போற்றிப்பாடியுள்ளனர்.

ஏரண்ட முனிவர், மார்க்கண்டேயர், பத்திரயோகி முனிவர் ஆகியோர் வழிபட்ட தலம்.

கும்பகோணம் சப்தஸ்தானத்தில் இத்தலமும் ஒன்று. சப்தஸ்தானங்கள் என அழைக்கப்படும் கும்பகோணம் ஆதி கும்பேசுவரர் கோயில், திருக்கலயநல்லூர் அமிர்தகலசநாதர் கோயில், தாராசுரம் ஆத்மநாதசுவாமி கோயில், திருவலஞ்சுழி கபர்தீஸ்வரர் கோயில், கொட்டையூர் கோடீஸ்வரர் கோயில், மேலக்காவேரி கைலாசநாதர் கோயில் மற்றும் சுவாமிமலை சுந்தரேஸ்வரசுவாமி கோயில் ஆகிய ஏழு ஊர்களில் நடக்கும் ஏழூர்த் திருவிழாவில் கும்பகோணம் முதலிடத்தைப் பெறுகிறது. சப்தஸ்தானப் பல்லக்கின் வெள்ளோட்டம் 7 பிப்ரவரி 2016இல் நடைபெற்றது. 21 ஏப்ரல் 2016 மகாமகக்குளத்தில் தீர்த்தவாரி நிகழ்ச்சியைத் தொடர்ந்து 23 ஏப்ரல் 2016 அன்று ஏழூர்ப் பல்லக்குத் திருவிழா என்னும் விழா நடைபெற்றது. விழா நாளில் பல்லக்கு இக்கோயிலுக்கு வந்து சென்றது.

மகாமகத்தை முன்னிட்டு கும்பகோணத்தில் பெரும்பாலான கோயில்களில் குடமுழுக்கு நடைபெறும் நிலையில் இக்கோயிலில் அக்டோபர் 26, 2015இல் குடமுழுக்கு நடைபெற்றது.


</doc>
<doc id="263146" url="https://ta.wikipedia.org/wiki?curid=263146" title="அட்டவீரட்டானக் கோயில்கள்">
அட்டவீரட்டானக் கோயில்கள்

அட்டவீரட்டானம் என்பது இறைவனின் வீரத் திருவிளையாடல்கள் இடம்பெற்ற எட்டுத் தலங்களைக் குறிப்பிடப் பயன்படும் சொல்லாடலாகும். சிவபிரானுடைய வீரச்செயல்கள் விளங்கிய இடங்களிலுள்ள திருத்தலங்களை வீரட்டானத் தலங்கள் என்று போற்றுவர். பகைவர்களின் வீரத்தை அட்டு ஆன இடம் என்ற வகையிலும், தன் வீரத்தால் அட்டு ஆன இடம் என்ற வகையிலும் வீரட்டானம் என்னும் சொல் அமைந்தது. இவை எட்டுத் தலங்களாதலால் அட்ட வீரட்டானம் என்று அழைக்கப்படுகிறது. 

பிரமன், இயமன், அந்தகன், கயமுகன், தக்கன், சலந்தரன் மன்மதன், திரிபுர அசுரர்கள் ஆகிய எண்மரின் ஆணவத்தை அழித்த தலங்களாக, இவை எட்டும், தமிழ் மரபில் சொல்லப்படுகின்றன.

ஈசன், படைப்பின் முதல்வன் தானே என்று அகந்தையுற்றிருந்த பிரமனின் தலையைத் துண்டித்த திருத்தலம் இங்குள்ள திருக்கண்டியூர் பிரமசிரக்கண்டீசுவரர் கோயில் ஆகும். தஞ்சாவூரிலிருந்து திருவையாறு செல்லும் சாலையில் திருவையாறுக்கு மிக அருகில் அமைந்திருக்கிறது.இதன் வேறு பெயர் ஆதிவில்வாரண்யம் ஆகும்.
மூலவரின் பெயர்:பிரமசிர கண்டீஸ்வரர்.இந்த தலத்துக்கு ஸ்ரீகாலபைரவரை தரிசிக்க வேண்டுமென்ற வேட்கையோடு சென்று வழிபட்டால் மறுபிறவியில்லை;

உலகுயிரையெல்லாம் துன்புறுத்தி வந்த அந்தகன் எனும் அசுரனை, சக்கராயுதத்தால், ஈசன் அழித்த தலம் திருக்கோவலூர் வீரட்டானேசுவரர் கோவில் ஆகும். திருக்கோவிலூர் கோவல்நகர் வீரட்டம், தென்பெண்ணை நதிக்கரையோரத்தில் அமைந்திருக்கிறது. திரு அண்ணாமலைக்கு அருகில் உள்ளது.
கருத்துறை அந்தகன் தன் போல் அசுரன்
மூலவரின் பெயர்:அந்தகாசுர சம்ஹார மூர்த்தி,மூலவளின் பெயர்:சிவானந்த வல்லி என்ற பெரிய நாயகி!

ஈசன் முப்புரம் அழித்த திருத்தலம். பண்ருட்டிக்கும் சீர்காழிக்கும் இடையே அமைந்திருக்கிறது. 
மூலவர்:வீரட்டானேஸ்வரர்

தக்கன் சிரங்கிள்ளி அவன் அகந்தை அடக்கிய தலம் திருப்பறியலூர் ஆகும். மாயவரம் என்ற மயிலாடுதுறையிலிருந்து திருக்கடையூர் செல்லும் சாலையில் செம்பொன்னார் கோயில் என்ற ஊருக்கு வர வேண்டும். அங்கிருந்து பரசலூருக்கு எப்படிச் செல்ல வேண்டும் என்று விசாரிக்க வேண்டும். திருப்பறியலூரின் உள்ளூர் பெயரே பரசலூர் ஆகும்.
மூலவரின் பெயர்: வீரட்டேஸ்வரர்;
மூலவளின்பெயர்: இளங்கொம்பனையாள்

சலந்தரன் எனும் அசுரனை அழித்த தலம் திருவிற்குடி வீரட்டானேசுவரர் கோயில். திருவாரூரிலிருந்து நாகூர் செல்லும் சாலையில் ஒரு யூ வடிவ சாலை வளைவு வரும்;அந்த வளைவைக் கடந்த உடனே விற்குடி என்ற சாலையோர வழிகாட்டி தெரியும்.அந்த வழிகாட்டியின் படி பயணித்தால் ஒரு சிறிய பாலம் தென்படும்;அந்த பாலத்தைக் கடந்ததும்,விற்குடி என்னும் கிராமம் வரும்;அந்த கிராமத்தின் மையத்தில் இந்த வீரட்டானம் அமைந்திருக்கிறது.
மூலவர்:ஸ்ரீஜலந்தராசுரவத மூர்த்தி

கயமுகாசுரனைக் கொன்டு அவன் யானைத் தோலைப் போர்த்த திருத்தலம், வழுவூர் ஆகும். மயிலாடுதுறையிலிருந்து திருவாரூர் செல்லும் வழியில் எட்டாவது கி. மீ. தூரத்தில் வழுவூர் பேருந்து நிறுத்தம் அமைந்திருக்கிறது. இந்த நிறுத்தத்தில் இறங்கி, சுமார் ஒரு கி.மீ.தூரத்துக்கு உள்ளே பயணித்தால் மிகப்பிரம்மாண்டமான ஆலயத்தைக் காணலாம். சபரிமலையில் அமர்ந்திருக்கும் பந்தளராஜா பிறந்த ஊர் இதுதான். ஐயப்பன் பிறந்த ஸ்தலமே இந்த வழுவூர்.

காமதகனத் திருவிளையாடலை ஈசன் புரிந்த தலம், திருக்குறுக்கை.
மயிலாடுதுறை எனப்படும் மாயவரத்திலிருந்து சுமார் எட்டுகி.மீ.தூரம் பயணித்து,அங்கிருந்து மணல்மேடு செல்லும் சாலையில் சுமார் மூன்று கி.மீ.தூரம் சென்றால் உள்ளடங்கிய கிராமமான கொறுக்கைக்குள் அமைந்திருக்கிறது.
மூலவர்: வீரட்டேஸ்வரர் 
மூலவள்: ஞானாம்பிகை

மார்க்கண்டேயனுக்காக இயமனை அழித்த தலம், திருக்கடையூர்.
இந்தக் கோவிலின் புராதனப்பெயர் வில்வாரண்யம்.
மூலவர்: அமிர்தகடேஸ்வரர் மூலவள்:அபிராமி

இந்த எட்டுத் தலங்களையும் ஒருதனிப்பாடலானது வருமாறு பாடுகின்றது.


</doc>
<doc id="263148" url="https://ta.wikipedia.org/wiki?curid=263148" title="வேட்டை நாய்">
வேட்டை நாய்

வேட்டை நாய் என்பது வேட்டைக்காரர்களால், கண்ணில் தென்படும் இரையை வேட்டையாடுவதற்காகவே வளர்க்கப்படுகின்றன. அந்த நாய்களுக்கு, தாங்கள் எதைத் தாக்குகிறோம், எதற்காக தாக்குகிறோம் என்பது போன்ற புரிதல்கள் இருப்பதில்லை. தமிழ்நாட்டில் வேட்டைக்காரர்களால் விரும்பு வளர்க்கப்படும் வேட்டை நாய் வகைகளில் சில;





</doc>
<doc id="263150" url="https://ta.wikipedia.org/wiki?curid=263150" title="மிளகாய்">
மிளகாய்

மிளகாய் ("Capsicum") என்பது காய்கறிகளில் ஒன்றாகும். இது மொளகாய், முளகாய் எனப் பல்வேறாக அழைக்கப்படுகிறது. பச்சை மிளகாய், மிளகாய் இனத்தைச் சேர்ந்தது. இது சோலன்கே (Solanaceae) குடும்பத்தைச் சேர்ந்த தாவரம் ஆகும். இவ்வகையான மிளகாய் காரத்தை அதிகரிக்க உணவிலும் மருந்துகளிலும் பயன்படுத்தப்படுகிறது. இவை 6000 வருடங்களுக்கு முன்பே உணவில் பயன்படுத்தப்பட்டதாக ஆராய்ச்சியாளர்கள் தெரிவித்துள்ளனர். பச்சை மிளகாயின் உற்பத்தி, ஏற்றுமதி மற்றும் இறக்குமதியில் இந்தியாவின் பங்கு முக்கியமானது.

உலகெங்கிலும் மிளகாய்களை வகைப்படுத்த சுகோவில் அளவு (Scoville Units) எனப்படும் முறையே பிரபலமாக பயன்படுத்தப்படுகிறது.

இனிப்பு வகை மிளகாய்களின் காரத் தன்மை 0 முதல் 1000 சுகோவில் அளவு வரை இருக்கும். குடை மிளகாய், பிமென்டோ, இனிப்பு பனானா, மெக்ஸி குடை மிளகாய் மற்றும் செர்ரி மிளகாய் ஆகியவை இனிப்பு வகையை சார்ந்தவை.

மிதமான கார வகை மிளகாய்களின் காரத் தன்மை 1000 முதல் 3000 சுகோவில் அளவு வரை இருக்கும். ஆன்சோ, பசில்லா, எஸ்பனோலா, சண்டியா மற்றும் கஸ்காபெல் ஆகியவை மிதமான கார வகையை சார்ந்தவை.

இடைப்பட்ட கார வகை மிளகாய்களின் காரத் தன்மை 3000 முதல் 6000 சுகோவில் அளவு வரை இருக்கும். அலபீனோ மற்றும் மியாசால் ஆகியவை இடைப்பட்ட கார வகையை சார்ந்தவை.

கார வகை மிளகாய்களின் காரத் தன்மை 5000 முதல் 100,000 சுகோவில் அளவு வரை இருக்கும். செர்ரானோ, கயேன், டபாஸ்கோ, பிக்வின் மற்றும் தாய்லாந்து மிளகாய் ஆகியவை கார வகையை சார்ந்தவை.

அதீத கார வகை மிளகாய்களின் காரத் தன்மை 80,000 முதல் 300,000 சுகோவில் அளவு வ்ரை இருக்கும். ஆபெர்னரோ மற்றும் ஸ்காட்ச் பானெட்டு ஆகியவை அதீத கார வகையை சார்ந்தவை.

சிகப்பு நிறத்தில் இருக்கும் மிளகாயில் வைட்டமின் சியும் சிறிய அளவிளான கரோடீன் (carotene – provitamin A) பொருளும் உள்ளது. மஞ்சள் மற்றும் பச்சை நிறத்தில் உள்ள மிளகாயில் இரண்டுமே குறைந்த அளவில் உள்ளது.

பல வேறுபட்ட மிளகாய் வகைகள் உள்ளன. மிளகாய்த் தாவரத்தின் காய்களே பயன்படுபவை. அந்தக் காய்கள் நீளமானவை, குறிகியவை, அகன்றவை, ஒடுங்கியவை, வட்டமனவை என பல்வேறு வடிவங்களில் இருப்பதுடன், காரத் தன்மையிலும் வேறுபடுகின்றன.




</doc>
<doc id="263152" url="https://ta.wikipedia.org/wiki?curid=263152" title="மயில்">
மயில்

மயில், பசியானிடே குடும்பத்தின், பேவோ (Pavo) பேரினத்திலுள்ள இரண்டு இனங்களையும் (தெற்காசியாவில் தென்படும் இந்திய மயில் / நீல மயில், மற்றும் பச்சை மயில்), Afropavo எனும் பேரினத்தைச் சேர்ந்த, ஆப்பிரிக்காவில் தென்படும் காங்கோ மயிலையும் குறிக்கும். மயில்கள் ஆண்மயிலின் ஆடம்பரமான தோகைக்காகப் பெயர் பெற்றது. ஆண்மயில் பெண் மயிலைக் கவர்வதற்காக தோகையை விரித்து ஆடும். ஆண் மயில்கள் அழகிய, பளபளப்பான, நீலம் கலந்த பச்சை நிறமுடையவை. இதன் தோகையில் வரிசையாகக் 'கண்' வடிவங்கள் உள்ளன. தோகையை விரிக்கும் போது இவை மிகவும் அழகாகத் தோற்றமளிக்கின்றன. பெண் மயில்களின் உடல் மங்கலான பச்சையும், பளபளப்புக் கொண்ட நீலமும், பச்சை கலந்த சாம்பல் நிறமும் கலந்தது. நீண்ட தோகை பெண் மயில்களுக்குக் கிடையாது. நீண்டதூரம் பறக்க இயலாத மயில்கள் உயரமான மரங்கள் போன்றவற்றில் ஏறி அமர்ந்துக் கொள்ளும்.

பன்னாட்டு இயற்கைப் பாதுகாப்புச் சங்கத்தினால் உருவாக்கப்படும் செம்பட்டியலின் குறிப்பின்படி, காங்கோ மயில் இனமானது அழிவாய்ப்பு இனமாகவும், பச்சை மயில் அருகிய இனமாகவும், இந்திய மயில் தீவாய்ப்புக் கவலை குறைந்த இனமாகவும் அறிவிக்கப்பட்டுள்ளது. .

இந்திய மயில் ("பேவோ கிறிஸ்ட்டாட்டஸ் - Pavo cristatus") இந்திய துணைக்கண்டத்தை பூர்வீகமாகக் கொண்ட பறவையினமாகும். இவை இந்தியாவிலும், இலங்கையிலும் அதிகமாக இருக்கின்றன. ஆயினும் உலகின் வேறு பல நாடுகளிலும் இவை அறிமுகப்படுத்தப்பட்டு இருக்கின்றன. பல்வேறு கிராமங்களில் வீடுகளில் மயில் வளர்க்கப்படுகிறது.<br>

இவற்றில் ஆண்மயில்கள் தலை, கழுத்து மற்றும் நெஞ்சுப் பகுதிகளில் பிரகாசமான நீல நிறத்தைக் கொண்டிருப்பதுடன், வால்ப் பகுதியில் நீலமும், பச்சையும் கலந்த மிக நீண்ட சிறகுகளையும், கண் போன்ற அமைப்புக்களையும் கொண்ட தோகையையும் கொண்டிருக்கும். தோகையானது அண்ணளவாக உடலின் நீளத்தில் மூன்றில் இரண்டு பகுதியை உள்ளடக்கியதாக இருக்கும்.

பச்சை மயில் ("பேவோ மியூட்டிக்கஸ் - Pavo muticus"), மியன்மார் கிழக்கு தொடக்கம் ஜாவா வரையுள்ள பகுதியில் வாழ்கின்றன. தென்கிழக்காசிய நாடுகளிலுள்ள வெப்பவலயம்|வெப்பவலயக்]] காடுகளில் இந்த இனம் காணப்படுகின்றது. ஜாவா, இந்தோனேசியாவில் காணப்படும் குறிப்பிட்ட துணையினமானது ஜாவா மயில் எனவும் அழைக்கப்படுகிறது. பச்சை மயில் இனமானது இந்திய மயில் இனத்துடன், மிக நெருங்கிய தொடர்புடையதாக இருக்கிறது.
பன்னாட்டு இயற்கைப் பாதுகாப்புச் சங்கம், பச்சை மயில்களை, அழியும் அபாயமுள்ளவையாகப் பட்டியலிட்டுள்ளது. வேட்டையாடுவதாலும், உகந்த வாழிடங்கள் குறைந்து வருவதாலும் இவ்வபாயம் உள்ளது.<br>

பச்சை மயில்களில் ஆண்மயில்களின் கழுத்துப் பகுதி பச்சை நிறத்தில் இருப்பதனால், இவை இந்திய மயில்களிலிருந்து வேறுபடுகின்றன. 

காங்கோ மயில் (அப்ரோபேவோ - Afropavo congensis) காங்கோ ஆற்றை அடிப்படையாக வைத்து உருவான காங்கோ வடிநிலத்தைப் பூர்வீகமாகக் கொண்ட ஒரு பறவையினமாகும். இவை நில்லமயில், பச்சை மயில் போன்று மிக நீண்ட தோகையைக் கொண்டிருப்பதில்லை. 

ஆண் மயில்களில், வால்ப் பகுதியின் மேலாகக் காணப்படும் நீண்ட வண்ணமயமான இறகுகளின் தொகுப்பு "மயிற்பீலி", "மயில் தோகை", "மயிலிறகு" என்று வெவ்வேறு பெயர்கொண்டு அழைக்கப்படுகிறது.

இந்த அழகிய மயிலிறகு பல வண்ணங்களைக் கொண்டிருக்கும். பச்சை, மஞ்சள், நீலம், கருநீலம் போன்ற பல வண்ணம் கொண்ட அழகிய இயற்கை ஓவியம் போல காணப்படும்.

இந்து கடவுள்கள் பலரை மயிலிறகு அலங்கரிக்கும். இதன் மூலம் கிருஷ்ணர், முருகன், லட்சுமி போன்ற கடவுள்கள் அலங்கரிப்பர். அதனால்,தெய்வீகத் தன்மை பொருந்தியதாக பார்க்கப்படுகிறது. சீனாவில் அதிர்ஷ்டத்தின் சின்னமாக கருதப்படுகிறது. இது நேர்மறையான எண்ண அலைகளை ஈர்க்கும் என்று சொல்கிறார்கள்.

மயில் சிறகுகளை விரித்து வானில் பறக்கும்.



</doc>
<doc id="263154" url="https://ta.wikipedia.org/wiki?curid=263154" title="தச மகா வித்யா">
தச மகா வித்யா

இந்து சமயத்தில் தச மகா வித்யா (Dasha-Mahavidya) என்பது ஆதிசக்தி (பார்வதி) தேவியின் பத்து உருவங்களை குறிக்கும். மகாவித்யா அல்லது தசமகாவித்யைகள் (பதின்பெருவித்தையர்) என்போர், பத்துத் தேவியரின் குழுமம் ஆகும். அளவற்ற கருணையும் எல்லையில்லாக் குரூரமும் கொண்டவர்களாக, பெண்மையின் பெருந்தெய்வமாகிய பார்வதியின் அம்சங்களாக இவர்கள் விளங்குகின்றனர். 

தச என்றால் பத்து வித்யா என்றால் அறிவு எனப் பொருள். இந்தப் பத்து தேவிகளும் பெண்மையின் சக்தியை தாய்மை முதல் கோபம் வரை அனைத்து வடிவிலும் காட்டுபவர்கள். தசமகா வித்யா தேவிகளின் வருகை சாக்த மார்க்கத்தில் பக்தி என்ற வழியை காட்டியது. உருவாவதும் பெண்ணால், அழிவதும் பெண்ணால் என நம்பும் சாக்தர்கள், இந்த பத்து தேவிகளையும் உளமார வழிபட்டனர். "தேவி பாகவத" புராணத்தின் கடைசி ஒன்பது அதிகாரங்களில் ஏழாவதான "சண்டி" சாக்தர்களின் "தேவி கீதை" ஆனது. இந்த பத்து தேவிகளில் சில தேவியர் தாந்திரிகர்களால் மட்டும் ஆராதனை செய்யப்படுவர்.

சாக்தத்தின் வரலாற்றில், பெருவித்தையரின் தோற்றமும் வளர்ச்சியும், கி.பி 17ஆம் நூற்றாண்டில் உச்சம் பெற்ற சாக்த பக்தி இயக்கத்தின் முக்கியமான மைல்கற்களாகும். கி.பி ஆறாம் நூற்றாண்டளவில் புராண காலத்தில் தோன்றிய இவ்வழிபாடு, முழுமுதற்கடவுளை, பெண்ணாகப் போற்றியதுடன், தேவி பாகவத புராணம் முதலான நூல்களில், முக்கியமான வழிபாடுகளில் ஒன்றாகக் குறிப்பிடப்பட்டிருக்கிறது. சாக்தத்தின் மையநூலாக மாறிய "தேவி கீதை", இதே நூலின் ஏழாம் காண்டத்தின் இறுதி ஒன்பது அத்தியாயங்களே (31 முதல் 40 வரை) என்பது குறிப்பிடத்தக்கது. 

மகாவித்தை என்பது, சங்கதச் சொற்களான "மகா" (பெரும்), "வித்யா" (பெருந்தோற்றம், பேரறிவு, ஞானம்) ஆகியவற்றின் சேர்க்கையால் உருவானதாகும்.

"ஒருபெரும் உண்மையே, பத்து திருவடிவங்களில் விளங்குகின்றது. பேரன்னை ஒருத்தியே பத்து பேராளுமைகளாக - பதின்பெருவித்தைகளாகப் போற்றப்படுகிறாள்" என்பது சாக்தரின் நம்பிக்கை.

தச மகா வித்யா தேவிகளின் பெயர்கள்:

1"காளி" – பரம்பொருளின் இறுதி வடிவம். காலத்தின் தேவியானவள் காலத்திற்கும், மாறுதல்களுக்கும் தேவியாகக் கருதப்படுகிறார். காளி என்பதற்கு 'காலம்' மற்றும் 'கருப்பு' என்று பொருள். காளனின் (ஈசன்) துணைவி தான் காளி. இவரே ஆதி பராசக்தி என்றும் அழைக்கப்படுகிறார். இவரைப் பற்றிய செய்திகள் அதர்வண வேதங்களிலும், தேவி மகாத்மியதிலும் விரிவாக வழங்கபட்டுள்ளது. இவரை வழிபடும் முறைகள் பல தந்திரங்களிலும் கூறப்பட்டுள்ளது. காளி தேவி காலங்களை கட்டுபடுத்தக்கூடியவர் என்பது இந்துக்களின் நம்பிக்கை.
2"தாரா" – தாரா, காளி போல கருப்பாக அன்றி, நீலமாகக் காட்சி தருவள். தாராவின் இடையில், புலித்தோலாடையும் கழுத்தில் மண்டையோட்டு மாலையும் காணப்படும். குருதி வடியும் செவ்விதழும் தொங்கிய நாக்கும் தாராவுக்கும் காளிக்குமிடையிலான இன்னோர் ஒற்றுமை. இருவரும் ஒன்றுபோலவே இருந்தாலும், தாந்திரீக நூல்கள், இருவரையும் வேறுபடுத்திக் காட்டுவதுடன், தாரா தாய்மை நிறைந்தவள் என்றும் கூறுகின்றன. எனினும், வங்காளப் பகுதியில் காளியே அதிகளவில் வழிபடப்படுகின்றாள்.வழிகாட்டியாய் பாதுகாவலியாகவும் விளங்கும் தெய்வம். மோட்சத்தைத் தரும் பேரறிவை வழங்கும் ""நீல சரசுவதி" எனும் பெருந்தெய்வமும் இவளே.

3"திரிபுரசுந்தரி" ("ஷோடசி") – திரிபுரசுந்தரி சக்தி வழிபாட்டு முறையின் முதன்மைக் கடவுள். இலலிதை, இராசராசேசுவரி முதலான பெயர்களிலும் அழைக்கப்படுபவள், பத்து மகாவித்யாக்களில் ஒருத்தியாவாள். ஸ்ரீவித்யா என்றழைக்கப்படும் இவளது முடிந்த முடிவே ஏனைய மகாவித்யாக்கள் ஆகும். ஆதிசக்தியின் மிகவுயர் அம்சமான லலிதையே பார்வதியாகத் திகழ்கின்றாள். தாய் குழந்தையுடன் விளையாடுவது போல, லலிதை தன் அடியவர்களுடன் விளையாடுகின்றாள். மாயையின் வடிவமானதால், அவளே, மகாமாயையும் ஆகின்றாள் பேரழகி! தாந்திரீக நெறியின் பார்வதி. "மோட்சமுக்தி" என்றெல்லாம் போற்றப்படுபவள்.

4"புவனேசுவரி" – பிரபஞ்ச வடிவாய்த் திகழும் அன்னை வடிவம். புவனேசுவரி இந்து சமய நம்பிக்கைகளில் மகாவித்யா சக்தியின் பத்து அம்சங்களில் நான்காவது சொரூபமாக விளங்குகின்றாள். பௌதீக உலகின் தோற்றத்திற்கு காரணமான மகா சக்தியாக வர்ணிக்கப்படுகின்றாள். மேலும், உலகின் தீயவற்றை அழிப்பவளாகவும், நல்லவற்றை உருவாக்குபவளாகவும் போற்றப்படுகின்றாள். இவளே சரஸ்வதி, இலக்குமி, காளி மற்றும் காயத்ரி முதலான தெய்வங்களின் தாய்த் தெய்வம் என்பர். 

5"பைரவி" – பைரவி என்பவர் ஒரு கொடூரமான மற்றும் திகிலூட்டும் இந்து தெய்வமும் தச மகாவித்யாக்களுள் ஒருவரும் ஆவார். அவர் கால பைரவரின் துணைவியார். பார்வதி தேவியின் அம்சமான பைரவி இந்துக்களால் வணங்கப்படுகிறாள். அஞ்சத்தகும் அன்னையின் வடிவம்

6"சின்னமஸ்தா" –சின்னமஸ்தா அல்லது அரிதலைச்சி, பத்து மகாவித்யா தேவதைகளில் ஒருத்தி. தன் தலையைத் தானே அரிந்து கையிலேந்தி, மறு கையில் கூன்வாள் ஏந்திக் காட்சி தரும் மிகக் குரூரமான வடிவம் இவளுடையது. "பிரசண்ட சண்டிகை" எனும் திருநாமமும் இவளுடையதே! தன் தலை தானே அரிந்த ﻿அன்னையின் தியாகத் திருவுருவம். 

7"தூமாவதி" –தூமாவதி என்பவள் பத்து மகாவித்யாக்களில் ஒருத்தி ஆவாள். "புகைத்தேவதை" எனப்பொருள் படும் பெயர்கொண்ட இவள், அன்னைத் தெய்வத்தின் குரூரமான வடிவங்களில் ஒன்றைத் தாங்கியவள். அசிங்கமான- வயதான விதவையாக இவள் சித்தரிக்கப்படுகிறாள். அமங்கலகரமான சந்தர்ப்பங்கள், தீய சகுனங்களுக்குரிய பறவையான காகம், பீடமாதங்கள் முதலியவை இவளுக்குரியவையாகச் சொல்லப்படுகின்றன. இறப்பின் தெய்வம், விதவையாய்க் காட்சியருள்பவள். 

8"பகளாமுகி" – பகளாமுகி பத்து மகாவித்யா தேவியரில் ஒருவர். தன் கையிலுள்ள தண்டத்தின் மூலம், பகளா, தன் அடியவர்களின் தீய எண்ணங்களையும் அவர்களது எதிரிகளையும் அழித்தொழிப்பதாகச் சொல்லப்படுகிறது. வடநாட்டில் "பீதாம்பரி அம்மை" என்ற பெயரில் இவள் வழிபடப்பட்டு வருகிறாள்.எதிரிகளை அடக்கியாளும் தேவதை. பகளம் என்றால் கடிவாளம் எதிரிகளுக்கு கடிவாமிடுபவள். 

9"மாதங்கி" – லலிதாம்பிகையின் தலைமை மந்திரிணி அம்பிகை, மதங்கரின் மகளாக பிறந்தமையால் மாதங்கி என அழைக்கப்படுகிறார். இவருக்கு ராஜ மாதங்கி, ராஜ சியாமளா என்றும் வேறு பெயர்கள் உள்ளன. இந்தியாவின் வடபகுதியில் சியாமளா தேவி என்று அறியப்படுகிறார். இதற்கு நீலம் கலந்த பச்சை நிறம் என்று பொருளாகும். இந்த தேவி சாக்த வழிபாட்டில் சப்தமாதாக்களில் ஒருவராகவும், தசமகா வித்தியாக்களில் ஒருவராகவும் அறியப்படுகிறார். இவள் தாந்திரீக நெறியின் கலைமகள். 

10"கமலாத்மிகா" – கமலாத்மிகா என்பவர் இந்து சமயத்தில் வணங்கப்படும் பெண் கடவுளாவார். இவர் தசமஹாவித்யாக்களுள் ஒருவர் ஆவர். செல்வத்தை வழங்கும் கடவுளாகவும் விஷ்ணுவின் துணைவியான லட்சுமியாக கருதப்படுகிறார். விஷ்ணுவின் அவதாரங்களின் துணையாக இவரும் சீதை, உருக்மணி, பத்மாவதி போன்று அவதாரம் எடுப்பதாக கூறுவதுண்டு தாமரையை விரும்புகின்றவள். தாந்திரீக நெறியின் திருமகள்.

மகாபாகவதபுராணமும் பிரம்மாண்ட புராணமும், "ஷோடசி" என்பதைத் திரிபுர சுந்தரிக்கு(லலிதாம்பிகை) பதிலாகக் கூறுகின்றன. குஹ்யாதிகுஹ்ய தந்திரம் நூல், பதின்பெருவித்தைகளை, திருமாலின் பத்தவதாரங்களுடன் இணைப்பதுடன், அவர்களிலிருந்தே, மால் பத்து அவதாரங்களைக் கொண்டதாக வர்ணிக்கின்றது. ஸ்ரீசக்கரத்தில் இவர்கள் ஆராதிக்கப்படுவதுடன், திரிபுரசுந்தரியை ஆதிபராசக்தியாகப் போற்றுவது சாக்தர் வழக்கு.


</doc>
<doc id="263156" url="https://ta.wikipedia.org/wiki?curid=263156" title="தாள இசைக்கருவி">
தாள இசைக்கருவி

தாள இசைக்கருவி என்பது சீரான கால இடைவெளியுடனோ, மாறுபடும் கால இடைவெளியுடனோ தட்டி ஒலி எழுப்பும் இசைக்கருவிகளை குறிக்கும். இவற்றை கைகளாலோ அல்லது குச்சிகளை கொண்டோ அடிப்பதன் மூலம் ஒலி எழுப்பலாம். இவைகளை தட்டும்போது அசையும் தளத்தின் அருகிலுள்ள காற்றிலுள்ள அணுக்கள் அதிரத் தொடங்குகின்றன. இதனால் ஒலி எழும்புகிறது.

தாள இசைக்கருவிகளுள் ஒன்றான தோற்கருவி (drum), அடித்து இசையெழுப்பும் இசைக்கருவி வகையைச் சார்ந்தது. தோற்கருவிகள், மரத்தால் அல்லது உலோகத்தால் செய்யப்பட்டனவும், உள்ளீடற்ற உருளை வடிமானதுமான உடலின் திறந்த வாய்ப் பகுதியில் இழுத்துக் கட்டப்பட்ட ஒரு தோலையோ அல்லது இரண்டு தோல்களையோ கொண்டிருக்கும். இத்தோலின் அல்லது தோல்களின் மீது அடிப்பவரின் கையினால் அல்லது கம்பினால் அடித்து இசை எழுப்புவர்.


</doc>
<doc id="263158" url="https://ta.wikipedia.org/wiki?curid=263158" title="கிழக்கிலங்கைத் தமிழர்">
கிழக்கிலங்கைத் தமிழர்

திருகோணமலை, மட்டக்களப்பு, அம்பாறை ஆகிய மாவட்டங்களை உள்ளடக்கிய கிழக்கு மாகாணத்தில் வசிக்கும் இலங்கைத் தமிழர்கள் கிழக்கிலங்கைத் தமிழர்கள் எனப்படுவர். கிழக்கிலங்கைத் தமிழர் வரலாறு, அரசியல், சமூக அமைப்பு, பண்பாடு ஆகிய நோக்குகளில் தனித்துவமான அம்சங்களைக் கொண்டிருக்கின்றார்கள். இவர்களின் பொருளாதார கல்விச் சூழலும் நிலைகளும் கூட வேறுபட்டவை எனலாம்.
கிழக்கிலங்கை தமிழர் என்ற அடையாளப்படுத்தலை யாழ்ப்பாணத் தமிழர், வன்னித் தமிழர், தீவகத் தமிழர் என்ற கருத்துருக்களுடன் ஒப்பிட்டு வரையறை செய்யலாம். இவ்வேறுபாடுகள் அல்லது தனித்துவ பண்புகள் இருப்பினும் இலங்கைத் தமிழர்களுக்கிடையான ஒற்றுமை அம்சங்களும் இயல்புகளுமே மிகுதியாகும் என்ற கூற்றை இங்கு குறிப்பது முக்கியமாகும். 

கிழக்கிலங்கைத் தமிழர் நடுவில் காணப்படும் தாய்வழி சமூக அமைப்பை வைத்து நோக்குகையில் கிழக்கிலங்கையில் குடியமர்ந்தோர் சேர நாட்டில் இருந்து வந்தவர்கள் என வரலாற்று அறிஞர்கள் கருதுகின்றார்கள். 

கிழக்கிலங்கை யாழ்ப்பாண இராசதானிக்கு உள் வரமால் கண்டி இராசதானியின் ஆட்சிக்கு உட்பட்டு இருந்தது.

ஒல்லாந்தர் ஆட்சிக்கு வந்தபின் மட்டக்களப்பு வழக்கங்களை முன்வைத்து முக்குவர் சட்டம் இயற்றப்பட்டது.

"ஈழத்திலும் தாய் வழிச் சமுதாய மரபு கிழக்கிலங்கையில் நிலைத்து வருவதாயிற்று. இடைக்காலத்தில் சிங்கள மக்களுடன் இணைந்து சமத்துவமாகச் சகோதர மனப்பான்மையுடன் வாழ்ந்து வந்திருக்கின்றனர். இதனால் பல்வேறு வழிகளிலும் இரு இனத்தவர்களிடேயும் பண்பாட்டுக் கலப்பு ஏற்படுவதாயிற்று. இதே போன்று யாழ்ப்பாணப் பிரதேச மக்களும் காலத்துக்குக் காலம் மட்டக்களப்புப் பிரதேசத்தில் வந்து குடியேறி வாழலாயினர்." 

ஈழநாட்டின் நெற்களஞ்சியம் எனப் போற்றப்பட்ட மட்டக்களப்பில் பல பெரியார்களும், எழுத்தாளர்களும், கலைஞர்களும் தோன்றியுள்ளனர்.








</doc>
<doc id="263170" url="https://ta.wikipedia.org/wiki?curid=263170" title="மும்பை எக்ஸ்பிரஸ் (திரைப்படம்)">
மும்பை எக்ஸ்பிரஸ் (திரைப்படம்)

மும்பை எக்ஸ்பிரஸ் 2005 ஆம் ஆண்டு வெளிவந்த தமிழ்த் திரைப்படமாகும். இதனை சங்கீதம் சீனிவாச ராவ் இயக்கியிருந்தார். கமல்ஹாசன் இப்படத்தினை தயாரித்து முக்கிய வேடத்தில் நடித்திருந்தார். கமல்ஹாசனுடன் மனிஷா கொய்ராலா, நாசர், பசுபதி, சந்தான பாரதி, கோவை சரளா ஆகியோர் நடித்திருந்தனர். இத்திரைப்படத்திற்கு இளையராசா இசையமைத்திருந்தார்.
நகைச்சுவைப்படம்


</doc>
<doc id="263172" url="https://ta.wikipedia.org/wiki?curid=263172" title="ஆங்கிலோ-அமெரிக்கப் பட்டியலாக்க விதிகள்">
ஆங்கிலோ-அமெரிக்கப் பட்டியலாக்க விதிகள்

ஆங்கிலோ-அமெரிக்கப் பட்டியலாக்க விதிகள் ("Anglo-American Cataloguing Rules", AACR) என்பது ஐக்கிய அமெரிக்கா, பிரித்தானியா, கனடா மற்றும் ஐரோப்பிய நாடுகளில் பரவலாக பயன்படுத்தப்பட்டு வந்த பட்டியலாக்க சீர்தரம் ஆகும்.

இந்தச் சீர்தரம் 1967 ஆம் ஆண்டு முதலில் வெளியிடப்பட்டது. 1978 ஆம் ஆண்டு இது International Standard Bibliographic Description ஒத்தாக AACR2 என இற்றைப்படுத்தப்பட்டது. 2010 அளவில், அமெரிக்க, கனடிய, ஐரோப்பிய நூலகங்களும் நிறுவனங்களும் வள விபரிப்பும் அணுக்கமும் சீர்தரத்தை அமுல்படுத்தத் தொடங்கி உள்ளன. இதனூடாக இந்தச் சீர்தரத்தின் பயன்பாடு குறைந்து வருகிறது.


</doc>
<doc id="263173" url="https://ta.wikipedia.org/wiki?curid=263173" title="அனைத்துலக பட்டியலாக்க சீர்தர விபரிப்பு">
அனைத்துலக பட்டியலாக்க சீர்தர விபரிப்பு

அனைத்துலக பட்டியலாக்க சீர்தர விபரிப்பு அல்லது சர்வதேச தகமைசார் நூல் விபரணம் (International Standard Bibliographic Description (ISBD)) என்பது அனைத்துலக நூல ஒன்றியங்கள் மற்றும் நிறுவனங்களின் கூட்டமைப்பால் (International Federation of Library Associations and Institutions) வெளியிடப்படும் பட்டியலாக்க சீர்தரம் ஆகும். இந்த சீர்தரம் மனிதர்கள் புரிந்துகொள்ளும் வகையில் பட்டியல்களை உருவாக்குவதற்கும், குறிப்பாக நூற்பட்டியல்களை உருவாக்குவதற்கு என உருவாக்கப்பட்டதாகும். இது முன்னோட்டமாக 2007 ஆம் ஆண்டிலும், முழுமையாகத் தொகுக்கப்பட்டு 2011 ஆம் ஆண்டில் வெளியிடப்பட்டது.

இந்தச் சீர்தரம் பல நாடுகளில் அமுல்படுத்தப்பட்டது. 


</doc>
<doc id="263175" url="https://ta.wikipedia.org/wiki?curid=263175" title="மார்க் சீர்தரங்கள்">
மார்க் சீர்தரங்கள்

மார்க் சீர்தரங்கள் (MAchine-Readable Cataloging Standards (MARC) என்பது கணினி புரிந்து கொள்ளக்கூடிய பட்டியலாக்க சீர்தரம் ஆகும். 1960 கள் உருவாக்கப்பட்ட இந்த முறைமை இன்றும் பரவலான பயன்பாட்டில் உள்ளது. இன்று பரவலாகப் பயன்படுத்தப்படுவது கனடிய அமெரிக்க மார்க் சீர்தரங்கள் இணைந்து உருவாக்கப்பட்ட MARC 21 சீர்தரங்கள் ஆகும். MARC 21 ஒருங்குறிப் பயன்பாட்டை ஏதுவாக்கின்றன.

பரவலான பயன்பாட்டில் இருக்கும் எக்சு.எம்.எல் இசுகீமா ஆதரிக்கும் வகையில் மார்க் எசு.எம்.எல் உருவாக்கப்பட்டுள்ளது. ஒரு மார்க் பதிவை மார்க் எசு.எம்.எல் தகவல் இழக்காமல் மாற்ற முடியும், மார்க் எசு.எம்.எல் பதிவை மார்க் பதிவாக தகவல் இழக்காமல் மாற்ற முடியும். 

1960 காலப் பகுதியில் உருவாக்கப்பட்ட சீர்தரம் தற்போதைய புதிய தொழிநுட்பங்களுக்கும் இணையாக இல்லை என்று பலர் கருதுகின்றனர். எ.கா மார்க் பதிவுகள் தட்டையானவை (MARC), மாற்றாக புதிய எக்சு.எம்.எல் அடிப்படையிலான சீர்தரங்கள் படிநிலை சீர்தரங்களுக்கு எளிமையாக ஆதரவு தருகின்றன. மார்க் உருவாக்கப்பட்ட போது இன்று போல் தொடர்புசால் தரவுதளங்கள், இணையத் தொழில்நுட்பங்கள் இருக்கவில்லை. இதனால் மார்க் சீர்தரத்தை மாற்றியமைப்பதற்கான முயற்சிகள் மேற்கொள்ளப்படுகிறன. இவற்றில் குறிப்பிடத்தக்கது காங்கிரசு நூலகத்தால் முன்னெடுக்கப்படும் Bibliographic Framework Initiative ஆகும்.


</doc>
<doc id="263176" url="https://ta.wikipedia.org/wiki?curid=263176" title="லொக்சு">
லொக்சு

லொக்சு என்று ஆங்கிலச் சுருக்கப்பெயரால் (LOCKSS (Lots of Copies Keep Stuff Safe)) அறியப்படும் செயற்திட்டம் ஆனது இணையத்தில் வெளியிடப்படுவனவற்றை சேகரித்து, தொகுத்து பகிர்வதை ஏதுவாக்கும் ஒரு சகா-சகா கட்டற்ற மென்பொருள் ஆகும். இந்த மென்பொருள் இசுட்டான்போர்டு பல்கலைக்கழக ஆதரவில் விருத்தி செய்யப்படுகிறது. லொக்சு என்பது அதிக படிகள் பொருட்களை பாதுகாக்கும் என்ற பொருள் தரும். ஒவ்வொரு நூலகமும் அல்லது நிறுவனமும் ஒரு வளத்தின் ஒரு படியை வைத்திருந்து பயன்படுத்துவதை இது ஏதுவாக்கின்றது. இதனால் வளங்கள் இலகுவில் அழிக்கப்படுதல் அல்லது துலைந்து போதல் தவிர்க்கப்படுகிறது. பல்வேறு வகையான பயன்பாட்டை சாத்தியப்படுத்துகின்றது. ஆய்வு இதழ்களுக்காகவே இது முதலில் உருவாக்கப்பட்டது. but is now also used for a range of other materials. Examples include the SOLINET project to preserve theses and dissertations at eight universities,



</doc>
<doc id="263184" url="https://ta.wikipedia.org/wiki?curid=263184" title="நவாதா மாவட்டம்">
நவாதா மாவட்டம்

நவாதா மாவட்டம், இந்திய மாநிலமான பீகாரின் மாவட்டங்களில் ஒன்று.. இதன் தலைமையகம் நவாதாவில் உள்ளது.

2006ஆம் ஆண்டில், ஒன்றிய அரசு ஒரு கணக்கெடுப்பை வெளியிட்டது. அதில் பொருளாதாரத்தில் பின்தங்கிய 250 மாவட்டங்கள் பட்டியலிடப்பட்டன. இந்த மாவட்டமும் அந்த பட்டியலில் இடம் பெற்றிருப்பதால், இதுவும் பொருளாதாரத்தில் பின்தங்கிய மாவட்டங்களுக்கான ஒன்றிய அரசின் நிதியைப் பெறுகிறது.


</doc>
<doc id="263186" url="https://ta.wikipedia.org/wiki?curid=263186" title="முங்கேர் மாவட்டம்">
முங்கேர் மாவட்டம்

முங்கேர் மாவட்டம், இந்திய மாநிலமான பீகாரின் மாவட்டங்களில் ஒன்று. இதன் தலைமையகம் முங்கேரில் உள்ளது..


2006ஆம் ஆண்டில், மத்திய அரசு ஒரு கணக்கெடுப்பை வெளியிட்டது. அதில் பொருளாதாரத்தில் பின்தங்கிய 250 மாவட்டங்கள் பட்டியலிடப்பட்டன. இந்த மாவட்டமும் அந்த பட்டியலில் இடம் பெற்றிருப்பதால், இதுவும் பொருளாதாரத்தில் பின்தங்கிய மாவட்டங்களுக்கான மத்திய அரசின் நிதியைப் பெறுகிறது



</doc>
<doc id="263189" url="https://ta.wikipedia.org/wiki?curid=263189" title="ககரியா மாவட்டம்">
ககரியா மாவட்டம்

ககரியா மாவட்டம், இந்திய மாநிலமான பீகாரின் மாவட்டங்களில் ஒன்று. இதன் தலைமையகம் ககரியாவில் உள்ளது..

2006ஆம் ஆண்டில், ஒன்றிய அரசு ஒரு கணக்கெடுப்பை வெளியிட்டது. அதில் பொருளாதாரத்தில் பின்தங்கிய 250 மாவட்டங்கள் பட்டியலிடப்பட்டன. இந்த மாவட்டமும் அந்த பட்டியலில் இடம் பெற்றிருப்பதால், இதுவும் பொருளாதாரத்தில் பின்தங்கிய மாவட்டங்களுக்கான ஒன்றிய அரசின் நிதியைப் பெறுகிறது.


</doc>
<doc id="263194" url="https://ta.wikipedia.org/wiki?curid=263194" title="ஐசாக் தம்பையா">
ஐசாக் தம்பையா

தம்பிப்பிள்ளை ஐசாக் தம்பையா ("Rev. Tambi Piḷḷai Isaac Tambyah", 19 ஆகத்து 1869 - 1941) இலங்கைத் தமிழ்க் கல்விமானும், இறையியலாளரும், எழுத்தாளரும், வழக்கறிஞரும் ஆவார்.

ஐசாக் தம்பையா யாழ்ப்பாணம், மானிப்பாயைச் சேர்ந்த ஆறுமுகம் தம்பிப்பிள்ளை (இறப்பு: பெப்ரவரி 5, 1905) என்பவருக்கு 1869 ஆகத்து 19 இல் பிறந்தவர். தந்தை தம்பிப்பிள்ளை ஆசிரியரும், மானிப்பாய் செம்பா உடையார் என்பவரின் பேரனும் ஆவார்.

ஐசாக் தம்பையா தனது ஆரம்பக் கல்வியை யாழ்ப்பாணம் பரி யோவான் கல்லூரியிலும், பின்னர் கொழும்பு புனித தோமையர் கல்லூரியிலும் கற்றார். தோமையர் கல்லூரி இதழின் ஆசிரியராக இருந்திருக்கிறார். இளம் வயதிலேயே "Garland of Ceylon verses", "By the Bridge" ஆகிய இரண்டு கவிதை நூல்களை எழுதி வெளியிட்டார்.

பள்ளிப் படிப்பை முடித்த பின்னர் கொழும்பு சட்டக்கல்லூரியில் சேர்ந்து சட்டம் பயின்றார். 1899 ஆம் ஆண்டில் சட்டவாளராக அங்கீகரிக்கப்பட்டு, 1901 வரை கொழும்பிலும், அதன் பின்னர் யாழ்ப்பாணத்திலும் வழக்கறிஞராகப் பணியாற்றி பின்னர் மீண்டும் 1908 ஆம் ஆண்டில் மீண்டும் கொழும்பு திரும்பி உச்சநீதிமன்ற வழக்கறிஞராகப் பணியாற்றினார்.

"Ceylon Law Review" என்ற இதழின் ஆசிரியராகப் பணியாற்றினார். 1904 ஆம் ஆண்டில் "The Christian Review" என்ற பத்திரிகையை ஆரம்பித்து நடத்தினார்.

1912 ஆம் ஆண்டில் இங்கிலாந்து சென்றார். அங்கு அவர் சட்டவாளர் கழகத்தில் ("Gray's Inn") உறுப்பினராக சேர்க்கப்பட்டார். இங்கிலாந்தின் எழுத்தாளர்களின் ஒருங்கிணைந்த கழகத்தின் ("Incorporated society of authors") உறுப்பினராகவும் சேர்ந்தார். இக்கழகத்தில் இணந்த முதலாவது இலங்கையர் இவரே. பின்னர் 1913 ஆம் ஆண்டில் அங்கிருந்து மலாயா சென்று பினாங்கு மாநிலத்தில்]] வழக்கறிஞராகப் பணியாற்றினார்.

ஐசாக் தம்பையா மலாயாவில் இருந்த போது இறையியல் கல்வியைத் தொடர்ந்தார். அங்கு அவர் இறையியலில் பட்டம் பெற்று திருச்சபையில் குருவானவராகப் பணியாற்றினார். 1924 ஆம் ஆண்டில் இலங்கை திரும்பி தமது வழக்கறிஞர் தொழிலைக் கைவிட்டு முழு நேர இறையியலில் நாட்டம் செலுத்தினார். 1924 இல் உதவிக்குருவானவராகத் திருநிலைப்படுத்தப்பட்டார். அடுத்த இரண்டாண்டுகளில் குருவானவராகத் திருநிலைப்படுத்தப்பட்டு சுண்டிக்குளி பரி. யோவான் திருச்சபையில் பணியில் அமர்த்தப்பட்டார். அங்கு அவர் 1938 வரை பணியாற்றினார். பின்னர் பண்டாரவளையில் முதன்மைக் குருவாகப் பணியில் அமர்த்தப்பட்டார். 1940களின் ஆரம்பத்தில் கொழும்பு சான் செபஸ்டியன், புனித திரித்துவத் திருச்சபையில் பணியாற்றினார். கொழும்பு இறையியல் பாடசாலையில் துணை அதிபராகவும் பணியாற்றியிருந்தார்.

1934 சூன் 9 அன்று யாழ்ப்பாணப் பொது நூலகம் ஆரம்பிக்கும் நோக்கோடு நிறுவப்பட்ட குழுவின் துணைத் தலைவராக ஐசாக் தம்பையா இருந்துள்ளார்.

ஐசாக் தம்பையா தெல்லிப்பழையைச் சேர்ந்த ஜே. டபிள்யூ. பார் குமாரகுலசிங்க முதலியார் என்பவரின் இளைய மகளான மங்களநாயகம் என்பவரைத் திருமணம் புரிந்தார். மங்களநாயகம் "நொறுங்குண்ட இருதயம்" என்ற பெயரில் 1914 ஆம் ஆண்டிலும், "அரியமலர்" என்ற பெயரில் 1926 இலும் இரண்டு புதின நூல்களை எழுதினார். இவரது தந்தை குமாரகுலசிங்க முதலியார் யாழ்ப்பாணம் சிறுவர் நீதிமன்றத்தில் தலைமை எழுத்தராகவும், மொழிபெயர்ப்பாளராகவும் பணியாற்றினார்.



</doc>
<doc id="263202" url="https://ta.wikipedia.org/wiki?curid=263202" title="குட்டான்">
குட்டான்

குட்டான் அல்லது கொட்டான் என்பது பனையோலை, நாரால் செய்யப்படும் பெட்டியாகும். இது பனைவெல்லம், சில்லுக்கருப்பட்டி (பதநீர், சுக்கு, மிளகு சேர்த்துச் செய்யப்படும் இனிப்புப் பண்டம்), இதர இனிப்புகளை வைப்பதற்குப் பயன்படுகிறது. திருமணச் சீராகத் தரப்படும் பண்டங்களை கொட்டான்களில் வைத்தே தருகிற மரபு உண்டு. சுற்றுச்சூழலுக்கு இசைவான இத்தகைய ஓலைப்பெட்டிகளின் பயன்பாடு நெகிழிப் பைகள், அட்டைப் பெட்டிகள் போன்றவற்றின் மிகை நுகர்வு காரணமாக அருகி வருகிறது. கொட்டான்கள் உள்ளிட்ட பல்வேறு பனையோலைப் பொருட்களைச் செய்யும் தொழிலானது திருநெல்வேலி மாவட்டத்திலுள்ள அருணாப்பேரி போன்ற ஊர்களில் குடும்பத் தொழிலாக பாரம்பரியமாக மேற்கொள்ளப்பட்டு வருகிறது.


</doc>
<doc id="263208" url="https://ta.wikipedia.org/wiki?curid=263208" title="புது-உணர்வுப்பதிவுவாதம்">
புது-உணர்வுப்பதிவுவாதம்

புது-உணர்வுப்பதிவுவாதம் (Neo-Impressionism) என்பது, யோர்ச் சோராவினால் உருவாக்கப்பட்ட ஒரு கலை இயக்கம் ஆகும். சோராவின் புகழ்பெற்ற "லா கிரான்டே ஜாட் தீவில் ஒரு ஞாயிற்றுக்கிழமை பின்னேரம்" என்னும் ஓவியம், இவ்வியக்கத்தின் தொடக்கமாக அமைந்தது. இது முதன் முதலாகப் பாரிசில் இடம்பெற்ற கண்காட்சியொன்றில் காட்சிக்கு வைக்கப்பட்டிருந்தது. இக்காலப் பகுதியிலேயே பிரான்சில் நவீன காலத்தின் உச்ச கட்டம் உருவாகியிருந்தது. பல ஓவியர்கள் புது வழிமுறைகளைத் தேடத் தொடங்கியிருந்தனர். குறிப்பாக புது-உணர்வுப்பதிவுவாதத்தைப் பின்பற்றியவர்கள் நகரம், நிலத்தோற்றம், கடற்கரைகள் சார்ந்த நவீனக் காட்சிகளை வரைவதில் அக்கறை காட்டினர். கோடுகள், நிறங்கள் என்பவை தொடர்பான அறிவியல் அடிப்படையிலான விளக்கங்கள், புது-உணர்வுப்பதிவுவாதிகளின் சமகால ஓவியங்களின் பண்புருவாக்கத்தின்மீது செல்வாக்குச் செலுத்தின. இது தொடர்பில் புள்ளியிய, பிரிப்பிய நுட்பங்கள் குறிப்பிடப்படுகின்றன. ஏனெனில், புது-உணர்வுப்பதிவுவாத இயக்கத்தின் தொடக்ககாலத்தில் மேற்படி நுட்பங்களே முதன்மையான நுட்பங்களாக விளங்கின.

புது-உணர்வுப்பதிவுவாதமே ஓவியத்தில் முதல் உண்மையான புதிய அலையை உருவாக்கிய இயக்கம் எனச் சிலர் வாதிடுகின்றனர். 19 ஆம் நூற்றாண்டில் ஒரு இயக்கத்தை விரைவாக உருவாக்க புது-உணர்வுப்பதிவுவாதிகளால் முடிந்தது. பிந்திய கலை வெளிப்பாட்டுக்கு வழி சமைத்த அரசின்மையியத்துடன் இவ்வியக்கத்துக்கு இருந்த வலுவான தொடர்பு இதற்கு ஒரு காரணம். அக்கால அறிவியல், அரசின்மைக் கோட்பாடு, கல்விசார் ஓவியங்கள் குறித்த அக்கால வாதங்கள் என்பவற்றிடையே ஒரு இசைந்த நோக்கை ஏற்படுத்தும் முயற்சியே இந்த இயக்கமும், பாணியும் ஆகும்.




</doc>
<doc id="263213" url="https://ta.wikipedia.org/wiki?curid=263213" title="அன்னா பொச்">
அன்னா பொச்

அன்னா பொச் (Anna Boch) (10 பெப்ரவரி 1848 – 25 பெப்ரவரி 1936) ஒரு பெல்சிய ஓவியர் ஆவார். எனூவில் உள்ள சான் வா (Saint-Vaast, Hainaut) என்னும் இடத்தில் பிறந்த இவர் 1936ல் பெல்சியத்தில் உள்ள பிரசெல்சில் இக்செல் என்னும் இடத்தில் காலமானார்.

இவர் புது-உணர்வுப்பதிவுவாத இயக்கத்தில் பங்குபற்றியிருந்தார். இவரது தொடக்ககால ஆக்கங்களில் புள்ளியிய நுட்பத்தைப் பயன்படுதினார். ஆனாலும், அவர் ஓவியராக இருந்த காலத்தில் பெரும்பகுதியில் பயன்படுத்திய உணர்வுப்பதிவுவாதப் பாணிக்காகவே அவர் பெரிதும் அறியப்பட்டார். இசிடோர் வெர்கைடனின் (Isidore Verheyden) மாணவரான இவர், தியோ வான் ரிசெல்பர்க்கின் (Théo van Rysselberghe) செல்வாக்குக்கும் உட்பட்டிருந்தார். 

தன்னுடைய சொந்த ஓவியங்களைத் தவிர, பிற ஓவியர்கள் வரைந்த உணர்வுப்பதிவுவாத ஓவியங்களின் முக்கியமான சேகரிப்பு இவரிடம் இருந்தது. இவரது சகோதரரின் நண்பரும் திறமையான ஓவியருமான வின்சென்ட் வான் கோ உடபடப் பல இளம் ஓவியர்களுக்கு இவர் ஊக்கம் அளித்தார். அன்னா பொச், வான் கோவிடம் இருந்து வாங்கிய சிவப்புத் திராட்சைத் தோட்டம் (The Vigne Rouge) என்னும் ஓவியமே வான் கோ தனது ஆயுட் காலத்தில் விற்பனை செய்த ஒரே ஓவியமாகக் கருதப்பட்டது. அன்னா பொச்சின் சேகரிப்புக்கள் அவரது இறப்பின் பின்னர் விற்கப்பட்டன. இதன் மூலம் கிடைத்த பணம், ஏழை ஓவிய நண்பர்களின் ஓய்வுக்கால வாழ்க்கைக்குப் பயன்பட வேண்டும் என எழுதி வைத்திருந்தார்.


</doc>
<doc id="263221" url="https://ta.wikipedia.org/wiki?curid=263221" title="நெபுலா விருது">
நெபுலா விருது

"நெபுலா விருதுகள்" (Nebula Award), ஆண்டுதோறும் ஐக்கிய அமெரிக்காவில் பதிப்பிக்கப்பெறும் அறிவியல் புனைவு மற்றும் கனவுருப் புனைவுப் படைப்புகளில் மிகச்சிறந்த படைப்புகளுக்கு வழங்கப்படும் விருதாகும். இவ்விருதுகள், இலாபநோக்கற்ற தொழில்சார் அறிவியல் புனைவு மற்றும் கனவுருப்புனைவு எழுத்தாளர்களின் சங்கமான ""அமெரிக்க அறிவியல் புனைவு மற்றும் கனவுருப்புனைவு எழுத்தாளர் சங்கத்தால்"" அமைக்கப்பட்டு வழங்கப்படுகின்றன.  1966-ஆம் ஆண்டில் முதன்முதலில் இவ்விருதுகளுக்கென பிரத்யேகமாக அமைக்கப்பெற்ற விழாவில், படைப்பின் நீளத்தைப் பொறுத்து நான்கு பிரிவுகளில் விருதுகள் வழங்கப்பெற்றன.1974-78 மற்றும் 2000-09 காலப்பகுதிகளில் திரை மற்றும் தொலைக்காட்சி  தொடர்களின்  எழுத்தவடிவங்களுக்கும்  ஐந்தாவது பிரிவாக விருதுகள் வழங்கப்பெற்றன.  நெபுலா விருதுகள் வழங்குவதற்கான விதிமுறைகள் பலமுறை மாற்றப்பட்டிருக்கின்றன; 2010-ஆம்  ஆண்டில்  மிக  அண்மையான  விதிமுறைகள்  புனரமைப்பு நிகழ்ந்தது.

"அமெரிக்க அறிவியல் புனைவுப் படைப்புகளுக்கு வழங்கப்பெறும் மிக முக்கியமான விருதாக" நெபுலா விருதுகள் கருதப்படுகின்றன. விருதுபெறும் படைப்புகளின்  பதிப்புகளில், நெபுலா விருது பெற்றமை முக்கியமாகக் குறிப்பிடப்படுகிறது.  ஒவ்வோராண்டும், அதற்கு முந்தைய ஆண்டில் வெளியிடப்பட்ட படைப்புகளுக்கு விருதுகள் வழங்கப்படுகின்றன.


</doc>
<doc id="263222" url="https://ta.wikipedia.org/wiki?curid=263222" title="ஐதராபாதி ரூபாய்">
ஐதராபாதி ரூபாய்

ஐதராபாத்து ரூபாய் 1918 முதல் 1959 வரை ஐதராபாத்து இராச்சியத்தில் புழங்கிய நாணயமாகும். 1950 முதல் இந்திய ரூபாயுடன் சேர்ந்து புழக்கத்தில் இருந்தது. இந்திய ரூபாய் போலவே 16 அணாக்கள் ஒரு ரூபாயாகவும் 12 பய்கள் ஒரு அணாவாகவும் இருந்தன. செப்பிலும் பின்னர் வெங்கலத்திலும் 1,2 பய் நாணயங்களும் ½ அணாவும் வெளியிடப்பட்டன; செப்பு-நிக்கல் (பின்னர் வெங்கலம்) மாழையில் 1 அணாவும் 2, 4, 8 அணா மற்றும் 1 ரூபாய் வெள்ளியிலும் வெளியிடப்பட்டன.

1948இல் இந்திய ஒன்றியத்திலும் 1950இல் இந்தியாவிலும் இணைந்தபிறகும் தனது நாணயங்களை வெளியிட அனுமதிக்கப்பட்ட ஒரே இந்திய மன்னராட்சி ஐதராபாத்து இராச்சியமாகும்.


</doc>
<doc id="263224" url="https://ta.wikipedia.org/wiki?curid=263224" title="1604">
1604

1604 (MDCIV) ஒரு வியாழக்கிழமையில் ஆரம்பமான ஒரு கிரிகோரியன் நெட்டாண்டு ஆகும், அல்லது 10-நாட்கள் பின்தங்கிய பழைய ஜூலியன் நாட்காட்டியில் ஞாயிற்றுக்கிழமையில் ஆரம்பமான ஒரு நெட்டாண்டாகும்.




</doc>
<doc id="263225" url="https://ta.wikipedia.org/wiki?curid=263225" title="ஏர் டான்சானியா">
ஏர் டான்சானியா

ஏர் டான்சானியா என்பது டான்சானியா நாட்டின் தேசிய விமானச் சேவையாகும். இது டார் எஸ் சலாம் எனும் பகுதியினை அடிப்படையாகக் கொண்டு செயல்படுகிறது. இதன் தலைமை மையம் ஜூலியஸ் நையிரேரே சர்வதேச விமான நிலையம் ஆகும். இந்நிறுவனம் 1977 ஆம் ஆண்டு, ஏர் டான்சானியா கார்பரேஷன் என்றுதான் முதலில் ஆரம்பிக்கப்பட்டது. 2002 ஆம் ஆண்டுவரை ஏர் டான்சானியா விமானச் சேவை நிறுவனம் முழுவதும் டான்சானியா நாட்டிற்குச் சொந்தமாக இருந்தது. நாட்டின் கட்டமைப்பு மற்றும் பொருளாதாரத்தினை உயர்த்தும்பொருட்டு இந்த விமானச் சேவையின் பாதிபகுதி தனியாருக்கு வழங்கப்பட்டது. இதனால் ஏர் டான்சானியா நிறுவனம் தனது பக்கம் 51 சதவீத பங்குகளை வைத்துக்கொண்டு, மீதமுள்ள பங்குகளைக் கொண்டு தென்னாப்பிரிக்க விமானச் சேவையான சௌத் ஆஃப்பிரிக்கன் ஏர்வேஸ் உடன் கூட்டுப் பங்காண்மை மேற்கொண்டது. 

இந்த கூட்டுப் பங்காண்மை நான்கு ஆண்டுகளாக நீடித்தது. இதனால் சுமார் 24 பில்லியன் (19 மில்லியன் அமெரிக்க டாலர்கள்) நஷ்டம் ஏற்பட்டது. இதனால் 2006 ஆம் ஆண்டு, டான்சானியா அரசு தனது பங்குகளை மீண்டும் தனியாரிடமிருந்து வாங்கிக்கொண்டு ஏர் டான்சானியா மீது முழுமையான உரிமையினைப் பெற்றது. பல ஆண்டுகளாக ஏர் டான்சானியா விமானச் சேவை நிறுவனம் உள்நாடு, வெளிநாடு மற்றும் கண்டங்களுக்கு இடைப்பட்ட இலக்குகளில் செயல்பட்டு வருகிறது. இருப்பினும் சமீபகாலமாக இதன் பங்கு வர்த்தகம் மிகவும் குறைந்து வருகிறது. 2009 ஆம் ஆண்டில் 19.2 சதவீதமாக இருந்த இதன் பங்கு வர்த்தக மதிப்பு, 2011 ஆம் ஆண்டில் வெறும் 0.4 சதவீதமாக மாறியுள்ளது.

பிப்ரவரி 2015 இன் படி, ஏர் டான்சியா ஒரு சர்வதேச விமான இலக்கினையும், மூன்று உள்நாட்டு விமான இலக்குகளையும் கொண்டுள்ளது.

ஏர் டான்சானியா விமானச் சேவை, எந்தவித உயர்தர வழித்தடமுமின்றி செயல்படுகிறது.

ஜூன் 2014 இன் படி, ஏர் டான்சானியா பின்வரும் நிறுவனங்களுடன் கோட்ஷேர் ஒப்பந்தங்களைப் பகிர்ந்துள்ளது.


அதற்கு முன்பு, என்டேப்பே – டார் எஸ் சலாம் வழிப்பாதையில் ஏர் உகாண்டா என்ற விமான நிறுவனத்துடன் ஒப்பந்தம் மேற்கொண்டிருந்தது. 



</doc>
<doc id="263227" url="https://ta.wikipedia.org/wiki?curid=263227" title="இலங்கை போர்க்குற்றங்கள் மற்றும் மனித உரிமை மீறல்கள் குறித்தான தீர்மானம்">
இலங்கை போர்க்குற்றங்கள் மற்றும் மனித உரிமை மீறல்கள் குறித்தான தீர்மானம்

இலங்கை போர்க்குற்றங்கள் மற்றும் மனித உரிமை மீறல்கள் குறித்தான தீர்மானம், இலங்கையில் 2009 ஆம் ஆண்டு நடந்த இறுதி கட்ட ஈழப்போரின் இறுதி கட்டத்தில், பல்லாயிரக்கணக்கான தமிழர்கள் சிங்கள இராணுவத்தினரால் கொல்லப்பட்டனர். இலட்சக்கணக்கான தமிழர்கள் சிறை பிடிக்கப்பட்டு திறந்தவெளி முகாம்களில் அடைக்கப்பட்டனர். தமிழர்களை நிலை குலையச் செய்த இந்த போர்க்குற்றங்கள் பற்றி சர்வதேச அளவில் விசாரணை நடத்தி மகிந்த ராசபக்ச உள்ளிட்டவர்களை தண்டிக்க வேண்டும் என்று கோரிக்கை எழுந்தது. இது குறித்து விசாரணை நடத்திய மனித உரிமைகளுக்கான ஐக்கிய நாடுகள் மன்றமும், சர்வதேச விசாரணை நடத்தி வேண்டும் என்றது. இதற்கு மகிந்த ராசபக்ச தலைமையிலான இலங்கை அரசு எதிர்ப்பு தெரிவித்தது.

இலங்கை அரசின் போர் குற்றங்கள் மற்றும் மனித உரிமைகள் மீறல்கள் குறித்து விசாரணை செய்ய, ஐக்கிய இராச்சியம் ஆதரவுடன் ஐக்கிய அமெரிக்கா, ஜெனிவாவில் உள்ள 47 உறுப்பு நாடுகள் கொண்ட, மனித உரிமைகளுக்கான ஐக்கிய நாடுகள் மன்றத்தில் கொண்டு வந்த தீர்மானம் ஒரு மனதாக வாக்கெடுப்பின்றி 1 அக்டோபர் 2015 வியாழக்கிழமை அன்று நிறைவேற்றப்பட்டது. தீர்மானத்தின்படி மகிந்த ராஜபட்சே அரசின் போர்க்குற்றங்கள் மற்றும் மனித உரிமை மீறல்கள் தொடர்பாக நம்பத் தகுந்த நீதி விசாரணையை இலங்கையில் வைத்து, வெளிநாட்டு நீதிபதிகள் மற்றும் வழக்கறிஞர்ளைக் கொண்டு நடத்த வேண்டும் என முடிவு செய்துள்ளது.





</doc>
<doc id="263230" url="https://ta.wikipedia.org/wiki?curid=263230" title="மனுநேய கயவாகு">
மனுநேய கயவாகு

மநுநேயகயவாகு என்பவன் இலங்கைத் தமிழ் வழக்கு மரபுரைகளில் விளங்கி வருகின்ற வரலாற்றுப் பாத்திரம் ஆவான். இவன் பற்றிய குறிப்புகள், கோணேசர் கல்வெட்டு, மட்டக்களப்புப் பூர்வ சரித்திரம் முதலான கிழக்கிலங்கை வரலாற்று நூல்களில் சொல்லப்படுகின்றன. எவ்வாறெனினும் இந்நூல்கள் கி.பி 15ஆம் நூற்றாண்டுக்குப் பிந்தியவை என்பதால், இம்மன்னனின் வரலாற்றை உறுதி செய்வது கடினமாகும்.
மநுநேயகயவாகு, உண்ணாசகிரியெனும் பட்டினத்தை ஆண்ட "புவனேககயவாகு" எனும் அரசனின் மகன். அவன் அனுராதபுரத்து கயவாகுவுக்கு சிலகாலம் முன்பு ஆண்டவன். அவன் கலிங்கநாட்டு அசோகசுந்தரனுக்கும் மனோன்மணிசுந்தரிக்கும் பிறந்த குழந்தை, பேழையில் கடலில் மிதந்துவர, அதையெடுத்து "ஆடகசௌந்தரி" எனப் பெயரிட்டு வளர்த்தான். அவள் பின்னாளில் குளக்கோட்டு மகாராசாவை மணந்து கொண்டாள்.

உண்ணாசகிரி மன்னன் புவனேயகயவாகுவுக்கும் அவன் தேவி தம்பதி நல்லாளுக்கும் பிறந்த மேகவண்ணன், கலி. 3150இல் மநுநேயகயவாகு என்ற பெயரில் ஆட்சிக்கு வந்தான். உண்ணாசகிரிக்கு வடக்கே இருந்த மட்டக்களப்பு நாட்டை ஆண்டுவந்த தாசகனுடன் சினேகம் கொண்டாடி, நாகர்முனைச் சுப்பிரமணியர் கோவிலுக்குச் சோழநாட்டுச் சிற்பிகளை அழைப்பித்து திருப்பணிகள் செய்து, பிரமாண்டமாய்க் குடமுழுக்குக் கொண்டாடி, சங்கமன்கண்டி முதல் தாண்டகிரி வரை பெரும் ஏரியொன்று அமைத்து, கடலில் பேழையில் மிதந்துவந்த ஆடகசௌந்தரியைத் தன் மகளாய்த் தத்தெடுத்து, கலி.3180 இல் இறைவனடி சேர்ந்தான்.

கோணேசர் கல்வெட்டில், இவன் கோணேச்சரத்துடனும், மட்டக்களப்புப் பூர்வ சரித்திரத்தில், இவன் திருக்கோவிலுடனும்ம் தொடர்புறுத்தப்படுகின்றான். இன்னொரு கிழக்கிலங்கை மரபுரை ஒன்றில் இன்றைய திருக்கோவிலைக் கட்டிய மனுராசா இவனே என அடையாளம் காணப்படுகின்றான். ஏனைய எந்த நூல்களிலும், இம்மன்னன் பற்றிய குறிப்புக்களைக் காணமுடியவில்லை. 

மட்டக்களப்புக்குத் தெற்கே இருந்த உண்ணாசகிரி எனும் அரசை இவன் ஆண்டதாகவே இந்நூல்கள் சொல்கின்றன. மட்டக்களப்புப்ப் பூவ சரித்திரம், காலத்தால் மிகப்பிந்தியது என்பதால், மனுராசன் ஆண்டதாக அது கூறும் (பொ.பி 48 - பொ.பி 78 வரையான) காலக்கணக்கை ஏற்கமுடியாது. இருக்கின்ற குறிப்புக்களை வைத்துப் பார்க்கும் போது, இலங்கை மீதான சோழர் படையெடுப்புக்கு சற்று முன்பின்னான காலத்தில், கிழக்கிலங்கையை ஆண்ட குறுநில மன்னன் ஒருவனாக அல்லது வன்னிமை ஒருவனாக மனுநேயகயவாகு இருந்திருக்கலாம் என எண்ணத் தோன்றுகின்றது. 




</doc>
<doc id="263231" url="https://ta.wikipedia.org/wiki?curid=263231" title="21">
21

21 (XXI) ஜூலியன் நாட்காட்டியில் புதன்கிழமையில் தொடங்கிய ஒரு சாதாரண ஆகும். அக்காலத்தில் இவ்வாண்டு அகஸ்டசு மற்றும் சீசர் ஆளுநர்களின் ஆட்சி ஆண்டு ("Year of the Consulship of Augustus and Caesar") எனவும், பண்டைய உரோமன் அப் ஊர்பி கொண்டிட்டா நாட்காட்டியில் "ஆண்டு 774" எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 21 என அழைக்கும் முறை நடைமுறைக்கு வந்தது. கிறித்தவப் பொது ஆண்டு முறையில் இது இருபத்தோராம் ஆண்டாகும்.

<onlyinclude>
</onlyinclude>


</doc>
<doc id="263234" url="https://ta.wikipedia.org/wiki?curid=263234" title="2015 பசிபிக் சூறாவளிப் பருவகாலம்">
2015 பசிபிக் சூறாவளிப் பருவகாலம்

2015 பசிபிக் சூறாவளிப் பருவகாலம் ("2015 Pacific hurricane season") என்பது வருடாந்த வெப்பமண்டல புயல் வளர்ச்சியில் (Tropical cyclogenesis) ஏற்படும் சூறாவளிப் பருவகாலம் ஆகும். இப்பருவக்காலத்தில் கிழக்குப் பசிபிக் பெருங்கடலில் வெப்ப மண்டலச் சூறாவளிகள் ஏற்படுகின்றன. இப்பருவகாலம் கிழக்குப் பசுபிக் சமுத்திரத்தில் 2015 ஆம் ஆண்டு அண்ணளவாக மே மாதம் 15 ஆம் திகதி ஆரம்பமாகியது. பின்னர் 2015 ஆம் ஆண்டு சூன் மாதம் 01 ஆம் திகதி மத்திய பசிபிக் பெருங்கடலில் ஆரம்பமாகியது. இப்பருவகாலம் 2015 ஆம் ஆண்டு நவம்பர் மாதம் 20 ஆம் திகதி அளவில் இவ்விரு பிரதேச பெருங்கடல்களிலும் முடிவடையும்.



</doc>
<doc id="263237" url="https://ta.wikipedia.org/wiki?curid=263237" title="ஹியூகோ விருது">
ஹியூகோ விருது

ஹியூகோ விருதுகள், ஒவ்வோராண்டும் அறிவியல் புனைவு மற்றும் கனவுருப்புனைவுப் படைப்புகளுக்கு வழங்கப்பெறும் விருதுகளாகும்; இவை விருது வழங்கப்படும் ஆண்டுக்கு முந்தைய ஆண்டில் வெளியிடப்பட்ட படைப்புகளுக்கு தரப்படுகின்றன. இவ்விருதுகள் "ஹியூகோ கெர்ன்ஸ்பாக்" என்பவரைப் பெயர் மூலமாகக் கொண்டு வழங்கப்படுகின்றன; இவர் "அமேசிங் ஸ்டோரிஸ்" எனப்படும் முன்னோடி அறிவியல் புனைவு பத்திரிகையின் தோற்றுவிப்பாளர் ஆவார். இவ்விருதுகள், 1992-ஆம் ஆண்டுவரை "அறிவியல் புனைவு சாதனை விருதுகள்" என்று அலுவல்பூர்வமாக அழைக்கப்பட்டு வந்தன. இவை உலக அறிவியல் புனைவு சமூகத்தால் அமைக்கப்பட்டு, "உலக அறிவியல் புனைவு கூட்டரங்கத்தில்" ஒவ்வோராண்டும் வழங்கப்பட்டு வருகின்றன. இவ்விருதுகள் முதன்முதலில் 1953-ஆம் ஆண்டு நடைபெற்ற 11-வது உலக அறிவியல் புனைவு கூட்டரங்கில் வழங்கப்பெற்றன. தற்போது இவ்விருதுகள் 12-க்கும் மேற்பட்ட பிரிவுகளில் வழங்கப்படுகின்றன; எழுத்து மற்றும் நாடக வடிவுகள் இதில் அடங்கும்.


</doc>
<doc id="263241" url="https://ta.wikipedia.org/wiki?curid=263241" title="பிரோன்தியர் ஏர்லைன்ஸ்">
பிரோன்தியர் ஏர்லைன்ஸ்

பிரோன்தியர் ஏர்லைன்ஸ் என்பது அமெரிக்காவினைச் சேர்ந்த குறைந்த கட்டண விமானச் சேவையாகும். இதன் தலைமையகம் அமெரிக்காவின், கொலரடோவில் உள்ள டென்வெர் ஆகும். இந்த விமானச்சேவை பிப்ரவரி 8, 1994 இல் நிறுவப்பட்டு, ஜூலை 5, 1994 இல் தனது முதல் செயல்பாட்டினைத் தொடங்கியது. இந்த விமானச் சேவை கிளை விமானச் சேவையாகவும், இண்டிகோ மற்றும் எல்எல்சி’யின் வியாபாரக் குறியாகவும் செயல்படுகிறது. இதன் மூலம் அமெரிக்கா முழுவதும் 52 இலக்குகளையும், ஆறு சர்வதேச இலக்குகளையும் கொண்டுள்ளது. இது இண்டிகோ பார்ட்னர்ஸ் நிறுவனத்தினை தனது முன்னோடியாகக் கொண்டுள்ளது. இந்த விமானச் சேவை டென்வேர் சர்வதேச விமான நிலையத்தினை தலைமையகமாகக் கொண்டு பின்வரும் விமான நிலையங்கள் சம்பந்தப்பட்ட நகரங்களைக் கவனிக்கிறது. அவை:

ஜார்ஜியாவின், அட்லாண்டாவில் உள்ள அட்லாண்டா ஹார்ட்ஸ்ஃபீல்ட் –ஜாக்சன் சர்வதேச விமான நிலையம், ஃபுளோரிடாவின், மியாமியில் உள்ள மியாமி சர்வதேச விமான நிலையம், லினோயிஸில் உள்ள சிக்காகோ ஓ’ஹேர் சர்வதேச விமான நிலையம், ஒஹியோவின், கிளிவ்லேண்ட்டில் உள்ள கிளிவ்லேண்ட் – ஹோப்கின்ஸ் சர்வதேச விமான நிலையம், ஃபுளோரிடாவின், ஓர்லாண்டோவில் உள்ள ஓர்லாண்டோ சர்வதேச விமான நிலையம், நியூ ஜெர்சியின், ட்ரெண்டன் பகுதிக்கு அருகில் உள்ள ட்ரெண்டன் – மெர்செர் விமான நிலையம் மற்றும் வாஷிங்க்டன் பகுதியில் அமைந்துள்ள வாஷிங்க்டன் டல்லெஸ் சர்வதேச விமான நிலையம். இவை மட்டுமின்றி டென்வேர் தலைமையகத்தினைக் கொண்டு, ராக்கி மௌன்டைன் ஸ்டேட்ஸ் பகுதிகளின் பயணிகளை மற்ற விமானச் சேவைகளுடன் தொடர்புபடுத்தும் கிரேட் லேக்ஸ் ஏர்லைன்ஸ் விமானச் சேவை நிறுவனத்துடன் கோட்ஷேர் ஒப்பந்தத்தினையும் கொண்டுள்ளது.

சௌடாஃக் ஏர்லைன்ஸ் எனும் விமானச்சேவை 12 எம்பெரர் 135 மற்றும் 145 ஜெட் ரக விமானங்களைக் கொண்டு செயல்பட்டது. 2011 ஆம் ஆண்டின் வசந்த காலத்தில் இந்த விமானச்சேவை நிறுவனம் ஃப்ராண்டையர் விமானச்சேவையாக மாற்றப்பட்டு செயல்பட ஆரம்பித்தது. மாற்றப்பட்டபோது தலைமையகமாக இருந்த மில்வௌகீ தலைமையகத்தினைத் தவிர்த்ததால், ஃப்ராண்டையர் எக்ஸ்பிரஸ் ERJ - 145 விமானத்தினால் மில்வௌகீ – ரினேலேண்டெர் வழித்தடத்தில் மட்டுமே செயல்பட முடிந்தது. இருப்பினும் ஃப்ராண்டையர் நிறுவனத்தின் ரினேலேண்டெர் பகுதிக்கான விமானச்சேவை ஜனவரி 3, 2013 ஆம் ஆண்டுடன் முடிவடைந்தது. அதன்பிறகு சௌடாஃக் ஏர்லைன்ஸ் நிறுவனம் தன்னிடம் இருந்த பிற விமானங்களை மற்ற பங்குதாரர்களிடம் அளித்தது. 

பிப்ரவரி 2002 ஆம் ஆண்டில், தனது முதல் வியாபார நிறுவனமாக, ஃப்ராண்டையர் ஜெட்எக்ஸ்பிரஸ் விமானச் சேவையினை தொடங்கினர். இது மேஸா ஏர்லைன்ஸ் மூலம் CRJ-200 ஐப் பயன்படுத்தி செயல்படுத்தப்பட்டது. மற்ற எக்ஸ்பிரஸ் விமானச்சேவைகளைப் போலவே, ஃப்ராண்டையர் ஜெட்எக்ஸ்பிரஸ் நிறுவனமும் டென்வேர் பகுதியில் இருந்து புறப்படும் மற்றும் வந்தடையும் விமானச் சேவையினையும், அது சம்பந்தப்பட்ட சந்தைப் பகுதியினையும் குறிவைத்தது. ஆனால் அவற்றினால் போதுமான அளவிற்கு பயணிகளை அளிக்க முடியவில்லை. இதனால் ஃப்ராண்டையர் நிறுவனத்தின் ஏர்பஸ் ஏ-318 ஐக் கொண்ட சிறிய விமானக்குழுவினைக் கொண்டு செயல்படுத்த முடியவில்லை. இருப்பினும் சிறிய ஜெட் விமானங்கள் துணைகொண்டு தனது தொழிலை இலாபாகரமான வணிகமாக மாற்ற முடிந்தது.

பிரோன்தியர் ஏர்லைன்ஸ் தற்போது கோஸ்டா ரிகா, டொமினிசியன் குடியரசு, ஜமைக்கா, மெக்சிகோ மற்றும் அமெரிக்கா ஆகிய பகுதிகள் அனைத்திலும் சேர்த்து 59 விமான இலக்குகளைக் கொண்டுள்ளது. டிசம்பர் 2014 இன் படி, ஃப்ராண்டையர் விமானச்சேவை தனிப்பட்ட முன்பதிவின்கீழ் இயங்கும் விமானச்சேவையினை பல சர்வதேச இலக்குகளுக்கு செயல்படுத்துகிறது. இதனை ஆப்பிள் வேகஷன்ஸ் நிறுவனத்துடன் இணைந்து செயல்படுத்துகிறது.

பிரோன்தியர் ஏர்லைன்ஸ் கிரேட் லேக்ஸ் ஏர்லைன்ஸ் நிறுவனத்துடன் கோட்ஷேர் ஒப்பந்தத்தினைக் கொண்டுள்ளது. இதன் மூலம், டென்வேர் மற்றும் பொனிஃக்ஸ் விமான வழித்தடங்களை இணைக்கிறது. [6]

ஜூலை 29, 2015 இன் படி பிரோன்தியர் ஏர்லைன்ஸ் நிறுவனத்தின் விமானக் குழு பின்வரும் விமானங்களைக் கொண்டுள்ளது.

பிரோன்தியர் ஏர்லைன்ஸ் டென்வேர் – அட்லாண்டா, அட்லாண்டா – டென்வேர், டென்வேர் – லாஸ் வேஜாஸ் மற்றும் டென்வேர் – வாஷிங்க்டன் ஆகிய வழித்தடங்களை உயர்தர வழித்தடங்களாகக் கொண்டுள்ளது. இந்த வழித்தடங்களில் முறையே வாரத்திற்கு 56, 56, 34 மற்றும் 28 விமானங்களைச் செயல்படுத்துகிறது. இவை தவிர சில குறிப்பிட்ட காரணங்களுக்காக செயல்படுத்தப்படும் விமானங்களை புண்டா கானா – கிளிவ்லேண்ட் மற்றும் மோன்டேகோ பே – செயின்ட் லுயிஸ் வழித்தடங்களில் செயல்படுத்துகிறது.


</doc>
<doc id="263244" url="https://ta.wikipedia.org/wiki?curid=263244" title="கலைவாணி தொழில்நுட்பக் கல்லூரி">
கலைவாணி தொழில்நுட்பக் கல்லூரி

கலைவாணி தொழில்நுட்பக் கல்லூரி (கேவிசிடி), இந்தியாவின் கோயம்புத்தூரில் இயங்கிவரும் தனியார் சுயநிதி பொறியியல் கல்லூரியாகும். இக்கல்லூரி அகில இந்திய தொழில்நுட்பக் கல்விக் குழுவின் (AICTE) அனுமதியுடன் 2009ஆம் ஆண்டு முதல் செயற்பட்டு வருகிறது. இக்கல்லூரி கோயம்புத்தூர் அண்ணா பல்கலைக்கழகத்தின் உறுப்புக் கல்லூரியாகும்.

இக்கல்லூரி, கோயம்புத்தூர் மாவட்டத்தில் மதுக்கரைக்கு அருகே பாலத்துறையில் அமைந்துள்ளது.



</doc>
<doc id="263248" url="https://ta.wikipedia.org/wiki?curid=263248" title="பாக்கித்தானிய ரூபாய்">
பாக்கித்தானிய ரூபாய்

பாக்கித்தானிய ரூபாய் ( மொழிபெயர்ப்பு: "ரூபியா"}}; ஐ.எசு.ஓ: PKR) பாக்கித்தானின் அலுவல்முறையான நாணயம் ஆகும். இதனை நாட்டின் நடுவண் வங்கியாக செயல்படும் பாக்கித்தானிய அரசு வங்கி வெளியிடுகின்றது. மிகவும் பெரும்பான்மையாக பயன்படுத்தப்படும் சின்னம் ரூ ஆகும்; சரக்குகளையும் சேவைகளையும் பாவிக்கும் போது வழங்கப்படும் இரசீதுகளில் இச்சின்னம் பயன்படுத்தப்படுகின்றது. பாக்கித்தானில் "ரூபாய்கள்", "ருபாயா" அல்லது "ருபாயே" என அறியப்படுகின்றது. பாக்கித்தானில் ரூபாயின் பெரும் மதிப்புகள் தென்னாசிய எண் முறையில் ஆயிரம், இலட்சம் (100 ஆயிரங்கள்), கோடி (10 மில்லியன்), 1 அரப் (1 பில்லியன்), 1 கரப் (1/10 டிரில்லியன்), 100 கரப் என எண்ணப்படுகின்றன.

"ரூபியா" என்ற சொல் "ரூப்யா" என்ற சமசுகிருத வேர்ச்சொல்லில் இருந்து பெறப்பட்டது; இச்சொல் "வார்த்த வெள்ளி, வெள்ளி சிட்டை", எனப் பொருள்படும். "ருபாயா" என்ற சொல்லை நாணயங்களைக் குறிக்க முதன்முதலில் 1540 முதல் 1545 வரையான தனது ஆட்சிக்காலத்தில் சேர் சா சூரி அறிமுகப்படுத்தினார். 

1947இல் பிரித்தானிய ஆட்சி கலைக்கப்பட்ட போது பாக்கித்தானிய ரூபாய் வழக்கத்திற்கு வந்தது. துவக்கத்தில் பிரித்தானிய இந்திய நாணயங்கள்/ ரூபாய்த்தாள்கள் மீது "பாக்கித்தான்" என முத்திரை பதித்து பயன்படுத்தப்பட்டன. புதிய நாணயங்களும் வங்கித்தாள்களும் 1948இல் வெளியிடப்பட்டன. இந்திய ரூபாய் போலவே பாக்கித்தானிய ரூபாயும் 16 "அணாக்களாகவும்", ஒவ்வொரு அணாவும் 4 "பைசா" அல்லது 12 "பை"யாகவும் பிரிக்கப்பட்டிருந்தன. சனவரி 1, 1961 முதல் பதின்மமுறைக்கு மாற்றப்பட்டது; ஒரு ரூபாய்க்கு 100 பைசாக்களாக இருக்கின்றது. இருப்பினும் 1994 முதல் பைசா மதிப்புள்ள நாணயங்கள் வெளியிடப்படவில்லை.



</doc>
<doc id="263253" url="https://ta.wikipedia.org/wiki?curid=263253" title="சிவப்புத் திராட்சைத் தோட்டம்">
சிவப்புத் திராட்சைத் தோட்டம்

சிவப்புத் திராட்சைத் தோட்டம் (The Red Vineyard) என்பது, டச்சு ஓவியரான வின்சென்ட் வான் கோ வரைந்த ஒரு ஓவியம். இது நவம்பர் 1888ன் தொடக்கப்பகுதியில் வரையப்பட்டது. இந்த ஓவியர் உயிரோடு இருந்தபோது விற்கப்பட்ட அவரது ஒரே ஓவியம் இதுவெனச் சொல்லப்படுகிறது. 

பிரசெல்சில் இடம்பெற்ற லெஸ் XX 1890 ஆண்டுக் கண்காட்சியில் இந்த ஓவியம் முதன் முதலாகக் காட்சிப்படுத்தப்பட்டது. அப்போது, உணர்வுப்பதிவுவாத ஓவியரும், லெஸ் XX இன் உறுப்பினரும், ஓவியச் சேகரிப்பாளருமான அன்னா பொச் இவ்வோவியத்தை 400 பிராங்குகள் விலை கொடுத்து வாங்கினார். அன்னா இன்னொரு உணர்வுப்பதிவுவாத ஓவியரும், வின்சென்ட் வான் கோவின் நண்பருமான இயுசீன் பொச்சின் சகோதரி ஆவார்.

பின்னர், பிரபல உருசியச் சேகரிப்பாளரான சேர்கீ இசுச்சூகின் இதை வாங்கியிருந்தார். உருசியப் புரட்சிக்குப் பின்னர் போல்செவிக்குகளால் இவருடைய சேகரிப்புக்கள் நாட்டுடைமை ஆக்கப்பட்டபோது இதுவும் நாட்டுடைமை ஆக்கப்பட்டுப் பின்னர், மாசுக்கோவிலுள்ள, கவின்கலைகளுக்கான புசுக்கின் அருங்காட்சியகத்துக்கு அனுப்பப்பட்டது. 


</doc>
<doc id="263258" url="https://ta.wikipedia.org/wiki?curid=263258" title="பாக்கித்தானிய அரசு வங்கி">
பாக்கித்தானிய அரசு வங்கி

பாக்கித்தானிய அரசு வங்கி அல்லது பாக்கித்தானிய ஸ்டேட் வங்கி ("State Bank of Pakistan", SBP; ) பாக்கித்தானின் நடுவண் வங்கி ஆகும். 1948இல் இந்த வங்கி உருவானபோது நிறுவப்பட்ட "யாப்பு" சனவரி 1, 1974 வரை மாற்றப்படவில்லை. அவ்வமயம் இவ்வங்கி தேசியமயமாக்கப்பட்டபோது இதன் செயற்பாட்டு வீச்சு பெரியளவில் விரிவாக்கப்பட்டது. பாக்கித்தானிய ஸ்டேட் வங்கி சட்டம் 1956, மற்றும் அதன் பிந்தைய திருத்தங்களை அடிப்படையாகக் கொண்டு இவ்வங்கி இயங்குகின்றது. இதன் தலைமையகம் பாக்கித்தானின் நிதித் தலைநகரமாக விளங்கும் கராச்சியிலும் இரண்டாம் தலைமையகம் நாட்டுத் தலைநகர், இஸ்லாமாபாத்திலும் அமைந்துள்ளன.



</doc>
<doc id="263260" url="https://ta.wikipedia.org/wiki?curid=263260" title="புசுக்கின் அருங்காட்சியகம்">
புசுக்கின் அருங்காட்சியகம்

கவின்கலைகளுக்கான புசுக்கின் அரச அருங்காட்சியகம் ("Pushkin State Museum of Fine Arts", ) என்னும் முழுப் பெயர் கொண்ட புசுக்கின் அருங்காட்சியகம், மாசுக்கோவில் உள்ள ஐரோப்பியக் கலைகளுக்கான மிகப்பெரிய அருங்காட்சியகம் ஆகும். இது, மாசுக்கோவில், வொல்கோனா சாலையில் மீட்பர் யேசு பேராலயத்துக்கு எதிரில் அமைந்துள்ளது. 1981 இலிருந்து, "இசுவ்யாடொசுலாவ் ரிக்டரின் டிசம்பர் நைட்சு" எனப்படும் பன்னாட்டு இசை விழா இந்த அருங்காட்சியகத்தில் இடம்பெற்றுவருகிறது.

இந்த அருங்காட்சியகம் புசுக்கினின் பெயரில் இருந்தாலும், புகழ் பெற்ற உருசியக் கவிஞரான அலெக்சாண்டர் புசுக்கினுக்கும் இதற்கும் தொடர்பு இல்லை. ஆனாலும், அவரை நினைவு கூர்வதற்காக இப்பெயர் இடப்பட்டது. இந்த அருங்காட்சியகம் பெயர்பெற்ற கவிஞர் மரீனா திசுவட்டயேவாவின் தந்தையான பேராசிரியர் இவான் திசுவட்டயேவினால் நிறுவப்பட்டது. இவர், மாசுக்கோவுக்கு ஒரு கவின்கலைக்கான அருங்காட்சியகத்தின் தேவைகுறித்து கோடீசுவரரும், வள்ளலுமான யூரிய் நெக்கயேவ்-மால்ட்சோவ், கட்டிடக்கலைஞர் ரோமன் கிளீன் ஆகியோருக்கு விளக்கி அவர்கள் மூலம் இதை நிறுவினார். சோவியத் உகத்துக்கான மாறுநிலைக் காலகட்டத்திலும், தலைநகர் மாசுக்கோவுக்கு மாறிய காலகட்டத்திலும் பல்வேறு பெயர் மாற்றங்கள் இடம்பெற்றன. 1937ல் கவிஞர் அலெக்சாண்டர் புசுக்கினின் 100 ஆவது இறந்த தினத்தில் அவரது நினைவாகத் தற்போதைய பெயரை இது பெற்றது. 



</doc>
<doc id="263265" url="https://ta.wikipedia.org/wiki?curid=263265" title="ஆவி குமார் (திரைப்படம்)">
ஆவி குமார் (திரைப்படம்)

ஆவி குமார் ("Aavi Kumar") என்பது 2015இல் வெளிவந்த ஒரு தமிழ்ப் பேய்ப்படம் ஆகும். கே. காண்டீபன் இத்திரைப்படத்தை இயக்கியுள்ளார். இத்திரைப்படத்தில் உதயா, கனிகா திவாரி ஆகியோர் முதன்மைக் கதைமாந்தர்களாக நடித்துள்ளனர். திரைப்படத்திற்கான இசையை விசய் ஆண்டனியும் சிறீகாந்து தேவாவும் வழங்கியுள்ளனர்.


</doc>
<doc id="263266" url="https://ta.wikipedia.org/wiki?curid=263266" title="இரவுச் சிற்றுண்டியகம் (ஓவியம்)">
இரவுச் சிற்றுண்டியகம் (ஓவியம்)

இரவுச் சிற்றுண்டியகம் ((பிரெஞ்சு: Le Café de nuit)) என்பது, டச்சு ஓவியரான வின்சென்ட் வான் கோவினால் செப்டெம்பர் 1888ல் ஆர்லே என்னும் இடத்தில் வரையப்பட்ட ஒரு நெய்யோவியம் ஆகும். இதன் தலைப்பு வலது கீழ் மூலையில் கையொப்பத்துக்குக் கீழே எழுதப்பட்டுள்ளது. இவ்வோவியம், யோசெப்-மிச்சேல் கினொக்சும், அவரது மனைவியும் நடத்திய சிற்றுண்டியகத்தின் உட்புறத்தைக் காட்டுகிறது. 


</doc>
<doc id="263277" url="https://ta.wikipedia.org/wiki?curid=263277" title="இன்பர்மேசன்வீக்">
இன்பர்மேசன்வீக்

இன்பர்மேசன்வீக் ஒரு இணைய வழி மாதாந்திர நாளிதழ் ஆகும். இது நிகழ்வுகள், ஆராய்ச்சிகள் குறித்த தகவல்களை 1979-ம் ஆண்டு முதல் சிஎம்பி தொழில்நுடபம் வாயிலாக அளித்து வருகிறது.


மாதந்தோறும் சுமார் 2.24 மில்லியன் வாடிக்கையாளர்கள் இன்பர்மேசன்வீக் (InformationWeek.com) தளத்தினை பார்வையிடுகின்றனர். மாதந்தோறும் சுமார் 40,000-ற்கும் மேற்பட்ட நிகழ்வுகளையும், 2 மில்லியனுக்கும் மேற்பட்ட தொழில்நுட்பத்தினை வாங்குவோரும் இந்நாளிதழால் பயன்பெறுகின்றனர்.



</doc>
<doc id="263278" url="https://ta.wikipedia.org/wiki?curid=263278" title="ஆதித்யா தொழில்நுட்ப நிறுவனம்">
ஆதித்யா தொழில்நுட்ப நிறுவனம்

ஆதித்யா தொழில்நுட்ப நிறுவனம் இந்தியாவின் தமிழ்நாட்டில் கோயம்புத்தூரில் இயங்கிவரும் தனியார் சுயநிதி பொறியியல் கல்லூரியாகும். அகில இந்திய தொழில்நுட்பக் கல்விக் குழுவின் அனுமதியுடன், கோவை அண்ணா பல்கலைக்கழகத்தின் உறுப்புக் கல்லூரியாக செயற்பட்டு வருகிறது. இக்கல்லூரி 2008ஆம் ஆண்டில் தொடங்கப்பட்டது.

கோவையிலிருந்து சத்திய மங்கலம் செல்லும் சாலையில் குரும்ப பாளையத்தில் அமைந்துள்ளது. கோயம்புத்தூர் நகரிலிருந்து 12 கிலோ மீட்டர் தொலைவிலும், கோவை பன்னாட்டு வானூர்தி நிலையத்தில் இருந்து ஒன்பது கிலோ மீட்டர் தொலைவிலும் இக்கல்லூரி அமைந்துள்ளது.




</doc>
<doc id="263285" url="https://ta.wikipedia.org/wiki?curid=263285" title="தும்பு">
தும்பு

தும்பு (Coir) என்பது தென்னை மரத்தின், தேங்காய் கதம்பையில் (தேங்காயின் மேல்மட்டை) இருந்து பிரித்தெடுக்கப்படுவதாகும். தும்பில் கயிறு, மிதியடி, தூரிகை போன்றவைகள் தயாரிக்கப்படுகின்றன.

கன்னியாகுமரி மாவட்டத்தில் தேங்காய் கதம்பையில் இருந்து தும்பு தயாரித்து விற்பனை செய்யும் ஆலைகள் சுமார் 200 உள்ளன. குறிப்பாக ராசாக்கமங்கலம், மணக்குடி உள்ளிட்ட பகுதிகளில் இந்த ஆலைகள் அதிகம். ராஜாக்கமங்கலம் பகுதியில் உள்ள ஆலைகளில் கதம்பையில் இருந்து தும்புகள் பிரித்தெடுத்து பிரஷ் தயாரிக்க அனுப்புகின்றனர். மணக்குடி பகுதியில் இருக்கும் ஆலைகள், தும்புகளை பிரித்தெடுத்து மிதியடி, கயிறு தயாரிக்க அனுப்புகின்றனர்.

தேனி மாவட்டத்தில் தென்னை நார் (தும்பு) கயிறு தொழிற்சாலைகள் அதிகம் உள்ளன. இவற்றிலிருந்து நார்க் கழிவுகள், அரபு நாடுகளில் தண்ணீர் பற்றாக்குறைக் காரணமாக, தென்னை மஞ்சுதும்பை மரங்களின் வேர்பகுதிகளில் பரப்பி தண்ணீர் பாய்ச்சுகின்றனர். நீரை உறிஞ்சிக்கொள்ளும் நார்த்தும்பு பல நாட்கள் ஈரத்தன்மையிலேயே இருக்கிறது.

மஞ்சு தும்பு (Cocopeat)தென்னை மர வகை கரி. இது தென்னை மட்டையிலிருந்து தயாரிக்கப்படுகின்ற ஒரு கழிவுப் பொருளாகும். இது தனது எடையை விட 6 மடங்கு தண்ணீரை தன்னுள் ஈர்த்துக்கொள்ளும் தன்மையுடையது. ஒருகாலத்தில் வேண்டாத பொருளாக இருந்த தென்னை நார் (தும்பு) கழிவுகள், தற்போது அரபு நாடுகளுக்கு அதிகளவில் ஏற்றுமதியாகின்றன.

தும்பு:அருஞ்சொற்பொருள் 10




</doc>
<doc id="263287" url="https://ta.wikipedia.org/wiki?curid=263287" title="பேய் விரட்டி">
பேய் விரட்டி

பேய் விரட்டி ("Anisomeles Malabarica") என்பது ஒரு மருத்துவ தாவரம் ஆகும். தும்பை பேரினத்தைச் சேர்ந்த இத்தாவரம் பெருந்தும்பை என்ற பெயராலும், பேய்மிரட்டி என்னும் பெயராலும் அழைக்கப்படுகிறது, இதன் இலைகள் எதிர் அடுக்குகளில் அமைந்த, வெளிறிய வண்ணமும், வெகுட்டல் வாடையும் உடையது. மருத்துவ குணமுடைய இந்த தும்பைத்தாவரம் எல்லா இடங்களிலும் வளர்வதில்லை, புதராக இருக்குமிடங்களில் அரிதாக காணப்படும். 1810 ஆம் ஆண்டுவாக்கில் இது ஒரு மருத்துவ குடும்பத்தைச் சார்ந்த குட்டை தாவர பேரினம் என்று கண்டறியப்பட்டுள்ளது. இது பசுபிக், சீனா, இந்திய துணைக்கண்டம், தென்கிழக்கு ஆசியா, ஆஸ்திரேலியா, நியூ கினி, மடகாஸ்கர் மற்றும் இந்திய பெருங்கடல் பகுதிகளில் பெருமளவில் காணப்படுகிறது.


 பேய்மிரட்டி 



</doc>
<doc id="263290" url="https://ta.wikipedia.org/wiki?curid=263290" title="இலந்தனம்(III) குளோரைடு">
இலந்தனம்(III) குளோரைடு

இலந்தனம் குளோரைடு "(Lanthanum chloride)" என்பது LaCl.என்ற மூலக்கூற்று வாய்ப்பாடு கொண்டுள்ள ஒரு கனிம வேதியியல் சேர்மாகும். இச்சேர்மம் பொதுவான ஒரு உப்பாகக் காணப்பட்டாலும் பிரதானமாக ஆய்வுக்காகவே பயன்படுத்தப்படுகிறது. வெண்மை நிறத்தில் இருக்கும் இலந்தனம் குளோரைடு தண்ணீர் மற்றும் ஆல்ககாலில் நன்றாகக் கரைகிறது.
இம்முக்குளோரைடில் La3+ மையங்கள் 9- ஒருங்கிணைப்புகளைக் கொண்டுள்ளன. யுரேனியம் முக்குளோரைடை ஒத்த மூலக்கூறு அமைப்பை லாந்தனம் குளோரைடும் பெற்றுள்ளது.
தனிமங்கள் இணைந்த ஒரு குழுவாக இலந்தனம் குளோரைடு உருவாகிறது. ஆனால் பொதுவாக இலந்தனம்(III) ஆக்சைடு மற்றும் அமோனியம் குளோரைடு இரண்டும் 200 முதல் 250 0 செல்சியசு வெப்பநிலைக்குச் சூடு படுத்தும் போது இலந்தனம்(III) குளோரைடு உருவாகிறது.:

மற்ற மூவாலைடுகளை இம்முக்குளோரைடில் இருந்து பரிமாற்ற வினையின் மூலம் தயாரித்துக் கொள்ள முடியும். பொட்டாசியத்துடன் லாந்தனம்(III) குளோரைடை ஒடுக்குதல் வினைக்கு உட்படுத்துதல் மூலம் தனிமநிலை லாந்தனத்தைப் பெறமுடியும்.
இலந்தனம் குளோரைடின் பயன்பாடுகள் மிகுதியாக அறியப்படவில்லை. கரைசல்களில் இருந்து பாசுபேட்டை வீழ்படிவாக்க உதவுதல் மட்டுமே இதனுடைய ஒரே சாத்தியமான பயன்பாடு ஆகும். நீச்சல் குளங்களில் பாசிகள் வளர்ச்சியைத் தடுக்கவும் வடிகட்ட உதவும் பொருளாகவும் மற்றும் பயனுள்ள வேதிப்பாளங்களாகவும் இது பயன்படுகிறது. உயிர்வேதியியல் ஆய்வுகளில் ஈரிணைதிறன் நேர்மின் அயனிகளின் செயல்பாட்டைக் குறிப்பாக கால்சியம் தடங்களைக் கட்டுப்படுத்துகிறது. சீரியம் உலோகத்துடன் கலப்பிட்டு இதையொரு மினுமினுக்கும் பொருளாகப் பயன்படுத்த முடியும்.

கரிமத் தொகுப்பு வினைகளில் லாந்தனம் குளோரைடு ஒரு மிதமான இலூயிக் அமிலமாகச் செயல்பட்டு ஆல்டிகைடுகளை அசிட்டால்களாக மாற்றவும் உதவுகிறது.
ஐதரோகுளோரிக் அமிலமும் ஆக்சிசனும்
பங்கேற்று மீத்தேனை குளோரோ மீத்தேனாக்கும் உயரழுத்த ஆக்கிசனேறும் குளோரினேற்ற வினையில் ஒரு வினையூக்கியாக இச்சேர்மம் பயன்படுகிறது.

கனிமச் சேர்மங்களில் பயன்படும் மிகச்சிறிய உணர்த்துக் கருவியாக, காமா கதிர்களை கண்டு உணர்த்தும் பணிக்கு இது பயன்படுகிறது.


</doc>
<doc id="263302" url="https://ta.wikipedia.org/wiki?curid=263302" title="தோமசு தங்கத்துரை வில்லியம்">
தோமசு தங்கத்துரை வில்லியம்

மரு. தோமசு தங்கத்துரை வில்லியம் ("Dr Thomas Thangathurai William", பிறப்பு: 13 பெப்ரவரி 1944) இலங்கைத் தமிழ் அரசியல்வாதியும், முன்னாள் நாடாளுமன்ற உறுப்பினரும் ஆவார்.

அம்பாறை மாவட்டம், பாண்டிருப்பைச் சேர்ந்த தோமசு தங்கத்துரை சமூக சேவையாளர் ஆவார். இவர் இலங்கையின் ஏப்ரல் 2004 நாடாளுமன்றத் தேர்தலில் அம்பாறை மாவட்டத்தில் தமிழ்த் தேசியக் கூட்டமைப்பு வேட்பாளராகப் போட்டியிட்டு 9,029 விருப்பு வாக்குகள் பெற்று ததேகூ வேட்பாளர்களில் மூன்றாவதாக வந்து தோல்வியடைந்தார். ஆனாலும் பின்னர் நாடாளுமன்ற உறுப்பினர் கனகசபை பத்மநாதன் 2009 மே மாதத்தில் இறந்தததை அடுத்து வெற்றிடமான பதவிக்கு கட்சிப் பட்டியலில் இருந்து (இரண்டாவதாக வந்த அரியநாயகம் சந்திரநேரு ஏற்கனெவே இறந்தததினால்) தோமசு வில்லியம் 2009 சூன் மாதத்தில் தேர்ந்தெடுக்கப்பட்டு நாடாளுமன்றத்துக்குச் சென்றார்.

2010 தேர்தலில் இவர் போட்டியிட்டாராயினும், 8,256 விருப்பு வாக்குகள் பெற்று கூட்டமைப்பு வேட்பாளர்களில் மூன்றாவதாக வந்து தோல்வியடைந்தார்.


</doc>
