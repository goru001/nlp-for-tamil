<doc id="172336" url="https://ta.wikipedia.org/wiki?curid=172336" title="நெசப்பாக்கம்">
நெசப்பாக்கம்

நெசப்பாக்கம் ("Nesapakkam") சென்னையின் கே.கே.நகரின் அண்மைப்பகுதியாகும். இது விருகம்பாக்கத்திற்கும் இராமாவரத்திற்கும் இடையே உள்ளது.




</doc>
<doc id="172341" url="https://ta.wikipedia.org/wiki?curid=172341" title="காரப்பாக்கம்">
காரப்பாக்கம்

காரப்பாக்கம் ("Karapakkam") தமிழ்நாட்டின் காஞ்சிபுரம் மாவட்டத்தில் அமைந்துள்ள ஓர் சிற்றூர் ஆகும். இந்தச் சிற்றூர் பரவலாக ஓஎம்ஆர் அல்லது "பழைய மகாபலிபுரம் சாலை" என அறியப்படும் இராசீவ் காந்தி சாலையில் அமைந்துள்ளது. 

சென்னைப் பெருநகரப் பகுதியில் அங்கமாயுள்ள இச்சிற்றூரில் அமைந்துள்ள பல தகவல் தொழினுட்பம் மற்றும் தகவல் தொழினுட்பம் சார் சேவை நிறுவனங்களால் இது பரவலாக அறியப்பட்டு வருகிறது. இச்சிற்றூரின் மக்கள்தொகை ஏறத்தாழ 4500 ஆகும். இங்கு சத்யம், டாடா கன்சல்டன்சி சர்வீசஸ், ஆக்சன்ச்சர் இந்தியா, காக்னிசன்ட் தொழினுட்பத் தீர்வகம், போட்டான் இன்போடெக் மற்றும் இன்ஃபோசிஸ் போன்ற நிறுவனங்கள் ராஜீவ் காந்தி சாலையை ஒட்டி அமைந்துள்ளன. 

இந்த நிறுவனங்களில் பணிபுரிவோரை நோக்கி மெக்டொனால்ட், பிட்சாஹட், ஹாட்சிப்ஸ், தாபா, ஆந்திரா மெஸ், பாசிகின் இராபின்சு போன்ற உயர்தட்டு விரைவு உணவகங்களும் தோன்றியவண்ணம் உள்ளன. "ரிவர்சைடு மால்" எனப்படும் பல்லங்காடி வளாகமும் திட்டமிடப்பட்டுள்ளது. 
இந்தச் சிற்றூரில் பஞ்சாயத்து துவக்கப்பள்ளியும் அரசு உயர்நிலைப் பள்ளியும் ஹிந்துஸ்தான் இன்டர்னேஷனள் -CBSE பள்ளியும் உள்ளன. சுனாமி பாதிப்பு மற்றும் முதியோருக்கான அன்னை பாத்திமா இல்லமும் இங்குள்ளது.

திருவான்மியூர்|திருவான்மியூரிலிருந்து 10 கிமீ தொலைவில் இது அமைந்துள்ளது. அருள்மிகு திரௌபதியம்மன் கோவில், அருள்மிகு கங்கையம்மன் கோவில், அருள்மிகு வேந்தவரசியம்மன் கோவில், அருள்மிகு காளியம்மன் கோவில் என்ற இந்துக் கோவில்களும் "மஜ்சித் அல் அன்வர்" என்ற இசுலாமிய வழிபாட்டுத் தலமும் இங்குள்ளன. 

தங்கவேலு பொறியியல் கல்லூரி, கேசிஜி தொழினுட்பக் கல்லூரி என்பன இங்குள்ள கல்லூரிகளாகும். அரவிந்த் என் பெயருள்ள திரையரங்கும் இங்குள்ளது.

﻿


</doc>
<doc id="172342" url="https://ta.wikipedia.org/wiki?curid=172342" title="நந்தனம்">
நந்தனம்

நந்தனம் ("Nandanam") தமிழ்நாட்டின் தலைநகர் சென்னையில் அமைந்துள்ள ஓர் சுற்றுப் பகுதியாகும். மக்கள் நெருக்கடி மிக்க இப்பகுதியில் பல வணிக வளாகங்கள் அமைந்துள்ளன. அதே நேரத்தில் அமைதியான குடியிருப்புப் பகுதியாகவும் விளங்குகிறது. இங்குள்ள நந்தனம் கலைக் கல்லூரி 1901ஆம் ஆண்டில் நிறுவப்பட்ட தொன்மையான கல்வி நிறுவனமாகும். உடற்பயிற்சிக் கல்லூரியும் குழிப்பந்து விளையாட்டு வளாகமும் இப்பகுதியின் அடையாளங்களாக விளங்குகின்றன.

1836 முதல் 1850 வரையில் தலைமை நீதிபதி "ஜான் கேம்பியர்" என்பவருக்கு உரிமையான "கேம்பியரின் தோட்டம்" என்ற பகுதியே தற்போதைய நந்தவனமாக உருவெடுத்துள்ளது. 1950களில் இப்பகுதியில் வீட்டுவசதி வாரியத்தினால் குடியிருப்புப் பகுதிகள் மேம்படுத்தப்பட்டபோது அப்போதைய தமிழக முதலமைச்சர் சி. இராசகோபாலாச்சாரியரால் நந்தனம் என்றப் பெயர் வழங்கப்பட்டது. 


</doc>
<doc id="172346" url="https://ta.wikipedia.org/wiki?curid=172346" title="மலேசிய பாதுகாப்பு படைகள்">
மலேசிய பாதுகாப்பு படைகள்

மலேசிய பாதுகாப்பு படைகள் (MAF, ), மலேசியாவின் படைத்துறை ஆகும், அது மூன்று கிளைகளை கொண்டது; மலேசியக் கடற்படை (RMN, Malay: Tentera Laut Diraja Malaysia-TLDM), மலேசியத் தரைப்படை (Malay: Tentera Darat Malaysia-TD) மற்றும் மலேசிய வான்படை (RMAF, Malay: Tentera Udara Diraja Malaysia-TUDM). ஜனரல் சுல்கெப்லி ஸின் இராணுத்தின் தளபதி ஆவார்.

இவை 20ம் நூற்றாண்டின் முதற்பாதிக் காலத்தில், வட்டார இராணுவங்களை முன்வைத்து பிரித்தானிய குடியேற்றத்தின் போது துவங்கப்பட்டது. மலேசியாவின் இறையாண்மை மற்றும் தான் உத்திகளை காப்பதே குறிக்கோளாக கொண்டது.

வெளிநாட்டு அபாயங்களிலிருந்து காக்க அரசு அதிகாரிகளுக்கு ஒத்துழைப்பது, பொது நலன் காப்பது, இயற்கை சேதத்தால் பாதிக்கப்படும் மக்களுக்கு உதவுவது மற்றும் தேசிய முன்னேற்ற நிகழ்வுகளில் கலந்துக்கொள்வது என பல்வேறு இலக்குகளை கொண்டதாகும். ஐக்கிய நாடுகள் (ஐநா) அமைக்கப்படும் பன்னாட்டு முயற்சிகளுக்கேற்ப வெளியுறவுத் தீர்மானங்களை அமல்படுத்தி வளர்க்கிறது.



</doc>
<doc id="172348" url="https://ta.wikipedia.org/wiki?curid=172348" title="அணு வெப்பம்">
அணு வெப்பம்

அணு வெப்பம் ("atomic heat") என்பது ஓர் அணுவின் தன் வெப்பம் மற்றும் அதனுடைய அணு நிறையின் பெருக்குத் தொகை ஆகும். டியூலாங் -பெட்டி விதிப்படி அணு வெப்பம் எல்லா திண்மப் பொருள்களுக்கும் ஏறக்குறைய 6 ஆகும். இது சாதாரண வெப்பநிலையில் பல தனிமங்களுக்கும் பொருந்துவதாக உள்ளது. ஆனால் குறைந்த வெப்பநிலையில் இதன் மதிப்பு மிகவும் குறைந்து, தனி வெப்பக்கீழ் வரம்பில் சுழியை நெருங்குகின்றது.


</doc>
<doc id="172351" url="https://ta.wikipedia.org/wiki?curid=172351" title="புதுச்சேரி (நகரம்)">
புதுச்சேரி (நகரம்)

பாண்டிச்சேரி ("Pondicherry", அல்லது ) அல்லது புதுச்சேரி இந்திய நடுவண் அரசின் ஒன்றியப் பகுதியான புதுச்சேரியில் புதுச்சேரி மாவட்டத்தில் அமைந்துள்ள ஓர் நகராட்சிப் பகுதியும் ஒன்றியப் பகுதியின் தலைநகரமும் ஆகும். முன்னதாக "பாண்டி" என சுருக்கமாக அழைக்கப்பட்ட இந்த நகரம் 2006ஆம் ஆண்டிலிருந்து "புதுச்சேரி" என அழைக்கப்படுகிறது.

புதுச்சேரி நகரத்தில் பிரெஞ்சுக்காரர்களால் அமைக்கப்பட்ட சாலைகள் பெரும்பாலும் நேர்கோட்டில் அமைந்தவை என்பது புதுவையின் ஓர் சிறப்பு. அது குறித்தான ஒரு சொலவடை, ‘நீதி அழகு இல்லையென்றாலும் வீதி அழகு உண்டு’ என்பதாகும். புதுச்சேரியின் கிழக்குப் பகுதியில் கடற்கரை உள்ளது.

புதுவை மாவட்டத்தில் உள்ள வட்டங்கள் (4)
காரைக்கால் மாவட்டத்தில் உள்ள வட்டங்கள் (2)
மாஹி துணை வட்டம் (1)
ஏனாம் துணை வட்டம் (1)

முதலாம் நூற்றாண்டின் மத்தியில் உரோமானிய வணிகவிடங்களில் பொடுகெ அல்லது பொடுகா எனப்படும் இடம் குறிப்பிடப்படுகிறது. இது நான்காம் நூற்றாண்டில் காஞ்சிபுரத்து பல்லவப் பேரரசின் பகுதியாக இருந்தது. பத்தாம் நூற்றாண்டிலிருந்து 13ஆம் நூற்றாண்டு வரை தஞ்சாவூர் சோழர்களின் வசம் இருந்தது. 13ஆம் நூற்றாண்டில் பாண்டியர்கள் கைப்பற்றினர். 14ஆம் நூற்றாண்டிலிருந்து 1638இல் பீஜப்பூர் சுல்தான் கைப்பற்றும்வரை விசயநகரப் பேரரசின் பகுதியாக இருந்தது. 1674இலிருந்து பிரெஞ்சு கிழக்கிந்தியக் கம்பனியின் ஆட்சியில் இருந்து வந்தது, இடையிடையே ஆங்கிலேயர்களிடமும் டச்சுக்காரர்களிடமும் குறுகிய காலத்திற்கு இருந்த்து. 1962ஆம் ஆண்டில் இந்திய ஒன்றியத்துடன் இணைக்கப்பட்டது.

1954-ம் ஆண்டு அக்டோபர் மாதம் 18-ந் தேதி புதுவை நகராட்சி மற்றும் கொம்யூன் பஞ்சாயத்துகளில் இருந்த 178 மக்களிடம் வாக்கெடுப்பு நடத்தப்பட்டது. இதில் 170 பேர் சுதந்திரத்திற்கு ஆதரவாகவும் 8பேர் எதிராகவும் வாக்களித்தனர். இதனால் 1954-ம் ஆண்டு நவம்பர் மாதம் 1-ந் தேதி புதுச்சேரிக்கு விடுதலை அளிக்கப்பட்டது.

ஆனால் ஆகஸ்ட் மாதம் 16-ம் தேதியே முறைப்படி உடன்படிக்கை கையெழுத்தானது. அதனால் இன்றுவரை ஆகஸ்ட்16-ம் தேதியே புதுச்சேரியின் சுதந்திர தினமாக கொண்டாடப்படுகிறது. பிரெஞ்ச் அமைப்புகளின் கோரிக்கைகளை அடுத்து தற்போதைய முதல்வர் திரு.ந.ரங்கசாமி அவர்களால் நவம்பர் 1-ம் தேதி புதுச்சேரியின் சுதந்திர தினமாகவும், ஆகஸ்ட் 16-ம் தேதி குடியரசு தினமாகவும் அறிவிக்கப்பட்டது.

புதுச்சேரி ஒன்றியப் பகுதியின் மொத்த உள்நாட்டு உற்பத்தி(2011–12) ரூபாய் 12,082 கோடிகள்.புதுச்சேரியின் தனி நபர் வருமானம்(2011–12) ரூபாய் 98719.

லெனோவா மடிக்கணினி, எச்.சி.எல் மடிக்கணினி புதுச்சேரியில் இருந்து தயாரிக்கபடுகிறது.

புதுச்சேரியில் இலக்கிய வளர்ச்சி என்பது மகாகவி பாரதி, புதுவைக்கு வருவதற்கு முன்பிருந்தே துவங்கிய ஒன்று. அந்த வழியில், மகாகவி பாரதியார், பெருஞ்சித்திரனார், புரட்சிக் கவிஞர் பாரதிதாசன், தேவநேயப் பாவாணர், முதலான அறிஞர் பெருமக்கள் இலக்கியத் தொண்டினை பின்பற்றி, புதுவையின் கவிஞர் பெருமக்கள், பண்ணார் தமிழன்னைக்கு முத்தாரம் சூட்டி, உலக அரங்கில் முன்னிறுத்த பெரும் பாடுபட்டனர் என்று சொன்னால் அது மிகையல்ல.

புதுச்சேரியின் வரலாற்றில் ஒரு பெரும்பகுதி பிரெஞ்சு ஆட்சியின்கீழ் இருந்ததன் விளைவாக இங்கு பிரெஞ்சு மொழி இலக்கியமும் வளர்ச்சி பெற்றது. பல பிரெஞ்சு இலக்கியக் கழகங்கள் இன்றும் இங்கு இயங்கி வருகின்றன.




</doc>
<doc id="172353" url="https://ta.wikipedia.org/wiki?curid=172353" title="புதுச்சேரி மாவட்டம்">
புதுச்சேரி மாவட்டம்

புதுச்சேரி மாவட்டம் ஒன்றியப் பகுதியான புதுச்சேரியில் உள்ள நான்கு மாவட்டங்களில் ஒன்றாகும். புதுச்சேரி மாவடம் 290 ச.கிமீ பரப்பளவில் அமைந்துள்ளது. மாவட்டத்தின் மக்கள்தொகை 2001ஆம் ஆண்டு கணக்கெடுப்பின்படி 735,332 ஆகும்.

நிர்வாக நோக்கங்களுக்காக புதுச்சேரி ஒன்றியப் பகுதி எட்டு தாலுக்காக்களாக (வட்டங்களாக) பிரிக்கப்பட்டுள்ளது. இவற்றில் நான்கு, அதாவது, புதுச்சேரி, ஒழுக்கரை, வில்லியனூர் மற்றும் பகூர், இணைந்து புதுச்சேரி மாவட்டமாக அமைக்கப்பட்டுள்ளது. இந்த நான்கில், ஒழுக்கரை வட்டத்தில் ஊரகப் பகுதிகள் எதுவும் இல்லை. மற்ற மூன்று வட்டங்களின் ஊரகப் பகுதிகள் மேலும் கம்யூன் பஞ்சாயத்துக்கள் (CP) அல்லது கம்யூன்கள் என பிரிக்கப்பட்டுள்ளன. புதுச்சேரி வட்டத்தின் ஊரகப் பகுதிகள் ஒரே கம்யூனாக, அரியாங்குப்பம் கம்யூனாக உள்ளன. வில்லியனூர் வட்டத்தில் இரண்டு கம்யூன்கள் உள்ளன: வில்லியனூர் கம்யூன், மண்ணடிப்பேட்டை கம்யூன். பகூரில் உள்ள இரு கம்யூன்கள் பகூரும் நெட்டப்பாக்கமும் ஆகும்.

2011 கணக்கெடுப்பு ஏற்கனவே உள்ள மூன்று நகரங்களைத் தவிர மூன்று பகுதிகளை நகரங்களாக கண்டறிந்துள்ளது. புதுச்சேரி மற்றும் ஒழுக்கரை இரண்டும் நகராட்சிகளாகும். குரும்பப்பேட்டை ஒரு சிற்றூர் பஞ்சாயத்தாகும். கணக்கெடுப்பின்படியான நகரங்கள்; அரியாங்குப்பம், மனவெலி, மற்றும் வில்லியனூராகும். புதுச்சேரி நகர்ப்புறத் திரள் இந்த ஆறு நகரப்பகுதிகளையும் ஓடியம்பேட்டையையும் உள்ளடக்கியது.

நிர்வாக வசதிக்காக, புதுவை அரசின் வருவாய் மற்றும் பேரிடர் மேலாண்மைத் துறை, புதுச்சேரி மாவட்டத்தை இரு உட்கோட்டங்களாகப் பிரித்துள்ளது: புதுச்சேரி வடக்கு மற்றும் புதுச்சேரி தெற்கு. புதுச்சேரி வடக்கு உட்கோட்டத்தில் புதுச்சேரி மற்றும் ஒழுக்கரை வட்டங்கள் உள்ளன. புதுச்சேரி தெற்கு உட்கோட்டத்தில் மற்ற இரு வட்டங்களான வில்லியனூரும் பகூரும் உள்ளன. இந்த நான்கு வட்டங்களும் மேற்படியாக வருவாய்த்துறை வட்டாரங்களாக பிரிக்கப்பட்டுள்ளன.



</doc>
<doc id="172355" url="https://ta.wikipedia.org/wiki?curid=172355" title="சரோஜா ராமாமிருதம்">
சரோஜா ராமாமிருதம்

சரோஜா ராமாமிருதம் (பிறப்பு: 1931) என்பவர் பேபி சரோஜா என்னும் பெயரில் 1930களில் தமிழ்த் திரைப்படங்களில் குழந்தை வேடங்களில் நடித்தவர். இவர் பாலயோகினி (1937), தியாகபூமி (1939), காமதேனு (1941) ஆகிய தமிழ்த் திரைப்படங்களில் நடித்துள்ளார்.

பிரபல திரைப்பட இயக்குனர் கே. சுப்பிரமணியத்தின் சகோதரர் கே. விசுவநாதன், மற்றும் வத்சலா ஆகியோருக்குப் பிறந்தவர் சரோஜா. தந்தை விசுவநாதன் சென்னையில் சித்திரா டாக்கீசு என்ற பெயரில் திரையரங்கு ஒன்றை நடத்தி வந்தார். பேபி சரோஜா நடித்த மூன்று திரைப்படங்களையும் கே. சுப்பிரமணியமே தயாரித்திருந்தார். காமதேனு திரைப்படத்தில் சரோஜாவின் தந்தையும் (கே. பி. வத்சல்), தாயும் கதாநாயகனாகவும் கதாநாயகியாகவும் நடித்திருந்தனர்.
அக்காலக்கட்டத்தில் கலிபோர்னியா மாநிலம் சாந்தா மொனிக்காவைச் சேர்ந்த ஷெர்லி டெம்பிள் என்ற குழந்தை நட்சத்திரம், பிரமாதமான நடிப்பால் உலகப் புகழ் பெற்றிருந்தார். அதே சமயம் இந்தியாவில் சரோஜா அவர்கள் தன் நடிப்புத் திரமையைக் கொண்டு எல்லோராலும் பாராட்டப் பட்டு இந்தியாவின் ஷிர்லி டெம்பிள் என்று மக்களால் போற்றப்பட்டார். மேலும் அப்போது தமிழ்நாட்டில் பிறந்த சில பெண் குழந்தைகளுக்குப் ”சரோஜ” என்று பெயர் சூட்டினார்கள்.



</doc>
<doc id="172358" url="https://ta.wikipedia.org/wiki?curid=172358" title="செங்காய்ச்சல்">
செங்காய்ச்சல்

செங்காய்ச்சல் (ஆங்கிலம்:scarlet fever) என்பது தொண்டைப் புண்ணுடனும் தோலின் பரப்பில் சிவந்த தடிப்புக்களுடனும் வரும் கடுமையான காய்ச்சலாகும். இது மேற்கத்திய நாடுகளில் குழந்தைகளுக்கு வரும் தொற்றுநோய்களில் ஒன்றாகும். முதலில் 1676-இல் சிட்னம் (sydenam) என்பவர் இக்காய்ச்சலை வகுத்துக்கூறினார். இக்காய்ச்சலுக்குக் காரணம் செட்ரெப்டோகாக்கசு ஏமோலிட்டிக்கசு (Streptococcus haemolyticus) என்னும் பாக்டீரிய நோய் கிருமியாகும்.

இக்காய்ச்சல் உள்ளவரின் மூக்கு, வாய், காதுகளிலிருந்து வரும் நீருடனாவது, அவருடைய சிறுநீர், உடைகள், பாத்திரங்கள் முதலியவைகளுடனாவது சம்பந்தப்படுகிறவர்களுக்கு இந்த நோய் தொற்றிக்கொள்ளும். பசுக்களுக்கு இந்ந நோயிருந்தால் அவற்றின் பாலைக் குடிப்பவர்களுக்கு வரலாம். நோயின் அவயக்காலம் (Incubation period) இரண்டு மூன்று நாட்களாகும். சிலநேரங்களில் ஒரு வாரமாகவும் இருக்கக்கூடும்.

தொடக்கத்தில் தொண்டை அழற்சி, தலைவலி, 104 பாகை வரைக் காய்ச்சல், நடுக்கல், தோலின் மேல் சிவந்த சிறு பருக்கள் தோன்றும். குழந்தைகளிடம் வாந்தி, இழுப்பு, பிதற்றல் முதலியவைகளும் வரும். அடிநாச் சுரப்பிகள்(Tonsil), மெல்லிய அண்ணம், இரண்டும் சிவந்து வீங்கும். நாவில் குவிந்த தடிப்புக்களோடு வெள்ளை மாவுபோல் படிந்திருக்கும். இரண்டாம் நாள் சிவந்த தடிப்புகளுடன் நாக்குச் சிவந்துவிடும். சில நாட்களில் நாவுரிந்து பளபளப்பாக இருக்கும். இரண்டாம் நாள் கழுத்து, மார்பு, கைகளில் சிறு பருக்கள் தொடங்கி உடல் முழுவதும் பரவும். ஊசி முனை போன்ற பருக்கள் சிவந்த தோலின் மேல் கிளம்பி, ஒன்றொடு ஒன்று சேர்ந்து பெரிதாக இணைந்து கொள்ளும். 

தோலின் மேல் நகத்தினால் கீறினால் இரத்தமற்ற வெள்ளைக்கோடு ஏற்படும். முகம் சிவந்தபோதிலும் மூக்கின்வெளியிலும் வாயை சுற்றிலும் வெளுத்து விடும். சில நாட்களில் பருக்கள் முதிர்ந்து தவிடு போல் உதிரும். சில இடங்களில் தோல் துண்டுதுண்டாக உரியும். இவ்வாறு உதிர்வதும், உரிவதும் மிகுந்த தொற்றுத் தன்மையுடையன. இக்காய்ச்சலால் பல சிக்கல்கள் ஏற்படும். காதில் சீழ் பிடித்துச் செவிடாவது, காதுக்குப் பின்னுள்ள எலும்புருண்டையில் சீழ் பிடிப்பது, மூளையின் மூடுசவ்வுகளில் அழற்சி, மூளையில் கட்டிகள், இதய கபாடநோய் முதலியன ஏற்படும்.

நுரையீரல், சிறுநீரகம், சிறிபூட்டுகள் ஆகியவற்றிலும் அழற்சி காணும். சாதாரணமாகச் சிறுநீரில் வெண்ணி (Albumin) வரும். சிறுநீரில் இரத்தம் கூட வரலாம்.
சாதரணமாக இக்காய்ச்சல் ஒருமுறை வந்தால், மறுமுறை வருவதில்லை. இக்காய்ச்சலை எதிர்க்கும் ஆற்றல் உடலில் ஏற்பட்டு விடுகிறது. பொதுவாக 15வயதிற்குப் பின்னரும் வருவதில்லை.


</doc>
<doc id="172368" url="https://ta.wikipedia.org/wiki?curid=172368" title="இந்தியாவில் சுற்றுச்சூழல் பிரச்சனைகள்">
இந்தியாவில் சுற்றுச்சூழல் பிரச்சனைகள்

இந்தியாவில் பல சுற்றுச்சூழல் பிரச்சினைகள் உள்ளன. காற்று மாசுபாடு, நீர் மாசுபாடு, குப்பை, மற்றும் இயற்கை சூழலுக்கு மாசுபாடு அனைத்தும் இந்தியா எதிர்கொள்ளும் சிக்கல்களாகும். 1947 முதல் 1995 வரை சுற்றுச்சூழல் மோசமாக இருந்தது. தரவு சேகரிப்பு மற்றும் உலக வங்கி நிபுணர்களின் சூழல் மதிப்பீட்டு ஆய்வுகள் படி, 1995 முதல் 2010 வரை இந்தியா அதன் சுற்றுச் சூழல் தரத்தை மேம்படுத்தும் முயற்சியில் உலகளவில் மிக வேகமான முன்னேற்றம் அடைந்துள்ளது. இன்னும், இந்தியா வளர்ந்த நாடுகளில் அனுபவித்து வரும் சுற்றுச்சூழல் தரத்தை எட்ட நீண்ட வழி உள்ளது.

சிலர் பொருளாதார வளர்ச்சி, சுற்றுச்சூழல் பிரச்சினைகள் காரணமாக உள்ளது என்றும் வேறுசிலர் பொருளாதார வளர்ச்சி இந்திய சுற்றுச்சூழல் மேலாண்மையை மேம்படுத்தவும் மாசுபாட்டை தடுக்கவும் முக்கியம் என்றும் கருத்து தெருவிக்கின்றனர். இந்தியாவின் வளர்ந்து வரும் மக்கள் தொகை இந்திய சுற்றுச்சூழல் சீரழிவு முதன்மை காரணம் என்றும் கூறப்படுகிறது. முறையான ஆய்வுகள் இந்த கோட்பாட்டிற்கு எதிராகவுள்ளன

இந்தியாவில் மாசுபாட்டிற்கு முக்கிய காரணம் ஆற்றலுக்காக எரி விறகு மற்றும் குப்பை மற்றும் கழிவு அகற்றும் சேவைகளில் ஒருங்கிணைப்பு இல்லாதலும் ஆகும்.கழிவுநீர் சுத்திகரிப்பு நடவடிக்கைகள் இல்லாதலும், வெள்ள கட்டுப்பாடு மற்றும் மழை நீர் வடிகால் இல்லாதலும் நுகர்வோர் கழிவுகளை முக்கிய ஆறுகளுக்குள் திசை திருப்புவதும் ஆறுகளுக்கு அருகில் தகன நடைமுறைகள் மேற்கொள்ளுவதும், நீர் மாசுபாட்டிற்கு காரணம். அதிக மாசு ஏற்படுத்தும் பழைய பொது போக்குவரத்து, மற்றும் 1950 முதல் 1980க்கு இடையில் கட்டப்பட்ட அரசுக்கு சொந்தமான, உயர் உமிழ்வு தொழிற்சாலைகளினாலும் மாசுபாடு ஏற்படுகிறது.

இந்தியாவில் நீர் மற்றும் சுகாதார பிரச்சினைகள் பல சுற்று சூழல் பிரச்சினைகளுடன் தொடர்புடையன. 

சுற்றுச்சூழல் பிரச்சினைகள் நோய்களுக்கு முதன்மை காரணமாவதோடு, சுகாதார பிரச்சினைகள் இந்தியர்களின் நீண்ட ஆயுட்காலத்தை பாதிக்கிறது.

யஜ்னவல்க்ய ஸ்மிருதி என்பது நிலை வரைவு மற்றும் நீதி பரிபாலனம் பற்றிய ஒரு வரலாற்று இந்திய உரை. கி.பி. 5 ஆம் நூற்றாண்டில் முன் எழுதப்பட்டது. இந்நூலில் மரங்களை வெட்டுதல் போன்ற செயல்களை தடை செய்ததோடு மட்டுமில்லாமல் அதற்கான தண்டனை பரிந்துரைக்கப்படுகிறது. மவுரிய காலத்தில் எழுதப்பட்ட கௌடல்யரின் அர்த்தசாஸ்திரம், வன நிர்வாகத்தின் தேவையை வலியுறுத்துகிறது. அசோகர்,தனது தூண் பிரகடனங்கள் மூலம் சூழல் மற்றும் பல்லுயிர் நலன் பற்றி தனது பார்வையை வெளிப்படுத்தினார்.

பிரித்தானியரின் இந்திய ஆட்சி சூழல் தொடர்பான பல சட்டங்களை இயற்றியது. இவற்றுள் கடற்கரை தொல்லை சட்டம் 1853 (மும்பை மற்றும் கோலாப) மற்றும் 1857 ஓரியண்டல் எரிவாயு நிறுவனத்தின் சட்டம் அடங்கும். 1860 இந்திய குற்றவியல் நடைமுறை சட்டம், தானாக முன்வந்து எந்தவொரு பொது நீரூற்று, மற்றும் ஏரி நீரை முறைகேடுகள் செய்பவருக்கு அபராதம் விதித்தது. பிரித்தானிய இந்தியா காற்று மாசுபாட்டைக் கட்டுப்படுத்தும் நோக்கில் சட்டங்களை இயற்றியது. இவற்றுள் முக்கியமானவை 1905 வங்க ஸ்மோக் தொல்லை சட்டம் மற்றும் 1912 பம்பாய் ஸ்மோக் தொல்லை சட்டம். இந்த சட்டங்களீன் நோக்கம் தோல்வியடைந்த போதும், இத்தகைய சட்டங்கள் இந்தியாவில் சுற்று சூழல் விதிகளின் வளர்ச்சிக்கு முன்னோடியாக இருந்தது.

பிரிட்டனில் இருந்து சுதந்திரம் பெற்றதும் இந்தியாவின் அரசியலமைப்பு பிரித்தானியரால் இயற்றப்பட்ட பல சட்டங்களை பின்பற்றியது. சுற்றுசுழலை பாதுகாக்கும் எந்த ஒரு குறிப்பிட்ட சட்டமும், அப்போதைய அரசியல் சாசனத்தில் இல்லை. இந்தியா 1976ல் அதன் அரசியலமைப்புச் சட்டத்தில் திருத்தம் செய்தது. திருத்தப்பட்ட அரசியலமைப்பின் பகுதி IV விதி 48 (ஏ) படி, சூழலை பாதுகாக்கவும், மேம்படுத்தவும் மற்றும் நாட்டின் காடுகள் மற்றும் வனப்பகுதியை பாதுகாக்கவும் அரசு முயற்சி செய்ய வேண்டும். விதி 51 படி இந்திய அரசு கூடுதல் சுற்றுச்சூழல் ஆணைகள் அமல்படுத்தியது.

அண்மைய வரலாற்றில் இந்திய சட்டங்கள், நீர் (தடுப்பு மற்றும் மாசு கட்டுப்பாடு) 1974 சட்டம், வன (பாதுகாப்பு) 1980 சட்டம், மற்றும் காற்று (மாசு தடுப்பு மற்றும் கட்டுப்பாடு) 1981 சட்டம் ஆகியவை அடங்கும். காற்று சட்டம் ஸ்டாக்ஹோம் மாநாட்டில் செய்யப்பட்ட முடிவுகளின் அடிப்படையில் உருவாக்கப்பட்டது போபால் விஷ வாயுக் கசிவு சுற்றுச்சூழல் (பாதுகாப்பு) சட்டத்தை இந்திய அரசு இயற்ற காரணமாய் இருந்தது. இந்தியாவில் 2000 ஆம் ஆண்டில் ஒலி மாசு (ஒழுங்குமுறை மற்றும் கட்டுப்பாடு) விதிகளின் தொகுப்பு இயற்றப்பட்டது.

1985 ஆம் ஆண்டு, இந்திய அரசாங்கத்தின் சுற்றுச்சூழல் மற்றும் வனத்துறை அமைச்சகம் உருவாக்கப்பட்டது. இந்த அமைச்சகம் சுற்றுச்சூழல் பாதுகாப்பை கட்டுப்படுத்தவும் உறுதிப்படுத்தவும் பொறுப்பேற்கும்.

இந்திய நடுவண் அரசாங்கம் சட்டங்களை தீவிரமாக அமல்படுத்தியபோதிலும் சுற்றுச்சூழலின் தரம் உண்மையில் 1947 லிருந்து 1990க்கு இடையே மோசமடைந்தது. இந்திய பொருளாதாரம் தேசியமயமாக்கப்பட்டது. இந்தியவிற்கு சொந்தமான, மற்றும் அரசு நடத்தும் நிறுவனங்கள் விதிமுறைகளை பெரும்பாலும் புறக்கணித்தனர். ஊர்ப்புற ஏழைகள் வேறு வழி இல்லாமல் வாழ்க்கைக்கு ஆதாரமாக என்ன வழி சாத்தியமோ அதைத் தேர்ந்தெடுக்க வேண்டிருந்தது. இந்திய மாநில அரசுகள் பெரும்பாலும் மத்திய அரசு இயற்றிய சுற்றுச்சூழல் சட்டங்களை வெறும் காகிதமாக கருதின. காடுகள் குறைந்து காற்று, நீர் மாசுபாடு அதிகரித்தது.

1990களில் தொடங்கி சீர்திருத்தங்கள் அறிமுகப்படுத்தப்பட்டன. 1990 ஆண்டு முதல் இந்திய வரலாற்றில் முதல் முறையாக,காற்று மாசுபடுத்திகளின் செறிவு ஒவ்வொரு 5 ஆண்டு காலகட்டத்திலும் குறைய தொடங்கியது. 1992 ஆம் ஆண்டு முதல் 2010, வரை, செயற்கைக்கோளின் தகவல்களின் படி இந்திய வனப்பகுதி 4 மில்லியனுக்கும் மேற்பட்ட ஹெக்டேராக அதாவது 7 சதவிகிதமாக் அதிகரித்துள்ளது .

காற்று மாசுபாடு, கழிவுகளின் மோசமான நிர்வாகம், வளர்ந்து வரும் தண்ணீர் பற்றாக்குறை, நிலத்தடிநீரின் வீழ்ச்சி, நீர் மாசுபாடு, காடுகள் தரம் மற்றும் பாதுகாப்பு, பல்லுயிர் இழப்பு, மற்றும் நிலம் அழிப்பு முதலிய முக்கிய சுற்றுச்சூழல் பிரச்சினைகளை இந்தியா இன்று சந்திக்கிறது. இந்திய மக்கடதொகை வளர்ச்சி, சுற்றுச்சூழல் பிரச்சினைகளுக்கும் மற்றும் அதன் வளங்களுக்கும் அழுத்தம் சேர்க்கிறது.

மக்கள் தொகை வளர்ச்சி மற்றும் சூழ்நிலைக்கு இடையேயான செயலெதிர் பற்றிய ஆய்வு மற்றும் விவாதத்திற்கு ஒரு நீண்ட வரலாறு உள்ளது. பிரித்தானிய சிந்தனையாளர் மால்தூஸ் படி, வளர்ந்து வரும் மக்கள் தொகையினால் ஏற்படும் சுற்றுச்சூழல் சீரழிவு காரணமாக, குறைந்த தரம் வாய்ந்த நிலத்தில் சாகுபடி செய்யும் கட்டாயம் ஏற்படுகிறது. இந்த சுற்றுச்சூழல் சீரழிவு இறுதியில், விவசாய விளைச்சல் மற்றும் உணவின் அளவை குறைக்கிறது. இதனால் பஞ்சம் நோய்கள், மற்றும் மரணம் ஏற்படுகிறது. மக்கள் தொகை வளர்ச்சி விகிதம் குறைகிறது.

1798 மற்றும் 1826க்கு இடையே வெளியிடப்பட்ட மால்தூஸ் கோட்பாடு, பகுத்தாய்வு செய்யப்பட்டு விமர்சிக்கப்பட்டது. அமெரிக்க சிந்தனையாளர் ஹென்றி ஜார்ஜும் அமெரிக்க பொருளாதார வல்லுனர் ஜூலியன் லிங்கனும் மால்தூஸ் கோட்பாட்டை விமர்சித்துள்ளார்கள். அவர் மனித வரலாற்றில் மால்தூஸின் கணிப்புகளை தவறு என்று நிரூபிக்கப்பட்டுள்ளது என்று குறிப்பிட்டுள்ளார். 20 ஆம் நூற்றாண்டின் மகத்தான மக்கள் தொகை வளர்ச்சி ஒரு மால்தூசிய பேராபத்தை விளைவிக்கவில்லை. இதற்கான காரணங்கள் பின்வருமாறு: மனித அறிவு அதிகரிப்பு, உற்பத்தி, கண்டுபிடிப்பு மற்றும் பயன்பாடுகளின் அதிகரிப்பு, விவசாய முறைகளில் மேம்பாடுகள் (தொழில்துறை விவசாயம்), இயந்திரமயமாக்குதல் (டிராக்டர்கள்), (3 உயர் மகசூல் வகை)கோதுமைகள் மற்றும் பிற தாவரங்களின் அறிமுகம்(பசுமை புரட்சி), பயிர் பூச்சிகளை கட்டுப்படுத்த பூச்சிக்கொல்லிகள் முதலியனவாகும்.

மேலும் அண்மையில் அறிவார்ந்த கட்டுரைகள் மக்கள் வளர்ச்சி, சுற்றுச்சூழல் சீரழிவுக்கு காரணமாக இருக்கலாம் என்பதில் ஐயம் இல்லை எனினும், அதன் விளைவுகளை பொருளாதார வளர்ச்சி மற்றும் நவீன தொழில்நுட்பம் மூலம் மாற்ற முடியும் என்று ஒப்பு கொண்டுள்ளன. சுற்றுச்சூழல் பொருளாதார ஆராய்ச்சி, சுற்றுச்சூழல் தரத்திற்கும் சுற்றுப்புற காற்று மாசுபடுத்திகளின் செறிவிற்கும், மற்றும் தனிநபர் வருமானதிற்கும் இடையே உள்ள உறவை வெளிப்படுத்துகிறது. இந்த குஸ்நெட்ஸ் என்று அழைக்கப்படும் சுற்றுச்சூழல் வளைவு சுற்றுச்சூழலின் தரம், பொருள் வாங்கும் அடிப்படையில் தனிநபர் வருமானம் சுமார் $ 5,000 வரை மோசமாகி, பின்னர் மேம்படுவதை காட்டுகிறது. தொழில்நுட்பம் மற்றும் வளங்களை உபயோகிப்பதில் அறிவியல் மேலாண்மையை தொடர்ந்து தழுவல், ஒவ்வொரு பொருளாதார துறையிலும் உற்பத்தியை தொடர்ந்து அதிகரித்தல், தொழில் முனைவோர் புதிய கண்டுபிடிப்புகள் மற்றும் பொருளாதார விரிவாக்கம் முதலியவை இந்தகூற்று உண்மையாக முக்கிய தேவை ஆகும்.

இந்தியாவில் சுத்தபடுத்தப்படாத கழிவுநீர் காரணமாக ஏற்படும் நீர் மாசுபாடு பெரும் சிக்கலாக கருதப்படுகிறது. கங்கை,யமுனை போன்ற மக்கள்தொகை அதிகம் உள்ள பகுதிகளில் பாயும் ஆறுகள் அனைத்தும் மிகவும் அதிகமாக மாசுபட்டு இருக்கின்றன. நீர் வழங்கள் மற்றும் சுகாதாரத்தை மேம்படுத்த அரசு மற்றும் சமூகத்தின் பல்வேறு மட்டங்களில் முயற்சிகள், மேற்கொண்டபோதும் அவை போதுமானதாக இல்லை.
தற்போது கங்கை நதி மாசு அடைந்துள்ளது அதனை சுத்தப்படுத்த மத்திய அமைச்சரகம் சில நல்ல நடவடிக்கைகளை எடுத்துக்கொண்டுள்ளது ...

இந்தியாவில் காற்று மாசுபாடு ஒரு தீவிர பிரச்சினையாகும். விறகு மற்றும் உயிரி பொருள் எரிப்பு , எரிபொருள் கலப்படம், வாகன மாசு மற்றும் போக்குவரத்து நெரிசல் முதலியவை முக்கிய காரணங்கள். இந்தியா உலகிலேயே அதிகமாக ஆற்றலுக்காக விறகு, விவசாய கழிவு மற்றும் உயிரிபொருள்களை நுகர்கிறது. பாரம்பரிய எரிபொருள் (விறகு , பயிர் எச்சம் மற்றும் சாணம் ) மொத்ம்த சுமார் 90% இந்திய கிராமப்புறத்தில் ஆற்றலுக்காக பயன்படுத்தபடுகிறது. நகர்ப்புற பகுதிகளில், இந்த பாரம்பரிய எரிபொருள் மொத்தம் 24% பயன்படுத்தபடுகிறது. ஒவ்வொரு ஆண்டும் இந்தியாவில் மரம், வேளாண் கழிவுகள் மற்றும் உயிரி எரிப்பு பொருட்கள் மூலம் 165 மில்லியன் டன்கள் எரிபொருள் வெளியீடுகளில் உட்புற மற்றும் வெளிப்புற காற்றில் கலக்கின்றன. வாகன மாசு காற்று மாசுபாட்டிற்கு மற்றொரு காரணமாக இருக்கிறது. வாகனபுகையினால் ஏற்படும் மாசு, போக்குவரத்து நெரிசல் எரிபொருள் கலப்படம் மற்றும், தரம் குறைந்த எரிபொருள் எரிப்பு செயல்திறன், அதிவேக சாலை நெட்வொர்க் ஆகியவற்றால் மோசமடையலாம்.

காற்று(தடுப்பு மற்றும் மாசு கட்டுப்பாடு) சட்டம் காற்று மாசுபாடு 1981 இல் நிறைவேற்றப்பட்டது. இதற்கு பிறகு சில அளவிடக்கூடிய முன்னேற்றங்கள் ஏற்பட்டுள்ளன. எனினும், 2012 சூழல் செயற்பாட்டுச் சுட்டெண் 132 நாடுகளில் மிக குறைந்த காற்று தரம் கொண்டநாடாக இந்தியவை மதிப்பிட்டுள்ளது.

குப்பை கூளங்கள் இந்திய நகர்ப்புற, கிராமப்புற பகுதிகளில் ஒரு பொதுவான காட்சியாகும். அது மாசுபாட்டிற்கு ஒரு முக்கிய காரணமாக உள்ளது. இந்திய நகரங்கள் 100 மில்லியன் டன்களுக்கு மேற்பட்ட திடக் கழிவை ஒரு ஆண்டில் உருவாக்குகிறது. தெரு முனைகளில் குப்பை மலை போல குவிந்துள்ளது. பொது இடங்களில் மற்றும் தெருவோரங்களில் குப்பை குவிக்கப் பட்டிருப்பத்துடன் ஆறுகள் மற்றும் கால்வாய்களில் குப்பை கொட்டப்படுகின்றது இந்தியவில் குப்பை நெருக்கடி அதிகரித்து வருவதற்கு நுகர்தலே காரணம். இந்திய கழிவு பிரச்சனை கூட ஆட்சி முறையின் ஒரு தோல்வியாக கருதப்படுகிறது.

2000 ஆம் ஆண்டில், இந்தியாவின் உச்ச நீதிமன்றம் அனைத்து இந்திய நகரங்களில் மறுசுழற்சி மற்றும் உரமாக்கல், வீட்டு கழிவு சேகரிப்பு உள்ளிட்ட ஒரு விரிவான கழிவு மேலாண்மை திட்டத்தை செயல்படுத்த வேண்டும் என்று அறிவுறித்தியது. இவை புறக்கணிக்கப்பட்டன. உச்ச நீதிமன்றத்தின் அறிவுறுத்தலுக்கு இணங்க எந்த பெரிய நகரத்திலும் ஒரு விரிவான திட்டம் இயங்கவில்லை.

நகரங்களில் வாகனங்களின் தேவையற்ற ஒலிபானின் ஓசை அதிக இறைச்சல் ஏற்படுத்துகிறது, அரசியல் நோக்கங்களுக்காகவும், கோயில்கள் மற்றும் மசூதிகளில் போதனைகளுக்காகவும் ஒலிபெருக்கி பயன்பாடு குடியிருப்பு பகுதிகளில் மோசமான ஒலி மாசு ஏற்படுத்துகிறது. ஜனவரி 2010ல், இந்திய அரசு நகர்ப்புற மற்றும் கிராமப்புற பகுதிகளில், அனுமதிக்கப்பட்ட இரைச்சல் அளவு விதிகளை வெளியிட்டது.

இந்திய உச்ச நீதிமன்றம் 1980களின் பிற்பகுதியிலிருந்து இந்திய சுற்றுச்சூழல் பிரச்சினைகளைப் போக்குவதில் கவனம் செலுத்துகிறது.. பெரும்பாலான நாடுகளில் சுற்றுச்சூழல் பிரச்சினைகளை அரசாங்கத்தின் சட்டத்துறை மற்றும் செயற்குழுக்கள் திட்டமிட்டு செயல்படுத்துகின்றன. ஆனால் இந்தியாவின் அனுபவம் வித்தியாசமானது. இந்திய உச்ச நீதிமன்றம் நேரடியாக சுற்றுச்சூழல் சட்டங்களை இயற்றி விளக்கங்கள் அளிப்பதோடு புதிய மாற்றங்களை அறிமுகம் செய்து வருகிறது. நீதிமன்றம் சூழலை பாதுகாக்க புதிய கொள்கைகள் கொண்டு வந்ததோடு, சுற்றுச்சூழல் சட்டங்களுக்கு புதிய விளக்கம் அளித்துள்ளது. புதிய நிறுவனங்கள் மற்றும் கட்டமைப்புகளை உருவாக்கியதோடு, ஏற்கனவே உள்ள அமைப்புகளுக்கு தீர்ப்புகள் மற்றும் தொடர் அறிவுறுத்தல்கள் மூலம் கூடுதல் அதிகாரங்களை வழங்கியது. தனது ஆணையில் சுற்றுச்சூழல் நடவடிக்கைகள் நடைமுறைப்படுத்துவதற்கான செயல்முறைகள் மற்றும், நிர்வாக நடவடிக்கைகள் மற்றும் தொழில்நுட்ப விவரங்களை வழங்கும். சில விமர்சகர்கள், இந்திய உச்ச நீதிமன்றத்தை பசுமை பென்ச் அல்லது குப்பை மேற்பார்வையாளர்களின் பிரபு என விவரிக்கிறார்கள். ஆதரவாளர்கள் இந்திய உச்ச நீதிமன்றம் சுற்றுச்சூழல் பாதுகாப்பு சட்டத்தில் புதிய கொள்கைகள் கொண்டு வருவதோடு நீதி வழங்குவதிலும் முன்னோடியாக திகழ்வதாக போற்றுகிறார்கள்.

இந்திய உச்ச நீதிமன்றம் நிர்வாகங்களின் செயற்பாடுகளுக்கு விதிக்கும் தடைகளுக்கான காரணங்கள், சிக்கலானவை என்று நிபுணர்கள் கூறுகின்றனர். அரசு நிறுவனங்களும் அரசுக்கு சொந்தமான அமைப்புகளும் தங்கள் சட்டப்படியான கடமைகளை சரிவர செய்யாததே இதற்கு முக்கிய காரணமாகும். இதுவே மக்கள் நலனுக்காக சமூக குழுக்கள் நீதிமன்றங்களில், குறிப்பாக உச்ச நீதிமன்றங்களில் புகார்கள் பதிவு செய்ய தூண்டியிருக்கிறது.

சுற்றுச்சூழல் பிரச்சினைகள் பற்றிய பொது நலவழக்குகள் மற்றும் நீதிமன்ற நடவடிக்கைகள், இந்திய உச்ச நீதிமன்றத்திற்கு மட்டுமின்றி உயர் நீதி மன்றங்களுக்கு சென்றுள்ளன. மாநிலங்களின் உயர் நீதிமன்றங்களிலும் வழக்குகள் பதிவாகியுள்ளன.

சுற்றுச்சூழல் பிரச்சினைகள் மீது இந்திய நீதிமன்றத்தின் நடவடிக்கைகளும், ஆலோசனைகளும், இந்தியாவின் அனுபவத்தில் நேர்மறை விளைவுகளையே அளித்துள்ளது. உச்ச நீதிமன்றம், தீவிர நீதிமன்ற நடவடிக்கைகள் மூலம், இந்திய மக்களின் நம்பிக்கை சின்னமாக மாறியுள்ளது என்று ஆதரவாளர்கள் கூறுகின்றனர். நீதிமன்ற நடவடிக்கை விளைவாக, இந்திய உச்ச நீதிமன்றம் ஒரு புதிய ஒழுங்குமுறை மற்றும் உரிமைகளை கொண்டு வந்துள்ளது. இந்திய அரசு தன்னிச்சையாக செயல்பட முடியாது என்றும் நியாயமான மற்றும் பொது நலன்கருதி செயல்பட வேண்டும் என்றும் வலியுறுத்தி உள்ளது, மீறினால் நீதிமன்றம் தலையீட்டு அந்த செய்கை செல்லுபடியாகாததாக செய்துவிடும்.

இந்தியாவில் சூழல்தொகுப்பின் பிரச்சினைகள் சுற்றுச்சூழல் பிரச்சினைகளின் ஒவ்வொரு அங்கமும் முக்கியமான பகுதியுமாகும். காற்றின் குறைந்த தரம் நீர் மாசுபாடு, மற்றும் குப்பை மாசுபாடு ஆகிய அனைத்தும் சூழல்தொகுப்பிற்கு தேவையான உணவு மற்றும் சுற்றுச்சூழலின் தரத்தை பாதிக்கும்.

இந்தியா ஒரு பெரிய பன்முகப்பட்ட நாடு. அதன் நிலப்பரப்பு மிகவும் வறண்ட பாலைவனங்களையும் உலகின் மிக உயர்ந்த மழை பெய்யும் பகுதிகளையும் கடற்கரை மற்றும் ஆல்பைன் மலை பகுதிகளையும், வெப்ப மண்டல தீவுகளையும் ஆற்றங்கரைகளையும் கொண்டது. இந்தியா மிக அதிகமான காட்டு தாவர வகைகளை கொண்டது. இந்தியா உலகின் பன்னிரண்டாவது உயிரினவளச் செறிவு மிக்க நாடாகும். 

இந்திய காடுகளின் வகைகள் வெப்ப மண்டல பசுமைமாறாக் காடுகள், வெப்ப மண்டல இலையுதிர் காடுகள், தாழ்நிலக் காடுகலள், சதுப்புநில காடுகள், துணை வெப்பமண்டல காடுகள், மலை காடுகள், புதர்க் காடுகள், துணை ஊசி இலை மற்றும் ஊசி இலை காடுகள் முதலியனவாகும் . இந்த காடுகள் பல்வேறு தாவரங்கள் மற்றும் விலங்கினங்களை கொண்ட சூழல் தொகுப்பாகும்.




</doc>
<doc id="172371" url="https://ta.wikipedia.org/wiki?curid=172371" title="நெகிழி மறுசுழற்சி">
நெகிழி மறுசுழற்சி

நெகிழி மறுசுழற்சி என்பது ஸ்கிராப் அல்லது கழிவுநெகிழியை மீட்டெடுத்து அசல் வடிவத்தில் இருந்து, சில நேரங்களில் முற்றிலும் வேறுபட்ட பயனுள்ள மறுசெயல்பாடு பொருள்களை தயாரிக்கும் செயல்பாடு ஆகும். உதாரணமாக குளிர்பானம் பாட்டில்களை உருக்கி பின்னர் நெகிழி நாற்காலிகள் மற்றும் மேசைகள் உருவாக்குதல். பொதுவாக ஒரு நெகிழி அதே வகை நெகிழியாக மாற்றப்படுவதில்லை, மற்றும் மறுசுழற்சி செய்யப்பட்ட நெகிழிப் பொருட்களை பெரும்பாலும் மறுசுழற்சி செய்ய இயலாது.

கண்ணாடி மற்றும் உலோகம் போன்ற மற்ற பொருட்களுடன் ஒப்பிடுகையில், நெகிழி பாலிமர்களின் மறுசுழற்சிக்கு அதிக செயலாக்கம் தேவைப்படும். பெரிய பாலிமர் சங்கிலிகளின் உயர்ந்த மூலக்கூறு எடை காரணமாக குறைந்த என்ட்ரோபி கொண்டிருக்கும். ஒரு மேக்ரோ மூலக்கூறு அதன் முழு நீள அளவும் சூழலுடன் இடைவினைபுரிகிறது. அதனால் அது போன்ற ஒரு அமைப்பை கொண்ட கரிம மூலக்கூறுடன் ஒப்பிடுகையில் (அடக்கவெப்பம் பார்க்க) அதிக ஆற்றல் தேவைப்படுகிறது. தனியாக வெப்பம் மட்டும் பெரிய மூலக்கூறுவை கலைக்க போதாது, அதனால் நெகிழியை திறமையாக கலந்திட அவை கிட்டத்தட்ட ஒரே அமைப்பு கொண்டதாக இருக்க வேண்டும். பல்வேறு வகையான நெகிழிகளை ஒன்றாக உருக்கும் போது, அவை எண்ணெய் மற்றும் தண்ணீர் போன்ற நிலைகளில் பிரிந்து, தனி அடுக்குகளில் அமைக்கின்றன. கட்ட எல்லைகள் காரணமாக பாலிமர் கலவைகள் பலவீனம் அடையும். இதன் விளைவாக இந்த பொருள்கள் குறைந்த பயன்பாடுகளில் மட்டுமே பயனுள்ளதாக இருக்கும்.

நெகிழிகளை மறுசுழற்சி செய்ய மற்றொரு தடை சாயங்கள், கலப்படங்கள், நிரப்பிகள் மற்றும் சேர்ப்பான்களின் பரவலான பயன்பாடு ஆகும். பாலிமர் பிசுபிசுப்பாக இருப்பதால் மலிவாக நிரப்பிகளை நீக்க இயலாது, மற்றும் கூடுதல் சாயங்களை நீக்கும் செயல்முறைகளினால் பாலிமர் சேதமடைந்துவிடும். கூடுதல் சேர்ப்பான்கள் குறைவாக சேர்ப்பதால் பான கன்டெய்னர்கள் மற்றும் நெகிழிப் பைகள் அடிக்கடி மறுசுழற்சி செய்து பயன்படுத்தப்படுகின்றன. இன்னும் கழிவுகளிலிருந்து மற்றும் குப்பைகளில் இருந்து நெகிழி அதிக அளவில் அகற்ற மற்றொரு தடையாக இருப்பது, சிறிய நெகிழி பொருட்களுக்கு உலகளாவிய முக்கோணம் மறுசுழற்சி சின்னம் மற்றும் அதனுடன் இணைந்த எண் இல்லாதே காரணம். இதற்கு ஒரு சரியான உதாரணம் பொதுவாக துரித உணவு உணவகங்களில் விநியோகம் பயன்படும் அல்லது பிக்னிக்களில் பயன்பாட்டுக்கு கோடிக் கணக்கில் விற்கப்படும் நெகிழி பாத்திரங்கள் ஆகும்.

மக்கும் நெகிழிகளின் பயன்பாடு அதிகரித்து வருகிறது. இந்த நெகிழிகள் மறுசுழற்சி செய்யப்படும் பிற நெகிழியுடன் கலந்து இருந்தால், மீட்டெடுத்து நெகிழியின் பண்புகள் மற்றும் உருகும் நிலை மாறுவதால் மீண்டும் மறுசுழற்சி செய்ய இயலாது.

மறுசுழற்சிக்கு முன், நெகிழி தங்கள் பிசின் வகையை பொறுத்து வரிசைப்படுத்தப்படுகின்றன. நெகிழியை மிட்பவர்கள் 1988இல் நெகிழி தொழில் சங்கம் மூலம் உருவாக்கப்பட்ட பிசின் அடையாள குறியீட்டை பயன்படுத்தினர். இது பாலிமர் வகைகளை வகைப்படுத்தும ஒரு முறை. பாலியெத்திலின் டேரேப்தலேட் பொதுவாக பிஇடி என குறிப்பிடப்படுகிறது. இதன் பிசின் குறீயிட்டு எண் 1. நெகிழி மீட்பாளர்கள் இப்போது [ரிஐசி] பதிலாக தானியங்கி அமைப்புகளை பயன்படுத்துகிறார்கள். அகச்சிவப்பு தொழில்நுட்பம் இதற்கு எடுத்துக்காட்டு. சுழற்சிக்கு முன்னர், நெகிழி பொருட்கள் நிறத்தின் அடிப்படையில் பிரிக்கப்படும். மறுசுழற்சி செய்யபடவேண்டிய நெகிழி துண்டு துண்டாகப்படும். இந்த துண்டு துண்டுகளாக ஆக்கப்பட்ட நெகிழியில் இருந்து பின்னர் காகித அடையாளங்கள் போன்ற அசுத்தங்கள் அகற்றும் நடவடிக்கைகள் மேற்கொள்ளப்படும் . இந்த துண்டுகள் பின்னர் துகள்கள் வடிவத்தில் உருகப்பட்டு மற்ற பொருட்களை உற்பத்தி செய்ய பயன்படுத்தப்படும்.

மறுசுழற்சி சவால்களை பாலிமர் உற்பத்தி செய்ய பயன்படுத்தப்படும் பாலிமெரிஷேஹன் என்பதற்கு எதிர்மறையான செயல்பாடன மோனமர் மறுசுழற்சி முறையை பயன்படுத்தி தீர்க்க முடியும். இந்த முறையின் மூலம் பாலிமர்களை உருவாக்கிய இரசாயனங்களின் கலவையை பெற முடியும். இதை சுத்திகரித்து அதே வகை புதிய பாலிமர் சங்கிலிகளை ஒன்றிணைக்க முடியும். தியு பாண்ட் மீதநோலைசிஸ் மூலமாக பிஇடி மறுசுழற்சி செய்யும் ஒரு முன்னோட்ட ஆலையை கேப் ஃபியர், வடக்கு கரோலினா, யுஎஸ்ஏவில் திறந்தார். இந்த ஆலை பொருளாதார அழுத்தங்கள் காரணமாக மூடப்பட்டது.

மற்றொரு மிகவும் துல்லியம் இல்லாத முறை வெப்ப பலபடியாக்கமகற்றல். இந்த செயல்முறை பெட்ரோலியமாக பாலிமர்களை மாற்றுதலாகும். இநத செயல்முறை மூலம அனல் இறுகுமங்கள் ஆகிய வல்கனைஸ் செய்த ரப்பர்,டயர்கள் போன்ற பொருட்கள், மற்றும் இறகுகளில் உள்ள பாலிமர்கள், மற்றும் பிற விவசாய கழிவுகளில் உள்ள பாலிமர்கள் ஆகியவற்றை மாற்ற இயலும். இயற்கை பெட்ரோலியம் போல இந்த செயல்முறை மூலம் உற்பத்தியான இரசாயனங்களைக் கொண்டு எரிபொருள்கள் மற்றும் பாலிமர்கள் தயாரிக்கப்படுகின்றன. வான்கோழி கழிவை உள்ளீடுப் பொருளாக பயன்படுத்தி கார்தேஜ் மிசோரி, அமெரிக்காவில் ஒரு முன்னோட்ட ஆலை உள்ளது. வளிமயமாக்கல் இதே போன்ற செயல்முறை, ஆனால் அது தொழில்நுட்ப ரீதியான மறுசுழற்சி இல்லை. ஏனெனில் பாலிமர்கள் இதன் விளைவாக கிட்ட வாய்ப்பு இல்லை.

இந்த முறையைக் கொண்டு தொடங்கப்பட்ட நிறுவனங்கள் குறிப்பாக ஆஸ்திரேலியா,அமெரிக்கா மற்றும் ஜப்பான் ஆகிய நாடுகளில் பிரசித்தி பெற்று வருகிறது. வெப்ப அழுத்த செயல்முறையில் மென்மையான நெகிழிப் பைகள் முதல் கடின தொழில்துறை கழிவுகள் வரை வகைப்படுத்தப்படாத, சுத்தம் செய்யப்பட்ட அனைத்து நெகிழிகளும் டம்பிலர்களில் (பெரிய சுழலும் டிரம்ஸ்) (பெரிய துணி உலர்த்திகள் போன்றது) கலக்கிறது . இந்த முறையில் வடிவப்பொருந்தும் இல்லாத அனைத்து நெகிழிகளும் மறுசுழற்சி செய்யப்படும். எனினும், டிரம்ஸ் சுழல்வதற்கும் மற்றும் உருக்கிய குழாய்களை வெப்பமூட்டுவதற்கும் ஆற்றல் செலவுகள் உயர்கிறது.

மற்றொரு முறையில், நெகிழி பல வகையான ஸ்கிராப் எஃகு போன்றவற்றை மறுசுழற்சி செய்ய ஒரு கார்பன் மூலப்பொருளாக பயன்படுத்தப்படுகிறது. 

உபயோகிக்கப்பட்ட பாலியெத்திலின் டேரேப்தலேட் (பிஇடி) அல்லது (பிஇடிஇ) கொள்கலன்கள் வண்ணங்களின் அடிப்படையில் வரிசைப்படுத்தபட்டு விற்பனைக்கு அனுப்பப்படுகின்றன. பிஇடி மறுசுழற்சி செய்பவர்கள் அவற்றை மேலும் வரிசைப்படுத்தி, கழுவி தூளாக்குகிறார்கள். இத்தகைய வரையறைகள் மற்றும் பிஇடி அல்லாத லேபிள்கள், மூடிகள் ஆகியவை இந்த செயல்முறையின் போது நீக்கப்படும். தூய்மையான துகள்கள் உலர்த்தப்படும். மேலும் இவை உருக்கி வடிகட்டி துகிளாக்கப்பட்டு உணவு தொடர்புக்கு-அங்கீகரிக்கப்பட்ட பிஇடி ஆக உருவாக்கப்படுகின்றன.

ரிபிஇடி பரவலாக பாலியஸ்டர் இழைகள் தயாரிக்க பயன்படுத்தப்படுகிறது. நுகர்வோர்களிடம் இருந்து பெறப்படும் பிஇடி கழிவு நசுக்கப்பட்டு துகில்களாக வெட்டப்படுகின்றன. பின்பு பேல்களாக உருட்டி அழுத்தப்பட்டு விற்பனைக்கு வழங்கப்படுகிறது.

இந்த மறுசுழற்சி செய்யப்பட்ட பிஇடியின் ஒரு பயன்பாடு ஆடை தொழிற்துறையில் பயன்படுத்தப்படும் துணிகளை உருவாக்குவது. இது சமீபத்தில் பிரபலமடைய தொடங்கி உள்ளது. பிஇடி செதில்களில் இருந்து துணிகள் மற்றும் நூல்கள் நூற்கப்படும். இதிலிருந்து ஆடைகள் தயாரிக்கப்படுகின்றன. இது புதிய பிஇடியில் இருந்து பாலியஸ்டர் உருவாக்குவதை போலவே எளிதாக செய்யப்படுகிறது. மறுசுழற்சி பிஇடி நூல் அல்லது துணிகள் தனியாக அல்லது மற்ற இழைகளுடன் சேர்த்து பல்வேறு ஆடைகள் உருவாக்க பயன்படுத்தபடுகின்றன. இந்த துணிகள் ஜாக்கெட்டுகள், கோட், காலணிகள், பைகள், தொப்பிகள், மற்றும் வலுவான நீடித்து உழைக்கும் பொருட்களை உருவாக்க பயன்படும். எனினும் இந்த துணிகளின் தன்மை கடினமாக இருப்பதால் தோலுக்கு எரிச்சல் ஏற்படுத்தலாம். எனவே, தோலுக்கு மென்மையான ஆடை செய்ய பயன்படுத்தப்படுவதில்லை. ஆனால் இன்றைய புதிய சூழல் உணர்வினால் உலகில் "பச்சை" பொருட்களின் தேவை அதிகரித்துள்ளது . இதன் விளைவாக மறுசுழற்சி பிஇடியில் செய்யப்பட்ட துணி பயன்பாட்டிற்கு புதிய சந்தை இருப்பதால் பல ஆடை நிறுவனங்கள் இதை மேலும் பயன்படுத்திக் கொள்ளும் புதியவழிமுறைகளை கண்டுபிடிக்க தொடங்கி உள்ளன. புதிய துணிகளை உருவாக்குவதில் புதிய வழிகளையும் துணிகளுக்கு புதிய பயன்பாடுகளையும் , பிற பொருட்களுடன் துணியை கலக்கும் புதிய வழிமுறைகளும் கண்டறியப்பட்டுள்ளன. இந்த துறையில் புதிய உத்திகளை கொண்டு உருவாகப்பட்டு முன்னணியில் இருக்கும் துணிகளில் சில பில்லபாங்கின் இகோ சுப்ரீம் சூயூட், லிவிட்டியின் ரிப்-டைட் III, வெல்மேன்னின் இகோ ப்பி, (முன்னர் இகோ ஸ்பன் என அழைக்கப்பட்டது) மற்றும் ரிவேரின் ரிவோவன். சில நிறுவனங்கள் தங்கள் தயாரிப்புகளில் மறுசுழற்சி பிஇடி பயன்படுத்தி கிரேசி சட்டைகள் மற்றும் ப்லேபாக் போன்ற ஆடைகளை உருவாகுகிறார்கள்., Crazy Shirts

ஐரோப்பாவில், பிவிசி கழிவு மேலாண்மை வளர்ச்சி வினைல் 2010 என்ற நிறுவனத்தால் கண்காணிப்படுகிறது.இது 2000இல் நிறுவப்பட்ட ஒரு சட்ட நிறுவனம். வினைல் 2010, ஒரு கண்காணிப்பு குழுவை நிருவி வருடாந்திர விமர்சனங்களை வெளியிடும்.மறுசுழற்சி செயல்பாடுகள் ஒன்று வினிலூப் டெக்சிலூப். இது கரைப்பான் அடிப்படையிலான இயந்திர மறுசுழற்சிக்கு பயன்படுத்தப்படுகிறது. 

மிகவும் அடிக்கடி மறுசுழற்சி செய்யப்படும் நெகிழி எச்டிபி(உயர் அடர்த்தி பாலியெத்திலின்).இது மறுசுழற்சிக்குப் பின் நெகிழி மேசைகள், அட்டவணைகள், சாலையோர தடைகள், பெஞ்சுகள், லாரி சரக்கு லயனர்கள், குப்பை வாங்கிகளை, எழுதுபொருட்கள்(எ.கா. அளவு கோல்கள்) மற்றும் பிற நீடித்து உழைக்கும் நெகிழிகள் முதலியன தயாரிக்கப் பயன்படுத்தப்படுகின்ரது.

பெரும்பாலும் பாலியெஸ்டரின் தயாரிப்புகள் தற்போது போதிய ஊக்கத்தொகை இல்லாத காரணத்தினால் மறுசுழற்சி செய்யப்படுவதில்லை. இதன் விளைவாக, உற்பத்தியாளர்கள் போதுமான ஸ்கிராப் பெற முடியாது. விரிவாக்கப்பட்ட பாலியெஸ்டரின் ஸ்கிராப் இபிஎஸ் காப்பு தாள்கள் மற்றும் பிற இபிஎஸ் பொருட்கள் போன்ற பொருட்களுடன் எளிதாக சேர்க்க முடியும். இது இபிஎஸ் செய்ய பயன்படுத்தாத போது, உடை தொஙவிடும் கொக்கிகள் , பூங்கா பெஞ்சுகள் , பூந்தொட்டிகள் , பொம்மைகள், அளவுகோல்கள், பட சட்டகங்கள் மற்றும் கட்டிட அச்சுகள் செய்யப் பயன்படுகின்றது.

மறுசுழற்சி இபிஎஸ் பல உலோக வார்ப்பு செயல்பாடுகள் பயன்படுத்தப்படுகிறது. ரச்தர இபிஸ்சில் இருன்து தயரிக்கப்படுகின்ரது. சிமெண்டுடன் இணைந்து உறுதியான அடித்தளங்கள் மற்றும் சுவர்கள் செய்யும் ஒரு காப்பீட்டு பொருளகப் பயன்படுத்தப்படுகின்றது. 1993ல் இருந்து, அமெரிக்க உற்பத்தியாளர்கள் சுமார் 80% மறுசுழற்சி இபிஎஸ் கொண்ட கான்கிரீட் காப்பீட்டு வடிவங்களை தயாரித்துவருகின்றனர்.

வெள்ளை நெகிழி பாலியெஸ்டரின் நுரைகள் பொருள்களை பத்திரபடுத்தப் பயன்படுத்தப்படுகிறது. பெரும்பாலும் கப்பல்களில் மறுபயன்பாட்டிற்கு ஏற்கப்படுகின்றன.

இஸ்ரேலில் வெற்றிகரமாக மேற்கொள்ளப்பட்ட சோதனைகளின் விளைவாக நகராட்சி கழிவுகளில் இருந்து மீக்கப்பட்ட நெகிழிகள் வாளிகள் போன்ற பயனுள்ள வீட்டு பொருட்களாக மறுசுழற்சி செய்ய முடியும் என்று தெரிய வந்துள்ளது. 

இதேபோல்,விவசாய கழிவுகளிலிருந்து கிடைக்கும் நெகிழிகள் வெற்றிகரமாக தொழில்துறை பயன்பாடுகளில் உபயோகிகப்படும் மிக பெரிய பொருட்களாக மறுசுழற்சி செய்யப்பட்டுள்ளது. வரலாற்று ரீதியாக, இந்த விவசாய நெகிழிகளை நிலத்தில் நிரப்பியும் அல்லது தளம் மீது எரித்தும் வந்தன. Historically, these agricultural plastics have primarily been either landfilled or burned on-site in the fields of individual farms. 

மாசுபாட்டைத் தவிர்க்க, 220 டிகிரி செல்சியஸ் கீழ் துண்டாக்கப்பட்ட உருகிய மறுசுழற்சி செய்யப்பட்ட நெகிழியை பிடுமண்ண்டன் இணைத்து ஒரு சாலை பரப்பை முறைப்படுத்தும் உத்தியை இந்தியாவின் கேரளா நெடுஞ்சாலை ஆராய்ச்சி நிலையத்தை சேர்ந்த, டாக்டர் எஸ்.மது உருவாகியுள்ளார் என்று சிஎன்என் அறிவித்துள்ளது. இந்த சாலை மேற்பரப்பு மிகவும் நீடித்து இருப்பதுடன் பருவ மழையை எதிர்கொள்ளும். நெகிழி இந்தியாவில் கைகளால் பிரித்து எடுக்கபடுகிறது. தோராயமாக 500மீ நீளமும் ,8மீ அகலமும் கொண்ட இரண்டு வழிப்பாதை சாலையாக 60 கிலோ நெகிழி கொண்டு ஒரு சோதனை சாலை அமைக்கப்பட்டது. மெல்லிய ஏடுகளாக்கப்பட்ட சாலை கழிவுகளை புழுதி போன்ற சிறிய செதில்களாக்கி வெப்ப ஆலையில் சீராக பிசுபிசுப்பு பிடுமண்ணுடன் ஒரு தனிப்பயனாக்கப்பட்ட இயந்திரத்தில் அறிமுகப்படுத்தப்படுகிறது. பெங்களூர் மற்றும் இந்திய சாலை ஆராய்ச்சி மையம் ஆகிய இரண்டிலும் சோதனைகள் மேற்கொள்ளப்பட்டது. 'கே.கே. செயல்முறை' பயன்படுத்தி கட்டப்பட்ட சாலைகள் வெடிப்பு, குளிர், வெப்பம் ஆகியவற்றிற்கு எதிராக மூன்று பங்கு எதிர்ப்பு திறனும், நீண்ட நாள் பயனுள்ளதாகவும் இருக்கும் என்று குறிப்பிடப்படுகிறது.

மறுசுழற்சி செய்யப்படும் நெகிழிகுகளின் அளவு 1990 முதல் ஒவ்வொரு ஆண்டும் அதிகரித்து வருகிறது. ஆனால் அதன் விகிதம் செய்தித்தாள்(80%) மற்றும் நெளி இழையட்டை(70%) போன்ற பிற பொருட்களை விட குறைவாக உள்ளது . 2008 அமெரிக்க நெகழி கழிவுகள் ஒட்டுமொத்தமாக 33.6 மில்லியன் டன்கள் என்று மதிப்பிடப்பட்டுள்ளது; 2.2 மில்லியன் டன்(6.5%) மறுசுழற்சி செய்யப்பட்டது மற்றும் 2.6 மில்லியன் டன்(7.7%) ஆற்றலுக்காக எரிக்கப்பட்டது. 28.9 மில்லியன் டன், அல்லது 85.5%, நிராகரிக்கப்பட்ட, குப்பைகள் நிலத்தை நிரப்ப பயன்படுத்தபடுகிறது. 

நவம்பர் 2008இல், அமேரிக்காவில் பிஇடி ஆகியவற்றின் விலை டன்னுக்கு 370 டாலரில் இருந்து 20 டாலராக குறைந்தது. மே 2009இல் நிலையான விலையை அடைந்தது.

ஐந்து வகையான நெகிழி பாலிமர்கள் உலகளவில் பயன்படுத்தப்படுகின்றது(கீழே அட்டவணையை பார்க்கவும்). அவை ஒவ்வொன்றும் குறிப்பிட்ட பண்புகள் உடையவை. மேல் சொன்ன ஐவகை நெகிழி பாலிமர்களை நெகிழி அடையாள குறியீடு (பிஐசி) மூலம் அடையாளப்படுத்தலாம். அந்த குறியீடு பொதுவாக ஒரு எண் அல்லது ஒரு எழுத்தாக இருக்கும். உதாரணமாக, குறைந்த அடர்த்தி பாலித்தின் எண் "4" அல்லது "LDPE" என்ற எழுத்துக்கள் மூலம் அடையாளம்காணலாம். பிஐசி மூன்று-அம்புகுறிகளுக்கு நடுவே தோன்றும். இச்சின்னம் நெகிழி புதிய தயாரிப்புகளாக மறுசுழற்சி செய்ய முடியும் என்பதை குறிக்க பயன்படுத்தப்படுகிறது.

நெகிழி அடையாள குறியீடு நெகிழி தொழில் சங்கத்தாள் அறிமுகப்படுத்தப்பட்டது. வெவ்வேறு பாலிமர் வகைகளை ஒரு சீரான முறையில் அடையாளம் காணவும் மற்றும் மறுசெயல்பாடு நிறுவனங்கள் பல்வேறு நெகிழிகளை மறு சுழற்சி செய்ய உதவுகிறது , நெகிழி பொருட்கள் உற்பத்தியாளர்கள் சில நாடுகளில் பகுதிகளில் PIC அடையாளங்கள் பயன்படுத்த வேண்டும் மற்றும் தேவைகள் உள்ளன தன்னார்வமாக PIC தங்கள் தயாரிப்புகளை குறிக்க முடியாது. [74] வாடிக்கையாளர்கள் பொதுவாக தளத்தில் அல்லது உணவு / ரசாயன பேக்கேஜிங் மற்றும் கொள்கலன்கள் உள்ளிட்ட நெகிழி பொருட்கள், பக்கத்தில் காணப்படும் குறியீடுகள் அடிப்படையில் நெகிழி வகைகளை அடையாளம் காணலாம். அது கழிவு இந்த வகை மிக சேகரிக்க மற்றும் மறுசுழற்சி செய்யும் நடைமுறை அல்ல என PIC, வழக்கமாக பேக்கேஜிங் திரைப்படங்களில் இல்லை.




</doc>
<doc id="172377" url="https://ta.wikipedia.org/wiki?curid=172377" title="இந்தியாவில் பணவீக்கம்">
இந்தியாவில் பணவீக்கம்

பொருளாதாரத்தின் செயல்பாட்டை நிர்ணயிப்பதில் பணவீக்கத்திற்கு முக்கிய பங்கு உண்டு. இந்தியா கலப்பு பொருளாதாரத்தை உடைய நாடு. முதலாளித்துவம், சமவுடமை இரண்டும் இதில் உண்டு. அண்மைய பணவீக்க எழுச்சிக்கு, பல அரசியல், பொருளாதார நெருக்கடிகள் இருப்பதாக முன்னாள் தலைமை அமைச்சர் மன்மோகன் சிங் தலைமையிலான குழு கண்டறிந்தது.

இதுவரை ஏற்பட்ட பொருளாதார ஏற்ற இறக்கங்களைக் கொண்டு, பணவீக்க அளவீட்டு முறை தவறானதா என்று பல பொருளாதார நிபுணர்கள் கேள்வி எழுப்புகிறார்கள். இந்தியாவில் பணவீக்கத்தை கண்டுபிடிப்பதற்கு மொத்த விலைக் குறியீட்டு எண் என்ற முறையை பயன்படுத்துகிறார்கள். பல வளர்ந்த நாடுகளில் நுகர்வோர் விலைக் குறியீட்டு எண் என்ற முறையினால் பணவீக்கம் கணக்கிடப்படுகிறது. 

பணவீக்கத்தை அளவிடுவதற்கான இந்திய முறை நவீனமான முறை இல்லை என்று கூறப்படுகிறது. இந்திய விளக்கப்படங்கள் மற்றும் கட்டமைப்புகள், இரண்டாவது அடிப்படையில் பணவீக்கத்தை அளவிட இந்தியாவை அனுமதிக்கவில்லை. 

நுகர்வோர் விலைக் குறியீட்டெண் பணவீக்கத்தை அளவிடுவதற்கு ஒரு மேம்பட்ட கருவி என்றாலும், தற்போதைய மொத்த விற்பனை விலை குறியீட்டிலிருந்து இந்தியா மாறுவதற்கு பல சிக்கல்கள் உள்ளன. நுகர்வோர் விலை குறியீட்டு எண்கள் அறிக்கை இடுவதற்கு நிறைய நேரம் ஆவதால் நுகர்வோர் விலை குறியீட்டை இந்தியாவில் பயன்படுத்துவதற்கு சாத்தியம் அல்ல. நுகர்வோர் விலை குறியீட்டு எண் ஒரு மாத அடிப்படையில் கணக்கிடப்படும் என்பதும் மொத்த விற்பனை விலை குறியீட்டு எண் ஒரு வாராந்திர அடிப்படையில் கணக்கிடப்படும் என்பதும் விவாதத்திற்குரிய புள்ளி ஆகும். இருப்பினும் நுகர்வோர் குறியீடு மொத்த விற்பனையாளர்களை விட பதிவு செய்யப்பட வேண்டுமென்றால் இந்த முறையை பின்பற்றப்படவேண்டும்.

வளரும் பொருளாதாரம் எதிர்கொள்ளும் சிக்கல்கள் பல. குறிப்பாக மத்திய வங்கியின் பணவியல் கொள்கை, பணவீக்கம் மற்றும் விலை நிலைத்தன்மை என கூறலாம். பொருட்களின் விலையை ஒரு நிலையாக கட்டுப்படுத்தவே மத்திய வங்கி இயங்குகிறது. விலை நிலைத்தன்மை, சேமிப்பு அணிதிரட்டல் மற்றும் நீடித்த பொருளாதார வளர்ச்சிக்காக ஒரு நல்ல சூழலை உருவாக்கும். உற்பத்திக்கும் பணவீக்கத்திற்கும் ஒரு நீண்ட கால வர்த்தக பரிமாற்றம் உண்டு என்று இந்திய ரிசர்வ் வங்கி முன்னாள் ஆளுநர் சி. ரங்கராஜன் சுட்டிக்காட்டுகிறார். குறுகிய கால வர்த்தக பரிமாற்றம், எதிர்காலத்தில் விலை நிலையை நிச்சயமற்றதாக மட்டுமே ஆக்கும் என்று அவர் கூறுகிறார். 

பணவியல் கொள்கையை தீர்மானிப்பதில் இது அடிப்படையாக அமைகிறது. சிறந்த பணவீக்கத்திற்கு இரண்டு விவாதத்திற்குரிய விகிதங்கள் உள்ளன. தொழில்துறை பொருளாதாரத்தில் இருக்கும் பணவீக்கம் 1-3 அல்லது 6-7 சதவீதம் ஆகியவைதான் அந்த இரண்டு விகிதங்கள். விரிவான பணவீக்க விகிதத்தை அடவிடும் போது சில பிரச்சினைகள் ஏற்படும்.பணவீக்க விகிதம், பொதுவாக, உண்மையான விகிதத்தை விட அதிகமாக அளவிடப்படுகிறது. இரண்டாவதாக, ஒரு பொருளின் தர முன்னேற்றங்கள் அதன் விலை குறியீட்டை பாதிக்கும். இதை பணவீக்க கணக்குகளுக்குள் சேர்பதற்கு சிக்கல் ஏற்படுகிறது. குறைந்த விலை பொருளை நுகர்வோர் விரும்பி அதிகமாக வாங்குவதால், பணவீக்க கணக்கில் அப்பொருளுக்கு அதிக எடை உண்டு. இதைக் கொண்டு கணக்கிடுவதற்கு அதிகமான நேரம் ஆகிறது. 

பொருளாதாரத்தில் மத்திய வங்கிகள் அதிகமாக பணத்தை விநியோகத்தில் விடுவது அளவு தளர்த்துவது என கூறப்படும். இது பணவீக்க இலக்கை அதிகப்படுத்த அல்லது மிதமாக்க உதவுகிறது. குறைந்த விகிதம் பணவீகத்திற்கும் அதிக வளர்ச்சி பண விநியோகத்திற்கும் இடையே ஒரு புதிர் உள்ளது. தற்போதிய பணவீக்கம் குறைவாக இருந்தால், அதிக மதிப்புள்ள பணத்தை விநியோகத்தில் விடுவது நல்லது. மேலும், குறைந்த உற்பத்தி இருந்தால், ஒரு இறுக்கமான பணவியல் கொள்கை மிக கடுமையான முறையில் உற்பத்தியை பாதிக்கும். அளிப்பு அதிர்வுகள் பணவியல் கொள்கையில் ஒரு மேலாதிக்க பங்கை கொண்டுள்ளன. 1998-99 ல் கோதுமை, கரும்பு மற்றும் பருப்பு வகைகள் அளவுக்கு அதிகமான அறுவடை செய்யப்பட்டன. இது விரைவான விநியோகத்திற்கு வழிவகுத்தது. இதனால் இவைகளின் விலைகள் அதன் முந்தைய ஆண்டை விட அதிகமாக இருந்தது. 1991 ல் வணிக விடுதலையினால் இறக்குமதி போட்டி அதிகரித்தது. மலிவான விவசாய மூலப்பொருட்கள் கொண்டு தயாரிக்கும் பொருட்கள் மற்றும் துணி தொழில் இவை இரண்டிலும் உற்பத்தி போட்டி குறைந்துள்ளது. இந்த செலவு சேமிப்பு தொழில்நுட்பங்கள் குறைந்த பணவீக்க விகிதத்தில் இருக்க உதவின.

இந்திய ரிசர்வ் வங்கி உலக வர்த்தக பொருட்கள் மற்றும் சேவைகளினால் டாலருக்கு எதிராக ரூபாயை பலவீனப்படுத்தும் முயற்சியின் விளைவாக இந்தியாவில் பணவீக்கம் ஏற்படுகிறது. உள்நாட்டு பணவீக்கத்தை விட இதுதான் பணவீக்க நெருக்கடிக்கு காரணமாக இருந்தது என கருதப்படுகிறது. அமெரிக்க டாலர் திடீரென 30% உயர்ந்த போது, ரிசர்வ் வங்கி டாலரை ஒரு பெரிய அளவில் பொருளாதாரத்தில் உட்செளுத்தியது. இதனால் வர்த்தகம் சாரா பொருட்களின் பணவீக்கம் உயர்ந்தது. ரிசர்வ் வங்கி பலவீனமான டாலர் மாற்று விகிதத்திற்கு, ஏற்றுமதியை மானியமாக கொடுப்பது தெளிவாக தெரியவருகிறது. இவை அனைத்தும் நாட்டின் மத்திய வங்கியின் ஆபத்தான பணவீக்க கொள்கைகளைகளை காட்டுகிறது.

ஒரு நாட்டின் பணவீக்க பாதிப்பை கண்டறியவும் அந்நாட்டின் கொள்கைகளை பகுப்பாய்வு செய்யவும் உதவுவதற்கு பல காரணிகள் உள்ளன. பணவீக்கத்தால் வேலைவாய்ப்பு உருவாக்கம் மற்றும் வளர்ச்சி குறித்து பிலிப்ஸ் வளைவு சித்தரிக்கிறது.

பொருளாதாரத்தில் மொத்த தேவை மொத்த விநியோகத்தை விட மிஞ்சினால் இது ஏற்படும். மேலும், அதிக பணம் சில பொருட்களை துரத்தும் போது ஏற்படும் நிலைமை என்வும் இதை விவரிக்கலாம். எடுத்துக்காட்டாக, ஒரு நாட்டில் ஒரு பொருளை செய்ய 550 அலகுகள் உற்பத்தி செய்ய மட்டுமே திறன் கொண்டது. ஆனால் அந்நாட்டின் உண்மையான தேவை 700 அலகுகளாக உள்ளது. எனவே, பற்றாக்குறை காரணமாக அந்த பொருளின் விலை உயர்கிறது. வறட்சி மற்றும் வெள்ளம் அல்லது போதுமான தானிய சேமிப்பு முறைகள் இல்லாததால் தானியங்களின் உற்பத்தி குறையும். இதனால் விலை உயர்கிறது. இந்த சூழ்நிலை இந்தியாவில் வழக்கமாக காணப்படுகிறது.

வழங்கல் பகுதியில் இருக்கும் பணவீக்கம் இந்தியாவில் பணவீக்க உயர்விற்கு ஒரு முக்கிய அங்கம் ஆகும். விவசாய பற்றாக்குறை அல்லது ஒரு இடத்திலிருந்து இன்னொரு இடத்திற்கு கொண்டு செல்லும் போது பொருட்கள் சேதம் அடைவதனால் அப்பொருளின் பற்றாக்குறை ஏற்படுகிறது. இது அதிக பணவீக்க அழுத்தங்களை ஏற்படுத்தும். இதேபோல், அதிக விலை தொழிலாளர்களினால் ஒரு பொருளின் தயாரிப்பு செலவு அதிகரிக்கிறது. இதனால் அப்பொருளின் இறுதி விலை அதிகரிக்கிறது. மேலும், உலக அளவில் ஏற்படும் விலைவாசி உயர்வு, விநியோக பக்கத்திலிருந்து பணவீக்கத்தை பாதிக்கிறது.

இந்தியா போன்ற வளர்ச்சி குறைந்த பொருளாதாரங்களுக்கு பொதுவாக குறைந்த வளர்ச்சியடைந்த நிதி சந்தை இருக்கும். இது வட்டி விகிதங்களுக்கும் தேவைகளுக்கும் இடையே ஒரு பலவீனமான பிணைப்பை உருவாக்குகிறது. இதனால் ஒரு உண்மையான பண இடைவெளி ஏற்படுகிறது. இது, விலை உயர்வையும் பணவீக்கத்தையும் நிர்ணயிப்பதற்கு ஒரு முக்கிய காரணம் என உறுதியாக கூறலாம். வெளியீடு மற்றும் உண்மையான பணம் இடைவெளி இவை இரண்டிற்கும் இந்தியாவில் ஒரு இடைவெளி உள்ளது. மிக வேகமாக பணம் மக்களிடையே போய் சேர்கிறது. ஆனால் பொருட்களுக்கு அதிக நேரம் ஆகிறது. பணவீக்கம் இதனாலும் அதிகரிக்கிறது. பதுக்கி வைப்பதும் இந்தியாவில் ஒரு பெரிய பிரச்சணை. தங்கம் மற்றும் வெள்ளி போன்ற விளைபொருட்கள் மற்றும் அவற்றின் விலை உயர்வுக்கு பல நிலைப்பாடுகள் உள்ளன.

இந்தியாவில் எழும் பணவீக்க அழுத்தங்களுக்கு நாணய மாற்று வீதம் நிர்ணயம் ஒரு முக்கியமான அங்கமாகும். இந்தியாவில் இருக்கும் தாராளவாத பொருளாதார கண்ணோட்டம் உள்நாட்டுச் சந்தைகளை பாதிக்கிறது. அமெரிக்காவிலிருந்து பொருட்களை இந்தியா இறக்குமதி செய்கிறது. இதனால், அமெரிக்காவில் பொருட்களின் விலை அதிகரித்தால் இந்தியாவிலும் விலை உயர்கிறது. எனவே, உரிய மாற்று விகிதம் மற்றும் இறக்குமதி பணவீக்கம், ஒரு பொருளாதாரத்தின் போட்டித்தன்மையையும் சவால்களையும் சித்தரிக்கும்.

இறைச்சி, காய்கறிகள், பால் மற்றும் பருப்பு வகைகளின் விலைகள் கடுமையாக உயர்ந்ததால், ஏப்ரல் 2012 இல் பணவீக்கம் 7.23% யை அடைந்தது. ஏப்ரல் 2011 இல் பணவீக்கத்தின் மதிப்பு 9.74% ஆக இருந்தது.


</doc>
<doc id="172381" url="https://ta.wikipedia.org/wiki?curid=172381" title="குமிழறை">
குமிழறை

குமிழ் அறை ("bubble chamber") என்பது அயனியாக்கும் தன்மை கொண்ட துகள்களின் இயக்கத்தை, அவைகளின் பாதையை அறிய வல்ல மீவெப்பமூட்டப்பட்ட ஒளி ஊடுருவும் தன்மை கொண்ட நீர்மம் (பொதுவாக நீர்ம ஐதரசன்) கொண்ட ஒரு கலன் ஆகும். இதனை 1952 ஆம் ஆண்டில் டொனால்ட் கிளேசர் என்பவர் கண்டுபிடித்தார். இக்கண்டுபிடிப்புக்காக இவருக்கு 1960 ஆம் ஆண்டில் இயற்பியலுக்கான நோபல் பரிசு கிடைத்தது.

முகிலறைகள் குமிழறைகளின் தத்துவத்திலேயே வேலை செய்கின்றன. ஆனால், முகிலறைகளில் மிகைவெப்பமாக்கிய நீர்மத்திற்குப் பதிலாக மிகைநிரம்பிய ஆவி பயன்படுத்தப்படுகிறது.


</doc>
<doc id="172383" url="https://ta.wikipedia.org/wiki?curid=172383" title="அருவாள் நாடு">
அருவாள் நாடு

அருவாள் நாடு (அருவா நாடு) எனப்படுவது செந்தமிழ் வழங்கிய பன்னிரண்டு நாடுகளில் ஒன்று. அருவாள் வடதலை நாடு இதன் மற்றொரு பிரிவு. அருவாளர் நாடு என்பது அருவாணாடு என மருவிப் பின்னர் அருவா நாடு எனவும் மருவி வழங்கலாயிற்று. அருவாளர் அருவாள் நாட்டின் குடிமக்கள். இந்த அருவாள் நாடு வடுக நாட்டின் (தெலுங்கர் நாடு) எல்லையில் இருந்ததால் அருவாள் நாட்டு மக்களை வடுகர்கள் அரவாடு என்றும் அருவா மக்களின் மொழியான தமிழை அரம் என்றும் குறிப்பிட்டனர். அவ்வழக்கத்தின் தொடர்ச்சியாக ஆந்திரத் தெலுங்கர் மத்தியில் தமிழரையும், தமிழையும் இச்சொற்களில் குறிப்பிடும் வழக்கம் இன்றும் உள்ளது. 


</doc>
<doc id="172387" url="https://ta.wikipedia.org/wiki?curid=172387" title="சிதைவுறாச் சோதனை">
சிதைவுறாச் சோதனை

சிதைவுறாச்சோதனை அல்லது அழிவில்லாச் சோதனை அல்லது சேதமில்லாச் சோதனை "(Non-Destructive Testing)" என்பது ஒரு கருவியை அல்லது ஒன்றை அது சரியாக இயங்குகின்றதா, அது சரியாக செய்யப்பட்டுள்ளதா, ஏதும் குறைபாடுகள் அல்லது குற்றங்கள் உள்ளனவா என்று மெய்த்தேர்வு (சோதனை) செய்யும் பொழுது அக்கருவிக்கு அல்லது அப்பொருளுக்கு ஏதும் சேதம் அல்லது சிதைவு ஏற்படாமல் சோதனை செய்தறியும் முறை ஆகும். மேலும் இதை பொருட்களுக்கு தாக்கத்தை ஏற்படுத்தாவண்ணம் சோதனைக்கு உட்படுத்தி அப்பொருட்களின் தன்மையை, அமைப்பை, அல்லது இயல்பை அறிவது தாக்கமற்ற (நுட்பொருள்) சோதனை (Nondestructive testing) என்றும் கூறலாம். புதிதாக உற்பத்தி செய்யப்பட ஒரு பொருள், தரமானதாக உள்ளதா என்பதை உறுதி செய்த பின்னரே அதனை விற்பனைக்கு விடுக்க வேண்டும். எடுத்துக்காட்டாக கொதிகலன்கள், கட்டுமான உத்திரங்கள், கூரை விதானங்கள் போன்றவற்றை படைக்கும்போது அவற்றின் உள்ளமைப்புகளில் உட்கூறுகளில் பலவகையான பற்ற வைப்புகள் செய்யப்படுகின்றன. இந்த பற்ற வைப்புகள் விரிசல், துளைகள் போன்ற குற்றங்கள் பிழைகள் ஏதுமின்றி தரமானதாக இருக்க வேண்டும். இவற்றில் ஏதேனும் பிழை இருந்தால் பெரும் தீநேர்வுகளும் (விபத்துக்களும்) பெரும் பொருளிழப்பும் ஏற்படக் கூடும். எனவே பற்ற வைத்த பிறகு இவற்றுள் உள்ள பிழைகளைக் கண்டறிய வேண்டும். அதே நேரத்தில் படைக்கப்பட்ட பொருளுக்கு எந்த சேதமும் ஏற்படக் கூடாது. இத்தகைய முறைகளுக்கு சேதமிலாச் சோதனை முறைகள் என்று பெயர். 

அழிவில்லாச்சோதனை பலவகைப்பட்ட ஆய்வுத் தொழில்நுட்பம் கொண்டதாகும். பெரும்பாலும் விஞ்ஞானம் மற்றும் தொழிலகங்களில் ஒரு பொருள்,பொருளின் அங்கம் அல்லது அமைப்பு ஆகியவ்ற்றின் பண்புகளை, தன்மையை, அமைப்பை, அல்லது இயல்பை மதிப்பீடு செய்ய அந்தப்பொருட்களின் இயல்பு நிலையை மாற்றாமல் (அ) அழிக்காமல் சோதனை செய்வதாகும். இச் சோதனையின்போது சோதனைப்பொருள் நிரந்தர மாற்றம் அடைவதில்லை. இம்முறை மிகப் பெறுமதி வாய்ந்த ஒன்றாகும். ஏனெனில் ஆராய்ச்சி மற்றும் உற்ப்பத்தி ஆலைகளின் பணம் மற்றும் நேரத்தை இது சேமிக்கின்றது.

அழிவில்லாச் சோதனையில் ஒரு குறிப்பிட்ட ஆற்றலை சோதனை செய்யப்பட வேண்டிய பொருளில் செலுத்துகிறோம். அந்த ஆற்றல் பொருளின் குணங்கள் மற்றும் குறைபாடுகளைப் பொறுத்து வேறு ஆற்றலாகவோ அல்லது பண்பு மாறிய ஆற்றலாக வெளிப்படுகிறது. அதனை நாம் சமிக்ஞை (signal) என்கிறோம். இந்த சமிக்ஞையை ஆய்வு செய்வதன் மூலம் சோதனைப் பொருளின் தன்மையை அறியலாம்.

உதாரணமாக, பானை சரியாக வேக வைக்கப்பட்டுள்ளதா, விரிசல்கள் (cracks) உள்ளனவா என்பதைப் பார்த்து வாங்க நம் விரல்களால் பானையைத் தட்டிப் பார்க்கிறோம். இங்கு எந்திர ஆற்றல் (mechanical energy) உள்ளே அனுப்பப்படுகிறது. பானையிலிருந்து வேறு ஆற்றலாக ஒலி உருவாகி வெளிவருகிறது. இந்த ஒலியை நாம் சமிக்ஞையாகக் கருதலாம். இந்த ஒலியினை நாம் ஆய்வு செய்வதன் மூலம் பானையில் விரிசல் உள்ளதா என்பதை அறியலாம். இது நடைமுறை வாழ்க்கையில் நாம் செய்யும் அழிவில்லாச் சோதனையாகும். 

அழிவில்லாச் சோதனை பொதுவாக பொருளில் உள்ள தொடர்பின்மைகளைக் (discontinuity) கண்டுபிடிக்கப் பயன்படுத்தப்படுகிறது. தொடர்பின்மை என்பது ஒரு பொதுவான சொல்லாகும். அது பொருளில் உள்ள ஒரு துளையாகவோ, மரையாகவோ, காற்றுள்ள வெற்றிடமாகவோ அல்லது விரிசலாகவோ இருக்கலாம். ஆனால் இவை எல்லாமே பொருள் அல்லது பாகத்தினை பயன்படுத்த முடியாத அளவிற்கு பாதிப்பவைகளாக இருப்பதில்லை. பொருள் அல்லது பாகத்தின் பயன்பாட்டிற்கு கேடு விளைவிக்கும் தொடர்ச்சியின்மையை நாம் குறைபாடு (defect) என்று அழைக்கிறோம். தொடர்ச்சியின்மையைக் கண்டுபிடித்து, அவைகள் குறைபாடுகள்தானா இல்லையா என்பதைத் தீர்மானித்து, ஆய்வு செய்து முடிவினை தெரிவிப்பதே அழிவில்லாச் சோதனையின் பயன்பாடாகும்.

பொதுவாக உலகம் முழுவதும் அங்கீகரிக்கப் பட்ட அழிவில்லாச் சோதனை முறைகள் கீழுள்ளவைகளாகும்.

இரும்பு அல்லது எஃகினால் ஆன பொருட்களில் மின்சாரம் பாய்ச்சப்ப்படும்போது அவை காந்தத்தன்மை பெறுகின்றன.இரு தாமிரத் தண்டுகளின் மூலம் மின்சாரம் பாய்ச்சப் படுகிறது.தாமிரத் தண்டு எந்த இடத்தில் உள்ளதோ அந்த இடத்தில், எஃகுப் பொருளில் வட்ட வடிவில் காந்தக் கோடுகள் உருவாகின்றன. ஒரு வேளைஎஃகுப் பொருளில் ஏதாவது தொடர்பின்மை இருக்குமாயின் அந்த இடத்தில் காந்த மண்டலம் கசியத் தொடங்குகிறது. இப்போது அந்த இடத்தில் நுண்ணிய இரும்புத் துகள்களை தூவினால் அந்தத் துகள்கள் கசியும் காந்த மண்டலத்தினால் ஈர்க்கப் பட்டு பொருளின் மீது ஒட்டிக் கொள்கின்றன. இதன் மூலம் அந்த இடத்தில் ஏதோ பிழை இருக்கிறது என்பதை நாம் அறியலாம்.
நீர்ம ஊடுருவல் சோதனை (LIQUID PENETRANT INSPECTION) நீர்மங்களின் அடிப்படை இயல்பான் ஊடு பரவும் தன்மையை ஆதாரமாகக்கொண்டு உருவாக்கப்பட்டது. இதனை உலோகங்கள், அலோகங்கள் என எந்தவொரு திடப் பொருளிலும் பயன்படுத்தலாம். ஆனால், மூலக்கூறுகளுக்கு இடையில் அதிக இடைவெளி கொண்ட (Porous Material) மண் பாண்டம் போன்றவற்றில் இதனை பயன்படுத்த முடியாது. சோதனைக்கு உள்ளாகும் பொருளின் மேற்பரப்பு மட்டுமின்றி மேற்பரப்பில் தொடங்கி உள்ளே ஆழமாக செல்லும் துளைகளையும் இதன் மூலம் கண்டறியலாம். ஆனால் அந்தத் துளிகள், மேற்பரப்பில் திறந்தவையாக இருக்க வேண்டும். மேற்பரப்புக்கு கீழே தொடங்கி உள்ளே செல்லும் துளைகளை அறிய இந்த சோதனை முறை உதவாது. 

நம் உடலின் உட்புறத்தில் இருக்கும் பிரச்சினைகளைக் கண்டறிய உதவும் எக்ஸ் கதிர்கள், பொருட்களின் உள்ளே இருக்கும் பழுதுகளைக் கண்டறியவும் பயன்படுகிறது. இந்த எக்ஸ் கதிர்கள் அதிக பலம் (ஊடுருவும் திறன்) கொண்டவை. எழுபது மில்லி மீட்டர் கணம் கொண்ட இரும்பு அல்லது எக்குப் பொருட்களையும் இதனால் சோதிக்க முடியும். கதிரியக்கப் பொருட்களும் இதில் உதவுகின்றன. இரிடியம் 192, கோபால்டு 60, சீசியம் 137 போன்ற கதிரியக்கப் பொருட்கள் உமிழும் காமா கதிர்வீச்சு இதற்கு துணை புரிகிறது.

மீயொலி ஆய்வில் (ULTRASONIC INSPECTION) குவார்ட்ஸ் படிகம் பயன்படுகிறது. எக்ஸ் அல்லது காமா கதிர்களினால் உண்டாகும் ஆபத்து இதில் இல்லை. உலோகம், அலோகம் என எந்தப் பொருளிலும் இந்த முறை பயன்படும். குவார்ட்ஸ் போன்ற படிகங்களில் ஒரு மின்னழுத்தத்தைக் கொடுத்தால் அதில் இருந்து மீயொலி அலைகள் தோன்றுகின்றன. இந்த அலைகள் ஒரு பொருளின் உள்ளே அனுப்பப்பட்டால் தொடர்ந்து அதனுள்ளேயே பயணித்துக் கொண்டிருக்கும். பொருளின் பருமன் முடிந்து விட்டால் இந்த அலைகள் பொருளை விட்டு வெளியேறாமல் பொருளின் பரப்பினால் பிரதிபலிக்கப்பட்டு எங்கிருந்து கிளம்பினவோ அதே இடத்திற்கு வந்துவிடுகின்றன.



</doc>
<doc id="172389" url="https://ta.wikipedia.org/wiki?curid=172389" title="கருப்பு அரிசி">
கருப்பு அரிசி

கருப்பு அரசி ("Black rice", அல்லது கருஞ்சிவப்பு அரிசி) என்பது நெல் வகைத் தானியங்களில் ஒன்று. இவ்வரிசி அதிக ஊட்ட மதிப்பைக் கொண்டது.

கருமையான அரிசி, ஆசியக் கண்டத்தில் பரவலாகப் பயன்படுத்தப் படுகிறது. பலவகைகளிலும் உணவாகப் பயன்படுகிறது. ஆய்வாளர்கள் இந்த கருமையான அரிசி புற்றுநோயினையும் இதயநோயினையும் கட்டுப்படுத்த உதவுவதாகக் கூறுகிறார்கள். 

சீனாவில் விரும்பி உண்ணப்படும் இவ்வரிசியில் சக்கரையின் அளவு குறைவாக உள்ளது. நார்ச்சத்து அதிகம் உள்ளது. ஒரு கரண்டி அளவே உள்ள அரிசியில் எராளமான எதிர் ஆக்சிடன்று உள்ளதாகக் கூறுகிறார்கள். இந்த அரிசியின் தவிட்டினை வெகுவாக ஆய்ந்துள்ளனர். ஆந்திரசையனைன் என்கிற வேதிப்பொருள், அரிசிக்கு கருமை நிறத்தினைக் கொடுக்கிறது.


</doc>
<doc id="172394" url="https://ta.wikipedia.org/wiki?curid=172394" title="லெடா 074886">
லெடா 074886

லெடா 074886 (PGC 74886) என்ற குறுகிய விண்மீன்பேரடை அரிதாகச் செவ்வக வடிவில் உள்ளது என கண்டறியப்பட்டுள்ளது. இந்த லெடா விண்மீன்பேரடை எரிடனுசு நட்சத்திர கூட்டத்தில் இருந்து 70,000,000 ஒளியாண்டு தொலைவில் அமைந்துள்ளது. ஜப்பான் நாட்டின் தேசிய வானியல் ஆய்வகத்தில் உள்ள சுபாறு தொலைநோக்கியில் பொருத்தப்பட்டுள்ள நிழற்பட கருவி மூலம் காட்சி புலத்தை எடுத்தது. அந்த காட்சி புலம் மூலம் லெடா 074886 விண்மீன்பேரடை பற்றி ஆய்வு நடைபெற்று வருகிறது.

 


</doc>
<doc id="172402" url="https://ta.wikipedia.org/wiki?curid=172402" title="பிரடெரிக் சேங்கர்">
பிரடெரிக் சேங்கர்

பிரெடெரிக் சேங்கர் ("Frederick Sanger", 13 ஆகத்து 1918 - 19 நவம்பர் 2013) இங்கிலாந்து நாட்டு உயிரிவேதியியல் அறிஞர். வேதியியல் துறையில் இரு முறை நோபெல் பரிசு பெற்ற ஒரேயொருவர். 1918 ல் பிறந்த இவர் 1958 ல் புரதம், குறிப்பாக இன்சுலினின் கட்டமைப்பு தொடர்பான கண்டுபிடிப்புக்காக தனித்து நோபல் பரிசு பெற்றார். 1980 ல் நியூக்கிளிக் அமிலத்தின் சங்கிலித் தொடர் தொடர்பான உண்மைகளைக் கண்டுபிடித்ததற்காக மறு முறை 'வால்டர் கில்பெர்க்' என்பவருடன் இணைந்து இரண்டாம் முறையாக பாதி நோபெல் பரிசு பெற்றார். மற்றொரு பாதி 'பால் பெர்க்' என்பவருக்குக் கிடைத்தது. தனித்தோ மற்றவருடன் இணைந்தோ நோபல் பரிசு பெறும் நான்காவது நபர் 'பிரெடரிக் சேனர்' ஆவார்.



</doc>
<doc id="172404" url="https://ta.wikipedia.org/wiki?curid=172404" title="திருத்தந்தை பிரான்சிசு">
திருத்தந்தை பிரான்சிசு

திருத்தந்தை பிரான்சிசு (, ; இயற்பெயர் ஹோர்கே மாரியோ பெர்கோலியோ பி. 17 டிசம்பர் 1936) கத்தோலிக்க திருச்சபையின் 266 ஆம் திருத்தந்தை ஆவார். இவர் 2013, மார்ச்சு 13ஆம் நாள் கத்தோலிக்க திருச்சபையின் 266ஆம் திருத்தந்தையாகத் தேர்ந்தெடுக்கப்பட்டார். இவர் வத்திக்கான் நகரின் தலைவரும் ஆவார். இவர் அர்ஜென்டீனா நாட்டைச் சார்ந்தவர். புவேனோஸ் ஐரேஸ் உயர்மறைமாவட்டத்தின் பேராயராகப் பணியாற்றியவர்.

தென்னமெரிக்காவிலிருந்து தேர்ந்தெடுக்கப்பட்ட முதல் திருத்தந்தை இவரே. மேலும், இயேசு சபையிலிருந்து திருத்தந்தைப் பதவிக்குத் தேர்ந்தெடுக்கப்பட்ட முதல் நபரும் இவர் ஆவார். மூன்றாம் கிரகோரிக்கு பின்பு கடந்த 1200 ஆண்டுகளில் ஐரோப்பாவுக்கு வெளியே இருந்து தேர்ந்தெடுக்கப்பட்ட முதல் திருத்தந்தை என்ற சிறப்பும் இவருக்கு உண்டு. 913இல் திருத்தந்தை லாண்டோவுக்குப் பின்பு தனக்கு முன் இருந்த திருத்தந்தையரின் பெயரை தனது ஆட்சிப்பெயராகத் தெரிவு செய்யாத இரண்டாம் திருத்தந்தை இவர் ஆவார்.

இவர் தம் தாய்மொழியாகிய எசுப்பானியம், தம் பெற்றோரின் பூர்வீக மொழியான இத்தாலியம் மற்றும் இலத்தீன், செருமானியம், ஆங்கிலம், பிரஞ்சு ஆகிய மொழிகளை நன்கு பேச அறிந்தவர்.

2005ஆம் ஆண்டு நடந்த திருத்தந்தைத் தேர்தல் அவையில் பதினாறாம் பெனடிக்ட் திருத்தந்தையாகத் தேர்ந்தெடுக்கப்பட்டபோது, அப்போது கர்தினால்-வாக்காளராகத் தேர்தலில் பங்கேற்ற பெர்கோலியோவுக்கு 40 வாக்குகள் கிடைத்ததாகக் கூறப்படுகிறது. ஆயினும் கர்தினால் பெர்கோலியோ தமக்குத் திருத்தந்தைப் பதவிக்காக வாக்குகள் அளிக்க வேண்டாம் என்று உடன் கர்தினால்மார்களிடம் அழாக்குறையாகக் கேட்டுக்கொண்டதாகச் சில செய்திகள் கூறுகின்றன.

வத்திக்கான் இணையதளம் தரும் தகவல்கள்படி, திருத்தந்தை ஹோர்கே மாரியோ பெர்கோலியோ அர்ஜென்டீனாவின் புவேனோஸ் ஐரேஸ் நகரில் இத்தாலியின் வடக்குப் பகுதியில் தூரின் நகர் அமைந்துள்ள பியத்மாந்து பிரதேசத்தின் பகுதியிலிருந்து சென்று குடியேறிய இத்தாலிய பெற்றோருக்கு ஐந்து குழந்தைகளுள் ஒருவராகப் பிறந்தார். அவருடைய பெற்றோர் பெயர்கள் மாரியோ ஹோசே பெர்கோலியோ, ரெஜீனா மரியா சிவோரி ஆகும். மாரியோ ஹோசே தொடருந்துத் துறையில் அலுவல் பார்த்தார். ரெஜீனா மரியா வீட்டுப்பொறுப்பைப் பார்த்துக்கொண்டார்.

திருத்தந்தை பிரான்சிசு தம் இளமையில் அரசு பள்ளியில் கல்விபயின்றார். சுமார் 20 வயதில் அவருக்கு ஏற்பட்ட நோய்த்தொற்றின் காரணமாக அவர் ஒரு நுரையீரலின் செயல்பாடு இழந்தார். புவேனோஸ் ஐரேஸ் பல்கலைக்கழகத்தில் மேற்கல்வி பயின்ற இவர் வேதியியல் துறையில் முதுகலைப் பட்டம் பெற்றார். பின்னர் தம்மைக் கடவுள் இயேசு சபைத் துறவறக் குருவாக அழைப்பதை உணர்ந்த அவர் இயேசு சபையில் 1958இல் புகுமுகத் துறவு நிலையில் சேர்ந்தார்.

பெர்கோலியோ இயேசு சபையில் புகுமுகத் துறவியாகச் சேர்ந்தது 1958, மார்ச்சு 11ஆம் நாள் ஆகும். வில்லா டெவோட்டா நகரில் இயேசு சபைக் குருத்துவக் கல்லூரியில் கல்வி பயின்றார். 1964இலிருந்து மூன்று ஆண்டுகள் சாந்தா ஃபே மற்றும் புவேனோஸ் ஐரேஸ் நகர்க் கல்லூரிகளில் இலக்கியம், உளவியல் ஆகிய பாடங்கள் கற்பித்தார். 1967இல் இறையியல் படிப்பை முடித்த அவர் 1969, திசம்பர் 13ஆம் நாள், தமது 33ஆம் வயதில் இயேசு சபையில் குருத்துவப் பட்டம் பெற்றார். அவருக்குக் குருப்பட்டம் அளித்தவர் பேராயர் ரமோன் ஹோசே கஸ்தெல்லானோ என்பவர்.

1973-1979 காலக்கட்டத்தில் பெர்கோலியோ அர்ஜென்டீனாவின் இயேசு சபை மறைத்தளத் தலைவராகப் பணியாற்றினார். பின்னர் அவர் 1980இலிருந்து 1986 வரை புனித மிக்கேல் குருத்துவக் கல்லூரி அதிபராகப் பணிபுரிந்தார். 1986இல் அவர் செருமனி சென்று, அங்கு பிராங்க்ஃபுர்ட் நகரில் புனித ஜோர்ஜ் பல்கலைக் கழகத்தில் முனைவர் பட்டம் பெறுவதற்கான முன்னேற்பாடுகளில் ஈடுபட்டார். ஆயினும் அங்கு அவர் பட்டப்படிப்பைத் தொடர்ந்து முடிக்கவில்லை. பின்னர் அர்ஜென்டீனாவுக்குத் திரும்பிவந்து அங்கே கொர்தோபா நகரில் இயேசு சபையினருக்கு ஆன்ம வழிகாட்டியாகவும் ஒப்புரவு அருட்சாதனம் வழங்குபவராகவும் பணியாற்றினார்.

1992இல் திருத்தந்தை இரண்டாம் யோவான் பவுல் பெர்கோலியோவை புவேனோஸ் ஐரேஸ் உயர்மறைமாவட்டத்தின் துணை ஆயராக நியமித்தார். அவருக்கு 1992, சூன் 27ஆம் நாள் ஆயர் பட்டம் அளிக்கப்பட்டது. ஆயர் பட்டம் வழங்கிய முதன்மைத் தலைவர் புவேனோஸ் ஐரேஸ் உயர்மறைமாவட்டத்தின் பேராயர் கர்தினால் அந்தோனியோ குவாராசீனோ ஆவார்.

பின்னர் ஆயர் பெர்கோலியோ புவேனோஸ் ஐரேஸ் உயர்மறைமாவட்டத்தின் இணை ஆயர் ஆனார். அதன் பிறகு, 1998, பெப்ருவரி 28ஆம் நாள் ஆயர் பெர்கோலியோ புவேனோஸ் ஐரேஸ் உயர்மறைமாவட்டத்தின் பேராயர் நிலைக்கு உயர்த்தப்பட்டார். அதே நேரத்தில் அவர் அர்ஜென்டீனா நாட்டில் வாழ்ந்து தனி அமைப்பு இல்லாத கீழைச் சபைக் கத்தோலிக்கர்களுக்கும் ஆயராக நியமிக்கப்பட்டார்.

திருத்தந்தை இரண்டாம் யோவான் பவுல் பேராயர் ஹோர்கே மாரியோ பெர்கோலியோவை 2001, பெப்ருவரி 21ஆம் நாள் கர்தினால் பதவிக்கு உயர்த்தினார். அப்போது அவருக்குப் புனித இராபர்ட் பெல்லார்மீனோ கோவில் கர்தினால்-குரு என்னும் பதவியும் அளிக்கப்பட்டது.

கர்தினால் என்னும் வகையில் அவர் உரோமை மைய அலுவலகத்தின் பல பேராயங்களில் உறுப்பினராகப் பணிபுரிந்தார். அவை:


கர்தினால் பெர்கோலியோவின் பணிக்காலத்தில் அவரிடம் துலங்கிய நற்பண்புகள் பற்றிப் பலரும் சான்றுபகர்கின்றனர். அவர் மிகவும் பணிவான, எளிமையான வாழ்க்கை நடத்தினார். ஏழைகள் மீது பரிவு காட்டுவதும், சமுதாயத்தால் ஒடுக்கப்பட்டோரின் நல்வாழ்வுக்காக உழைப்பதும் அவருடைய சிறப்புப் பண்புகளாகக் குறிக்கப்படுகின்றன.

2007இல் நடந்த இலத்தீன் அமெரிக்க ஆயர்களின் கூட்டத்தில் கர்தினால் பெர்கோலியோ கீழ்வருமாறு பேசினார்:
கர்தினால் பெர்கோலியோ எளிமையான வாழ்க்கை நடத்தினார். பேராயர் என்ற முறையில் அவருக்குப் பெரியதொரு மாளிகை இல்லமாக இருந்தபோதிலும் அவர் ஒரு எளிய, சிறிய கட்டடத்தில் வாழ்ந்தார். தனி ஓட்டுநரைக் கொண்ட சொகுசு தானுந்து தமக்கு அளிக்கப்பட்டபோதும் அது வேண்டாம் என்று கர்தினால் பெர்கோலியோ பொதுமக்கள் போக்குவரத்துக்கான பேருந்து மற்றும் பெருநகர் உந்துகளிலே பயணம் செய்தார். மேலும், சமயலுக்கென்று தனி ஆள் வைக்காமல், அவர் தமக்கு வேண்டிய உணவைத் தாமே சமைத்துக்கொண்டதாகவும் கூறப்படுகிறது.

அநீதியான அமைப்புகளை ஒழித்துச் சமூக நீதியை நிலைநாட்டுவதை விடவும் ஒவ்வொருவரும் நீதியான, எளிமையான மற்றும் நேர்மையான வாழ்க்கை நடத்தும்போது அதுவே சமூக நீதிக்கு வழியாகும் என்பது அவருடைய அணுகுமுறையாக இருந்தது.

கர்தினால் பெர்கோலியோ மனித நோயெதிர்த்திறனழித் தீநுண்மம் எனப்படுகின்ற எச்.ஐ.வி. நோய்க்குறி, மற்றும் எயிட்சு நோய் ஆகியவற்றால் பாதிக்கப்பட்டோர் மட்டில் பரிவு காட்டி செயல்பட்டுள்ளார். 2001இல் அவர் இத்தகைய நோயாளர் வதிந்த ஓர் இல்லம் சென்று, அங்கு அவர்களது காலடிகளைக் கழுவி முத்தமிட்டு, அவர்கள் மட்டில் தமக்குள்ள பரிவை வெளிப்படுத்தினார்.

பெர்கோலியோ கர்தினாலாக உயர்த்தப்பட்ட 2001ஆம் ஆண்டில் உரோமையில் நடந்த ஆயர் மன்றத்தில் கலந்துகொள்ளச் சென்றிருந்தார். அப்போது, அமெரிக்க ஐக்கிய நாடுகளில் செப்டம்பர் 11ஆம் நாள் பயங்கரவாத தாக்குதல் நடந்ததைத் தொடர்ந்து நியூயார்க் பேராயர் கர்தினால் எட்வர் ஈகன் நாடு திரும்பினார். அவரே ஆயர் மன்றத்தில் குறிப்புச் செயலராகப் பணியாற்றும் பொறுப்பை ஏற்றிருந்தார். அவருடைய இடத்தில் கர்தினால் பெர்கோலியோ செயல்பட்டு, திறந்த மனதுள்ள ஒருவராகத் தம்மை எண்பித்தார். 
உரோமையில் 2005இல் நடைபெற்ற ஆயர் மன்றக் கூட்டத்தின்போது கர்தினால் பெர்கோலியோ ஆயர் மன்றத் தொடர்குழு உறுப்பினராகத் தேர்ந்தெடுக்கப்பட்டார்.

2005, நவம்பர் 8ஆம் நாள் அவர் அர்ஜென்டீனா ஆயர் பேரவைக்குத் தலைவராகத் தேர்ந்தெடுக்கப்பட்டு, அப்பதவியில் மூன்று ஆண்டுகள் பணியாற்றினர். அதே பணிக்கு அவர் மீண்டும் 2008 நவம்பர் 11ஆம் நாள் தேர்ந்தெடுக்கப்பட்டார்.

2007இல் திருத்தந்தை பதினாறாம் பெனடிக்ட் திரிதெந்து வழிபாட்டு முறைப்படி இலத்தீனில் திருப்பலி நிறைவேற்றுவதற்கான வழிமுறைகள் வெளியிட்டார். அவ்வழிமுறைகள் வெளியான இரண்டே நாட்களுக்குள் அவற்றுக்கு ஏற்ப, கர்தினால் பெர்கோலியோ தமது மறைமாவட்டத்தில் அத்திருப்பலி முறை வாரத்துக்கு ஒருமுறை கடைப்பிடிக்கப்பட ஏற்பாடு செய்தார்.
2013ஆம் ஆண்டு பெப்ருவரி மாதம் 11ஆம் நாள் திருத்தந்தை பதினாறாம் பெனடிக்ட் அதிர்ச்சியான ஒரு செய்தியை அறிவித்தார். அதாவது, தமது முதிர்ந்த வயது காரணமாகவும் உடல்நிலைக் குறைவு காரணமாகவும் 2013, பெப்ருவரி 28ஆம் நாள் தாம் திருத்தந்தைப் பணியைத் துறக்கப்போவதாக அவர் செய்தி வெளியிட்டார். கடந்த சுமார் 600 ஆண்டுகளுக்கு மேலாக இவ்வாறு ஒரு திருத்தந்தை பணியிலிருந்து விலகியதில்லை. மாறாக, திருத்தந்தைப் பதவி வாழ்நாள் முழுவதற்கும் நீடிப்பது என்ற வழக்கம் நிலவியது.

அந்த அதிர்ச்சியான அறிவிப்பைத் தொடர்ந்து, புதிய திருத்தந்தையைத் தேர்ந்தெடுப்பதற்கான ஏற்பாடுகள் செய்யப்பட்டன. 2013, மார்ச்சு 12ஆம் நாள் செவ்வாய்க்கிழமையன்று வத்திக்கான் சிஸ்டைன் சிற்றாலயத்தில் கூடிய 115 கர்தினால்மார் புதிய திருத்தந்தையைத் தேர்ந்தெடுக்க வாக்குகள் அளித்தார்கள். அடுத்த நாள் மார்ச்சு 13, புதன்கிழமையன்று கர்தினால் ஹோர்கே மாரியோ பெர்கோலியோ புதிய திருத்தந்தையாகத் தேர்ந்தெடுக்கப்பட்டார். இவர் பிரான்சிசு என்பதை தனது ஆட்சி பெயராகத் தெரிவு செய்தார். அதே நாளில் வத்திக்கான் நகரின் துணை செய்தித் தொடர்பாளர் அருள்திரு தாமசு ரோசிக்கா, இப்பெயரை திருத்தந்தை அசிசியின் பிரான்சிசுவின் நினைவாகத் தேர்வு செய்தார் எனக் கூறினார். மேலும் அவர் திருத்தந்தையின் பெயர் "பிரான்சிசு" என்றும் "முதலாம் பிரான்சிசு" அல்ல எனவும் தெளிவுபடுத்தினார். பின்னாட்களில் வேறு ஒருவர் பிரான்சிசு என்னும் பெயரினைத் தேர்வு செய்தால் அப்போது இவர் முதலாம் பிரான்சிசு எனக் குறிக்கப்படுவார் எனவும் கூறினார்.

திருத்தந்தை பிரான்சிசுவின் ஆட்சி முத்திரை மார்ச்,18,2013 அன்று வெளியிடப்பட்டது. இயேசு சபையின் சின்னத்தையும், "இரக்கமுற்றுத் தேர்ந்துகொண்டார்" என்ற விருதுவாக்கையும், திருத்தந்தை பிரான்சிஸ் தன் ஆட்சி முத்திரையாகப் பயன்படுத்துகிறார். அர்கெந்தீனாவில் புவெனஸ் ஐரிஸ் பேராயராகப் பணியேற்றபோது பயன்படுத்திய ஆட்சி முத்திரையும், குறிக்கோளுரையையும் திருத்தந்தை பிரான்சிஸ் தொடர்ந்து பயன்படுத்துகிறார் என்பது குறிப்பிடத்தக்கது.

IHS என்ற மூன்று எழுத்துக்களும், அவற்றைச் சுற்றி அமைந்துள்ள கதிர்போன்ற அடையாளங்களும் இயேசு சபையினரின் அதிகாரப்பூர்வமான சின்னம். அதற்குக் கீழ் ஒரு விண்மீனும், இலாமிச்சை (spikenard) மலரும் பொறிக்கப்பட்டுள்ளன. இவை, அன்னை மரியாவையும், புனித யோசேப்பையும் குறிப்பன.

வரிதண்டும் பணியில் இருந்த புனித மத்தேயுவை அன்புடன் பார்த்து, அவரைத் தன்பின்னே வரும்படி இயேசு அழைத்த நிகழ்வைப் பின்னணியாகக் கொண்டு, "இரக்கமுற்றுத்துத் தேர்ந்துகொண்டார்" என்ற வார்த்தைகளைத் தன் பேராயர் பணிக்கென திருத்தந்தை தேர்ந்திருந்தார். 1953ம் ஆண்டு புனித மத்தேயு திருநாளன்று, அப்போது 17 வயது நிரம்பியவரான திருத்தந்தை பிரான்சிசு, தன் துறவற அழைப்பை உணர்ந்ததால், அந்த நிகழ்வைக் குறிக்கும் வார்த்தைகளைத் தன் பணிவாழ்வின் விருதுவாக்காக மேற்கொண்டார் என்றும் கூறப்படுகின்றது. மேலும், "miserando atque eligendo" ("இரக்கமுற்றுத் தேர்ந்துகொண்டார்") என்னும் இலத்தீன் சொற்றொடர், இயேசு சுங்கச்சாவடியில் அமர்ந்திருந்த மத்தேயுவைத் தம் சீடராகுமாறு அழைத்த நிகழ்ச்சியைக் குறிக்கிறது.

இந்த விவிலிய நிகழ்ச்சிபற்றி விரிவுரை எழுதியவர்களுள் ஒருவர் வணக்கத்துக்குரிய பேதா (The Venerable Bede) என்பவர். 672/3 - 735 ஆண்டுக்காலத்தில் வாழ்ந்த இவர் தமது விரிவுரையில், இயேசு மத்தேயுவைச் சுங்கச்சாவடியில் கண்டு அவர்மீது "இரக்கம் கொண்டு" அவரைத் தம் சீடராகத் "தேர்ந்துகொண்டார்" என்னும் கருத்தை எடுத்துச் சொல்லும் போது "miserando atque eligendo" என்னும் இலத்தீன் தொடரைப் பயன்படுத்துகிறார். அதையே திருத்தந்தை பிரான்சிசு தமது விருதுவாக்காகக் கொண்டுள்ளார். இதில் "இரக்கம்" என்னும் கருத்தும் "தேர்ந்தெடுத்தல்" ("வேறுபாடு காட்டாமல் பரிவோடு ஏற்கும் மனப்பான்மை") என்னும் கருத்தும் அடங்கியுள்ளன. தாம் திருத்தந்தையாகத் தேர்ந்தெடுக்கப்பட்ட முதல் நாளிலிருந்தே இக்கருத்துகளைத் திருத்தந்தை பிரான்சிசு தமது உரைகள் வழியாகவும் செயல்கள் வழியாகவும் வெளிப்படுத்தி வருகின்றார்.

திருத்தந்தையாகத் தேர்ந்தெடுக்கப்பட்ட உடனேயே பிரான்சிசு திருச்சபையின் ஆட்சி அமைப்பிலும் செயல்பாட்டிலும் சிந்தனைப் போக்கிலும் அடிப்படையான சில மாற்றங்களைக் கொண்டுவரப் போவதற்கான அறிகுறிகளைத் தெரிவித்தார்.

தேர்தல் அவையில் மூன்றில் இரண்டு பங்கு வாக்குகள் கர்தினால் பெர்கோலியோவுக்கு தேர்தலின் இரண்டாம் நாள் ஐந்தாம் சுற்றில் கிடைத்தது. உடனேயே கூடியிருந்த கர்தினால்மார் கையொலி எழுப்பித் தம் மகிழ்ச்சியைத் தெரிவித்தனர்.

கர்தினால்-வாக்காளர்களில் மூத்தவர் என்ற முறையில் கர்தினால் ஜோவான்னி பத்தீஸ்தா ரே, கர்தினால் பெர்கோலியோவை அணுகி, "சட்டமுறைப்படியான தேர்தல் வழி உமக்கு அளிக்கப்படுகின்ற திருத்தந்தைப் பதவியை ஏற்கிறீரா?" என்று கேட்டார். அதற்குக் கர்தினால் பெர்கோலியோ "ஏற்கிறேன்" என்று பதிலிறுத்தார். அந்நேரத்திலிருந்து கர்தினால் பெர்கோலியோ "திருத்தந்தை" என்னும் பணிப்பொறுப்பை ஏற்றுக்கொண்டார். பின்னர் கர்தினால் ரே, புதிய திருத்தந்தையிடம் "என்ன பதவிப்பெயரைத் தெரிந்துள்ளீர்?" என்று கேட்டார். அக்கேள்விக்குப் பதில்மொழியாகத் திருத்தந்தை "பிரான்சிசு" என்று கூறினார்.

பின்னர் திருத்தந்தை பிரான்சிசு சிவப்பு நிறமான தமது கர்தினால் அங்கியைக் களைந்துவிட்டு, திருத்தந்தைக்குரிய வெள்ளை அங்கியை அணிந்துகொண்டார். அந்த அங்கியின் மேல் திருத்தந்தைக்கே உரிய கருஞ்சிவப்பு நிறத்திலான தோள்சுற்றாடை ("mozzetta") அணிந்து, அதன்மேல் தங்கக் கழுத்துச் சிலுவை அணியும்படி திருத்தந்தை வழிபாட்டுமுறைத் தலைவர் கேட்டுக்கொண்டார். ஆனால் திருத்தந்தை பிரான்சிசு அந்த ஆடம்பரம் தமக்கு வேண்டாம் என்று கூறி, தாம் ஆயரான நாளிலிருந்தே அணிந்துவந்துள்ள இரும்பிலான கழுத்துச் சிலுவையை போதும் என்றும், தோள்சுற்றாடை வேண்டாம் என்றும் கூறிவிட்டார்.

அதன்பிறகு, அவர் கர்தினால்-வேட்பாளர்கள் கூடியிருந்த சிஸ்டைன் சிற்றாலயத்திற்கு மீண்டும் சென்று, அங்கு கர்தினால்மார் அளித்த மரியாதையைப் பெற்றுக்கொண்டார். அங்கு வழக்கமாகப் புதிய திருத்தந்தைக்கென்று ஓர் உயர்ந்த மேடையில் இடப்பட்ட அரியணை இருக்கும் அதில் புதிய திருத்தந்தை அமர்ந்திருக்க, ஒவ்வொரு கர்தினாலும் அவர்முன் வந்து, முழந்தாட்படியிட்டு அவருடைய கை மோதிரத்தை முத்திசெய்தி தம் மரியாதையையும் கீழ்ப்படிதலையும் வெளிப்படுத்துவர். ஆனால், இங்கேயும் திருத்தந்தை தாம் எளிய முறையைக் கடைப்பிடிப்பதாகக் காட்டினார். அவர் தமக்கென்று போடப்பட்ட அரியணையில் அமராமல், பிற கர்தினால்மார்களைப் போலவே நின்றுகொண்டு அவர்கள் அளித்த மரியாதையை ஏற்றுக்கொண்டார்.

"புதிய திருத்தந்தை தேர்ந்தெடுக்கப்பட்டுவிட்டார். கர்தினால் ஹோர்கே மாரியோ பெர்கோலியோ என்னும் பெயருடைய அவர் பிரான்சிசு என்னும் பெயரைத் தெரிந்துகொண்டுள்ளார்" என்று பொதுமக்களுக்கு அறிவிக்கப்பட்டதைத் தொடர்ந்து, புதிய திருத்தந்தை மக்கள் முன் தோன்றி அவர்களுக்கு ஆசி வழங்கினார்.

மக்களுக்கு உரையாற்றியபோது திருத்தந்தை மக்களிடம் தமக்காக இறைவனிடம் அமைதியாக மன்றாடக் கேட்டுக்கொண்டார். அவ்வாறு கூறிய பின் சிறிது நேரம் மக்கள் முன்னிலையில் தலைதாழ்த்தி நின்றார். பின்னர் குருத்துவ அடையாளமான தோள்தொங்கல் பட்டையை அணிந்துகொண்டு மக்களுக்கு ஆசி வழங்கினார். ஆசி வழங்கியதும் அந்தப் பட்டையைக் கழற்றிக்கொடுத்துவிட்டார். இவ்வாறு மக்களோடு ஒருவராகத் தம்மை ஒன்றுபடுத்தி, அவர்களுக்குத் தாம் பணியாளனாக இருப்பதைத் திருத்தந்தை செய்கைகள் வழியாக வெளிப்படுத்தினார்.

திருத்தந்தையின் எளிமையையும் பணிவையும் மக்கள் கண்டு வியந்தது மட்டுமல்ல, புதிய திருத்தந்தை கத்தோலிக்க திருச்சபையில் எளிமை, கனிவு, பணிவு போன்ற பண்புகள் வளர்வதற்குத் தம் பணிக்காலத்தை அர்ப்பணிப்பார் என்று பொருள்கொண்டனர்.

2013, மார்ச்சு 19ஆம் நாள், தூய யோசேப்பு பெருவிழாவன்று, திருத்தந்தையின் தலைமைப்பணி ஏற்புத் திருப்பலி தூய பேதுரு பெருங்கோவில் வளாகத்தில் நிகழ்ந்தது. அந்த நிகழ்வின்போது திருத்தந்தை பிரான்சிசு உரோமை மறைமாவட்டத்தின் ஆயராகவும், அந்தத் தகுதியின் அடிப்படையில் அனைத்துலகத் திருச்சபைக்கும் தலைவராகவும் பகிரங்கமாகப் பணிப்பொறுப்பினை ஏற்றுக்கொண்டார். முன்னாட்களில் "முடிசூட்டல் விழா" ("coronation") என்று அழைக்கப்பட்ட இந்த விழாவை எளிமையான விதத்தில் கொண்டாடும்படி பிரான்சிசு விரும்பினார். இயேசுவின் முதன்மைத் திருத்தூதரான புனித பேதுருவின் வழிவரும் பணியாளர் என்ற முறையில் இந்தப் பணிப்பொறுப்பை ஏற்பதாகப் பிரான்சிசு முன்வந்தார்.

திருப்பலியில் குறைந்தது 200,000 மக்கள் கலந்துகொண்டார்கள் என்று கணிக்கப்படுகிறது. வெளிநாட்டுத் தலைவர்களும் தூதர்களுமாக 132 நாடுகளிலிருந்து ஆட்சி அதிகாரிகள் இந்த விழாவில் கலந்துகொண்டனர்.

இந்த விழாவின் மையப் பொருள் தூய யோசேப்பு திருக்குடும்பத்தின் பாதுகாவலர், திருச்சபையின் பாதுகாவலர் என்பதாகும். மார்ச் 19ஆம் நாள் தூய யோசேப்பின் பெருவிழாவன்று திருத்தந்தை பிரான்சிசின் பதவியேற்பு திருப்பலி நிகழ்வதால் திருத்தந்தை "பாதுகாத்தல்" என்பதையே மையக் கருத்தாகக் கொண்டு மறையுரை ஆற்றினார். இயேசு, மரியா ஆகியோருக்கு புனித யோசேப்பு பாதுகாப்பு அளித்து அவர்களைப் பேணிக் காத்தார். அதுபோலவே அவர் திருச்சபை அனைத்திற்கும் பாதுகாப்பு வழங்குகின்றார். மேலும், திருத்தந்தை தம் பணிப்பெயராகத் தேர்ந்து கொண்டுள்ள பிரான்சிசு ஏழைகள் மட்டில் நாம் கரிசனை கொண்டு செயல்பட வேண்டியதின் தேவையை உணர்த்துகிறது.

எனவே "பாதுகாத்தல்" என்பது திருச்சபைக்கும் கிறித்தவர்களுக்கும் முக்கியமான ஒன்று. ஆனால் "பாதுகாத்தல்" என்னும் கருத்து உலக மக்கள் அனைவருக்கும் முக்கியத்துவம் வாய்ந்தது. இதை மனத்தில் கொண்டு திருத்தந்தை பிரான்சிசு பின்வருமாறு உரையாற்றினர்:
இந்தப் பதவியேற்பு விழாத் திருப்பலியும் அதோடு தொடர்புடைய சடங்குகளும் எளிமையான விதத்தில் நடத்தப்பட்டன. வழக்கமாக எல்லா கர்தினால்மார்களும் திருத்தந்தையை அணுகி அவருக்கு மரியாதை செலுத்துவார்கள். ஆனால், இந்த முறை ஆறு கர்தினால்மார் மட்டுமே கர்தினால் குழு அனைத்தின் சார்பிலும் இவ்வாறு மரியாதை செலுத்தச் சென்றார்கள்.

கத்தோலிக்க திருச்சபையிலிருந்து 11ஆம் நூற்றாண்டில் பிரிந்து சென்ற மரபுவழி கீழைத் திருச்சபைக்குத் தலைவராக இருக்கின்ற காண்ஸ்டான்டிநோபுள் மறைமுதுவர் முதலாம் பர்த்தலொமேயு இந்த விழாவில் கலந்துகொண்டது ஒரு சிறப்பு அம்சம் ஆகும். இந்த இரு திருச்சபைகளும் 1054இல் பிரிந்தன. அந்த நாளிலிருந்து இன்றுவரை கீழைத் திருச்சபை முதல்வர் கத்தோலிக்க திருச்சபையின் தலைவரான திருத்தந்தையின் பதவியேற்பு விழாவில் கலந்துகொண்டதில்லை.

திருப்பலி தொடங்குவதற்கு முன்னால், திருத்தந்தை புனித பேதுரு கோவில் வளாகத்தில் மக்களிடையே சென்று அவர்களை வாழ்த்தினார். இழைமக் கண்ணாடியால் மூடப்பட்ட சிறப்பு உந்தில் நின்றுகொண்டு மக்களிடையே செல்வது முந்திய வழக்கம். ஆனால் திருத்தந்தை பிரான்சிசு அந்த மூடிய உந்து தமக்கு வேண்டாம் என்று கூறிவிட்டார். மக்களோடு நேரடி தொடர்புகொண்டு அவர்களோடு உறவாட விரும்பிய அவர் சிறப்பு உந்தில் நின்றுகொண்டு வளாகத்தில் கூடிய மக்கள் நடுவே சென்றபோது, ஆங்காங்கே இறங்கி மக்களுக்கு வாழ்த்துத் தெரிவித்தார். சிறு குழந்தைகளை அவரிடம் கொண்டுவந்தபோது அவர்களுடைய உச்சந்தலையில் முத்தமிட்டு அவர்களுக்கு ஆசி வழங்கினார். குறிப்பாக, ஊனமுற்ற ஒருவரை ஒருசிலர் உயர்த்திப்பிடித்து அவரை ஆசிர்வதிக்கக் கேட்டபோது, திருத்தந்தை வண்டியிலிருந்து இறங்கிச் சென்று அவரைத் தொட்டு முத்தமிட்டு ஆசி வழங்கினார்.

திருத்தந்தை பிரான்சிசின் பணியேற்பு விழாவில் கலந்துகொள்ள பல நாடுகளின் தலைவர்களும் தூதர்களும் வந்திருந்தனர். 132 நாடுகளிலிருந்து வந்திருந்த ஆட்சியாளர்கள் அமர்ந்திருந்த வரிசைகளுக்கு முன்னால் பீடத்தின் அருகில் 250 கர்தினால்மார் தமது வழிபாட்டு உடைகளை அணிந்தவர்களாக அமர்ந்திருந்தனர்.

புனித பேதுரு பெருங்கோவிலின் படிகளுக்குக் கீழ்ப்பகுதியில் கிறித்தவ சபைகள், யூத மதம், இசுலாம், புத்தமதம் ஆகிய சமயங்களின் தலைவர்களும் பிரதிநிதிகளும் அமர்ந்திருந்தனர்.

மேடையில் அமர்ந்திருந்த திருத்தந்தை பிரான்சிசுக்குக் கம்பளிக் கழுத்துப்பட்டை அணிவிக்கப்பட்டது. திருத்தந்தை தேர்ந்தெடுக்கப்பட்டுவிட்டார் ("Habemus Papam") என்று 2013 மார்ச்சு 13ஆம் நாள் உலகுக்கு அறிவித்த கர்தினால் ழான்-லூயி தோரான் என்பவர் திருத்தந்தைக்கு அந்தக் கழுத்துப்பட்டையை அணிவித்தார். கம்பளி ஆடுகளிலிருந்து பெறப்பட்ட கம்பளியைக் கொண்டு நெய்யப்பட்ட அந்தக் கழுத்துப் பட்டை கிறித்தவ மக்கள் என்னும் "ஆட்டுமந்தையை" கரிசனையோடு மேய்த்து, வழிநடத்தும் தலைவராக, நல்ல ஆயராகத் திருத்தந்தை விளங்க வேண்டும் என்னும் உண்மையை நினைவுபடுத்தும் அடையாளம் ஆகும்.

பின்னர் கர்தினால் குழுவின் தலைவரான கர்தினால் ஆஞ்செயோ சொடானோ என்பவர் திருத்தந்தையை அணுகி, அவருடைய வலதுகை மோதிரவிரலில் "மீனவர் கணையாழி" ("Fisherman's Ring") என்று அழைக்கப்படும் மோதிரத்தை அணிவித்தார். இந்த மோதிரம் திருத்தந்தையின் அதிகாரத்தின் சின்னம் ஆகும். இயேசுவின் முதன்மைச் சீடரான புனித பேதுரு மீனவராக இருந்தார் என்பதால், பேதுருவின் வழித்தோன்றலாகப் பதவியேற்கும் திருத்தந்தையும் அந்த மீனவர் கணையாழியை அணிகின்றார். திருத்தந்தை பிரான்சிசுக்கு அணிவிக்கப்பட்ட மோதிரம் தங்கமுலாம் பூசப்பட்ட வெள்ளிக் கணையாழி ஆகும். இதை என்றிக்கோ மான்ஃப்ரீனி என்னும் கலைஞர் திருத்தந்தை ஆறாம் பவுலுக்கென்று வடிவமைத்திருந்தார். அந்த மோதிரத்தில் புனித பேதுரு கைகளில் திறவுகோல்களைத் தாங்கி நிற்பதுபோல் செதுக்கப்பட்டுள்ளது. அந்த மோதிரத்தைத் திருத்தந்தை ஆறாம் பவுல் அணியவில்லை. அவர் இரண்டாம் வத்திக்கான் பொதுச்சங்கத்தைச் சித்தரித்த மோதிரத்தை அணிந்தார். ஆனால் ஆறாம் பவுலுக்கென உருவாக்கப்பட்ட மோதிரத்தின் அச்சு பாதுகாக்கப்பட்டிருந்ததால் அதைப் பயன்படுத்திச் செய்யப்பட்ட மோதிரத்தைத் தாம் விரும்புவதாகத் திருத்தந்தை பிரான்சிசு கூறியதன்படி அவருக்கு அந்த மோதிரம் அணிவிக்கப்பட்டது.

மார்ச்சு 19ஆம் நாள் திருச்சபை புனித யோசேப்பின் பெருவிழாவைக் கொண்டாடுகிறது. அந்த நாளில் தமது பணியேற்பு விழா நடைபெறுவது பொருத்தமே என்று திருத்தந்தை தாம் ஆற்றிய மறையுரையில் சுட்டிக்காட்டினார். மேலும் புனித யோசேப்பைப் போன்று உலக மக்கள் அனைவரும், குறிப்பாக நாடுகளின் ஆட்சியாளர்கள், மக்களைப் "பாதுகாக்க" வேண்டும், சுற்றுச்சூழலைப் பாதுகாக்க வேண்டும், குறிப்பாக ஏழைகளைப் பாதுகாக்க வேண்டும் என்று திருத்தந்தை கேட்டுக்கொண்டார்.

2013, மார்ச்சு 23ஆம் நாள் திருத்தந்தை பிரான்சிசு திருத்தந்தையர்களின் கோடையில்லத்தில் தங்கி ஓய்வெடுத்துக்கொண்டிருக்கின்ற முன்னாள் திருத்தந்தை பெனடிக்டைச் சென்று சந்தித்தது வரலாற்று முக்கியத்துவம் வாய்ந்த நிகழ்ச்சியாகக் கருதப்படுகிறது.

வத்திக்கான் நேரம் 12:05 அளவில் திருத்தந்தை இத்தாலிய உலங்கு வானூர்தியில் ஏறிச்சென்று, 10 நிமிட பயணத்திற்குப் பின் திருத்தந்தையர் கோடையில்லமாகிய காஸ்டல் கண்டோல்ஃபோ வானூர்தித் தளத்தில் இறங்கினார். அங்கு அவரை வரவேற்பதற்காக, ஓய்வுபெற்ற திருத்தந்தை பெனடிக்ட் நின்றுகொண்டிருந்தார். பிரான்சிசும் பெனடிக்டும் ஒருவரையொருவர் தழுவிக்கொண்டனர்.

பின்னர் சிற்றுந்தில் ஏறி இருவரும் கோடையில்லம் சென்றனர். அங்கு அமைந்துள்ள சிற்றாலயத்தில் இறைவேண்டல் செய்ய இருவரும் நுழைந்தனர். திருத்தந்தைக்கென மைய பீடத்தின் நடுவில் இடப்பட்டிருந்த தனிப்பட்ட சிறப்பு வேண்டல் முழந்தாட்பீடத்தில் மன்றாட்டு நிகழ்த்துப்படி பெனடிக்டு திருத்தந்தை பிரான்சிசைக் கேட்டார். ஆனால் பிரான்சிசு வேகமாக நடந்து சென்று, பொதுமக்களுக்கென்று இடப்பட்ட சாதாரண முழந்தாட்பீடத்தில் பெனடிக்டின் அருகே தாமும் முழந்தாட்படியிட்டு வேண்டச் சென்றார். அப்போது பெனடிக்டைப் பார்த்து, "நாம் இருவரும் சகோதரர்கள்" என்று கூறினார். இவ்வாறு, பிரான்சிசு செய்தது அர்த்தம் நிறைந்த செயலாகக் கருதப்படுகிறது.

12:30 அளவில் திருத்தந்தை பிரான்சிசும் ஒய்வுபெற்ற திருத்தந்தை பெனடிக்டும் நூலக வரவேற்பு அறையில் சந்தித்து 45 நிமிடங்கள் பேச்சுவார்த்தை நடத்தினர். அப்போது அவர்கள் எப்பொருள் பற்றி விவாதித்தார்கள் என்பது பொதுமக்களுக்கு அறிவிக்கப்படவில்லை.

பேச்சுவார்த்தையைத் தொடர்ந்து உணவறைக்குச் சென்று அங்கு இருவரும் நண்பகல் உணவு அருந்தினர். பின்னர் திருத்தந்தை பிரான்சிசு உலங்கு வானூர்தி ஏறி மீண்டும் வத்திக்கான் சென்றடைந்தார்.

பதவியில் இருக்கும் திருத்தந்தை பிரான்சிசும் ஓய்வுபெற்ற திருத்தந்தை பெனடிக்டும் இவ்வாறு சந்தித்தது வரலாற்றில் இதுவரை நிகழாத நிகழ்ச்சி. பல நூற்றாண்டுகளாகவே, திருத்தந்தையின் இறப்புக்குப் பின்னர்தான் புதிய திருத்தந்தை தேர்ந்தெடுக்கப்படுவது வழக்கம். ஆனால், அந்த வழக்கத்தைப் பின்பற்றாமல் திருத்தந்தை 16ஆம் பெனடிக்டு 2013, பெப்ருவரி 28ஆம் நாள் பதவியிலிருந்து ஓய்வுபெற்றார். ஓய்வுபெற்ற திருத்தந்தை புதிதாகப் பதவியேற்ற திருத்தந்தையின் ஆட்சியில் தலையிடுவாரா? அவருக்கு எதிரான அதிகார மையமாக அமைந்துவிடுவாரா? - இத்தகைய கேள்விகள் எழுகின்ற பின்னணியில் இரு திருத்தந்தையரும் சந்தித்தது குறிப்பிடத்தக்க நிகழ்ச்சியாகக் கருதப்படுகிறது.


திருத்தந்தை பிரான்சிசு பதவியேற்ற ஒரு சில மணி நேரங்களுக்கு உள்ளாகவே அவர் அர்ஜென்டீனாவில் இயேசு சபைத் தலைவராகவும் கத்தோலிக்க திருச்சபையின் புவேனோஸ் ஐரேஸ் உயர்மறைமாவட்டத்தின் பேராயராகவும் இருந்த காலத்தில் சமூகம், அரசியல் தொடர்பாக என்னென்ன நிலைப்பாடுகள் எடுத்திருந்தார் என்பது பற்றிய விமர்சனங்கள் செய்தி ஊடகங்களில் வெளியாகத் தொடங்கின. அவ்வாறு வெளியான செய்திகளில் பல அவருடைய செயல்பாடுகளைப் போற்றி உரைத்தன. குறிப்பாக, பெர்கோலியோ ஏழை மக்களுக்கு உதவியது, தம் வாழ்வில் எளிமையைக் கடைப்பிடித்தது, புவேனோஸ் ஐரேஸ் மாநகரின் சேரிகளில் வாழ்ந்த மக்களைச் சென்று சந்தித்து அவர்களோடு தோழமை கொண்டாடி, அவர்களுடைய இன்பதுன்பங்களில் கலந்துகொண்டது போன்ற நல்ல விமர்சனங்கள் வெளியிடப்பட்டன.

அதே நேரத்தில் அவர் கத்தோலிக்க திருச்சபையின் தலைமை ஆட்சியாளர்களுள் ஒருவராக இருந்ததாலும், இயேசு சபையில் மாநிலத் தலைவராகச் செயல்பட்டதாலும் அந்த ஆட்சிக் காலத்தில் சமூகப் பிரச்சனைகளை எவ்வாறு அணுகினார், எவ்வாறு அணுகவில்லை, அவருடைய அணுகுமுறையில் என்னென்ன குறைபாடுகள் இருந்தன என்பது குறித்தும் கருத்துகள் வெளியாயின.

எனவே, கத்தோலிக்க திருச்சபையின் இன்றைய உலகளாவிய தலைவராக, 1.2 பில்லியன் மக்களை வழிநடத்துபவராகத் திருத்தந்தை பிரான்சிசு விளங்குவதால் அவரது செயல்பாடுகள்குறித்த விமரிசனங்களை எடுத்துக் கூறும்போது அவர் செயல்பட்ட காலம், அக்காலத்தின் அரசியல் சமூக பின்னணிகள் போன்றவற்றைத் தெளிவுபடுத்துவது இன்றியமையாதது.

அர்ஜென்டீனாவின் அண்மைக்கால வரலாற்றில் சர்வாதிகார ஆட்சி, இராணுவ ஆட்சி, அவற்றின் விளைவாக எழுந்த வன்முறைகள், அரசு எதிர்ப்பாளர்களைக் கைதுசெய்து, சித்திரவதை செய்து, கொன்றுபோடுகின்ற நடவடிக்கைகள் தொடர்ந்து நடைபெற்றுவந்துள்ளன. அந்த வரலாற்றில் மிக மோசமான ஒரு காலக் கட்டம் அர்ஜென்டீனாவின் "இழிவான போர்" காலம் ("Dirty War") (1976-1983) என்று அழைக்கப்படுகின்றது. அக்காலத்தில் நடைபெற்ற மனித உரிமை மீறல்களில் இன்று திருத்தந்தை பிரான்சிசு என்னும் பெயரில் கத்தோலிக்க திருச்சபையின் தலைவராகத் தேர்ந்தெடுக்கப்பட்டுள்ள ஹோர்கே பெர்கோலியோவுக்கு எந்த விதத்திலாவது தொடர்பு இருந்ததா என்பது இன்று கூர்ந்து கவனிக்கப்படுகிறது.

அர்ஜென்டீனாவின் அண்மைக்கால வரலாற்றில் முக்கிய நிகழ்வுகள்:


மேலே தரப்பட்டுள்ள வரலாற்றுப் பின்னணியில் திருத்தந்தை பிரான்சிசு அர்ஜென்டீனா கத்தோலிக்க திருச்சபையின் தலைவர் என்னும் முறையிலும் இயேசு சபைக்கு அந்நாட்டில் தலைவராகச் செயல்பட்டார் என்னும் முறையிலும் மனித உரிமை மீறலில் எத்தகைய பொறுப்பு கொண்டிருந்தார் என்பது ஆய்வுக்கு உரியது.

அர்கெந்தீனா மற்றும் குவாத்தமாலாவில் இயங்கும் "காணாமல் போனவர்களுக்கான மனித உரிமைகள் அமைப்பு" (HIJOS), பிரான்சிசு பாதிக்கப்பட்டவர்களின் குழந்தைகள் திருடப்பட்டதிலும், இரண்டு குருக்கள் படைத்துறையினரிடம் பிடிபட்டு சித்திரவதைப்பட்டபோதும் அவர்களைக் காக்க எதுவும் செய்யவில்லை என்று குற்றம் சாட்டியது. இக்குற்றச்சாட்டை அர்கெந்தீனாவின் முதன்மை ஊடகவியாளர்களில் ஒருவரான கொராசியோ வெர்பிற்சுகி (Horacio Verbitsky) தனது நூல் ஒன்றில் முன்வைத்தார். அக்குற்றச்சாட்டுக்கு ஆதாரம், கடத்தப்பட்ட குருக்களில் ஒருவர் கூறிய வாக்குமூலம் என்று கொராசியோ பத்து ஆண்டுகளுக்கு முன் கூறினார். சர்வாதிகார ஆட்சியின் போது (அர்ஜென்டீனாவின் இழிந்த போர்) நடந்த காலத்தில் (1976-1983) கத்தோலிக்க சமயக் குருக்கள் மற்றும் நற்பணியாளர்களுக்கு எதிராக அரசு வன்முறையைக் கட்டவிழ்த்துவிட்டிருந்தது. அப்பின்னணியில் மேற்கூறிய இரு குருக்களையும் பாதுகாக்கவும் அவர்களை உயிரோடு மீட்டுக் கொணரவும் பெர்கோலியோ பெருமுயற்சி செய்தார் என்பதே உண்மை என்றும், அவர்மீது குற்றம் சாட்டுவது தவறு என்றும் பலர் கூறியுள்ளனர்.

மேலும், பெர்கோலியோ மீது சாட்டப்படுகின்ற இக்குற்றச்சாட்டுக்களுக்கு எந்த ஆதாரமும் இல்லை எனவும் இவ்விரு குருக்களும் படைத்துறையினரால் விடுவிக்கப்பட்டபின்பு அப்போதைய கர்தினால் பெர்கோலியோவுடன் இணைந்து உழைத்தனர் எனவும், திருப்பலியும் திருவருட்சாதனமும் நிறைவேற்றினர் எனவும் வத்திக்கான் செய்தி தொடர்பாளர் கூறியுள்ளார்.

இராணுவ ஆட்சியாளர்களால் கடத்திச் செல்லப்பட்டு சித்திரவதை செய்யப்பட்ட குருக்களில் ஒருவர் இறந்துவிட்டார். அங்கேரியில் பிறந்து அர்ஜென்டீனா சென்று பணிபுரிந்தவரும் இப்போது உயிரோடு இருப்பவருமான அருள்திரு பிரான்சு யாலிக்சு ("Franz Jalics, S.J.") இவ்விடயம் குறித்து செருமானிய மொழியில் ஓர் அறிக்கை விடுத்துள்ளார். அது ஆங்கிலத்தில் மொழிபெயர்க்கப்பட்டுள்ளது. அதில், தான் கடத்திச்செல்லப்பட்டு சித்திரவதை செய்யப்பட்டதற்கும் பெர்கோலியோவுக்கும் தொடர்பு இருந்ததா என்பது குறித்து, தான் எந்த நிலைப்பாடும் எடுக்கவில்லை என்று அவர் கூறியுள்ளார். மேலும், அவர் கூறியது:
திருத்தந்தை பிரான்சிசு குற்றமற்றவர் என்று சான்றுகூறுவோரில் ஒரு முக்கிய நபர் அடோல்ஃபோ பேரஸ் எஸ்கிவேல் ("Adolfo Perez Esquivel") என்பவர். இவர் அர்ஜென்டீனாவின் இராணுவ ஆட்சியின்போது நிகழ்ந்த அட்டூழியங்களை உலகுக்கு வெளிப்படுத்தியதற்காக 1980இல் நோபல் பரிசு பெற்றவர். அவர் புவேனோஸ் ஐரேசில் "ராடியோ டெ லா ரேத்" ("Radio de la Red") என்னும் ஒலிபரப்பு நிறுவனத்துக்கு அளித்த பேட்டியில் கூறியது:

2013, மார்ச்சு 18, திங்கள் கிழமை வெளியான செய்திப்படி, திருத்தந்தை பிரான்சிசு அர்ஜென்டீனாவில் இயேசு சபைத் தலைவராக இருந்த காலத்தில் அப்போது இராணுவத் தளபதிகளின் சர்வாதிகார ஆட்சி நிகழ்ந்துகொண்டிருக்கும் சமயத்தில் அந்த ஆட்சியினரோடு எந்தவிதத்திலும் ஒத்துழைத்தது கிடையாது என்று அர்ஜென்டீனாவின் உச்ச நீதிமன்றத்தின் தலைமை நீதிபதி ரிக்கார்டோ லொரென்சேட்டி ("Ricardo Lorenzetti") திட்டவட்டமாகக் கூறியுள்ளார். இயேசு சபையைச் சார்ந்த இரு குருக்களை இராணுவத்தினர் கடத்திக் கொண்டுபோய், பல மாதங்கள் சித்திரவதை செய்து அரைநிர்வாணமாக விட்டதற்கு அவர்களின் தலைவராக இருந்த பெர்கோலியோ உடந்தையாக இருந்தார் என்பதற்கு எந்தவித ஆதாரமும் இல்லை என்று உச்ச நீதிமன்றத் தலைமை நீதிபதி உறுதிபடத் தெரிவித்துள்ளார்.

அர்ஜென்டீனாவின் "கான்டினென்டல் ரேடியோ" ("Radio Continental") என்னும் ஒலிபரப்பு நிறுவனத்திற்கு அளித்த பேட்டியில் அந்நாட்டு உச்சநீதிமன்றத் தலைமை நீதிபதி இவ்வாறு அறிக்கை விடுத்தார்.

இச்செய்தி பிரான்சு நாட்டின் முக்கிய இதழாகிய "La Croix" என்னும் நாளேட்டில் வெளியிடப்பட்டுள்ளது. அதே இதழ் எசுப்பானிய மொழியில் அர்ஜென்டீனாவின் தலைமை நீதிபதி வழங்கிய நேர்காணல்-உரையாடலுக்கான இணைப்பையும் கொடுத்துள்ளது

திருத்தந்தை பிரான்சிசு பெண்களின் சில குறிப்பிட்ட உரிமைகள் தொடர்பாக அடிப்படைவாதக் கொள்கையாளராக விமர்சிக்கப்படுகிறார். திருமண முறிவு, பெண்களுக்குக் குருத்துவம் அளிப்பது, பெண்களின் உடல் நலம் சார்ந்த உரிமைகளில் ஒன்றாகக் கருதப்படும் கருக்கலைப்பு மற்றும் கருத்தடைக்கான உரிமை ஆகியவற்றை கத்தோலிக்கத் திருச்சபையின் அதிகாரப்பூர்வ படிப்பினைகளின் படி எதிர்ப்பவர் ஆவார். கருக்கலைப்பு, குழந்தைக்குக் கருவில் அளிக்கப்படும் மரண தண்டனை எனக் கூறியுள்ளார். கருணைக் கொலை செய்வதைக் கடுமையாக எதிர்ப்பவர் ஆவார். மேலும் இவற்றில் எக்கொள்கையையேனும் சரி எனக் கடைபிடிப்பவர்கள் நற்கருணை வாங்கத் தகுதியற்றவர்கள் எனவும் கூறியுள்ளார்.

கத்தோலிக்க திருச்சபையின் படிப்பினைகளின் படி இவர் நங்கை, நம்பி, ஈரர், திருனர் பாலியல் நடத்தைகளையும் கடுமையாக எதிர்த்துள்ளார். ஆயினும் தற்பால் ஈர்ப்பு உடையவர்களை மரியாதையுடன் நடத்தப்பட வேண்டும் எனக் கூறியுள்ளார்.

இவர் பாலியல், திருமணம் தொடர்பாக அடிப்படைவாத கொள்கையாளார் ஆவார். அர்கெந்தீனாவில் நநஈதி திருமண உரிமைச் சட்டம் தொடர்பாக இவர் "இறைவனின் போர்" என்று கூறி கடுமையான எதிர்ப்பைத் திரட்டினார். அச்சட்டம் "சாத்தானின் திட்டம்" என்றும் விமர்சித்தார். மேலும் ஓரினத் தம்பதியர் குழந்தைகளைத் தத்தெடுப்பது அக்குழந்தைகளுக்கு அநீதி இழைப்பதாகும் என்றும் அவர் கருத்துத் தெரிவித்தார். இவ்வாறு கருத்துத் தெரிவித்தற்காக அர்ஜென்டீனா நாட்டுக் குடியரசுத்தலைவர் கிறிஸ்டீனா ஃபெர்னாண்டெஸ் தெ கிர்ச்னர் கர்தினால் பெர்கோலியோவுக்கு வெளிப்படையான எதிர்ப்பினைக் காட்டினார்.

திருத்தந்தை பிரான்சிசு ஆட்சிப் பொறுப்பேற்ற நான்கு மாதங்களுக்குள் தமது முதல் சுற்றுமடலை 2013, சூன் 29ஆம் நாள் வெளியிட்டார். அம்மடல் "நம்பிக்கை ஒளி" (Light of Faith; இலத்தீனில் Lumen Fidei) என்னும் தலைப்பில் எழுதப்பட்டுள்ளது.

திருத்தந்தை பிரான்சிசின் முதல் சுற்றுமடல் ஒரு கூட்டுப்படைப்பு என்பது குறிப்பிடத்தக்கது. அவருக்கு முன் பதவியிலிருந்த திருத்தந்தை பதினாறாம் பெனடிக்ட் பதவி துறந்த வேளையில் இம்மடலைத் தொகுக்கத் தொடங்கியிருந்தார். அக்கையெழுத்துப் படியைத் தமக்குப் பின் பதவியேற்ற திருத்தந்தை பிரான்சிசிடம் அவர் ஒப்படைத்திருந்தார்.

பிரான்சிசு அம்மடலை நிறைவுக்குக் கொணர்ந்து அதைத் தமது பெயரில் வெளியிட்டார். இவ்வாறு "நம்பிக்கை ஒளி" என்னும் சுற்றுமடல் ஒரு கூட்டுப் படைப்பாக விளங்குகிறது.

திருத்தந்தை பெனடிக்ட் தம் ஆட்சிக்காலத்தில் கிறித்தவ மரபின்படி நம்பிக்கை ("faith"), எதிர்நோக்கு ("hope"), அன்பு ("charity") என்னும் மூன்று இறையியல் பண்புகள் பற்றிப் படிப்பினை ஏடுகளைச் சுற்றுமடல்களாக வெளியிடத் தொடங்கியிருந்தார். அன்பு, எதிர்நோக்கு ஆகிய இரண்டு நற்பண்புகள் பற்றி எழுதிய அவர் நம்பிக்கை என்னும் நற்பண்பு பற்றி ஒரு சுற்றுமடலை எழுதி வெளியிட்டு, முப்பெரும் சுற்றுமடல் தொகுதியை நிறைவுசெய்ய எண்ணியிருந்த வேளையில் தம் திருத்தந்தைப் பதவியைத் துறந்தார். எனவே, தமது படைப்பை அவர் ஒரு தனி நூலாக, தனிப்பட்ட முறையில் வெளியிடக் கூடும் என்று கருத்துத் தெரிவிக்கப்பட்டது.

ஆனால், பெனடிக்ட் நம்பிக்கைப் பற்றி எழுதிய வரைவைத் திருத்தந்தை பிரான்சிசு அவரிடமிருந்து பெற்றுக் கொண்டு, அதில் தமது கருத்துகளையும் இணைத்து, மறுபார்வையிட்டு, தமது பெயரில் வெளியிட்டுள்ளார்.

இச்சுற்றுமடலில் திருத்தந்தை பிரான்சிசு கிறித்தவப் போதனையின் சில அடித்தளங்களை விளக்குகிறார். அதாவது, கடவுளை நம்புதல் மனித வாழ்வுக்கு ஒளியாக உள்ளது. இயற்கையின் துணையோடு மனிதர் கடவுள் நம்பிக்கையைக் கண்டடையலாம் என்றாலும், கடவுளை நம்பி ஏற்பதற்கு ஓர் இறையொளி தேவையாகிறது. இதுவே நம்பிக்கை என்னும் நற்பண்பு, கடவுளின் கொடை. இயேசு கிறித்துவை ஏற்று நம்புதல் இந்த நம்பிக்கை ஒளியின் துணையோடுதான் நிகழ்கிறது. இயேசு கிறித்துவை அறிந்து, அவரில் நம்பிக்கை கொள்ளும் செயல் மனித வாழ்வுக்கு நிறைவைக் கொணர்கிறது.

நம்பிக்கை என்பது மனிதரின் பகுத்தறிவுக்கு அப்பாற்பட்டது என்றாலும் அது பகுத்தறிவுக்கு எதிரானதல்ல. மாறாக, மனிதரின் பகுத்தறிவு வெளிப்படுத்துகின்ற விழுமியங்கள் நம்பிக்கையால் உறுதிப்படுகின்றன.

நம்பிக்கை என்னும் நற்பண்பு நீதி மற்றும் அன்பு என்னும் நற்பண்போடு நெருக்கமான தொடர்புடையது. மனிதரிடையே நிலவுகின்ற ஏற்றத்தாழ்வுகளை அகற்றி, எல்லாரும் அன்பிலும் அமைதியிலும் வாழ்ந்திட உழைப்பதற்கான உந்துதல் நம்பிக்கையிலிருந்து பிறப்பதே.

இக்கருத்துக்களை திருத்தந்தை பிரான்சிசு தமது முதல் சுற்றுமடலாகிய "நம்பிக்கை ஒளி" என்னும் போதனை ஏட்டில் விளக்குகிறார்.

திருத்தந்தை பிரான்சிசு கத்தோலிக்க திருச்சபையின் தலைமைப் பொறுப்பை ஏற்ற முதல் நாளிலிருந்தே ஏழைகள் மட்டில் தனிக் கரிசனம் காட்டியுள்ளார். உரோமை நகருக்கு வெளியே அவர் முதன்முறை அதிகாரப்பூர்வமாகப் பயணமாகச் சென்றதும் ஏழை மக்களுக்குத் தம் ஆதரவைத் தெரிவித்து அவர்களுக்கு ஆறுதல் வழங்குவதற்கே என்பது குறிப்பிடத்தக்கது.

இத்தாலி நாட்டின் ஒரு பிரதேசமான சிசிலித் தீவில் அக்ரிஜெந்தோ மாகாணத்தைச் சேர்ந்த ஒரு சிறு தீவின் பெயர் "லாம்பெதூசா" (Lampedusa). ஆப்பிரிக்க அகதிகள் லிபியா, துனீசியா போன்ற நாடுகளிலிருந்து ஆபத்தான கடற்பயணத்தை மேற்கொண்டு லாம்பெதூசா வந்தடைகின்றனர். அவ்வாறு வருகின்றவர்களுள் பலர் படகு விபத்தின் காரணமாகக் கடலில் உயிரிழக்கின்றனர்.

இவ்வாறு, பிழைப்புத் தேடி வந்து கடலில் மாண்டுபோனவர்களுக்காக இறைவேண்டல் செய்யவே திருத்தந்தை பிரான்சிசு 2013, சூலை 8ஆம் நாள் லாம்பெதூசா தீவுக்குச் சென்றார். தம் நாட்டை விட்டு வெளியேறி, பிற நாடுகளுக்கு அகதிகளாகச் செல்வோர் உலகெங்கிலும் சுமார் 8 மில்லியன் இருப்பர். 5000 மக்களை மட்டுமே கொண்ட சிறிய தீவாகிய லாம்பெதூசாவில் பல்லாயிரக் கணக்கான அகதிகள் சென்றிறங்குகின்றனர். அவர்களுடைய துன்ப நிலை தம் இதயத்தில் தைத்த முள் போல உறுத்துகிறது என்று திருத்தந்தை பிரான்சிசு கூறினார்.

அகதிகளைச் சந்தித்த திருத்தந்தை பிரான்சிசு அம்மக்களுக்கு ஆதரவு தருகின்ற லாம்பெதூசா மக்களுக்கு நன்றி தெரிவித்தார். அதே நேரத்தில் அகதிகளின் நிலைகுறித்து உலக மக்களிடையேயும் நாடுகளிடையேயும் போதிய விழிப்புணர்வு இல்லை என்பதையும் அவர் குறிப்பிட்டார். மேலும், அகதிகளின் அவல நிலையைப் பயன்படுத்தி அநியாயமாகப் பணம் ஈட்டுகின்ற இடைத் தரகர்களின் செயல்பாட்டையும் அவர் கண்டித்தார். கடலைக் கடந்து வந்தபோது விபத்துக்கு உள்ளாகி இறந்த அகதிகளின் நினைவாக ஓர் மலர் வளையத்தை அவர் கடலில் இட்டார்.

திருப்பலி நிறைவேற்றியபோது திருத்தந்தை மரத்தால் செய்த ஒரு கிண்ணத்தைப் பயன்படுத்தினார். அந்த மரக்கிண்ணம் அகதிகளை ஏற்றிவந்த ஒரு படகின் மரத்தால் செய்யப்பட்டது ஆகும்.

2011இல் ஆப்பிரிக்க அகதிகள் சுமார் 62 ஆயிரம் பேர் ஆபத்தான படகுப் பயணம் மேற்கொண்டு இத்தாலிக்குச் சென்றனர். அவர்களுள் பலர் லாம்பெதூசாவில் கரையிறங்கினர்.

2013, சூலை 8ஆம் நாள் திருத்தந்தை லாம்பெதூசா சென்ற தருணத்தில் கூட மாலி நாட்டு அகதிகள் 165 பேர் லாம்பெதூசாவில் இறங்கினர். அதற்கு முந்திய நாள் கடற்கரையிலிருந்து 7 மைல் தூரத்தில் விபத்துக்கு உள்ளான படகிலிருந்து 120 அகதிகள் காப்பாற்றப்பட்டனர். அவர்களுள் 4 பெண்கள் கர்ப்பிணிகள்.

ஐ.நா. புள்ளிவிவரப்படி, 2013ஆம் ஆண்டின் முதல் ஆறுமாதங்களில் மட்டும் லாம்பெதூசா தீவிலும் இத்தாலியின் தென் கடலோரத்திலும் வந்திறங்கிய அகதிகள் சுமார் எண்ணாயிரம் பேர். இவர்கள் பெரும்பாலும் லிபியா போன்ற வட ஆப்பிரிக்க நாடுகளை விட்டு வந்தவர்கள்.

2013இன் முதல் ஆறுமாதங்களில் கடலில் விபத்துக்கு உள்ளாகி இறந்த அகதிகள் 40 பேர் துனீசியாவை விட்டு வந்தவர்கள். 2012இல் கடலில் இறந்த அல்லது காணாமற்போன அகதிகள் 500 பேர்.

வட ஆப்பிரிக்க நாடுகளான லிபியா, துனிசியா போன்ற நாடுகளிலிருந்து ஐரோப்பாவில் அகதிகளாக வருவோர் இசுலாம் சமயத்தவர். அவர்களைச் சென்று சந்தித்து, அவர்களுடைய துன்பத்தில் பங்கேற்ற திருத்தந்தையின் செயலைப் பல இசுலாமிய நாடுகள் பாராட்டியுள்ளன.

திருத்தந்தை பிரான்சிசு கத்தோலிக்க திருச்சபையின் தலைமைப் பணியை ஏற்ற பிறகு முதன்முறையாக வெளிநாட்டுப் பயணம் மேற்கொண்டு பிரேசில் நாட்டின் ரியோ டி ஜனேரோ சென்றார். அங்கு அவர் உலக இளையோர் நாள் கொண்டாட்டத்தில் (சூலை 22-28, 2013) கலந்துகொண்டு பல்லாயிரக் கணக்கான இளையோர் மற்றும் பிறரோடு உரையாடுவதற்கான ஏற்பாடுகள் செய்யப்பட்டுள்ளன.

திருத்தந்தை பிரான்சிசு கிறித்தவ நற்செய்தி மகிழ்ச்சி கொணர்கின்ற ஒரு செய்தி என்றும், அதை அறிவிப்போரும் அந்த அறிவிப்பைப் பெறுவோரும் இறைவனின் மகிழ்ச்சியால் நிரம்பிட வேண்டும் என்றும் எடுத்துரைக்கின்ற ஒரு போதனை மடலை 2013, நவம்பர் மாதம் வெளியிட்டார். அந்தத் திருத்தூது மடலின் தலைப்பு நற்செய்தியின் மகிழ்ச்சி என்பதாகும்.

2013, திசம்பர் 11ஆம் நாளில், உலகப் புகழ்பெற்ற "டைம் வார இதழ்" () திருத்தந்தை பிரான்சிசை 2013ஆம் ஆண்டின் சிறந்த மனிதர் என்று அறிவித்துக் கவுரவப்படுத்தியுள்ளது.

திருத்தந்தை பிரான்சிசுக்கு இந்த விருது வழங்கியது எதற்காக என்று கேட்ட கேள்விக்கு "டைம்" இதழின் ஆசிரியர் நான்சி கிப்சு ("Nancy Gibbs") என்பவர் பின்வருமாறு பதிலிறுத்தார்:

திருத்தந்தை பிரான்சிசு, வத்திக்கான் அரண்மனையின் சொகுசுச் சூழலில் வாழ்வதற்கு மாறாகச் சாதாரண விடுதியொன்றில் வாழ்வதற்கு முடிவுசெய்தார். உலகிலேயே மிகப்பெரிய கிறித்தவ திருச்சபையான கத்தோலிக்க திருச்சபை தன் நிர்வாகத்தில் காணும் குறைகளைக் களைய அவர் துணிச்சலுடன் செயல்படுகிறார். தவற்றினைச் சுட்டிக்காட்டும்போதும் ஆங்கே கனிவையும் இரக்கத்தையும் காட்ட வேண்டும் என நினைவூட்டுகின்றார். ஏழைகளையும் சமூகத்தால் ஒதுக்கிவைக்கப்பட்டோரையும் அரவணைக்க மனித குலம் முன்வர வேண்டும் என்று அறைகூவல் விடுக்கின்றார். இப்பின்னணியில் அவருக்கு "சிறந்த மனிதர்" விருது வழங்கப்பட்டுள்ளது.

திருத்தந்தை பிரான்சிசுக்கு முன் வாழ்ந்த வேறு இரு திருத்தந்தையர்களுக்கும் "சிறந்த மனிதர்" விருது வழங்கப்பட்டது கருததத் தக்கது. அவர்கள் முறையே திருத்தந்தை இருபத்திமூன்றாம் யோவான் (1962ஆம் ஆண்டு விருது), திருத்தந்தை இரண்டாம் யோவான் பவுல் (1994ஆம் ஆண்டு விருது) ஆவர்.

வத்திக்கான் நகரின் புனித பேதுரு பெருங்கோவில் முன்னே அமைந்துள்ள புனித பேதுரு சதுக்கத்தில் கூடியிருந்த சுமார் 150 ஆயிரம் முன்னிலையில் இயேசுவின் உயிர்த்தெழுதல் பெருவிழாவான 2014, ஏப்பிரல் 20ஆம நாளன்று திருத்தந்தை பிரான்சிசு "(உரோமை) நகருக்கும் உலகுக்கும்" () என்று கூறப்படுகின்ற சிறப்பு ஆசியுரை வழங்கினார். வானொலி, தொலைபேசி, சமூக வலையங்கள் வழியாகக் கோடிக்கணக்கான மக்களைச் சென்றடைந்த அந்த ஆசியுரையின்போது திருத்தந்தை பிரான்சிசு உலக மக்கள் அனைவருக்கும் அமைதிச் செய்தியை எடுத்துரைத்தார்.

உலகம் முழுவதும் வன்முறைக்கு முற்றுப்புள்ளி வைக்க வேண்டும் என்று கேட்டுக்கொண்ட திருத்தந்தை குறிப்பாக, சிரியா நாட்டில் அப்பாவி மக்களுக்கு எதிராக வன்முறைச் செயல்கள் நடைபெறுபெவது நிற்க வேண்டும் என்றார். அதுபோலவே, உக்ரைன் நாட்டில் இழுபறிநிலை தளர்த்தப்பட வேண்டும் என்றும் கூறினார். மேலும் நைஜீரியா நாட்டில் நிகழும் கொடூரமான பயங்கரவாதம், ஈராக் நாட்டில் நிலவும் வன்முறை, தென் சூடான் மற்றும் உலகெங்கிலும் வன்முறைகள் முடிவுக்கு வர வேண்டும் என்று கேட்டுக்கொண்டார்.

2014,மே 24-26 நாள்களில் இசுரயேலுக்கும் பாலத்தீனத்திற்கும் திருப்பயணமாகச் செல்லவிருக்கின்ற திருத்தந்தை பிரான்சிசு அந்த இரு நாடுகளுக்கிடையே அமைதிக்கான பேச்சுவார்த்தைகள் மீண்டும் தொடங்கப்பட வேண்டும் என்று கேட்டார்.

மேலும், உலகத்தில் பசி பட்டினியால் மக்கள் அவதியுறுகின்ற நிலையை மாற்றிட அனைவரும் உழைக்க வேண்டும்; பசி பட்டினியால் குறிப்பாகச் சிறுவர்களும் முதுவயது தாண்டியோரும் வாடுகின்றனர். உலகில் நிகழும் போர்கள், கட்டாய இடம்பெயர்த்தல், வளங்களை வீணடித்தல் போன்றவையும் பசி பட்டினியை அதிகரிக்கின்றன. இந்நிலை மாற வேண்டும் என்றார் திருத்தந்தை பிரான்சிசு.

குறிப்பாக, எபோலா தீநுண்ம நோய் காரணமாகக் கினியா, சியேரா லியோனே, லைபீரியா போன்ற நாடுகளில் துன்புறும் மக்களைத் திருத்தந்தை நினைவுகூர்ந்தார். மேலும், அக்கறையின்மையாலும் கொடிய வறுமையாலும் பரவுகின்ற நோய்கள் காரணமாக உலகில் எத்துணையோ மக்கள் இன்னல்படுகின்றனர் என்றும் கூறிய திருத்தந்தை, அந்நிலையை மாற்றிட அனைவரும் உழைத்திட வேண்டும் என்று கேட்டுக்கொண்டார்.

வழக்கம்போல, திருத்தந்தை தம் உரையின் முடிவில் நகைச்சுவையோடு கீழ்வருமாறு கூறினார்: "அவ்வளவு தான்! உயிர்ப்புப் பெருவிழா நல்வாழ்த்துகள்! எல்லாரும் போய் நன்றாக விருந்துண்ணுங்கள்!"

சென்றமுறை ஒரு திருத்தந்தை ஆசியாவிற்குப் பயணமாகச் சென்றது 1999இல் ஆகும் (இந்தியா). அப்பயணத்தை மேற்கொண்டவர் திருத்தந்தை இரண்டாம் யோவான் பவுல் (திருத்தந்தை). அதன்பிறகு நிகழ்கின்ற திருத்தந்தைப் பயணம் இதுவே. இப்பயணம் திருத்தந்தை பிரான்சிசின் முதல் ஆசியப் பயணம். ஆசிய பெருநிலப் பரப்பில் வாழ்கின்ற பல கோடி மக்களுள் 3% பேர் மட்டுமே கத்தோலிக்கர் ஆவர். கொரியாவில் 10.4% பேர் கத்தோலிக்கர்.

ஆகத்து 13ஆம் நாள் வத்திக்கானிலிருந்து புறப்பட்ட திருத்தந்தை பிரான்சிசு, மறுநாள் கொரியாவின் சியோல் விண்படைத் தளத்தில் வந்திறங்கினார். அங்கு அவரைத் தென் கொரியா நாட்டு அதிபர் பார்க் கியோன்-கை வரவேற்றார். கொரியா தீபகற்பத்தில் (மூவலந்தீவு) அமைதியும் நல்லிணக்க உறவும் ஏற்பட வேண்டும் என்பதற்காகத் தாம் பயணம் மேற்கொண்டதாகத் திருத்தந்தை கூறினார். தென் கொரியா நாட்டு அதிபர், தம் உரையின்போது, “திருத்தந்தை பிரான்சிசு கொரியா நாட்டுக்கு வருகை தருவது அந்நாட்டு மக்கள்பால் அவர் கொண்டுள்ள அன்பைக் காட்டுகிறது” என்றார்.

1984, 1989 ஆகிய ஆண்டுகளில் திருத்தந்தை இரண்டாம் யோவான் பவுல் கொரியா நாட்டுக்குப் பயணமாகச் சென்றிருந்தார். அவருக்குப் பின் பதவியேற்ற திருத்தந்தை பதினாறாம் பெனடிக்ட் எட்டு ஆண்டுகள் ஆட்சி செய்த போதிலும் ஆசியாவுக்குப் பயணமாகச் சென்றதில்லை. இப்போது கொரியாவுக்கு வருகின்ற திருத்தந்தை பிரான்சிசு மேற்கொண்டுள்ள பயணம் கொரியாவில் நிகழ்கின்ற திருத்தந்தைப் பயணங்களுள் மூன்றாவதாக அமைகிறது.

தென் கொரிய நாட்டு மக்கள் இந்த வருகையைச் சிறப்பாகக் கொண்டாடுகிறார்கள். வீதிகள் தோறும் திருத்தந்தைக்கு வரவேற்பு அறிக்கைகளும் வளைவுகளும் எழுப்பப்பட்டுள்ளன.

ஆசிய நாட்டு மக்களோடு நேரடியாகத் தொடர்புகொள்ளும் வகையில் ஆங்கில மொழியில் உரையாற்றுவதற்காகத் திருத்தந்தை பிரான்சிசு தயாரிப்போடு வருகிறார். வழக்கமாக அவர் இத்தாலிய மொழியில் உரையாற்றுவார். சிலவேளைகளில் தமது தாய்மொழியான எசுப்பானியத்தில் உரை நிகழ்த்துவார்.

ஆகத்து 14, வியாழன்: இன்று காலை கொரியா வந்து சேர்ந்த திருத்தந்தை பிரான்சிசு, கொரியா நாட்டு ஆட்சித் தலைவர்களைச் சந்தித்த பிறகு, மாலையில் கொரியா கத்தோலிக்க ஆயர்களைச் சந்தித்து உரையாற்றினார்.

குண்டு துளைக்காத பாதுகாப்பு அரண்கொண்ட சிறப்பு ஊர்தியில் பயணம் செல்வதைத் தவிர்த்து, கொரியா நாட்டில் உற்பத்தி செய்யப்படுகின்ற வாகனங்களுள் மிகச் சிறிய வகை சேர்ந்த “கியா சோல்” (Kia Soul) சிற்றுந்தைத் திருத்தந்தை தேர்ந்துகொண்டார். உலகப் பெரும் தலைவர்களுள் ஒருவரான திருத்தந்தை இவ்வாறு எளிய முறையில் பயணம் செய்வது குறித்து கொரியா மக்களும் பிறரும் வியக்கின்றனர்.

ஆகத்து 15, வெள்ளி: ஆகத்து 15ஆம் நாள் கத்தோலிக்க திருச்சபை அன்னை மரியாவின் விண்ணேற்பு பெருவிழாவைக் கொண்டாடுவதை முன்னிட்டுத் திருத்தந்தை பொது அரங்கில் சிறப்புத் திருப்பலி நிறைவேற்றினார். அப்போது அவர் கூறியது: “கொரியா நாட்டு மக்கள் கிறித்தவ நம்பிக்கையில் உறுதியாக நிலைத்து நிற்கின்றனர். எத்தனையோ துன்பங்களுக்கு நடுவிலும், துன்புறுத்தல்களையும் பொருட்படுத்தாமல் கிறித்துவுக்குச் சான்று பகர்ந்துள்ளனர்...இவ்வுலகச் செல்வங்கள் மனிதரின் இதயத்தின் ஆழத்திலிருந்து எழுகின்ற ஆன்ம வேட்கையை நிறைவு செய்ய முடியாது...கட்டற்ற போட்டியின் அடிப்படையில் எழுகின்ற பொருளாதார அமைப்புகளும், தொழிலாளரின் உரிமைகளை மறுக்கின்ற பொருளாதார அமைப்புகளும் மனித மாண்பை ஏற்க மறுக்கின்றன. கிறித்தவர்கள் ஏழை மக்கள்மீது சிறப்பான கரிசனை காட்ட வேண்டும்.”

ஆசியாவின் பல நாடுகளிலிருந்து வந்திருந்த இளையோருக்கு செய்தி வழங்கிய திருத்தந்தை, கொரியா நாட்டுக் குடும்பத்திற்காக இறைவனை வேண்டுமாறு அவர்களைக் கேட்டுக்கொண்டார். இளையோர் கொண்டாட்டத்தில் பங்கேற்க வந்திருந்த கொரியா நாட்டுப் பெண் ஒருவர் திருத்தந்தை பிரான்சிசிடம், “எங்கள் கொரியா நாடு இன்று வடக்கு ஒன்று, தெற்கு ஒன்று எனப் பிரிந்துகிடக்கின்றது. இதனால் மக்களுக்கு ஏற்படுகின்ற துன்பங்கள் என்றுதான் மறையுமோ” என்று கூறியதை அவர் கூர்ந்து கேட்டார்.

இளைஞர்களைச் சந்திக்கையில் ஆங்கிலத்தில் எழுதப்பட்ட உரையை வாசித்து அளிப்பதில் திருத்தந்தை சிரமப்பட்டது தெரிந்தது. அப்போது திருத்தந்தை “ஏற்கனவே தயாரிக்கப்பட்ட உரையை வாசிப்பது இளையோரைக் கவராது. அவர்களோடு உறவாட வேண்டுமென்றால், இதயத்தின் ஆழத்திலிருந்து நேராகப் பேச வேண்டும் என்று என் நண்பர் ஒருவர் சொன்னார்” என்று கூறியதுமே, கூட்டத்திலிருந்து பலத்த கைத்தட்டு எழுந்தது. உடனேயே, திருத்தந்தை, ஆங்கில மொழியில் பேசுவதை விட்டுவிட்டு, இத்தாலிய மொழியில் உரையாடல் பாணியில் பேசத் தொடங்கினார். அப்போது, “கொரியா நாட்டு மக்கள் ஒரே மொழியைப் பேசுகின்றனர். நீங்கள் ஒரே குடும்பத்தைச் சேர்ந்தவர்கள். இரண்டு கொரியா என்று நாடு பிளவுபட்டுக் கிடப்பது மறைந்தது ஒரே குடும்பமாக நீங்கள் மாறிட அமைதியாக இறைவனை வேண்டுவோம்” என்று கூறியதும் கூட்டத்தில் பேரமைதி நிலவியது.

கம்போடியா நாட்டிலிருந்து வந்திருந்த ஒரு பெண், திருத்தந்தையிடம், கம்போடியாவிலும் பல கிறித்தவ மக்கள் துன்புறுத்தப்பட்டு கொல்லப்பட்டுள்ளார்கள். அவர்களையும் புனிதர் என்று அறிக்கையிடுவது நல்லது என்று கூறியதும், திருத்தந்தை அது தொடர்பாக நடவடிக்கை எடுப்பதாக வாக்களித்தார்.

“தாமி” (selfie) வகை ஒளிப்படங்கள் எடுப்பதற்கு இளையோரோடு கூடவே பிரான்சிசு நின்றார்.

ஆகத்து 16, சனி: சியோல் நகரில் கொரியா மறைசாட்சிகள் திருத்தலத்தைத் திருத்தந்தை பிரான்சிசு சந்தித்தார். 10 மணிக்குப் பவுல் சி-சுங் என்பவருக்கும் அவரோடு வேறு 123 பேருக்கும் “அருளாளர்” பட்டம் வழங்கினார். இவர்கள் 18-19 நூற்றாண்டுகளில் கொரியாவில் கிறித்தவ நம்பிக்கையை முன்னிட்டு கொல்லப்பட்டவர்கள். வெளிநாட்டு மறைபரப்பாளர்கள் கொரியாவில் கிறித்தவத்தைக் கொணரவில்லை, மாறாக, கொரியா நாட்டு பொதுமக்களில் சிலர் சீன நாடு சென்று, அங்கு வாழ்ந்த கிறித்தவர்களிடமிருந்து கிறித்தவப் போதனைகளைக் கற்று, அவற்றைத் தம் சொந்த நாட்டிலும் பரப்பினார்கள். தமது சமய நம்பிக்கையின் பொருட்டு துன்புறுத்தப்பட்டு கொல்லப்பட்டார்கள். இன்று, கொரியா மக்களுக்கும் ஆசிய மக்களுக்கும் ஏன் உலக மக்கள் அனைவருக்குமே அவர்கள் தலைசிறந்த எடுத்துக்காட்டாக உள்ளனர் என்று திருத்தந்தை பிரான்சிசு கூறினார்.

பின்னர், கோட்டோங்னே (Kkottongnae) என்ற ஊனமுற்றோர் இல்லம் சென்று அங்கு பலவித ஊனங்களால் பாதிக்கப்பட்ட சிறுவர்கள் மற்றும் பெரியவர்களாக 70 பேரைச் சந்தித்து ஒரு மணி அளவு நேரம் செலவிட்டார். அவர்களுள் சிலர் தங்கள் ஊனங்கள் காரணமாக மருத்துவப் படுக்கைகளிலும் சக்கர வண்டிகளிலும் இருந்தனர். அவர்களை ஒருவர் ஒருவராகச் சந்தித்து, வாழ்த்துக் கூறி அவர்களுக்காகச் செபம் ஒப்புக்கொடுத்தார்.

மாலையில் கொரியாவின் கத்தோலிக்க துறவியர் சுமார் 5000 பேரைச் சந்தித்து உரையாற்றினார். துறவியர், கற்பு, கீழ்ப்படிதல், ஏழ்மை ஆகிய வாக்குறுதிகள் அளிப்பதன் வழியாக, தங்கள் கிறித்தவ அழைத்தலை அதிக ஆர்வத்தோடு ஏற்க வேண்டும் என்று அவர் அறிவுறுத்தினார். குறிப்பாக, ஏழைகளோடு தங்களை ஒன்றுபடுத்திக் கொண்டு, செல்வத்தை நம்பியிராமல் எளியவர்களாக வாழ வேண்டும் என்றும் கூறினார்.

ஆகத்து 17, ஞாயிறு: திருத்தந்தை ஆசிய பெருநிலத்தின் ஆயர் பேரவைகளின் பிரதிநிதிகளான 70 ஆயர்களைச் சந்தித்து உரையாற்றினார். அப்போது அவர் கூறியது: கத்தோலிக்க திருச்சபை வெற்றி மமதை கொண்ட மனப்பான்மையோடு இங்கு வரவில்லை. ஆயர்கள் ஆசிய நாடுகளின் பண்பாடுகளை மதித்து, கத்தோலிக்க நம்பிக்கையைக் கடைப்பிடித்து, பிறரோடு பகிர வேண்டும். உரையாடல் மிக முக்கியம். ஆசியா பெருநிலத்தில், திருப்பீடத்தோடு முழு உறவு இன்னும் ஏற்படுத்தாத நாடுகள் இந்த உரையாடல் மனப்பான்மையோடு உறவுகள் ஏற்படுத்த முன்வரும் என்று எதிர்பார்க்கிறோம். உரையாடல் என்பது அரசியம் துறையில் மட்டுமல்ல, சகோதர மனப்பான்மையோடு நிகழ்வதாகவும் இருக்க வேண்டும்.

ஆசியாவில், சீன நாடு 1951இல் திருப்பீடத்தோடு ஆட்சி உறவுகளை முறித்துக்கொண்டது. வட கொரியா நாட்டில் சமய சுதந்திரம் இல்லை. அங்கு கிறித்தவர்களும் மிகச் சிலரே என்று தெரிகிறது. அவர்களும் பல இன்னல்களுக்கு ஆளாகின்றனர். வட கொரியாவோடும் திருப்பீடத்திற்கு அரசியல் உறவுகள் இல்லை.

கொரியாவுக்கு வான்வழியாகப் பயணம் சென்ற திருத்தந்தை பிரான்சிசின் விமானம் சீன நாட்டு வான் எல்லையில் பறந்த போது, வழக்கம்போல, திருத்தந்தை பிரான்சிசு சீன அரசுத் தலைவர்களுக்கு வாழ்த்துச் செய்தி அனுப்பினார்.

ஆகத்து 18, திங்கள்: திருத்தந்தை பிரான்சிசு, பல மதங்களைச் சார்ந்த தலைவர்களைச் சந்தித்து உரையாற்றினார். பின்னர், சியோல் உயர் மறைமாவட்டத்தின் பெருங்கோவிலில் திருப்பலி நிகழ்த்தினார். அமைதியையும், கொரியா நாடுகளுக்கிடையே நல்லுறவு இணக்கத்தையும் வலியுறுத்தி அத்திருப்பலி அமைந்தது.

நண்பகலில் பிரியா விடை நிகழ்ந்தது. பின்னர் திருத்தந்தை பிரான்சிசு வத்திக்கான் நோக்கிப் பயணமானார்.

2014, அக்டோபர் 5-19 நாள்களில் வத்திக்கானில் சிறப்பு ஆயர் மன்றம் நிகழ்ந்தது. இன்றைய உலகில் குடும்பங்கள் சந்திக்கின்ற பல சிக்கல்கள் பற்றி அந்த மன்றம் விவாதித்தது. திருத்தந்தை பிரான்சிசு ஒன்றுகூட்டிய அம்மன்றத்தில் ஆயர்கள் தவிர குடும்பங்கள் சிலவும் கலந்துகொண்டன. குடும்பங்கள் சந்திக்கின்ற பிரச்சினைகளுள் கீழ்வருவன அடையாளம் காணப்பட்டன:<br>
- திருமணம் ஆகாமலே கூடிவாழ்கின்ற தம்பதியர்<br>
- திருமணத்திற்குப் பின் விவாகரத்து பெற்று, மறுமணம் செய்துகொள்வோர் நிலை<br>
- ஓரினப் பால் தம்பதியர் நிலை

கத்தோலிக்க திருச்சபை மேற்கூறிய பொருள்கள் பற்றி இறுக்கமான கொள்கை கொண்டுள்ளது. திருச்சபை முறைப்படி மட்டுமே கத்தோலிக்கர் திருமணம் செய்துகொள்ள வேண்டும் என்னும் கொள்கை இருந்தாலும் பல கத்தோலிக்கர் திருமணம் ஆகாமலே கூடிவாழ்வதால், அவர்களைத் திருச்சபை எந்த மனநிலையோடு நடத்த வேண்டும் என்னும் பொருள் ஆயர் மன்றத்தில் விவாதிக்கப்பட்டது. அதுபோலவே, ஓரினப் பால் தம்பதியரின் வாழ்க்கைமுறை குறையுள்ளது என்றாலும், அவர்கள் மட்டில் பரிவுகாட்டி, அவர்களுக்குத் தேவையான வழிகாட்டலை வழங்கவேண்டியது திருச்சபையின் பணி என்று வலியுறுத்தப்பட்டது.

கத்தோலிக்க திருச்சபை கத்தோலிக்கருக்கு விவாகரத்தை அனுமதிப்பதில்லை. முறையான விதத்தில் திருமணம் செய்த பிறகு விவாகரத்து செய்துகொண்டோர் திருச்சபைக்கு வெளியே மறுமணம் செய்துகொண்டு வாழ்வதாக இருந்தால் அவர்களுக்கு நற்கருணை விருந்தில் இடம் அளிக்கப்படுவதில்லை. இது பற்றியும் ஆயர் மன்றம் விவாதித்தது. ஒரு சில நிபந்தனைகளின் அடிப்படையில் இத்தகைய தம்பதியரை நற்கருணை விருந்திற்கு அனுமதிப்பது நல்லது என்னும் கருத்து ஆயர் மன்றத்தில் வலியுறுத்தப்பட்டது.

மேற்கூறிய பொருள்கள் பற்றிய ஆய்வு தொடர்ந்து நிகழும் என்றும், 2015ஆம் ஆண்டு நிகழவிருக்கின்ற ஆயர் மன்றக் கூட்டத்தில் அந்த விவாதம் தொடரும் என்றும் அப்போது முடிவுகள் தெரியவரும் என்றும் திருத்தந்தை பிரான்சிசு கூறியுள்ளார்.

2014ஆம் ஆண்டு அக்டோபர் மாதம் 19ஆம் நாள் திருத்தந்தை பிரான்சிசு 1963-1978 ஆண்டுக்காலத்தில் திருத்தந்தையாகப் பணியாற்றி உயிர்நீத்த திருத்தந்தை ஆறாம் பவுல் என்பவருக்கு “அருளாளர் பட்டம்” வழங்கினார்.

திருத்தந்தை பிரான்சிசு 2014, நவம்பர் 23ஆம் நாள், கிறித்து அரசர் பெருவிழாக் கொண்டாட்டத்தின்போது இந்தியாவின் கேரளத்தைச் சார்ந்தவர்களும் கத்தோலிக்க திருச்சபையின் சீரோ மலபார் வழிபாட்டு முறையினருமான இரு துறவிகளுக்குப் புனிதர் பட்டம் அளித்தார். உரோமையில் வத்திக்கான் நகரில் புனித பேதுரு பெருங்கோவில் வளாகத்தில் நிகழ்ந்த சிறப்புச் சடங்கின்போது வேறு நான்கு இத்தாலியர்களுக்கும் புனிதர் பட்டம் வழங்கப்பட்டது.

புதிதாக புனிதர் நிலைக்கு உயர்த்தப்பட்ட இந்தியர்கள் குரியாக்கோஸ் எலியாஸ் சாவறா, எவுப்ராசியா எலுவத்திங்கல் ஆகியோர். நிகழ்ச்சியில் பங்கேற்க இந்தியாவிலிருந்து, குறிப்பாக கேரள மாநிலத்திலிருந்து ஆயிரக்கணக்கான பக்தர்கள் உரோமை சென்றிருந்தனர். கேரள அரசும் இந்திய நடுவண் அரசும் பிரதிநிதிகளை அனுப்பியிருந்தன.

2014, நவம்பர் 28-30 நாட்களில் திருத்தந்தை பிரான்சிசு துருக்கி நாட்டுக்குச் சென்று எல்லா சமயங்களையும் சார்ந்த மக்கள் நல்லிணக்கத்தோடு வாழ்ந்து, மக்கள் பணியிலும், சமாதானத்தை வளர்ப்பதிலும் ஈடுபட வேண்டியதன் தேவையை வலியுறுத்தினார்.

2014, திசம்பர் 2ஆம் நாள் அடிமை வணிகத்தையும் அதன் ஒழிப்பையும் நினைவூட்டும் பன்னாட்டு நாள் கடைப்பிடித்தலை முன்னிட்டு திருத்தந்தை பிரான்சிசு வத்திக்கான் நகரில் உலக சமயத்தலைவர்கள் பலரோடு சேர்ந்து ஒரு கூட்டறிக்கை வெளியிட்டார். உலக சமயத்தலைவர்கள் கத்தோலிக்கம், கீழை மரபுவழி சபை, ஆங்கிலிக்க சபை ஆகிய கிறித்தவ சபைகளையும், யூதம், இசுலாம், இந்து சமயம், பவுத்தம் போன்ற பிற உலக சமயங்களையும் சார்ந்தவர்கள். இந்து சமய சார்பில் “அம்மா” என்று அழைக்கப்படுகின்ற அம்ருதானந்தமயி கையெழுத்திட்டார்.

அந்த அறிக்கையில் பிற சமயத் தலைவர்களோடு சேர்ந்து திருத்தந்தை பிரான்சிசு இவ்வாறு கூறுகிறார்:

"...நமது சமயநம்பிக்கையால் தூண்டப்படு, இன்று இங்கே நாம் வரலாற்றுச் சிறப்புமிக்க ஒரு முயற்சியை மேற்கொள்ளவும் நடைமுறைச் செயல்பாடுகளைத் தீவிரப்படுத்தவும் இங்கே கூடியிருக்கின்றோம். அதாவது நவீன காலத்தில் வெவ்வேறு வடிவங்களில் காணப்படுகின்ற அடிமைமுறை என்னும் கொடுமையை வேரறுக்க நாம் வந்துள்ளோம். இன்று எத்தனையோ மில்லியன் ஆண்கள், பெண்கள், சிறார்கள் அடிமைமுறை காரணமாக உடலளவிலும், பொருளாதார அளவிலும், பால்வினை அளவிலும், உளவியல் அளவிலும் கொடுமைகளுக்கு ஆளாக்கப்படுகிறார்கள். இவ்வாறு செய்வது அவர்களுடைய மனிதத்தன்மையை மறுக்கும் செயலாகும். மேலும் மக்களை இழிவுபடுத்துவதும் ஆகும்.

”எல்லா மனிதர்களும், அவர்கள் ஆணாலும் சரி பெண்ணானாலும் சரி, ஆண்குழந்தையானாலும் சரி பெண்குழந்தையானாலும் சரி, கடவுளின் சாயலாகப் படைக்கப்பட்டுள்ளனர். மனிதர்கள் தமக்குள்ளே அன்புடன் உறவாடுகின்ற வேளையில் கடவுள் அங்கே துலங்குகின்ற அன்பும் சுதந்திரச் செயல்பாடும் கடவுளின் உடனிருப்பைக் குறிக்கின்றன. பிறருடைய வாழ்க்கையை மேம்படுத்துவதற்காக, சமத்துவ உணர்வோடும் சகோதரத்துவ மனநிலையோடும் வாழ்ந்து, சுதந்திரமாகத் தன் இறுதிக்கதியை அடையவேண்டும். எல்லா மனிதர்களுக்கும் அடிப்படையான மாண்பு உண்டு என்பதால் இதை அறிகிறோம். எல்லா மனிதரும் சமமான மனித மாண்பு கொண்டவர்கள் என்னும் உண்மையை மதிக்காமல் அவர்களை வேறுபடுத்தி ஒதுக்கிக் கொச்சைப்படுத்துகின்ற போக்கு பெரிய குற்றம் ஆகும், ஏன், ஒரு மாபெரும் பாதகம் ஆகும். எனவே, நாங்கள் எங்கள் ஒவ்வொருவரின் சமய நம்பிக்கையின் அடிப்படையில், மனிதர்களை வணிகப்பொருள்களாக நடத்தல், கட்டாய உழைப்பில் ஈடுபடுத்தல், விபச்சாரத்திற்கு உட்படுத்தல், மனித உடலுறுப்புகளை வணிகப்பொருளாக்குதல் போன்ற நவீன அடிமை முறைகள் எல்லாம் மனித குலத்திற்கே எதிரான குற்றங்கள் என்று அறிக்கையிடுகின்றோம்..."

உலகம் முழுவதும் பல நாடுகளில் போரினால் மனித இனங்கள் அகதிகளாக வேறு நாட்டுக்கு ஓடும் கொடுமை நடந்து வருகிறது. இதனை கருத்தில் கொண்டு உலக கத்தோலிக்க நாடுகளில் அகதிகளைச் சேர்த்துக்கொள்ளுமாறு கேட்டுக்கொண்டுள்ளார்.
இதில் முதல் கட்டமாக பிரான்ஸ், மற்றும் ஆஸ்திரேலியாவும்,



</doc>
<doc id="172413" url="https://ta.wikipedia.org/wiki?curid=172413" title="மணலி ஏரி">
மணலி ஏரி

மணலி ஏரி தமிழ்நாட்டின் சென்னையில் உள்ள மணலி, மாதவரம் பகுதியில் சுமார் 150 ஏக்கர் பரப்பளவில் உள்ள ஒரு ஏரியாகும். முறையற்ற வகையில் குப்பைகளும், கழிவுப்பொருடகளும் கொட்டப்படுவதால் ஏரி மேடிட்டு 100 ஏக்கர் அளவிற்குச் சுருங்கிவிட்டது. ஏரி 2009-ம் ஆண்டில் அகர்சென் கல்லூரியைச் சேர்ந்த நாட்டு நலப்பணித் திட்ட மாணவர்களால் சுத்தப்படுத்தப்பட்டது.


</doc>
<doc id="172414" url="https://ta.wikipedia.org/wiki?curid=172414" title="சேத்துப்பட்டு ஏரி">
சேத்துப்பட்டு ஏரி

சேத்துப்பட்டு ஏரி சென்னையில் சேத்துப்பட்டில் 15 ஏக்கர் பரப்பளவில் இருக்கும் ஒரு ஏரியாகும். இது தான் சென்னை நகரத்தின் மத்தியில் அமைந்திருக்கும் ஒரே ஏரியாகும். மொத்தமுள்ள 15 ஏக்கரில் 9 ஏக்கர் பரப்பளவிற்கு தண்ணீர் உள்ளது. ஏரியின் தண்ணீர் குடிநீருக்காகப் பயன்படுத்தப்படாவிட்டாலும், இப்பகுதியின் முக்கிய நிலத்தடிநீர் ஆதாரமாக விளங்குகிறது. ஏரி நீரிருக்கும் பெரும்பாலான நேரங்களில் ஆகாயத்தாமரை எனும் ஏதும் பயனற்ற ஒரு களைச்செடியான நீர்த்தாவரத்தால் நிறைந்து காணப்படும். ஏரிக்கு நடுவே தீவு போல ஒரு மணல் திட்டும், மரங்களும் உள்ளது.

சமீப வருடங்களில் இந்த ஏரியில் குறிப்பாக சேத்துப்பட்டு இரயில்வே நிலைய்யத்தின் அருகே சட்ட விரோத ஆக்ரமிப்புகள் நடந்துவருகிறது. 1990-களில் இருந்து சேத்துப்பட்டு ஏரியை மறுசீரமைக்கும் விதமாக படகு/பரிசல் மன்றம்(Boat Club), மீன்காட்சியகம்(Aquarium), கடல் உணவு அங்காடிகள், மீன் விற்பனைத் திடல், ஏரியின் நீர்பரப்பைச் சுற்றி நடைபாதை அமைத்தல் போன்ற பல திட்டங்கள் முன்னெடுக்கப்பட்டன. கடைசியாக 2005-ம் ஆண்டு மாநில சுற்றுச்சூழல் துறை சேத்துப்பட்டு ஏரி உள்ளிட்ட சென்னையைச் சுற்றியுள்ள 12 ஏரிகளை மீட்டெடுக்கும் விதமான ஒரு திட்டத்தைக் கொண்டு வந்தது. சிபிஆர் சுற்றுச்சூழல் கல்வி மையம் மேற்கொண்ட ஒரு விரிவான கணக்கெடுப்பின் அடிப்படையில், மாநில அரசு, தமிழ்நாடு நகர்ப்புற கட்டுமான நிதிச்சேவை நிறுவனத்தை(Tamil Nadu Urban Infrastructure Finance Services Limited) ஒரு திட்ட அறிக்கையை தயார் செய்யப் பணித்தது. அதன்பிறகு, 2007-08-ல் மாநில அரசு 40 லட்சம் ரூபாய்களை ஏரியை தூர்வாரும் நடவடிக்கைகளுக்காகவும், ஆகாயத்தாமரையால் நிரம்பிகிடந்த ஏரியை சுத்தம் செய்யவும் அளித்தது.

மழைக்காலங்களில் கீழ்ப்பாக்கம் மருத்துவக் கல்லூரிப் பகுதிகளில் ஏற்படும் வெள்ளப்பெருக்கைத் தடுக்கும் பொருட்டு, சுமார் 1,475 மீட்டர் நீளமுள்ள மழைநீர் வடிகால் முறையை அமைக்கும் திடட்ம் ஒன்றை அமைப்பதற்கு 2012-ம் வருடம் மே மாதத்தில் சென்னை மாநகராட்சி மன்றத்தில் தீர்மானம் நிறைவேற்றப்பட்டுள்ளது. 22.9 மில்லியன் இந்திய ரூபாய் மதிப்பிலான இத்திட்டத்தின் மூலம் பருவகாலங்களில் கிடைக்கும் உபரி தண்ணீர் சேத்துப்பட்டு ஏரியிலிருந்து கூவம் ஆற்றிற்க்கு புது பூபதி நகர், பச்சையப்பன் கல்லூரி விளையாட்டுத் திடல் மற்றும் வெங்கடாஜலபதி தெரு வழியாக திருப்பிவிடப்படும். மேலும், 60 மில்லியன் ரூபாய் மதிப்பில் மீன்வளத்துறை கழகத்திற்கு ஒரு கட்டடமும் ஏரிக்கு அருகிலேயே கட்டப்படவுள்ளது.

2015ஆம் ஆண்டு ஏற்பட்ட பெருமழைக்கு பிறகு இந்த ஏரியை சீரமைத்து படகு சவாரி மற்றும் வாகன நிறுத்த வசதியுடன் கூடிய சுற்றுசூழல் பூங்கா அமைக்கும் பணி திட்டமிடப்பட்டு, செயல்படுத்தபட்டது.


</doc>
<doc id="172416" url="https://ta.wikipedia.org/wiki?curid=172416" title="சொல் (எண் தொகை)">
சொல் (எண் தொகை)

எண் தொகை என்பது பொருள்களையும், செய்திகளையும் எண்ணிக்கை வகையால் தொகுத்துப் பார்க்கும் ஒருவகை பார்வை. ஆசிரிய நிகண்டு, திவாகர நிகண்டு போன்ற நூல்கள் இதனைப் ‘பல்பெயர்க் கூட்டம்’ எனக் குறிப்பிடுகின்றன. இவை வடமொழி நெறியைப் பின்பற்றியும், தமிழர் கற்பனை வழியிலும் தோன்றியவை. 







உருத்திரர், ஏகதச உருத்திரர் - மாதேவன், சிவன், உருத்திரன், சங்கரன், நீலலோகிதன், ஈசானன், விசயன், வீமதேவன், பவோற்பவன், காபாலி, சௌமியன்




என்னும் இவை 25 தத்துவங்கள்

என 28 அணி வகை



ஆகிய 32-ம் அறச்செயல்கள்.

ஆக 33 தேவர்


</doc>
<doc id="172417" url="https://ta.wikipedia.org/wiki?curid=172417" title="பாடை">
பாடை

பாடை என்பது இறந்தவர்களின் உடலை எடுத்துச் செல்லப் பயன்படுத்தும் ஒரு பொருளாகும். இறந்து போன மனிதனின் உடல் அவர்கள் சார்ந்துள்ள சமயங்களின் நடைமுறைப்படி மண்ணில் புதைத்தோ அல்லது நெருப்பில் எரித்தோ அழிக்கப்படுகிறது. இறந்த மனிதனின் உடலை வீட்டிலிருந்தோ அல்லது இறந்த இடத்திலிருந்தோ அழிப்பதற்கான இடத்திற்குக் கொண்டு செல்வதற்குப் பாடை பயன்படுத்தப்படுகிறது.


</doc>
<doc id="172427" url="https://ta.wikipedia.org/wiki?curid=172427" title="அல்தான்தூயா சாரிபூ">
அல்தான்தூயா சாரிபூ

அல்தான்தூயா சாரிபூ அல்லது அல்தான்தூயா சாரிபூ பாயாஸ்காலன் ("Altantuyaa Shaariybuu Bayasgalan") (பிறப்பு: பிப்ரவரி 2, 1979 இறப்பு: அக்டோபர் 18, 2006) என்பவர் மலேசியாவில் கொலை செய்யப்பட்ட ஒரு மங்கோலியா அழகி. அவருடைய உடல், இராணுவம் பயன்படுத்தும் C-4 ரக வெடிமருந்துகளால் வெடி வைத்துச் சிதறல் செய்யப்பட்ட பின்னர், சிலாங்கூர், ஷா ஆலாம், சுபாங், புஞ்சாக் ஆலாம் நீர்த்தேக்கத்திற்கு அருகில் கண்டெடுக்கப்பட்டது. 

அல்தான்தூயா கொலைச் சம்பவத்தில், மலேசியாவின் உயர்மட்டப் பிரபலங்கள் தொடர்பு படுத்தப்பட்டனர். அந்த வகையில், அப்போதைய துணைப்பிரதமரும், தற்காப்பு அமைச்சரும், இப்போதைய பிரதமருமான நஜீப் துன் ரசாக்கின் பெயரும் தொடர்பு படுத்தப்பட்டது. எனினும் அதை அவர் வன்மையாக மறுத்துவிட்டார். இதுவரையிலும் மறுத்தும் வருகிறார். 

ஷா ஆலாம் உயர்நீதிமன்றத்தில் 165 நாட்கள் நடைபெற்ற அல்தான்தூயா கொலைவழக்கில், அரசு தரப்பில் 84 பேரும், எதிர்தரப்பில் 198 பேரும் விசாரணை செய்யப்பட்டனர். 433 சாட்சிப் பொருள்கள் காட்சிப் பொருள்களாகப் பயன்படுத்தப்பட்டன. இந்த வழக்கு மலேசியாவிலும் அனைத்துலக ரீதியிலும் பெரும் தாக்கத்தை ஏற்படுத்தியது. மலேசிய நீதித் துறைக்கு ஒரு சவாலாகவும் அமைந்தது. 

அல்தான்தூயாவின் பிறப்புப் பெயர் அல்தான்தூயா சாரிபூ பாயாஸ்காலன். மங்கோலியா, உலான் பத்தூர் நகரில் 1979 பிப்ரவரி 26இல் பிறந்தவர். குடுமபத்தின் மூத்த மகள். தந்தையாரின் பெயர் சாரிபூ செத்தெவ். இவர் ஒரு மருத்துவர். மங்கோலியா தேசியப் பல்கலைக்கழகத்தில் தகவல், கல்வித் துறை இயக்குநராகவும், மனோவியல் பேராசிரியராகவும் பணி புரிந்தவர். தாயாரின் பெயர் எஸ்.அல்தான் செத்தெக். இவர் மங்கோலியாவில் ரஷ்ய மொழி பயிற்றுவிக்கும் ஓர் ஆசிரியர் ஆகும். 

பெற்றோர்கள் ரஷ்யாவில் பணி புரிந்தனர். அதனால், அல்தான்தூயாவிற்கு 12 வயதாகும் வரை ரஷ்யாவின் லெனின்கிரேட் நகரில் தங்கி, தொடக்கக் கல்வியைப் படித்தார். அவருடைய தங்கை அல்தான்சுல் என்பவரும் அல்தான்தூயாவுடன் இருந்தார். மங்கோலிய, ரஷ்ய, சீன, ஆங்கில, பிரெஞ்சு மொழிகளில் அல்தான்தூயா சரளமாகப் பேசக் கூடியவர். 

தன்னுடைய பன்னிரண்டாவது வயதில் மங்கோலியாவிற்குத் திரும்பினார். 1996இல் மாடாய் எனும் மங்கோலியப் பாடகரைத் திருமணம் செய்து கொண்டார். அப்போது அல்தான்தூயாவிற்கு வயது 18. மாடாய்க்கு வயது 22. மங்கோலிய மொழியில் "கார் சார்னாய்" (தமிழில் கறுப்பு ரோஜா) எனும் இசைக்குழுவில் மாடாய் ஒரு பிரபலமான பாடகர். இவர்களின் திருமண வாழ்க்கை இரு ஆண்டுகள் மட்டுமே நீடித்தது. 

மாடாய் அடிக்கடி வெளியூர் பயணங்கள் மேற்கொள்ள வேண்டி இருந்ததால், இருவருக்கும் இடையே கருத்து வேறுபாடுகள் துளிர்விட்டன. அதனால், குடும்ப உறவில் விரிசல்கள் ஏற்பட்டன. ஜூன் 1998இல் இருவரும் விவாகரத்து செய்து கொண்டனர். குழந்தையைப் பராமரிக்கும் பொறுப்பு அல்தான்தூயாவிடம் வழங்கப்பட்டது.

விவாகரத்திற்குப் பின், அல்தான்தூயா தன்னுடைய மகனுடன் பெற்றோரின் இல்லத்தில் வாழ்ந்து வந்தார். அதன் பின்னர் அவர் நயநாகரிகச் சமுதாயத்தில் இடம் பெற்ற ஒரு பெண்ணாகத் தன்னை மாற்றிக் கொண்டார். சில மாதங்களில் எஸ். குனிக்கூ ("S. Khunikhu") எனும் மங்கோலிய வடிவமைப்பாளரின் மகனுடன் அறிமுகம் ஏற்பட்டு அவரைத் திருமணம் செய்து கொண்டார். 

அந்தத் திருமணமும் அதிக நாட்கள் நீடிக்கவில்லை. இரண்டு ஆண்டுகளில் மறுபடியும் ஒரு விவாகரத்தில் போய் முடிந்தது. ஆனால், குழந்தைகள் எதுவும் பிறக்கவில்லை. அதன் பின்னர், வேறு ஒரு மங்கோலிய ஆடவருடன் நட்பு ஏற்பட்டது. அவர் மூலமாக, திருமணத்திற்கு அப்பாற்பட்டு இரண்டாவது குழந்தையையும் பெற்றுக் கொண்டார். இரு குழந்தைகளும் அல்தான்தூயாவின் பாதுகாப்பில் வாழ்ந்து வந்தனர்.

முதல் திருமணத்திற்குப் பின்னர், 1996 நவம்பர் மாதம் உலான் பத்தூரில் இருக்கும் ஒத்கோண்டெஞ்சர் தனியார் பல்கலைக்கழகத்தில் மேல்படிப்பிற்காகப் பதிந்து கொண்டார். அந்தப் படிப்பையும் அவர் தொடரவில்லை. வகுப்பிற்கு முறையாக வருவது இல்லை. தேர்வுகளையும் எழுதுவது இல்லை. அந்தச் சமயத்தில் அவர், தாய்மை அடைந்து இருந்தார். 1997 ஜனவரி மாதம் பல்கலைக்கழகத்தில் இருந்து விலகிக் கொண்டார். 

இரண்டாவது விவாகரத்திற்குப் பின்னர், அல்தான்தூயா வாழ்க்கையில் மிகவும் விரக்தி அடைந்து போனார். அதை மறப்பதற்கு 2000ஆம் ஆண்டு பாரிஸ் நகரத்திற்குச் சென்றார். அங்கு ஒரு மாடலிங் பள்ளியில் தன்னைப் பதிந்து கொண்டார். இந்த முறை அக்கறையுடன் பயிற்சிகளை மேற்கொண்டு மாடலிங் துறையில் சான்றிதழைப் பெற்றார்.

பாரிஸ் நகரில் இருந்து திரும்பியதும் மாடலிங் துறையில் அவர் ஈடுபடவில்லை. மாறாக நெசவுத் துணி வியாபரத்தில் ஈடுபட்டார். சீனாவில் இருந்து துணிமணிகளை வரவழைத்தார். ஷாங்காய், பெய்ஜிங், ஹாங்காங், தைவான் போன்ற இடங்களுக்கு அடிக்கடி பயணங்களை மேற்கொண்டார். வணிகப் பிரபலங்களின் தொடர்புகளும் கிடைத்தன. மாடலிங் துறையில் புகழ்பெற வேண்டும் என்று அல்தான்தூயா தொடக்கக் காலத்தில் ஆசைப்பட்டார். ஆனால், கடைசிவரை அது நடக்காமல் போய்விட்டது. 

இரண்டாவது விவாகரத்திற்குப் பின்னர் அல்தான்தூயா மறுபடியும் திருமணம் செய்து கொள்ளவே இல்லை. துணி வியாபாரத்தில் ஈடுபட்டு இருந்தாலும், அதற்கு அப்பால் மொழிப்பெயர்ப்பு பணிகளிலும் தீவிரம் காட்டினார். அதனால் அவர் சீனா, சிங்கப்பூர், மலேசியா போன்ற நாடுகளுக்கும் சென்று வந்தார். இவர் மலேசியாவிற்கு முதல் முறை 1995ஆம் ஆண்டிலும், இரண்டாவது முறை 2006ஆம் ஆண்டிலும் இரு முறைகள் வந்து இருக்கிறார்.

2004இல் ஹாங்காங் நகரில் நடைபெற்ற ஓர் அனைத்துலக வைரக் கண்காட்சியில் கலந்து கொள்வதற்காக, அல்தான்தூயா அங்கு சென்று இருந்தார். அந்தக் கட்டத்தில், மலேசிய உத்திப்பூர்வ ஆய்வு மையத்தில் ("Malaysian Strategic Research Centre"), பாதுகாப்பு பகுத்தாய்வாளராக ("Defense Analyst") இருந்த அப்துல் ரசாக் பாகிந்தா என்பவரின் அறிமுகம் கிடைத்தது. அந்த அறிமுகம் நட்பாக மாறி, பின்னர் ஒரு நெருக்கமான உறவு முறைக்கும் வழிகோலியது. 1961இல் பிறந்த அப்துல் ரசாக் பாகிந்தாவிற்கு வயது 52.

மலேசியாவின் மூத்த அரசியல்வாதி ஒருவர், அல்தான்தூயாவை அப்துல் ரசாக் பாகிந்தாவிற்கு அறிமுகம் செய்து வைத்ததாகச் சொல்லப்படுகிறது. அதன் பின்னர் ரசாக் பாகிந்தாவுடன் அல்தான்தூயா பாரிஸ் மாநகரத்திற்குச் சென்றார். மலேசிய அரசாங்கம் பிரான்ஸ் நாட்டில் இருந்து நீர்மூழ்கிக் கப்பல்களை வாங்கும் பேச்சுவார்த்தைகளில் அல்தான்தூயா ஒரு மொழிப்பெயர்ப்பாளராகவும் பணி புரிந்தார். 

பாரிஸில் இருக்கும் போது அல்தான்தூயாவிற்கும், அப்துல் ரசாக் பாகிந்தாவிற்கும் மிக நெருக்கம் ஏற்பட்டது. அவர்கள் இருவரும் நிறைய புகைப்படங்களை எடுத்துக் கொண்டார்கள். பின்னர் அல்தான்தூயா, ரசாக் பாகிந்தாவின் வைப்பாட்டியாகவே வாழ்ந்தார்.

மலேசியாவின் பிரபலமான வலத்தளங்களில் ஒன்றான மலேசியா டுடே தளத்தில், அதன் ஆசிரியர் ராஜா பெத்ரா கமாருடின், அல்தான்தூயாவின் இறப்பில் நஜீப் துன் ரசாக் சம்பந்தப்பட்டுள்ளார் என்பதை முதன்முதலில் தெரிவித்தார். அதை நஜீப் துன் ரசாக் வன்மையாக மறுத்து வருகிறார். நஜீப் மீதான குற்றச்சாட்டை ராஜா பெத்ரா கமாருடின் பின்னர் மீட்டுக் கொண்டார். 

தவறான அறிக்கையை வெளியிட்டதற்காக அவர் மீது சட்ட நடவடிக்கை எடுக்கப்பட்டதும், அவர் மனைவி பிள்ளைகளை மலேசியாவிலேயே விட்டுவிட்டு இங்கிலாந்திற்குத் தப்பிச் சென்றார்.

மலேசிய அரசாங்கம் இரு ஸ்கோர்ப்பின் (Scorpene) நீர்மூழ்கிக் கப்பல்களை ஒரு பில்லியன் யூரோ மதிப்பில் (மலேசிய ரிங்கிட்: 4.7 பில்லியன்) பிரான்ஸ் நாட்டில் இருந்து வாங்கியது. அதில் 114 மில்லியன் யூரோ, அதாவது (மலேசிய ரிங்கிட்: 464 மில்லியன்) முகவர் சேவைக் கட்டணமாக அர்மாரிஸ் எனும் ஸ்பானிய நிறுவனம் வழங்கியது. 

அர்மாரிஸ் நிறுவனம், நீர்மூழ்கிக் கப்பல்களின் விற்பனைப் பேச்சுவார்த்தைகளில் ஈடுபட்ட நிறுவனம் ஆகும். அந்த முகவர் சேவைக் கட்டணம், ரசாக் பகிந்தாவின் கட்டுப்பாட்டில் இருந்த பெரிமேக்கர் நிறுவனத்திடம் வழங்கப்பட்டது. அதை அறிந்து கொண்ட அல்தான்தூயா, தனக்கு 500,000 அமெரிக்க டாலர்கள் கொடுத்தால், இந்த முகவர் சேவைக் கட்டண விவகாரம் வெளியுலகிற்கு தெரிவிக்கப்பபட மாட்டாது என்று ரசாக் பகிந்தாவை மிரட்டிப் பணம் பறிக்க முயன்றார்.

2006 அக்டோபர் மாதம் 8 ஆம் தேதி, அல்தான்தூயா கடைசி முறையாக மலேசியாவிற்கு வந்தார். அவருடன் நமீரா கெரில்மா, வயது 29 ("Namiraa Gerelmaa") என்பவரும் உரிந்தூயா கால் ஒச்சிர், வயது 29 ("Urintuya Gal-Ochir") என்பவரும் வந்தனர். இவர்களில் நமீரா என்பவர் அல்தான்தூயாவின் ஒன்றுவிட்ட சகோதரி ஆவார். 

ரசாக் பகிந்தாவைச் சந்தித்துப் பேசவே அல்தான்தூயா கோலாலம்பூருக்கு வருகை புரிந்ததின் முக்கிய நோக்கமாகும். அவர்கள் கோலாலம்பூர், ஜாலான் ஹாங் லெக்கீர் சாலையில் இருக்கும் மலாயா ஓட்டலில் தங்கினர். ரசாக் பகிந்தா தங்கி இருக்கும் வீட்டைத் தேடிப் பிடிப்பதற்காக ஆங் சோங் பெங் எனும் தனியார் துப்பறிவாளரையும் சேவையில் அமர்த்திக் கொண்டனர். 

ரசாக் பகிந்தாவின் அலுவலகம் கோலாலம்பூர், ஜாலான் அம்பாங் சாலையில் இருந்தது. அவருடைய அந்த அலுவலகத்திற்குச் சில முறை சென்றனர். ஆனால், ரசாக் பகிந்தாவைப் பார்க்க முடியவில்லை. அவர்களைப் பார்ப்பதை ரசாக் பகிந்தா தவிர்த்தும் வந்தார். 

2006 அக்டோபர் மாதம் 19 ஆம் தேதி, இரவு 7.20க்கு அல்தான்தூயா, நமீரா கெரில்மா, உரிந்தூயா ஆகிய மூவரும் ரசாக் பகிந்தாவின் இருப்பிடமான டாமன்சாரா ஹைட்ஸ் குடியிருப்பு பகுதிக்கு வாடகைக் காரில் சென்றனர். அப்போது ரசாக் பகிந்தாவின் வீட்டிற்கு பி. பாலசுப்பிரமணியம் எனும் தனியார் துப்பறிவாளர் பாதுகாவலராக இருந்தார். 

அவரிடம் ரசாக் பகிந்தாவைப் பற்றி விசாரித்தார்கள். தனக்கு எதுவும் தெரியாது என்று பாலசுப்பிரமணியம் சொன்னார். அவருக்கு தீபாவளி வாழ்த்துகளைச் சொல்லிவிட்டு அங்கிருந்து சென்றுவிட்டனர். மலாயா ஓட்டலுக்கு திரும்பியதும் நமீரா கெரில்மா, உரிந்தூயா ஆகிய இருவரையும் இறக்கிவிட்டு அல்தான்தூயா மட்டும் தனியாக வாடகைக் காரில் ரசாக் பகிந்தாவின் இருப்பிடத்திற்குச் சென்றார். 

அதுதான் அல்தான்தூயாவை அவர்கள் கடைசியாகப் பார்த்தது. அதன் பின்னர், அல்தான்தூயா காணாமல் போய்விட்டார். அல்தான்தூயா காணவில்லை என்று காவல் துறையில் புகார் செய்யப்பட்டது. காவல் துறையினர் தீவிர விசாரணை மேற்கொண்டனர். 

2006 நவம்பர் மாதம் 7 ஆம் தேதி, சிலாங்கூர், ஷா ஆலாம், புஞ்சாக் நியாகா நீர்த்தேக்கத்திற்கு அருகில் மனித எலும்புகளின் சிதறல்களும், மனிதத் தசைகளின் சிதைவுகளும் கண்டுபிடிக்கப்பட்டன. அவை ஞிழிகி மூலம் மரபணுச் சோதனை செய்யப்பட்டது. ("DNA analysis") இறுதியில் அந்தச் சிதறல்களும் சிதைவுகளும் அல்தான்தூயாவிற்கு உடையவை என்று உறுதி செய்யப்பட்டது.

மலேசியக் காவல்துறையைச் சேர்ந்த மூவர், அல்தான்தூயா கொலைத் தொடர்பாகக் கைது செய்யப்பட்டனர். அவர்களில் தலைமை இன்ஸ்பெக்டர் அசீலா ஹாட்ரி (30), கார்ப்பரல் சிருல் அசார் உமார் (35) ஆகிய இருவரும் மலேசிய காவல் துறையின் மேல்தட்டுச் சிறப்பு நடவடிக்கைக் குழுவைச் சேர்ந்தவர்கள். இந்தச் சிறப்பு நடவடிக்கைக் குழுவை எதிர்ப் பயங்கரவாதக் குழு என்று அழைப்பதும் உண்டு. 

இவர்கள் பிரதமர் நஜீப் துன் ரசாக்கின் மெய்க்காவலர்கள் ஆகும். கொலை நிகழ்ச்சியின் போது நஜீப் துன் ரசாக், மலேசியாவின் தற்காப்பு அமைச்சராகவும் துணைப் பிரதமராகவும் இருந்தார். அந்தக் காவல்துறை அதிகாரிகள் மீது கொலைக் குற்றம் சாட்டப்பட்டது. இவர்களுக்கு உடந்தையாக இருந்ததாக ரசாக் பகிந்தா மீதும் குற்றம் சாட்டப்பட்டது.

நீதிபதி: 


அரசு தரப்பு வழக்குரைஞர்கள்: 


எதிர் தரப்பு வழக்குரைஞர்கள்:


கண்காணிப்பு வழக்குரைஞர்கள்:


2007 ஜூன் 4ஆம் தேதி, ஷா ஆலாம் உயர்நீதிமன்றத்தில் அல்தான்தூயா கொலைவழக்கு தொடங்கியது. 2008 அக்டோபர் 31ஆம் தேதி, கொலைவழக்கில் இருந்து ரசாக் பகிந்தா விடுதலை செய்யப்பட்டார். தலைமை இன்ஸ்பெக்டர் அசீலா ஹாட்ரியும், கார்ப்பரல் சிருல் அசார் உமாரும் எதிர்வாதம் செய்ய அழைக்கப்பட்டனர். ரசாக் பகிந்தாவின் மீது குற்றம் சாட்டப்படுவதற்கு போதுமான சான்றுகள் இல்லை என நீதிமன்றத்தில் தெரிவிக்கப்பட்டது. தீர்ப்புக்கு எதிராக மேல் முறையீடு செய்யப் போவதாக அரசு தரப்பு தெரிவித்தது. ஆனால், இதுவரையிலும் முறையீடு எதுவும் செய்யப்படவில்லை.

விடுதலையான ரசாக் பகிந்தா, முதல் வேலையாகத் தன்னுடைய முனைவர் பட்டத்தை ஆக்ஸ்பர்ட் பல்கலைக்கழகத்தில் மேற்கொள்ளப் போவதாக அறிவித்தார். அதே போல 2009 ஜூன் மாத 12ஆம் தேதி, அனைத்துலக உறவுகளின் தத்துவத் துறையில் முனைவர் பட்டத்தையும் பெற்றார்.

2009 ஏப்ரல் 9ஆம் தேதி நீதிமன்றம் அல்தான்தூயா கொலைவழக்கின் தன் இறுதித் தீர்ப்பை வழங்கியது. தீர்ப்பு வழங்கப்படுவதற்கு முன்னால் தன்னை விடுதலை செய்யும்படி சிருல் அசார் உமார் நீதிமன்றத்தைக் கேட்டுக் கொண்டார். ஓர் உயர்மட்டக் கொலைவழக்கில் தான் பலிக்கடா ஆக்கப்பட்டதாகவும் சொன்னார். 

283 பக்கங்களில் எழுதப்பட்ட தீர்ப்பின கடைசி நான்கு பக்கங்கள் மட்டும் நீதிமன்றத்தில் வாசிக்கப்பட்டது. அந்தத் தீர்ப்புக்கு எதிராக மேல் முறையீடு செய்யப்பட்டது. நீதிமன்றத்தில் கூடியிருந்த குற்றவாளியின் உறவினர்கள் கதறி அழுதனர். பத்திரிகையாளர்கள் அவர்களிடம் பேசுவதில் இருந்து தடை செய்யப்பட்டனர்.

நீதிமன்றத்தில் மங்கோலிய மொழிபெயர்ப்பாளர் எங்ஜார்கால் தெட்ஸ்கி என்பவரும் இருந்தார். குற்றவாளிகளாகக் காணப்பட்ட இரண்டு காவல்துறையினருக்கும் தூக்குத் தனடனை வழங்கப்பட்டது. தீர்ப்பு வழங்கப்படும் போது, அல்தான்தூயாவின் தந்தையார் மங்கோலியாவில் இருந்தார். அவருக்கு நீதிமன்றத் தீர்ப்பு, குறும் செய்திகள் மூலமாகத் தெரிவிக்கப்பட்டது. இந்தக் கொலைவழக்கில் பல சாதனைகள் இடம் பெற்றுள்ளன. 

மலேசிய நீதிமன்ற வரலாற்றில், இந்த அல்தான்தூயா கொலைவழக்கு நீண்ட நாட்கள் நடைபெற்ற வழக்கு எனும் சாதனையைப் பதித்தது. 165 நாட்கள் நடைபெற்ற இந்த கொலைவழக்கில், அரசு தரப்பில் 84 பேரும், எதிர்தரப்பில் 198 பேரும் விசாரணை செய்யப்பட்டனர். 433 சாட்சிப் பொருள்கள் காட்சிப் பொருள்களாகக் காட்சி படுத்தப்பட்டன. 

ரசாக் பகிந்தா விடுதலை செய்யப்படுவதற்கு ஏறக்குறைய இரண்டு ஆண்டுகள் பிடித்தன. முதல் குற்றவாளி அசீலா ஹாட்ரி 891 நாட்கள் சுங்கை பூலோ சிறைச்சாலையில் காவலில் தடுத்து வைக்கப்பட்டார். சிருல் அசார் உமார் 895 நாட்களும் காவலில் தடுத்து வைக்கப்பட்டு இருந்தார். இருவரும் மேல் முறையீடு செய்தனர். எதிர்வரும் 2013 ஜூன் மாதம் 11ஆம் தேதி இவர்களின் வழக்கு விசாரணை, மலேசிய மேல் முறையீட்டு நீதிமன்றத்திற்குச் சென்றது.

தூக்குத்தண்டனை விதிக்கப்பட்ட காவல்துறை சிறப்பு நடவடிக்கை பிரிவின் இன்ஸ்பெக்டர் அசிலா அட்ரி, முன்னாள் காபரல் சிருள் அசார் ஆகியோரின் மேன்முறையீடு மீதான அதீர்ப்பு 2013, ஆகத்து 23 இல் வழங்கப்பட்டது. குற்றவாளிகள் மீது எதிர்த்தரப்பு வழக்கறிஞர் குற்றத்தை நிரூபிப்பதற்கான போதுமான ஆதாரங்களை முன்வைக்காததால் அவ்விருவரும் விடுதலை செய்யப்படுவதாக நீதிபதி தெரிவித்தார்.

ரசாக் பகிந்தாவின் வீட்டிற்கு தனியார் துப்பறியும் பாதுகாவலராக இருந்த பி. பாலசுப்பிரமணியம் என்பவர் கடந்த 2013 மார்ச் 15ஆம் தேதி, சிலாங்கூர், ரவாங் நகரில் இருக்கும் அவருடைய இல்லத்தில், மாரடைப்பால் காலமானார். அல்தான்தூயா கொலைவழக்கில், மலேசியப் பிரதமர் நஜீப் துன் ரசாக்கிற்கும் தொடர்பு இருக்கிறது என்று பாலசுப்பிரமணியம் 2008 ஜூலை மாதம் 3ஆம் தேதி சத்தியப் பிரமாணம் செய்தார். அந்தச் சத்தியப் பிரமாணம் மலேசிய மக்களிடையே பெரும் அதிர்ச்சியை ஏற்படுத்தியது. மறுநாள் அந்தச் சத்திய பிரமாணத்தை மீட்டுக் கொண்டார்.



</doc>
<doc id="172434" url="https://ta.wikipedia.org/wiki?curid=172434" title="மதுரகவி">
மதுரகவி

மதுரகவி என்பது கவிதை புனையும் புலமையை வெளிப்படுத்தும் ஒரு பாங்கு. ஆசுகவி, மதுரகவி சித்திரக் கவி, வித்தார கவி என்னும் நான்கு வகைப் புலமைகளில் பலர் சிறப்புற்று விளங்கிய புலமைநெறி மதுரகவி. 

பொருள்வளமும், சொல்வளமும் உடையதாய், பல்வேறு வகையான தொடைநலன்கள் அமையப்பெற்று, உருவகம் முதலான அணி நயங்கள் பொலிந்து வர, ஒசைநயம் கொண்டதாய், கற்போருக்கு அமிழ்தம் போல அமைந்திருப்பது மதுரகவி. சொல்லப்பட்ட பலவகையான இன்பங்கள் தந்து மயங்கவைக்கும் மது இது. 


</doc>
<doc id="172442" url="https://ta.wikipedia.org/wiki?curid=172442" title="வித்தார கவி">
வித்தார கவி

வித்தார கவி என்பது கவிதையால் நூல் செய்யும் புலமை. ஆசுகவி, மதுரகவி, சித்திரக் கவி, வித்தார கவி என்னும் பாகுபாட்டில் ஒன்று. வித்தாரம் பேசுதல் என்னும்போது வித்தாரம் என்னும் சொல் வக்கணையாகப் பேசுதல் எனப் பொருள்படுகிறது. அதுபோல வக்கணையாகப் பாடும் தொடர்நிலைச் செய்யுள் வித்தார கவியாகும். 


</doc>
<doc id="172445" url="https://ta.wikipedia.org/wiki?curid=172445" title="பழவந்தாங்கல்">
பழவந்தாங்கல்

பழவந்தாங்கல் ("Pazhavanthangal") அல்லது பலவந்தாங்கல் இந்தியாவின் சென்னையின் தென் சுற்றுப்பகுதிகளில் ஒன்றாகும். சென்னை பன்னாட்டு வானூர்தி நிலையத்திற்கு மிக அண்மையில் உள்ள சுற்றுப் பகுதிகளில் இதுவும் ஒன்று.இங்கு கடற்கரை-தாம்பரம் புறநகர் இருப்பு வழியில் உள்ள பழவந்தாங்கல் தொடர்வண்டி நிலையம் உள்ளது. இந்தத் தொடர்வண்டி நிலையம் நிலையத்தை அடுத்துள்ள பழஙந்தாங்கல் குடியிருப்புக்களுக்கு மட்டுமல்லாது நங்கநல்லூர் பகுதிக்கும் சேவை அளிக்கிறது. 1970களில் புதியதாக கட்டப்பட்ட இந்த தொடர்வண்டி நிலையம் புனித தோமையார் மலை தொடர்வண்டி நிலையத்திற்கும் மீனம்பாக்கம் தொடர்வண்டி நிலையத்திற்கும் இடையில் உள்ளது.

பழவந்தாங்கல் சுரங்கப்பாதை முதன்மை தெற்கத்திய பெருஞ்சாலையையும் நங்கநல்லூரையும் இணைக்கிறது. நங்கநல்லூரின் பல்வேறு கோவில்களுக்குச் செல்ல பழவந்தாங்கல் தொடர்வண்டி நிலையமும் பழவந்தாங்கல் சுரங்கப்பாதையும் அணுக்கம் தருகின்றன. 

இது "பல்லவன் தாங்கல்" என்பதாக இருந்து தற்போது ஆங்கிலத் தாக்கத்தால் பலவந்தாங்கல் என்று அழைக்கப்படுவதாகவும் கூறப்படுகிறது. இப்பகுதியையும் சுற்று வட்டாரங்களையும் பல்லவர்களே ஆண்டு வந்துள்ளனர்;பல்லவ மன்னர்களால் இங்கு ஓர் குளம் வெட்டப்பட்டது. குளத்தை அடுத்தப் பகுதியே "தாங்கல்" எனப்பட்டது. பல்லவர்கள் கட்டிய குளத்தை அடுத்துள்ள பகுதியே பல்லவன் தாங்கல் எனப்பட்டது. 

இங்கு ஏர் இந்தியா நிறுவன குடியிருபுகள், கேந்திரிய வித்தியாலயா பள்ளி, ஐந்து விண்மீன் டிரைடென்ட் தங்குவிடுதி ஆகியன அமைந்துள்ளன. 


</doc>
<doc id="172446" url="https://ta.wikipedia.org/wiki?curid=172446" title="திருமங்கலம், சென்னை">
திருமங்கலம், சென்னை

திருமங்கலம் ("Thirumangalam") சென்னை நகரின் அண்ணா நகரின் எல்லையில் அமைந்துள்ள ஓர் சுற்றுப் பகுதியாகும். திருமங்கலமும் முகப்பேரும் அண்ணா நகரின் எல்லைகளாக இருப்பினும் பெரும்பான்மையான நேரங்களில் இவை அண்ணாநகரின் பகுதிகளாகவே குறிப்பிடப்படுகின்றன. அண்ணா நகர் மற்றும் அண்ணா நகர் மேற்கின் எல்லைப்பகுதியாக துவக்கக்கால திருமங்கலம் சிற்றூர் விளங்குகிறது. இங்கு தொன்மையான திருமணியம்மன் கோவில் உள்ளது. 


</doc>
<doc id="172449" url="https://ta.wikipedia.org/wiki?curid=172449" title="சு. சபாரத்தினம்">
சு. சபாரத்தினம்

சுப்பிரமணியம் சபாரத்தினம் (26 சூன் 1930 — 11 மார்ச் 2013) ஈழத்துப் பத்திரிகையாளர், எழுத்தாளர். "சசிபாரதி" என்ற பெயரில் சிறுகதைகள் எழுதியவர். யாழ்ப்பாணத்தில் இருந்து வெளிவந்த ஈழநாடு பத்திரிகையின் ஆசிரியராகப் பணியாற்றியவர். இறுதிக் காலத்தில் புலம் பெயர்ந்து தமிழ்நாட்டில் திருச்சியில் வாழ்ந்து வந்தார்.

சுப்பிரமணியம்-செல்லம்மா ஆகியோருக்கு புங்குடுதீவு 6ம் வட்டாரத்தில் பிறந்தவர் சபாரத்தினம். 1951 ஆம் ஆண்டில் கொழும்பில் இருந்து வெளியான வீரகேசரி பத்திரிகையில் ஒப்புநோக்காளராக பணியில் சேர்ந்த இவர் 1961 இல் ஈழநாடு பத்திரிகை யாழ்ப்பாணத்தில் தினசரியாக ஆரம்பிக்கப்பட்டதும் அதில் இணைந்துகொண்டார். முதலில் செய்தி ஆசிரியராகவும் பின்னர் வாரமலர் ஆசிரியராகவும் 25 ஆண்டுகளாகப் பணியாற்றினார். ஈழநாடு பத்திரிகை நிறுவனத்திலிருந்து ஓய்வுபெற்ற பின்னர் சிறிது காலம் முரசொலி பத்திரிகையிலும் பணிபுரிந்தார். யாழ் இலக்கிய வட்டத்தின் தலைவராகப் பல ஆண்டுகள் பணியாற்றினார்.

சிறுகதைகள், குட்டிக்கதைகள் பல எழுதியவர். நூல்களாகவும் இவற்றை வெளியிட்டார். இவரது குட்டிக் கதைகள் நூல் ஆங்கிலத்திலும் வெளியாகியுள்ளது. 
ஈழநாடு பத்திரிகையில் இவர் எழுதி வெளிவந்த ஆசிரியத் தலையங்கங்களைத் தொகுத்து 'ஊரடங்கு வாழ்வு' என்னும் நூல் 1985 ஆம் ஆண்டில் தமிழியல் வெளியீடாக வெளிவந்தது.



</doc>
<doc id="172450" url="https://ta.wikipedia.org/wiki?curid=172450" title="விநாயகபுரம்">
விநாயகபுரம்

விநாயகபுரம் ("Vinayagapuram") இந்திய மாநிலம் தமிழ்நாட்டின் திருவள்ளூர் மாவட்டத்தில் உள்ள ஓர் நகராட்சி ஆகும். சென்னை நகரின் வடக்கு புறநகர்ப் பகுதிகளில் ஒன்றாக, புழலை அடுத்து உள்ள ஓர் குடியிருப்புப் பகுதியாகும். 

விநாயகபுரம் தேசிய நெடுஞ்சாலை 5ஐ அடுத்து உள்ளது. லூகாசு டிவிஎஸ் சந்திப்பில் உள்ள வளையச் சாலை பாடி, இலட்சுமிபுரம் (சரசுவதி நகர்), அண்ணாநகர், புழல், வில்லிவாக்கம் ஆகியவற்றை இணைக்கிறது. 2011இல் விநாயகபுரம் சென்னை மாநகராட்சியுடன் இணைக்கப்பட்டது. விரைவாக வளர்ந்துவரும் பகுதிகளில் ஒன்றாக விநாயகபுரம் விளங்குகிறது. 

மாநகரப் போக்குவரத்துக் கழகம் (MTC) விநாயகபுரத்திலிருந்து சென்னை நகரின் பல பகுதிகளுக்கும் பேருந்து சேவைகளை இயக்குகிறது. தடம் எண் 142 - பிராட்வே, 29 விரிவு -மந்தைவெளி ஆகியன விநாயகபுரத்திலிருந்து இயங்குகின்றன. செங்குன்றத்திலிருந்து வரும் பேருந்துகள் இங்கு நின்று செல்கின்றன; 242 - செங்குன்றம்- பிராட்வே, C70 (செங்குன்றம் - கிண்டி),42C(பாரிசு - டீச்சர்சு காலனி). பகிர் தானிகள் இங்குப் போக்குவரத்துக்கு பெரும் துணையாக உள்ளன. இங்கு தொடர்வண்டி இணைப்பு இல்லாததால் இங்குள்ளவர்கள் அருகில் உள்ள வில்லிவாக்கம் அல்லது பெரம்பூர் தொடர்வண்டி நிலையங்களுக்குச் செல்கிறார்கள். 

இங்கு வேலம்மாள் பொறியியல் கல்லூரி (சூரப்பேட்டை), வேலம்மாள் மெட்றிகுலேசன் உயர்நிலைப் பள்ளி, இன்ஃபன்ட் இயேசு மெட்றிகுலேசன் பள்ளி, எம்டிஎம் மெட்றிகுலேசன் பள்ளி, கிங்சு மெட்றிகுலேசன் பள்ளி ஆகியன உள்ளன. 

புத்தகரம், பால விநாயகர் கோவில் தெரு, ஸ்ரீ குமரன் நகர், எஸ்.பி.ஓ.ஏ டீச்சர்சு நகர், செக்ரடேரியட் காலனி, சரசுவதி நகர், சூரப்பேட்டை, கல்பாளையம், ரெட்டேரி, டீச்சர்சு காலனி,அய்யப்பன் நகர்.

இங்குள்ள இந்துக் கோவில்கள் : பால விநாயகர் கோவில், தொனமையான பெருமாள் கோவில், பார்வதியம்மன் கோவில், விஜயலட்சுமி கோவில்,அய்யப்பன் கோவில்,ஆஞ்சநேயர் கோவில்.
கிறித்தவக் கோவில்கள்: ஈ.சி.ஐ தேவாலயம், சியோன் கார்டன் ஏஜி தேவாலயம், சி.எஸ்.ஐ தேவாலயம் 

லேக் வியூ மருத்துவமனையும் மாயா மருத்துவமனையும் இங்குள்ள முதன்மையான மருத்துவமனைகளாகும். விநாயகபுரம் பேருந்து நிலையம் அருகே பல் மருத்துவத்திற்கான சிட்டி டென்ட்டல் கேர் மருத்துவமனை உள்ளது. இவற்றைத் தவிர பல சிறு மருத்துவமனைகள் உள்ளன. 




</doc>
<doc id="172451" url="https://ta.wikipedia.org/wiki?curid=172451" title="சிறுசேரி">
சிறுசேரி

சிறுசேரி ("Siruseri") தமிழ்நாட்டின் காஞ்சிபுரம் மாவட்டத்தில் உள்ள, சென்னையின் கிழக்குப் பகுதியில் அமைந்துள்ள, ஓர் புறநகர்ப் பகுதியாகும். சென்னையிலிருந்து தெற்கே 30 கிமீ தொலைவில் ராஜீவ் காந்தி சாலையில் அமைந்துள்ளது. இச்சாலையில் நாவலூருக்கும் கேளம்பாக்கத்திற்கும் இடையே இச்சிற்றூர் அமைந்துள்ளது.

ராஜீவ் காந்தி சாலையை அண்மித்து உருவாகியுள்ள சென்னையின் தகவல் தொழினுட்ப தாழ்வாரத்தின் கடைசி முனையாக சிறுசேரி அமைந்துள்ளது. இராசீவ் காந்தி சாலையை இதுவரை மட்டுமே ஆறுவழி தடச்சாலையாக மாற்ற திட்டமிடப்பட்டுள்ளது.

சிறுசேரியில் உள்ள பாடூர் பகுதியில் சிப்காட் ஐடி பார்க் அமைக்கப்பட்டுள்ளது. சிப்காட் சிறுசேரி சிற்றூரில் பரப்பு நிலப்பகுதியில் தகவல் தொழில் நுட்பப் பூங்கா ஒன்றினை அமைத்துள்ளது.இது ஆசியாவிலேயே மிகப் பெரிய தகவல் தொழினுட்ப பூங்காவாக விளங்குகிறது. இங்கு தங்கள் வளாகங்களை கட்டிக்கொள்ள தகவல் தொழில்நுட்ப நிறுவனங்களுக்கு நிலம் அளிக்கப்படுகிறது. இங்கு வணிகமயமாக்கலுக்குத் தேவையான அனைத்துக் கட்டுமான வசதிகளும் மாநில அரசின் முனைப்பால் கட்டமைக்கப்படுகின்றன: தனியான மின்வழங்கு துணைநிலையம், தனியான தொலைபேசி இணைப்பகம், உயர்வேக அகன்ற பட்டை தரவுத் தொடர்பு, பன்னாட்டுத்தர விரைவுச்சாலைகள், ஐந்து விண்மீன் தங்குவிடுதிகள் ஆகியன. பல நிறுவனங்கள் இங்கு நிலத்தை வாங்கியுள்ளபோதும் சில நிறுவனங்களே தற்போது தங்கள் வளாகங்களைக் கட்டிக் கொண்டுள்ளன. 


 பரப்பளவில் 6000 குடியிருப்பு அடுக்ககங்களைக் கொண்ட பன்னாட்டுத்தர குடியிருப்பு நகர்ப்புரத்தை கட்டமைக்க சிங்கப்பூர் ரியால்ட்டி நிறுவனம் திட்டமிட்டிருந்தது. ஆனால் சில சட்டச் சிக்கல்களால் இது விடப்பட்டது. 

கடந்த சில ஆண்டுகளில் இங்கு அடுக்ககங்கள் விரைவாக கட்டப்பட்டு வருகின்றன. சீனிவாசநகர் அவற்றில் ஒன்றாகும். செல்வமிக்க வெளிநாடுவாழ இந்தியர்கள் இந்தக் குடியிருப்பு வானளாவிகளில் முதலீடு செய்துள்ளனர். பத்மா சேசாத்திரி பள்ளி இங்கு ஒரு கிளையை துவக்கி உள்ளது. விரைவான வளர்ச்சியால் இங்கு நிலத்தின் விலை மிக உயர்ந்தநிலையை எட்டி உள்ளது. 

சிறுசேரியின் முதன்மை பேருந்து நிலையம் ராஜீவ் காந்தி சாலையில் சிப்காட் தகவல்தொழினுட்ப பூங்காவினை ஒட்டி, பாடூருக்கும் எகாட்டூருக்கும் இடையே உள்ளது. இங்கு நிற்கும் பேருந்துகளாவன:


சுசில்ஹரி பன்னாட்டு தங்கிக்கற்கை பள்ளி கேளம்பாக்கம்- வண்டலூர் சாலையில் உள்ளது. இங்குள்ள ஒரே அரசுப் பள்ளி பேரூராட்சி ஒன்றிய துவக்கப் பள்ளி ஆகும். பஞ்சாப் சங்கத்தினரால் பத்மா ஆதர்ச உயர்நிலைப் பள்ளி வாணியஞ்சாவடியில் கட்டப்பட்டுள்ளது. 


﻿

</doc>
<doc id="172453" url="https://ta.wikipedia.org/wiki?curid=172453" title="சித்தாலப்பாக்கம்">
சித்தாலப்பாக்கம்

சித்தாலப்பாக்கம் ("Sithalapakkam") சென்னையின் தெற்குப் பகுதியில் அமைந்துள்ள சுற்றுப்புற நகர்ப்புறங்களில் ஒன்றாகும். இது மேடவாக்கத்திலிருந்து 3 கி.மீ. தொலைவில் அமைந்துள்ளது. சித்தாலப்பாக்கத்தை சுற்றிலும் இரு ஏரிகளும் குன்று ஒன்றும் சூழ்ந்துள்ளன. இந்தக் குன்றிலிருந்து மணலுக்கும் கற்களுக்குமெனச் சில பகுதிகள் வெட்டியெடுக்கப்படுள்ளன. சித்தாலப்பாக்கத்தில் வனப் பறவைகளைக் காண இயலும். இங்கு சில கட்டிடங்கள் வந்துள்ளபோதிலும் தார் அல்லது காங்கிறீற்று சாலைகள் அமைக்கப்படாததால் மழைக்காலத்தில் போக்குவரத்து கடினமாக உள்ளது.


﻿

</doc>
<doc id="172454" url="https://ta.wikipedia.org/wiki?curid=172454" title="மரெங்கோ குகை">
மரெங்கோ குகை

மரெங்கோ குகை ("Marengo cave") ஐக்கிய அமெரிக்காவின் தேசிய இயற்கை அடையாளச் சின்னங்களில் (National Natural Landmark) ஒன்றாகும். இக்குகை இண்டியானா மாநிலத்திலுள்ள மரெங்கோ எனும் ஊரில் அமைந்துள்ளது. இண்டியானாவின் நான்கு காட்சிக் குகைகளுள் ஒன்றான இக்குகையைப் பொதுமக்கள் சுற்றிப் பார்ப்பதற்கு 1883 முதல் அனுமதியளிக்கப்பட்டது. கண்டுபிடிக்கப்பட்ட இரண்டு நாட்களிலிருந்தே இதைக் காண பார்வையாளர்கள் வரத் தொடங்கினர். 1984 முதல் அமெரிக்காவின் தேசிய இயற்கை அடையாளச் சின்னங்களுள் ஒன்றாக அறிவிக்கப்பட்டது.

1883 ஆம் ஆண்டு செப்டம்பர் மாதம் 6 தேதியன்று இக்குகை இருப்பது கண்டுபிடிக்கப்பட்டது. ஆனால் இது கண்டுபிடிக்கப்பட்ட விதம் மற்றும் தேதி குறித்து மாறுபட்டக் கருத்துகள் உள்ளன. மரெங்கோ குகை அமைந்துள்ள மலைக்காட்டுப்பகுதிக்குள் சென்ற ஒரு சிறுவனும் அவனது சகோதரியும் முதலில் இக்குகையைக் கண்டனர் என்ற கருத்து பொதுவாக வழக்கத்தில் உள்ளது. 

இக்குகை ஆண்டு முழுவதும் பார்வையாளர்களுக்காகத் திறந்து விடப்பட்டுள்ளது. இங்கு வழிகாட்டிகளின் துணையோடு இருவகையான நடைப்பயணங்கள் அளிக்கப்படுகின்றன. அவற்றுள் டிரிப்ஸ்டோன் தடப் பயணம், குகையினுள் ஒரு மைல் தொலைவிற்கு, கிட்டத்தட்ட 60–70 நிமிடங்கள் நீடிக்கிறது. கிரிஸ்டல் பேலஸ் பயணம், 35–40 நிமிடங்கள் நீடிக்கிறது. இருவகைப் பயணங்களும் குகையின் வெவ்வேறு பகுதிகளுக்கு பார்வையாளர்களை அழைத்துச் செல்கின்றன. குகையின் உட்புறத்தில் பல்விதமான கனிமப்படிவ வடிவுகள் காணப்படுகின்றன.



</doc>
<doc id="172455" url="https://ta.wikipedia.org/wiki?curid=172455" title="பள்ளிக்கரணை சதுப்புநிலம்">
பள்ளிக்கரணை சதுப்புநிலம்

பள்ளிக்கரணை சதுப்புநிலம் சென்னையில் பள்ளிக்கரணைக்கு அருகில் இருக்கும் ஒரு நன்னீரையுடைய சதுப்புநிலமாகும். சென்னை நகரின் தென்பகுதியில், வங்காள விரிகுடாவிலிருந்து சுமார் 20 கிலோமீட்டர் தொலைவில், 80 சதுர கிலோமீட்டர் பரப்பளவிற்கு உள்ளது. பள்ளிக்கரணையிலிருக்கும் இந்த சதுப்புநிலம்தான் சென்னையின் ஒரே சதுப்புநிலம்; இதை ராம்சார் பகுதியாக அறிவிக்க வனத்துறை முயற்சி மேற்கொண்டுள்ளது. பள்ளிக்க்ரணை சதுப்பு நிலங்களில் [[[[அலையாத்தித் தாவரங்கள்]] நன்கு வளர்கிறது. இது இந்திய அரசால் 1985-86-ல் செயல்படுத்தப்பட்ட தேசிய சதுப்புநில பாதுக்காப்பு மற்றும் நிர்வாக திட்டத்தின் கீழ் கண்டறியப்பட்டுள்ள 94 சதுப்புநிலங்களில் ஒன்று, மேலும் தமிழ்நாட்டில் உள்ள மூன்றில் ஒன்று. தமிழகத்தின் மற்ற இரண்டு சதுப்புநிலங்கள் [[கோடியக்கரை வனஉயிரின உய்விடம்]] மற்றும் கழுவெளி ஆகியனவாகும்.

2011 மார்ச் 19 மாலை 4 மணி அளவில் இந்த சதுப்பு நிலத்தில் காமாட்சி மருத்துவமனைக்கு எதிரேயுள்ள பகுதியில் தீப்பிடித்து அருகிலுள்ள மற்ற 15 இடங்களுக்கும் பரவியது. சுமார் 5 மணிநேரம் நீடித்த இத்தீவிபத்தில் மொத்தமுள்ள 200 ஏக்கர் பாதுகாக்கப்பட்ட சதுப்புநிலத்தில் 10 ஏக்கருக்கும் அதிகமான நிலத்துண்டுப் பகுதிகள் எரிந்துபோயின. வலசை வந்து கூடுகட்டி வாழும் பறவைகளும் இந்நிகழ்வில் இறந்திருக்கக்கூடும் என அஞ்சப்படுகிறது.

[[படிமம்:Pallikaranai Wetland.JPG|240px|thumbnail|வலது|பள்ளிக்கரணை ஈரநிலத்தின் ஒரு தோற்றம்]]
சென்னையின் ஒரு பகுதியான தென் சென்னையில் [[மத்திய கைலாசம்]] முதல் [[மேடவாக்கம்]] வரை 5,000 ஹெக்டேர் பரப்பளவுக்கு விரிந்து இருந்த பள்ளிக்கரணை [[அலையாத்திக் காடு|சதுப்பு நிலம்]] தற்ப்போது [[பெருங்குடி|பெருங்குடிக்குப்]] பக்கத்தில் வெறும் 500 ஹெக்டேர் பரப்பளவுக்கு குறைந்துள்ளது. இது முதலில் இருந்த அளவிற்க்கு பத்தில் ஒரு பகுதிதான் என்பது வருத்தத்திற்க்கு உரியது. இந்த நிகழ்வு சுமார் 30-40 ஆண்டுகளுக்குள் நடந்த ஒன்றுதான். தற்ப்போது இயற்கையாளர்களின் தொடர் போராட்டத்துக்குப் பின், 2007இல் அரசு எஞ்சியுள்ள நீர்நிலையை [[தமிழ் நாட்டின் பாதுகாக்கப்பட்ட இடங்கள்|பாதுகாக்கப்பட்ட]] [[காடு|காட்டுப் பகுதி]] என்று அறிவித்தது. அரசால் அமைக்கப்பட்டுள்ள அறிவிப்புப் பலகைகளை இரு பக்கமும் பார்க்க முடிகிறது. ஆனால் [[வேட்டையாடுதல்|பறவை வேட்டையைத்]] தடுக்க எந்த வனக் காவலர்களையும் அரசு நியமிக்கவில்லை.

நீலத் தாழைக்கோழிகள், நாமக்கோழிகள், முக்குளிப்பான்கள், நீளவால் இலைக்கோழிகள் (Pheasant tailed jacana), நெடுங்கால் உள்ளான்கள் (Black winged stilt), வாத்துகள் போன்றவைகளைக்காண முடியும். கூழைக்கடா எனப்படும் பெலிகன் பறவைகளின் முக்கியமான ஓய்விடம் இது ஆகும். நீலத் தாழைக்கோழிகள் (Purple moorhen) காய்ந்த வெங்காயத் தாமரை இடையே பெருமளவு இரை தேடிக் கொண்டிப்பதைக்காணலாம். முக்குளிப்பான்கள் (Little Grebe) நொடிக்கொரு தரம் நீரில் மூழ்கி இரை தேடுவதைப்பார்க்கலாம், நாமக் கோழிகள் (Common Coot) சிறுசிறு குழுக்களாக நீந்தி இரை தேடிக் கொண்டிருக்கும். மேலும் குஜராத்தில் இருந்து பூநாரைகள் (ஃபிளாமிங்கோ) போன்றவையும் வருகை தருகின்றன. நீலத் தாழைக்கோழிகள், நாமக்கோழிகள், முக்குளிப்பான் ஆகியவற்றுடன், பல்வஸ் சீழ்க்கைச் சிறகி (Fulvous Whistling duck) எனப்படும் அரிய வாத்து வந்ததை மெட்ராஸ் நேச்சுரலிஸ்ட்ஸ் சொசைட்டியில் பதிவு செய்யப்பட்டுள்ளது. தண்ணீர்க் கோழி (பெண்) (Watercock), சாம்பல் கதிர்க்குருவி (Ashy prinia), காக்கை, கள்ளப்பருந்து, கரிச்சான், கதிர்க்குருவிகள், சீழ்க்கைச் சிறகி, சாம்பல் ஆள்காட்டி (Whitetailed Lapwing), [[அன்றில்]] பறவைகள் (Glossy ibis) போன்றவையையும் காணலாம்.

இதன் எதிர்ப்புறம் [[தேசிய கடல் தொழில்நுட்ப நிறுவனம்]] (National Institute of Ocean Technology - NIOT) அமைந்துள்ளது. [[தரமணி|தரமணி பறக்கும் மின்சார தொடர்வண்டி நிலையம்]], [[கணினி தொழில் நுட்ப பூங்காக்கள்]] (List of tech parks in Chennai), [[வேளச்சேரி|வேளச்சேரி பறக்கும் ரயில் நிலையம்]] [[தேசிய உடையலங்கார தொழில்நுட்பக் கல்லூரி]] (National Institute of Fashion Technology, NIFT) போன்றவை.

[[கோடைகாலம்|கோடை காலத்தின்]] முடிவில் [[ஜூலை]] மாதம் [[பறவை|பறவைகள்]] வரத் தொடங்கும். இவை பெறும்பாலும் உள்நாட்டு வலசை பறவைகள் ஆகும். பருவமழை பெய்யத்துவங்கியவுடன் தெற்கிலுள்ள இதுபோன்ற நீர்நிலைகளுக்கு வந்துவிடுகின்றன. இவை இனப்பெருக்கம் செய்தபின் கோடையில் நீர்நிலை வறளும்போது இவை வேறு இடங்களுக்கு இடம்பெயர்கின்றன. டிசம்பர்-ஜனவரி மாதத்தில் வெளிநாட்டுப் பறவைகளும் பள்ளிக்கரணைக்கு வலசை வருகின்றன. [[குசராத்து|குஜராத்தில்]] இருந்தும் கூட வலசை வரும் [[பூநாரை|பூநாரைகள்]] (ஃபிளாமிங்கோ) இங்கு காணலாம்.[4]↓


↑[4]சொர்க்கம்

[[பகுப்பு:புவியியல்]]
[[பகுப்பு:புவியியல் தொடர்பான குறுங்கட்டுரைகள்]]
[[பகுப்பு:சென்னை சுற்றுப் பகுதிகள்]]
[[பகுப்பு:சென்னைக் குறுங்கட்டுரைகள்]]
[[பகுப்பு:சென்னையின் புவியியல்]]
[[பகுப்பு:சென்னைப் புவியியல் குறுங்கட்டுரைகள்]]

</doc>
<doc id="172456" url="https://ta.wikipedia.org/wiki?curid=172456" title="சேவை பெறும் உரிமை சட்டம்">
சேவை பெறும் உரிமை சட்டம்

சேவை பெறும் உரிமை சட்டம் என்பது இந்திய அரசால் மத்திய அமைச்சரவையின் ஒப்புதலுடன் அறிமுகம் செய்யப்பட்ட சட்ட முன்வரைவு ஆகும். இதனை "சேவை பெறும் உரிமைச் சட்ட முன்வரைவு" எனவும் கூறலாம். இதுவரை 13 இந்திய மாநிலங்கள் இந்த சட்டத்தை நிறைவேற்றியுள்ளன.



இச்சட்டத்தின் கீழ் மத்திய, மாநில அரசுத் துறைகள், அரசு நிதியுதவி பெறும் அமைப்புகள் அல்லது நிறுவனங்கள் ஆகியன அனைத்தும் இந்தச் சட்ட வரம்புக்குள் வருகின்றன. அரசுத் துறைகளில் ஒவ்வொரு சேவைக்கும் கால அளவு வரையறுக்கப்பட்டுள்ளது. தகுந்த காரணமின்றி சேவையை மறுத்த அல்லது தாமதித்த அரசு அதிகாரியின் ஊதியத்திலிருந்து, 500 முதல், 50,000 ரூபாய் வரை, அபராதமாக பிடித்தம் செய்து, மனுதாரருக்கு நஷ்டயீடாக வழங்கப்படுகிறது, துறை சார்ந்த நடவடிக்கை எடுக்கவும் பரிந்துரைக்கிறது.



</doc>
<doc id="172457" url="https://ta.wikipedia.org/wiki?curid=172457" title="அஞ்சறைப் பெட்டி">
அஞ்சறைப் பெட்டி

அஞ்சறைப் பெட்டி, தமிழகத்தில் சமயலறைகளில் காணப்படும் ஒரு பெட்டி. சமைக்கும் போது தேவையான கடுகு, சீரகம், மிளகு, வெந்தயம், மஞ்சள் போன்ற சில அத்தியாவசிய மளிகைப் பொருட்களை ஒரே இடத்தில் வைப்பதற்கு இது பயன்படுத்தப்படுகிறது. கோயம்புத்தூர் வட்டாரமொழி வழக்கில் இது செலவுப் பெட்டி என அழைக்கப்படுகிறது.

மரத்தால் செய்யப்பட்ட அஞ்சறைப் பெட்டியில் ஐந்து அறைகள் இருக்கும். அதனால் இது பொதுவாக அஞ்சறைப் பெட்டி எனப் பெயர் கொண்டுள்ளது. மர அஞ்சறைப் பெட்டி செவ்வக வடிவில் நான்கு சதுர உள்ளறைகளோடும் ஒரு நீள் சதுர வடிவ உள்ளறையோடும் அமைந்திருக்கும். அதன் மூடி இழுப்பு முறையில் திறக்குமாறு அமைக்கப்பட்டிருக்கும். மரத்தால் செய்யப்பட்ட அஞ்சறைப் பெட்டிகள் இப்போது அவ்வளாகப் பழக்கத்தில் இல்லை. அதற்கு பதில் உலோகத்தால் (எவர்சில்வர், அலுமினியம்) அல்லது நெகிழியாலான அஞ்சறைப் பெட்டிகள் பழக்கத்தில் உள்ளன. அவை வட்ட வடிவில் உள்ளன. இவை, ஒரு பெரிய வட்டப் பெட்டிக்குள் ஏழு சிறிய வட்டப் பெட்டிகள் ஒன்றோடொன்று ஒட்டிய வண்ணம் வைக்கப்பட்டு வட்ட மூடியுடன் காணப்படுகின்றன.


</doc>
<doc id="172473" url="https://ta.wikipedia.org/wiki?curid=172473" title="தீதிலி முன்னிற்குஞ்சுரப்பி மிகைப்பெருக்கம்">
தீதிலி முன்னிற்குஞ்சுரப்பி மிகைப்பெருக்கம்

தீதிலி முன்னிற்குஞ்சுரப்பி மிகைப்பெருக்கம்("Benign prostatic hyperplasia", BPH), அல்லது முன்னிற்குஞ்சுரப்பியின் தீதில்லாப் பெருக்கம் ("benign enlargement of the prostate", BEP அல்லது "adenofibromyomatous hyperplasia" மற்றும் "benign prostatic hypertrophy"), எனக் குறிப்பிடப்படுவது முன்னிற்கும் சுரப்பியின் அளவு பெரிதாவது ஆகும்.

முன்னிற்குஞ்சுரப்பியின் இணைப்பு மற்றும் புறவணியிழைய உயிரணுக்களின் மிகைப்பெருக்கத்தால் முன்னிற்குஞ்சுரப்பியின் சிறுநீர்க்குழாய்ப்புற மண்டலத்தில் பெரிய, தனித்தனியான முடிச்சுகள் உண்டாவதை இது குறிக்கிறது. இந்த முடிச்சுக்கள் குறிப்பிடக்கூடிய அளவில் பெரிதானால் சிறுநீர்வழிப் பாதையைச் சுருக்கி பகுதியான அல்லது சிலநேரங்களில் முழுமையான, தடங்கலை ஏற்படுத்தி வழமையான சிறுநீர்ப் போக்கை கட்டுப்படுத்தும். இதனால் தயக்கமான சிறுநீர்க் போக்கு, அடிக்கடி சிறுநீர் கழித்தல், வலியுடன் கூடி சிறுநீர் கழிதல், கூடிய தீவாய்ப்புள்ள சிறுநீர் தடத் தொற்றுக்கள், மற்றும் சிறுநீர் தங்கல் போன்ற நோயறிகுறிகள் தோன்றும். உறுப்பின் அளவு பெரிதாவதாலும் சிறுநீர் தடத் தொற்றுக்களால் ஏற்படும் அழற்சியாலும் இந்த நோயாளிகளுக்கு முன்னிற்குஞ்சுரப்பிக்கே உரித்தான முறிதூண்டி அளவுகள் கூடிய அளவில் இருந்தாலும் தீதிலி முன்னிற்குஞ்சுரப்பி மிகைப்பெருக்கம் புற்றுநோய்க்கோ புற்றுநோய்க்கான கூடிய தீவாய்ப்புகளுக்கோ வழிவகுப்பதில்லை.

இந்த மிகைப் பெருக்கத்தில் தனியான உயிரணுக்களின் அளவு பெரிதாவதில்லை (hypertrophy); உயிரணுக்களின் எண்ணிக்கையே பெருகுகிறது (hyperplasia).இருப்பினும் இந்த இரு சொற்களும் பொதுவாக,சில நேரங்களில் சிறுநீர்குழாய் மருத்துவர்களாலும்,ஒன்றுக்கொன்று வேற்றுமையின்றி பயன்படுத்தப்படுகின்றன.

முன்னிற்குஞ்சுரப்பியின் சீதப்படலக் கட்டி வளர்ச்சி ஏறத்தாழ 30 அகவையிலிருந்து தொடங்குகிறது. ஆடவர்களில் 50% பேருக்கு 50 அகவையிலும் 75% பேருக்கு 80 அகவையிலும் இந்நோயின் இழைய சான்றுகள் தெரியத் துவங்குவதாக மதிப்பிடப்பட்டுள்ளது; இவர்களில் 40–50% ஆடவர்களுக்கு, இந்த மிகைப்பெருக்கம் மருத்துவரீதியாக குறிப்பிடத்தக்கதாக உள்ளது.




</doc>
<doc id="172477" url="https://ta.wikipedia.org/wiki?curid=172477" title="பிராக் சமன்பாடு">
பிராக் சமன்பாடு

பிராக் சமன்பாடு, (Bragg's equation ) படிகயியலில், இரு படிகத் தளங்களுக்கு இடைப்பட்டத் தூரத்தை எக்சு, காமா கதிர்களின் துணையுடன் காண உதவும் ஒரு சமன்பாடாகும். 

இவ்விதி 1912 ஆம் ஆண்டு இயற்பியலாளர் வில்லியம் லாரன்சு பிராக்கால் கண்டறியப்பட்டு அதே ஆண்டில் நவம்பர் 11 தேதியன்று கேம்பிரிட்ஜ் மெய்யியல் சமூகத்திடம் முன்வைக்கப்பட்டது.

என்பதே பிராக் சமன்பாடாகும். 
இங்கு 


</doc>
<doc id="172479" url="https://ta.wikipedia.org/wiki?curid=172479" title="வேளாண் உயிரி-பாதுகாப்பு ஆணையம்">
வேளாண் உயிரி-பாதுகாப்பு ஆணையம்

வேளாண் உயிரி-பாதுகாப்பு ஆணையம் ("Agricultural Bio security Bill") என்பது இந்திய அரசால் நடுவண் வேளாண்மைத் துறை அமைச்சர் நாடாளுமன்றத்தில் கொண்டு வந்துள்ள சட்ட முன்வரைவு (மசோதா) ஆகும்.




</doc>
<doc id="172480" url="https://ta.wikipedia.org/wiki?curid=172480" title="மகேந்திரலால் சர்க்கார்">
மகேந்திரலால் சர்க்கார்

சர்.மகேந்திரலால் சர்க்கார் (Mahendralal Sarkar;1833–1904) ஒரு இந்திய மருத்துவரும் கல்வியாளரும் சமூக ஆர்வலரும் ஆவார். ஓமியோபதி மருத்துவத்தில் புகழ்பெற்ற மகேந்திரலால் சர்க்கார் பத்தொன்பதாம் நூற்றாண்டில் (1876 இல்) கொல்கத்தாவில் 'இந்திய அறிவியலைக் கற்பிக்கும் கழகத்தை' (Indian Association for the Cultivation of Science)நிறுவியவர் ஆவார்.

சுவாமி விவேகானந்தரின் குருவான ஸ்ரீராமகிருஷ்ண பரமஹம்சருக்கு சிகிச்சை அளித்த மருத்துவர்களுள் ஒருவர். 


</doc>
<doc id="172486" url="https://ta.wikipedia.org/wiki?curid=172486" title="ராம்சார் ஒப்பந்தம்">
ராம்சார் ஒப்பந்தம்

ராம்சார் ஒப்பந்தம் அல்லது ஈரநிலங்களுக்கான ஒப்பந்தம் என்பது உறுப்பினர் நாடுகளில் காணப்படும் அனைத்து பன்னாட்டு முக்கியத்துவம் வாய்ந்த ஈரநிலங்களின் சூழலியல் தன்மையைத் தக்கவைப்பதற்கும் அவற்றின் தொடர்ந்த, சிறந்த பயன்பாட்டினை உறுதி செய்வதற்கும் அந்நாடுகளின் பொறுப்புகளை உள்ளடக்கி ஏற்படுத்தப்பட்ட ஒப்பந்தம் ஆகும் .

இந்த ஒப்பந்தம் 1971-இல் ராம்சார் என்ற இடத்தில் ஈரான் நாட்டின் சுற்றுச்சூழல் துறையால் ஏற்படுத்தப்பட்டு 1975 முதல் நடைமுறைக்குக் கொண்டு வரப்பட்டது.



</doc>
<doc id="172488" url="https://ta.wikipedia.org/wiki?curid=172488" title="இணைப்பு உயிரணு">
இணைப்பு உயிரணு

உயிரணு உயிரியலில், இணைப்பு உயிரணுக்கள் ("stromal cells") எனப்படுபவை எந்தவொரு உறுப்பின் இணைப்பிழைய உயிரணுக்கள் ஆகும்; எடுத்துக்காட்டுகளாக கருப்பையின் சீதமென்சவ்வு (கருப்பையகம்), முன்னிற்கும் சுரப்பி, எலும்பு மச்சை, மற்றும் சூலகம் ஆகியவற்றில் உள்ளவற்றைக் குறிப்பிடலாம். இந்த உயிரணுக்கள் அந்த உறுப்பின் மூல உயிரணுக்களின் செயற்பாட்டிற்கு உதவுகின்றன. நார் அரும்புயணுக்கள், வெண்குருதியணுக்கள், சிறுதமனிச்சூழ் மீள்திசுக்கள், மற்றும் அழற்சி உயிரணுக்கள் மிகவும் பரவலான இணைப்பு உயிரணு வகைகளாகும்.

இணைப்பு உயிரணுக்களுக்கும் கட்டிகளுக்கும் உள்ள இடைவினை புற்றுநோய் வளர்ச்சிக்கும் பரவலுக்கும் முதன்மை பங்காற்றுவதாக அறியப்பட்டுள்ளது.


</doc>
<doc id="172490" url="https://ta.wikipedia.org/wiki?curid=172490" title="முன்னிற்குஞ்சுரப்பிக்கே உரித்தான முறிதூண்டி">
முன்னிற்குஞ்சுரப்பிக்கே உரித்தான முறிதூண்டி

முன்னிற்குஞ்சுரப்பிக்கே உரித்தான முறிதூண்டி ("Prostate-specific antigen", PSA), அல்லது காம்மா-விரைப்புரதம் ("gamma-seminoprotein") அல்லது கல்லிக்ரீன் ("kallikrein-3", KLK3), என்பது மனிதர்களில் "KLK3" மரபணுவால் குறியிடப்பட்ட கிளைக்கோபுரதம் நொதியம் ஆகும். பிஎஸ்ஏ கல்லிக்ரீன் தொடர்புடைய புரத நொதி குடும்பத்தைச் சேர்ந்தது; இதனை முன்னிற்கும் சுரப்பியின் புறவணியிழைய உயிரணுக்கள் சுரக்கின்றன. இது விந்து தள்ளலுக்காக உருவாக்கப்படுகிறது; விரையுறையில் விந்து பாய்மத்தை நீர்த்து விந்து இலகுவாக நீந்த உதவுகிறது. மேலும் இது கருப்பைச் சளியை கரைத்து கருப்பைக்குள் விந்து செல்லுவதற்கு வழி செய்வதாகவும் நம்பப்படுகிறது. 

நலமுள்ள முன்னிற்குஞ்சுரப்பிகளை உடைய ஆடவர்களின் குருதி நீர்மத்தில் பிஎஸ்ஏ சிறிய அளவில் காணப்படுவதுண்டு. ஆனால் முன்னிற்குஞ்சுரப்பி புற்றுநோய் அல்லது பிற முன்னிற்குஞ்சுரப்பி தொடர்பான நோய்களின்போது இது கூடிய அளவில் காணப்படுகிறது. 



</doc>
<doc id="172494" url="https://ta.wikipedia.org/wiki?curid=172494" title="எஸ். இராமச்சந்திரன் (ஓவியர்)">
எஸ். இராமச்சந்திரன் (ஓவியர்)

எஸ். இராமச்சந்திரன் (அக்டோபர் 12, 1942 - அக்டோபர் 3, 2009) இலங்கையின் மலையகத்தைச் சேர்ந்த ஓவியர், சிற்பி, எழுத்தாளர், ஊடகவியலாளர் ஆவார். சந்ரா என்ற பெயரில் ஓவியங்கள் வரைந்தவர்.

இராமச்சந்திரன் நுவரெலியா லபுக்கலைத் தோட்டத்தில் பிறந்தவர். ஆரம்பத்தில் சிறுகதைகள், மற்றும் கட்டுரைகள் எழுதி வந்த இவர் 1960களில் வீரகேசரியில் இணைந்து சந்ரா என்ற பெயரில் ஓவியரானார். பல புதின நூல்களுக்கு அட்டைப்படங்கள் உட்பட ஓவியங்கள் வரைந்துள்ளார். பாரதி, சித்ரா, பிரியா போன்ற சித்திரக் கதை இதழ்கள் இவரது இவரது ஓவியங்களைத் தாங்கி வெளிவந்தன.

நாட்டின் நிலவியப் போர்ச்சூழல் காரணமாக மீண்டும் தனது தோட்டத்திற்குச் சென்று வாழலானார். அங்குள்ள பெருந்தோட்டங்களில் உள்ள கோவில்களில் சிற்பங்களைச் செதுக்கினார்.

பின்னர் தினக்குரல் பத்திரிகையில் இணைந்து சாணக்கியன் என்ற பெயரில் கேலிச் சித்திரங்கள் வரைந்தார். தினக்குரலின் சிறுவர் பகுதி, மற்றும் மலையகப் பார்வை ஆகிய இணைப்புகளுக்குப் பொறுப்பாக இருந்தார். அக்காலகட்டத்தில் இவர் தொடர்கதையாக எழுதிய "கடவுளின் குழந்தைகள்" என்ற புதினம் இவரது மறைவிற்குப் பின்னர் நூலாக வெளிவந்தது.

2003 ஆம் ஆண்டில் சிறந்த கருத்துப்பட ஓவியருக்கான விருது இவருக்கு வழங்கப்பட்டது.



</doc>
<doc id="172495" url="https://ta.wikipedia.org/wiki?curid=172495" title="இராமச்சந்திரன்">
இராமச்சந்திரன்

இராமச்சந்திரன் அல்லது ராமச்சந்திரன் ("Ramachandran") என்ற பெயரில் உள்ள கட்டுரைகள்:




</doc>
<doc id="172504" url="https://ta.wikipedia.org/wiki?curid=172504" title="தூத்துமக் கொத்தான்">
தூத்துமக் கொத்தான்

தூத்துமக் கொத்தான் என தமிழிலும் ஆங்கிலத்தில் கஸ்குட்டா (Dodder) என அழைக்கப்படும் தாவரமானது 100-700 வரையான இனங்களைக் கொண்ட மஞ்சள், செம்மஞ்சள் மற்றும் சிவப்பு நிறத் தாவரங்களைக் கொண்ட ஒரு ஒட்டுண்ணித் தாவரப் பேரினமாகும். இது இதன் நுகரியிலிருந்து உணவையும் நீரையும், கனியுப்பையும் எடுத்துக்கொள்கின்றது. இது ஒரு முழு ஒட்டுண்ணித் தாவரமாகும்.




</doc>
<doc id="172505" url="https://ta.wikipedia.org/wiki?curid=172505" title="குருவிச்சை">
குருவிச்சை

குருவிச்சை 70-100 இனத்தாவரங்களைக் கொண்ட பேரினமாகும். இது "சாந்தாலேசியே" குடும்பத்தைச் சேர்ந்த பூக்கும் தாவர வர்க்கத்தைச் சேர்ந்த ஒரு குறை ஒட்டுண்ணித் தாவரமாகும். குருவிச்சை அயன மண்டல மற்றும் குளிர் வலயத்தில் வளரக் கூடியது.

இவை வைரமான தண்டையுடைய அமையத்துக்குரிய குறை ஒட்டுண்ணித் தாவரமாகும். கிளைகள் 15–80 சதம மீட்டர் (5.9–31 அங்குலம்) நீளமுடையது. இவை வைரமான தண்டையுடைய தாவரங்களையே விருந்து வழங்கியாகக் கொள்ளும். இவை இணைக் கிளையுள்ள முறையில் கிளைவிடும் பச்சை இலையுடைய தாவரமாகும். விருந்து வழங்கியில் இருந்து நீரையும் கனியுப்புகளையும் உறிஞ்சி ஒளித்தொகுப்பு செய்யக் கூடியது.




</doc>
<doc id="172517" url="https://ta.wikipedia.org/wiki?curid=172517" title="டி. கே. ரங்கராஜன்">
டி. கே. ரங்கராஜன்

டி. கே. ரங்கராஜன் ஒரு இந்திய அரசியல்வாதி, தொழிற்சங்கவாதி. இந்திய கம்யூனிஸ்ட் கட்சி (மார்க்சிஸ்ட்) இன் மத்தியக்குழு உறுப்பினர், மாநிலங்களவை உறுப்பினர்.

1991 ஆம் ஆண்டு முதல் 2002 ஆம் ஆண்டு வரை அகில இந்திய தொழிற்சங்க மையத்தின் (CITU) தமிழ்நாடு மாநிலக்குழுவின் பொதுச் செயலாளராக பொறுப்பு வகித்தார். 
பாரத மிகு மின் நிறுவனத் தொழிலாளர் சங்கத் தலைவராக உள்ளார்.

மாநிலங்களவையில் 2014 ஆண்டு நிறைவேற்றப்பட்ட "பயிற்சி பெறும் தொழிலாளர்களுக்கான திருத்தப்பட்ட சட்டம் (The Apprentices (Amendment) Bill, 2014)" தொழிலாளர்களுக்கு எதிரானதாக முதலாளிகளுக்குச் சார்பாக இருப்பதைக் கூறி மாநிலங்களவையில் கண்டித்தார்..



</doc>
<doc id="172519" url="https://ta.wikipedia.org/wiki?curid=172519" title="பார்வைக்கு அப்பால் வீச்சு ஏவுகணை">
பார்வைக்கு அப்பால் வீச்சு ஏவுகணை

பார்வைக்கு அப்பால் வீச்சு ஏவுகணை "(Beyond-visual-range missile)" என்பது பொதுவாக வளியில் இருந்து வளிக்கு ஏவப்படும் ஏவுகணையாகும். இந்த வகை ஏவுகணை மூலம் 20 நாட்டிகல் மைலுக்கு (37 கி.மி) அப்பாலோ அதற்கு மேலோ உள்ள இலக்கைத் தாக்க முடியும். இந்த வகை ஏவுகணை உந்து பொறி மற்றும் திமிசுத்தாரை பொறி உதவியின் மூலம் இயக்கப்படுகிறது.

பார்வைக்கு அப்பால் வீச்சு ஏவுகணை முதலில் அமெரிக்காவினால் உருவாக்கப்பட்டது. இவ்வகை ஏவுகணை வியட்நாம் போரில் முதலில் பயன்படுத்தப்பட்டது.


</doc>
<doc id="172531" url="https://ta.wikipedia.org/wiki?curid=172531" title="1,3,5-டிரைநைட்ரோபென்சீன்">
1,3,5-டிரைநைட்ரோபென்சீன்

1,3,5-டிரைநைட்ரோபென்சீன் ("1,3,5-Trinitrobenzene") என்பது ஒரு நைட்ரேற்றம் செய்யப்பட்ட பென்சீன் வழிபொருள். இது அதிக வெடிதிறன் கொண்ட வெடிபொருள் என்று வகைப்படுத்தப்பட்டுள்ளது. இது நீர்ம நிலையில் குறைவான வெடிப்புத் திறனையும் உலர் தூள் (dry powder) நிலையில் மிக அதிக வெடிதிறனையும் கொண்டுள்ளது. இது தெளிவானது முதல் மங்கிய மஞ்சள் நிறம் வரை நிறம் கொண்டது. இது வலிமையான அதிர்ச்சியின்கீழ் வெடிக்கும். அதிக வெப்பநிலை, திடீரென அதிக வெப்பப்படுத்தும்போது எந்த அளவாக இருந்தாலும் வெடிக்கும். அல்லது அதிக அளவு பொருள் எரிந்துகொண்டிருக்கும்போது வெப்பத்தைச் சேர்க்கும்போதும் இது வெடிக்கும். இது ஒடுக்கிகளுடன் (reducing materials) தீவிரமாக வினைபுரிகிறது. ஆனால், சோடியம் டைகுரோமேட்டுடனோ கந்தக அமிலத்துடனோ இது வினைபுரிவதில்லை. கரிம நைட்ரேட்டுகள் அதிர்ச்சியின் மூலம் வெடிக்கலாம், வெப்பத்துடனோ சுடருடனோ தொடர்பு ஏற்பட்டு வெடிக்கலாம் அல்லது தன்னிச்சையான வேதிவினை மூலமும் கூட வெடிக்கலாம். இது கண்டிப்பாக ஒரு குளிர்ச்சியான, காற்றோட்டமுள்ள இடத்தில் சேமிக்கப்படவேண்டும். இது நெருப்பு மூலம் ஏற்படக்கூடிய இடர்களிலிருந்து தள்ளியிருக்குமாறு வைக்கப்பட வேண்டும். மேலும் ஆக்சிசனேற்றக் காரணிகளிலிருந்தும் தள்ளி வைக்கப்பட வேன்டும். இது அலுமினியம், போரான் ஃபாஸ்பைடு, சயனைடு, எஸ்டர்கள், PNH, சோடியம் சயனைடு, SnC, சோடியம் ஹைப்போஃபாஸ்பைட், தையோசயனேட் முதலியவற்றுடன் தீவிரமாக வினைபுரிகிறது. சிதைவுறுவதற்காக வெப்பப்படுத்தப்படும்போது அதிக நச்சுத்தன்மை வாய்ந்த NOx (நைட்ரசன் ஆக்சைடு) ஆவிகளை வெளிவிடுகிறது. இது அதிக திறன்மிகு ஆக்சிசனேற்றக் கரணி ஆகும். இது ஒடுக்கிகளுடன் தீவிர வினைபுரியக்கூடும்.


</doc>
<doc id="172534" url="https://ta.wikipedia.org/wiki?curid=172534" title="ஜார்ஜ் டவுன், தென்னாப்பிரிக்கா">
ஜார்ஜ் டவுன், தென்னாப்பிரிக்கா

ஜார்ஜ் டவுன் தென்னாப்பிரிக்காவின் மேற்கு முனை மாகாணத்தில் அமைந்துள்ள நகராகும்.



</doc>
<doc id="172536" url="https://ta.wikipedia.org/wiki?curid=172536" title="கெனான்">
கெனான்

கெனான் என்ற சொல் ஆங்கிலச் சொல் கிரேக்கத்தில் இருந்து லத்தீன் மொழி வழியாகப் பெறப்பட்டது ஆகும். இச்சொல் அளவுகோலைக் குறித்தாலும் இதன் மூலச் சொல்லான κανών என்ற கிரேக்கச் சொல்லுக்கு அளவீடு, தரப்படுத்தல் என்று பொருள்.

இப்பெயரில் உள்ள கட்டுரைகள்:


</doc>
<doc id="172538" url="https://ta.wikipedia.org/wiki?curid=172538" title="சென்னை வர்த்தக மையம்">
சென்னை வர்த்தக மையம்

சென்னை வர்த்தக மையம் (Chennai Trade Centre) சென்னை நந்தம்பாக்கத்தில் இருக்கும் ஒரு நிரந்தர பொருட்காட்சி கூடம் ஆகும். இங்கு வருடம் முழுவதும் அவ்வப்போது வணிகச்சந்தைகள், பொருட்காட்சிகள் நடந்து வருகிறது.

சென்னை வர்த்தகமையம் சென்னை விமான நிலையத்திலிருந்து சுமார் 10 கிலோ மீட்டர் தொலைவில், கிண்டி கத்திப்பாரா சந்திப்பிலிருந்து சுமார் 1.5 கிலோ மீட்டர் தொலைவில் நந்தம்பாக்கத்தில் பரங்கிமலை - பூந்தமல்லி சாலையில் அமைந்துள்ளது. அருகிலுள்ள இரயில் நிலையங்கள் கிண்டி மற்றும் பரங்கிமலை ஆகியனவாகும்.


</doc>
<doc id="172546" url="https://ta.wikipedia.org/wiki?curid=172546" title="நிக்கன்">
நிக்கன்

நிக்கன் (Nikon), பன்னாட்டளவில் மின்னணுப் பொருட்களை விற்பனை செய்யும் ஜப்பானிய நிறுவனம் ஆகும். இதன் தலைமையகம் டோக்கியோவில் அமைந்துள்ளது. இது கேமரா, லென்சு, பைனாக்குலர், அளவீட்டுக் கருவிகள் ஆகியனவற்றைத் தயாரிக்கிறது. கெனான், ஒலிம்பசு, சோனி, பெண்டாக்சு ஆகிய நிறுவனங்கள் தன் போட்டி நிறுவனங்களாகக் கருதப்படுகின்றன.




</doc>
<doc id="172563" url="https://ta.wikipedia.org/wiki?curid=172563" title="சஞ்சய் சுப்ரமணியம்">
சஞ்சய் சுப்ரமணியம்

சஞ்சய் சுப்பிரமணியம் (பிறப்பு: மே 21, 1961) ஒரு இந்தியவியலாளர், வரலாற்றாளர். இந்தியாவை சேர்ந்த இவர், அமெரிக்காவின் தேசிய நூலகத்தில் உள்ள ஜான் க்ளுஜ் மையத்தின் தலைவராக நியமிக்கப்பட்டுள்ளார்.





</doc>
<doc id="172571" url="https://ta.wikipedia.org/wiki?curid=172571" title="பிரகாஷ் காரத்">
பிரகாஷ் காரத்

பிரகாஷ் காரத் (பிறப்பு: பிப்ரவரி 7, 1948) ஒரு இந்திய பொதுவுடமை அரசியல்வாதி. அவர் இந்திய பொதுவுடமைக் கட்சி (மார்க்சியம்) இன் பொது செயலாளராக 2005 முதல் 2015 வரை பணியாற்றியவர்.தற்போது அரசியல் தலைமைக்குழு உறுப்பினர் ஆவார்.


</doc>
<doc id="172574" url="https://ta.wikipedia.org/wiki?curid=172574" title="போபஸ் ஆரன் தியோடர் லெவினி">
போபஸ் ஆரன் தியோடர் லெவினி

போபஸ் லெவினிஎன்றழைக்கப்படும் போபஸ் ஆரன் தியோடர் லெவினி(Phoebus Aaron Theodore Levene: 25 பிப்ரவரி, 1869 – 6 செப்டம்பர், 1940)) ஒரு லித்துவேனிய அமெரிக்க வாழ் யூதர். உயிரி வேதியலாளர்.நியூக்ளிக் அமிலங்களின் அமைப்பு மற்றும் செயல்முறைகள் பற்றி ஆய்வுகள் மேற்கொண்டவர். டி.என்.ஏ, ஆர்.என்.ஏ ஆகிய இரண்டு அமிலங்களுக்கும் உள்ள வேறுபாடுகளை விளக்கியவர்.



</doc>
<doc id="172577" url="https://ta.wikipedia.org/wiki?curid=172577" title="டேவிட் ஹண்டர் ஹியூபெல்">
டேவிட் ஹண்டர் ஹியூபெல்

டேவிட் ஹண்டர் ஹியூபெல் (David Hunter Hubel, பிறப்பு: பிப்ரவரி 27, 1926) ஒரு கனடிய உடலியங்கியலாளரும் நரம்பியலாளரும் ஆவார். கனடாவில் ஒண்டாரியோவில் விண்ட்சர் என்னுமிடத்தில் பிறந்தவர். பார்வையுணர்வின் மூலமாகப் பெறும் தகவல்களை மனிதன் எப்படிச் சிந்தித்துப் புரிந்துகொள்கிறான் என்பதை ஆராய்ந்து 1981 ஆம் ஆண்டு நோபல் பரிசு பெற்றவர்.



</doc>
<doc id="172578" url="https://ta.wikipedia.org/wiki?curid=172578" title="அடால்ப் குவெட்லெட்">
அடால்ப் குவெட்லெட்

இலாம்பர்ட் அடோல்ப் யேக்குவசு குவெட்டெலெட் ("Lambert Adolphe Jacques Quetelet", ; 22 பிப்ரவரி 1796; 17 பிப்ரவரி 1874) ஒரு பெல்ஜிய வானியலாளரும் மக்கள்தொகையியலாளரும் கணிதவியலாளரும் புள்ளியியலாளரும் சமூகவியலாளரும் ஆவார். இவர் பிரசல்சு வான்காணகம் எனும் அரசு கழக பெல்ஜிய வான்காணகத்தை நிறுவினார். இவர் சமூக அறிவியல் புலங்களில் புள்ளியியல் முறைகளை அறிமுகப்படுத்தினார். இவரது பெயர் சிலவேளைகளில் குவேட்டெலெட் எனவும் அழைக்கப்படுவதுண்டு.

அடால்ப் குவெட்லெட் அப்போது பிரெஞ்சுக் குடியரசில் இருந்த கெண்டில் பிரான்கொய் அகத்தின் யாக்குவசு ஃஎன்றி குவெட்டெலெட்டுக்கும் ஆன்னி பிரான்கொய் வாந்தெர்வெல்டுக்கும் மனாகப் பிறந்தார். இவரது தந்தையார் பிரான்சில் உள்ள ஃஏம் நகரில் பிறந்து ஆங்கிலக் கால்வாயைக் கடந்து பிரித்தானியக் குடிமகன் ஆனவர்.இவருக்கு வேலை தந்த சுகாட்டிய நிலக்கிழாருடன் ஐரொப்பா முழுதும் சுற்ரிவந்துள்ளார். குறிப்பாக இத்தாலியில் நீண்டகாலம் தங்கியுள்ளார். தன் 31 ஆம் அகவையில் கெண்டில் தங்கி அந்நகரில் வேலையில் சேர்ந்துள்ளார். இங்கு தான் அடால்ப் 9 குழந்தைகளில் ஐந்தாம் குழந்தையாகப் பிறந்துள்ளார். இதில் பலர் இளமையிலேயே இறந்துவிட்டுள்ளனர்.

அடால்ப்புக்கு 7அகவை ஆகும்போதே பிரான்கொய் இறந்துள்ளார். அடால்ப் கெண்ட் பள்ளியில் பயின்றார். அங்கு 1815 இல் இருந்து தன் 19 ஆம் அகவையில் கணிதப் பாடம் கற்பித்துள்ளார். இவர் 1819 இல் பிரசல்சில் உள்ள அத்னேயத்துக்குச் சென்று அதே ஆண்டில் "குவியத் தொலைவின் சில புதிய இயல்புகளும் மேலும் சில வரைவுகளும்" எனும் தன் ஆய்வுரையை முடித்துள்ளார்.

இவர் 1819 இல் கெண்ட் பல்கலைக்கழகத்தில் கணிதவியலில் முனைவர் பட்டம் பெற்றார். குறுகிய காலத்துக்குள்ளேயே அரசையும் தனியார் கொடையும் பெற்று 1828 இல் பிரசல்சு வான்காணகத்தை உருவாக்கினார்.

இவர் 1820 இல் அரசு கல்விக்கழகத்தில் உறுப்பினரானார். இவர் பெல்ஜியம் படைதளப் பள்ளியிலும் அறிவ்யல் அருங்கட்சியகத்திலும் விரிவுரை ஆற்றினார். இவர் 1825 இல் நெதர்லாந்து அரசு நிறுவனத்தில் தொடர்பாளர் ஆனார். பிறகு 1827இல் அதன் உறுப்பினரானார். அந்நிறுவனத்தில் 1841 முதல் 1851 வரை அதன் அகவைமுதிர் ஆய்வு உதவியாளராகத் திகழ்ந்தார்.இந்நிறுவனம் கலை, அறிவியலுக்கான நெதர்லாந்து அரசு கல்விக்கழகம் ஆனதும் அதன் அயல்நாட்டு உறுப்பினர் ஆனார். இவர் 1850 இல் அறிவிய்லுக்கான சுவீடிய அரசுக் கல்விக்கழகத்தில் அயல்நாட்டு உறுப்பினராகத் தேர்வு செய்ய்ப்பட்டார்.

இவர் பல புள்ளியியல் இதழ்களையும் கழகங்களையும் ஏற்படுத்தினார். மேலும் பன்னாட்டுப் புள்ளியிஅலாளர்களிடையே கூட்டுறவை வளர்த்தார்.

இவர் 1855 இல் உறுப்புக் குருதியொழுக்கு நோய்வாய்ப்பட்டார். அதிலிருந்து மெல்ல தேறலானார். அப்போதும் இவர் தன் அறிவியல் பணியைத் தொடர்ந்தார். இவர் 1874 பிப்ரவரி 17 இல் இறந்தார்; பிரசல்சு கல்லறையில் அடக்கம் செய்யப்பட்டார்.

இவரது ஆய்வு வானியல், வானிலையியல், கணிதவியல், புள்ளியியல், மக்கள்தொகையியல், சமூகவியல், குற்றவியல், அறிவியல் வரலாறு என பல அறிவியல் புலங்களில் அமைந்தது. அறிவியல் வளர்ச்சிக்கு இவர் கணிசமான பங்களிப்பைச் செய்ததோடு பொதுமக்களுக்கான பல அறிவியல் நூல்களை இயற்றியுள்ளார். இவர் பெல்ஜிய அரசுவான்காணகத்தை நிறுவினார். மேலும் இவர் பல தேசிய, பன்னாட்டு புள்ளியியல் கழககளையும் அறிவியல் இதழ்களையும் ஏற்படுத்தினார்.முதல்வரிசைப் பன்னாட்டுப் புள்ளியியல் பேராயங்கலின் தலைமை ஏற்றுள்ளார். இவர் விடுதலையான சிந்தனையாளர்.நிறுவன எதிர்ப்பாளர். ஆனால் இரைமறுப்பாலரோ பொருள்முதல் வாதியோ சமவுடைமையாளரோ அல்ல.

இவர் காலத்தில் நிகழ்தகவும் புள்ளியியலும் வானியலில் மட்டுமே பயன்படுத்தப்பட்டன. குறிப்பாக,பிழைகளைக் காண மீச்சிறு சதுரங்கள் முறை பரவலான பயன்பாட்டில் இருந்தது. இந்நிலையில், முதன்முதலாக இம்முறையைச் சமூக அறிவியல் புலங்களில் பயன்படுத்தியவர் குவெட்லெட்டே ஆவார்.இவ்வகைப் பயன்பாட்டுப் புலத்துக்கு இவர் சமூக இயற்பியல் எனப் பெயரிட்டார். சமூகவியலின் சிக்கலான தன்மையை இவர் அறிந்தவர் தான். எனவே பலசமூக மாறிகளை அளக்கவேண்டியதன் தேவையை உணர்ந்தார். இதில் இவரது குறிக்கோள் குற்றவீதம், திருமணவீதம், தற்கொலை வீதம் போன்ற சமூக நிகழ்வுகளின் புள்ளியியல் விதிகளைக் கண்டறிய விரும்பினார்.இவற்றை மற்ற சமூகக் காரணிகளால் விளக்க விரும்பினார். இந்த அணுகுமுறையை அக்கால அறிவியலார் விரும்பவில்லை. இவை மாந்தனின் தேர்வு விடுதலையோடு முரண்படுவதாக அவர்கள் கருதியுள்ளனர்.

இவரது பெருந்தாக்கம் விளைவித்த நூல் "Sur l'homme et le développement de ses facultés, ou Essai de physique sociale", என்பதகும். இதை இவர் 1835 இல் வெளியிட்டார். ஆங்கிலத்தில் இதன் பெயர் மாந்தனின் பனுவல் என இருந்தாலும் நேரடி மொழிபெயர்ப்பு "மாந்தனும் அவனது அறிவுப்புல வளர்ச்சியும்" அல்லது "சமூக இயற்பியல் கட்டுரைகள் " என்பதேயாகும். இதி இவர் சராசரி மாந்தன் ("l'homme moyen") கருத்துப்படிமத்தை உருவாக்கியுள்ளார். இதில் அவனது அளக்கப்பட்ட இயல்புகளின் நிரல் புள்ளியியலின் இயல்பரவல் வரையைப் பின்பற்றுவதை எடுத்துகாட்டினார். இவர் இதுபோன்ர பல சமூக மாறிகளின் தரவுகளைத் தொகுத்து அவற்றின் நிரல் (சராசரி )மதிப்புகளைக் கண்டறிந்தார்.

தான் அறிமுகப்படுத்திய , சொல்லைக் குவெட்லெட் பயன்படுத்தி விட்டதை அறிந்த அகத்தே காம்ப்டே, அவர் திரட்டிய புள்ளியியல் விவரங்களை ஏற்காததால், சமூகவியல் எனும் புதிய சொல்லை உருவாக்கிப் பயன்படுத்தலானார்.

குவெட்லெட் குற்றவியலில் பெயர் போனவர். இவரும் ஆந்திரே மைக்கேல் குவெரியும் இணைந்து குற்றவியலில் நேர்க்காட்சிவாதப் பள்ளியையும் நிலவரையியல் பள்ளியையும் உருவாக்கினர். இவை சமூகவியலில் விரிவாகப் புள்ளியியல் நுட்பங்களை பயன்படுத்தின. புள்ளியியல் பகுப்ப்பாய்வுவழி இவர் குற்றத்துக்கும் பிற சமூக்க் காரணிகளுக்கும் இடையே உள்ள உறவை நிறுவினார். அகவைக்கும் குற்றத்துக்கும், பாலினத்துக்கும் குற்றத்துக்கும் வலிவான உறவுகள் அமைவதை எடுத்துகாட்டினார்.குற்றத்தோடு உறவுடைய மற்ர காரணிகளாக, காலநிலை, வறுமை, கல்வி, குடிப்பழக்கம் ஆகியவை அமைதலைக் கண்டறிந்தார். தன் ஆய்வு விவரங்களைக் கொண்டு "குற்ற வளர்ச்சியைத் தூண்டும்காரணிகள்" எனும் நூலை வெளியிட்டார்.

இவர் 1835 இல் "Sur l'homme et le développement de ses facultés, essai d'une physique sociale" எனும் ஆய்வில் நிரல் (சராசரி) மாந்தனின் இயல்புகளை விவரித்து அவை புள்ளியியலின் இயல்வரையைப் பின்பற்றுவதை விளக்கினார். இந்த இயல்வேறுபாடு மக்கள்திரளில் இயற்கைத் தேர்வு அல்லது செயற்கைத் தேர்வு நிகழ்வதை நிறுவின. 
இவர் கண்டறிந்த எடைக்கும் உயரத்துக்கும் உள்ள நிரலான உறவை பிற்காலத்தில் மக்கள் நலவாழ்வுத் திட்டங்கள் பின்பற்றலாயின. மிகவும் சிறுசிறு வேறுபாடுகளுடன் உடல்பொறுண்மை சுட்டி (குவெட்லெட் சுட்டி), இன்றுவரை பயன்பாட்டில் உள்ளது. இவரது மாந்த அளவியல் தரவுகள் இக்காலப் பயன்பட்டில் ஒவ்வொரு நுகர்வுசார் ஆக்கப் பொருள்களிலும் பயன்படுகிறது.

இவர் 1839 இல் பல அரசு கழக ஆய்வுறுப்பினற்களைத் தேர்ந்தெடுத்துள்ளார். அவ்வாண்டு இவர் அக்கழகத்தின் அயல்நாட்டு உறுப்பினராகத் தேர்வு செய்யப்பட்டார்.



</doc>
<doc id="172581" url="https://ta.wikipedia.org/wiki?curid=172581" title="என்றி கேவண்டிசு">
என்றி கேவண்டிசு

என்றி கேவண்டிசு ("Henry Cavendish"; ஹென்றி கேவண்டிஷ், 10 அக்டோபர், 1731 – 24 பிப்ரவரி, 1810) ஒரு பிரித்தானிய இயற்பியலாளரும் வேதியியலாளரும் ஆவார். காற்றின் இயல்பைக் கண்டறிந்தவர். ஐதரசன், நைதரசன், ஆர்கான் போன்ற வளிமங்களைக் கண்டறிந்தவர். 


</doc>
<doc id="172592" url="https://ta.wikipedia.org/wiki?curid=172592" title="தமிழியல் (இதழ்)">
தமிழியல் (இதழ்)

தமிழ்நாடு அரசின் தமிழ் வளர்ச்சித் துறையின் சார்பாக தமிழியல் என்ற பருவ இதழ் வெளியாகின்றது. இதை உலகத் தமிழாராய்ச்சி நிறுவன வலைத்தளத்தில் இருந்து பதிவிறக்கிக் கொள்ளலாம்.

பேராசிரியர் மறைதிரு எஸ்.தனிநாயகம் அடிகள் அவர்கள் 1951ஆம் ஆண்டு "தமிழ்க் கலாச்சாரம்" (Tamil Culture) என்ற இதழைத் தொடங்கினார். சென்னையில் நடைபெற்ற இரண்டாவது உலகத் தமிழாராய்ச்சி மாநாட்டிற்குப் பிறகு 'அனைத்துலகத் தமிழாராய்ச்சி மன்றம்' தனிநாயகம் அடிகளாரின் ஒப்புதலைப் பெற்று தமிழ்க் கலாச்சாரம் இதழினை 'தமிழியல்' என்ற இதழாகப் பெயர் மாற்றம் செய்து வெளியிட்டு வந்தனர். 1972 ஆம் ஆண்டு முதல் உலகத் தமிழாராய்ச்சி நிறுவனம் தமிழியல் ஆய்வு இதழை வெளியிட்டு வருகிறது.


</doc>
<doc id="172601" url="https://ta.wikipedia.org/wiki?curid=172601" title="வராக சம்ஹார மூர்த்தி">
வராக சம்ஹார மூர்த்தி

வராக சம்ஹார மூர்த்தி என்பது அறுபத்து நான்கு சிவ திருமேனிகளுள் ஒன்றாக சைவர்களால் வணங்கப்படும் வடிவமாகும். வராகம் என்பது பன்றியைக் குறிக்கும் சொல்லாகும். வராக வடிவெடுத்து வந்த விஷ்ணுவை அழித்த சிவபெருமானின் திருவுருவம் "வராக சம்ஹார மூர்த்தி" என்று அழைக்கப்படுகிறது.

திருமாலின் வராகத் தோற்றத்தினை சூலத்தினால் குத்துவதைப் போல வராக சம்ஹார மூர்த்தி வடிவாகும்.

பிரமனின் வரம் பெற்ற இரணியாக்கன் எனும் அசூரன் உலகை பாய் போல சுருட்டி கடலுக்குள் சென்று ஒளித்துவைத்தான். விஷ்ணு வராக உருவம் கொண்டு அவனை அழித்து உலகை மீட்டார். அதன் பின் கர்வம் கொண்டு எதிர்வந்த உயிர்கள் அனைத்தையும் வதைத்து உண்ண ஆரமித்தார். தேவர்களும், மனிதர்களும் சிவபெருமானிடம் மன்றாட, அவர்களுக்கு உதவும் பொருட்டு வேடனாக வடிவெடுத்தார் சிவபெருமான். வராகத்தினை சூலத்தினால் குத்தி, அதன் ஒரு கொம்பினை உடைத்தெரிந்தார். அக் கொம்பினை தன்னுடைய கழுத்திலிருந்த மாலையில் இணைத்துக் கொண்டார். அதனால் வராகத்தின் கர்வம் அழிந்தது. 

இந்த திருவுருவக் கோலம் வராக சம்ஹார மூர்த்தி என்று வழங்கப்படுகிறது.

"பன்றி அம் கொம்பு கமடம் புயங்கம் சுரர்கள் பண்டையென்பு அங்கம் அணிபவர் சேயே" என திருப்புகழில் அருணகிரிநாதர் குறிப்பிடுகிறார். கர்வம் கொண்ட வராகம் பல்வேறு உயிர்களை வதைத்தமையால், தேவர்கள் சிவபெருமானிடம் சென்று அந்த வராகத்தினை அழிக்க வேண்டினர். சிவபெருமான் முருகனிடம் அந்த வராகத்தின் கொம்பினை உடைத்து வரும்படி கூற, முருகன் வராகத்தின் கொம்பினை உடைத்துவந்தார். அதனை சிவபெருமான் அணிந்து கொண்டார் என்றொரு புராணத்தினை திருப்புகழில் அருணகிரிநாதர் குறிப்பிடுகிறார். 

வராக கொம்பினை அணிந்த சிவபெருமான் வடிவத்தினை தமிழகத்தில் போற்றியுள்ளனர். இந்த புராணம் வராகத்தினை அழித்தமை குறித்த தொன்மக் கதையிலிருந்து மாறுபட்டதாக உள்ளது.



</doc>
<doc id="172604" url="https://ta.wikipedia.org/wiki?curid=172604" title="டெர்ரி வினோகிராட்">
டெர்ரி வினோகிராட்

டெர்ரி ஆலன் வினோகிராட் (Terry Allen Winograd: பிப்ரவரி 24, 1946) ஓர் அமெரிக்கக் கணிப்பொறி அறிவியலாளரும் உளவியலாளரும் ஆவார். மேரிலாந்தில் உள்ள டகோமா பார்க் என்ற ஊரில் பிறந்த டெர்ரி வினோகிராட் இயற்கை மொழிகளைப் புரிந்து கொள்ளும் மூளையை முன்மாதிரியாகக் கொண்டு கணிப்பொறி நிகழ் நிரல் (SHRDLU) ஒன்றை உருவாக்கியுள்ளார். 


</doc>
<doc id="172605" url="https://ta.wikipedia.org/wiki?curid=172605" title="இலங்கையின் அரச ஆசியர் சமூகம்">
இலங்கையின் அரச ஆசியர் சமூகம்

இலங்கையின் அரச ஆசியர் சமூகம் ("Royal Asiatic Society of Sri Lanka", RASSL) இலங்கையின் கொழும்பு நகரில் அமைந்துள்ள ஓர் அமைப்பு. அறிவு வளர்ச்சிக்கான தொன்மையான இலங்கைச் சமூகங்களில் ஒன்றான இது 160 ஆண்டு கால வரலாற்றை உடையது. 1845 பெப்ரவரி 7 இல் நிறுவப்பட்ட இந்தச் சமூகம், பெரிய பிரித்தானியா, அயர்லாந்துகளின் அரச ஆசியர்ச் சமூகத்தை ஒட்டி கிழக்கத்திய ஆய்வுகளை மேற்கொள்வதற்கான இலங்கைக் கிளையாக அமைக்கப்பட்டது. 

இச்சமூகத்தின் இடைவினைகளால் பல தேசிய நிறுவனங்கள் நிறுவப்பட்டுள்ளன: கொழும்பு தேசிய அருங்காட்சியகம், தொல்லியல் துறை, தேசிய ஆவணக் காப்பகத் துறை, வானிலை ஆய்வியல் துறை, புள்ளியியல் துறை, இலங்கைப் பல்கலைக்கழகம், வரலாற்று ஓலைச்சுவடி ஆணையம் மற்றும் சிங்கள அகராதி இவற்றுள் சிலவாகும். இலங்கையின் பழங்குடி மக்களான வேடுவர் குறித்த ஆய்வுகளை முன்நடத்தி உள்ளது. மகாவம்சத்தின் ஆங்கில மொழிபெயர்ப்பு, சிங்கள மொழியின் சொல்லியல், டச்சு ஆவணங்களின் மொழிபெயர்ப்பும் ஆய்வும், மாலைத்தீவுகள் குறித்த ஆய்வுகள், இலங்கையின் இடப்பெயராய்வியல் மற்றும் பாலி புத்தகுருக்களின் குறிப்புக்களை சிங்கள மொழியிலாக்கம் போன்ற ஆய்வுகளை முன்னிருந்து மேற்கொண்டுள்ளது. இலங்கையின் பிரித்தானியத் தேசாதிபதிகள், நீதித்துறை, அரசுப்பணி மற்றும் மருத்துவத் துறை உயர் அதிகாரிகள் இதன் அங்கத்தினர்களாக இருந்தமையால் துவக்க நாட்களில் இச்சமூகத்திற்கு பெருமதிப்பு இருந்தது. 

1916 இலிருந்து இலங்கை அதிகாரிகளும் அனுமதிக்கப்பட்டனர்; முதன்முதலில் அவ்வாறு அங்கத்தினரானவராக சேர் பொன்னம்பலம் அருணாசலம் இருந்தார். தொடர்ந்து சர் பவுல் பீரிசு, சர் பாரன் ஜயதிலக போன்ற பல உள்ளூர் அறிஞர்கள் ஏற்றுக்கொள்ளப்பட்டனர்.

1984 வரை நிலையான கட்டடம் இல்லாதிருந்த நிலையில் அதே ஆண்டில் "சேர் ஆனந்த குமாரசாமி மாவத்தை" (ஆனந்த குமாரசுவாமி சாலை)யில் அமைந்துள்ள "மகாவலி மையத்திற்கு" மாறியது; இந்தக் கட்டிடத்தை இலங்கை சனாதிபதி செயவர்த்தனவும் ஐக்கிய இராச்சியத்தின் பிரதமர் மார்கரெட் தாட்சரும் திறந்து வைத்தனர்.

இந்தச் சமூகத்தின் முதன்மை கல்வி வெளியீடான "ஜர்னல்", முதன்முதலில் 1846 சூன் 15 இல் வெளியிடப்பட்டது.



</doc>
<doc id="172607" url="https://ta.wikipedia.org/wiki?curid=172607" title="கியூலியோ நட்டா">
கியூலியோ நட்டா

கியூலியோ நட்டா (Giulio Natta: 26 பிப்ரவரி, 1903 – 2 மே, 1979) ஓர் இத்தாலிய வேதியலாளர் ஆவார். இத்தாலியில் இம்பெரியா என்னுமிடத்தில் பிறந்தார். உயர் ரக பாலிமர் வகைகளைக் கண்டுபிடித்ததற்காக 1963 ஆம் ஆண்டு வேதியலில் நோபல் பரிசு பெற்றவர். கார்ல் சீக்லெர் என்பவருடன் இப்பரிசினை கியூலியோ நட்டா பகிர்ந்துகொண்டார்.



</doc>
<doc id="172611" url="https://ta.wikipedia.org/wiki?curid=172611" title="கள்ளம் அஞ்சி ரெட்டி">
கள்ளம் அஞ்சி ரெட்டி

கள்ளம் அஞ்சி ரெட்டி ("Kallam Anji Reddy", தெலுங்கு:కళ్ళం అంజి రెడ్డి) (1940 - மார்ச்சு 15, 2013) ஓர் இந்திய மருந்துத்துறை தொழில்முனைவரும் டாக்டர். ரெட்டீசு லாபரேட்டரியின் நிறுவனர்-தலைவரும் ஆவார். இந்த நிறுவனத்தை 1984ஆம் ஆண்டில் நிறுவினார். இவரது முயற்சிகளால் இந்தியாவில் மருந்துகளின் விலைக் குறையத் தொடங்கியதுடன் அதுவரை மூலக்கூறுகளை இறக்குமதி செய்து வந்த நிலை மாறி ஏற்றுமதி செய்யும் நிலைக்கு இந்தியா முன்னேறியது. மருந்துத் துறையில் இவரது முதன்மையான முயற்சிகளை பாராட்டும் வண்ணம் இந்திய அரசு 2011இல் இவருக்கு பத்ம பூசன் விருது வழங்கியுள்ளது.

இவரது நிறுவனத்தின் நிறுவனங்களின் சமூக பொறுப்பாற்றல் கடமையாக 1996இல் டாக்டர் ரெட்டீசு பவுண்டேசனை நிறுவினார். இந்தியப் பிரதமரின் வணிக மற்றும் தொழில்துறை குழுவில் உறுப்பினராக இருந்தார்.



</doc>
<doc id="172615" url="https://ta.wikipedia.org/wiki?curid=172615" title="லைனசு பாலிங்">
லைனசு பாலிங்

லைனசு கார்ல் பாலிங் ("Linus Carl Pauling", பிப்ரவரி 28, 1901 – ஆகஸ்ட் 19, 1994) ஓர் அமெரிக்க வேதியலாளரும் உயிரி வேதியலாளரும் அமைதி ஆர்வலரும் எழுத்தாளரும் கல்வியாளருமாவார். லின்னஸ் பாலிங் 20 ஆம் நூற்றாண்டின் குறிப்பிடத்தக்க அறிவியலறிஞராவார். 1954 ஆம் ஆண்டு மூலக்கூறுகளின் அமைப்பையும், வேதிப்பிணைப்புகளையும் கண்டறிந்ததற்காக நோபல் பரிசு பெற்றவர். லின்னஸ் பாலிங் 1962 இல் அமைதிக்கான நோபல் பரிசினையும் பெற்றவர். இரண்டு முறை நோபல் பரிசு பெற்றவர்களுள் நால்வரில் ஒருவராகவும் (மற்றவர்கள்: மேரி கியூரி, ஜான் பார்டீன், பிரடெரிக் சேனர்) இரண்டு வெவ்வேறு துறைகளில் நோபல் பரிசு பெற்ற இருவரில் (மற்றொருவர் மேரி கியூரி- வேதியல் மற்றும் இயற்பியல்) ஒருவராகவும் உள்ளார்.



</doc>
<doc id="172629" url="https://ta.wikipedia.org/wiki?curid=172629" title="டா. ரெட்டீசு">
டா. ரெட்டீசு

டாக்டர் ரெட்டீசு லாபரேட்டரி வரையறுக்கப்பட்டது, ("Dr. Reddy's Laboratories Ltd") ஒருங்கிணைந்த முறையில் மருந்துத் தயாரிக்கும் ஓர் நிறுவனம் ஆகும். இது தனது தயாரிப்பை மூன்று வணிகப் பிரிவுகளால் குவியப்படுத்துகிறது: இவை உலகளாவிய பண்புசார் பிரிவு, மருந்துச் சேவை மற்றும் இயக்கத்திலுள்ள உட்பொருட்கள் (PSAI) பிரிவு, உரிமையுடை பொருட்கள் பிரிவு ஆகும். முன்னதாக ஐதராபாத்தில் அமைந்திருந்த பொதுத்துறை மருந்து தயாரிப்பு நிறுவனம், இந்திய மருந்துகள் மற்றும் மருந்துப் பொருட்கள் லிமிடெட்டில் பணியாற்றி வந்த அஞ்சி ரெட்டி என்பாரால் இந்த நிறுவனம் நிறுவப்பட்டது.டாக்டர் ரெட்டீசு பலவகைப்பட்ட மருந்துப் பொருட்களை இந்தியாவிலும் வெளிநாடுகளிலும் தயாரித்து சந்தைப்படுத்துகிறது. இந்த நிறுவனம் 190க்கும் கூடுதலான மருந்துகளையும் மருந்து தயாரிப்பிற்குத் தேவையான 60 இயக்கத்திலுள்ள மருந்து உட்பொருட்களையும் (APIs), நோய்நாடு கருவிப்பெட்டகங்களையும் , தீவிர சிகிட்சைப் பிரிவு மருந்துகளையும் உயிரித் தொழினுட்பப் பொருட்களையும் தயாரித்து வருகிறது.
டாக்டர் ரெட்டி 1984 ம் ஆண்டு நிறுவப்பட்டது. 1986 ஆம் ஆண்டில், ரெட்டி முத்திரை கருத்துக்கள்(branded formulations) செயல்பாட்டைத் தொடங்கியது. ஒரு ஆண்டுக்குள் ரெட்டி Norilet, இந்தியாவில் நிறுவனத்தின் முதல் அங்கீகரிக்கப்பட்ட பிராண்ட் துவக்கினர். புண் மற்றும் எதுக்குதலின் oesophagitis மருந்து - - அந்த நேரத்தில் இந்திய சந்தையில் மற்ற பிராண்டுகளில் அரை விலையில் தொடங்கப்பட்டது விரைவில், டாக்டர் ரெட்டிஸ் Omez, அதன் முத்திரை omeprazole மற்றொரு வெற்றி பெற்றார்.


</doc>
<doc id="172638" url="https://ta.wikipedia.org/wiki?curid=172638" title="யுவென்டசு கால்பந்துக் கழகம்">
யுவென்டசு கால்பந்துக் கழகம்

யுவென்டசு கால்பந்துக் கழகம் (Juventus F.C.) இத்தாலின் சீரீ ஆ சங்க கால்பந்துக் கூட்டிணைவில் விளையாடும் கால்பந்துக் கழகம் ஆகும். இது பொதுவாக "யுவென்டசு" எனவும், அதன் ரசிகர்களால் "யுவெ" என்றும் அழைக்கப்படுகிறது. இது இத்தாலியின் டூரின், பீட்மோன்ட், நகரில் அமைந்துள்ளது. 1897-ஆம் ஆண்டு டூரின் மாணவர்களால் ஆரம்பிக்கப்பட்ட இக்கால்பந்துக் கழகம், இத்தாலியில் மிகப் பழமையான மூன்றாவது கால்பந்துக் கழகமாகும். மேலும் இதன் வரலாற்றில், இத்தாலியின் முதன்மைக் கூட்டிணைவிலேயே (1929-லிருந்து சீரீ-ஆ எனப்படுகிறது) பெரும்பாலும் இருந்திருக்கிறது (2006-07 பருவத்தைத் தவிர).

யுவென்டசு கால்பந்துக் கழகம் இத்தாலியில் அதிக அளவில் கோப்பைகளை வென்ற கழகமாகும். மேலும் ஐ.எஃப்.எஃப்.எச்.எஸ்.(கால்பந்து வரலாறு மற்றும் புள்ளிவிவரத்துக்கான பன்னாட்டுக் கூட்டமைப்பு) நிறுவனப் புள்ளிவிவரங்களின்படி ஐரோப்பிய கால்பந்துக் கழகங்களின் தரவரிசையில் இரண்டாம் இடம் பிடித்திருக்கிறது. இக்கழகம் இருபத்தெட்டு கூட்டிணைவு வாகையர் பட்டங்களும், ஒன்பது இத்தாலியக் கோப்பைகளும், ஐந்து தேசிய உன்னதக் கோப்பைகளும், இரண்டு யூஈஎஃப்ஏ வாகையர் கூட்டிணைவுக் கோப்பைகளும் மற்றும் பல கோப்பைகளும் உட்பட 53 கோப்பைகளை வென்றுள்ளது. இத்தாலியில் மிக அதிக இரசிகர் பட்டாளம் உள்ள கால்பந்துக் கழகமாகவும், உலகளவில் கால்பந்து வட்டாரங்களில் பெருமதிப்புக்குரிய கழகமாகவும் இது திகழ்கிறது.

இத்தாலியின் தேசிய கால்பந்து அணிக்கு இதன் பங்கு மிக முக்கியமானது. ஆரம்பகாலம் தொட்டே இக்கழக வீரர்கள் பலர் இத்தாலிய தேசிய அணியில் இடம்பெற்றுவருகின்றனர். இத்தாலி கால்பந்து உலகக் கோப்பையை வென்ற 1934, 1982 மற்றும் 2006 ஆகிய ஆண்டுகளில் இக்கழக வீரர்கள் இத்தாலிய அணியின் முக்கிய ஆட்டக்காரர்களாவிருந்தனர்.


</doc>
<doc id="172639" url="https://ta.wikipedia.org/wiki?curid=172639" title="மென்பொருள் வெளியீடு வாழ்க்கைச் சக்கரம்">
மென்பொருள் வெளியீடு வாழ்க்கைச் சக்கரம்

ஒரு கணிணி மென்பொருளின் வளர்ச்சி கட்டங்கள் மற்றும் அதன் முதிர்ச்சி ஆகியவைக் கூட்டாக மென்பொருள் வெளியீடு வாழ்க்கைச் சக்கரம் எனப்படும். இது அதன் ஆரம்பகால வளர்ச்சியில் இருந்து அதன் வெளியீடு வரை குறிக்கும். அம்மென்பொருளை மேன்படுத்தவே அல்லது அதில் உள்ள வழுவைக் களையவே கொண்டுவரப்படும் வெளியீடுகளும் இதில் அடங்கும். 

மென்பொருள் வளர்ச்சியில் பயன்படுத்தப்படும் "ஆல்பா/பீட்டா" ஆகிய குறிச்சொற்கள் ஐபிஎம்-இல் உருவானவை. 1950களில் இருந்தே ஐபிஎம் அதன் வன்பொருள் வளர்ச்சிப் பணிகளில் இத்தகைய குறிச்சொற்களை பயன் படுத்தியிருக்கிறது. ஒரு புதிய உருவாக்கத்தை அறிவிக்கும் முன்பு செய்யப்படுவது "எ" சோதனை எனவும், அதை தயாரிப்புக்கு அனுப்பும் முன் செய்யப்படுவது "பி" சோதனை எனவும், அத்தாயாரிப்பை வெளியிடுவதற்கு முன்பு செய்வது "சி" சோதனை எனவும் அழைக்கப்பட்டது. மென்பொருள் ஐபிஎம்மின் முக்கிய அளிப்புகளில் ஒன்றான பின்பு, அறிவிக்கும் முன்பு செய்யப்படுவது ஆல்பா சோதனை எனவும், ஒரு மென்பொருளின் பயன்பாட்டுத் தயார் நிலையை காட்டுவது பீட்டா சோதனை எனவும் குறிப்பிடப்பட்டது. ஐபிஎம்மின் முந்தைய மென்பொருளில் ஒன்றில் மேலாளராகப் பனியாற்றிய மார்டின் பெல்ச்கி என்பவர் இவைகளை உருவாகியாதாக உரிமையெடுத்துக்கொண்டார். 1960களில் ஐபிஎம் இந்த குறிச்சொற்க்களை நீக்கியது, இருப்பினும் அதற்குள் இது பரவலாக வழக்கில் வந்துவிட்டது. தான் செய்யாமல் பயனாளர்களின் மூலம் செய்யப்படும் சோதனையை ஐபிஎம் "பீட்டா சோதனை" என்றழைக்காமல் "களச் சோதனை" என்று அழைத்தது.

முன்-ஆல்பா (Pre-alpha) என்பது ஒரு மென்பொருள் சோதனைக் கட்டத்திற்கு வரும் முன் மேற்க்கொள்ளப்படும் அனைத்து வேலைகளையும் குறிக்கும். தேவை ஆய்வு, மென்பொருள் வடிவமைப்பு, மென்பொருள் வளர்ச்சி, மற்றும் உருப்படி சோதனை ஆகிய அனைத்தும் இதில் அடங்கும். திரமூல மென்பொருள் உருவாக்கத்தில் பல விதமான முன்-ஆல்பா பதிப்புகள் உண்டு. குறிப்பிட்ட செயல்பாடுகளைக் கொண்டு திட்டமிட்டு, அவை நிறைவேறியவுடன் "தொலைகல்" பதிப்புகளாக வெளியிடப்படும். 

மென்பொருளை சேதனைக்கு உட்படுத்த துவங்கக்கூடிய கட்டத்தை ஆல்பா கட்டம் எனக் குறிக்கலாம் (ஆல்பா கிரேக்கத்தில் முதல் எழுத்து என்பதால் இங்கு ஒன்று/முதல் எனபதைக் குறிக்கிறது). இக்கட்டத்தில் உருவாக்குநர்கள் பொதுவாக வெள்ளைப் பெட்டி சோதனை உத்தியைக் கையாழுவார்கள். மேலான சரிபார்த்தல் வேலையை கருப்புப் பெட்டி அல்லது சம்பல்ப் பெட்டி சோதனை உத்தியின் மூலம் வேறு ஒரு சோதணை அணி செய்யும். நிறுவணத்திற்குள் கருப்புப்பெட்டி சோதணைக் கட்டதிற்கு செல்வது ஆல்பா வெளியீடு எனக்கூறப்படுகிறது.

ஆல்பா மென்பொருட்கள் நிலையான செயல்பாடு இல்லாதவை, அதனால் தகவல் சேதாரம் ஏற்படலாம். ஆல்பா நிலையிலுள்ள தனியுரிமை மென்பொருட்கள் வெளியிடப்படுவது அரிது. இருப்பினும் திரமூல மென்பொருட்களில் ஆல்பா நிலை பொது வெளியீடு, பெரும்பாலும் மூலக் கோப்புகளாக, பரவலாக காணப்படும் ஒன்று. ஆல்பாக் கட்டம் வழக்காமாக சிறப்பியல்பு உறைவில் முடிவடையும், அதாவது அதற்குமேல் அந்த மென்பொருளில் புது சிறப்பியல்பு எதுவும் சேர்க்கப்படாது. இந்தக் கட்டத்தில் ஒரு மென்பொருள் சிறப்பியல்பு முழுமை பெற்றதாகக் கூறப்படுகிறது.

இரண்டாம் கிரேக்க எழுத்தான பீட்டாவைக் கொண்ட கட்டம் ஆல்பாக்கட்டத்திற்கான அடுத்த கட்டம் ஆகும். இது பொதுவாக சிறப்பியல்பு உறைவில் துவங்குகிறது. பீட்டா நிலையில் உள்ள மென்பொருளில் பொதுவாக முழுமை அடைந்த மென்பொருளைவிட அதிக வழுக்கள் இருக்கும், அதனால் வேகம் மற்றும் செயல்திறன் விவகாரத்துடன் தகவல் சேதாரமும், இயக்கப் பழுதும் ஏற்படலாம். பீட்டாக் கட்டதில் பெரும்பாலும் பயன்பாடு சோதணை உத்தி கொண்டு பயனாளர்களை பாதிக்கக்கூடிய வழுகளை கலைவதில் கவனம் செலுத்தப்படும். பீட்டாப் பதிப்பில் உள்ள மென்பொருளை பயனாளர்களுக்காக பொதுவாக வெளியிடுவது பீட்டா வெளியீடு எனப்படும். இந்த வெளியீட்டில்தான் ஒரு மென்பொருள் முதன்முதலாக உறுவாக்கும் நிறுவணத்திற்கு வெளியில் பயன்பாட்டிற்கும் சோதணைக்கும் பொதுவாக அளிக்கப்படுகிறது.

பீட்டாப் பதிப்பை பயன்படுத்தும் பயனாளர்கள் பீட்டா சோதணையாளர்கள் என்றழைக்கப்படுவர். இவர்கள் மெரும்பாலும் எந்த பணமும் இன்றி சோதணை செய்ய ஆர்வமுள்ள, இறுதியில் குறைந்த விலைக்கோ அல்லது இலவசமாகவோ அம்மென்பொருளைப் பெறும் வாடிக்கையாளர்களாகவோ அல்லது வருங்கால வாடிக்கையாளர்களாகவோ இருப்பர்.


</doc>
<doc id="172645" url="https://ta.wikipedia.org/wiki?curid=172645" title="ஜி. ராமநாதன்">
ஜி. ராமநாதன்

ஜி. ராமநாதன் தமிழ்த் திரைப்பட இசையமைப்பாளர். இசைமேதை என்றும், சங்கீதச் சக்கரவர்த்தி என்றும் அறியப்படுகிறார். சுருக்கமாக ஜிஆர் எனவும் வழங்கப்பட்டார். தமிழ்த் திரைப்பட உலகின் நட்சத்திர அந்தஸ்த்து பெற்ற எம். கே. தியாகராஜ பாகவதரின் திரைப்படங்கள், சேலத்தைச் சேர்ந்த மாடர்ன் தியேட்டர்ஸ் மற்றும் கோயம்புத்தூரின் சென்ட்ரல் ஸ்டுடியோஸ் போன்ற நிறுவனங்கள் தயாரித்த திரைப்படங்களுக்கு இசையமைத்ததன் மூலம் பெரிதும் அறியப்படுகிறார். 1950-களில் வெளிவந்த சிவாஜி கணேசன், எம். ஜி. இராமச்சந்திரன் போன்றோரின் பெரும்பாலான சிறந்த திரைப்படங்களுக்கு இவரே இசையமைத்தார் என்பது குறிப்பிடத்தக்கது.

ஜி. ராமநாதன் தமிழ்நாட்டில் திருச்சிக்கு அருகிலுள்ள பிச்சாண்டார்கோவில் எனும் ஊரில் பிராமணக் குடும்பத்தில் பிறந்தார். இவரது தந்தையார் கோபாலசாமி ஐயர் இந்திய இரயில்வேயில் துணை ஆய்வாளராக பணியாற்றினார். ராமநாதன் ஐந்தாம் வகுப்புவரை மட்டுமே படித்துள்ளார். 1942இல் திருமணம் முடித்த இவருக்கு இரண்டு மகன்கள், சத்ய சாயி பாபாவின் மேலுள்ள பக்தியினால் அவர்களுக்கு சாய், பாபா என்று பெயரிட்டார். தனது 18ஆவது வயதில் பாரத கான சபா என்கிற நாடகக் குழுவில் ஆர்மோனியம் வாசிப்பவராக சேர்ந்தார். அதன் பிறகு புகழ்பெற்ற வி. ஏ. செல்லப்பா நாடகக் குழுவில் ஆர்மோனியம் வாசிப்புடன் பின்ணணிப் பாடகராகவும் சேர்ந்தார். 1932இல் கல்கத்தாவில் தயாரிக்கப்பட்ட காலவரிசி என்கிற தமிழ்ப்படத்தில் முதன்முதலாக இசைக்கருவியை இசைத்தார். 

1938-ல் எம். கே. தியாகராஜ பாகவதர் தயாரித்த சத்தியசீலன் என்கிற படத்தில் இசையமைப்பாளராக அறிமுகமானார். ஆயிரம் தலை வாங்கிய அபூர்வ சிந்தாமணி என்கிற படத்தில் சன்னியாசி வேடத்தில் நடித்தார்.

ஜி. ராமநாதன் முறையாக கர்நாடக இசை பயின்றதில்லை. ஆனாலும் கேட்டறிந்த கேள்வி ஞானத்தாலும், கர்நாடக இசையின் மீதிருந்த ஆர்வத்தாலுமே கற்றுக்கொண்டு இசையமைக்க ஆரம்பித்தார். இவர் இசையமைக்கத் தொடங்கிய 1940-களில் தமிழ்நாட்டில் திரைப்படத்தைப் போலவே நாடகங்களும் பிரபலமாயிருந்தன. ஆகையால் இரண்டையும் கையாளவேண்டியிருந்தது. 

இவர் இசையமைத்த காலகட்டங்களில் கர்நாடக இசையை அடிப்படையாகக் கொண்டே திரையிசையும் இருந்தது. ஆனாலும், திரையிசை, கர்நாடக இசைக்கு சமமாக கருதப்படவோ, ஏற்றுக்கொள்ளப்படவோ இல்லை. இதைத் தவறு என நிருபிக்கும் வகையில் இருந்தது எம். கே. தியாகராஜரின் ஹரிதாஸ் திரைப்படத்தில் மன்மதலீலையை வென்றார் உண்டோ என்கிற பாடலுக்கு இவர் அமைத்த இசை. இவர் கருநாடக இசையை அடிப்படையாகக் கொண்டு உருவாக்கப்படும் இசையே நிலைத்திருக்கும் என்பதில் மிகுந்த நம்பிக்கை உடையவராயிருந்தார்; இதற்கேற்றார்போல இவர் இசையமைத்தப் பாடல்கள் பாதி கர்நாடக (Semi-Classic) இசையிலேயே இருந்தது.

ஜி. என். பாலசுப்பிரமணியம், எம். எல். வசந்தகுமாரி, மகாராஜபுரம் விஸ்வநாத ஐயர் போன்றோரின் குரல்களின் மீதும், இந்தி திரைப்பட இசையமைப்பாளர் நௌஷத்தின் இசை மீதும் ஒரு தனி விருப்பம் கொண்டிருந்தார். இவருடைய இசையில் பாடியதில் எஸ். வரலட்சுமி மற்றம் ஜிக்கி ஆகியோரின் குரல் இவருக்கு மிகவும் விருப்பமானது. எம். கே. தியாகராஜரின் குரலின் மீது மிகப்பெரிய விருப்பம் கொண்டிருந்தார்; மேலும், ஒரு பாடகரிடம் என்ன எதிர்பார்க்கிறோமோ அதை எம்கேடியால் தான் தரமுடியும் என்பார். ஜிஆர், அவரே ஒரு நல்லப் பாடகர், தன்னுடைய இசையில் பொன்முடி திரைப்படத்திலும், கே. வி. மகாதேவன் இசையில் வந்த அல்லி பெற்ற பிள்ளை ஆகிய படங்களிலும் பாடியுள்ளார். எப்பொழுதும் பாடகரின் முழுத்திறமையையும் வெளிக்கொண்டுவர முயற்சிப்பார். பாடகர் டி. எம். சௌந்தரராஜன், ஜிஆரின் இசையில் அவருக்குத் திருப்தி அளிக்கும் வகையில் ஒரு பாடகரால் பாடமுடியும் என்றால், அந்தப் பாடகர் வேறு எந்த இசையமைப்பாளரின் இசையிலும், உலகின் எந்த மூலையிலும் எளிதாக பாடலாம் என்று சொன்னார். 

தன்னுடைய இசையமைப்பின்போது பாடலை பதிவுசெய்யும் முன் பாடகர்கள் எப்படி பாட வேண்டும் என்பதையும் விளக்கிப் பாடிக் காட்டுவார். புதுயுகம் என்கிற திரைப்படத்தையும் தயாரித்துள்ளார். இவரின் கடைசி படம் தெய்வத்தின் தெய்வம். அருணகிரிநாதர் திரைப்படத்திற்கு இசையமைத்துக்கொண்டிருந்த போது மாரடைப்பால் இறந்தார். பிறகு இசையமைப்பாளர் டி. ஆர். பாப்பா அந்தப் படத்திற்கு இசையமைத்தார்.







</doc>
<doc id="172654" url="https://ta.wikipedia.org/wiki?curid=172654" title="இரேச்சல் கோரீ">
இரேச்சல் கோரீ

இரேச்சல் கோரீ (Rachel Corrie) (ஏப்பிரல் 10, 1979 – மார்ச்சு 16, 2003) ஓர் அமெரிக்க அமைதிக்காக உரிமைப்போராட்டம் நடத்திய ஆர்வலர்; இவர் அனைத்துலக ஒற்றுமை இயக்கம் (International Solidarity Movement) என்னும் அமைதிசார் நிறுவனத்தின் உறுப்பினராகவும் இருந்தார். அமெரிக்காவின் வடமேற்கே அமைந்த வாசிங்டன் மாநிலத்தில் உள்ள ஒலிம்பியா என்னும் ஊரில் பிறந்த இவர் இசுரேலில் காசா நிலப்பகுதியில் இசுரேலியப் தற்காப்புப் படையினர் பாலத்தீன மக்களின் வீடுகளை இடித்துத்தள்ளும் நடவடிக்கையை எதிர்க்கும் முகமாக அங்கிருந்த அனைத்துலக ஒற்றுமை இயக்கத்தினருடன் சேர்ந்து இயங்கிய பொழுது, அங்கே இடித்துத் தள்ளிக்கொண்டிருந்த அரண்காப்பு இடிப்புந்தின் கீழ் நசுக்கப்பட்டு இறந்தார். அப்பொழுது இவருக்கு அகவை 23. இவர் இடிப்புந்தின் கீழ் நசுக்கப்பட்டு இறந்ததை ஓர் தன்னேர்ச்சி (எதிர்பாரத நேர்ச்சி) என்று இசுரேலிய அறமன்ற நடுவர்கள் தீர்ப்பளித்தனர்). அண்மையில் கோரீயின் குடும்பத்துக்கு இழப்பீடு தரவும் இசுரேல் நடுவர்கள் மறுத்துள்ளனர்




</doc>
<doc id="172657" url="https://ta.wikipedia.org/wiki?curid=172657" title="ஐசுலாந்தின் ஆண்மையியல் அருங்காட்சியகம்">
ஐசுலாந்தின் ஆண்மையியல் அருங்காட்சியகம்

ஐசுலாந்தின் ஆண்மையியல் அருங்காட்சியகம் ("Icelandic Phallological Museum", இசுலேன்சுக மொழி:Hið Íslenzka Reðasafn), ஐசுலாந்தின் ரெய்க்யவிக்கில் ஆண்குறிகளையும் ஆண்குறி உள்ளுறுப்புக்களையும் காட்சிப்படுத்தியுள்ள உலகின் மிகப்பெரும் அருங்காட்சியாகும். 93 உயிரினங்களின் 280 மாதிரிகள் இங்கு சேகரிக்கப்பட்டுள்ளது; திமிங்கலங்களிலிருந்து 55 ஆண்குறிகளும் சீல்களிலிருந்து 36 ஆண்குறிகளும் நிலப்பரப்பு பாலூட்டிகளிலிருந்து 118 ஆண்குறிகளும் காட்சிப்படுத்தப்பட்டுள்ளன. 2011 சூலையில் தனது முதல் மனித ஆண்குறியைப் பெற்றது. உறுதிமொழி கொடுத்திருந்த நான்கு கொடையாளிகளிலிருந்து ஒருவரிடமிருந்து பெறப்பட்டது. கொடையாளியின் உடலில் இருந்து ஆண்குறியைப் பிரித்தெடுப்பது திட்டமிட்டபடி செல்லாததால் பழுப்புநிற வாடி வதங்கிய சதைத்துண்டமாக பார்மால்டிஹைடு ஜாடி ஒன்றில் ஊறவைக்கப்பட்டுள்ளது. இன்னமும் "இளைய வயதுக்காரரின் பெரிய மற்றும் நல்ல" ஒன்றிற்காக அருங்காட்சியகம் தேடி வருகிறது.

சிகுரோர் யார்டார்சான் என்ற ஆசிரியரால் 1997இல் நிறுவப்பட்ட இந்த அருங்காட்சியகத்தை அவரது மகன் யோர்ட்டூர் கிசுலி சிகுரோசான் நடத்தி வருகிறார். சிகுரோருக்கு சிறுவயதில் கொடுக்கப்பட்ட எருதின் ஆண்குறியிலிருந்து வேயப்பட்ட மாட்டுச் சாட்டையே இத்தகைய ஆண்குறிகளில் அவருக்கு ஆர்வத்தைத் தூண்டியது. ஐசுலாந்திலுள்ள விலங்குகளின் உறுப்புக்களை நாட்டின் பல பகுதிகளில் இருந்தும் சேகரித்தார். நீளமுள்ள நீல திமிங்கலத்தின் ஆண்குறியின் முனையிலிருந்து, உருப்பெருக்கும் கண்ணாடி மூலமாக மட்டுமே காணக்கூடிய நீளமுள்ள வெள்ளெலியின் ஆண்குறி எலும்பு வரை சேகரித்துள்ளார். ஐசுலாந்து நாட்டுவழக்கில் காணவியலாது எனக் கூறப்படுகின்ற "எல்வ்" மற்றும் "டிரால்கள்" எனப்படும் இன விலங்குகளின் ஆண்குறிகளையும் இந்த அருங்காட்சியகத்தில் காட்சிப்படுத்தி உள்ளதாக கூறப்படுகிறது. எருதுகளின் விரைப்பைகளிலிருந்து உருவாக்கப்பட்ட விளக்குக் கவிப்புகள் போன்ற பல ஆண்மைவியல் கலைப்பொருட்களும் இங்கு சேகரிக்கப்பட்டுள்ளன.

ஆண்டுக்கு பல்லாயிரம் பார்வையாளர்களை, முக்கியமாக பெண்களை, ஈர்க்கின்ற சுற்றுலாத் தலமாக இது புகழ் பெற்று வருகிறது. பன்னாட்டு ஊடக கவனத்தையும் பெற்றுள்ள இந்த அருங்காட்சியகத்தைக் குறித்து "தி பைனல் மெம்பர்" என்ற கனடிய ஆவணப்படமும் தயாரிக்கப்பட்டுள்ளது. ஆண்குறிகளைக் குறித்த ஒருமுகப்படுத்தப்பட்ட, அறிவியல்சார்ந்த முறையில் ஆய்வு மேற்கொள்ள தனிநபர்களுக்கு இயலபடுத்துவதே தனது நோக்கமாக இந்த அருங்காட்சியகம் அறிவித்துள்ளது.


</doc>
<doc id="172664" url="https://ta.wikipedia.org/wiki?curid=172664" title="ஜோகன் தோபரீனர்">
ஜோகன் தோபரீனர்

ஜோகன் உல்ப்காங்க் தோபரீனர் (Johann Wolfgang Döbereiner: டிசம்பர் 13, 1780 – மார்ச் 24, 1849) ஒரு ஜெர்மானிய வேதியியலாளர். தனிமங்களுக்கிடையான ஒத்த பண்புகளைக் கண்டறிந்தவர்.தோபரீனர் தேர்ந்தெடுக்கப்பட்ட சில தனிமங்களின் சில பண்புகள் பிற தனிமங்களின் பண்புகளுடன் ஒத்திருப்பதைக் கண்டறிந்தார். லித்தியம் மற்றும் பொட்டாசியம் ஆகியவற்றின் அணு நிறை சோடியம் அணுவின் நிறையுடன் நெருக்கமாக இருந்தது. இதே போன்று நான்கு மும்மைத் தனிமங்களைக் கண்டறிந்தார். இந்த மும்மைகள் தோபரீனரின் மும்மைகள் என அழைக்கப்படுகின்றன. இவர் தோபரீனரின் விளக்கையும் கண்டுபிடித்தவராவார்.


</doc>
<doc id="172666" url="https://ta.wikipedia.org/wiki?curid=172666" title="பவுல் எமில் புவபோதிரான்">
பவுல் எமில் புவபோதிரான்

பவுல் எமில் (பிரான்சுவா) லெக்கொக் தெ புவபோதிரான் (Paul Emile Lecoq de Boisbaudran: 18 ஏப்ரல் 1838 – 28 மே 1912) ஒரு பிரெஞ்சு வேதியலாளர் ஆவார். காலியம், சமாரியம், டிசிப்ரோசியம் ஆகிய தனிமங்களைக் கண்டறிந்தவர்.


</doc>
<doc id="172670" url="https://ta.wikipedia.org/wiki?curid=172670" title="வட்டிக்கடை">
வட்டிக்கடை

வட்டிக்கடை அல்லது கந்துக்கடை என்பது பணத்தை ஒரு நபரிடம் கொடுத்துவிட்டு ஒரு குறிப்பிட்ட நாளுக்குப் பின் அப்பணத்திற்க்குண்டான வட்டியை வசூலிப்பதையே தொழிலாக கொண்டிருக்கும் ஒரு நிறுவனத்தைக் குறிக்கும். இத்தொழில், செய்பவரைப் பொறுத்தும்,செய்யும் இடத்தைப்பொறுத்தும் மாறுபடும்.


</doc>
<doc id="172671" url="https://ta.wikipedia.org/wiki?curid=172671" title="சுடலைக் குயில்">
சுடலைக் குயில்

சுடலைக் குயில் அல்லது கொண்டைக் குயில் (Jacobin Cuckoo or Pied Cuckoo – "Clamator jacobinus") ஆசியாவிலும் ஆப்பிரிக்காவிலும் காணப்படும் குயிலினப் பறவை. பருவமழை வருவதை முன்கூட்டியே அறிவிக்கும் வண்ணம் இப்பறவையின் வருகை இருப்பதாக இந்தியாவில் ஒரு நம்பிக்கை உள்ளது. இதில் ஓரளவே உண்மை இருப்பதாக மைகிரண்ட் வாச்சின் ஆய்வின் மூலம் அறியப்படுகிறது . இந்தியப் பழங்கதையியலில் இது சாதகப் பறவை எனவும் அறியப்படுகிறது.





</doc>
<doc id="172672" url="https://ta.wikipedia.org/wiki?curid=172672" title="இடிப்புந்து">
இடிப்புந்து

இடிப்புந்து ("bulldozer") என்பது இழுவை அல்லது உழுவை இயந்திரம் போன்ற ஓர் இயந்திரத்தின் முன்னே வேண்டாதவற்றை இடித்து அப்புறப்படுத்துவதற்கு ஏற்றவாறு பெரிய தடிப்பான மாழைத்தடுப்பு (உலோகத் தடுப்பு) பொருத்தியிருக்கும் நகரும் எந்திரம். இவ்வகை இடிப்புந்துகள் வீடுகள் கட்டுமானப் பகுதியில் பெரிய அளவிலான மண், குப்பை கூளங்கள் ஆகியவற்றை அசுர வலுவுடன் அகற்றவும், சுரங்கம் போன்ற பகுதிகளிலும் தொழிற்சாலைகளிலும் மிகுந்த எடையான பொருள்களை எடுத்துச் செல்லவும், நகர்த்தவும் பயன்படுத்தப்படுகின்றன. பொதுவாக இடிப்புந்து என்பது இழுவை அல்லது உழுவை எந்திரத்தை மாற்றி முன்னே பொருத்தப்பட்டிருக்கும் தடிப்பான மாழைத்தடுப்பு உள்ள எந்திர உந்தை மட்டுமே சிறப்பாகக் குறிக்கும், எடை மிகுந்த பொருள்களை ஏற்றிச் செல்லும் பிற வண்டிகளை கடுஞ்சுமை உந்துகள் என்றோ, நிலத்தை அகழும் பெரிய உந்துகளை அகழுந்துகள் என்றோ அழைக்கப்படும். இந்த இடிப்புந்துகளின் முன்னே இருக்கும் தடிப்பான தடுப்பு அல்லது தட்டகடு சற்றே உள்வளைந்தோ, தேவைக்கேற்பப் பல்வேறு வடிவுகளிலோ அமைந்திருக்கும். 

பெரும்பாலான இடிப்புந்துகள் வலிமை மிக்க இழுவை அல்லது உழுவை வகை எந்திர வண்டிகள். இழுவை வண்டிகளைப்போலவே நிலத்தில் நன்றாக உறுதியாக பற்றி இருக்கும் தன்மை கொண்டவை. மிகவும் கடுமையான நிலப்பகுதிகளிலும் எளிதில் சாய்ந்துவிடாமல் நகரும் தன்மை கொண்டது. அகலமான அடிப்பக்கம் கொண்டிருப்பதாலும், இந்த எந்திர வண்டிகளின் மிகுந்த எடை சீராக பரவி இருப்பதாலும் நிலைப்புத்தன்மை மிக்கதாக இருக்கும். எடை பரவி இருப்பதால் மணலிலோ சேறிலோ புதைந்து சிக்காமல் நகரும். வழக்கத்துக் கூடுதலான அகல அமைப்பு கொண்ட வண்டிகளை "குறைவழுத்த" (LGP, Low Ground Pressure) அல்லது சதுப்பு ஓடி ("swamp tracks") எந்திரவண்டிகள் என்றழைக்கப்படும். இந்த இடுப்புந்து வகை வண்டிகள் திறம்பட முறுக்குத்திறனைப் பிரித்து இழுவைத் திறனை (dragging ability) கூட்டவல்லன. கேட்டர்பில்லர் பேரெடை உந்துகளில் (பெரிய எடையுள்ள வண்டிகள்) டி9 (D9) என்னும் வகை 70 டன் எடை கொண்ட போர்ப்படைகள் பயன்படுத்தும் தாங்கிகளை இழுத்துச் செல்ல வல்லன. போர்க்களங்களில் பலவகையான தடகளை அகற்றவும் இவை பயன்படுத்தப் படுகின்றன.

இடிப்புந்துகள் பெரும்பாலும் டீசல் உள் எரி பொறி வகை உந்தால் இயங்குவது.

உழுவதற்காகப் பயன்படுத்திய எந்திர ஏர்க்கால் எந்திரத்தை மாற்றியமைக்கப்பட்ட ஃகோல்ட்டு என்னும் அமெரிக்க நிறுவன இழுவை எந்திரங்களே முதன்முதல் உருவாக்கப்பட்ட இடிப்புந்துகள். இவை முதல் உலக்ப்போர் காக கட்டத்தில், சாலை அமைப்புகளுக்கும், வேளாண்மை எந்திர பொறிகள் வழி பயிர்த்தொழில் செய்வதற்காகவும் உருவாக்கப்பட்டன. 

1923 ஆம் ஆண்டு சேம்சு கம்மிங்சு (James Cummings) என்பாரும், வரைபடக் கலைஞர் சே. ஏர்ல் மெக்லியாடு (J. Earl McLeod) என்பாரும் முதல் இடிப்புந்துக்கான வகுதிப் படம் (design) உருவாக்கினார்கள். இதன் அடிப்படையில் முதல் இடிப்புந்தையும் செய்தார்கள். இதன் ஒப்புரு அமெரிக்க மாநிலம் கன்சாசில் உள்ள மாரரோவில் என்னும் இடத்தின் சிட்டி பார்க்கில் உள்ளது. . திசம்பர் 18, 1923 அன்று, கமிங்சும் மெக்குலியாடும் (Cummings and McLeod) அமெரிக்க புத்தாக்க உரித்துக்குப் பதிவு செய்தனர் (U.S. patent #1,522,378), அது சனவரி 6, 1925 ஆம் நாள் வழங்கப்பட்டது- இவ்வுரிமம் இழுவை உழுவெந்திரத்திற்கான சேர்ப்புக் கருவிக்காகும் ("Attachment for Tractors.").

1920கள் காலப்பகுதியில் மடிபட்டை உருள் கால்கள் அமைப்புகள் கொன்ட எந்திரங்கள் வழக்குக்கு வந்தன (அமெரிக்காவில்), எடுத்துக்காட்டாக கேட்டர்பில்லர் 60. இரப்பர் மெத்துருளி வகை வண்டிகள் 1940 களில் வழக்குக்கு வந்தன. கால்வாய்கள் தோண்டவோ, மண் அணைக்கட்டுகள் போல் எழுப்பவோ வண்டியின் முன்னே தட்டகடு (அகன்ற மாழையால் ஆன பாளம்போன்ற தடிப்பான தடுப்பு) பொருத்தப்பெற்ற வண்டிகள் பயனுக்கு வந்தன. இந்த தட்டகடு பிறபோன்ற குறுக்குவெட்டுத் தோற்றம் கொண்டதாகவோ நேரானதாகவோ இருந்தன வளைந்த தட்டகடு பிற்காலத்தில் தோன்றியது. இதன் ஓட்டுநர் அமர்திருக்கும் இடம் மூடிய அறை போன்ற அமைப்பு இல்லாததாக முதலில் இருந்தது.

இன்று இடிப்புந்துகள் படைக்கும் நிறுவனங்களில் அமெரிக்காவின் கேட்டர்பில்லரும், சப்பானின் கோமாட்ஃசு (Komatsu), இங்கிலாந்தின் சேசிபி (JCB, சே.சி. பேம்ஃபோர்டு), அமெரிக்காவின் சான் தீயிர் (John Deere) போன்றவை முன்னணில் உள்ளவை.

தொழிலகப் புள்ளிக்குறிப்புகளின்படி சாந்தூயி (Shantui) என்னும் நிறுவனமே 2010 ஆம் ஆண்டுக் கணக்கின் படி ஆண்டுக்குப் பத்தாயிரத்துக்கும் மேலானான இடிப்புந்துகளைப் படைத்து உலகில் முதலில் நிற்கின்றது. அடுத்ததாக அமெரிக்காவைச் சேர்ந்த கேட்டர்பில்லர் நிறுவனமாகும். இது ஆண்டுக்கு 6,400 இடிப்புந்துகளைப் படைக்கின்றது.


</doc>
<doc id="172678" url="https://ta.wikipedia.org/wiki?curid=172678" title="ஆன்டி ரூபின்">
ஆன்டி ரூபின்

ஆன்ட்ரு ஈ. ரூபின்(ஆங்கிலம்:Andrew E. Rubin) ஆண்ட்ராய்டு இங்க்(Android Inc.,) மற்றும் டேஞ்சர் இங்க்(Danger Inc.,) ஆகிய இரண்டு நிறுவனங்களின் துணை நிறுவனர் மற்றும் முதன்மைச் செயல் அதிகாரியும் ஆவார். மேலும், இவர் மார்ச் 2013 வரை கூகிளின் நகர்பேசி மற்றும் எண்ணிமத் தரவு பிரிவிற்கு துணைத் தலைவராகவும் இருந்தார், அப்பொழுது அவர் நுண்ணறிபேசிகளில் இயங்குதளமாக இருக்கும் ஆண்ட்ராய்டின் உருவாக்கம் மற்றும் மேம்பாட்டையும் கவனித்துவந்தார். இவர் தனது பெயரில் 4 கண்டுபிடிப்புகளுக்கான காப்புரிமையைக் கொண்டுள்ளத்தோடு, 100 மில்லியன் அமெரிக்க டாலர் சொத்து மதிப்புடையவர் எனவும் நம்பப்டுகிறது. மார்ச் 13, 2013-ல் லாரி பேஜ் தனது வலைப்பூவில் ரூபின் தனது தற்போதைய ஆண்ட்ராய்டு பொறுப்பகளிலிருந்து விடுவிக்கப்பட்டு கூகிளின் மற்ற திட்டங்களை கவனிப்பார் என அறிவித்தார். தற்போது ரூபினின் பொறுப்புகள் தமிழ்நாட்டைச் சேர்ந்த கணிணியில் வல்லுனரான சுந்தர் பிச்சையிடம் தரப்பட்டுள்ளது.


</doc>
<doc id="172679" url="https://ta.wikipedia.org/wiki?curid=172679" title="திக்குப் பாலகர்">
திக்குப் பாலகர்

திக்குப் பாலகர் என்னும் சொல் திசைகாப்பாளரைக் குறிக்கும். இது சோதிடக்கலையின் ஒரு கணிப்பு. திசையை எண்கோணமாக்கி, ஒவ்வொரு திசைக்கும் சில இருப்புகளைக் காட்டுவது இதன் நெறி. கோணத்திசைகளில் குறிப்பிட்ட தெய்வங்கள் இருந்து காப்பதாக எண்ணிக் கணிப்பர். 


</doc>
<doc id="172687" url="https://ta.wikipedia.org/wiki?curid=172687" title="பென்சில்வேனியா பல்கலைக்கழகத்தின் வார்ட்டன் பள்ளி">
பென்சில்வேனியா பல்கலைக்கழகத்தின் வார்ட்டன் பள்ளி

வார்ட்டன் பள்ளி ("Wharton School") ஐக்கிய அமெரிக்காவின் பிலடெல்பியா மாநிலத்திலுள்ள தனியார் ஐவி லீக் பல்கலைக்கழகங்களில் ஒன்றான பென்சில்வேனியாப் பல்கலைக்கழகத்தின் மேலாண்மைப் பள்ளி ஆகும். அமெரிக்காவின் மிகத் தொன்மையானதாகவும் ஓர் உயர்நிலை கல்விநிறுவனத்துடன் இணைக்கப்பட்ட உலகின் முதல் மேலாண்மைப் பள்ளியாகவும் வார்ட்டன் பள்ளி விளங்குகிறது. இந்தப் பள்ளி யோசஃப் வார்ட்டன் என்பாரின் கொடையளிப்புக் கொண்டு 1881ஆம் ஆண்டில் துவங்கப்பட்டது. இதன் தாய்க் கல்வி நிறுவனமான பென்சில்வேனியா பல்கலைக்கழகம், பெஞ்சமின் பிராங்கிளினால் நிறுவப்பட்ட அமெரிக்காவின் முதல் பல்கலைக்கழகம் என்பதும் குறிப்பிடத்தக்கது.

வார்ட்டன் உலகின் மிகச் சிறந்த வணிக மேலாண்மைப் பள்ளியாக பரவலாக கருதப்படுகிறது. இதனை உலகின் மிக உயர்ந்த வர்த்தக கல்வி வழங்கும் நிறுவனங்களில் ஒன்றாக தொடர்ந்து "பிசினசு வீக்"கும் "பைனான்சியல் டைம்சும்" தங்கள் தரவரிசையில் மதிப்பிட்டுள்ளன. இங்கு வழங்கப்படும் முதுகலை வணிக மேலாண்மை பட்டம் உலகில் முதலானதாக 2000 முதல் 2009 வரை பைனான்சியல் டைம்சு மதிப்பிட்டுள்ளது; மீண்டும் 2011இல் இலண்டன் வணிகப் பள்ளியுடன் இணைந்து முதலாவதாக வந்தது. தவிரவும் கல்வியாளர்களும் பணியமர்த்துபவர்களும் வார்ட்டனுக்கு உயரிய மதிப்பு அளித்து வருகின்றனர்.

தனியாகவும் பல்கலைக்கழகத்தின் பிற பள்ளி மற்றும் கல்லூரிகளுடன் இணைந்தும் வார்ட்டன் இளங்கலை, முதுகலை வணிக மேலாண்மை பட்டங்களையும் முனைவர் கல்வித் திட்டங்களையும் வழங்குவதுடன் பல பட்டய கல்வித் திட்டங்களையும் புரவல் செய்கிறது. எந்தவொரு வணிகப் பள்ளிக்கும் மேலாக விருப்பத் தேர்வுகளை வழங்கும் இந்தப் பள்ளியில் கணக்குப் பதிவு, வணிக மற்றும் பொதுக் கொள்கைகள், தொழில்முனைவு மேலாண்மை, சூழலியல் மேலாண்மை, நிதி, நலவாழ்வு அமைப்புக்கள், மனிவள மற்றும் நிறுவன மேலாண்மை, காப்பீடும் தீவாய்ப்பு மேலாண்மையும், சட்டம், வணிக நற்பண்புகள், மேலாண்மை, சந்தைப்படுத்தல், பன்னாட்டு மேலாண்மை, இயக்கம் மற்றும் தகவல் மேலாண்மை, நிலச்சொத்துக்கள், சில்லறை வணிகம், புள்ளியியல், வணிக யுக்தி மேலாண்மை என பலதரப்பட்ட துறைகளில் கல்வி வழங்குகிறது.




</doc>
<doc id="172692" url="https://ta.wikipedia.org/wiki?curid=172692" title="இந்தியாவில் வதையா இறப்பு">
இந்தியாவில் வதையா இறப்பு

இந்தியாவில் வதையா இறப்புத் தொடர்பான சட்ட, சமூக அணுகுமுறை அண்மைக் காலமாக மாறிவரும் ஒன்றாகும். சிலர் வதையா இறப்புப் பெற வேண்டும் என்ற குரல்கள் அவ்வப்போது எழுவதால் இந்தியாவில் இது பெரிதும் சர்ச்சைக்குரிய ஒன்றாகவே விளங்கி வருகிறது. 

இந்தியாவில் வதையா இறப்பு சட்டத்துக்கும் புறம்ப்பான ஒன்றாகவே நெடுங்காலம் இருந்துவந்துள்ளது. சட்டப்படி இது கொலை (homocide) ஆகும். ஆனால் ஆனால் 7 மார்ச் 2011 இது தொடர்பான உச்சநீதிமன்ற தீர்ப்பு முனைப்பற்ற வதையா இறப்பை (passive euthanasia) சட்ட ஏற்புச் செய்தது. இத்தகைய நடைமுறையைக் கையாளுவதற்கு முன் மருத்துவர்கள் விண்ணப்பிக்க வேண்டும் என்றும், அத்தகைய நடவடிக்கை உயர் நீதிமன்றத்தின் மேற்பார்வையில் நடைபெற வேண்டும் என்றும் உச்சநீதிமன்றம் ஒரு விதியையும் விதித்துள்ளது. நாடாளுமன்றத்தில் இத்தகைய சட்டம் இயற்றப்படும்வரை இதுவே வழிகாட்டலாக இருக்கும்.

37 ஆண்டுகளாக செயலிழந்த நிலையில் இருந்து வரும் அருணா சான்பாக்கை கருணைக் கொலை செய்ய அனுமதிக்க வேண்டுமென எழுத்தாளர் பிங்கு விரானி என்பவர் உச்ச நீதிமன்றத்தில் மனு தாக்கல் செய்தார். இந்த மனு உச்ச நீதிமன்ற நீதிபதிகள் மார்கண்டேய கட்ஜு, கியான்சுதா மிஸ்ரா ஆகியோர் அடங்கிய பெஞ்ச் முன்னிலையில் மார்ச் 7, 2011ல் விசாரணைக்கு வந்தது. அருணா தங்கவைக்கப்பட்டுள்ள மருத்துவமனையின் சார்பில் ஆஜரான வழக்கறிஞர், கடந்த 37 ஆண்டுகளாக மருத்துவமனையில் உள்ள அருணாவை அங்குள்ள செவியர்களும், மருத்துவர்களும் அர்பணிப்பு உணர்வுடன் கவனித்து வருவதாக வாதிட்டார். அருணா சான்பாக் வழக்கில் 07-03-2011 அன்று தீர்ப்பளித்த இந்திய உச்சநீதிமன்றம், "கருணைக்கொலை எதிர்நோக்கியிருப்பவருக்கு தேவையான உயிர் ஆதாரங்கள் (life support), உணவு, நீர் நிறுத்தப்பட்டிருந்தாலே இம்முடிவை எடுக்க முடியும். உச்சநீதிமன்றத்தின் வழிகாட்டுதலின் படி மருத்துவர்களே முடிவு செய்வர்" என்று அறிவித்தது. மேலும் அருணா வழக்கைப் பொறுத்தவரை அதன் உண்மைகளும், சூழல்களும், மருத்துவ ஆதாரங்களும் அவரை கருணைக்கொலை செய்யத் தேவையில்லை என்பதை எடுத்துக் காட்டுகின்றன என்று கூறி மனுவைத் தள்ளுபடி செய்தது. மிகவும் தவிர்க்க முடியாத, சில விதிவிலக்கான சூழ்நிலைகளில் மட்டுமே ஒருவர் கருணைக் கொலை செய்யப்படலாம் என்று கூறியுள்ளனர். இத்தீர்ப்பானது இந்தியாவில் கருணைக்கொலை குறித்த புதிய பார்வைக்கு வழிகோலியுள்ளது.


</doc>
<doc id="172694" url="https://ta.wikipedia.org/wiki?curid=172694" title="கூகிள் குரோம் இயக்குதளம்">
கூகிள் குரோம் இயக்குதளம்

குரோம் இயக்குதளம் ("Chrome OS") என்பது வலைச் செயலிகளுடன் முழுமையாக செயல்படுமாறு கூகிள் நிறுவனத்தால் வடிவமைக்கப்பட்ட லினக்சு சார் இயக்குதளம் ஆகும். இத்தகைய மென்பொருளை கூகிள் நிறுவனம் சூலை 7, 2009 அன்று அறிவித்தது. நவம்பர் 2009இல் குரோம் இயக்குதளம் என ஒரு திறந்த மூலநிரல் திட்டமாக வெளியிட்டது.



</doc>
<doc id="172699" url="https://ta.wikipedia.org/wiki?curid=172699" title="பூமிபால் அதுல்யாதெச்">
பூமிபால் அதுல்யாதெச்

பூமிபோன் அடூன்யடேட் அல்லது பூமிபால் அதுல்யாதெச் ("Bhumibol Adulyadej", (தாய்: ภูมิพลอดุลยเดช) பிறப்பு: 5 டிசம்பர் 1927, இறப்பு 13 அக்டோபர் 2016) என்பவர் தாய்லாந்தின் தற்போதைய அரசர் ஆவார். இவர் ஒன்பதாம் இராமா என அழைக்கப்படுகிறார். 1946 சூன் 9 இல் ஆட்சிக்கு வந்த இவரே உலகில் அதிக காலம் நாட்டுத் தலைவராகவும், தாய்லாந்து வரலாற்றில் அதிக காலம், தமது எண்பதாவது வயதில் இறக்கும் வரை மன்னராகவும் இருந்தவராவார்.

பூமிபால் சட்டபூர்வமாக அரசியல்சட்ட மன்னராக இருந்தாலும், தாய்லாந்து அரசியலில் பல முக்கிய தீர்மானங்களை எடுத்திருக்கிறார். இவர் நாட்டில் பல்வேறு காலகட்டங்களில் பதவியில் இருந்த இராணுவ ஆட்சியாளர்களுக்கு ஆதரவாக இருந்த போதிலும், 1990களில் தாய்லாந்து சனநாயகத்திற்கு மாற்றமடைவதற்குப் பெரிதும் உறுதுணையாக இருந்திருக்கிறார். இவரது காலத்தில் 15 இராணுவப் புரட்சிகளும், 16 அரசியலமைப்புச் சட்டங்களும் ஏற்பட்டுள்ளன. அத்துடன் 27 பிரதமர்கள் அரசுத்தலைவர்களாக இருந்துள்ளனர். 1981, மற்றும் 1985 ஆம் ஆண்டுகளில் இடம்பெற்ற இராணுவப் புரட்சி முயற்சிகளைத் தமது செல்வாக்கின் மூலம் தடுத்து நிறுத்தியுள்ளார்.

மன்னர் பூமிபால் தாய்லாந்து மக்களால் மிகவும் மதிக்கப்படுபவராகவும் போற்றப்படுபவராகவும் உள்ளார். சட்டபூர்வமாக இவர் "அவமதிக்கப்பட முடியாதவராக" உள்ளார். அரசரின் கண்ணியத்துக்குக் களங்கம் விளைவிப்பவர்கள் தண்டனைக்குட்படுத்தப்படுவர். 1957 ஆம் ஆண்டில் இடம்பெற்ற ஆட்சிக் கவிழ்ப்பு மன்னரின் கண்ணியத்துக்குக் களங்கம் விளைவித்தமையே காரணம் என நியாயப்படுத்தப்பட்டது. தனது 2005 ஆம் ஆண்டு உரையில், பொதுமக்களிடம் இருந்து விமரிசனங்களை அனுமதித்தார். இதன் விளைவாக ஆயிரக்கணக்கானோர் கைது செய்யப்பட்டனர். "ஃபோர்ப்ஸ்" இதழின் படி, பூமிபாலின் சொத்துக்களின் மதிப்பு (2010 ஆம் ஆண்டில்) 30 பில்லியன் அமெரிக்க டாலர்களாகும், போர்ப்ஸ் இதழ் இவரை உலகின் பணக்கார அரசர்களில் முதலாவதாகப் பட்டியலிட்டுள்ளது.

மன்னர் பூமிபோன் அடூன்யடேட் தமது எண்பத்தி எட்டாம் வயதில் உடல் நலக் குறைவால் இறந்தார். 



</doc>
<doc id="172706" url="https://ta.wikipedia.org/wiki?curid=172706" title="2013 தமிழக மாணவர் எதிர்ப்புப் போராட்டங்கள்">
2013 தமிழக மாணவர் எதிர்ப்புப் போராட்டங்கள்

2013 மார்ச்சு தமிழக மாணவர் எதிர்ப்புப் போராட்டங்கள் எனப்படுபவை இலங்கைத் தமிழர்களுக்கு ஆதரவாக இந்திய அரசுக்கு அழுத்தம் கொடுக்கும் வகையில் தமிழகத்தின் கல்லூரி மாணவர்களால் முன்னெடுக்கப்பட்ட எதிர்ப்புப் போராட்டங்கள் ஆகும்.

நவம்பர் 2012 காலப் பகுதியில் யாழ் பல்கலைக்கழக மாணவர்களின் அமைதியான எதிர்ப்புப் போராட்டத்தை இலங்கைப் படைத்துறை வன்முறை கொண்டு அடக்கியது.. இது புகலிட மற்றும் தமிழக மாணவர்களிடையே ஒரு விழிப்புணர்வை ஏற்படுத்தி இருந்தது. பெப்ரவரி, மார்சு 2013 காலப் பகுதியில் இனப்படுகொலைகள் தொடர்பாக மேலதிக ஒளிப்பட, நிகழ்பட மற்றும் பிற ஆதாரங்கள் வெளிவந்தன. மேலும், மார்ச்சு 2013 இல் ஐ. நா. மனித உரிமைகள் குழுவில் இலங்கையில் மனித உரிமைகள் தொடர்பான தீர்மானங்கள் கொண்டுவரப்பட்டன. இந்தப் பின்னணியில் மாணவர் போராட்டங்கள் தொடங்கின.


பல்வேறு பகுதிகளிலுள்ள பலதரப்பட்ட மாணவர்களால் நடத்தப்படும் இப்போராட்டங்களில் எழுப்பப்படும் கோரிக்கைகள் சற்று வேறுபட்டாலும், அடிப்படை நோக்கம் ஒன்றே என அரசியல் பார்வையாளர்கள் கருதுகின்றனர். இவற்றில் பின்வருவன அடங்கும்:

காலவரையறையற்ற உண்ணாநிலை, அடையாள உண்ணாநிலை, சாலை மறியல், தொடர்வண்டி மறியல், அரசு அலுவலகங்களை முற்றுகையிடுதல், உருவபொம்மை எரித்தல், உள்ளிருப்புப் போராட்டம், வகுப்புகளைப் புறக்கணித்தல், அமைதிப் பேரணி போன்ற போராட்டங்களை மாணவர்கள் நடத்தினர்.
மேலும், சமூக வலைத்தளங்கள் வாயிலாக போராட்டத்திற்கு மாணவர்களைத் திரட்டுதல் நடந்தது. ஃபேஸ்புக்கில் படங்கள் மூலம் ஆதரவு திரட்டுதல், குழுக்களை உண்டாக்கி மாணவர்களை இணைத்தல் போன்றவை நடந்தன.

தமிழகம் தழுவிய மாணவர்களின் எதிர்ப்புப் போராட்டங்களுக்கு பொது மக்கங்களில் ஆதரவு பெரிதும் இருந்தது. பல துறையினர் இவர்களுக்கு ஆதரவு தெரிவித்ததுடன் இவர்களின் போராட்டங்களிலும் பங்கெடுத்துக் கொண்டார்கள்.

புலம் பெயர் தமிழர்கள் பலர், குறிப்பாக தமிழ் இளையோர் அமைப்புக்கள் தமிழக மாணவர்களுக்கு உணர்வுத் தோழமை தெரிவித்தனர். மாணவர்களுக்கு ஆதரவு தரும் வகையில் தாமும் வெவ்வேறு நாடுகளில் எதிர்ப்புப் போராட்டங்களை முன்னெடுத்தனர். இந்த எதிர்ப்புப் போராட்டங்கள் தொடர்பாக புலம்பெயர் கல்வியாளர் சேரன் "மாணவர்களின் அறிவுத் தேடல் மிகுந்த உணர்வு பூர்வமான எழுச்சி ஈழத் தமிழர்களுக்கும் உவகையையும் ஊட்டத்தையும் வழங்கி உள்ளது. ஈழத்தமிழர்களது பல்வேறு தோழமைச் சக்திகளுக்கும் இன, மத, மொழி வேறுபாடுகளைக் கடந்து எங்களை ஆதரித்து வருகிற பல்வேறு தரப்பினருக்கும் உங்களுடைய எழுச்சி ஒத்தடமாகவும் உயிரூக்கியாகவும் அமைகிறது." என்று கூறினார்.

மாணவர்களின் இந்தப் போராட்டங்களைத் தடுக்கும் வகையில், தமிழக அரசு, கலை மற்றும் அறிவியல் கல்லூரிகளுக்கு காலவரையறையற்ற விடுமுறையை அறிவித்தது.

போராட்டத்தைத் தடுப்பதற்காக பல கல்லூரிகளும் விடுமுறைகளை அறிவித்து, மாணவர்களை விடுதியை விட்டு வெளியேற்றின. கிண்டி பொறியியல் கல்லூரியில் போராட்டம் நடத்துவதைத் தடுப்பதற்காகக் கல்லூரி நிர்வாகம் மூலம் கல்லூரியில் பயிலும் மாணவர்களுக்கு எச்சரிக்கை விடப்பட்டுள்ளது. அதில், "போராட்டத்தில் ஈடுபடும் மாணவர்கள், வருங்காலத்தில் அரசு வேலைகளுக்குத் தேர்வு செய்யப்படின் அவர்களது தேர்வு செல்லாததாக்கப்பட்டு, அவர்கள் விசாரணைக்குட்படுத்தப்படுவார்கள்" என்ற பத்திரிக்கைச் செய்தியைக் குறிப்பிட்டு எச்சரிக்கை செய்திருந்தது. பின்னர், மார்ச்சு 18 அன்று நன்பகலில், மாணவர்களின் உணர்வுகளுக்கு மதிப்பளித்து, உண்ணாநிலைப் போராட்டத்துக்கு ஒப்புதல் அளித்தது. மேலும், கல்லூரி காலவரையின்றி மூடப்பட்டு விடுதி மாணவர்கள் அனைவரும் வெளியேற்றப்பட்டனர். ஏப்ரல் 3ம் தேதி பொறியியல் கல்லூரிகள் திறக்கப்படும் என அரசு அறிவித்துள்ளது 

தமிழக காவல்துறை கைதுகளை மேற்கொண்டும் இடையூறுகளை விளைவித்தும் மாணவர் எதிர்ப்புப் போராட்டங்களை கடும்போக்காக கையாண்டது. இப் போராட்டத்தில் ஈடுபடுவர்கள் நக்சலைடுகள் அல்லது தமிழீழ ஆதரவு அமைப்புகளால் தூண்டப்படுகிறார்கள் என்று சில காவல்துறை அதிகாரிகள் கருத்து கூறினர். மேலும், நடுவண் உளவு நிறுவனங்கள், இப் போராட்டங்களில் ஈடுபடுபவர்களை ஆவணப்படுத்த, தமிழக காவல்துறையினரிடம் இருந்து அடையாளப்படுத்தல் ஆதாரங்களைக் கோரின.




</doc>
<doc id="172712" url="https://ta.wikipedia.org/wiki?curid=172712" title="ஆலூ பராட்டா">
ஆலூ பராட்டா

ஆலூ பராத்தா (Aloo Paratha) காலை உணவாக உண்ணப்படும் இந்திய உணவு வகைகளில் ஒன்று. இது உருளைக் கிழங்கு, வெண்ணெய், மைதா, கோதுமை ஆகியவற்றைக் கொண்டு செய்யப்படுகிறது. இந்தியாவின் மையப் பகுதியில் வாழும் மக்களின் முதன்மை உணவுகளில் இதுவும் ஒன்று. இதற்குத் துணையாக சட்னி சேர்த்துக் கொள்வர். சில பகுதிகளில் லஸ்ஸியும் சேர்த்துக்கொள்ளப்படுகிறது.


</doc>
<doc id="172713" url="https://ta.wikipedia.org/wiki?curid=172713" title="நாசி லெமாக்">
நாசி லெமாக்

நாசி லெமாக் (Nasi lemak) தேங்காய்ப் பாலில் சமைக்கப்படும் அரிசிச் சோறு ஆகும். இது மலாயர் உணவுவகையினைச் சேர்ந்தது. மலேசியாவிலும், சிங்கப்பூர், ரியாவுத் தீவுகளிலும் மிகவும் புகழ்பெற்ற உணவு ஆகும். இது மலேசியாவின் தேசிய உணவாகவும் கருதப்படுகிறது.
இப்பெயரின் பொருள் பருத்த அரிசி என்பதாகும். இவ்வுணவு வாழையிலையில் துணை உணவுகளுடன் பரிமாறப்படும்.


</doc>
<doc id="172714" url="https://ta.wikipedia.org/wiki?curid=172714" title="சமோசா">
சமோசா

சமோசா ("Samosa"; ஐபிஏ :) அல்லது சமூசா என்ற திண்பண்டமானது, பல்வேறு நாடுகளின் மக்களால் விரும்பப்படும் நொறுக்குத்தீனியாகவும், தொடுகறியாகவும், பசி/சுவையூக்கியாகவும் திகழ்கிறது. இந்த உணவு செய்முறை வடிவில், வேறுபட்டு இருந்தாலும், நான்முக முக்கோண வடிவமே, பன்னாட்டினராலும் ஏற்றுக் கொள்ளப் பட்டுள்ளது. ஆசியா, ஆப்பிரிக்கா ஆகிய கண்டங்களிலுள்ள பல்வேறு நாட்டினரும், இதனை சிற்றுண்டியாக உண்ணும் பழக்கத்தைக் கொண்டுள்ளனர். எடுத்துக்காட்டாக, அராபியத் தீபகற்பம், தென்கிழக்காசியா, தென்மேற்கு ஆசியா, நடுநிலக் கடல், இந்தியத் துணைக்கண்டம், ஆப்பிரிக்காவின் கொம்பு, கிழக்கு ஆபிரிக்கா, வடக்கு ஆப்பிரிக்கா, தென்னாப்பிரிக்கா போன்ற நாடுகளின் உணவுப் பட்டியலில், இப்பண்டம் அடங்கி உள்ளது. பல நாடுகளின் கலாச்சார வேறுபாடுகளாலும், அம்மக்களின் குடிபெயர்வாலும், இத்தீனி பல நாடுகளிலும் பரவி வருகிறது.

இது சம்பூசா, சம்போசா, சமூசா, சோமாசி, சிங்கதா, சிங்கரா என்றும் பல்வேறு பெயர்களில் அழைக்கப்படுகின்றது. இந்த பெயர் 'சம்பூசாஹ்' என்கிற ஃபார்ஸி (ஈரான்) (). சொல்லிலிருந்து வந்ததாகும். அரபி மொழியில் 'பிறைபோன்ற வடிவம்' என்பதை "சன்புசாக்" அல்லது "சன்புசாஜ்" என்பர். "சம்போசா" என ஆப்கானித்தானிலும், "சோமாசா" என வங்கமொழியிலும்: ) அழைப்பர், "சமோசா" என்று உருது மொழியில்: பாக்கித்தானிலும், இந்தியிலும்:) நெருங்கிய தொடர்பு உடையதாக உள்ளது. "()" என்று தஜிகிஸ்தான் சொல்லோடும், "சம்சா" என்று துருக்கிய மொழிகளிலும், ஆப்பிரிக்க மொழிகளில்,' ஆப்பிரிக்காவின் கொம்பு வடிவம்' என்ற பொருளிலும், "chamuça" என கோவாவிலும், மொசாம்பிக் மொழியிலும், சில போர்த்துகல் சொற்களும், சமோசா என்ற சொல்லின் ஒலிப்போடு, (sambusaj) நெருங்கிய தொடர்புடையதாக விளங்குகின்றன.

உலக மக்களின் உணவுப் பழக்கவழக்கத்திற்கு ஏற்ப, இதன் அளவும், உட்பொருட்களின் கலப்பும், வேறுபடுகின்றன. தேவையான பொருட்களை, இரண்டாகப் பிரிக்கலாம். ஒன்று வெளிப்புறத்திற்கான, மாவு. இது பெரும்பாலும், மைதா மாவாகும். இரண்டாவது உட்பொருளான மசாலைச் சேர்வை. இது உள்ளிடு பொருள் என்றும், பூர்ணம் என்றும் அழைக்கப்படும். பூர்ணமாக, உருளைக்கிழங்கு, வெங்காயம், பட்டாணி, முட்டைக்கோசு, கேரட் போன்ற காய்கறிகளும், உண் உணவாக மாட்டிறைச்சியும், கோழிக் கறியும் சிறுசிறு துண்டுகளாகவும் தேர்ந்தெடுக்கப் படுகிறது. இத்துடன் நறுமண உணவுப் பொருட்களாலான மஞ்சள், இலவங்கம், பட்டை, பெருஞ்சீரகம், உப்பு போன்றவை பதமாகக் கலக்கப் படுகிறது. இந்திய சமோசாவில், மரக்கறி உட்பொருளே அதிகம் பயன்படுகிறது.

செய்முறை அடிப்படையில், இதனை இரு வகையாகப் பிரிக்கலாம். ஒன்று பச்சைமாவு சமோசா, மற்றொன்று வெந்தமாவு சமோசா. பச்சைமாவு சமோசா என்பது குறைந்த நேரத்தில் உடனே தயாரிக்கப்படும், துரித உணவு தயாரிப்பு முறையாகும். இதில் பயன்படுத்தம் எண்ணையின் அளவு குறைவாக இருக்கும். தோசைசட்டியில் இதனைத் தயாரிக்கலாம். நுண்ணலை அடுப்பு போன்றவற்றிலும் தயாரிக்கலாம். வெந்தமாவு சமோசா என்பது இரு நாட்களில் செய்யப்படும். இட்லி மாவு தயாரிப்பது போல, முதல் நாளே பாதி செய்முறை முடிந்து விடும். இதனால் வெந்தமாவு சமோசாவில் சற்று புளிப்புச் சுவை இருக்கும். மேலும், முழுமையாக கொதிக்கும் சமையல் எண்ணையில், அமிழ்ந்து எடுப்பதால் வெளிப்புறம் மொறுமொறுப்பாகவும்,உட்புறம், வேகவைத்த காய்கறி போன்று, திண்மையாக இருக்கும். மேற்கூறிய இரண்டு முறைகளிலும், மைதாவில் ஆனா மெல்லிய உரொட்டி/சப்பாத்தி போன்று, பெரியதாகத் தயாரிக்கப் படுகிறது. இந்த ரொட்டி நீள்செவ்வக வடிவில் வெட்டப் படுகிறது. ஒவ்வொரு நீள்செவ்வக ரொட்டியும், ஏறத்தாழ நமது போன்ற வடிவம் பெறுகிறது. இவ்வடிவம் கொண்ட ரொட்டி, முக்கோண வடிவில் கையால் சுற்றப்பட்டு, அதனுள் உள்ளிட்டுச்சேர்வை வைத்து, மைதா பசையால் ஒட்டப்படுகிறது. இவ்வாறு நிரப்பப் பட்ட சமோசாவை வேகவைத்து எடுத்தால், அது உண்ணும் பக்குவத்திற்கு மாறும்.




</doc>
<doc id="172720" url="https://ta.wikipedia.org/wiki?curid=172720" title="லா லீகா">
லா லீகா

லா லீகா ("La Liga") என்பது ஸ்பெயின் நாட்டின் முதன்மையான கால்பந்துக் கூட்டிணைவுத் தொடராகும். அந்நாட்டில் "பிரீமெரா டிவிசன்" என்று அறியப்படுகின்றது. வணிக காரணங்களுக்காக லீகா சான்டென்டர்(Liga Santander) என்று அறியப்படுகிறது. ஒவ்வொரு பருவத்திலும் 20 அணிகள் இதில் பங்கேற்கும். கடைசி மூன்று இடங்களில் முடிக்கும் அணிகள் அடுத்த பருவத்தில் இரண்டாம் நிலைக் கூட்டிணைவில் பங்கேற்க தரம் குறைக்கப்படும்; இரண்டாம் நிலைக் கூட்டிணைவிலிருந்து மூன்று அணிகள் தரம் உயர்த்தப்படும். 

1929-ஆம் ஆண்டில் ஆரம்பிக்கப்பட்ட இதில் இதுவரை 60 அணிகள் பங்கேற்றுள்ளன; 9 அணிகள் வாகையர் பட்டம் சூடியுள்ளன. 1950-களிலிருந்து ரியல் மாட்ரிட் கால்பந்து கழகமும் பார்சிலோனா கால்பந்துக் கழகமும் ஆதிக்கம் செலுத்திவருகின்றன. ரியல் மாட்ரிட் 32 முறையும் பார்சிலோனா 24 முறையும் வாகையர் பட்டம் சூடியுள்ளன.

யூஈஎஃப்ஏ-வின் "கூட்டிணைவுக் குணக" கணக்கின்படி, கடந்த ஐந்து ஆண்டுகளில், ஐரோப்பிவிலேயே லா லீகாவே சிறந்த கூட்டிணைவுத் தொடராகும். உலக அளவில் புகழ்வாய்ந்த விளையாட்டுத் தொடர்களில் லா லீகாவும் ஒன்றாகும். 2014-15 பருவத்தில் ஒவ்வொரு போட்டிக்கும் சராசரியாக 26,741 பார்வையாளர்கள் வருகின்றனர்; ஒரு விளையாட்டுப் போட்டித் தொடருக்கு இந்த வருகைப்பதிவு ஆறாம் இடம் பிடிக்கிறது; கால்பந்தாட்டத்தைப் பொருத்தவரை செருமனியின் புன்டசுலீகா, இங்கிலாந்தின் பிரீமியர் லீக் மற்றும் இந்தியாவின் இந்தியன் சூப்பர் லீக் ஆகியவற்றுக்குப் பிறகு நான்காம் இடம் பிடிக்கிறது.


</doc>
<doc id="172723" url="https://ta.wikipedia.org/wiki?curid=172723" title="மேலாண்மைப் பள்ளி">
மேலாண்மைப் பள்ளி

மேலாண்மைப் பள்ளி அல்லது வணிகப் பள்ளி ("business school") என்பது பல்கலைக்கழக நிலையில் வணிக மேலாண்மையில் பட்டங்கள் வழங்கும் ஓர் கல்வி நிறுவனமாகும். இவற்றிற்கு வணிகக்கல்லூரி, வணிகத்திற்கான கல்லூரி, வணிக மேலாண்மைக்கான கல்லூரி எனவும் பலவாறு பெயரிடப்படுகின்றன. சிலநேரங்களில் ஆங்கிலச் சுருக்கமாக "பி-ஸ்கூல்" எனப்படுவதும் வழக்கமாயுள்ளது. இக்கல்லூரியில் கணக்கியல், நிர்வாகம், யுக்தி, பொருளியல், தொழில் முனைவு, நிதியியல், மனிதவள மேலாண்மை, தகவல் அமைப்புகள், சந்தைப்படுத்தல், நிறுவனம்சார் நடத்தை, பொதுத் தொடர்புகள், மற்றும் அளவீட்டியல் செயல்முறைகள் போன்ற துறைகளில் பாடங்கள் நடத்தப்படுகின்றன.
இவை வணிகம், வணிக மேலாண்மை, மற்றும் மேலாண்மைக்கான பள்ளிகளாகும். முதன்மையாக வணிகப் பள்ளிகள் நான்கு வகைப்படுகின்றன.




</doc>
<doc id="172725" url="https://ta.wikipedia.org/wiki?curid=172725" title="சிங்கப்பூர் சுற்றுலா வாரியம்">
சிங்கப்பூர் சுற்றுலா வாரியம்

சிங்கப்பூர் சுற்றுலா வாரியம் (Singapore Tourism Board, STB; மலாய்: "Lembaga Pelancongan Singapura"; சீனம்: 新加坡旅游局 சிங்கப்பூர் அரசின் வர்த்தகம் மற்றும் தொழில்துறை அமைச்சகத்திற்கு உட்பட்ட வாரியம் ஆகும். இது நாட்டின் சுற்றுலாத் துறையை மேம்படுத்த உதவுகிறது.



</doc>
<doc id="172727" url="https://ta.wikipedia.org/wiki?curid=172727" title="சிங்கப்பூர் அரசு">
சிங்கப்பூர் அரசு

சிங்கப்பூர் அரசமைப்புச் சட்டத்தின்படி சிங்கப்பூர் அரசு என்பது தலைமை அமைச்சரையும் பேரவை உறுப்பினர்களையும் உள்ளடக்கியது ஆகும். சிங்கப்பூர் அரசானது மூன்று பிரிவுகளைக் கொண்டுள்ளது. அவை: பேரவை, அமைச்சகம், நீதித்துறை ஆகியனவாகும்.

சிங்கப்பூர் அரசின் துறைகள்

ஒவ்வொரு அமைச்சகமும் ஒரு தலைமையகத்தையும் துறைகளைய்ம், வாரியங்களையும் கொண்டிருக்கும்.



</doc>
<doc id="172730" url="https://ta.wikipedia.org/wiki?curid=172730" title="மின்னூட்டப் பகுப்பி">
மின்னூட்டப் பகுப்பி

மின்னிழைஉருகியுடன் (fuse) உள்ள, நீட்சி மின்வடமே(extention cord) மின்னூட்டப் பகுப்பி (spike guard/Spike buster) என்று அழைக்கப்படுகிறது. இதில் இணைக்கப்படும் மின்கருவிகளின் மின்னூட்டங்களைத் (+ive, -ive, earthing) தெளிவாக, அதிலுள்ள ஒளிஉமிழிகள் காட்டுகின்றன. மேலும், இதில் மின்னோட்டம் அதிகமாகும் போது, அதன் மின்னிழை உருகுவதால், மின்சுற்று துண்டிக்கப்பட்டு, மின்னோட்டத்தடையை ஏற்படுத்துகிறது. இதனால் ஒரு மின்கருவி (எ.கா. - கணினி) பாதுகாக்கப்படுகிறது. 

மின்தேக்கி, திரிதடையம் முதலிய மின்துணைக்கருவிகளின் உதவியால் மின்சாரத்தை அதிகபடுத்த முடியும். ஆனால், இது மின்னோட்டம் அதிகமாகும் போது, மின்னிழை உருகி, மின்னோட்டத்தை நிறுத்தும். எனவே, இதனை மின்தடுப்பி என்றும் அழைக்கலாம். அதோடு இம்மின்கருவி, தன்இணைப்பிலுள்ள மற்றொரு மின்கருவியின் மின்சுற்றுகளின் நிலை பற்றியும், தன் ஒளிஉமிழ்தல் மூலம் காட்டுகிறது. 


</doc>
<doc id="172731" url="https://ta.wikipedia.org/wiki?curid=172731" title="தேசிய ஒருமைப்பாட்டு மன்றம்">
தேசிய ஒருமைப்பாட்டு மன்றம்

தேசிய ஒருமைப்பாட்டு மன்றம், இந்தியாவின் மூத்த அரசியல்வாதிகளையும் சமூகவாதிகளையும் உள்ளடக்கியது. இது சாதி, சமய, பிராந்திய நலன்களை முன்னிறுத்துவதால் ஏற்படும் சிக்கல்களுக்கு தீர்வு காண இந்திய அரசிற்கு ஆலோசனை வழங்குகிறது.


</doc>
<doc id="172757" url="https://ta.wikipedia.org/wiki?curid=172757" title="சாலை இளந்திரையன்">
சாலை இளந்திரையன்

சாலை இளந்திரையன் (6 செப்டம்பர் 1930 - 4 அக்டோபர் 1998) தமிழ்ப் பேராசிரியர்; திறனாய்வாளர்; சொற்பொழிவாளர்; கவிஞர்; எழுத்தாளார்; இதழாளர்; அரசியற் செயற்பாட்டாளர்; பொதுவுடைமைத் தமிழ்த்தேசியச் சிந்தனையாளர்.

சாலை இளந்திரையனின் இயற்பெயர் "வ. இரா. மகாலிங்கம்" ஆகும். இவர் திருநெல்வேலி மாவட்டம், களக்காட்டிற்கு அருகில் உள்ள சாலை நயினார் பள்ளிவாசல் என்னும் சிற்றூரில் 1930 செப்டம்பர் 6 அன்று வ. இராமையா – அன்னலட்சுமி இணையருக்கு மகனாகப் பிறந்தார். இவரை இவர்தம் பாட்டி "சொக்கன்" எனச் செல்லப் பெயரிட்டு அழைப்பார்.

சாலை இளந்திரையன் என்னும் வ. இரா. மகாலிங்கம் 1936 முதல் 1941 வரை களக்காட்டில் உள்ள தொடக்கப் பள்ளியில் முதல் வகுப்பு முதல் ஐந்தாம் வகுப்பு வரை பயின்றார். பின்னர் 1941 முதல் 1944 வரை டோணாவூரில் உள்ள நடுநிலைப் பள்ளியில் முதற் படிவம் (ஆறாம் வகுப்பு) முதல் மூன்றாம் படிவம் (எட்டாம் வகுப்பு) வரை பயின்றார். நான்காம் படிவம் (ஒன்பதாம் வகுப்பு) முதல் ஆறாம் படிவம் (பதினொன்றாம் வகுப்பு) வரை பாளையங்கோட்டையில் உள்ள தூய யோவான் உயர்நிலைப் பள்ளியில் 1944 முதல் 1947 வரை பயின்றார்.

1948 முதல் 1950 வரை சென்னை பச்சையப்பன் கல்லூரியில் இடைநிலை வகுப்பில் பயின்றார். அங்கு பேராசிரியர் மு. வரதராசன், அ. மு. பரமசிவானந்தம், அ. ச. ஞானசம்பந்தன் உள்ளிட்டவர்களிடம் பயின்றார்.

1950 முதல் 1952 வரை சென்னை மாநிலக் கல்லூரியில் பயின்று கலை இளவர் பட்டமும், அதே கல்லூரியில் 1952 முதல் 1954 வரை பயின்று கலை முதுவர் பட்டமும் பெற்றார். அப்பொழுது புகழ்பெற்ற தமிழ்ப் பேராசிரியர்களான சரவண ஆறுமுகன், தெ. பொ. மீனாட்சிசுந்தரம், கொண்டல் சு. மகாதேவன், சு. ந. சொக்கலிங்கம் ஆகியோரிடம் பயின்றார்.

1954 சூலையில் சென்னை மாநிலக் கல்லூரியில் முதன் முறையாக இலக்கிய முதுவர் பட்டத்திற்கான ஆய்வு வகுப்பு தொடங்கப்பட்டது. அவ்வகுப்பில் 1954 – 55ஆம் கல்வி ஆண்டில் முதல் மாணவராகச் சேர்ந்து, பேராசிரியர் தெ. பொ. மீனாட்சிசுந்தரனாரை நெறியாளராகக் கொண்டு ஆய்வு செய்து அப்பட்டத்தைப் பெற்றார். பின்னர் 1971ஆம் ஆண்டில் "தமிழ்நாட்டுப் பழமொழிகள்" என்னும் தலைப்பில் சென்னைப் பல்கலைக்கழகத்தில், முனைவர் பட்ட ஆய்வினை மேற்கொண்டு, மெய்யியல் முனைவர் பட்டம் பெற்றார்.

சென்னை பச்சையப்பன் கல்லூரியில் பயின்ற காலத்தில் வ. இரா. மகாலிங்கம் அந்நாளில் புகழ்பெற்ற இதழ்களான பிரசண்ட விகடன், தமிழ்ப் பொழில் உள்ளிட்ட பல இதழ்களில் இலக்கியக் கட்டுரைகள், கவிதைகள், கதைகள் எழுதத் தொடங்கினார். அப்பொழுது மாணவர்களிடம் பெரும் செல்வாக்குப் பெற்றிருந்த திராவிட இயக்கக் கருத்தியலுக்கு மகாலிங்கமும் ஆட்பட்டிருந்தார். எனவே அவ்வியக்க மரபின்படி தனக்கென ஒரு புனைபெயரை வைத்துக்கொள்ள விழைந்தார். ஆகவே சங்ககால மன்னனான இளந்திரையன் பெயரைத் தன்னுடைய புனைபெயராகக் கொண்டு "இரா. இளந்திரையன்" என்னும் பெயரில் படைப்புகளை ஆக்கினார். பின்னாளில் தன்னுடைய ஊர்பெயரின் முதற்பகுதி தனது புனைபெயருக்கு முன்னே இணைத்துச் சாலை இளந்திரையன் ஆனார்.

சாலை இளந்திரையன் சென்னை மாநிலக் கல்லூரியில் பயின்றபொழுது அங்கு கலைஇளவர் (சிறப்பு) பட்டத்திற்காக விருதுநகரைச் சேர்ந்த கனகசவுந்தரி பயின்று வந்தார். சாலை இளந்திரையனும் கனகசவுந்தரியும் காதலித்தனர். கல்லூரிக் கல்வி முடிந்ததும் இருவரும் தத்தம் பெற்றோரின் ஒப்புதலோடு 1954 சூலை மாதம் விருதுநகரில் திருமணம் செய்துகொண்டார்.

1954 சூலை முதல் 1957 ஏப்ரல் வரை சென்னை மாநிலக் கல்லூரியின் தமிழ்த் துறையில் ஆசிரியர் பணியிடம் ஒன்று தற்காலிகமாக ஏற்பட்டது. சாலை இளந்திரையன் அப்பணியில் அமர்த்தப்பட்டார்.

1957 ஆம் ஆண்டின் நடுவில் இந்திய ஒன்றிய அரசின் விளம்பர, தகவல் ஒலிபரப்புத் துறையில் மொழிபெயர்ப்பாளாரகப் பணியாற்றத் தொடங்கினார்.

1959 ஆம் ஆண்டில் தில்லிப் பல்கலைக் கழகத்தில் தமிழ்த்துறை தொடங்கப்பட்டதும் சாலை இளந்திரையன் அத்துறையில் விரிவுரையளராகப் பணியேற்றார். அப்பல்கலைக் கழகத்திலேயே 1972 ஆம் ஆண்டில் பேருரையாளராகவும் (Reader) 1983 ஆம் ஆண்டில் பேராசிரியராகவும் (Professor) பதவி உயர்வுபெற்றார். 1985 ஆம் ஆண்டில் விருப்ப ஓய்வுபெற்று தமிழகம் திரும்பினார்.

பின்னர் சென்னையில் சாலை அச்சகத்தை உருவாக்கி நடத்தினார்.

தில்லி தமிழ்ச் சங்கத்தின் சார்பில் சுடர் என்னும் இதழ் வெளியிடப்படுகிறது. இவ்விதழின் ஆசிரியராக 1960 ஆம் ஆண்டு முதல் 1971 ஆம் ஆண்டு வரை சாலை இளந்திரையன் பணியாற்றினார்.

1975 அக்டோபர் முதல் 1987 ஏப்ரல் வரை அறிவியக்கம் என்னும் இதழும் 17 மே முதல் 1993 ஏப்ரல் வரை வீரநடய் அறிவியக்கம் என்னும் இதழும் அறிவியக்கப் பேரவையின் சார்பில் வெளியிடப்பட்டன. சாலை இளந்திரையன் அவ்விதழ்களின் சிறப்பாசிரியராகப் பணியாற்றினார்.

1961 ஆம் ஆண்டில் சாலையர் இருவரும் சிங்கப்பூர், மலேசிய நாடுகளுக்கும்; 1962 ஆம் ஆண்டில் இலங்கைக்கும் இலக்கியப் பயணம் மேற்கொண்டனர். 1974 ஆம் ஆண்டில் நான்காவது உலகத் தமிழ்மாநாட்டின் பொழுது இலங்கைக்குச் சென்று வந்தனர். இவை தவிர, 1966 முதல் 1984 வரை ஆண்டுதோறும் கோடைவிடுமுறைக் காலத்தில் தம் தமிழகத் தோழர்களின் உதவியோடு தமிழகத்தின் பல்வேறு பகுதிகளுக்கும் சமூக – இலக்கிய – அரசியற் பயணம் மேற்கொண்டனர்.

1964 ஆம் ஆண்டில் தில்லியில் உள்ள கீழ்க்கலை ஆராய்ச்சி மையம் தனது 26 ஆவது மாநாட்டைக் கூட்டியது. அதிற் கலந்துகொள்வதற்காகத் தனிநாயகம் அடிகள் உள்ளிட்ட தமிழறிஞர்கள் பலரும் உலகின் பல பகுதிகளிலிருந்து அம்மாநாட்டிற்கு வருகை தந்தனர். அவர்களோடு சாலை இளந்திரையனும் இணைந்து உலகத் தமிழ் ஆராய்ச்சிக் கழகத்தை நிறுவினர். இக்கழகமே உலகத் தமிழ் மாநாடுகளை நடத்துகிறது.

1968 ஆம் ஆண்டில் சென்னையில் நடந்த இரண்டாவது உலகத் தமிழ் மாநாட்டில் இந்தியத் தமிழ்ப் பேராசிரியர்கள் பலருக்கு அவர்தம் ஆய்வுரைகளை நிகழ்த்த வாய்ப்புக் கிடைக்கவில்லை. எனவே ஆண்டுதோறும் இந்தியத் தமிழ்ப் பேராசிரியர்கள் தம்முடைய ஆய்வுகளை வெளியிடுவதற்காக இந்தியப் பல்கலைக் கழக தமிழாசிரியர் மன்றம் என்னும் அமைப்பை உருவாக்கச் சாலை இளந்திரையன் உந்துசக்தியாக இருந்தார்.

1971 ஆம் ஆண்டில் குத்தூசி குருசாமியாரின் சுயமரியாதை இயக்கத்தைச் சார்ந்த நாத்திக நந்தனார், மணிமார்பன் உள்ளிட்டோரின் உதவியோடு அறிவியக்கப் பேரவை என்னும் அமைப்பைச் சாலை இளந்திரையன் உருவாக்கினார். அவ்வியக்கத்தின் வழியாகவே 1986ஆம் ஆண்டு வரை தம்முடைய சமூக – அரசியற் செயற்பாடுகளை வெளிப்படுத்தினார். அதன் ஒரு பகுதியாகப் பின்வரும் மாநாடுகளை நடத்தினார்:

1974 ஆம் ஆண்டில் யாழ்ப்பாணத்தில் நடைபெற்ற நான்காம் உலகத் தமிழ் மாநாட்டின் பொழுது அங்கு கூடிய தமிழறிஞர்கள் உலகத் தமிழ் பண்பாட்டு இயக்கம் என்னும் அமைப்பை உருவாக்கினர். அப்பணியில் சாலை இளந்திரையன் முக்கியப் பணியாற்றினார்.

1980 ஆம் ஆண்டில் தஞ்சையில் தமிழ்ப் பல்கலைக் கழகத்தை நிறுவத் தமிழக அரசு முடிவு செய்தது. அதற்காகப் பேராசிரியர் முனைவர் வ. சுப. மாணிக்கம் தலைமையில் சாலை இளந்திரையன் உள்ளிட்ட எண்மரைக்கொண்ட வல்லுநர் குழு அமைக்கப்பட்டது. அக்குழுவில் தமிழ்ப் பல்கலைக் கழகத்தின் வரைவுத் திட்டம் ஒன்றை சாலை இளந்திரையன் சமர்பித்தார். அதனைச் சிற்சில மாற்றங்களுடன் வல்லுநர் குழு ஏற்றுக்கொண்டது. அதன் அடிப்படையிலேயே தமிழ்ப் பல்கலைக் கழகம் உருவாக்கப்பட்டது.

விடுதலைப் போராட்டம் உச்சத்தில் இருந்த 1944-47 ஆம் ஆண்டுகளில் பள்ளி மாணவராக இருந்த சாலை இளந்திரையன் இந்திய தேசிய காங்கிரசின் ஆதரவாளராகக் கதராடை அணிந்து இயங்கினார்.

1948 ஆம் ஆண்டில் சென்னை பச்சையப்பன் கல்லூரியில் பயின்றபொழுது திராவிட இயக்கக் கருத்தியலால் ஈர்க்கப்பட்டு இயங்கினார். அதன் பின்னர் தன்னுடைய இறுதிநாள் வரை திராவிடத் தந்தை ஈ. வெ. ராமசாமி பெரியாரின் அரசியற் கொள்கைகளையும் பாவேந்தர் பாரதிதாசனின் இலக்கியக் கொள்கையையும் சாலை இளந்திரையன் பின்பற்றி வந்தார். பொதுவுடைமைத் தமிழ்தேசியத்தை தன்னுடைய சமூக அரசியற் கொள்கையாகக் கொண்டு அறிவியக்கப் பேரவையை உருவாக்கித் தனது செயற்பாடுகளை மேற்கொண்டார். தன்மான வாழ்வியல், இந்திய தேசிய மறுப்பு, மூடநம்பிக்கை ஒழிப்பு, ஈழவிடுதலை ஆதரவு, தமிழர் தன்னுரிமை ஏற்பு, நக்சலிய ஆதரவு ஆகிய கொள்கைகளை வெளிப்படுத்தும் உரைகளை, படைப்புகளை, அறிக்கைகளை, கடிதங்களைச் சாலை இளந்திரையன் தொடர்ந்து வெளியிட்டு வந்தார்.

1991 ஆம் ஆண்டில் பழ. நெடுமாறன் தடையை மீறித் தமிழர் தன்னுரிமை பிரகடன மாநாட்டை நடத்தத் திட்டமிட்டார். அம்மாநாட்டில் கலந்துகொள்ள தஞ்சாவூருக்கு வந்தால் கைதாவோமென அறிந்தே அங்கு வந்து சாலையர் இருவரும் கைதாயினர். தமிழ், தமிழன், தமிழ்நாடு என்னும் நூலை எழுதியதற்காக இவர்மீது குற்றவியல் வழக்குத் தொடரப்பட்டது.

மாணவப் பருவத்திலேயே கதை, கவிதை, கட்டுரையென எழுத்துப்பணியில் ஈடுபட்ட சாலை இளந்திரையன் பின்வரும் நூல்களை எழுதியிருக்கிறார். 

இந்நூல்களுள் தொகுக்கப்பட்டவை தவிர இன்னும் தொகுக்கப்பட வேண்டிய கட்டுரைகள், கவிதைகள், கதைகள் பல இருக்கின்றன.

சாலை இளந்திரையன் தானே படைத்த நூல்களைத் தவிர, பின்வரும் ஐந்து நூல்களைத் தொகுத்துப் பதிப்பித்திருக்கிறார்:

சாலை இளந்திரையன் பின்வரும் நூலை மொழிபெயர்த்திருக்கிறார்:

சாலை இளந்திரையனின் மறைவிற்குப் பின்னர் பின்வரும் நூல்கள் அவர்தம் துணைவியார் சாலினி இளந்திரையனால் தொகுக்கப்பட்டு வெளிவந்தன.

1991 ஆம் ஆண்டில் பாரதிதாசன் நூற்றாண்டு நிறைவு விழாவில் இவருக்குப் பாரதிதாசன் விருது வழங்கப்பட்டது.

சாலை இளந்திரையன் நெஞ்சக நோயால் நீண்ட நாள்களாக அவதிப்பட்டு வந்தார். அவர் 4. 10. 1998 ஆம் நாள் மரணமடைந்தார். அவரது விருப்பப்படியே அவரது உடல் சென்னை மருத்துவக் கல்லூரி மருத்துவமனைக்கு ஆய்விற்காக அளிக்கப்பட்டது.

<references>


</doc>
<doc id="172758" url="https://ta.wikipedia.org/wiki?curid=172758" title="கழுவேற்றம்">
கழுவேற்றம்

கழுவேற்றம் ("impalement") என்பது ஒரு மரணதண்டனை முறையாகும். கூர்மைப்படுத்தப்பட்ட மரம் ஒன்றினில் குற்றவாளியை ஆசன வாய் வழியாக ஏற்றுவர். அதற்குமுன் கழுமரத்தில் எண்ணெய் தடவி கழுவேற்றப்படுபவனை பிடித்து நிர்வாணமாக்கி, அவனை குண்டுகட்டாகத் தூக்கி ஆசனவாயை கழுமுனையில் வைத்து அப்படியே செருகி விடுவார்கள். உடலின் எடையால், எண்ணைதடவிய கூர்மையில் உடல் மெதுவாகக் கீழே இறங்கும். கழு மெதுவாக உடலை துளைத்துக் கொண்டு மேலேறும். கொஞ்சம் கொஞ்சமாக மரம் உடலினுள்ளேற ஏற வலி தாங்காமல் அவன் இரவெல்லாம் கூப்பாடு போட்டு மடிந்து போவான். சாதாரணமாக இறந்தவர்களுக்கு இறுதிச் சடங்குகள் செய்து புதைப்பார்கள். அல்லது எரியூட்டுவார்கள். ஆனால் கழுமரம் ஏற்றப்பட்டவர்களுக்கு இது கிடையாது. கழுவிலேற்றப்பட்ட உடல் பறவைகளுக்கும்,நாய்களுக்கும், நரிகளுக்குமே இரையாகும். 
கழுமரம் பெரும்பாலும் மரத்தால் செய்யப்பட்டிருக்கும். அதனால்தான் அதனைக் கழுமரம் என்று குறிப்பிட்டனர். இரும்புக் கழுவும் இருந்தது. இந்த இரும்புக் கழுமரத்தை வெங்கழு என்று குறிப்பிட்டனர். இந்த வெங்கழு தமிழகத்தில் ஈரோடு காளிங்கராயன் கால்வாய்க்கு அருகில் உள்ள 'அய்யனாரப்பன் கோவிலில்' உள்ளது. இதற்குப் பொட்டு வைத்து காத்தவராயன் என்று மக்கள் வழிபட்டுக் கொண்டிருக்கின்றனர். இந்த வெங்கழுவை காக்க வேண்டி இவ்வாறு செய்திருக்கலாம். தமிழகத்தில் இருக்கும் வெங்கழு இது ஒன்றுதான் எனக் கருதப்படுகிறது. 

கழுவேற்றம் குறித்த வரலாற்றில் மிகவும் குறிப்பிடத்தக்கவர் 15-ஆம் நூற்றாண்டை சேர்ந்த 'மூன்றாம் வ்லாட் ட்ராகுலா' என்னும் ருமேனியாவின் வல்லாஹியா பகுதியின் இளவரசர் ஆவார். இவருக்கு 'கழுவேற்றும் வ்லாட்' (Vlad the Impaler) என்று மற்றொரு பெயரும் உண்டு.

தமிழகத்திலுள்ள பல கோயில்களில் கழுவேற்றம் குறித்தான ஓவியங்களும், சிற்பங்களும் காணப்படுகின்றன. கழுவேற்றம் அரசை எதிப்பவர்களுக்கும், கள்ளர்களுக்கும் வழங்கப்படும் தண்டனையாக இருந்து வந்துள்ளது.

இராமநாதபுரம் மாவட்டம், திருப்புல்லாணி அருகே பள்ளபச்சேரி கிராமக் கோயிலில் உள்ள ஐந்து கழுமரங்களில் கழுவேற்றிக் கொல்லப்பட்ட வீரர்களின் நினைவாக இன்றும் வழிபாட்டில் உள்ளது.

நாட்டார் தெய்வமாக வழிபடப்படும் காத்தவராயன் தொன்மக் கதையில் கழுவேற்றம் குறித்து வருகிறது. இந்நிகழ்வினை குறிக்க ஆண்டுதோறும் காத்தவராயன் கழுவேற்ற விழா நடக்கிறது.

ஆணி மாண்டவ்யர் என்ற முனிவரை, ஒரு மன்னர் தவறுதலாகக் திருட்டுக் குற்றம் சுமத்தி கழுவேற்றியதாக மகாபாரதக் காவியத்தில், ஒரு துணைக் கதையாக உள்ளது.

சமணர் கழுவேற்றம் என்பது நின்றசீர்நெடுமாறன் எனும் மன்னன் மதுரையை ஆண்ட காலத்தில் நடந்ததாகச் சொல்லப்படும் நிகழ்வாகும். சமணர்கள் நாயன்மார்களில் ஒருவரான திருஞான சம்பந்தரிடம் வாதத்தில் தோற்று கழுவேறினார்கள் என்று பெரியபுராணம் நூலில் உள்ள குறிப்புகள் மூலமாக அறிய முடிகிறது.
கி. ராஜநாராயணன் அவர்கள் எழுதிய "கோபல்ல கிராமம்" என்ற புதினத்தில் கள்வர்களை "கழுவேற்றுவது" சித்தரிக்கப்பட்டுள்ளது.


</doc>
<doc id="172759" url="https://ta.wikipedia.org/wiki?curid=172759" title="உயிர்க்கூள வாயுவாக்கம்">
உயிர்க்கூள வாயுவாக்கம்

உயிர்க்கூள வாயுவாக்கம்(Biomass Gasification) என்பது புதுப்பிக்கத்தக்க வளங்களை பயன்படுத்தி எரிசக்தியை உருவாக்கும் முறைகளில் ஒன்று. இந்தியா விவசாய நாடாக இருப்பதால் கிராமப்புற தரிசு நிலங்களில் உற்பத்தி செய்யப்படும் தேங்காய்மூடி,தாவர,மர இலைகள் , வேர்கள், வேர்கடலைத்தோல், உமி போன்ற உயிர்கூளங்களை கொண்டு எரிவாயு உற்பத்தி செய்யப்படுகிறது. இந்த முறையில் உற்பத்தி செய்யப்படும் எரிவாயு கொண்டு ஊரக மற்றும் கிராம புறங்களில் மின்வசதியை பயன்படுத்தபடுகிறது.இந்தியாவில் இதுவரை 2000 திற்கும் மேற்பட்ட உயிர்க்கூள வாயு உற்பத்தி நிலையங்கள் அமைக்கப்பட்டுள்ளன.



</doc>
<doc id="172766" url="https://ta.wikipedia.org/wiki?curid=172766" title="கருநாடக சனதா கட்சி">
கருநாடக சனதா கட்சி

கர்நாடக ஜனதா பக்‌ஷா ("Karnataka Janata Paksha", KJP) அல்லது கருநாடக சனதா கட்சி தென்னிந்திய மாநிலம் கர்நாடகத்தில் இயங்கும் ஓர் அரசியல் கட்சி ஆகும். இதனை பத்மநாப பிரசன்னா என்பவர் துவக்கினார். இருப்பினும் 2012ஆம் ஆண்டின் பிற்பகுதியில் இந்தக் கட்சியில் முன்னாள் கர்நாடக முதல்வர் பி. எஸ். எதியூரப்பா இணைந்து இதன் தலைமையை ஏற்றபிறகே பலராலும் அறியப்பட்டது. எதியூரப்பா நவம்பர் 30, 2012இல் தமது சட்டப் பேரவை உறுப்பினர் பதவியிலிருந்தும் பாரதிய ஜனதா கட்சியிலிருந்து அடிப்படை உறுப்பினராக இருப்பதிலிருந்தும் விலகினார். திசம்பர் 9, 2012 அன்று கருநாடக சனதா கட்சியின் அவேரி மாநாட்டின்போது அக்கட்சியில் இணைந்தார். 2013ஆம் ஆண்டில் கருநாடக மாநில சட்டப்பேரவைத் தேர்தல்களில் இக்கட்சியைத் தலைமையேற்று வழிநடத்துவார். 2013 மார்ச்சு மாதம் நடந்த உள்ளாட்சித் தேர்தல்களில் முதன்முறையாகப் போட்டியிட்டு இக்கட்சி எதிர்பார்த்த வெற்றியைப் பெறாதபோதும் ஆளும் பாரதிய ஜனதா கட்சியின் தோல்விக்கு பெரும் பங்காற்றியது. 



</doc>
<doc id="172772" url="https://ta.wikipedia.org/wiki?curid=172772" title="மான்டெக் சிங் அலுவாலியா">
மான்டெக் சிங் அலுவாலியா

மான்டெக் சிங் அலுவாலியா ("Montek Singh Ahluwalia", பிறப்பு: நவம்பர் 24, 1943) ஓர் இந்தியப் பொருளியலாளரும் ஆட்சிப் பணி அதிகாரியும் ஆவார். இவர் தற்போது இந்தியத் திட்டக்குழுவின் துணைத் தலைவராக உள்ளார். முன்னதாக அனைத்துலக நாணய நிதியத்தில் தன்னாட்சியான மதிப்பீடு அலுவலகத்தின் முதல் இயக்குநராகப் பணியாற்றி உள்ளார்.

மான்டெக் சிங் அலுவாலியா பாக்கித்தானின் ராவல்பிண்டியில் வங்காள மற்றும் பஞ்சாபி கலப்புக் குடும்பத்தில் பிறந்தவர். இவர் செகந்தராபாத்திலுள்ள புனித பாட்றிக் உயர்நிலைப் பள்ளியிலும் தில்லி மதுரா சாலையிலுள்ள தில்லி பப்ளிக் ஸ்கூலிலும் சிம்லாவில் உள்ள பிஷப் காட்டன் பள்ளியிலும் கல்வி கற்றார். கலையில் இளங்கலைப் பட்டத்தை தில்லியின் புனித இசுடீபன் கல்லூரியிலும் (தில்லி பல்கலைக்கழகம்) முதுகலைப் பட்டத்தையும் முதுதத்துவமாணி பட்டத்தையும் ஆக்சுபோர்டு பல்கலைக்கழகத்தின் மாக்டெலன் கல்லூரியிலும் பெற்றார். ஆக்சுபோர்டில் இருந்தபோது மதிப்புமிக்க ஆக்சுபோர்டு சங்கத்தின் தலைவராக இருந்தார். The 164-ஆண்டு-தொன்மையான இந்திய தொழில்நுட்பக் கழகம் ரூர்க்கி இவருக்கு கௌரவ முனைவர் பட்டம் வழங்கி பெருமைப் படுத்தி உள்ளது.

அலுவாலியா, ஆக்சுபோர்டு பல்கலைக்கழகத்திலிருந்து பட்டம் பெற்றபிறகு, உலக வங்கியில் சேர்ந்தார். 28ஆம் அகவையிலேயே உலக வங்கியின் அலுவலக முறைமையில் மிக இளமையான "கோட்டத் தலைவராக" விளங்கினார்.

அனைத்துலக நாணய நிதியத்தில் சேர்வதற்கு முன்னதாக இந்தியத் திட்டக்குழுவில் உறுப்பினராக அலுவாலியா இருந்து வந்தார். இந்தியப் பிரதமரின் பொருளாதார அறிவுரைக் குழுவிலும் உறுப்பினராக இருந்தார்.

இந்தியக் குடியியல் பணிகளில் இல்லாத அலுவாலியா நடுவண் அரசில் பல முக்கிய பொறுப்புக்களை வகித்துள்ளார்:

வாசிங்டனில் உள்ள செல்வாக்கு மிக்க நிதி அறிவுரை அமைப்பான முப்பதின்மர் குழுவில் (Group of Thirty) உறுப்பினராவார்.
அலுவாலியா சக பொருளாதார அறிஞர் இஷேர் ஜட்ஜ் அலுவாலியாவை திருமணம் புரிந்து இரண்டு மக்களுக்கு தந்தையாக உள்ளார்.

நகர்புறப் பகுதிகளில் மாதத்திற்கு ரூ. 859.6 செலவு செய்பவர்களும் ஊரகப் பகுதிகளில் ரூ. 672.8 செலவு செய்பவர்களும் ஏழைகள் அல்ல என வரையறுத்த அதே வேளையில் தமது அலுவலகத்தில் இரு கழிவறைகளின் மேம்பாட்டிற்காக 35 இலட்சம் ருபாய்களை செலவு செய்ததற்காக அலுவாலியா இந்திய ஊடகங்களாலும் செயற்பாட்டாளர்களாலும் பொதுமக்களாலும் விமரிசனம் செய்யப்பட்டார். ஊடகங்கள் திட்டக்குழுவின் வறுமைக்கோட்டிற்கான வரையறை முற்றிலும் நடைமுறைக்கு ஒவ்வாததது என குறை கூறியுள்ளனர். ஏழைகளுக்கு ஒரு சீர்தரத்தையும் செல்வமிக்கவர்களுக்கு வேறொரு சீர்தரத்தையும் வரையறுப்பதாக குற்றம் சாட்டுகின்றனர்.



</doc>
<doc id="172773" url="https://ta.wikipedia.org/wiki?curid=172773" title="ஷிகர் தவான்">
ஷிகர் தவான்

ஷிகர் தவான் (Shikhar Dhawan, பிறப்பு: திசம்பர் 5, 1985, தில்லி) ஒரு இந்தியத் துடுப்பாட்ட அணியின் மட்டையாளர் மற்றும் பன்னாட்டு இருபது20 போட்டியின் இந்திய அணியின் உதவி அணி தலைவரும் ஆவார்.. இவர் இடது-கை மட்டையாளர். துவக்க ஆட்டக்காரராக விளையாடி வருகிறார். சில சமயங்களில் வலது கை சுழற்பந்துவீச்சாளராகவும் செயல்படுகிறார். இவர் டில்லி அணிக்காக உள்ளூர் போட்டிகளிலும் ,இந்தியத் துடுப்பாட்ட அணிக்காகவும் விளையாடி வருகிறார். இந்தியன் பிரீமியர் லீக் போட்டிகளில் டெக்கான் சார்ஜர்ஸ் மற்றும் சன்ரைசர்ஸ் ஹைதராபாத் அணிக்காகவும் விளையாடி வருகிறார். 2014 முதல் 2014 ஆண்டு பருவலகாலங்களில் சன்ரைசர்ஸ் ஹைதராபாத் அணித் தலைவராக இருந்தார். நவம்பர், 2004 ஆம் ஆண்டில் முதல் தரத் துடுப்பாட்டப் போட்டிகளில் விளையாடினார். அதற்கு முன்பாக 17வயதுக்கு உட்பட்டோருக்கான மற்றும் 19 வயதுக்கு உட்பட்டோருக்கான இந்திய அணியில் விளையாடினார்.

2010 ஆம் ஆண்டு விசாகப்பட்டினத்தில் நடைபெற்ற ஆத்திரேலியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகம் ஆனார். பின் 2013 இல் மொகாலியில் இதே அணிக்கு எதிரான தேர்வுத் துடுப்பாட்டப் போட்டித் தொடரில் அறிமுகம் ஆனார். அந்த அறிமுகப் போட்டியில் 174 பந்துகளில் 187 ஓட்டங்கள் எடுத்தார். இதன் மூலம் அறிமுகப் போட்டிகளில் விரைவாக நூறு ஓட்டங்கள் அடித்த வீரர் எனும் சாதனையைப் படைத்தார். 2004 ஆம் ஆண்டில் நடைபெற்ற 19 வயதுக்கு உட்பட்டோருக்கான துடுப்பாட்ட உலகக்கிண்ணம் , 2013 மற்றும் 2017 ஐசிசி வாகையாளர் கோப்பை ஆகிய போட்டிகளில் நிலையான ஆட்டத் திறனை வெளிப்படுத்தியதன் மூலம் ஒருநாள் பன்னாட்டுத் துடுப்பாட்டப் போட்டிகளில் விரைவாக 1000 ஓட்டங்களைக் கடந்த வீரர் எனும் சாதனையைப் படைத்தார். ப்ரெட்டோரியாவில் ஆகஸ்டு, 2013 இல் நடைபெற்ற தென்னாப்பிரிக்க "ஏ" அணிக்கு எதிரான போட்டியில் இந்தியா "ஏ" அணியில்விளையாடினார். அந்தப் போட்டியில் 150 பந்துகளுக்கு 248 ஓட்டங்கள் எடுத்தார். இதன் மூலம் இரண்டாவது அதிகபட்ச ஓட்டங்கள் எடுத்தவர் எனும் சாதனையைப் படைத்தார். 2015 துடுப்பாட்ட உலகக்கிண்ணத்தில் இந்திய அணியில் அதிகபட்ச ஓட்டங்கள் எடுத்த இந்திய வீரரானார். அதன் பின்பு ஒருநாள் பன்னாட்டுத் துடுப்பாட்டப் போட்டிகளில் விரைவாக 3000 ஓட்டங்களைக் கடந்த இந்திய வீரர் ஆனார். பின் விரைவாக 4000 ஓட்டங்களைக் கடந்த இந்திய வீரர் ஆனார். ஜோகானஸ்பேர்க்கில் தென்னாபிரிக்கத் துடுப்பாட்ட அணிக்கு எதிரான போட்டித் தொடரின் நான்காவது போட்டியில் நூறு ஓட்டங்கள் அடித்தார். இதன் மூலம் 100 ஆவது போட்டியில் நூறு அடித்த முதல் இந்திய வீரர் மற்றும் ஒன்பதாவது சர்வதேச வீரர் எனும் சாதனை படைத்தார்.

ஷிகர் தவான் டிசம்பர் 5, 1985 இல் புது தில்லியில் பிறந்தார். இவரின் தந்தை மகேந்திர பால் தவான் 

இவர் பஞ்சாபி காத்ரி குடும்பத்தைச் சார்ந்தவர். தாய் சுனைனா. தவானுக்கு ஷ்ரேஸ்தா எனும் இளைய சகோதரி உள்ளார். புதுதில்லியில் உள்ள புனித மார்க் "சீனியர் செகண்டரி பப்ளிக் பள்ளியில்" தனது பள்ளிப் படிப்பை முடித்தார். தனது 12 ஆம் வயது முதல் "சான்னட் கிளப்பில்" "தரக் சின்ஹாவிடம்" பயிற்சி எடுத்தார். இவர் 12 சர்வதேச துடுப்பாட்டக் காரர்களை உருவாக்கியுள்ளார். துடுப்பாட்ட அகாதமியில் சேர்ந்த போது குச்சக் காப்பாளராக இருந்தார்.


</doc>
<doc id="172779" url="https://ta.wikipedia.org/wiki?curid=172779" title="சிங்கப்பூர் சுகாதார அமைச்சகம்">
சிங்கப்பூர் சுகாதார அமைச்சகம்

சுகாதார அமைச்சகம் சிங்கப்பூர் அரசின்கீழ் இயங்கும் அமைச்சு ஆகும். இது சிங்கப்பூர் வாழ் மக்களின் நலன் தொடர்பாக தகவல் வழங்கல், கல்வி புகட்டல் ஆகிய பணிகளைச் செய்கிறது. இதன்கீழ் பல்வேறு கிளை அலுவலகங்கள் இயங்குகின்றன,

 (ஆங்கிலத்தில்)


</doc>
<doc id="172781" url="https://ta.wikipedia.org/wiki?curid=172781" title="இலங்கை ஆப்பிரிக்கர்">
இலங்கை ஆப்பிரிக்கர்

இலங்கை காப்பிலி அல்லது இலங்கை காபிர் அல்லது இலங்கை ஆப்பிரிக்கர் ("Sri Lankan Kaffirs", போர்த்துக்கீச மொழி: cafrinhas, ) எனப்படுவோர் 16ம் நூற்றாண்டுக் காலப்பகுதியில் போர்த்துக்கேயர்கள் இலங்கையைக் கைப்பற்றி ஆண்ட போது, ஆப்பிரிக்க அடிமைகளாக இலங்கைக்கு கொண்டு வரப்பட்டு, அதன் பின்னர் உள்ளூர் மக்களுடன் கலந்து கொண்ட இனத்தவரைக் குறிக்கும். இவர்களின் முன்னோர்களாக ஆப்பிரிக்கர்களும் போர்த்துக்கேய வணிகர்களும் காணப்படுகின்றனர். இன்று இவர்கள் எத்தனைப் பேர் இலங்கையில் வசிக்கின்றனர் என்பது தொடர்பான புள்ளிவிபரங்கள் இல்லை. இருப்பினும் இவர்களில் குறிப்பிடத்தக்க எண்ணிக்கையிலானோர், வடமேற்கே புத்தளம் மாவட்டத்தின், சிரம்பியடி பகுதியிலும், சிறு எண்ணிக்கையானோர் மட்டக்களப்பு மற்றும் திருகோணமலை மாவட்டங்களிலும் உள்ளனர். இவர்கள் பேசியது போர்த்துக்கீசம் கலந்த காப்பிலி (ஆப்பிரிக்க) கிரியோல் மொழியாக இருந்தபோதிலும், தற்போது சிங்களமே இவர்களின் தாய்மொழியாக மாறிவிட்டது. புகழ்பெற்ற 'பைலா' என்ற இசை ஆட்டத்திலிருந்து 'கப்ரிஞ்சா' மற்றும் 'மஞ்சா' என்னும் அவர்களது ஆடல் பண்பாட்டுத் தனித்துவம் மிக்கதாகக் காணப்படுகிறது.

இலங்கை மக்கட்தொகைக் கணக்கெடுப்பின் படி இவர்களது இன அடையாளமான, ஆப்பிரிக்க வம்சாவளியினராக அல்லாமல், சிங்களவர்களாகவே கணக்கெடுக்கப்படுவதாகவும் செய்திகள் காணப்படுகின்றன.

புத்தளத்தில் ஆபிரிக்க கஃபீர் இன குடும்பங்கள் 50 அளவில் வாழ்கின்றன. திருகோணமலை, மட்டக்களப்பு, கொழும்பு ஆகிய பிரதேசங்களில் ஆபிரிக்க கஃபீர் இனத்தவர்கள் வாழ்ந்து வருகின்றனர். திருகோணமலையில் வாழும் ஆபிரிக்க கஃபீர்களுடன் இவர்களுக்குத் தொடர்புகள் இருக்கின்றன. ஆனால், மட்டக்களிப்பில் வாழும் ஆபிரிக்க கஃபீர்களுடனான தொடர்புகள் இவர்களுக்குக் குறைவு. மட்டக்களப்பில் வாழும் ஆபிரிக்க கஃபீர் இனத்தவர்கள் தமிழ் மொழியையே பேசுகின்றனர்

தற்போது ஆபிரிக்க கஃபீர் இனத்தவர்கள் சிங்களவர்களுடன் கலப்புத் திருமணங்களை செய்து வருவதனால், அவர்களது இளம் தலைமுறையினரின் முகத் தோற்றத்தில் நாம் வித்தியாசங்களை அவதானிக்கலாம். ஆபிரிக்க இனத்தவர் என்பதற்கான அடையாளங்கள் இளம் தலைமுறையினரில் குறைந்தே வருகின்றது.



</doc>
<doc id="172783" url="https://ta.wikipedia.org/wiki?curid=172783" title="சன்ரைசர்ஸ் ஐதராபாத்">
சன்ரைசர்ஸ் ஐதராபாத்

சன்ரைசர்ஸ் ஹைதராபாத் இந்திய கிரிக்கெட் வாரியம் உருவாக்கிய இந்தியன் பிரீமியர் லீக் எனப்படும் இருபது20 துடுப்பாட்டப் போட்டித் தொடரின் ஹைதராபாத் ஒப்போலை உரிமையின் பெயராகும். அணியின் தலைவராக நியூஸிலாந்து நாட்டின் கேன் வில்லியம்சன் நியமிக்க பட்டுள்ளார். அணியின் பயிற்றுவிப்பாளராக ஆஸ்திரேலியாவின் டொம் மூடி நியமிக்க பட்டுள்ளார்.

சன்ரைசர்ஸ் ஹைதராபாத் அணி டெக்கான் சார்ஜர்ஸ் அணிக்கு மாற்றாக 25 அக்டோபர் 2012 முதல் இந்திய கிரிக்கெட் வாரியத்தால் நியமிக்கப்பட்டது. பழைய டெக்கான் சார்ஜர்ஸ் அணியின் வீரர்கள், சன்ரைசர்ஸ் ஹைதராபாத் அணிக்காக விளையாடுகின்றனர். 2016 ஆம் ஆண்டு இவ்வணி இறுதி ஆட்டத்தில் வெற்றி பெற்றது.
கலாநிதி மாறன் சன்ரைசர்ஸ் ஹைதராபாத் அணியின் உரிமையாளர்.


</doc>
<doc id="172784" url="https://ta.wikipedia.org/wiki?curid=172784" title="சூரியன் வானொலி">
சூரியன் வானொலி

சூரியன் FM வானொலி இலங்கையில் இருந்து பண்பலை வழியாக ஒலிபரப்பாகும் ஒரு தனியார் தமிழ் வானொலி ஆகும். இதுவே இலங்கையில் உருவான முதலாவது 24 மணி நேர ஒலிபரப்புக் கொண்ட தனியார் தமிழ் வானொலி. ஆரம்ப கால கட்டங்களில் பண்பலை 103.2னூடாக ஒலிபரப்பு இடம்பெற்றது. தற்சமயம் பண்பலை 103.4 மற்றும் 103.6 ஆகிய அலைவரிசைகளினூடாக தன்னுடைய ஒலிபரப்பினை மேற்கொள்கின்றது. இலங்கை முழுவதிலும் தன்னுடைய சேவையினை விரிவாக்கம் செய்துள்ளது. ஆசிய ஒலிபரப்புக் கூட்டுத்தாபனத்தின் தமிழ்ச் சேவையே சூரியன் வானொலி ஆகும்.

சூரியன் வானொலியின் உத்தியோகபூர்வ இணையத் தளம் : www.sooriyanfm.lk


</doc>
<doc id="172791" url="https://ta.wikipedia.org/wiki?curid=172791" title="தமிழீழ விடுதலைக்கான மாணவர் கூட்டமைப்பு">
தமிழீழ விடுதலைக்கான மாணவர் கூட்டமைப்பு

தமிழீழ விடுதலைக்கான மாணவர் கூட்டமைப்பு என்பது ஈழத்தமிழர் உரிமைகளுக்காக போராடுவதை நோக்கமாகக் கொண்ட ஒரு மாணவர் அமைப்பு ஆகும். தமிழகத்தின் பல கல்லூரிகளின் மாணவர்கள் ஒன்றிணைந்து இந்த அமைப்பை உருவாக்கி உள்ளார்கள். இந்த மாணவர் அமைப்பு மார்ச்சு 2013 எதிர்ப்புப் போராட்ட காலப் பகுதியில் உருவாக்கப்பட்டது. 

இந்த அமைப்புக்கும் திமுக வின் தமிழ் ஈழ ஆதரவாளர் அமைப்புக்கும் எந்தத் தொடர்பும் இல்லை என்றும், அவர்கள் தமிழ் ஈழ ஆதரவாளர் அமைப்பை ஆதரிக்கவில்லை என்றும், இந்த அமைப்பு அரசியல் கட்சி சாராத அமைப்பாக செயல்படும் என்று கூறியுள்ளது.

ஐ.நாவில் இந்தியா எந்தவித முன்னெடுப்புக்களையும் செய்யாததைத் தொடர்ந்து இவர்கள் "இந்தியாவிற்கு எதிரான காலவரையற்ற ஒத்துழையாமை இயக்கம்" ஒன்றைத் தொடங்கினார்கள். 


</doc>
<doc id="172801" url="https://ta.wikipedia.org/wiki?curid=172801" title="களவியற் காரிகை">
களவியற் காரிகை

களவியற் காரிகை என்பது ஒரு அகப்பொருள் இலக்கண நூல். முதலிலும், முடிவிலும், இடையிலும் பல பாடல்கள் இன்று கிடைக்கவில்லை. இதனால் இதன் ஆசிரியர் யாரென்பதோ அவர் இந்த நூலுக்கு வழங்கிய பெயர் எது என்பதோ தெரியவில்லை. இதை முதலில் பதிப்பித்த பேராசிரியர் ச. வையாபுரிப்பிள்ளையே "களவியற் காரிகை" என்னும் பெயரை இந்நூலுக்கு வழங்கியவர்.

இறையனார் களவியல் என்னும் நூல் 60 நூற்பாக்கள் கொண்டது. இதன் ஒவ்வொரு நூற்பாவையும் விளக்கிக் காட்டும் வகையில் 60 கட்டளைக் கலித்துறைப் பாடல்கள் இயற்றப்பட்டு களவியற் காரிகை வெளிவந்துள்ளது.

அகப்பொருளில் ஒன்றாகிய களவொழுக்கம் பற்றிக்கூறுவது களவியல் எனப்படும். இறையனார் களவியலைத் தழுவிக் களவியலைப் பற்றிக்கூறும் இந்நூலும் களவியல் என்பதைத் தனது பெயரின் பகுதியாகப் பெற்றது. அத்துடன் இந்நூல் கட்டளைக் கலித்துறைப் பாடல்களினார் அமைந்த்தும், மகடூஉ முன்னிலையில் அமைந்ததாலும் காரிகை என்பதும் இதற்குப் பொருந்துவது ஆயிற்று. "களவியல்" என்று பொதுவாக அறியப்படும் இறையனார் களவியல் நூலிலிருந்தும், "காரிகை" எனப் பொதுவாகக் குறிப்பிடப்படும் யாப்பருங்கலக் காரிகையில் இருந்து வேறுபடுத்துவதற்குமாகவே இது களவியற் காரிகை எனப்பெயர் பெற்றது எனலாம்

இதன் ஆசிரியர் பெயரோ, நூலின் பெயரோ எதுவும் தெரியாத நிலையில், காகித ஏட்டில் எழுதப்பட்ட பிரதி ஒன்று அரசாங்கத் தொன்னூல் காப்பகத்தில் பாதுகாக்கப்பட்டுள்ளது. ஆழ்வார் திருநகரி மலையப்பப்பிள்ளை என்னும் கவிராயரிடம் பெற்று, நாதமுனிப்பிள்ளை என்பவரால் 1920 ஆம் ஆண்டு கையால் எழுதிய பிரதியாக இது பாதுகாக்கப்பட்டுள்ளது. நூலின் பெயர் தெரியாமல் அவர் அதனை ‘அகப்பொருள் விளக்கம்’ என எழுதி வைத்திருந்தார். 

இந்நூல் 60 செய்யுள்களால் அமைந்திருந்ததாகக் கருதப்படுகிறது. முதல் பத்துப் பாடல்களும், இறுதி ஆறு பாடல்களும் இப்போது இல்லை. 11 முதல் 54 வரையான பாடல்களே உள்ளன. இதன் இரண்டாவது பதிப்பில், இந்நூல் மூன்று பகுதிகளாகப் பிரிக்கப்பட்டுள்ளது. அவை:


இந்நூல் அந்தாதியாக அமைந்துள்ளது. தமிழ்நெறி விளக்கம் பொருளியல் பகுதியிலிருந்து 91 பாடல்களும், பாண்டிக்கோவை என்னும் நூலிலிருந்து 154 பாடல்களும், ஆக 416 பாடல்கள் இந்நூலின் உரையில் மேற்கோள் பாடல்களாக வருகின்றன

முதலில் 10, இடையில் சில, இறுதியில் 6 ஆகிய களவியல் நூற்பாக்களுக்கு இதில் கட்டளைக்கலித்துறைப் பாடல்கள் உள்ளன. கிடைத்த பகுதிகளை மட்டும் தொகுத்து சு. வையாபுரிப்பிள்ளை ‘களவியல் காரிகை’ என்னும் பெயர் சூட்டி வெளியிட்டார். இவற்றில் 11 முதல் 54 வரை உள்ள கலித்துறைப் பாடல்கள் அந்தாதியாக வருகின்றன. 

14 ஆம் நூற்றாண்டில் எழுதப்பட்டதாகக் கருதப்படும் உரை ஒன்று இதற்கு உண்டு. இவ்வுரை உரையாசிரியர் பற்றிய விபரங்களைத் தராததால் உரையாசிரியருடைய பெயர், ஊர், சமயம் முதலியவற்றைப் பற்றி அறிந்துகொள்ள முடியவில்லை.
இதன் பழைய உரை ஒன்றையும் சேர்த்து, சாமிநாதையர் வெளியிட்டுள்ளார்.


இந்த உரையில் பழம்பாட்டு என்னும் குறிப்புடன் 33 பாடல்கள் உள்ளன. இவை எல்லாமே அகத்திணைப் பாடல்கள். வேறு எந்த நூலிலும் இல்லாதவை.

இந்த உரையில் இன்று கிடைக்கப்பெறாத பல நூல்களின் பெயர்கள் குறிப்பிடப்பட்டுள்ளன.




</doc>
<doc id="172805" url="https://ta.wikipedia.org/wiki?curid=172805" title="சீரீ ஆ">
சீரீ ஆ

சீரீ ஆ (Serie A,) என்பது இத்தாலியின் கால்பந்துக் கழகங்களுக்கான கூட்டிணைவுப் போட்டித்தொடராகும். அந்நாட்டின் கால்பந்துப் போட்டித்தொடர் கூட்டிணைவுகளில் முதல்நிலையில் இருப்பதாகும். விளம்பர ஆதரவின் காரணமாக சீரீ ஆ டிஐஎம் ("Serie A TIM") என்றறியப்படுகிறது. இது 1929-30 பருவத்திலிருந்து செயல்பட்டு வருகிறது. இதில் 20 அணிகள் பங்கேற்று வாகையர் பட்டத்துக்குப் போட்டியிடும். உலக அளவில் புகழ்பெற்ற அணிகளான யுவென்டசு, ஏசி மிலான் மற்றும் இன்டர்நேசனல் ஆகிய கழகங்கள் சீரீ ஆ-வைச் சேர்ந்தவையாகும்.

உலக அளவில் கால்பந்துக் கூட்டிணைவுப் போட்டித்தொடர்களில் "சீரீ ஆ" முக்கியமானதாகக் கருதப்படுகிறது. 90-களிலும் 2000-களின் மத்திவரையிலும் சீரீ ஆ-வே சிறந்த கால்பந்துக் கூட்டிணைவுத் தொடராகக் கருதப்பட்டது. ஐரோப்பியக் கோப்பைப் போட்டிகளின் இறுதியாட்டத்தை எட்டிய அணிகளில் அதிகமானவை சீரீ ஆ-வைச் சேர்ந்தவையாகும்; இத்தாலிய கால்பந்துக் கழகங்கள் மொத்தம் 26 முறை ஐரோப்பியக் கோப்பை இறுதியாட்டங்களில் விளையாடி 12 முறை வென்றிருக்கின்றன. (இறுதிப் போட்டியை இத்தனை முறை எட்டியிருப்பது இதுவரை விஞ்சப்படாத சாதனையாகும்.) 

யூஈஎஃப்ஏ-வின் கூட்டிணைவுக் குணகங்களின்படி சீரீ ஆ, ஐரோப்பாவில் இங்கிலாந்தின் பிரீமியர் லீக், எசுப்பானியத்தின் லா லீகா, செருமனியின் புன்டசுலீகா ஆகியவற்றுக்குப் பிறகு 4-ஆம் இடத்தைப் பிடிக்கிறது. இக்குணகம், அக்குறிப்பிட்ட கூட்டிணைவைச் சேர்ந்த கழகங்கள் யூஈஎஃப்ஏ வாகையர் கூட்டிணைவு மற்றும் யூஈஎஃப்ஏ யூரோப்பா கூட்டிணைவு ஆகியவற்றில் எவ்வாறு செயல்பட்டிருக்கின்றன என்பதைப் பொறுத்து கணக்கிடப்படும்.


</doc>
<doc id="172814" url="https://ta.wikipedia.org/wiki?curid=172814" title="ஸ்ரீபாத பினாகபாணி">
ஸ்ரீபாத பினாகபாணி

ஸ்ரீபாத பினாகபாணி (தெலுங்கு: శ్రీపాద పినాకపాణి - English: Sripada Pinakapani) (ஆகத்து 13, 1913 - மார்ச்சு 11, 2013) ஒரு மருத்துவர், பேராசிரியர் மற்றும் கருநாடக இசைப்பாடகரும் ஆவார்.

இவரின் குறிப்பிடத்தக்க மாணவர்கள்:




</doc>
<doc id="172815" url="https://ta.wikipedia.org/wiki?curid=172815" title="மத்தல ராஜபக்ச பன்னாட்டு வானூர்தி நிலையம்">
மத்தல ராஜபக்ச பன்னாட்டு வானூர்தி நிலையம்

மத்தல ராஜபக்ச பன்னாட்டு வானூர்தி நிலையம் ("Mattala Rajapaksa International Airport") இலங்கையின் இரண்டாவது பன்னாட்டு வானூர்தி நிலையமாகும். இது அம்பாந்தோட்டை பன்னாட்டு விமான நிலையம் எனவும் அழைக்கப்படுகிறது. தென்னிலங்கையில் அம்பாந்தோட்டை நகரில் நிர்மாணிக்கப்பட்டுள்ள குறித்த வானூர்தி நிலையத்தின் கட்டுமானப் பணிகள் 2009ஆம் ஆண்டு நவம்பர் 27ஆம் திகதி ஆரம்பிக்கப்பட்டது. அம்பாந்தோட்டையில் புகழ்பெற்ற ராசபக்ச குடும்பத்தின் நினைவாக இவ்வானூர்தி நிலையத்திற்கு இப்பெயர் சூட்டப்பட்டது.

இது ஆரம்பத்தில் தென்னிலங்கை மக்களுக்காக வீரவில என்ற இடத்தில் கட்டப்படவிருந்தது. ஆனாலும், சுற்றுச்சூழலைக் கருத்தில் கொண்டு இத்திட்டம் கைவிடப்பட்டு அம்பாந்தோட்டையின் வடக்கே 15 கிமீ தொலைவில் உள்ள மத்தல என்ற இடத்தில் அமைக்கப்பட்டது. $209 மில்லியன் செலவில் முதலாவது கட்டம் நவம்பர் 2009 இல் ஆரம்பிக்கப்பட்டது. 2013 மார்ச் 18இல் இலங்கையின் அரசுத்தலைவர் மகிந்த ராசபக்சவினால் இது அதிகாரபூர்வமாகத் திறந்து வைக்கப்பட்டது.

மத்தளை உலங்குவானூர்தி நிலையம் மூலம் சுற்றுச்சூழல் சமநிலை பாதிக்கப்பட்டுள்ளதாக இயற்கை ஆர்வலர்கள் ஆதங்கம் தெரிவித்துள்ளனர். குறிப்பாக விமானங்களில் பறவைகள் மோதி உயிரிழக்கும் நிகழ்வுகள் குறிப்பிடத்தக்கதாகும். இதைவிட வன விலங்குகள் மற்றும் பறவைகள் விமான நிலையத்தை அண்டாது தடுக்க நீர் நிலைகள் மூடிவைக்கப்பட்டுள்ளது.

தற்போது ஃபிளை துபாய் என்கிற ஒரே ஒரு விமான நிறுவனம் மட்டுமே இந்த விமான நிலையத்தை பயன்படுத்துகிறது. எனவே அதிக பயன்பாடின்றி கிடக்கும் இவ்விமான நிலையத்தின் கிட்டங்களை நெற்களஞ்சியங்களாக மாற்ற இலங்கை அரசு திட்டமிட்டு, இவ்விமான நிலையத்தில் நெல் மூட்டைகளை சேமித்து வைத்துள்ளது. 


</doc>
<doc id="172817" url="https://ta.wikipedia.org/wiki?curid=172817" title="புதுச்சேரி வானூர்தி நிலையம்">
புதுச்சேரி வானூர்தி நிலையம்

புதுச்சேரி வானூர்தி நிலையம் ("Puducherry Airport", இந்திய ஒன்றியப் பகுதியான புதுச்சேரியின் லாசுப்பேட்டையில் அமைந்துள்ள ஓர் வானூர்தி நிலையமாகும். இந்த நிலையத்தில் பட்டியலிடப்பட்ட சேவைகளும் ஒப்பந்த பறப்புகளும் உள்ளூர் பறப்புப் பயிற்சிப் பள்ளியும் இயங்குகின்றன. பெருகிவரும் வான் பயணத் தேவைகளைக் கருத்தில்கொண்டு புதுச்சேரி அரசு இந்த வானூர்தி நிலையத்தை அளவில் பெரிய வானூர்திகளும் பயன்படுத்துமாறு புதுப்பித்து புதிய முனையத்தை திறந்துள்ளது. பெங்களூரிலிருந்து புதுச்சேரிக்கு இயக்கப்பட்ட இசுபைசுசெட் வானூர்தி இந்த முனையத்தில் முதன்முதலாக சனவரி 17, 2013 அன்று வந்திறங்கியது.

இந்த வானூர்தி நிலையத்தை புதுப்பிக்க புதுவை அரசுக்கும் இந்திய வானூர்தி நிலையங்களின் ஆணையத்திற்கும் புரிந்துணர்வு உடன்பாடு சூன் 2007இல் கையெழுத்தானது. இதன் முதற்கட்டமாக ஏடிஆர் இரக வானூர்திகள் வந்துசெல்லுமாறு ஓடுதளம் 260 மீட்டருக்கு விரிவுபடுத்தப்பட்டது. இதற்காக புதுவை ஒன்றியப் பகுதிக்குள் 19.92 எக்டேர் நிலப்பரப்பை ரூ.18.95 கோடிக்கு அரசு கையகப்படுத்தி சூலை 2007இல் ஆணையத்திற்கு வழங்கியது. 

புதுச்சேரி வானூர்தி நிலையத்தில் தாரிடப்பட்ட (கருங்காரை) 1500 மீட்டர் நீளமும் 30 மீட்டர் அகலமும் கொண்ட ஓடுதளமொன்று 07/25 திக்கில் ஆற்றுபடுத்தபட்டுள்ளது. புது முனையக் கட்டிடத்தில் நெருக்கடிமிக்க நேரங்களில் 300 பயணியருக்கு சேவை வழங்குமாறு வசதிகள் கட்டமைக்கப்பட்டுள்ளன. வழிகாட்டுக் கருவிகளில் வானூர்தி நிலைய வழிகாட்டலையும் அடங்கி உள்ளது. 

செயற்படுத்தப்படும் "இரண்டாம் கட்டத்தில்" பெரிய தாரைப்பொறி வானூர்திகளும் இறங்குமாறு ஓடுதளத்தை மேலும் 1100 மீட்டருக்கு விரிவுபடுத்த ஒன்றியப் பகுதியை அடுத்துள்ள தமிழ்நாட்டிலிருந்து 200 ஏக்கர் நிலப்பரப்பை கையகப்படுத்த திட்டமிடப்பட்டுள்ளது.


</doc>
<doc id="172819" url="https://ta.wikipedia.org/wiki?curid=172819" title="மல்லியம்">
மல்லியம்

மல்லியம், நாகப்பட்டிணம் மாவட்டம் மயிலாடுதுறையிலிருந்து சுமார் 10 கிலோ மீட்டர் தொலைவில் கும்பகோணம் செல்லும் சாலையில் அமைந்துள்ள சிற்றூர் ஆகும். இது கே.எஸ்.கோபாலகிருஷ்ணன், மல்லியம் ராஜகோபால் போன்ற திரைத்துறை சிறப்பு பெற்ற நபர்களின் சொந்த ஊர்.


</doc>
<doc id="172820" url="https://ta.wikipedia.org/wiki?curid=172820" title="மல்லியம் ராஜகோபால்">
மல்லியம் ராஜகோபால்

மல்லியம் இராஜகோபால் தமிழ்த் திரைப்பட இயக்குனர். அப்பா டாட்டா, ஜீவனாம்சம் போன்ற வெற்றிகரமான திரைப்படங்களை இயக்கியவர். தற்போதைய நாகப்பட்டினம் மாவட்டம் மயிலாடுதுறைக்கு அருகிலுள்ள மல்லியம் என்ற சிற்றூரைச் சேர்ந்தவர்.




</doc>
<doc id="172833" url="https://ta.wikipedia.org/wiki?curid=172833" title="காரைக்கால் வானூர்தி நிலையம்">
காரைக்கால் வானூர்தி நிலையம்

காரைக்கால் வானூர்தி நிலையம் ("Karaikal Airport") இந்திய ஒன்றியப் பகுதி காரைக்காலில் கட்டமைக்கப்பட்டு வரும் புத்தம்புதிய வானூர்தி நிலையத் திட்டமாகும். 2014இல் நிறைவேற்றப்பட உள்ள இந்த வானூர்தி நிலையம் இந்தியாவில் முற்றிலுமாகத் தனியார் முதலீட்டில் கட்டமைக்கப்படும் முதல் நிலையமாகத் திகழும். கோயம்புத்தூர் நிறுவனம் ஒன்று இதனை கட்டி வருகிறது.

பொதுப் பயன்பாட்டிற்கான தனியார் துறை கட்டமைப்பாக இதனை நிறைவேற்றிட குடியியல் பறப்பு அமைச்சகம் பெப்ரவரி 2011இல் கொள்கையளவிலான ஒப்புதல் வழங்கியது. இருப்பினும் இந்த நிலையத்தின் வான் போக்குவரத்து கட்டுப்பாட்டகம் இந்திய வானூர்தி நிலையங்களின் ஆணையத்தால் இயக்கப்பட உள்ளது.

562 ஏக்கர் பரப்பளவில் "காரைக்கால் வானூர்தி நிலையம் தனி வரையறுக்கப்பட்டது" என்ற தனியார் நிறுவனத்தால் கட்டப்பட்டு வருகிறது. இந்த நிறுவனம் "சூப்பர் ஏர்போர்ட் இன்ப்ராஸ்ட்ரக்சர் பி.லிட்" என்ற தாய் நிறுவனத்தின் கீழ் உள்ள துணை நிறுவனமாகும். முதல் கட்டமாக 1800 மீட்டர் நீளமுள்ள ஓடுபாதையும் 250 பயணிகளை கையாளக்கூடியளவில் முனையக் கட்டிடமும் 150 கோடி ரூபாய்கள் செலவில் கட்டத் திட்டமிடப்பட்டுள்ளது. இங்கு ஏடிஆர்-72 இரக விரைவு காற்றாடி உந்தி கொண்ட வானூர்திகள் இயக்கப்பட முடியும். 

காரைக்கால் வானூர்தி நலைய நிறுவனம் அடுத்த கட்டங்களாக, ஐந்தாண்டுகளில் இந்த நிலையத்தை விரிவுபடுத்த திட்டமிட்டுள்ளது. ஓடுபாதையை 2600மீட்டர்களாகவும் முனையக் கட்டிடம் 500 பயணிகளை நெருக்குநேரத்தில் கையாளக்கூடியதாகவும் இது இருக்கும். மேலும் பத்தாண்டுகள் கழித்து ஓஉபாதை 3500 மீட்டர்களாகவும் பயணியர் போக்குவரத்து மணிக்கு 1000 பேராகவும் இருக்குமளவில் விரிவுபடுத்தப் படும்.

இந்த வானூர்தி நிலையம் காரைக்காலுக்கு மட்டுமல்லாது சுற்றியுள்ள சமயத் திருத்தலங்களுக்கும் நகரங்களுக்கும் சென்றுவர ஏதுவாயிருக்கும்.



</doc>
<doc id="172845" url="https://ta.wikipedia.org/wiki?curid=172845" title="வான் போக்குவரத்து கட்டுப்பாடு">
வான் போக்குவரத்து கட்டுப்பாடு

வான் போக்குவரத்து கட்டுப்பாடு ("Air traffic control", ATC) அல்லது ஏடிசி என்பது புவித்தளத்தில் அமைந்த கட்டுப்பாட்டாளர்கள் நிலையத் தளத்திலும் வானிலும் வானூர்திகளை வழிகாட்டிட வழங்கும் சேவையாகும். இதற்காக கதிரலைக் கும்பா போன்ற பல்வேறு தொழினுட்பக் கருவிகளை அவர்கள் பயன்படுத்துகின்றனர். இச்சேவையின் முதன்மைப் பணி வானூர்திகள் ஒன்றுடன் ஒன்று மோதிக்கொள்ளாது பிரிப்பதாகும். வானூர்திகள் நேரப்படி இயங்கவும், போக்குவரத்து சீராகவும் விரைவாகவும் செல்லவும் வானூர்தி ஓட்டுனர்களுக்குத் தேவையான தகவல்களைத் தந்து ஆதரவளிக்கவும் வான் போக்குவரத்து கட்டுப்பாடு முதன்மை பங்காற்றுகிறது. ஐக்கிய அமெரிக்கா போன்ற சில நாடுகளில் ஏடிசி பாதுகாப்பு அல்லது தடுப்புக் காவல் பணிகளையும் மேற்கொள்கிறது. பிரேசில் போன்ற வேறுசில நாடுகளில் ஏடிசிப் பணிகளை படைத்துறையினரே மேற்கொள்கின்றனர். 

உலகில் முதன்முதலாக வான் போக்குவரத்து கட்டுப்பாடு இலண்டன் கிரோய்டன் வானூர்தி நிலையத்தில் 1921ஆம் ஆண்டில் அறிமுகப்படுத்தப்பட்டது. இன்று லாம்பெர்ட்-செயின்ட் லூயி பன்னாட்டு வானூர்தி நிலையமாக அறியப்படும் நிலையத்தில் வண்ணக்கொடிகளை வைத்து வானூர்திகளைக் கட்டுப்படுத்திய ஆர்ச்சீ லிக் குழுவினரே முதல் வான்வழிப் போக்குவரத்துக் கட்டுப்பாட்டாளர்காக அறியப்படுகின்றனர். 

மோதல்களைத் தவிர்க்க வான் போக்குவரத்து கட்டுப்பாட்டில் "பிரிப்பு" என்ற சொல் மிகுதியாகப் பயன்படுத்தப்படுகிறது. இரு வானூர்திகள் ஒன்றுக்கொன்று அருகாமையில் வராதிருக்க பக்கவாட்டு, நீளவாக்கு மற்றும் நெடுக்குத்து அச்சுகளில் குறைந்த பிரிப்பை பயன்படுத்துகின்றனர். இன்றைய நவீன வானூர்திகளில் ஏடிசிக்கு மாற்றாக மோதல் தவிர்ப்பு அமைப்புக்கள் நிறுவப்பட்டுள்ளன. 
பல நாடுகளிலும் ஏடிசி சேவைகள் பெரும்பான்மையான வான் பறப்புவெளி முழுமைக்கும் அனைத்து பயனர்களுக்கும் (தனியார், படைத்துறை மற்றும் வணிக பறப்புகள்) வழங்கப்படுகின்றன. கட்டுப்பாட்டாளர்களால் வானூர்திகள் பிரிக்கப்படுவதற்கு பொறுப்பாக உள்ள பறப்புவெளி "கட்டுப்படுத்தப்பட்ட பறப்புவெளி" எனப்படுகிறது. இதற்கு எதிராக ஏடிசியின் கட்டுப்பாட்டில் இல்லாது பறக்கக்கூடிய பறப்புவெளி "கட்டுப்பாடற்ற பறப்புவெளி" எனப்படுகிறது. 

பறப்பின் தன்மை மற்றும் வானூர்தியின் வகைப்பாட்டைப் பொறுத்து வானோடிகளுக்கு பின்பற்ற வேண்டிய ஏடிசி "ஆணைகளை" இடுகின்றனர்; தவிர வானோடிகளுக்கு சீரான இயக்கத்திற்கு துணைபுரிய "பறப்பு தகவல்"களை வெளியிடுகின்றனர். இருப்பினும் அனைத்து நேரமும் வானூர்தியைக் கட்டுப்படுத்துகின்ற வானோடியே பறப்பின் பாதுகாப்பிற்கு முழு பொறுப்பும் உடையவராவார்; இதனால் நெருக்கடி நேரங்களில் ஏடிசி ஆணைகளை இவர்கள் புறக்கணிக்கலாம்.




</doc>
<doc id="172854" url="https://ta.wikipedia.org/wiki?curid=172854" title="வவுனியா தமிழ் மத்திய மகா வித்தியாலயம்">
வவுனியா தமிழ் மத்திய மகா வித்தியாலயம்

வவுனியா தமிழ் மத்திய மகா வித்தியாலயம் "(V/Vavuniya Tamil Madhya Maha Vidyalayam)" வட மாகாணம் வவுனியா மாவட்டம் வவுனியா தென் கல்வி வலயத்தில் அமைந்துள்ள முன்னணி கலவன் பாடசாலைகளில் ஒன்றாகும். இதுவொரு தேசியப் பாடசாலை யாகும்.
இங்கு தரம் 1 - 13 வரை வகுப்புகள் உள்ளன. 2500 க்கும் மேற்பட்ட மாணவர்கள் கல்வி கற்கின்றனர்.
தமிழ் மற்றும் ஆங்கில மொழிகளில் இப்பாடசாலையில் போதனைகள் நடைபெற்றுவருகின்றன.


</doc>
<doc id="172855" url="https://ta.wikipedia.org/wiki?curid=172855" title="இந்திரா காந்தி பன்னாட்டு வானூர்தி நிலையம்">
இந்திரா காந்தி பன்னாட்டு வானூர்தி நிலையம்

இந்திரா காந்தி பன்னாட்டு வானூர்தி நிலையம் ("Indira Gandhi International Airport", )இந்தியத் தேசிய தலைநகர் வலயத்தில் அமைந்துள்ள பன்னாட்டு வானூர்தி நிலையம் ஆகும். புது தில்லியின் மையப் பகுதியிலிருந்து தொலைவில் தென்மேற்கு தில்லியில் அமைந்துள்ளது. முன்னாள் பிரதமர் இந்திரா காந்தி நினைவாகப் பெயரிடப்பட்டுள்ள இந்த வானூர்தி நிலையம் இந்தியாவின் மிகவும் நெருக்கடிமிக்க வானூர்தி நிலையமாகும். புதியதாக கட்டப்பட்டுள்ள மூன்றாம் முனையத்தின் செயலாக்கத்திற்கு பிறகு இதுவே இந்தியாவினதும் தெற்காசியாவினதும் மிகப் பெரிய வானூர்தி நிலையமாக விளங்குகிறது. தற்போது 46 மில்லியன் பயணிகளை கையாளுகின்ற இந்த நிலையம் 2030ஆம் ஆண்டில் 100 மில்லியன் பயணிகளை கையாளும் என மதிப்பிடப்படுகிறது. இதுவும் மும்பையின் சத்திரபதி சிவாஜி பன்னாட்டு வானூர்தி நிலையமும் இணைந்து தெற்கு ஆசியாவின் வான் போக்குவரத்தில் பாதியளவை கையாள்கின்றன. இதனை பன்னாட்டு இடைவழி மையமாக மாற்ற இதன் இயக்கு நிறுவனம் தில்லி பன்னாட்டு வானூர்தி நிலைய நிறுவனம் (DIAL) திட்டமிட்டுள்ளது.

5220 ஏக்கராப் பரப்பளவில் அமைக்கப்பட்டுள்ள தில்லி வானூர்தி நிலையம் தேசிய தலைநகர் வலயத்திற்கான முதன்மை குடியியல் பறப்பியல் மையமாக விளங்குகிறது. முன்னதாக இந்திய வான்படையால் இயக்கப்பட்டு வந்த இந்த நிலையத்தின் மேலாண்மை இந்திய வானூர்தி நிலையங்களின் ஆணையத்திற்கு மாற்றப்பட்டது. மே 2006 இல் இந்த ஆணையம் வானூர்தி நிலையத்தை புதுப்பித்து இயக்குவதற்காக தில்லி பன்னாட்டு வானூர்தி நிலைய நிறுவனத்திற்கு கொடுத்தது. இது ஜிஎம்ஆர் குழுமத்தின் கூட்டு நிறுவனமாகும்.

2011இல் உலகில் 34வது நெருக்கடிமிக்க வானூர்தி நிலையமாக விளங்குகிறது. இந்த ஆண்டில் 34,729,467 பயணிகள் பயணித்த இந்தப் போக்குவரத்து முந்தைய ஆண்டினதை விட 17.8% கூடுதலாகும்.



</doc>
<doc id="172861" url="https://ta.wikipedia.org/wiki?curid=172861" title="மலேசியா டுடே">
மலேசியா டுடே

மலேசியா டுடே ("Malaysia Today", "மலேசியா இன்று") என்பது மலேசியாவில் புகழ்பெற்ற ஒரு வலைத் தளம் ஆகும். மலேசியாவின் ஆளும் கட்சியான பாரிசான் நேசனல், எதிர்க்கட்சிகளான ஜனநாயக செயல் கட்சி, சரவாக் தேசியக் கட்சி, மக்கள் நீதிக் கட்சி ஆகியவற்றின் குறை நிறைகளை ஆராய்வதில், இந்த வலத் தளம் சிறப்பு பெற்று விளங்குகிறது. இதன் ஆசிரியர் ராஜா பெத்ரா கமாருடின். இவர் மலேசியாவில் முன்னாள் அரசியல் கைதியாகும். 

2004 ஆகஸ்டு மாதம், இந்த வலைத்தளம் தோற்றுவிக்கப்பட்டதில் இருந்து, 100 மில்லியன் பேர் வருகை புரிந்துள்ளனர். மலேசியாவின் மிகப் பிரபலமான நியூ ஸ்ரேட்ஸ் நாளிதழின் வாசகர் எண்ணிக்கையைவிட இந்த வலைத்தளம் கூடுதலான வாசகர் எண்ணிக்கையைக் கொண்டுள்ளது. 

இப்போது நாள் ஒன்றுக்கு 1.5 மில்லியன் பேர் அந்த வலைத்தளத்திற்கு வருகை புரிகின்றனர் என்று மலேசியாவின் ‘தி ஸ்டார்’ நாளிதழ் கூறுகிறது. மலேசியாவின் தலைசிறந்த பத்து அரசியல் வலைத்தளங்களில் மலேசியா டுடே வலைத்தளமும் ஒன்றாகும். இந்த வலைத்தளம் மலேசியாவிற்கு அருகாமையில் இருக்கும் சிங்கப்பூரில் இருந்து தன் சேவையைத் தொடர்கிறது. 


</doc>
<doc id="172862" url="https://ta.wikipedia.org/wiki?curid=172862" title="இளையன்புதூர் செப்பேடுகள்">
இளையன்புதூர் செப்பேடுகள்

இளையன்புதூர் செப்பேடுகள் எனப்படுபவை கி.பி.726 ஆம் ஆண்டு முற்கால பாண்டிய அரசனான அரிகேசரி பராங்குசன் மாறவர்மனின் 36 ஆம் ஆட்சியாண்டில் வெளியிடப்பட்ட செப்பேடுகள் ஆகும்.இந்த செப்பேடுகள் மதுரையில் கண்டெடுக்கப்பட்டுள்ளன. இந்த செப்பேடுகள் மூலம் முற்கால பாண்டியர் வரலாறு குறித்த செய்திகள் கிடைத்துள்ளன. 

கண்டெடுக்கப்பட்ட செப்பேடுகளில் வட்டெழுத்துகள் காணப்படுகின்றன. தொடக்கத்திலும், முடிவிலும் வடமொழி கிரந்த எழுத்துக்கள் காணப்படுகின்றன. மொத்தம் 65 வரிகளை உடையது.24 அங்குல நீளமும், 11.5அங்குல அகலமும் கொண்ட இச்செப்பேட்டின் எடை 2.7 கிலோ ஆகும். 






</doc>
<doc id="172865" url="https://ta.wikipedia.org/wiki?curid=172865" title="அப்பொலோனிய வட்டங்கள்">
அப்பொலோனிய வட்டங்கள்

அப்பொலோனிய வட்டங்கள் ("Apollonian circles") என்பவை இரு குடும்பங்களைச் சேர்ந்த வட்டங்கள். இவற்றில் முதல் குடும்பத்தைச் சேர்ந்த ஒவ்வொரு வட்டமும் இரண்டாவது குடும்பத்தைச் சேர்ந்த ஒவ்வொரு வட்டத்தையும் செங்குத்துத்தாக வெட்டும். அதேமாதிரி இரண்டாவது குடும்பத்தைச் சேர்ந்த ஒவ்வொரு வட்டமும் முதல் குடும்பத்தைச் சேர்ந்த ஒவ்வொரு வட்டத்தையும் செங்குத்தாக வெட்டும். இவ்வட்டங்கள் இருமை கோண தூரக் கூறுகளுக்கு அடிப்படையாக அமைகின்றன. மேலும் இவ்வட்டங்கள் பெர்காவின் புகழ்மிக்க பண்டைய கிரேக்க வடிவவியல் கணித அறிஞர் "அப்பொலோனியசால்" கண்டறியப்பட்டது.

அப்பொலோனிய வட்டங்கள், "CD" என்ற கோட்டுத்துண்டைக் கொண்டு வரையறுக்கப்படுகின்றன.

முதல் குடும்ப வட்டங்கள் (நீல வண்ணம்) ஒவ்வொன்றும் "r" என்னும் நேர் மெய்யெண்ணுடன் தொடர்புபடுத்தப்படுகின்றன. "C" -லிருந்தும் "D" -லிருந்தும் உள்ள தொலைவுகளின் விகிதம் "r" அளவாக இருக்கக்கூடிய புள்ளிகள் "X" இன் இயங்குவரைகளாக, இவ்வட்டங்கள் வரையறுக்கப்படுகின்றன:

பூச்சியத்தை நெருங்கும் "r" இன் மதிப்புகளுக்கு வட்டங்கள் "C" -க்கு அருகாமையிலும், முடிவிலியை (∞) நெருங்கும் "r" இன் மதிப்புகளுக்கு வட்டங்கள் "D" -க்கு அருகாமையிலும் அமைகின்றன. பூச்சியத்துக்கும் முடிவிலிக்கும் இடைப்பட்ட மதிப்பு "r" = 1 எனில், அம்மதிப்பிற்குரிய வட்டம், "CD" இன் நடுக்குத்துக் கோடாகச் சிதைவுறும். 

இரண்டாவது குடும்ப வட்டங்கள் (சிவப்பு) ஒவ்வொன்றும் கோணம் "θ" உடன் தொடர்புபடுத்தப்படுகின்றன. கோணம் CXD இன் மதிப்பு "θ" ஆக இருக்கும் புள்ளிகள் "X" இன் இயங்குவரைகளாக, இவ்வட்டங்கள் வரையறுக்கப்படுகின்றன:

0 லிருந்து "π" வரையிலான மதிப்புகளை "θ" அடையும்போது "C" , "D" புள்ளிகளின் வழியாகச் செல்லும் வட்டங்கள் கிடைக்கின்றன.



</doc>
<doc id="172866" url="https://ta.wikipedia.org/wiki?curid=172866" title="இந்துக்களின் போர் (துடுப்பாட்டம்)">
இந்துக்களின் போர் (துடுப்பாட்டம்)

இந்துக்களின் போர் ("Battle of Hindus") எனப்படுவது இலங்கையின் யாழ்ப்பாணத்திலுள்ள யாழ் இந்துக் கல்லூரிக்கும் யாழ் கொக்குவில் இந்து கல்லூரிக்கும் இடையிலான துடுப்பாட்டத் தொடராகும். இது 2008ம் ஆண்டு முதல் நடைபெற்று வருகிறது. இந்தப்போட்டி இரு நாட்களுக்கு மேலாக விளையாடப்பட்டது. 2013 இல் நடைபெற்ற போட்டியில் தேர்வுப் போட்டி சம நிலையில் நிறைவு பெற்றது. ஒரு நாள் போட்டியில் யாழ் இந்துக்கல்லூரி வெற்றி பெற்றது.


</doc>
<doc id="172868" url="https://ta.wikipedia.org/wiki?curid=172868" title="சுகதாகுமாரி">
சுகதாகுமாரி

சுகாதாகுமாரி என்பவர் இந்தியா நாட்டின் கேரளா மாநிலத்தை சேர்ந்தவர். இவர் ஒரு எழுத்தாளர் மற்றும் சமூக சேவகர் ஆவார். பெண்ணிய இயக்கம் மற்றும் அமைதி பள்ளத்தாக்கின் பாதுகாப்பு இயக்கம், சுற்றுச்சூழல் வாதி போன்ற சமுக இயக்கங்களில் பணியாற்றியுள்ளார். இவர் கேரள மகளிர் ஆணையத்தின் முன்னாள் தலைவராக பணியாற்றியுள்ளார்.

சுகாதாகுமாரியின் பெற்றோர்கள் கவிஞரும், சுதந்திர போராட்ட வீரரான போதேச்வரன் மற்றும் கார்த்தியாயினி ஆவார். இவரின் கணவர் டாக்டர்.வி.க்.வேலாயுதன் நாயர், மகள் லக்ஷ்மி ஆவார்.




</doc>
<doc id="172871" url="https://ta.wikipedia.org/wiki?curid=172871" title="தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2001">
தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 2001

தமிழ்நாடு அரசின் தமிழ் வளர்ச்சித் துறையின் தமிழ் வளர்ச்சிக்கான சிறந்த நூல்களுக்கான பரிசுகள் வழங்கும் திட்டம் மூலம் ஆண்டுதோறும் 31 வகைப்பாடுகளின் கீழ் தேர்வு செய்யப்படும் நூல்களுக்கு பரிசுகள் வழங்கப்படுகிறது. 2001 ஆம் ஆண்டிற்காகப் பரிசுக்காகத் தேர்வு செய்யப்பட்ட நூல்களின் நூலாசிரியருக்கு ரூபாய் 10,000 பரிசுத்தொகை மற்றும் சான்றிதழ், நூலை வெளியிட்ட பதிப்பகத்திற்கு ரூபாய் 2,000 பரிசுத்தொகை மற்றும் சான்றிதழ் வழங்கப்பட்டன. இத்திட்டத்தின் கீழ் 2001 ஆம் ஆண்டிற்கான சிறந்த நூல்கள் மற்றும் நூலை எழுதிய நூலாசிரியர்கள், நூலை வெளியிட்ட பதிப்பகங்களின் பட்டியல் இது.
குறிப்புகள்




</doc>
<doc id="172872" url="https://ta.wikipedia.org/wiki?curid=172872" title="பல்யானைச் செல்கெழு குட்டுவன்">
பல்யானைச் செல்கெழு குட்டுவன்

பல்யானைச் செல்கெழு குட்டுவன், சங்க காலச் சேர மன்னர்களில் ஒருவன். இவனது தமையனான இமயவரம்பன் நெடுஞ்சேரலாதன் சோழ மன்னனுடனான போரில் இறந்த பின்னர் இவன் அரசனானான். சங்க கால இலக்கியமான பதிற்றுப்பத்தின் மூன்றாம் பத்து இவன்மீது பாடப்பட்டது. இது தவிர வேறு சங்கப் பாடல்கள் எதிலும் இவனது பெயர் காணப்படவில்லை. இந்தப் பாடல்களுக்கு என்ன பரிசில் வேண்டும் என அரசன் புலவரையே கேட்டான். புலவர் “யானும் என் பார்ப்பினியும் சுவர்க்கம் புகவேண்டும்” என்றார். அரசன் பார்ப்பாரில் சிறந்தவரைக் கொண்டு 9 வேள்விகள் செய்தான். 10-வது வேள்வியின்போது பார்ப்பனப் புலவரும் பார்ப்பினியும் காணாராயினர். (மறைந்தனர்.) 

25 ஆண்டுகள் சிறப்பாக ஆட்சி புரிந்த இவன், நெடும் பாரதாயினார் என்னும் தனது குருவுடன் காட்டுக்குத் தவம் செய்யச் சென்றுவிட்டதாகச் சொல்லப்படுகிறது. இவனது ஆட்சிக் காலத்தில் பல போர்களில் ஈடுபட்டுச் சேர நாட்டின் ஆதிக்கத்தைப் பரப்பியதாகத் தெரிகிறது. 500 சிற்றூர்களை அடக்கிய உம்பற்காடு எனப்படும் பகுதியைச் சேரர்களின் கட்டுப்பாட்டுக்குள் கொண்டு வந்தான், பூழி நாட்டின்மீது படையெடுத்து அதனை வெற்றிகொண்டான், நன்னன் என்னும் மன்னனைத் தோற்கடித்தான் என்பது போன்ற தகவல்கள் பதிற்றுப்பத்தில் காணப்படுகின்றன.

இவனது பெயரில் உள்ள 'பல்யானைச் செல்' என்பது செல் (மேகம்) போன்று தோன்றும் இவனது யானைப்படை. 








</doc>
<doc id="172879" url="https://ta.wikipedia.org/wiki?curid=172879" title="சேரமான் பெருஞ்சோற்று உதியஞ்சேரலாதன்">
சேரமான் பெருஞ்சோற்று உதியஞ்சேரலாதன்

சேரமான் பெருஞ்சோற்று உதியஞ்சேரலாதன் சங்க காலச் சேர மன்னன். கி.பி. முதல் நூற்றாண்டில் குட்டநாட்டைஆண்டவன். இவன் திருவஞ்சைக்களம் என்னும் கொடுங்கோளூரைத் தலைநகராகக் கொண்டு ஆண்டுவந்தான் என்பது ஒரு ஊகம். இவனுடைய மனைவியின் பெயர் நல்லினி என்றும் அவள் வெளியன் வேண்மாண் மகள் எனவும் அறிய முடிகிறது. உதியஞ்சேரலின் மக்கள் இமயவரம்பன் நெடுஞ்சேரலாதனும் பல்யானைச் செல்கெழு குட்டுவனும் ஆவர். சங்ககாலப் புலவர் மாமூலர் அகநானூற்றில் (அகம் 65), நடுகண் அகற்றிய உதியசேரல் என்று கூறுவதால், இவன் நாட்டை விரிவுபடுத்தினான் எனக் கருதுகின்றனர். இவன் முதியோர்களைப் பேணினான் என்பதற்கு அகநானூற்றில் (அகம் 233) உள்ள "துறக்கம் எய்திய தொய்யா நல்லிசை முதியர்ப் பேணிய உதியஞ்சேரல்" என்னும் வரிகள் வலுவூட்டுகின்றன.

ஐவரும், நூற்றுவரும் போரிட்டுக்கொண்டபோது இவன் இருபாலாருக்கும் பெருஞ்சோறு வழங்கியதாகப் புலவர் முரஞ்சியூர் முடிநாகராயர் குறிப்பிடுகிறார்.

மேலும் பொதிய மலையும், இமய மலையும் போல இவன் நிலைபெற்று வாழவேண்டும் என வாழ்த்துகிறார். இவனிடம் நிலத்தினும் மேலான பொறையும், விசும்பினும் மேலான சூழ்ச்சித் திறனும், காற்றினும் மேலான வலிமையும், தீயைக் காட்டிலும் மேலான அழிக்கும் ஆற்றலும், நீரைக் காட்டிலும் மேலான கொடைத்தன்மையும் இருந்தன எனவும் குறிப்பிடுகிறார். ஓரைவர் ஈரைம்பதின்மர் போரில் பெருஞ்சோறு அளித்த சேரன் பொறையன் மலையன் என்று இவனைச் சிலப்பதிகாரம் குறிப்பிடுகிறது.

இவனது காலத்தை கணிப்பதில் வரலாற்றறிஞர்களிடம் மூன்று வேறுபட்ட கருத்துகள் உண்டு. அவை


உதியஞ்சேரலாதனை முரஞ்சியூர் முடிநாகராயர் பாராட்டியது


</doc>
<doc id="172884" url="https://ta.wikipedia.org/wiki?curid=172884" title="60வது தேசியத் திரைப்பட விருதுகள்">
60வது தேசியத் திரைப்பட விருதுகள்

இந்தியாவில் ஒவ்வொரு ஆண்டும், அந்த ஆண்டில் வெளிவந்த சிறந்தத் திரைப்படங்களுக்கு விருதுகள் வழங்கப்படுகின்றன. அந்த வகையில் 60வது தேசியத் திரைப்பட விருதுகள் இந்தியாவில் 2012-ல் வெளிவந்த திரைப்படங்களில் பல்வேறு துறைகளில் சிறந்து விளங்கும் படங்களுக்கு வழங்கப்படுகிறது.

எல்லா வெற்றியாளர்களும் ஸ்வர்ண கமல் (இந்தியில் தங்கத் தாமரை) விருதும், சான்றிதழும், பணப்பரிசும் பெறுவார்கள்.

இந்தச் சிறப்பைப் பெறும் எல்லோருக்கும் "ரஜத் கமல்" (இந்தியில் வெள்ளித் தாமரை) விருதும், சான்றிதழும், பணப்பரிசும் வழங்கப்படும்.


</doc>
<doc id="172890" url="https://ta.wikipedia.org/wiki?curid=172890" title="அடைப்பு (கணினியியல்)">
அடைப்பு (கணினியியல்)

கணினியியலில் அடைப்பு (ஆங்கிலம்: Closure) என்பது ஒரு செயலியையும் அது உருவாக்கப்பட்ட சூழலையும் சேர்த்துக் குறிக்கும். சூழல் என்பது அச் செயலி உருவாக்கப்பட்ட போது உள்ளூர் செயற்பரப்பில் இருந்த மாறிகள் ஆகும். ஒரு சாதாரண செயலி போல் அல்லாமல் அடைப்பின் உள்ள மாறிகளை பின்னர் அடைப்பின் ஊடாகப் பயன்படுத்திக் கொள்ளலாம்.



</doc>
<doc id="172891" url="https://ta.wikipedia.org/wiki?curid=172891" title="முதல் வகுப்புச் செயலி">
முதல் வகுப்புச் செயலி

கணினியியலில், ஒரு நிரல் மொழியில் செயலிகளை மாறிகள் போன்று பயன்படுத்தக் கூடியதாக இருந்தால் அதனை முதல் வகுப்பு செயலி ஆதரவு உள்ள நிரல் மொழி என்பர். அதாவது செயலியை ஒரு மாறியால் குறிக்க முடிந்தால், தரவுக் கட்டமைப்பில் சேமிக்க முடிந்தால், இன்னுமொரு செயலிக்கு காரணியாக அனுப்ப முடிந்தால், ஒரு செயலியின் பதிலாக திருப்பி அனுப்ப முடிந்தால் அச் செயலி முதல் வகுப்புச் செயலி ஆகும். முதல் வகுப்புச் செயலி ஆதரவு உள்ள மொழிகளில் செயலிகள் செயலி வகை உள்ள இன்னுமொரு தரவு வகையாகவே (a variable with a function type) கையாளப்படும். 




</doc>
<doc id="172897" url="https://ta.wikipedia.org/wiki?curid=172897" title="பன்னாட்டு வான் போக்குவரத்து சங்க வானூர்தி நிலையக் குறியீடு">
பன்னாட்டு வான் போக்குவரத்து சங்க வானூர்தி நிலையக் குறியீடு

பன்னாட்டு வான் போக்குவரத்து சங்க வானூர்தி நிலையக் குறியீடு ("IATA airport code"), சுருக்கமாக ஐஏடிஏ குறியீடு அல்லது ஐஏடிஏ அமைவிட அடையாளம், ஐஏடிஏ நிலையக் குறியீடு, அமைவிட அடையாளம் என்றெல்லாம் குறிப்பிடப்படுவது உலகின் பல வானூர்தி நிலையங்களையும் அடையாளப்படுத்தும் வண்ணம் பன்னாட்டு வான் போக்குவரத்து சங்கம் (ஐஏடிஏ) வரையறுத்துள்ள மூன்று ஆங்கில எழுத்துருக்களைக் கொண்ட குறியீடு ஆகும். ஓர் வானூர்தி நிலையத்தில் பயண ஏற்பு மேசைகளில் தனியாக எடுத்துச் செல்லுமாறு கொடுக்கப்படும் பெட்டிகளுக்கு இணைக்கப்படும் பெட்டிப் பட்டைகளில் இந்த எழுத்துருக்கள் பெரியதாக அச்சிடப்பட்டிருப்பதைக் காணலாம்; இது இந்தக் குறியீட்டின் ஒரு பயனை எடுத்துக்காட்டுவதாகும். 

இந்தக் குறியீடுகள் வழங்கப்படுவதை ஐஏடிஏ தீர்மானம் 763 ஒழுங்குபடுத்துகிறது. இவ்வாறு வழங்கப்படுவதை மொண்ட்ரியாலில் உள்ள சங்கத்தின் தலைமையகம் மேலாண்மை செய்கிறது. இந்தக் குறியீடுகளை ஆண்டுக்கிருமுறை "ஐஏடிஏ வான்வழி குறியீட்டுத் திரட்டில்" வெளியிடப்படுகிறது. மற்றொரு குறியீடான நான்கு எழுத்துருக்களைக் கொண்ட ஐசிஏஓ குறியீடுகளும் பயன்படுத்தப்படுகின்றன. 

வானூர்தி நிலையங்களைத் தவிர தொடர்வண்டிப் போக்குவரத்து நிலையங்களுக்கும் ஒஆனூர்தி நிலைய சேவையாளர்களுக்கும் குறியீடுகளை அளிக்கின்றனர். ஐஏடிஏ குறியீட்டின்படி அகரவரிசையில் இடப்பட்ட பட்டியல்கள் உள்ளன. வான்வழி நிறுவனங்களுடன் உடன்பாடு கண்ட தொடர்வண்டி நிறுவனங்களின் தொடர்வண்டி நிலையங்களுக்கான பட்டியலும் உள்ளன. 



</doc>
<doc id="172900" url="https://ta.wikipedia.org/wiki?curid=172900" title="பன்னாட்டு குடிசார் வான்பயண அமைப்பு வானூர்தி நிலையக் குறியீடு">
பன்னாட்டு குடிசார் வான்பயண அமைப்பு வானூர்தி நிலையக் குறியீடு

பன்னாட்டு குடிசார் வான்பயண அமைப்பு வானூர்தி நிலையக் குறியீடு (ICAO airport code"), சுருக்கமாக ஐசிஏஓ குறியீடு அல்லது ஐசிஏஓ அமைவிட அடையாளம், அமைவிடக் குறி"' என்றெல்லாம் குறிப்பிடப்படுவது உலகின் ஒவ்வொரு வானூர்தி நிலையத்தையும் அடையாளப்படுத்தும் வண்ணம் பன்னாட்டு குடிசார் வான்பயண அமைப்பு (ஐசிஏஓ) வரையறுத்துள்ள நான்கு எழுத்துருக்களைக் கொண்ட குறியீடு ஆகும். இவற்றை இவ்வமைப்பு தனது ஆவணம் 7910இல் "அமைவிடக் குறிகள்" என வெளியிட்டுள்ளது. 
ஐசிஏஓ குறிகளை வான் போக்குவரத்து கட்டுப்பாடு அமைப்புகளும் வான்வழி சேவையாளர்களும் வானோடிகளும் வானூர்தி நிலையங்களை அடையாளம் காணவும் தங்கள் பயணவழித் திட்டங்களை ஒழுங்குபடுத்திக் கொள்ளவும் பயன்படுத்துகின்றனர். இவை ஐஏடிஏ குறியீடுகளிலிருந்து வேறுபட்டவை; மூன்றெழுத்துக்களால் ஆன ஐஏடிஏ குறியீடுகள், எளிமையாகவும் வானூர்தி நிலையத்தின் பெயரை ஒத்தும் உள்ளன. எடுத்துக்காட்டாக இலண்டனின் ஹீத்ரோ வானூர்தி நிலையத்திற்கு ஐஏடிஏ குறியீடு LHR என்பதாகும். இதே வானூர்தி நிலையத்திற்கு ஐசிஏஓவின் குறியீடு EGLL ஆகும். சென்னை நிலையத்திற்கு ஐஏடிஏவின் குறியீடு MAA என்பதாகும். ஆனால் ஐசிஏஓவின் குறியீடு VOMM என்பதாகும். எனவே ஐஏடிஏ குறியீடுகள் பயணிகளுடன் தொடர்புடைய, வான்சேவையாளர்களின் பயண கால அட்டவணைகள், முன்பதிவுகள், பெட்டிப் பட்டைகள் போன்றவற்றிற்கு பயன்படுத்தப்படுகின்றன. ஐசிஏஓவின் குறியீடுகளை பொதுவாக வானோடிகள், வான் போக்குவரத்து கட்டுப்பாட்டகம் போன்றோரும் வணிக வான்வழி பறப்பினை சுவடுதொடரவும் பயன்படுத்துகின்றனர். ஐசிஏஓ குறியீடுகள் உலகத்தை வலயங்களாகப் பிரித்து ஒவ்வொரு வலயத்திற்கும் இரு எழுத்துக்களை வழங்குகிறது. காட்டாக தெற்காசியாவில் உள்ள அனைத்து நாடுகளுக்கும் VO என்ற குறியீடு வழங்கப்படுகிறது. பின்னதாக நாடு அடுத்து வானூர்தி நிலையம் என படிப்படியான பிரித்தலை உள்ளடக்கி உள்ளது. 

ஐசிஏஓ குறியீடுகள் வானூர்தி நிலையங்களில் அமைந்திருந்தாலும் இல்லையெனினும் வேறுசில பறப்பியல் வசதிகளுக்காகவும் வழங்கப்படுகின்றன; வானிலை நிலையங்கள், பன்னாட்டு பறப்புச் சேவை நிலையங்கள், பரப்பு கட்டுப்பாடு மையங்கள் இவற்றில் சிலவாம்.



</doc>
<doc id="172903" url="https://ta.wikipedia.org/wiki?curid=172903" title="சினிமா உலகம் (இதழ்)">
சினிமா உலகம் (இதழ்)

சினிமா உலகம், 1934 ஆம் ஆண்டு முதல் சில ஆண்டுகள் வெளியான தமிழ் இதழ் ஆகும். இது தமிழ்நாட்டில் இருந்து வெளியான வார இதழ் ஆகும். திரைத்துறை தொடர்பான பல்வேறு செய்திகளை வெளியிட்ட இதன் ஆசிரியர் பி.எஸ். செட்டியார் ஆவார்.


</doc>
<doc id="172905" url="https://ta.wikipedia.org/wiki?curid=172905" title="பத்திரகாளிபுரம்">
பத்திரகாளிபுரம்

பத்திரகாளிபுரம் தமிழ்நாட்டில் தேனி மாவட்டத்தில் போடிநாயக்கனூர் ஊராட்சி ஒன்றியத்திலுள்ள ஒரு சிற்றூர் ஆகும். 

இவ்வூரில் பத்திரகாளியம்மன் கோவில் ஒன்று உள்ளது. ஆண்டுதோறும் சித்திரை மாதம் இக்கோயில் திருவிழா சிறப்பாகக் கொண்டாடப்படுகிறது. இக்கோயிலில் வேண்டுதல் செய்து நிறைவேறியவர்கள், தங்கள் வேண்டுதலின் போது செலுத்துவதாக எண்ணிக் கொண்டபடி தீச்சட்டி, காவடி எடுத்து தங்கள் நேர்த்திக் கடனைச் செலுத்துகின்றனர். இந்தக் கோயில் அம்மனின் பெயரிலேயே இந்த ஊரின் பெயரும் அமைந்துள்ளது. இக்கோயிலின் அருகில் சிவன் கோவில் ஒன்றும் உள்ளது. 

இந்த ஊரின் கிராம நிர்வாகத்தால் நிர்வகிக்கப்படும் காளிகாதேவி உயர்நிலைப்பள்ளியின் மாணவர் தேர்ச்சி அது தொடங்கப்பட்ட காலத்திலிருந்தே 100 விழுக்காடாக தொடர்ந்து வருவது ஒரு குறிப்பிடத்தக்கது. 


</doc>
<doc id="172907" url="https://ta.wikipedia.org/wiki?curid=172907" title="பி. எஸ். ஞானதேசிகன்">
பி. எஸ். ஞானதேசிகன்

பி. எஸ். ஞானதேசிகன் தமிழ்நாட்டைச் சேர்ந்த இந்தியத் தேசியக் காங்கிரசின் அரசியல்வாதியும் நாடாளுமன்றத்தின் மாநிலங்களவையில் உறுப்பினரும் ஆவார். 

கே.வி. தங்கபாலுவிற்கு அடுத்ததாக தற்போதைய தமிழ்நாடு மாநில காங்கிரசுக் குழுவின் தலைவராக உள்ளார்.


</doc>
<doc id="172908" url="https://ta.wikipedia.org/wiki?curid=172908" title="நகரத்தார் கோவில்கள்">
நகரத்தார் கோவில்கள்

நகரத்தார் அல்லது நாட்டுக்கோட்டைச் செட்டியார் என்று அழைக்கப்படும் வணிகச் சமுதாயத்தினர் தமிழ்நாட்டின் சில பகுதிகளில் வாழ்ந்து வருகிறார்கள். அவர்கள் இயல், இசை, நாடகம் போன்ற கலைகளில் சிறந்து விளங்குகிறார்கள். இவர்களின் சமுகத்தில் ஒவ்வொருவரும் எதாவது ஒரு கோவிலைச் சார்ந்து இருப்பார்கள். அவற்றை "நகர சிவன் கோவில்கள்" என்று அழைப்பார்கள். இக்கோவில்கள் பத்து ஆகும். அவையாவன:


</doc>
<doc id="172911" url="https://ta.wikipedia.org/wiki?curid=172911" title="பன்னாட்டு குடிசார் வான்பயண அமைப்பு">
பன்னாட்டு குடிசார் வான்பயண அமைப்பு

பன்னாட்டு குடிசார் வான்பயண அமைப்பு ("International Civil Aviation Organization", ICAO, (பிரெஞ்சு: "Organisation de l'aviation civile internationale", OACI), ஐக்கிய நாடுகள் அவையின் ஓர் தனி முகவாண்மை ஆகும். இந்த அமைப்பு பன்னாட்டு வான்வழி நடத்தல் நுட்பங்களையும் கொள்கைகளையும் ஆவணப்படுத்துவதுடன் பன்னாட்டு வான்வழிப் போக்குவரத்தின் திட்டமிடலையும் மேம்படுத்தலையும் வளர்க்கிறது. இதனால் சீரான வளர்ச்சியும் பாதுகாப்பான பயணமும் உறுதி செய்யப்படுகின்றன. கனடாவின் கியூபெக் மாநிலத்தில் மொண்ட்ரியாலில் உள்ள "குவார்தியர் இன்டர்நேசனல் டெ மாண்ட்ரியாலில்" (Quartier international de Montréal) இதன் தலைமையகம் அமைந்துள்ளது.

வான்வழிப் பயணம், அதற்கான கட்டமைப்பு, பறப்பு சோதனை, சட்டவிரோத குறுக்கீடுகளைத் தடுத்தல் மற்றும் பன்னாட்டு வான்பயணத்தில் எல்லைகளைக் கடக்கும் செய்முறைகளுக்கான வசதிகளை வழங்கல் போன்றவற்றிற்குத் தேவையான சீர்தரங்களையும் பரிந்துரைக்கப்படும் செயல்முறைகளையும் ஐசிஏஓ அவை கலந்தாய்ந்து முடிவெடுக்கிறது. மேலும், விமான விபத்துக்களின் போது கடைபிடிக்கப்பட வேண்டிய நெறிமுறைகளையும் ஐசிஏஓ வரையறுக்கிறது. இந்த நெறிமுறைகளை ஒவ்வொரு நாட்டின் வானூர்தி நிகழ்வுகளை விசாரிக்க அமைக்கப்படும் புலனாய்வு அமைப்புக்கள் "சிகாகோ மரபொழுங்கு" எனப்படும் பன்னாட்டு குடிசார் வான்பறப்பு மரபொழுங்கின்படி பின்பற்ற வேண்டும்.

ஐசிஏஓவிற்குள்ளேயே வான் வழிநடத்தல் குழு (ANC) என்ற தொழினுட்பக் குழு அமைந்துள்ளது. இந்தக் குழுவிற்கு ஐசிஏஓ அவை 19 ஆணையர்களை நியமிக்கிறது. இந்தக் குழுவின் இயக்குமையிலேயே வான்பறப்பு சீர்தரங்களும் பரிந்துரைக்கபட்ட செய்முறைகளும் மேம்படுத்தப்படுகின்றன. இந்தக் குழுவினால் ஏற்றுக்கொள்ளப்பட்ட சீர்தரங்கள் அவைக்கு அனுப்பப்படுகின்றன. அரசியல் சார்ந்த இந்த அவை, உறுப்பினர் நாடுகளுடன் கலந்தாய்ந்து இறுதியில் சீர்தரமாக ஏற்றுக் கொள்ளப்படுகின்றன.



</doc>
<doc id="172913" url="https://ta.wikipedia.org/wiki?curid=172913" title="திலிப் சின்ஹா">
திலிப் சின்ஹா

திலிப் சின்ஹா இந்தியாவிற்கான ஐக்கிய நாடுகள் அவையின் நிரந்த தூதராவார். இவரது பதவிக்காலம் மார்ச்சு 20, 2012 இல் தொடங்கியது. இவர் 1978 இல் இந்திய வெளியுறவுத் துறைப் பணியில் சேர்ந்தார். இவரது சொந்த ஊர் கான்பூர். இவர் பாட்னா பலகலைக்கழகத்தில் அரசியல் பயின்றவர்.
. ஐ.நாவின் மனித உரிமைகள் ஆணையத்திற்கான இந்தியத் தூதராகவும் செயல்படுகிறார்.

1978 : இந்திய வெளியுறவுத் துறையில் சேர்ந்தார்

1980-1983 : இந்தியத் தூதரக அலுவலர், பான்

1983-1986 : இந்தியத் தூதரக அலுவலர், கெயிரோ

1986-1990 : இந்திய ஆணையம், இசுலாமாபாத்

1990-1991 : வெளியுறவுத் துறை அமைச்சகத்தின் செயலர்

1992-1995 : தலைமை அலுவலர் அமைச்சகத்தின் இயக்குனர்

1995-1999 : இந்திய குறிக்கோள் அலுவலர், ஜெனீவா

1999-2002 : இந்தியத் தூதரக அலுவலர், பிரேசிலியா

2002-2004 : இந்திய ஆணைய துணை அலுவலர், தாக்கா

2005-2007 : வெளியுறவுத் துறை அலுவலர் (பாக்கிஸ்த்தான், ஆப்கானிஸ்த்தான், ஈரான்)

2007-2010 : எல்லினிக் குடியரசிற்கான இந்தியத் தூதர்

2010-2012 : பன்னாட்டு அமைப்புகள் மற்றும் சூழல் விவகாரங்கள் துறை கூடுதல் அலுவலர்

2012-2012 : பன்னாட்டு அமைப்புகள் மற்றும் சூழல் விவகாரங்கள் துறை சிறப்பு அலுவலர்

2012 : ஐ.நா விற்கான இந்தியத் தூதர்

இவர் சிரீமி சின்ஹா என்ற பெண்ணைத் திருமணம் செய்து கொண்டார். இவருக்கு இரு மகன்கள் உள்ளனர். இவர் இந்தி, ஆங்கிலம், ஜெர்மன் (டாய்ச்சு) ஆகிய மொழிகளை சரளமாகப் பேசுவதில் வல்லவர்.



</doc>
<doc id="172914" url="https://ta.wikipedia.org/wiki?curid=172914" title="பன்னாட்டு வான் போக்குவரத்து சங்கம்">
பன்னாட்டு வான் போக்குவரத்து சங்கம்

பன்னாட்டு வான் போக்குவரத்து சங்கம் ("International Air Transport Association", IATA) வான்வழிப் போக்குவரத்து நிறுவனங்கங்களின் பன்னாட்டு வணிகச் சங்கமாகும். இதன் தலைமையகம் மொண்ட்ரியால், கியூபெக், கனடாவில் அமைந்துள்ளது. இதன் செயல் அலுவலகங்கள் சுவிட்சர்லாந்தின் செனீவா வானூர்தி நிலையத்திலிருந்து இயங்குகின்றன. இச்சங்கத்தின் நோக்கம் தங்கள் தொழிற்துறையின் சார்பாளராக விளங்கிடவும் வழிநடத்திச் செல்லவும் துறைசார்ந்த ஆதரவை நல்குவதும் ஆகும். இச்சங்கத்தில் 240 ஏர்லைன்சுகள் உறுப்பினர்களாக உள்ளனர். இது பன்னாட்டு வான் போக்குவரத்தில் 84% ஆகும். இதன் தற்போதைய தலைமை இயக்குநராகவும் முதன்மை செயல் அதிகாரியாகவும் டோனி டைலர் இருந்து வருகிறார். இச்சங்கம் 150 நாடுகளில் 101 அலுவலகங்களுடன் செயல்பட்டு வருகிறது.


</doc>
<doc id="172918" url="https://ta.wikipedia.org/wiki?curid=172918" title="அசோலா">
அசோலா

அசோலா ("Azolla") எனபடுப்பவை தண்ணீரில் மிதக்ககூடிய பெரணி வைகையைச் சேர்ந்த தாவரம். தமிழில் இதன் பெயர் மூக்குத்தி மற்றும் கம்மல் செடி என அழைக்கப்படுகிறது. இது கால்நடை மற்றும் கோழித்தீவனமாகவும் பயன்படுகிறது.

மிகச்சிறிய இலைகளையும், துல்லியமான வேர்களை கொண்டது.மேலும் இதன் தண்டு மற்றும் வேர்ப்பகுதி நீரில் மூழ்கி இருக்கும்.இந்த வகை தாவரம் அதிவேக வளர்ச்சி கொண்டவை.பெரணி தாவரமான அசோலாவின் வளர்ச்சிக்கு மிதமான வெப்பநிலையான 35-36 டிகிரி செல்சியஸ் வெப்பம் தேவைப்படுகிறது.

இதில் 25 முதல் 30 விழுக்காடு வரை புரதச்சத்து உள்ளன. கால்நடைகளுக்குத் தேவையான அமினோ அமிலங்கள் 7 முதல் 10 விழுக்காடு வரையும் , தாது உப்புகள் 10 முதல் 15 விழுக்காடு வரையும் , வைட்டமின்கள் மற்றும் பீட்டாகரோடின் ஆகிய சத்துகள் இதில் உள்ளன. பீட்டாகரோடின் நிறமியானது வைட்டமின் ஏ உருவாவதற்கு மூலப்பொருளாக உள்ளது. இச்சத்து உள்ளமையால் கோழிகளுக்கு நோய் எதிர்ப்புச் சத்து அதிகரிக்கும்.



</doc>
<doc id="172920" url="https://ta.wikipedia.org/wiki?curid=172920" title="வசுந்தரா ராஜே சிந்தியா">
வசுந்தரா ராஜே சிந்தியா

வசுந்தரா ராஜே ஓர் இந்திய அரசியல்வாதியாவார். இவர் பாரதிய சனதா கட்சியின் சார்பாகப் போட்டியிட்டு ராஜஸ்தான் முதல்வர் ஆனவர். இவர் நிதி அமைச்சராகவும் பணியாற்றியுள்ளார். பெண்களை தன்னம்பிக்கை அடையச் செய்ததற்காக, ஐக்கிய நாடுகள் சபையின் உமன் டுகதர் விருது பெற்றுள்ளார்.. இவர் பல முறை ராஜஸ்த்தான் அமைச்சரவையிலும் இந்தியப் பாராளுமன்றத்திலும் அங்கம் வகித்துள்ளார். மேலும், சில ஆண்டுகள் இந்திய அமைச்சகத்தின் துறைக்கு அமைச்சராயும் பணியாற்றினார்.




</doc>
<doc id="172924" url="https://ta.wikipedia.org/wiki?curid=172924" title="கதிரியலில் முக்கியம் வாய்ந்த தனிமங்கள்">
கதிரியலில் முக்கியம் வாய்ந்த தனிமங்கள்

கதிரியலில் முக்கியம் வாய்ந்த தனிமங்கள் (Important elements in Radiology ) சில தனிமங்கள் கதிரியலில் சிறப்பு வாய்ந்த்தாக கருதப்படுகின்றன.எடுத்துக்காட்டிற்காக


</doc>
<doc id="172925" url="https://ta.wikipedia.org/wiki?curid=172925" title="சிறுபான்மையினருக்கான தேசிய ஆணையம் (இந்தியா)">
சிறுபான்மையினருக்கான தேசிய ஆணையம் (இந்தியா)

இந்திய அரசு சிறுபான்மையின மக்களின் பாதுகாப்புக்காக ஏற்படுத்திய அமைப்பே சிறுபான்மையினருக்கான தேசிய ஆணையம். இந்த ஆணையம் இதே பெயரில் அமைந்த சட்டத்தின் படி 1992 ஆம் ஆண்டு நிறைவேற்றப்பட்டது.. இதன்படி முசுலீம்கள், கிறித்தவர்கள், சீக்கியர்கள், புத்த சமயத்தினர், சமண சமயத்தவர்,[பார்சி]]கள் ஆகிய ஆறு சமுதாயத்தினரை சிறுபான்மையினர் என்று அழைக்கப்படுகின்றனர். 

”ஓர் அரசு அதன் அனைத்து சிறுபான்மை சமய, இன, மொழி மக்களை அவர்கள் வாழும் பகுதிகளில் பாதுகாத்து, அவர்களின் அடையாளம் வளர வழிவகுக்க வேண்டும் ” என்ற ஐக்கிய நாடுகள் சபையின் தீர்மானத்தையொட்டி இந்த ஆணையம் உருவாக்கப்பட்டது.

இந்த ஆணையத்தின் அதிகாரங்கள்:






</doc>
<doc id="172929" url="https://ta.wikipedia.org/wiki?curid=172929" title="கும்மிப் பாடல்கள்">
கும்மிப் பாடல்கள்

கும்மிப்பாடல் வெண்பாவின் பாவினத்தைச் சார்ந்தது. மகளிர் குழுமிக் கைகொட்டி விளையாடும் பொழுது பாடுவதே கும்மி ஆகும். கும்மிப் பாடல் வெண்பா இனத்தைச் சார்ந்தது; வெண்டளை மட்டுமே அமைந்த எழுசீர்க் கழிநெடிலடிகள் ஓர் எதுகை கொண்டு அமைவது; ஈற்றுச் சீர் பெரும்பாலும் விளங்காய்ச் சீராக வரும். இயற்கும்மி, ஒயிற் கும்மி, ஓரடிக் கும்மி என்பன கும்மியின் வகைகளாகும்.

ஓரடியில் ஏழு சீர்கள் அமையும். அது 4 சீர், 3 சீர் என மடக்கி எழுதப்படும். இவ்வாறு 2 அடியும் 4 வரியும் கொண்டதாக அமையும். முதற்சீரும் ஐந்தாம் சீரும் மோனை பெறும்.

மூன்று அடிகளில் அமையும். முதலடி இருவரிகளிலும், இரண்டாமடி இரு வரிகளிலும், மூன்றாமடி ஒரு வரியிலும் அமையும். இரண்டாமடி முடுகியல் அடியாக வரும்; வெண்டளை பெறவேண்டியதில்லை. ஆனால் முதலடியும் மூன்றாமடியும் வெண்டளை பெற்று வரும். அடிகள் தோறும் மோனை அமைதல் நன்று. முடுகியலடியின் 1, 3 சீர்கள் மோனை பெறும்.

கும்மியின் இலக்கணம் அமையப் பெற்ற எழுசீர்க் கழிநெடிலடி ஒன்றே, பொருள் முற்றிவரின் அஃது ஓரடிக் கும்மி எனப்படும். முதற்சீரும் ஐந்தாம் சீரும் மோனையோ, எதுகையோ பெற்றுச் சிறந்து வரும்.


</doc>
<doc id="172944" url="https://ta.wikipedia.org/wiki?curid=172944" title="பன்னாட்டுக் கதிரியல் காப்புக் கழகம்">
பன்னாட்டுக் கதிரியல் காப்புக் கழகம்

பன்னாட்டுக் கதிரியல் காப்புக் கழகம் (International commision on radiation protection- ICRP ) என்பது அரசு சரா தனித்த வல்லுநர் கழகமாகும். இக்கழகம் 1928-ல் நிறுவப்பட்டது. இவ்வமைப்பு, தொடக்கத்தில் பன்னாட்டு எக்சு-ரே மற்றும் கதிர்வீச்சுப் பாதுகாப்புக் குழு (IXRPC) எனப் பெயரிடப்பட்டிருந்தது. பின்னர் மேலும் சீரமைக்கப்பட்டு 1950 இல் இப்பெயரிடப்பட்டது. இலாப நோக்கற்ற இக்கழகத்தின் அறிவியல் செயலகம் தற்போது கனடாவின் ஒட்டாவாவில் செயற்பட்டுவருகிறது. இதன் முக்கிய பணி, பாதுகாப்பாக எந்த உச்சளவு கதிர் வீச்சிற்கு மக்கள் ஆட்படலாம் என்பதனைப் பரிந்துரைப்பதாகும். இக்கழகத்தின் உறுப்பினர்கள் அவர்களது மருத்துவ கதிரியல், உடல்நல இயற்பியல், பரம்பரை நோய் மற்றும் தொடர்புடைய துறை பங்களிப்பு சிறப்புக் கருதி தேர்ந்தெடுக்கப்படுகிறார்கள். எந்த நாட்டைச் சார்ந்தவர் என்பதைவிட அவர்களின் துறைசார்ந்த அறிவுக்காகவே உறுப்பினராக ஏற்கப்படுகிறார்கள். இக்கழகத்தின் பரிந்துரைகள் கடந்த ஆண்டுகளில் எல்லா உறுப்பு நாடுகளாலும் ஏற்றுக் கொள்ளப்பட்டுள்ளன.



</doc>
<doc id="172950" url="https://ta.wikipedia.org/wiki?curid=172950" title="வூடின் உலோகம்">
வூடின் உலோகம்

வூடின் உலோகம் (Wood's metal) அல்லது சிரோபெண்ட் ("Cerrobend") என்பது எளிதில் உருகும் ஒரு கலப்புலோகம் ஆகும். இக்கலப்புலோகத்தில் 50% பிசுமத், 26.7% ஈயம், 13.3 % வெள்ளீயம், 10% காட்மியம் ஆகியன உள்ளன...

இக்கலப்புலோகம் முதன் முதலில் 1860 ஆம் ஆண்டில் பர்னாபசு வூட் ("Barnabas Wood") என்பவரால் முதன் முதலில் பரிந்துரைக்கப்பட்டது. அமெரிக்க இயற்பியலாளர் ராபர்ட் டபிள்யு. வூட் ("Robert W. Wood" (1868–1955) என்பவர் இதனைப் பயன்படுத்தினார். இதனால் இக்கலப்புலோகம் "வூடின் உலோகம்" (Wood's metal) என வழங்கப்படுகிறது. லிப்போவிட்சின் கலப்புலோகம் (Lipowitz's alloy) எனவும் வணிகரீதியில் "Cerrobend", "Bendalloy", "Pewtalloy", "MCP 158" எனவும் இது அழைக்கப்படுகிறது.

கதிர்மருத்துவத்தில் தனி நோயாளிகளுக்கான காப்புக் கட்டிகளை (Shielding block) உருவாக்க இக்கலப்புலோகம் பயன்படுகிறது. இதன் அடர்த்தி 9.4 கிராம்|கன சென்டி மீட்டர். ஆனால் இதன் உருகுநிலை 70°C ஆகும். ஈயத்திற்கு அடர்த்தி 11.3 கிராம்\கனசென்டி மீட்டர். உருகு நிலை 327°C எனவே இதனை எளிதில் உருக்கி தேவையான காப்புக் கட்டிகளை, போதுமான அளவிலும் வடிவிலும் கனத்திலும் பெறமுடியும்.


</doc>
<doc id="172956" url="https://ta.wikipedia.org/wiki?curid=172956" title="நூலகப்பணி (நூல்)">
நூலகப்பணி (நூல்)

நூலகப்பணி என்னும் இந்நூல் நூலகப்பணி பற்றிச் சொல்கிறது; அதன் தொடர்பாக மொழி பிறந்த கதையைப் பேசுகிறது; எழுத்து உண்டானதை இயம்புகிறது; புத்தகம் உருவானதை உரைக்கிறது; நூலகம் வளர்ந்த கதையைக் கூறுகிறது; சென்னை மாநில நூலகப் பணியைப் பற்றியும் பகர்கிறது. இந்நூலை எழுதியவர் அந்நாளைய பொதுக்கல்வி இயக்குநர நூலகரும் பின்னாளைய பொதுநூலகத் துறை இயக்குநருமான வே. தில்லைநாயகம் ஆவார். அன்றைய சென்னை மாகாண அரசின் ஒப்புதலோடு இந்நூல் 5.8.1960ஆம் நாள் வெளியிடப்பட்டு உள்ளது.

1949 சூலை 18 ஆம் நாள் தமிழ்நாடு பொதுக்கல்வித் துறையில் நூலகராகப் பணியில் சேர்ந்த வே. தில்லைநாயகம் 1949 - 1950 ஆம் கல்வியாண்டில் சென்னை பல்கலைக் கழகத்தில் நூலகவியலில் பட்டயம் பெற்றார். பின்னர் பொதுக் கல்வி இயக்குநரக நூலகராகப் பணியாற்றினார். 1958 நவம்பர் – திசம்பர் மாதங்களில் கோயமுத்தூர் பீளமேட்டில் தமிழ்நாடு அரசு நடத்திய மூன்றாவது முதியோர் இலக்கியப் பண்ணை பயிற்சிப் பட்டறையில் பங்கேற்றார். அங்கு கற்ற எழுத்து நுட்பத்தைப் பயன்படுத்தி தான் பணியாற்றும் துறை பற்றி நூலொன்று எழுத விழைந்தார். அவ்விழைவே 36 பக்கங்களைக் கொண்ட நூலகப்பணி என்னும் இந்நூல் ஆகும்.

“நூலகப் பணி என்னும் இந்த நூல் நூலகப்பணிக்கு ஒரு பணி ஆகும். அளவில் சிறிது; ஆகையால், இதை எளிதில் படிக்கலாம். நடை மெலியது; இனிமை ஆனது; கருத்து நிரம்பியது; பொதுமக்கள் அறிய வேண்டியது…. சென்னை நூலாலயச் சட்டம் நன்கு நிறைவேறி எல்லா மக்களும் அதன் நன்மையைப் பெற இந்த நூல் ஒரு துண்டுகோல்.” என இந்திய நூலகவியலின் தந்தையெனவும் நூலகவியலின் ஐன்சுடின் எனவும் புகழப்படும் சீ. இரா. அரங்கநாதன் (S. R. Ranganathan) இந்நூலிற்கு 1960 சூன் 24 ஆம் நாள் அணிந்துரை வழங்கி இருக்கிறார்.

வேலய்யா என்னும் தாத்தாவும் அவர்தம் பெயரன் அருளப்பன் என்பவரும் நூல், நூலகம், நூலகப்பணி ஆகியவற்றைப் பற்றி (1) நேரம் ஆயிற்று!, (2) புத்தகம் எப்படி வந்தது?, (3) நூலகம் வளர்ந்த கதை!, (4) நூலகம் எப்படி இயங்குகிறது?, (5) சென்னை நூலகப் பணி! என்னும் ஐந்து இயல்களில் உரையாடுவதைப் போல இந்நூல் அமைக்கப்பட்டு இருக்கிறது.

அருளப்பன் கையில் இரண்டு புத்தகங்களோடு கல்லூரியிலிருந்து நேரம் கடந்து வருகிறார். அதற்கான காரணத்தை தாத்தா வேலய்யா வினவுகிறார். தன் அப்பாவிற்காக நூலகத்திற்குச் சென்று இரண்டு நூல்களை பெற்றுக்கொண்டு வரவேண்டியிருந்ததால் நேரமாகிவிட்டது என அருளப்பன் கூறுகிறார். அந்த நூலகம் எப்படி உருவானது என தாத்தா வேலய்யா வினவுகிறார்.

இந்த இயலில் மொழி எப்படி பிறந்தது, எழுத்து எப்படி உண்டாயிற்று, காகிதம் எப்படி உருவாயிற்று என்பன விளக்கப்பட்டு இருக்கின்றன.

மனிதர்கள் கல்லில் எழுதி, களி மண்ணில் எழுதி, ஓலைச்சுவடியில் எழுதி, கூடுகளில் வைத்து அடுக்குகளில் அடுக்கி வைத்தனர். அவ்விடம் ஏடு பார்த்து ஏட்டைப் படியெடுக்கும் இடமாக இருந்தது. பின்பு அவ்விடம் சுவடிகளைச் சேர்த்து வைக்கும் இடமாக மாறியது. காலம் மாறியது. காகிதம் வந்தது. அச்சு வந்தது. நூல்கள் அச்சாகி வெளிவந்தன. அவை அனைவருக்கும் கிடைக்க வேண்டும் என்பதற்காக நூலகம் பிறந்தது என்பதனை மூன்றாவது இயல் விளக்குகிறது.

விவசாயத்திற்கு வயல், விதை, உழைப்பு ஆகிய மூன்றும் தேவைப்படுவதைப் போல நூலகப் பணிக்கு நூலகம், நூல்கள், நூலகர் ஆகிய மூன்று கூறுகளும் ஒத்து வேலை செய்ய வேண்டும் என்பதனை இந்த இயல் எடுத்துரைக்கிறது. 

ஒரு நூலகம் எங்கு இருக்க வேண்டும், அதில் எத்தகு நூல்கள் இருக்க வேண்டும். அதன் நூலகர் எப்படிப்பட்டவராக இருக்க வேண்டும், அதன் அன்றாட நடைமுறை எவையெவை என்பதனை இந்த இயல் விளக்குகிறது.

1948ஆம் ஆண்டில் சென்னை மாநில நூலகச் சட்டம் இயற்றப்பட்டது. அச்சட்டத்தின்படி எப்படி தமிழகத்தில் நூலகத்துறை கட்டமைக்கப்பட்டு இருக்கிறது, அத்துறைக்கான நிதி எவ்வாறு திரட்டப்படுகிறது என்பதனை எடுத்துரைக்கிறது இந்த இயல்.

நூலகப்பணி என்னும் இந்நூலின் எண்மப்படி (Digital copy)


</doc>
<doc id="172959" url="https://ta.wikipedia.org/wiki?curid=172959" title="தொல்காப்பியம் செய்யுளியல் செய்திகள்">
தொல்காப்பியம் செய்யுளியல் செய்திகள்

தொல்காப்பியம் பொருள் அதிகாரம் வாழ்க்கைப் பாங்கினையும், அதனை வெளிப்படுத்தும் நூலின் பாங்கினையும் உணர்த்துகிறது. முதல் ஆறு இயல்கள் வாழ்க்கைப் பாங்கை உணர்த்துகின்றன. இறுதி மூன்று இயல்கள் தமிழ்நூல் நெறியை உணர்த்துகின்றன. கருத்துகள் உவமத்தால் கூறப்படும்; செய்யுளில் கூறப்படும்; மரபுநெறியைப் பின்பற்றிக் கூறப்படும் என இம் மூன்றும் கூறுகின்றன. இவற்றுள் தொல்காப்பியம் செய்யுளியல் வாழ்க்கைப் பாங்கை உணர்த்தும் செய்யுளின் இலக்கணத்தை 235 நூற்பாக்களில் விளக்குகிறது. யாப்பியல் வகை என 26 பாங்குகளும், வனப்பு என 8 வகைப் பாங்குகளும் இந்த இயலில் கூறப்படுகின்றன. 



</doc>
<doc id="172980" url="https://ta.wikipedia.org/wiki?curid=172980" title="தேசிய மொழிபெயர்ப்புத் திட்டம்">
தேசிய மொழிபெயர்ப்புத் திட்டம்

தேசிய மொழிபெயர்ப்புத் திட்டம் (National Translation Mission) இந்திய அரசால் முன்னெடுக்கப்பட்டுள்ள திட்டம் ஆகும். இது எட்டாவது அட்டவணையில் குறிப்பிட்டுள்ள இந்திய மொழிகளில் கல்வி அறிவு பெற துவங்கப்பட்டது. இந்திய மொழிகளின் நடுவண் நிறுவனம், மைசூரு இத்திட்டத்திற்கு பொறுப்பு ஏற்றுக்கொண்டுள்ளது. 

ஆங்கிலம் இந்தியாவின் அனைத்து கல்விசார்ந்த உள்ளடக்கங்களைக் கொண்டிருப்பதால், இந்திய ஏழை மாணவர்கள் கல்வி அறிவு பெற முடிவதில்லை. இதன் காரணமாக, இத்திட்டம் தொடங்கப்பட்டுள்ளது. இத்திட்டத்தின் தளம் 23 இந்திய ஆட்சி மொழிகளிலும் கிடைக்கிறது.

இதுவரை ஆங்கிலம் - இந்திய மொழி என்ற வகையில் சில அகராதிகள் தயாரிக்கப்பட்டுள்ளன. பொறிவழி மொழியாக்கத்தினை மேம்படுத்தல் இதன் கொள்கைகளுள் ஒன்று.

இதுவரை ஆறு அகராதிகளும் 40 அறிவுசார் பனுவல்களும் வெளியிடப்பட்டுள்ளன. கீழ்க்கண்ட மூன்றும் இத்திட்டத்தின்மூலம் வெளிவந்துள்ள தமிழ் பதிப்புகளாவன.

ஹெரால்டு ஜே லாஸ்கி எழுதிய “A Grammar of Politics” என்ற நூலின் மொழிபெயர்ப்பு. 
மொழிபெயர்ப்பாளர்: க. பூரணச்சந்திரன், 
வெளியீட்டாளர்: இந்திய மொழிகளின் நடுவண் நிறுவனம், மைசூரு மற்றும் எதிர் வெளியீடு, பொள்ளாச்சி

பா கிஸ்பெர்ட் எழுதிய “Fundamental of Sociology” என்ற நூலின் மொழிபெயர்ப்பு. 
மொழிபெயர்ப்பாளர்: க. பூரணச்சந்திரன், 
வெளியீட்டாளர்: இந்திய மொழிகளின் நடுவண் நிறுவனம், மைசூரு

Longman-NTM-CIIL English-English-Tamil Dictionary; 
வெளியீட்டாளர்: பியர்சன் எஜுகேஷன், இந்தியா



</doc>
<doc id="172982" url="https://ta.wikipedia.org/wiki?curid=172982" title="மனிதவள மேம்பாட்டு அமைச்சகம் (இந்தியா)">
மனிதவள மேம்பாட்டு அமைச்சகம் (இந்தியா)

மனிதவள மேம்பாட்டு அமைச்சகம் ("Ministry of Human Resource Development") இந்திய அரசால் மனிதவளத்தின் முன்னேற்றத்திற்காக அமைக்கப்பட்ட அமைச்சகம் ஆகும். இது பள்ளிக் கல்வித் துறை என்றும் உயர் கல்வி அமைச்சகம் என்றும் இரு பிரிவுகளைக் கொண்டுள்ளது. 

இது நாட்டின் கல்வி வளர்ச்சிக்கும் மக்களின் படிப்பறிவின் முன்னேற்றத்திற்கும் பொறுப்பெடுத்துக் கொள்கிறது.

மாணவர்களின் உயர்கல்வி, மேற்படிப்பு ஆகியவற்றிற்கு பொறுப்பெடுத்துக் கொள்கிறது.

இந்திய கல்விக் கழகங்கள் இந்த அமைச்சகத்தின் வரம்பிற்கு உட்படுகின்றன.

இந்த துறை எட்டு செயலகங்களாகப் பிரிக்கப்பட்டுள்ளது, மேலும் இதன் செயற்பாடுகள் 100 க்கும் மேற்பட்ட தன்னாட்சி நிறுவனங்கள் மூலம் கையாளப்படுகிறது. 




மேலும்:



</doc>
<doc id="172984" url="https://ta.wikipedia.org/wiki?curid=172984" title="மா. தவசி">
மா. தவசி

மா. தவசி, ஓர் தமிழ் எழுத்தாளர் ஆவார். இவர் தமிழ்நாட்டில் உள்ள முதுகுளத்தூரில் பிறந்த இவர், தமிழில் முதுகலை பட்டம் பெற்றிருக்கிறார். தமிழ் நாளிதழ் ஒன்றில் உதவி ஆசிரியராகப் பணியாற்றும் இவர் சமூக அவலங்கள் தொடர்பான சிறுகதைகளையும், புதினங்களையும் எழுதி இருக்கிறார். தென்னிந்தியாவில் நிகழும் சேவல் சண்டை தொடர்பான "சேவல் கட்டு" என்ற புதினத்திற்காக 2011 ஆம் ஆண்டின் சாகித்திய அகாதமியின் இளம் எழுத்தாளர் விருது பெற்றார். 


</doc>
<doc id="172986" url="https://ta.wikipedia.org/wiki?curid=172986" title="வான்வழிப் போக்குவரத்து நிறுவனம்">
வான்வழிப் போக்குவரத்து நிறுவனம்

வான்வழிப் போக்குவரத்து நிறுவனம் அல்லது விமானச்சேவை நிறுவனம் ("airline") என பயணிகளையும் சரக்குகளையும் ஏற்றிச் சென்று வான்வழிப் போக்குவரத்து சேவைகளை வ.ங்கும் நிறுவனங்கள் அழைக்கப்படுகின்றன. இந்தச் சேவைகளை வழங்குவதற்கான வானூர்திகள் இந்த நிறுவனங்களுக்கு உரிமையானதாகவோ குத்தகைக்கு எடுக்கப்பட்டதாகவோ இருக்கலாம். மேலும் மற்ற வான்வழிப் போக்குவரத்து நிறுவனங்களுடன் இணைந்தோ கூட்டணி அமைத்தோ ஒருவருக்கொருவர் உதவிக் கொள்வதும் உண்டு. பொதுவாக வான்வழிப் போக்குவரத்து நிறுவனங்கள் வான்வழி இயக்கச் சான்றிதழோ அல்லது ஒரு அரசு பறப்பியல் அமைப்பிடமிருந்து உரிமமோ கொண்டிருக்க வேண்டும்.

ஒரேஒரு வானூர்தியுடன் அஞ்சல் அல்லது சரக்கு எடுத்துச் செல்லும் நிறுவனங்களிடமிருந்து இவை வேறுபடுகின்றன. இந்த நிறுவனங்களை கண்டமிடை, கண்டத்தினுள், உள்நாட்டு, மண்டல, அல்லது பன்னாட்டு வான்வழிப் போக்குவரத்து நிறுவனங்களாக வகைப்படுத்தப்படுகின்றன. மேலும் பட்டியலிடப்பட்ட சேவைகளை வழங்கும் நிறுவனங்கள் என்றும் தனியுரிமைப் பயணவசதிகளை வழங்கும் நிறுவனங்கள் எனவும் பிரிக்கப்படுகின்றன.



</doc>
<doc id="172988" url="https://ta.wikipedia.org/wiki?curid=172988" title="சிற்றருவிப்பட்டி">
சிற்றருவிப்பட்டி

சிற்றருவிப்பட்டி, இந்தியாவின் தமிழ்நாடு மாநிலத்தில் மதுரை மாவட்டத்தின் கொட்டாம்பட்டி ஒன்றியத்தில் அமைந்துள்ள வெள்ளைமலைப்பட்டிக்கு அருகிலுள்ள சிறிய குடியிருப்புப்பகுதி. இங்கு வேளாண்மை முதன்மைத் தொழிலாக உள்ளது. நெல், கரும்பு, வாழை, துவரை ஆகிய பயிர்கள் விளைகின்றன. மின்சார இணைப்புகள் ஏதுமில்லாதிருந்த இந்தவூருக்கு, தேசிய விவசாய மற்றும் கிராமப்புற வளர்ச்சி வங்கி மூலம் (நாபார்டு) சூரியசக்தி வழியாக மின்சாரம் கிடைப்பதற்கு வழிசெய்யப்பட்டுள்ளது.



</doc>
<doc id="172994" url="https://ta.wikipedia.org/wiki?curid=172994" title="சோளகர் தொட்டி (புதினம்)">
சோளகர் தொட்டி (புதினம்)

சோளகர் தொட்டி ச. பாலமுருகன் எழுதிய எதிர் வெளியீட்டின் மூலம் வெளியிடப்பட்ட சமூகப் புதினம். தமிழக-கருநாடக வனப்பகுதியில் வாழ்ந்து வரும் பழங்குடியினர் சோளகர்; அவர்கள் வசிக்கும் கிராமம் தொட்டி என்று அழைக்கப்படும். வனத்தை தெய்வமாகக் கருதி இயற்கையுடன் இயைந்து வாழ்ந்து வந்த சோளகர் வாழ்வில் சந்தனக் கடத்தல் வீரப்பன் ’தேடுதல் வேட்டை’யினால் ஏற்பட்ட சொல்லவொண்ணா இன்னல்களைப் பற்றி இந்நூல் ஆவணப்படுத்துகிறது.

இப்புதினம் இரு பாகங்களாக அமைக்கப்பட்டுள்ளது. முதல் பாகம் சோளகர்களின் இயற்கை சார்ந்த வாழ்வியலை எடுத்துரைக்கிறது. இரண்டாவது பாகத்தில் வீரப்பனைத் தேடும் அதிரடிப்படையினரின் ஊடுருவலால் சோளகர்கள் சந்திக்கும் இன்னலகள் பற்றியது.
சோளகர் தொட்டியின் தலைவன் கொத்தல்லி; தேர்ந்த வேட்டை வீரன் சிவண்ணா; காவல் தெய்வம் மணிராசன் கோவில் பூசாரி கோல்காரன் என்றழைக்கப்படும் சென்நெஞ்சா


</doc>
<doc id="172997" url="https://ta.wikipedia.org/wiki?curid=172997" title="குடிசார் பறப்பியல்">
குடிசார் பறப்பியல்

குடிசார் பறப்பியல் ("Civil aviation") பறப்பியலின் முதன்மையான இரு வகைகளில் ஒன்றாகும். தனிப்பட்ட அல்லது வணிக நோக்குடைய அனைத்து படைசார்பில்லா பறப்பியலும் இதன்பாற்படும். உலகின் பெரும்பாலான நாடுகள் பன்னாட்டு குடிசார் வான்பயண அமைப்பின் (ஐசிஏஓ) உறுப்பினர்களாவர்; இதன் மூலம் ஒருங்கிணைந்து பொது சீர்தரங்களையும் செய்முறைப் பரிந்துரைகளையும் நிறுவிட பணியாற்றுகின்றனர்.


</doc>
<doc id="173012" url="https://ta.wikipedia.org/wiki?curid=173012" title="செம்புலப்பெயல்நீரார்">
செம்புலப்பெயல்நீரார்

செம்புலப்பெயல்நீரார் அல்லது செம்புலப் பெயனீரார் ஒரு சங்க காலப் புலவர். இவரது பாடல் ஒன்றே ஒன்று உள்ளது. அது குறுந்தொகை 40 எண்ணுள்ள பாடல். 

செம்புலப் பெயனீரார் என்பவர் சங்கப் புலவர்களில் ஒருவர். குறுந்தொகையில் பாடல் தொடர்களால் பெயர் பெற்ற பதினெட்டுப் புலவர்கள் உளர். அப்புலவர்களுள் தாம் பாடிய உவமையால் பெயர் பெற்ற புலவர்களின் எண்ணிக்கை பதின்மூன்று ஆகும். செம்புலப் பெயனீரார் அவ்வகையில் பெயர் பெற்ற புலவராவர். செம்புலப் பெயனீராரின் பாடலாகக் குறுந்தொகையின் நாற்பதாம் பாடல் ஒன்று மட்டுமே தற்போது அறியப்பட்டுள்ளது. வேறு பாடல்கள் ஏதும் அவரால் பாடப்பட்டனவா என்பதைத் தற்போது அறிய இயலவில்லை. இவரது பாடலில் "செம்புலப் பெயல்நீர்" என்னும் தொடர் வருகிறது. எட்டுத்தொகை தொகுப்பு குறுந்தொகை நூலைத் தொகுத்தவர், இவரது இயற்பெயர் தெரியாத நிலையில், இவருக்குச் "செம்புலப்பெயல்நீரார்" என்னும் பெயரைச் சூட்டியுள்ளார்.

பாடலின் கூற்று: இயற்கைப் புணர்ச்சி புணர்ந்த பின்னர், பிரிவரெனக் கருதி அஞ்சிய தலைமகள் குறிப்பு வேறுபாடு கண்டு தலைமகன் கூறியது.

யாய் - என் தாய்.
ஞாய் - உன் தாய்.
எந்தை - என் தந்தை.
நுந்தை - உன் தந்தை.
செம்புலம் - செம்மண் நிலம் என்பார் உ.வே.சாமிநாதர். பாலை நிலம் என்பார் மு. சண்முகம். குறிஞ்சி நிலம் என்பார் ஆ. மணி 
பெயனீர் - மழைநீர்.

என்னுடைய தாயும் உன்னுடைய தாயும் உறவினர்களல்லர். என்னுடைய தந்தையும் உன்னுடைய தந்தையும் எவ்வகையிலும் உறவினரல்லர். நானும் நீயும் கூட ஒருவரையொருவர் முன்னர் அறிந்ததில்லை என்றாலும் கூட, நம் நெஞ்சம் செம்புலத்திற் பெய்த நீர் போலக் கலந்து விட்டது. எனவே நான் உன்னைப் பிரிவேன் என வருந்த வேண்டாம் எனத் தலைவன் தலைவியைத் தேற்றுகின்றான்.

1. உ.வே. சாமிநாதர் (உரை.ஆ.). 1983. குறுந்தொகை. அண்ணாமலைப் பல்கலைக் கழகம். ப. ௧௩௮.
2. மேலது. ப. 101.
3. மேலது. ப. 101.
4. மு. சண்முகம்(பதி.ஆ.) 1994. குறுந்தொகை. தமிழ்ப்பல்கலைக் கழகம். ப. 43.
5. ஆ. மணி (க.ஆ.). 2011சனவரி - மார்ச்சு. புதிய பனுவல் - பன்னாட்டு ஆய்விதழ். ப. 39 – 47.
ISSN : 0975 – 573X.


</doc>
<doc id="173015" url="https://ta.wikipedia.org/wiki?curid=173015" title="லூவா">
லூவா

லூவா ( "Lua", , from "நிலா" எனப் பொருள்படும்) என்பது முதன்மை நோக்கமாக விரிவுபடுத்தக்கூடிய ஆணைச்சொற்களுடன் கூடிய படிவ நிரலாக்க மொழியாக வடிவமைக்கப்பட்ட இலகுவான பல்திறப்பட்ட-கருத்தோட்ட நிரல் மொழி ஆகும். இது ஐஎஸ்ஓ சியில் எழுதப்பட்டுள்ளதால் அனைத்து இயக்குத்தளங்களிலும் பயன்படுத்தக்கூடியதாக உள்ளது. பிற படிவ நிரலாக்க மொழிகளை விட லூவா எளிமையான சி பயன்பாட்டு நிரலாக்க இடைமுகத்தைக் கொண்டுள்ளது.

இந்த நிரல்மொழி 1993 இல் இராபர்டோ லெருசலிம்க்கி, லூயி என்ரிக் டெ பிகுய்ரிடோ மற்றும் வால்டெமர் செலசால் உருவாக்கப்பட்டது. லூவா பல பயன்பாடுகளில் பயன்படுத்தப்படுகிறது; வேர்ல்டு ஆப் வார்கிராஃப்ட் போன்ற பெரும்பான்மையான நிகழ்பட ஆட்டங்களில் பயன்படுத்தப்படுகிறது. சூன் 2010இல், ஆப்பிள் நிறுவனம் லூவாவை பயன்படுத்துவதற்காக தனது ஐஓஎசு இயக்குதளத்திற்கான மென்பொருள் மேம்படுத்தல் பொதியை பயன்படுத்துவதற்கான விதிமுறைகளை மாற்றியது. இதனால் ஆங்க்ரி பேர்ட்சு போன்ற ஐ-போன் பயன்பாடுகள் உருவாக்கப்பட வழிவகுத்தது. சூன் 2011இல் லூவா நிரலாக்க மொழிகளில் மிகவும் பரவலான மொழிகளில் பத்தாவது இடத்தில் இருந்தது.

லூவாவில் எழுதப்பட்ட நிரலுக்கு ஓர் எடுத்துக்காட்டு:

ஒரு மதிப்பை அளித்து அதனை அச்சடிக்க வைப்பதற்கான காட்டு:


</doc>
<doc id="173023" url="https://ta.wikipedia.org/wiki?curid=173023" title="தி மில்லியன் டாலர் ஹோம்பேஜ்">
தி மில்லியன் டாலர் ஹோம்பேஜ்

த மில்லியன் டாலர் ஹோம்பேஜ் (The Million Dollar Homepage) என்பது அலெக்சு டியூ என்பவரால் தொடங்கப்பட்டது. இவர் தன் பல்கலைக்கழக படிப்புக்காக பணம் சேர்க்க இத்தளத்தை உருவாக்கி விளம்பரப்படுத்தினார். 10 X 10 பிக்செல்களில் ஒரு விளம்பரம் என்ற அளவில், ஆயிரக்கணக்கான பிக்சல்களில் விளம்பரங்கள் சேர்ந்தன. இந்த சிறு பிக்செல்களில் உள்ள நக அளவு படங்கள் வேறு ஒரு இணையதளத்திற்கு இட்டுச் செல்கின்றன. இத்தளத்தின் அனைத்து பிக்செல்களிலும் விளம்பரங்களை காண்பிப்பதன் மூலம், ஒரு மில்லியன் அமெரிக்க டாலர்களை சம்பாதித்தார். வால் ஸ்ட்ரீட் ஜர்னல் என்ற செய்தித்தாள் இத்தளம் பிற தளங்களுக்கு முன்னோடியாக விளங்குகிறது என்று செய்தி வெளியிட்டது.



</doc>
<doc id="173026" url="https://ta.wikipedia.org/wiki?curid=173026" title="பகா எண்களின் பட்டியல்">
பகா எண்களின் பட்டியல்

முதல் ஐநூறு பகா எண்களின் பட்டியல் கீழே தரப்பட்டுள்ளது:


</doc>
<doc id="173028" url="https://ta.wikipedia.org/wiki?curid=173028" title="அருண் ஜெட்லி">
அருண் ஜெட்லி

அருண் ஜெட்லி ("Arun Jaitley", பிறப்பு திசம்பர் 28, 1952) இந்திய பதினாறாவது மக்களவையின் அமைச்சரவையில் நிதியமைச்சராகவும் பெருநிறுவன விவகாரங்கள் துறை அமைச்சராகவும் பொறுப்பேற்றுள்ளார். தவிர பாதுகாப்பு அமைச்சராகக் கூடுதல் பொறுப்பும் ஏற்றுள்ளார். இவர் பாரதிய ஜனதா கட்சியைச் சேர்ந்த அரசியல்வாதியும் இந்திய உச்ச நீதிமன்றத்தில் பணியாற்றும் மூத்த வழக்கறிஞரும் ஆவார். பதினைந்தாவது மக்களவையில் இந்திய நாடாளுமன்றத்தின் மாநிலங்களவையில் எதிர்கட்சித் தலைவராக இருந்தார். முன்னதாக 1998-2004 காலகட்டத்தில் தேசிய ஜனநாயகக் கூட்டணியின் ஆய அமைச்சரவையில் பொருளாதார மற்றும் தொழில் அமைச்சராகவும் சட்டம் மற்றும் நீதித்துறை அமைச்சராகவும் பணியாற்றியுள்ளார்.2014 பொதுத் தேர்தலில், அமிர்தசரசு மக்களவைத் தொகுதியில் போட்டியிட்டு இந்திய தேசிய காங்கிரசு வேட்பாளர், படைத்தலைவர் அமரிந்தர் சிங்கிடம் தோற்றார்.

பஞ்சாபி இந்து பிராமணக் குடும்பத்தில் வழக்கறிஞர் மகராசு கிசன் ஜெட்லிக்கும் இரத்தன் பிரபா ஜெட்லிக்கும் மகனாகப் பிறந்தார். தமது பள்ளிக்கல்வியை தில்லியின் புனித சேவியர் பள்ளியில் 1957 முதல் 69 வரை பயின்றார். பொருளியல் இளங்கலைப் பட்டத்தை சிறீராம் பொருளியல் கல்லூரியில் 1973இல் பெற்றார். 1997இல் சட்டப்படிப்பை தில்லி பல்கலைக்கழகத்தில் முடித்தார். தமது மாணவப் பருவத்தில் கல்வித்திறன் மற்றும் பிற கல்விசாரா செயற்பாடுகளுக்காக பாராட்டுக்கள் பெற்றுள்ளார். 1974இல் தில்லி பல்கலைக்கழகத்தில் மாணவர் சங்கத் தலைவராக இருந்துள்ளார்.

ஜெட்லி மே 24, 1982இல் சங்கீதாவைத் திருமணம் செய்துள்ளார். இவர்களுக்கு ரோகன் என்ற மகனும் சோனாலி என்ற மகளும் உள்ளனர்.



</doc>
<doc id="173036" url="https://ta.wikipedia.org/wiki?curid=173036" title="ஒன்றுடன் ஒன்றாக எல்லையைக் கொண்டுள்ள நான்கு நாடுகளின் பட்டியல்">
ஒன்றுடன் ஒன்றாக எல்லையைக் கொண்டுள்ள நான்கு நாடுகளின் பட்டியல்

உலகின் சில பகுதிகளில் நான்கு நாடுகள் ஒன்றுட்ன் மற்றொன்றாக எல்லைகளால் சூழப்பட்டுள்ளன. பொதுவாக, இத்தகைய சூழலில் மூன்று நாடுகளுக்கு நடுவில் ஒரு நாடு அமைந்திருக்கும், இத்தகைய அமைப்பில் நடுவில் அமைந்துள்ள நாடுகளில் சில புருண்டி. லக்சம்பர்க், மலாவி, பராகுவே.



</doc>
<doc id="173040" url="https://ta.wikipedia.org/wiki?curid=173040" title="எதிர்க்கட்சித் தலைவர் (இந்தியா)">
எதிர்க்கட்சித் தலைவர் (இந்தியா)

இந்திய எதிர்கட்சித் தலைவர் ("Leader of the Opposition") இந்திய நாடாளுமன்றத்தின் மக்களவையிலும் மாநிலங்களவையிலும் அலுவல்முறையாக அறிவிக்கப்படும் அரசியல்வாதி ஆவார்.

இந்தப் பதவி முந்தைய நடுவண் சட்டமன்றத்திலும் இருந்தாலும் 1977ஆம் ஆண்டில் நிறைவேற்றப்பட்ட சட்டத்திற்குப் பிறகே அரசியலமைப்பு அங்கீகரித்த பதவியாக மாறியது. "நாடாளுமன்ற எதிர்கட்சித் தலைவர்களின் ஊதியம் மற்றும் படிகள் சட்டம் 1977" என்றறியப்படும் இந்தச் சட்டத்தின்படி மக்களவை அல்லது மாநிலங்களவையில் மிகவும் கூடுதலான உறுப்பினர்களைக் கொண்ட எதிர்கட்சியின் தலைவர் அந்த அவையின் எதிர்கட்சித் தலைவராக முறையே இந்திய மக்களவைத் தலைவர் அல்லது இந்தியக் குடியரசுத் துணைத் தலைவரால் அறிவிக்கப்படுகிறார்.இருப்பினும், முறையான அங்கீகாரம் பெற, குறிப்பிட்ட கட்சி குறைந்தது மொத்த உறுப்பினர்களில் 10% ஆவது பெற்றிருக்க வேண்டும் (மக்களவையில் 54 உறுப்பினர்கள்). இதற்கு கீழாக இருந்தால் அவையில் அங்கீகரிகப்பட்ட எதிர்கட்சித் தலைவர் அறிவிக்கப்படுவதில்லை. இப்பதவிக்கான உரிமை ஒரு கட்சிக்கே உள்ளது; கட்சிகளின் கூட்டணிகளுக்கல்ல. எனவே தனிக்கட்சி ஒன்று 10% உறுப்பினர்களைப் பெற்றிருக்க வேண்டும்.

ஆய அமைச்சருக்கான தகுதியை மக்களவை மற்றும் மாநிலங்களவை எதிர்கட்சித் தலைவர்களும் பெறுகின்றனர். முறையான எதிர்கட்சித் தலைவர் அறிவிக்கப்படாதவிடத்து எதிரணியில் உள்ள மிகப் பெரிய கட்சியின் தலைவர் எதிர்கட்சித் தலைவரின் பணிகளை மேற்கொள்வார். இருப்பினும் பெரிய கட்சியின் தலைவருக்கு அலுவல்முறையான எதிர்கட்சித் தலைவருக்கான ஊதியமும் படிகளும் வழங்கப்படுவதில்லை.

இப்பதவியை அறிவிப்பதற்கான இந்த விதிகள் மிகவும் ஏற்றுக்கொள்ளப்பட்ட அல்லது மரபுசார்ந்த ஒன்றாகும். "நாடாளுமன்ற எதிர்கட்சித் தலைவரின் ஊதியமும் படிகளும் சட்டம், 1977இல்" பெரும்பான்மையை நிர்ணயிக்கும் அதிகாரம் குறிப்பிட்ட அவைகளின் தலைவர்களுக்கு வழங்கப்பட்டுள்ளது.

எதிர்கட்சித் தலைவர் பல முக்கியத்துவம் பெற்ற குழுக்களில் தமது பதவியின் காரணமாக இடம் பெறுகிறார். நடுவண் விழிப்புணர்வு ஆணையம், நடுவண் புலனாய்வுச் செயலகம் ஆகியவற்றின் இயக்குநர்களையும் லோக்பால், தேசிய மனித உரிமை ஆணையம் ஆகியவற்றின் தலைவர், உறுப்பினர்களையும் முதன்மைத் தகவல் ஆணையர்களையும் தேர்வு செய்யும் குழுக்களில் அங்கம் வகிக்கிறார். நடுவண் விழிப்புணர்வு ஆணையம் சட்டம், 2003, பிரிவு 4, வெளிப்படையாக அலுவல்முறையான எதிர்கட்சித் தலைவர் இல்லாதவிடத்து மக்களைவில் பெரிய எதிர்கட்சியின் தலைவரை தேர்வுக் குழுவில் சேர்த்துக் கொள்ள வழி வகுத்துள்ளது.

1977ஆம் ஆண்டு நிறைவேற்றப்பட்ட சட்டப்படி, இந்திய நாடாளுமன்ற மக்களவையில் குறைந்தது 10% மற்றும் அதற்கு மேலும் உறுப்பினர்களை கொண்ட கட்சிக்கு எதிர்கட்சி தலைவர் பதவி வழங்க மக்களவைத் தலைவரால் இயலும். ஆனால் 2014ஆம் ஆண்டு நடந்த நாடாளுமன்ற மக்களவைத் தேர்தலில், காங்கிரஸ் கட்சி உட்பட எந்த எதிர்கட்சியும் குறைந்த பட்சம் 10 விழுக்காடு உறுப்பினர்களை மக்களவையில் கொண்டிருக்கவில்லை. எதிர்கட்சிகளில், இந்திய தேசிய காங்கிரஸ் கட்சி மட்டும் அதிகமாக பட்சமாக 44 உறுப்பினர்களை மட்டுமே கொண்டிருப்பதால், காங்கிரஸ் கட்சி எதிர்கட்சி தலைவர் பதவி கோருவதை, மக்களவைத் தலைவரால் ஏற்க இயலாமல் உள்ளது. இதனால் தற்போது இந்த விவகாரம் இந்திய உச்ச நீதிமன்றத்தில் நிலுவையில் உள்ளது.

மாநிலங்களவையில் 1969 வரை எதிர்கட்சித் தலைவர் என்று ஒருவரும் அறியப்படவில்லை. அதுவரை எதிரணியில் மிகக் கூடுதலான உறுப்பினர்களைக் கொண்ட கட்சியின் தலைவர், எந்தவொரு அங்கீகாரமோ, தகுதியோ, உரிமைகளோ இன்றி, எதிர்கட்சித் தலைவர் என அழைக்கப்பட்டனர். 1977ஆம் ஆண்டில் நிறைவேற்றப்பட்ட சட்டத்திற்கு பின்னரே இந்தப் பதவி முறையாக வரையறுக்கப்பட்டது. இதன்படி எதிர்கட்சித் தலைவராக அறிவிக்கப்பட்ட மூன்று நிபந்தனைகளை நிறைவு செய்ய வேண்டும்: (i) அவையின் உறுப்பினராக இருத்தல் வேண்டும்
(ii) மாநிலங்களவையில் மிகக் கூடுதலான உறுப்பினர்களைக் கொண்ட அரசுக்கு எதிரான கட்சியின் தலைவராக இருத்தல் வேண்டும். (iii) மாநிலங்களையின் அவைத்தலைவரால் (இந்தியத் துணைக் குடியரசுத் தலைவர்) ஏற்றுக் கொள்ளப்பட்டிருக்க வேண்டும்.

மாநிலங்களையில் எதிர்கட்சித் தலைவர்களாக பொறுப்பேற்றவர்களின் பட்டியல்:


</doc>
<doc id="173049" url="https://ta.wikipedia.org/wiki?curid=173049" title="நகர்களிடை காட்சிப் போட்டி">
நகர்களிடை காட்சிப் போட்டி

நகர்களிடை காட்சிப் போட்டி அல்லது இன்டர்-சிட்டீஸ் ஃபேர்ஸ் கோப்பை ("Inter-Cities Fairs Cup") என்பது 1955 முதல் 1971 ஆடப்பட்ட ஐரோப்பிய கால்பந்துப் போட்டியாகும். பன்னாட்டு வணிகப் பொருட்காட்சிகளை பிரபலப்படுத்தும் பொருட்டு இப்போட்டிகள் நடத்தப்பட்டன. இப்போட்டி தொடங்கும் காலத்துக்கு முன்னர், வணிக பொருட்காட்சிகளை நடத்தும் நகரங்களுக்கிடையே நட்புமுறை போட்டிகள் நடத்தும் வழக்கம் இருந்தது; அதிலிருந்தே இப்போட்டியாக பரிணமித்தது. ஆரம்ப காலகட்டத்தில் வணிக பொருட்காட்சிகள் நடத்தும் நகரங்களிலிருக்கும் அணிகள் இதில் எவ்வித நிபந்தனையுமின்றி கலந்துகொள்ளலாம் என்றிருந்தது, அதாவது அவர்கள் அந்நாட்டின் கால்பந்துக் கூட்டிணைவில்/லீகில் எவ்விடத்தில் தகுதிபெற்றார்கள் என்பது முக்கியமில்லாமலிருந்தது. மேலும் ஒரு நகரத்திலிருந்து ஒரு அணியே பங்குபெற வேண்டும் என்ற விதியும் இருந்தது. 1968-க்குப் பிறகு, கூட்டிணைவில் தகுதிபெறும் நிலையைப் பொறுத்தே இப்போட்டிக்குத் தகுதிபெறலாம் என்ற விதி கொண்டுவரப்பட்டது. 1971-ஆம் ஆண்டில் யூஈஎஃப்ஏ-வின் சார்புநிலைக்கு வந்தது; அதன்பின்னர், அது யூஈஎஃப்ஏ கோப்பையுடன் இணைக்கப்பட்டது.

"நகர்களிடை காட்சிப் போட்டி"யானது யூஈஎஃப்ஏ கோப்பைக்கு முன்னோடியாக இருந்தாலும் அது யூஈஎஃப்ஏ-வினால் நடத்தப்படவில்லை. ஆதலால், இப்போட்டியில் ஓர் அணியின் செயல்பாடு அவற்றின் ஐரோப்பிய அளவிலான போட்டிகளில் செயல்பாடாக அங்கீகரிக்கப்படாது.

==உசாத்துணைகள்=


</doc>
<doc id="173051" url="https://ta.wikipedia.org/wiki?curid=173051" title="எமிரேட்சு விளையாட்டரங்கம்">
எமிரேட்சு விளையாட்டரங்கம்

ஆஷ்பர்டன் குரூவ் (Ashburton Grove), விளம்பர ஆதரவின் காரணமாக எமிரேட்சு விளையாட்டரங்கம் (Emirates Stadium) என்று அறியப்படுவது, வடக்கு இலண்டனில் உள்ள கால்பந்து மைதானமாகும். இது பிரீமியர் லீக் அணியான ஆர்சனல் கால்பந்துக் கழகத்தின் விளையாட்டரங்கம் ஆகும். 60,000-க்கும் சற்றே அதிகமான கொள்ளளவு உடைய இம்மைதானம் 2006 ஆண்டு திறக்கப்பட்டு, ஆர்சனல் கால்பந்துக் கழகத்தால் பயன்படுத்தப்பட்டு வருகிறது. இங்கிலாந்தில் வெம்பிளி மற்றும் ஓல்டு டிராஃபோர்டு மைதானங்களுங்குப் பிறகு இதுவே அதிக கொள்ளளவு கொண்டதாகும். 2004-இல் கட்ட ஆரம்பிக்கப்பட்ட இம்மைதானத்துக்கான நிதி கிடைப்பது சிரமமாகவிருந்தது. அக்டோபர் 2004-இல் எமிரேட்சு ஏர்லைன்சு நிதியாதரவு தருவதாக செய்தி வெளியிடப்பட்டது. £390 செலவில் 2006-ஆம் ஆண்டு மைதானம் கட்டி முடிக்கப்பட்டது. ஆர்சனல் அணியின் போட்டிகள் தவிர்த்து, பிரேசில் தேசிய கால்பந்து அணியின் ஐரோப்பிய போட்டிகள் அனைத்தும் இங்குதான் விளையாடப்பட்டு வருகின்றன.



</doc>
<doc id="173060" url="https://ta.wikipedia.org/wiki?curid=173060" title="ஈரீ ஏரி">
ஈரீ ஏரி

ஈரீ ஏரி ("Lake Erie")என்பது வட அமெரிக்காவின் ஐந்து பேரேரிகளுள் ஒன்றாகும். இது மேற்பரப்பின் அடிப்படையில் ஐந்து பேரேரிகளுள் நான்காவது பெரிய ஏரியாகும். இந்த ஏரி ஆழம் மற்றும் கொள்ளளவின் அடிப்படையில் ஐந்து பேரேரிகளுள் மிகச்சிறியதாகும். இந்த ஏரி உலக அளவில் பத்தாவது பெரிய ஏரியாகும்.



</doc>
<doc id="173061" url="https://ta.wikipedia.org/wiki?curid=173061" title="அக்கார்டியன்">
அக்கார்டியன்

அக்கார்டியன் (ஆங்கிலம்:Accordion) என்பது கையில் எடுத்துச்செல்லதக்க காற்றிசைக்கருவியாகும். இதிலுள்ள காத்தூதிகளை கையால் இயக்கினால், காற்று உள்ளிருக்கும் மாழைத்தகடுகளை அதிர்வடையச் செய்து ஒலி எழுப்பும். உச்சசாயி (higher pitch) ஒலிகளை எழுப்பும் தகடுகளை வலக்கை இயக்குகிறது. இடக்கை, காற்றூதியையும்(bellows), தாழ்சாயி ஒலிகளை எழுப்பும் பொத்தானைகளையும் இயக்குகிறது.

இதை அமெரிக்கவழி மூதாதையரைக் கொண்ட, வியன்னாவைச் சேர்ந்த "டாமியன் (Cyrill Demian (1772–1847) )" 1829-இல், இதற்கு காப்புரிமையை மே 23 நாளில் பெற்றுள்ளதாகக் கூறப்படுகிறது. 1822 ஆம் ஆண்டு பெர்லினைச் சார்ந்த கிரிசுட்டியன்(Christian Friedrich Ludwig Buschmann) இக்கருவியின் அடிப்படை அமைவுகளை அமைத்ததாகக் கருதப்படுகிறார். இருப்பினும், மற்றொமொரு இதையொத்த இசைக்கருவியொன்று அண்மையில் கண்டுபிடிக்கப்பட்டுள்ளது.



</doc>
<doc id="173065" url="https://ta.wikipedia.org/wiki?curid=173065" title="இந்தியாவில் வெறுப்புப் பேச்சு சட்டங்கள்">
இந்தியாவில் வெறுப்புப் பேச்சு சட்டங்கள்

இந்திய அரசமைப்பில் மக்களிடையே வெறுப்புப் பேச்சுகளால் ஏற்படும் சிக்கல்களைத் தீர்க்க வெறுப்புப் பேச்சு சட்டங்கள் உள்ளன. இதன்படி ஒரு குடிமகனை அவரின் இனம், மொழி, பண்பாடு, வாழும் பகுதி, சமூகம் போன்ற ஏதோ ஒரு காரணத்திற்காகத் திட்டுபவர் தண்டிக்கப்படுவார். குறிப்பாக, சமய நம்பிக்கைப் பற்றி கேலி பேசி புண்படுத்துவோர் கடுமையாக தண்டிக்க்கப்படுவர்,

இந்திய அரசமைப்புச் சட்டம் இந்திய ஒன்றியத்திற்கு அடையாளமாக எந்த ஒரு தனி மதத்தையும் குறிப்பிடவில்லை. பகுதி 25 (1) இன் படி "அனைத்து குடிமக்களும் சமமான உரிமைகள் அளிக்கப்பட்டு அவர்களின் சமய நம்பிக்கையை கொண்டிருக்கவும் பரப்பவும் உரிமை அளிக்கப்படுகிறார். பகுதி 19 (Article 19) அனைத்து குடிமகன்களுக்கும் பேச்சு உரிமையை வழங்குவதுடன், பொது நாகரிகம், நீதி கருதி சில இடங்களில் வரைமுறை அளித்துள்ளது.


</doc>
<doc id="173069" url="https://ta.wikipedia.org/wiki?curid=173069" title="தாமரைக்கண்ணன்">
தாமரைக்கண்ணன்

தாமரைக்கண்ணன் ("Thamarai Kannan") என அறியப்படும் வீ. இராசமாணிக்கம் (சூலை 1, 1934 - சனவரி 19, 2011) ஒரு தமிழக எழுத்தாளர், கல்வெட்டு ஆராய்ச்சியாளர், நூல் மதிப்புரையாளர், பட்டிமன்ற பேச்சாளர் மற்றும் நல்லாசிரியர் விருது பெற்ற ஆசிரியரும் ஆவார்.இவர் எழில், அன்பெழிலன், கண்ணன், யாரோ, அம்சா, ஜனநாதன், பாஞ்சாலி மகன், அச்சிறுக்கத்தார், அகரத்தான் போன்ற புனைப் பெயர்களிலும் எழுதி வந்தார். 

தமிழ்நாடு, விழுப்புரம் மாவட்டம், திண்டிவனம் வட்டத்தில் உள்ள ஆட்சிப்பாக்கம் எனும் சிற்றூரில் வீராச்சாமி மற்றும் பாஞ்சாலி ஆகியோருக்குப் பிறந்தார். தந்தை ஆசிரியராகப் பணிபுரிந்தவர். தாமரைக்கண்ணன் உயர்நிலைப்பள்ளிக்கல்வியை சென்னையிலும் ஆசிரியர் பயிற்சிக்கல்வியைத் திருவள்ளூரிலும் பயின்றார். 1980 இல் சென்னைப் பல்கலைக்கழகத்திலும், 1983 இல் அண்ணாமலைப் பல்கலைக்கழகத்திலும் இளங்கலைப் பட்டங்கள் பெற்றார்., 1984 இல் சென்னைப் பல்கலைக்கழகத்தில் முதுகலை (தமிழ்) தேர்வும், 1990 இல் அண்ணாமலைப் பல்கலைக்கழகத்தில் எம்.எட். தேர்வுகள் எழுதி பட்டங்கள் பெற்றார். மேலும் பாண்டிச்சேரிப் பல்கலைக்கழகத்தில் முனைவர் பட்டம் பெற்றார். 1965 முதல் 1991 வரை ஆசிரியராகப் பணிபுரிந்து ஓய்வு பெற்றார்.

சிறுகதை, நாவல், நாடகம், வரலாறு, கல்வெட்டு ஆய்வு, குழந்தை இலக்கியம் உள்ளிட்ட பல்வேறு தலைப்புகளில் 52 நூல்கள் எழுதியுள்ளார். 

இவர் எழுதிய நூல்களில் சில





</doc>
<doc id="173079" url="https://ta.wikipedia.org/wiki?curid=173079" title="காசுமீர் பல்கலைக்கழகம்">
காசுமீர் பல்கலைக்கழகம்

காசுமீர் பல்கலைக்கழகம் (University of Kashmir) இந்திய மாநிலம் சம்மு காசுமீரின் தலைநகரம் சிறிநகரில் தால் ஏரியின் மேற்குக் கரையில் அமைந்துள்ள ஓர் பல்கலைக்கழகம் ஆகும்.


</doc>
<doc id="173098" url="https://ta.wikipedia.org/wiki?curid=173098" title="புட்டுத் தோப்பு, மதுரை">
புட்டுத் தோப்பு, மதுரை

புட்டுத் தோப்பு இந்தியா நாட்டின் தமிழ்நாடு மாநிலத்தில் மதுரை மாவட்டத்தில் உள்ள ஆரப்பாளையத்திற்கு மேற்கில் வைகை ஆற்றின் கரையில் உள்ளது. திருவிளையாடல் புராணத்தில் உள்ள சிவபெருமானின் திருவிளையாடல்களில் ஒன்றான "புட்டுக்கு மண் சுமந்த திருவிளையாடல்" விழா நடத்துவதற்காக, இந்த மண்டபம் 16 ஆம் நூற்றாண்டில் மதுரையை அரசாண்ட நாயக்கர்களின் ஆட்சி காலத்தில் கட்டப்பட்ட மண்டபம் ஆகும். இந்த மண்டபம் வைகைக் கரை ஓரம் அமைந்துள்ளது. ஒவ்வொரு ஆண்டும் புட்டுக்கு மண் சுமந்த திருவிளையாடல் விழா இங்கு நடைபெறுகிறது.



</doc>
<doc id="173103" url="https://ta.wikipedia.org/wiki?curid=173103" title="மலேசிய இஸ்லாமிய கட்சி">
மலேசிய இஸ்லாமிய கட்சி

மலேசிய இஸ்லாமிய கட்சி (பாஸ்) (மலாய்: "Parti Islam Se-Malaysia") (ஜாவி: ڤرتي اسلام س-مليسيا) என்பது மலேசியாவில் உள்ள ஓர் அரசியல் எதிர்க் கட்சியாகும். பொதுவாக, இதனைப் பாஸ் கட்சி என்று அழைப்பார்கள். இது இஸ்லாமிய சமயம் சார்ந்த கட்சியாகும். இந்தக் கட்சியின் தலைவராக டத்தோ ஸ்ரீ அப்துல் ஹாடி அவாங் இருக்கிறார். இஸ்லாமியச் சட்டவிதிகளைச் சார்ந்த ஒரு நாடாக மலேசியாவை மாற்றி அமைக்க வேண்டும் என்பதே இக்கட்சியின் தலையாயக் கோட்பாடு ஆகும். 

சமய அடிப்படையில் ஆளும் பாரிசான் நேசனல் கூட்டணியை எதிர்க்கும் ஆற்றல் மிக்க கட்சியாகவும் இந்த மலேசிய இஸ்லாமிய கட்சி விளங்கி வருகிறது. தீபகற்ப மலேசியாவின் வட பகுதியில் இருக்கும் பழைமைவாத மாநிலங்களான கிளாந்தான், திரங்கானு ஆகியவற்றின் வலுவான ஆதரவுகளை இந்தக் கட்சி பெற்றுள்ளது. மலாயா சுதந்திரம் அடைந்த பிறகு, மலேசிய மக்களின் பேரதரவைப் பெற்று விளங்கிய பாரிசான் நேசனல் கூட்டணியை எதிர்த்துப் போட்டியிட்டு வெற்றி பெற்ற முதல் அரசியல் கட்சியும் இதுவே ஆகும். 

2008ஆம் ஆண்டில் மலேசியப் பொதுத் தேர்தல் நடைபெற்றது. அந்தத் தேர்தலுக்குப் பின், பி.கே.ஆர் என்று அழைக்கப்படும் மக்கள் நீதிக் கட்சி, ஜனநாயக செயல் கட்சிகளுடன் கூட்டுச் சேர்ந்து பாக்காத்தான் ராக்யாட் எனும் ஓர் அரசியல் எதிர் அணியை உருவாக்கியது. இப்போது மலேசியாவின் கிளாந்தான், திரங்கானு, சிலாங்கூர், பினாங்கு ஆகிய மாநிலங்களை பாக்காத்தான் ராக்யாட் தன் கட்டுப்பாட்டில் வைத்து இருக்கிறது. 

புதிதாகத் தோன்றிய இந்த மக்கள் நீதிக் கட்சி, ஏற்கனவே செயல்பட்டு வந்த ஜனநாயக செயல் கட்சி, ஆகியவற்றுடனும் இணைந்து மாற்று முன்னணி (மலாய்: "Barisan Alternatif") எனும் ஓர் எதிர் அரசியல் அணியை, மலேசிய இஸ்லாமிய கட்சி உருவாக்கியது. 1999 ஆம் ஆண்டில் மலேசியப் பொதுத் தேர்தல் நடைபெற்றது. அதில் மலேசிய இஸ்லாமிய கட்சி திரங்கானு மாநிலத்தை, ஆளும் பாரிசான் நேசனல் கூட்டணியிடம் இருந்து கைபற்றியது.

கடந்த காலங்களில், மலேசிய இஸ்லாமிய கட்சி மலாய்க்காரர்களையும், முஸ்லீம் ஆதரவாளர்களையும் இலக்குகளாக் கொண்டு செயல்பட்டு வந்தது. ஆனால், அண்மைய காலங்களில், குறிப்பாக 2004ஆம் ஆண்டு பொதுத் தேர்தலுக்குப் பின்னர், அதன் அணுகுமுறையில் மாற்றங்கள் ஏற்பட்டு வருகின்றன. உறுத்தல்கள் இல்லாத மிதமான போக்கை முஸ்லீம் அல்லாதவர்களிடம் காட்டி வருகிறது. 

மலேசியாவை ஓர் இஸ்லாமிய நாடாக மாற்றுவதையே ஓர் இலட்சியமாகக் கொண்டிருந்த மலேசிய இஸ்லாமிய கட்சி, அண்மைய காலங்களில் அதைப் பற்றி பேசுவதையும் குறைத்துக் கொண்டது. 2008 பொதுத் தேர்தலில் முஸ்லீம் அல்லாத ஒருவரையும் மலேசிய இஸ்லாமிய கட்சியின் சார்பில் போட்டியிட வைத்தது.

டத்தோ பென்தாரா செத்தியா நிக் அப்துல் அசிஸ் நிக் மாட் '(10 ஜனவரி 1931-12 2015 பிப்ரவரி) ஒரு முன்னாள் மலேசிய அரசியல்வாதி, முஸ்லீம் ஆண்மிக அறிஞர் ,மலேசிய கிளாந்தான் மாநில முதல்வர் மற்றும் மலேசிய இஸ்லாமிய கட்சி (பாஸ்) ஆன்மீக தலைவர் ஆவார். "டோக் குரு" நிக் அஜிஸ் அவரது பிரபலமான புனைப்பெயர் ஆகும். இவர் தமிழ், அரபு, உருது மொழியில் சரளமாக உரையாட வல்லவர். இவர் மலேசிய தமிழர்கள் மத்தியில் மிக பிரபலம் ஆன அரசியல்வாதி ஆவார்.நிக் அஜிஸ் அவர்கள் 12 பிப்ரவரி 2015 இரவு 9:40 மணிக்கு புலாவ் மலாக்காவில் உள்ள அவரது இல்லத்தில் காலமானார். 

குமதா ராமன் எனும் ஒரு தமிழ்ப் பெண்ணைத் தன் கட்சியின் சார்பில் போட்டியிட வைத்து சாதனை படைத்தது. குமதா ராமன் ஒரு வழக்குரைஞர் ஆவார். ஜொகூர் மாநிலத்தில் உள்ள உலு திராம் சட்டமன்றத் தொகுதியில் போட்டியிட்டார். 


</doc>
<doc id="173107" url="https://ta.wikipedia.org/wiki?curid=173107" title="செம்மண் கோலம்">
செம்மண் கோலம்

செம்மண் கோலம் என்பது செம்மண்ணைப் பயன்படுத்தி இடப்படும் கோலம் ஆகும். கோலமாவினால் அடிப்படை உருவத்தை உருவாக்கிய பின், செம்மண்ணைக்கொண்டு தேவைப்படும் இடங்களில் செம்மண் நிரப்பப்படுகிறது.

செம்மண் சேகரிக்கப்பட்டு, சலிக்கப்பட்டு, சிறு கற்கள் நீக்கப்பட்டு மாவு நிலையில் உள்ள செம்மண் பொடியால் இவ்வகைக் கோலமிடப்படுகிறது.


</doc>
<doc id="173111" url="https://ta.wikipedia.org/wiki?curid=173111" title="ஒசே மார்த்தி">
ஒசே மார்த்தி

ஒசே யூலியன் மார்த்தி பெராசு ("ஹோசே ஜூலியன் மார்த்தி பெராஸ்", எசுப்பானியம்: José Julián Martí Pérez, சனவரி 28, 1853 – மே 19, 1895) கியூபாவின் தேசிய நாயகன் மற்றும் நன்கறியப்பட்ட இலத்தின் அமெரிக்க இலக்கியவாதி ஆவார். கவி, கட்டுரையாளர், ஊடகவியளாலர், புரட்சிகர சிந்தனையாளர், மொழிபெயர்ப்பாளர், பேராசிரியர், பதிப்பாளர், அரசியல் தத்துவங்கள் உருவாக்குனர் போன்ற பன்முக தன்மைகளையும் கொண்டவர். 19ம் நூற்றாண்டில் கியூபாவில் ஏற்ப்பட்ட எசுப்பானியத்திற்கு எதிரான விடுதலைப் போரில் முக்கிய இடத்தை வகித்தார். தனது எழுத்துக்கள் மற்றும் அரசியல் நடவடிக்கைகளின் மூலம் கியூப விடுதலை மட்டுமின்றி ஒட்டு மொத்த இலத்தின் அமெரிக்கர்களின் அறிவுசார் தேடலுக்கான விழிப்புணர்ச்சியையும் மேம்படுத்த முயன்றார்.

ஒசே மார்த்தி 1853ம் ஆண்டு சனவரி 28ம் நாள் கியூபாவில் உள்ள அவானாவில் பிறந்தார். இவரது தந்தை மரியானோ மார்த்தி நவரோ. தாய் லியோனோர் பெரேசு கபரேரா. ஏழு தமைக்கைகளுக்கு பிறகு எட்டவதாக பிறந்தவர். இவருக்கு நான்கு வயதாக இருக்கும் பொழுது, இவரது குடும்பம் எசுப்பானியத்திற்கு குடிபெயந்தது. இருப்பினும் இரண்டே வருடங்களில் மீண்டும் அவானாவுக்கே திரும்பியது.

1856ல் அவானவில் இருந்த ஒரு தொடக்கப் பள்ளியில் மார்த்தி சேர்க்கப்பட்டர். இளவயதில் இவருக்கு ஓவியங்களின் மீது இருந்த ஆர்வத்தின் காரனமாக, ஒரு ஓவியப் பள்ளியில் சேர்ந்து ஓவியம் மற்றும் சிற்பக்கலையையும் பயிற்றுவிக்கப் பட்டார். இருப்பினும் ஓவியத்தை விட கவிதை மற்றும் கட்டுரையாக்கமே இவருக்கு கைவரப்பட்டது. இந்த காலகட்டத்தில் இவரின் படைப்புகளில் சில "எல் ஆல்பம்" என்ற நாளிதழில் வெளிவந்தன.

1869ம் ஆண்டு கியூபாவில் பத்தாண்டுப் போர் என அழைக்கப்படும், எசுப்பானிய மேலாதிக்கத்துக்கு எதிரான கிழர்ச்சி ஆரம்பமானது. இளமை முதலே எசுப்பானியத்தின் ஆதிக்கத்துக்கும், அது ஆதரித்த அடிமை முறைக்கும் எதிரான மனப்போக்கு கொண்ட மார்த்தி, இந்த கிழர்ச்சியில் தன்னையும் ஈடுபடுத்திக் கொண்டார். 16 வயதே ஆன மார்த்தின் கவிதைகளும், புரட்சிக் கட்டுரைகளும் கிழர்ச்சியாளர்களின் மத்தியில் மிகுந்த அபிமானத்தைப் பெற்றன. இவர் தனது நண்பர் பெர்மென் என்பவருடன் இனைந்து எசுப்பானிய இரானுவத்தில் சேர்ந்த மற்றொரு நண்பனுக்கு எழுதிய கடிதம் அரசாங்கத்தின் கைகளில் கிடைத்தது. இதைத் தொடர்ந்து தேசத்துரோக குற்றம் சாட்டப்பட்ட மார்த்திக்கு, ஆறு வருடங்கள் சிறைதண்டனை விதிக்கப்படது. மார்த்தின் வயது மற்றும் அவரின் உடல்நிலையை கருத்தில் கொண்டு அவருக்கு வழங்கப்பட்ட தண்டனையை குறைக்க வேண்டும் என அவரின் பெற்றோர்கள் போராடியதை தொடர்ந்து, சிறைதண்டனை விலக்கிக் கொள்ளப்பட்டு எசுப்பானியத்துக்கு நாடு கடத்தப்பட்டார். மேழும் அங்கேயே தன் கல்வியை தொடரவும் அனுமதிக்கப் பட்டார்.
நாடு கடத்தைப் பட்ட மார்த்தி, எசுப்பானிய தலைநகரமான மாட்ரிட் மற்றும் சார்கோசா நகரங்களில் உள்ள அரசுப் பல்கலைக்கழகங்களில் சட்டம் மற்றும் கலை பயின்றார். அங்கும் தந்து எழுத்துப் பனியை தொடர்ந்தவர், கியூபாவில் நடந்து வரும் அரச பயங்கரவாதத்தை பற்றி எசுப்பானிய மக்களுக்கும் மாணவர்களுக்கும் எடுத்துரைத்தார். இவர் அங்கிருந்தபடியே எழுதிய பல கட்டுரைகள், மாட்ரிட், நியூ யோர்க் மற்றும் கியூபாவில் இருந்து வெளிவரும் சில நாளிதல்கழில் தொடர்ந்து அச்சேரின. 1874ல் தனது படிப்பை முடித்த மார்த்தி, அதே ஆண்டு தனது நன்பர் பெர்மனுடன் பாரிசுக்கு பயனமானார். இறுதியில் 1875ல் அப்போது மெக்சிகோவில் தங்கி இருந்த தனது குடும்பத்துடன் இனைந்தார்.

மெக்சிகோவிற்கு வந்த மார்த்தி கியூப விடுதலையை மட்டும் அன்றி அந்நாட்டின் குடிமக்களுக்கு இருந்த உள்ளூர் பிரட்சனைகளை பற்றியும் எழுத ஆரம்பித்தார். கூடவே தனது கவிதை, மொழிபெயர்ப்பு ஆகியவற்றோடு நாடகங்களையும் எழுத ஆரம்பித்தார். amor con amor se paga ("காதலோடு காதலைத் திருப்பிக் கொடு") எண்ற இவரது நாடகம் மெக்சிகோவின் முன்னனி நாடகக் குழுவால் தயாரிக்கப்பட்டு புகழ் பெற்றது. மெக்சிகோ வந்த ஒரே வருடத்திலேயே, மார்த்தி "கொரிசித்தா” எனப்படும் மெக்சிகோ எழுத்தாளர்கள் மற்றும் கலைகர்களுக்கான சங்கத்தில் உறுப்பினராக சேர்த்துக் கொள்ளப்பட்டார். இந்த சங்கத்திலேயே இவர் தனது எதிர்கால மனைவியான சயாசு பசானை சந்தித்தார்.

1877ல் தனது அடையாளத்தை மறைத்துக் கொண்டு, வேறு பெயரில் கியூபா சென்ற மார்த்தி, ஒரு மாதத்திற்கும் குறைவான நாட்களே அங்கு தங்கினார். பிறகு மெக்சிகோ வழியாக குவாத்தமாலா சென்ற மார்த்திக்கு அங்கு பேராசிரியர் பணி கிடைத்தது. சான் கார்லசு பல்கலைக்கழகத்தின் பிரென்ச்சு, ஆங்கிலம், இடாய்ச்சு மற்றும் இத்தாலிய இலக்கியம், வரலாறு, மற்றும் தத்துவம் ஆகிய துறைகளின் தலைவராக நியமிக்கப்பட்டார். இடையில் ஒரு முறை மெக்சிகோ சென்று திரும்பிய மார்த்தி, 1878ல் தனது தாயகமான கியூபாவிரற்கு வந்து சேர்ந்தார். தொடர்ந்து தனது காதலியான சயாசு பாசனை மணந்தார். அதே ஆண்டு அக்டோபர் மாதத்தில் மார்த்தி வின்னப்பித்த வழக்கறிங்கறாக பயிர்ச்சி பெறுவதர்க்கான வின்னப்பத்தை எசுப்பானிய அரசு நிராகரித்தது. எனவே பேராசிரியராக தனது வாழ்க்கயை தொடர்ந்தார்.

இதன் பிறகு நியூ யோர்க் நகருக்கு சென்ற மார்த்தி, அங்கு கலிசாட்டோ கார்சியா எனப்படும் கியூப புரட்சியாளரின், புரட்சிக் குழுவில் இனைந்தார். எசுப்பானிய அரசினால் நாடு கடத்தப் பட்ட கியூபர்களால் நடத்தப்பட்ட இந்த குழு, நியூ யோர்க் நகரத்தை அடிப்படையாக கொண்டு கியூப விடுதலை போரை முன்னெடுத்தது. அடிப்படையில் இந்த குழுவில் இருந்த புரட்சியாளர்களுக்கும், மார்த்திக்கும் இடையே சில கருத்து வேறுபாடுகள் இருந்தன. குறிப்பாக பத்தாண்டு போரில் ஈடுபட்ட கியூப விடுதலைக் குழுவின் தளபதிகளான மேக்சிமோ கோமாசு மற்றும் அன்டோனியோ மாக்கோ கிராசல்சு ஆகியோர் 1884ல் முன்னெடுத்த படையெடுப்புக்கு மார்த்தி தனது கடுமையான கண்டனங்களை தெரிவித்தார். பொறுமையும் திட்டமிடலும், கியூப விடுதலைக்கு மிக முக்கிய தேவைகள் என வாதிட்ட அவர், இந்த படையெடுப்பு அவசரகதியில் திட்டமிடப்பட்டது என கருத்து தெரிவித்தார்.

தொடர்ந்து அமெரிக்காவின் பல பகுதிகளுக்கும் சென்ற மார்த்தி, அங்கிருந்த கியூப குடிகளிடம், தமது நாட்டின் விடுதலையின் தேவையைப் பற்றி உரையாற்றினார். மத்திய அமெரிக்கா, மேற்கு இந்தியத் தீவுகள் என பல இடங்களுக்கும் நீண்ட இந்த பயணத்தில் திரட்டப் பட்ட நிதி, கியூப புரட்சிக் குழுவின் தேவைகளுக்கு பெரிதும் பயன்பட்டது. அதே நேரத்தில் 1894ல் இவர் பாட்ரியா நாளிதழில் எழுதிய "எ கியூபா" என்ற கட்டுரை அமெரிக்க மற்றும் எசுப்பானிய அரசுகளுக்கு இடையே இருந்த ரகசிய உறவை அம்பலப்படுத்தியது. அதே ஆண்டு ஆகசுடு மாதம் எசுப்பானிய அரசுக்கு எதிரான ஆயுதம் தாங்கிய குழு ஒன்றை தயார் செய்யும் வேலைகளை மார்த்தி தொடங்கினார்.

1895ல் சனவரியில் மார்த்தியால் முன்னெடுக்கப்பட்ட கியூப ஊடுறுவளில் சிறிது தடை ஏற்ப்பட்டது. புரட்சிப் படைக்கு தேவையான ஆயுதங்களை கொண்டு சென்ற மூன்று நீராவிக் கப்பல்கள், வட அமெரிக்க அதிகாரிகளால் பரிமுதல் செய்யப்பட்டதை அடுத்து, மார்த்தி தனது படையெடுப்பை கைவிட நேர்ந்தது. இதைத் தொடர்ந்து, அப்போது டொமினிகன் குடியரசில் தங்கி இருந்த முன்னாள் கியூப புரட்சிப் படையின் தளபதியான மேக்சிமோ கோமாசை சந்தித்த மார்த்தி, தனது படையெடுப்பை பற்றி விழக்கியதோடு, அதில் கலந்து கொள்ளவும் அழைப்பு விடுத்தார்.

மார்த்தியின் அழைப்பை ஏற்ற கோமாசோடு அவரின் படையனி, 1895ம் ஆண்டு ஏப்ரல் முதல் தேதியில் மவுன்டே கிரிசுடி நரில் இருந்து புறப்பட்டது. அதே மாதம் பதினொன்றாம் திகதி கியூபாவின் மைசி கபேயை அடைந்த படை, அங்கிருந்த உள்ளூர் புரட்சிப் படையுன் கூட்டு சேர்ந்து கொண்டது.

மார்த்தின் கூட்டுப் படை எசுப்பானிய படையுடன் ஒப்பிடும் போது மிகவும் சிறியதாக இருந்தது. மேலும் தாக்குதல்களை திட்டமிடுவதிலும், அதை செயல்படுத்துவதிலும் இந்த படையனி சில நடைமுறை சிக்கல்களை சந்தித்தது. இறுதியில் மே 19, தசு ரியோசு நகரத்தில் நடந்த தாக்குதல்களில் எசுப்பானிய படைகளால் மார்த்தி கொல்லப்பட்டார். முன்னதாக எசுப்பானிய படைகளுடன் சண்டையிட்டுக் கொண்டிருந்த தளபதி கோமாசு, மார்த்தியின் படைகளை தன்னுடைய படைக்கு பின்புறக் காவலனியாக செயல்படுமாரு கேட்டுக்கொண்டார். ஆனால் பெரும் எண்ணிக்கையிலான எசுப்பானிய படைகளினால் திசை மாறிய மார்த்தி, எதிரிகளின் எல்கைக்குள் சென்றதே அவரின் மரணத்திற்குக் காரணமானது.

மார்த்தி, தனது கியூப விடுதலைக்கான முயற்ச்சிகளுக்காக இன்றளவும் ஒரு தேசிய நாயகனாக கியூபாவில் கொண்டாடப் படுகின்றார். மேலும் இலத்தீன் அமெரிக்க நாடுகள் அனைத்தின் விடுதலைப் போரிலும் அவரின் பங்கு இருந்தது. கியூபாவின் முன்னாள் அதிபரான பிடல் காசுட்ரோ மார்த்தியை தனது அரசியல் தந்தை என குறிப்பிடுகிறார். மார்த்தியின் காலம் தொட்டு கியூபாவில் நடந்து வந்த அனனைத்து புரட்சி மட்டும் போராட்டங்களில் இவரது கருத்துக்கள் முன்வைக்கப்படுகின்றன.

ஐக்கிய நாடுகள் கல்வி, அறிவியல், பண்பாட்டு நிறுவனம், ஒவ்வொரு இரண்டு ஆண்டுகளுக்கு ஒருமுறை மார்த்தியின் பெயரால் விருதுகளை வழங்குகின்றது.



</doc>
<doc id="173112" url="https://ta.wikipedia.org/wiki?curid=173112" title="காண்டீபம்">
காண்டீபம்

காண்டீபம் (சர்வதேச சமசுகிருத ரோமனாக்க அரிச்சுவடி: Gāṇḍīva; ) என்பது மகாபாரதத்தில் அருச்சுனனின் ஆயுதமான வில்லைக் குறிக்கும். இது பிரம்மனால் உருவாக்கப்பட்டு அவர் ஆயிரம் ஆண்டுகள் இதனை வைத்திருந்தார். பின்னர் பிரஜாபதி ஐநூற்று மூன்று ஆண்டுகளும், இந்திரன் ஐநூற்று எண்பது ஆண்டுகளும் வைத்திருந்தனர். அதன் பின்னர் வருணன் நூறு ஆண்டுகள் வைத்திருந்தார். காந்தவ காட்டை அழிப்பதற்காக அக்னி தேவனின் வேண்டுகோளின் படி, வருணன் இக்காண்டீபத்தை அர்ச்சுனனுக்கு வழங்கினார். காண்டீபம் சொர்க்கத்தில் உள்ள காண்டீ என்ற மரத்தின் மூலம் உருவாக்கப்பட்டது.

இந்த வில்லை கந்தர்வர்களும், தேவர்களும் வழிபட்டனர். காண்டீபத்தில் எய்யப்படும் அம்பு இடிமுழக்கத்தை ஏற்படுத்தும். இதைக் கொண்டே ஜயத்திரதன் தலையை கொய்தும், கர்ணனைக் கொன்றும், பீஷ்மரை காயப்படுத்தியும் வென்றான் அருச்சுனன்.


</doc>
<doc id="173117" url="https://ta.wikipedia.org/wiki?curid=173117" title="சில்லூர் இரகுமான்">
சில்லூர் இரகுமான்

முகமது ஜில்லூர் ரஹ்மான் ("Mohammed Zillur Rahman", ) (9 மார்ச்சு 1929 – 20 மார்ச்சு 2013) வங்காள தேசத்தின் 19வது குடியரசுத் தலைவராக 2009 முதல் 2013 வரை பதவியில் இருந்தவர். அவாமி லீக் கட்சியின் தலைமைக் குழுவின் உறுப்பினராகவும் இருந்தார். 2009ஆம் ஆண்டில் இரகுமான் வங்காளதேச குடியரசுத் தலைவர் தேர்தலில் எதிர்ப்பாளர் யாருமின்றி தேர்ந்தெடுக்கப்பட்டார். அவரது அவாமி லீக் கட்சி முன்னதாக 2008 பொதுத்தேர்தல்களில் மிகப் பெரும்பான்மையான இடங்களில் வென்றது. வங்காளதேசத்தில் சேக் முஜிபுர் ரகுமான், ஜியாயுர் இரகுமானை அடுத்து பதவியில் இருந்தபோதே இறந்த மூன்றாவது குடியரசுத் தலைவர் ஆவார்.

ஜில்லூர் ரகுமான் கிசோர்கஞ்ச் மாவட்டத்தில் உள்ள பைரப் உபவட்டத்தில் மார்ச்சு 9, 1929இல் பிறந்தார். இவரது தந்தை "மெகர் அலி மியான்" ஓர் வழக்கறிஞராகவும் உள்ளாட்சி அமைப்பான மாவட்ட வாரியத்தில் உறுப்பினராகவும் இருந்தார். 1945இல் பைரப் கே. பி. உயர்நிலைப்பள்ளியில் பள்ளிப் படிப்பை முடித்தார். 1947இல் இடைநிலைக் கலைப் பட்டமும் 1954இல் வரலாற்றில் முதுகலைப் பட்டமும் சட்டத்தில் பட்டப்படிப்பும் தாக்கா பல்கலைகழகத்தில் முடித்தார்.
ரகுமான் 1952ஆம் ஆண்டு நடந்த மொழிப் போராட்டத்தில் பங்கேற்றார். பின்னர் அவாமி லீக் கட்சி சார்பில் 1970இல் நடந்த பாக்கித்தான் தேசியப் பொதுத்தேர்தல்களில் நாடாளுமன்ற உறுப்பினராகத் தேர்ந்தெடுக்கப்பட்டார். வங்காளதேச விடுதலைப் போரின் போது சேயக அரசில் பங்கேற்றார். போருக்குப் பின்னர் 1972ஆம் ஆண்டு அவாமி லீக்கின் பொதுச் செயலாளராக பணியாற்றினார். 1973இல் வங்காளதேச நாடாளுமன்றத்திற்கு தேர்ந்தெடுக்கப்பட்டார். சேக் முசிபுர் இரகுமானின் கொலைக்குப் பிறகு படைத்துறை ஆட்சியாளர்களால் கைது செய்யப்பட்டு நான்காண்டுகள் சிறையில் கழித்தார். 1996க்கும் 2001க்கும் இடையிலான அவாமி லீக் அரசில் அமைச்சராகப் பணியாற்றி உள்ளார்.

ரகுமான் பெப்ரவரி 12, 2009இல் வங்காளதேசத்தின் 19வது குடியரசுத் தலைவராக பதவி ஏற்றுக் கொண்டார். அவர் பதவியில் இருக்கும்போது 21 குற்றவாளிகளுக்கு மன்னிப்பு வழங்கியுள்ளார். இதற்கு எதிராக 1972ஆம் ஆண்டிலிருந்து 2008 வரையிலான காலகட்டத்தில் இவருக்கு முந்தைய குடியரசுத் தலைவர்கள் நான்கு பேருக்கே மன்னிப்பு வழங்கியுள்ளது குறிக்கத் தக்கது.
ரகுமான் தம்முடைய கட்சியில் "மகளிரணி செயலாளராக" விளங்கிய ஐவி ரகுமானை திருமணம் செய்து கொண்டார். 2004ஆம் ஆண்டில் தாக்காவில் நடந்த கைக்குண்டுவீச்சு தாக்குதலில் ஐவி கொல்லப்பட்டார். இருவருக்கும் ஒரு மகனும் – நசுமல் அசன் பாப்போன் - இரு மகள்களும் - தானியா பக்த் மற்றும் தானிமா பக்த். பாப்போன் வங்காளதேச துடுப்பாட்ட வாரியத்தின் தலைவராகவும் நாடாளுமன்ற உறுப்பினராகவும் உள்ளார்; "பெக்சிம்கோ பார்மா" என்ற நிறுவனத்தின் மேலாண் இயக்குநராகவும் பணியாற்றுகிறார்.
மார்ச்சு 10, 2013 அன்று தமது நாட்டிலிருந்து நெருக்கடியான நுரையீரல் தொற்றுடன் நோயாளி வானூர்தியில் சிங்கப்பூர் சென்ற ரகுமான் அங்குள்ள மவுண்ட் எலிசபெத் மருத்துவமனையில் சிகிட்சை பலனின்றி உயிரிழந்தார். முன்னதாக தாக்காவிலுள்ள ஒருங்கிணைந்த படைத்துறை மருத்துவமனையில் முதல்நாள் அனுமதிக்கப்பட்டிருந்தார். சிங்கப்பூரில் சிறுநீரகம் மற்றும் சுவாசச் சிக்கல்களுக்காக மார்ச்சு 11 முதல் சிகிட்சை அளிக்கப்பட்டு வந்தார். இவரது விடுப்பின்போது தற்காலிக குடியரசுத் தலைவராக நாடாளுமன்ற அவைத்தலைவர் அப்துல் அமீது மார்ச்சு 14 அன்று பதவி ஏற்றுக்கொண்டுள்ளார். ரகுமானின் மறைவை ஒட்டி மூன்று நாட்கள் அலுவல்முறை தேசியளவிலான துக்கம் அனுட்டிக்கப்படுவதாக அரசு வட்டாரங்கள் தெரிவித்தன.


</doc>
<doc id="173119" url="https://ta.wikipedia.org/wiki?curid=173119" title="யுரேனியப் பின் தனிமங்கள்">
யுரேனியப் பின் தனிமங்கள்

யுரேனியப் பின் தனிமங்கள் ("transuranic elements") என்பன தனிம அட்டவணையில் யுரேனியத்திற்குப் பின்னால் வரும் தனிமங்களாகும். அணுவெண் 93 முதல் அணுவெண் 117 வரையிலான தனிமங்கள் இதில் அடங்கும். இவைகள் அனைத்தும் கதிரியக்கமுடையன. சில தனிமங்களுக்கு இன்றுவரை பெயரிடப் படவில்லை.


</doc>
<doc id="173121" url="https://ta.wikipedia.org/wiki?curid=173121" title="நாயகனின் பயணம்">
நாயகனின் பயணம்

நாயகனின் பயணம் ("hero's journey") என்பது உலகின் பல கதையாடல்களில் காணக்கிடைக்கும் ஒரு அடிப்படை பாங்கு. இதனை முதன்முதலில் அடையாளம் கண்டு வர்ணித்தவர் ஜோசப் காம்பெல் எனும் அமெரிக்கத் தொன்மவியலாளர். எனவே இது ஜோசப் காம்பெலின் தனித்தொன்மம் ("monomyth") என்றும் வழங்கப்படுகிறது. 1949 இல் வெளியான ”நாயகனின் ஆயிரம் முகங்கள்” ("The Hero with a Thousand Faces") எனும் ஒப்பீட்டுத் தொன்மவியல் நூலில் இதனைக் காம்பெல் அறிமுகப்படுத்தினார். எழுத்தாளர் ஜேம்ஸ் ஜாய்சின் மீது பற்று கொண்டவர் காம்பெல். எனவே ஜாய்சின் "ஃபின்னகன்ஸ் வேக்" என்ற புதினத்தில் இடம் பெறும் “monomyth" என்னும் பதத்தைப் பயன்படுத்திக் கொண்டார்.

பல காலகட்டங்களில் பல்வேறு பகுதிகளில் தோன்றிய தொன்ம கதைகளில் பல அடிப்படை ஒற்றுமைகளும், பொதுவான பாங்குகளும் காணப்படுவதாகக் காம்பெல் கூறுகின்றார். இதனை ”நாயகனின் ஆயிரம் முகங்கள்” நூலில் பின்வருமாறு விளக்குகிறார்.

காம்பெலும் எரிக் நாய்மான் போன்ற பிற ஆய்வாளர்களும் புத்தர், மோசஸ், இயேசு போன்றவர்களின் கதையாடல்களை “நாயகனின் பயண”த்துக்கு நல்ல எடுத்துக்காட்டுகளாகக் கருதுகின்றனர். இவை மட்டுமல்லாமல் பல்வேறு பண்பாடுகளின் செவ்வியல் தொன்ம கதைகளும் இதே அடிப்படைப் பாணியைத் தான் கொண்டுள்ளன என்றும் காம்பெல் கூறுகின்றார். நாயகனின் பயணத்தில் 17 அடிப்படைக் கட்டங்கள் உள்ளன. ஆனால் அனைத்து நாயகனின் பயணங்களிலும் இப்பதினேழும் இடம் பெறுவதில்லை.


</doc>
<doc id="173122" url="https://ta.wikipedia.org/wiki?curid=173122" title="இணைத் தோற்றம்">
இணைத் தோற்றம்

இணைத்தோற்றம் ("pair production") என்பது ஓர் அணுக்கருப் புலத்தில் ஓர் ஃபோட்டான் ( Photon) அல்லது ஒளியன் விரைந்து செல்லும் போது, அப்புலத்துடன் வினைபட்டு ஒரு பாசிட்ரானையும் ஓர் எலக்ட்ரானையும் தோற்றுவிக்கின்றது. கிளர்ந்த நிலையிலுள்ள ஒரு கரு அதனுடைய சாதாரண நிலைக்குத் திரும்பும் போது தோன்றும் இணை, உள் இணைத் தோற்றம் (Internal pair production) எனப்படும். நிறை-ஆற்றல் சமன்பாட்டிற்குட்பட்டு ஆற்றல் பொருளாக மாறுவதற்கு சிறந்த எடுத்துக் காட்டாக இணைத் தோற்றத்தை (ஓர் அடிப்படைத் துகளும் அதற்குரிய எதிர்த் துகளும்) தோன்றுவதைக் கூறலாம்.


</doc>
<doc id="173123" url="https://ta.wikipedia.org/wiki?curid=173123" title="குன்னத்தூர் மலை, மதுரை">
குன்னத்தூர் மலை, மதுரை

குன்னத்தூர் சூரியகிரி குகை சிவாலயம் இந்தியாவின் தமிழ்நாடு மாநிலத்தில் மதுரை மாவட்டத்தில் அமைந்துள்ள மலைக் குன்று ஆகும். இந்த மலை மதுரையில் இருந்து 16 கிலோ மீட்டர் தொலைவில் சிவகங்கை செல்லும் வழியில் அமைந்துள்ளது. இந்த மலை "சூரியகிரி குகை கோவில்.. கிழக்கே உதயகிரி நாதர் குடைவரை கோவில் அமைந்துள்ளது. மேற்கே அஷ்தகிரி நாதர் கோவில் அமைந்துள்ளது. நவகிரக தளமாக இருப்பதை உணர முடிகிறது. சூரியன் அதிபதியாக உதயகிரி நாதரும் சந்திரன் அதிபதியாக அஷ்த கிரி நாதனும் ...குருவாக அமர்நதவராக உலகநாதனும்...செவ்வாய் நாதனாக பசுபதிஸ்வர் ராகுகேதுவாக திருநீலகண்டேஸ்வர்..புதன் அதிபதியாக ஊர்தாண்டவர்... சுக்கிரன் அதிபதியாக அக்கினிஸ்வரர். சனி பகவனாக வைரவநாதனாக அமையும்...அமையபெற்ற ஊராக குன்னத்துார் மலை உள்ளது.

2300 ஆண்டுகளுக்கு பழமையான குன்னத்தூர் மலையில் உதயகிரி, அஸ்தகிரி என இரண்டு குகைக் கோவில்கள் காணப்படுகின்றன.
1908 ஆம் ஆண்டு இங்கு அகழ்வாய்வு செய்ததில் தமிழ் பிராமி கல்வெட்டுகளும், 50 க்கும் மேறப்பட்ட கற்படுக்கைகளும் கண்டெடுக்கப்பட்டுள்ளன.

முற்கால பாண்டிய மன்னர்கள் காலத்தைச் சேர்ந்த இந்த மலையின் குகையின் கிழக்குப்புறத்தில் உதயகிரிஸ்வரர் கோவிலும், மேற்குப்புறத்தில் அஸ்தகிரிஸ்வரர் கோவிலும் உள்ளன . இந்த குடைவரை கோவில்கள் முற்கால பாண்டிய மன்னர்களின் கோவில் கலைக்கு வரலாற்று சான்றுகளாக உள்ளன.



</doc>
<doc id="173134" url="https://ta.wikipedia.org/wiki?curid=173134" title="தமராக்கி">
தமராக்கி

தமராக்கி (ஆங்கிலம் : Thamarakki ) இது இந்தியாவின், தமிழ்நாடு மாநிலத்தில், சிவகங்கை மாவட்டம், சிவகங்கை வட்டத்தில் அமைந்துள்ள ஊர் ஆகும்.

இது முக்குலத்தோர் சமூகத்தைச் சேர்த்த கள்ளர் இன மக்கள் அதிகம் வாழும் பகுதியாகும்.தமராக்கி தெற்கு, தமராக்கி வடக்கு, குமாரபட்டி, கள்ளங்குளம் ஆகிய கிராமங்கள் சேர்ந்தது தமராக்கி நாடு என்று அழைக்கப்படுகிறது. தமராக்கியில் விவசாயம் முக்கிய தொழிலாகும். நெல் மற்றும் கரும்பு முக்கியமாக இங்கு வளர்க்கப்படுகின்றன. 

கலிதீர்த்த ௮ய்யனார் மற்றும் ஏழைகாத்தாள் அம்மன் கோவில்கள் இங்கு அமைந்துள்ளது. தமராக்கியில் ஒவ்வொரு ஆண்டும் நவம்பர் மாதம் ௭ருதுகட்டு திருவிழா வெகு விமரிசையாக நடைபெறும். உள்ளூர் பாரம்பரியம் மிகுந்த முளைப்பாரி திருவிழா ஒவ்வொரு ஆண்டும் ஜூலை மாதம் நடைபெறும் .




</doc>
<doc id="173141" url="https://ta.wikipedia.org/wiki?curid=173141" title="உயர் வரிசைச் செயலி">
உயர் வரிசைச் செயலி

கணிதத்திலும் கணினியியலும், ஒரு செயலி பின்வருவற்றில் ஒன்றை அல்லது இரண்டையும் செய்யக் கூடியதாக இருந்தால் அது உயர் வரிசைச் செயலி எனப்படும்:

நுண்கணித்ததில் வகைக்கெழு ஒர் உயர் வரிசை செயலி ஆகும். வழுக்கொழு ஒரு செயலியை codice_1 உள்வாங்கி பதிலாக இன்னுமொரு செயலியைத் codice_2 தரும். 

நிரலாக்கத்திலும் உயர் வரிசை செயலிகள் பயன்படுகின்றன. கோப்பு செயலி (map function) இதற்கு ஓர் எடுத்துக் காட்டு ஆகும்.


</doc>
<doc id="173160" url="https://ta.wikipedia.org/wiki?curid=173160" title="செங்குத்து வட்டங்கள்">
செங்குத்து வட்டங்கள்

இரண்டு வட்டங்கள் வெட்டிக் கொள்ளும் போது, அவை வெட்டிக் கொள்ளும் புள்ளியில் அவற்றுக்கு வரையப்படும் தொடுகோடுகளுக்கு இடையேயுள்ள கோணம் செங்கோணமாக இருந்தால், அவை இரண்டும் செங்குத்து வட்டங்கள் எனப்படும். தொடுகோடுகளுக்கு இடையேயுள்ள கோணம் செங்கோணமாக இருப்பதால், ஒரு வட்டத்தின் தொடுகோடு இரண்டாவது வட்டத்திற்கு ஆரமாக இருக்கும். அதேபோல இரண்டாவது வட்டத்தின் தொடுகோடு முதல் வட்டத்திற்கு ஆரமாக இருக்கும். ஒரு வட்டத்திற்கு ஒன்றுக்கும் மேற்பட்ட வட்டங்கள் செங்குத்து வட்டங்களாக அமையலாம்.

இருவட்டங்கள் செங்குத்துவட்டங்களா என்பதைக் காண பின்வரும் கட்டுப்பாடு பயன்படும்.

எடுத்துக்கொள்ளப்பட்ட இரு வட்டங்களின் பொதுச் சமன்பாடுகள் கார்ட்டீசியன் ஆள்கூற்று முறைமையில்:

இவை செங்குத்து வட்டங்கள் எனில்,

இரு வட்டங்களும் செங்குத்தாக வெட்டிக்கொள்ளும் போது அவற்றின் மையங்கள், வெட்டும் புள்ளி மூன்றும் ஒரு செங்கோண முக்கோணத்தை உருவாக்கும். எனவே பித்தாகரசின் தேற்றப்படி மையங்களுக்கு இடையேயுள்ள தொலைவின் வர்க்கம் அவற்றின் ஆரங்களின் வர்க்கங்களின் கூடுதலுக்குச் சமமாக இருக்கும்.

இரு வட்டங்கள்:

செங்குத்து வட்டங்களின் கட்டுப்பாடு:
எனவே இவ்விரு வட்டங்களும் செங்குத்து வட்டங்களாகும்.

தலைப்பு:பகுமுறை வடிவியல், பக்கம்:196


</doc>
<doc id="173161" url="https://ta.wikipedia.org/wiki?curid=173161" title="தாக்கா பல்கலைக்கழகம்">
தாக்கா பல்கலைக்கழகம்

தாக்கா பல்கலைக்கழகம் ("University of Dhaka", , அல்லது Dhaka University, சுருக்கமாக DU) வங்காள தேசத்தில் அமைந்துள்ள பல்கலைக்கழகங்களிலேயே மிகவும் தொன்மை வாய்ந்த பல்கலைக்கழகம் ஆகும். பிரித்தானியாவின் இந்திய அரசினால் 1921ஆம் ஆண்டு இது நிறுவப்பட்டது. ஆக்சுபோர்டு/கேம்பிரிச்சு பல்கலைக்கழகங்களின் கல்வித்திட்டங்களை ஒட்டி இது வடிவமைக்கப்பட்டது. 

தனது துவக்க காலங்களில் தாக்கா பல்கலைக்கழகம் "கிழக்கின் ஆக்சுபோர்டு" எனப் புகழ்பெற்றிருந்தது; தற்கால தெற்காசியாவின் அறிவியல் மற்றும் வரலாற்றில் பெரும் பங்காற்றியுள்ளது. இந்தியப் பிரிவினையை அடுத்து பாக்கித்தானின் முன்னேற்றவாத மற்றும் சனநாயக இயக்கங்களுக்கும் இந்தப் பல்கலைக்கழகம் ஒரு குவிமையமாக விளங்கியது. இதன் ஆசிரியர்களும் மாணவர்களும் வங்காள தேசியம் வளரவும் வங்காளதேசம் விடுதலை பெறவும் முதன்மை பங்காற்றி உள்ளனர்.

இந்தப் பல்கலைக்கழகத்தின் சீர்மிக்க முன்னாள் மாணவர்களாக போசு-ஐன்சுடீன் புள்ளியியலுக்கான முன்னோடியான சத்தியேந்திர நாத் போசு, தற்கால கட்டமைப்பு பொறியியலின் முன்னோடியான ஃபாசுலுர் ரகுமான் கான், 2006ஆம் ஆண்டுக்கான அமைதி நோபல் பரிசு பெற்ற முகம்மது யூனுஸ், இராமன் விளைவு கண்டுபிடிப்பின் உடன்பங்காளரான க. சீ. கிருட்டிணன், கணிதத்தில் பிவி எண் என அறியப்படும் எண்ணின் உடன்பங்காளரான விசயராகவன், இருபதாம் நூற்றாண்டு கவிஞரான புத்ததேப் போசு, சமூக மக்களாட்சி பொருளாதார அறிஞரான இரகுமான் சோபன் மற்றும் வங்காளதேசத்தின் நிறுவனரான சேக் முஜிபுர் ரகுமான் ஆகியோர் இருந்துள்ளனர். காஜி நஸ்ருல் இஸ்லாம், இரவீந்திரநாத் தாகூர் மற்றும் ஃபாயிசு அகமது ஃபயிசுடனும் இந்தப் பல்கலைக்கழகத்திற்கு தொடர்பு உண்டு.

இன்று 1800 ஆசிரியர்களும் 33,000 மாணவர்களும் கொண்டு இந்தப் பல்கலைக்கழகம் வங்காளதேசத்தின் மிகப்பெரும் பொதுத்துறைப் பல்கலைக்கழகமாக விளங்குகிறது. இது ஆசியாவின் முதல் 100 பல்கலைக்கழகங்களில் ஒன்றாக மதிப்பிடப்பட்டுள்ளது. இருப்பினும் 1990களிலிருந்து, வங்காளதேசத்தின் ஒன்றுக்கெதிரான அரசியல்கட்சிகளால் மிகவும் அரசியலாக்கப்பட்ட பக்கசார்பான வன்முறை வளாக அரசியல் வளர்த்தெடுக்கப்பட்டு பெரிதும் பாதிப்படைந்துள்ளது.



</doc>
<doc id="173165" url="https://ta.wikipedia.org/wiki?curid=173165" title="திருக்கண்ணபுரம் விஜயராகவன்">
திருக்கண்ணபுரம் விஜயராகவன்

திருக்கண்ணபுரம் விஜயராகவன் ("Tirukkannapuram Vijayaraghavan"; நவம்பர் 30, 1902 - ஏப்ரல் 20, 1955) சென்னையைச் சேர்ந்த ஓர் இந்தியக் கணிதவியலாளர் ஆவார். 1920களின் மத்தியில் அவர் ஆக்சுபோர்டு சென்றபோது ஜி. எச். ஹார்டியுடன் பிசோட்டு-விசயராகவன் எண்கள் குறித்து ஆராய்ந்துள்ளார். 1934ஆம் ஆண்டில் இந்திய அறிவியல் சங்கத்தின் ஆய்வாளராக தேர்ந்தெடுக்கப்பட்டார்.

விசயராகவன் சமயப்பேருரைகள் நிகழ்த்தி வந்த திருக்கண்ணபுரம் பட்டப்ப சுவாமியின் மகனாவார். வடமொழியிலும் தமிழ்மொழியிலும் நல்லப் புலமை பெற்றிருந்தார். அலிகர் முசுலிம் பல்கலைக்கழகத்தில் ஆந்த்ரே வெய்லுடன் பணியாற்றி உள்ளார். வெய்ல் அலிகர் பல்கலைக்கழகத்திலிருந்து வெளியேற்றப்பட்டதற்கு எதிர்ப்பு தெரிவித்து விலகிய விசயராகவன் பின்னர் தாக்கா பல்கலைக்கழகத்தில் சேர்ந்தார்.

விசயராகவன் கீழ்காணும் உட்பொதிவு படிமூலங்களுக்கான ஹெர்ஷ்பெல்டின் தேற்றத்தின் சிறப்பு வகையை நிரூபித்தார்:


</doc>
<doc id="173187" url="https://ta.wikipedia.org/wiki?curid=173187" title="உலகத் தமிழ்ச் சங்கம்">
உலகத் தமிழ்ச் சங்கம்

உலகத் தமிழ்ச் சங்கம் என்பது தமிழ் மொழி வளர்ச்சிக்கும் ஆய்வுக்கும் தமிழ்நாடு அரசால் மதுரையில் அமைக்கப்பட்டிருக்கும் ஒரு அரசு நிறுவனமாகும். இவ்வளாகத்தை தமிழக முதல்வர் 1 மார்ச் 2016 அன்று காணொளிக் காட்சி வாயிலாக சென்னையிலிருந்தவாரே திறந்து வைத்தார். 

பன்னாட்டு அளவிலான கருந்தரங்க கூடங்கள், ஆய்வரங்கம், நுாலகம், பார்வையாளர் அரங்கம் இதில் இடம் பெற்றுள்ளன. இவ்வளாகச் சுற்றுச் சுவர்களில் 1330 திருக்குறள் பொறிக்கப்பட்டுள்ளது.

காந்தி அருங்காட்சியகம் எதிரே செயல்படும் பழந்தமிழர் பெருமைகளை விளக்கும் சங்கத் தமிழ் காட்சிக் கூடம் இவ்வமைப்பின் ஓர் அலகாக செயல்படுகிறது.

மதுரை தல்லாகுளம் பகுதியில் காந்தி அருங்காட்சியக சாலையில் மதுரை சட்டக் கல்லூரியை அடுத்து 87 ஆயிரம் சதுர அடியில் உலகத் தமிழ்ச் சங்கம் அமைந்துள்ளது. 

தமிழ்நாடு அரசு நிதியுதவியுடன் 1981 ஆம் ஆண்டு மதுரையில் நடத்தப் பெற்ற உலகத்தமிழ் மாநாட்டில் தமிழக முதலமைச்சர் எம். ஜி. இராமச்சந்திரன் மதுரையில் உலகத் தமிழ் சங்கம் அமைக்கப்படும் என்கிற அறிவிப்பை வெளியிட்டார். இதைத் தொடர்ந்து 1982 ஆம் ஆண்டில் உலகத் தமிழ்ச் சங்கம் அமைப்பதற்கான அரசு ஆணை வெளியிடப் பெற்று, உலகத் தமிழ்ச் சங்க அலுவலகக் கட்டிடங்கள் கட்டுவதற்காக மதுரையில் 14.5 ஏக்கர் நிலமும் பெறப்பட்டது. பின்னர் ஏற்பட்ட அரசியல் மாற்றங்களால் இத்திட்டம் செயல்படுத்தப்படாமல் இருந்து வந்தது.

2011 ஆம் ஆண்டு சட்டப்பேரவைக் கூட்டத்தில் தமிழக முதலமைச்சர் ஜெ. ஜெயலலிதா, மதுரையில் உலகத் தமிழ்ச் சங்க அமைப்பிற்கான பணியினைச் செயற்படுத்திட அறிவிப்பு வெளியிட்டதுடன், உலகத் தமிழ்ச் சங்க அலுவலகக் கட்டுமானப் பணிகள் மற்றும் உலகத் தமிழ்ச் சங்கச் செயற்பாடுகள் போன்றவைகளுக்காக ரூ.100 கோடி ஒதுக்கீடு செய்தும் உத்தரவிட்டார்.

முதலமைச்சர் ஜெ. ஜெயலலிதா உத்தரவுப்படி மதுரையில் உலகத் தமிழ்ச் சங்கம் அமைக்கப்பட்டது. உலகத் தமிழ்ச் சங்கத்தின் உறுப்பினர்களாக மதுரை காமராசர் பல்கலைக்கழகம், மனோன்மணீயம் சுந்தரனார் பல்கலைக்கழகம், அன்னை தெரசா பல்கலைக்கழகம், அழகப்பா பல்கலைக்கழகம், பாரதிதாசன் பல்கலைக்கழகம், பாரதியார் பல்கலைக்கழகம் ஆகியவற்றின் துணைவேந்தர்கள் நியமிக்கப்பட்டுள்ளனர். மதுரை மாவட்ட ஆட்சியர் நிர்வாக உறுப்பினராகவும், தமிழ் வளர்ச்சித் துறை இயக்குநர் நிதிக்கட்டுப்பாட்டு அலுவலராகவும் நியமிக்கப்பட்டுள்ளனர். இச்சங்கத்தின் நிர்வாகப் பணிகளுக்காக தனி அதிகாரி ஒருவர் நியமிக்கப்பட்டு இருக்கிறார்.

இந்த உலகத் தமிழ்ச் சங்கத்தின் மூலம் உலகிலுள்ள தமிழ் சங்கங்கள் அனைத்தும் ஒருங்கிணைக்கப்பட உள்ளன. இச்சங்கத்தில் தமிழ் தொடர்பான 30 துறைகள் ஏற்படுத்தப்பட இருக்கின்றன. உலகத் தமிழ்ச் சங்கத்தின் ஒரு அலகாக சங்கத் தமிழ் காட்சிக் கூடம் இதனருகே காந்தி அருங்காட்சியகம் எதிரில் செயல்படுகிறது.




</doc>
<doc id="173191" url="https://ta.wikipedia.org/wiki?curid=173191" title="மவுண்ட் எலிசபெத் மருத்துவமனை">
மவுண்ட் எலிசபெத் மருத்துவமனை

மவுண்ட் எலிசபெத் மருத்துவமனை ("Mount Elizabeth Hospital", சீனம்: 伊丽莎白医院), அல்லது மவுண்ட் ஈ ("Mount E") சிங்கப்பூரில் பார்க்வே ஹெல்த் நிறுவனத்தால் இயக்கப்படும் 345-படுக்கைகள் கொண்ட தனியார் மருத்துவமனை ஆகும். 1976இலிருந்து இயங்குகின்ற இந்த மருத்துவமனை அலுவல்முறையாக திசம்பர் 8, 1979 அன்று துவக்கப்பட்டது. இந்த மருத்துமனை மற்ற மூன்றாம் நிலை சேவைகளைத் தவிர இதயவியல், புற்றுநோயியல், மற்றும் நரம்பணுவியல் துறைகளில் சிறப்புநிலையில் சிகிட்சை அளிக்கிறது. இது "பல உறுப்பு மாற்றுச் சிகிட்சை"க்கான சிறப்பு மருத்துவமனையாக அங்கீகரிக்கப்பட்டுள்ளது. 1995ஆம் ஆண்டு முதல் இதன் உரிமையாளராக பார்க்வே ஹெல்த் உள்ளது.

சிங்கப்பூரின் ஆர்ச்சர்டு சாலையில் எலிசபெத் குன்றில் அமைந்துள்ள இந்த மருத்துவமனைக்கு பன்னாட்டு கூட்டு ஆணையம் சான்றாட்சி வழங்கியுள்ளது. சிங்கப்பூரில் திறந்தநிலை இதய அறுவைச்சிகிட்சை மேற்கொள்ளப்பட்ட முதல் தனியார் மருத்துவமனையும் அணுக்கரு மருத்துவ மையம் அமைக்கப்பட்டுள்ள மருத்துவமனையும் இதுவேயாகும்.

புரூணையின் அரச குடும்பத்திற்கு அவர்களது தனிப்பயனுக்காக இங்கு ஓர் அரச சிறப்பறை கட்டப்பட்டிருந்தது; பின்னர் இது பிற நோயாளிகளுக்கும் வழங்கப்படுகிறது.
இங்கு சிகிச்சைக்காக அனுமதிக்கப்பட்டவர்களில் தில்லி கும்பல்-வல்லுறவு வழக்கின் பெயரறியா பெண்ணும் வங்காளதேசத்தின் குடியரசுத் தலைவர் ஜில் உர் ரஹ்மானும் அடங்குவர்.


</doc>
<doc id="173194" url="https://ta.wikipedia.org/wiki?curid=173194" title="வத்திக்குச்சி (திரைப்படம்)">
வத்திக்குச்சி (திரைப்படம்)

தயாரிப்பாளர்: ஏ.ஆர். முருகதாஸ்

இயக்குனர்:கின்ஸ்

மொழி:தமிழ்

நாடு:இந்தியா

கவிஞர்:நா.முத்துக்குமார், யுகபாரதி

பாடியவர்:சுந்தர் நாராயணராவ், சபீர்

கேமரா:ஆர்.பி.குருதேவ்

எடிட்டிங்:பிரவீன், ஸ்ரீகாந்த்
இத்திரைப்படத்தில் திலீபன், அஞ்சலி ஆகியோர் நடித்துள்ளனர். 


</doc>
<doc id="173198" url="https://ta.wikipedia.org/wiki?curid=173198" title="கோமல் சர்மா">
கோமல் சர்மா

கோமல் சர்மா, நடிகை மற்றும் ஸ்குவாஷ் விளையாட்டு வீராங்கனை ஆவார்
. இவர் நாகராஜ சோழன் எம். ஏ. எம். எல். ஏ என்ற திரைப்படத்தில் நடித்துள்ளார்.


</doc>
<doc id="173200" url="https://ta.wikipedia.org/wiki?curid=173200" title="ஆண்டி வாத்து">
ஆண்டி வாத்து

தட்ட வாயன் எனவும் அழைக்கப்படும் ஆண்டி வாத்து (Northern Shoveller - "Anas clypeata") ஐரோப்பா, வட அமெரிக்காவிலும் ஆசியாவின் வட பகுதியிலும் இனப்பெருக்கம் செய்து குளிர்காலத்தில் தென் பகுதிகளுக்கு இடம்பெயரும் ஒரு வகை வாத்து. இது இந்தியாவில் அக்டோபர் முதல் ஏப்ரல் வரை இருந்து விட்டுப் பின் வலசை போகின்றது.


ஆண்டி வாத்துகள் தனியாகவோ இணையுடனோ சிறு கூட்டமாகவோ காணப்படுகின்றன; ஆகவே, பரவலாக இவை காணப்பட்டாலும் பிற வாத்துகளைப் போல் அதிக எண்ணிக்கையில் பெருங்கூட்டமாக இவற்றைக் காண இயலுவதில்லை. 
சேற்றுநீரை சலிப்பதற்கு ஏதுவாக இதன் அலகு உள்ளதால் (அலகின் உட்புறம் இருக்கும் சீப்பு போன்ற அமைப்புகள் - பற்கள் அன்று - சலித்தலை செய்கின்றன) சேற்றுநீரில் காணப்படும் நுண்ணிய வெளி ஓடுடைய கிளாடோசெரன்களையும் சிரோனிமிட் என்றொரு வகை நுண்புழுக்களையும் சலித்து உண்கின்றன.


</doc>
<doc id="173202" url="https://ta.wikipedia.org/wiki?curid=173202" title="வர்ஷா (தமிழ் நடிகை)">
வர்ஷா (தமிழ் நடிகை)

வர்ஷா, ஓர் தமிழ்த் திரைப்பட நடிகையாவார். இவர் பேராண்மை, நீர்ப்பறவை, என்றென்றும் புன்னகை, பனிவிழும் மலர்வனம், அமைதிப்படை இரண்டாம் பாகம், நாகராஜ சோழன் எம்.ஏ எம்.எல்.ஏ ஆகிய திரைப்படங்களில் நடித்துள்ளார். அஸ்வதி என்றும் அறியப்படுகிறார்.

உத்தரப்பிரதேசத்தைச் சேர்ந்த இவர், தமிழகத்தின் தூத்துக்குடியில் வளர்ந்தவர். கடலியல் பொறியாளராக பணியாற்றியவர் இவர் தந்தை. 


</doc>
<doc id="173206" url="https://ta.wikipedia.org/wiki?curid=173206" title="புற்றுநோயியல்">
புற்றுநோயியல்

புற்றுநோயியல் ("Oncology") என்பது புற்றுநோய் தொடர்பான மருத்துவத் துறை ஆகும். கிரேக்கத்தில் "ஒன்கோசு" (ὄγκος), என்பது திரள், பொருண்மை, அல்லது கட்டி (உயிரியல்) எனவும் "-லாஜி" (-λογία), என்பது "கற்கை") எனவும் பொருள்படும்; இதனைக்கொண்டே புற்றுநோயியல் ஆங்கிலத்தில் "ஓன்கோலாஜி" என அழைக்கப்படுகிறது. இத்துறையில் சிறப்பு மருத்துவக் கல்வி பெற்ற மருத்துவர் "புற்றுநோய் மருத்துவர்" அல்லது "ஓன்கோலாஜிஸ்ட்" என அழைக்கப்படுகிறார். 

புற்றுநோயியல் மருத்துவத்தில்:


</doc>
<doc id="173208" url="https://ta.wikipedia.org/wiki?curid=173208" title="கதிர்வீச்சு வேதியியல்">
கதிர்வீச்சு வேதியியல்

கதிர்வீச்சு வேதியியல் (Radiation chemistry ) வேதியியலின் ஒரு பிரிவு. இப் பிரிவில் பலபொருட்களிலும் கதிர்வீச்சினால் தோன்றும் இயற்பியல் வேதியியல் விளைவுகள் ஆராயப்படுகின்றன. தொழில்துறையில் தனி அணுக்களை அணுத்திரள்களாக மாற்ற கதிர்வீச்சு உதவுகிறது. மேலும் கதிர்வீச்சிற்குட்படும் போது பலபொருட்களின் வேதியியல் நிலைத்தத் தன்மையை ஆராய்தல், பல பொருட்களையும் கதிர்வீச்சின் விளைவுகளிலிருந்து பாதுகாத்தல முதலியனவும் அடங்கும். மாறாக கதிர்வேதியியலில் (Radiochemistry) கதிரியக்கமுடைய தனிமங்களையும் கூட்டுப் பொருள்களையும் தோற்றறுவித்தல் பிரித்து எடுத்தல், தூய்மை செய்தல்,அணுப் பிளவையின் போது (atomic fission ) தோன்றும் துணைப் பொருட்களையும் பிரித்து எடுத்தல் போன்றவை கதிர்வேதியியலின் பாற்பட்ட பகுதியாகும். 


</doc>
<doc id="173209" url="https://ta.wikipedia.org/wiki?curid=173209" title="கெஅடிலான்">
கெஅடிலான்

மக்கள் நீதிக் கட்சி என்பது மலேசியாவில் உள்ள ஓர் அரசியல் கட்சியாகும். மலேசிய நீதிக் கட்சி அல்லது மக்கள் நீதிக் கட்சி (, ,) எனும் மலாய் மொழிச் சொல்தொடரின் உருவாக்கமே "கெடிலான்" என்பதாகும். "கெடிலான்" எனும் சொல்லின் மற்றோர் அழைப்புச் சுருக்கம் பி.கே.ஆர். பி என்றால் ("Parti" தமிழ் : கட்சி); கே என்றால் ("Keadilan" தமிழ் : நீதி); ஆர் என்றால் ("Rakyat" தமிழ் : மக்கள்). 

1999ஆம் ஆண்டு மலேசியாவின் துணைப் பிரதமராக இருந்த அன்வார் இப்ராஹிம் ஊழல், ஒழுக்கக் கேடு காரணமாகக் கைது செய்யப்பட்டார். அவர் மீது குற்றங்கள் பதிவு செய்யப்பட்டு, ஆறு ஆண்டுகள் சிறைத் தண்டனையையும் பெற்றார். 

அந்தக் காலக்கட்டத்தில் அவருடைய மனைவி டத்தோ ஸ்ரீ டாக்டர் வான் அசீசா வான் இஸ்மாயில், மக்கள் நீதிக் கட்சியைத் தோற்றுவித்தார். அந்த இயக்கத்தை ஓர் அரசியல் கட்சியாகப் பதிவு செய்ய அப்போதைய அரசாங்கம் அனுமதி கொடுக்க மறுத்துவிட்டது.

ஒரு நாட்டின் துணைப்பிரதமராக இருந்த ஒருவர், அரசியல் காரணங்களுக்காகச் சிறைவாசம் அனுபவிப்பதை விரும்பாத பொதுமக்களில் பலர், கணிசமான அளவிற்கு மக்கள் நீதிக் கட்சியில் சேர்ந்தனர். 2003ஆம் ஆண்டில் மக்கள் நீதிக் கட்சியும், மலேசிய மக்கள் கட்சியும் ஒன்றிணைந்து, "கெடிலான்" கூட்டணியை உருவாக்கின. 

அந்த ஆண்டு நடைபெற்ற பொதுத் தேர்தலில் ஒரே ஒரு நாடாளுமன்ற இடத்தைப் பிடித்த "கெடிலான்" எனும்மக்கள் நீதிக் கட்சி, 2008ஆம் ஆண்டு பொதுத் தேர்தலில் 31 இடங்களைப் பிடித்தது. அது ஒரு வரலாற்றுச் சாதனையாகும். மலேசியாவில் இண்ட்ராப் எனும் மலேசிய இந்திய சமூக அமைப்பு ஏற்படுத்திய அரசியல் நிலைத் தடுமாற்றத்தில், ஆளும் பாரிசான் நேசனல் கூட்டணி மூன்றில் இரண்டு நாடாளுமன்றப் பெரும்பான்மையை இழந்தது.

2004ஆம் ஆண்டு, டத்தோ ஸ்ரீ அன்வார் இப்ராஹிம் சிறையில் இருந்து விடுவிக்கப்பட்டார். ஆனால், அவர் ஐந்து ஆண்டுகளுக்கு அரசியலில் ஈடுபடக்கூடாது என்று மலேசிய அரசாங்கம் தடை விதித்தது. அந்தத் தடை 14 ஏப்ரல் 2008இல் நீக்கப்பட்டது. அதற்குள் 2008ஆம் ஆண்டு பொதுத் தேர்தலும் நடந்து முடிந்தது. 

அந்தக் கட்டத்தில் அவருடைய மனைவி வான் அசீசா வான் இஸ்மாயில், மலேசிய நாடாளுமன்றத்தின் பெர்மாத்தாங் பாவ் தொகுதியின் மக்களவை உறுப்பினராக இருந்தார். அன்வார் இப்ராஹிம் விடுதலையானதும் பெர்மாத்தாங் பாவ் தொகுதியின் நாடாளுமன்ற உறுப்பினராக இருந்த வான் அசீசா வான் இஸ்மாயில், அதாவது அன்வார் இப்ராஹிமின் மனைவி, தன் நாடாளுமன்றப் பதவியை ராஜிநாமா செய்தார். 

அதன் விளைவாக, பெர்மாத்தாங் பாவ் தொகுதியில் 2008 ஆகஸ்டு 26இல் ஓர் இடைத் தேர்தல் நடைபெற்றது. அத்தேர்தலில் அன்வார் இப்ராஹிமிற்கு 31,195 வாக்குகள் கிடைத்தன. அன்வார் இப்ராஹிம் 15,671 வாக்குகள் பெரும்பான்மையில் வெற்றி பெற்றார். அவரை எதிர்த்துப் போட்டியிட்ட பாரிசான் நேசனல் வேட்பாளர் அரிப் ஷா ஒமார் ஷாவிற்கு 15,524 வாக்குகளும், சுயேட்சையாகப் போட்டியிட்டவருக்கு 92 வாக்குகளும் கிடைத்தன. சுயேட்சை வேட்பாளர், தன் வைப்புத் தொகையையும் இழந்தார்.

இப்போது இந்தக் கூட்டணியின் தலைவராக இருக்கிறார். அவர் மீது சுமத்தப்பட்ட மற்ற குற்றச்சாட்டுகளும், வழக்குகளும் மீட்கப்பட்டுள்ளன.

மலேசிய 13வது பாராளுமன்றத்தில் பிகேஆர் உறுப்பினர்கள் தற்போது 30பேர் உள்ளனர் இதில் நான்கு பேர் தமிழர்கள் ஆவர்.












ஒரு நியாயமான, ஓர் ஐக்கியமான, வளர்ச்சி பெறும் ஜனநாயக சமூகத்தை உருவாக்கும் நோக்கமே கெடிலான் அரசியல் கூட்டணியின் தலையாயக் கொள்கைப்பாடாக அமைந்து உள்ளது. இருப்பினும், தன் செயல்பாட்டில் சமூகப் பொருளாதார நீதிகளைப் பேணிக் காப்பதிலும்; அரசியல் லஞ்ச ஊழல்களைத் துடைத்தொழிப்பதிலும்; மனித உரிமைகளைப் பாதுகாப்பதிலும் தீவிரம் காட்டி வருகிறது.



</doc>
<doc id="173214" url="https://ta.wikipedia.org/wiki?curid=173214" title="புலியூர்க் கேசிகன்">
புலியூர்க் கேசிகன்

புலியூர்க் கேசிகன் தனித்தமிழ் எழுத்தாளர், உரையாசிரியர், மெய்ப்பு திருத்துநர், பதிப்பாசிரியர், மொழிபெயர்ப்பாளர், இதழாளர், சோதிடர், எண்கணித வல்லுநர், செய்யுளாசிரியர், ஆவியியல் ஆய்வாளர், சொற்பொழிவாளர் என்னும் பன்முகம் கொண்டவர்.

நெல்லை மாவட்டத்தில் உள்ள புலியூர்க் குறிச்சி என்னும் சிற்றூரில் கந்தசாமி பிள்ளை, மகாலட்சுமி அம்மையார் ஆகியோருக்கு அக்டோபர் 16, 1923 ஆம் நாள் புலியூர்க் கேசிகன் பிறந்தார். இவருக்கு சொக்கலிங்கம் எனப் பெற்றோர் பெயரிட்டனர். அவர் தந்தைக்கு வேளாண்மை முதன்மைத் தொழில் ; மளிகைக்கடை வணிகம் துணைத்தொழில்.

சொக்கலிங்கம் என்னும் இயற்பெயருடைய புலியூர்க் கேசிகன் தனது ஊருக்கு அருகிலுள்ள டோணாவூரில் தொடக்கக் கல்வியையும் உயர்நிலைப்பள்ளி கல்வியையும் பெற்றார். பின்னர் திருநெல்வேலியில் உள்ள மதுரை திரவியம் தாயுமானவர் இந்துக் கல்லூரியில் இடைநிலை வகுப்புக் கல்வி (Intermediate) பெற்றார். அப்பொழுது நடைபெற்ற இரண்டாவது இந்திப் போராட்டத்தில் கலந்துகொண்டார்.

கல்லூரிக்கல்விக்குப் பின்னர் தமிழ் மீது கொண்ட ஆர்வத்தால் கவிமணி தேசிக விநாயகம் பிள்ளை, ந. மு. வேங்கடசாமி நாட்டார், தனித்தமிழ்த் தந்தை மறைமலையடிகள், தமிழ்த்தென்றல் திரு. வி. கலியாணசுந்தரனார், பேராசிரியர் முனைவர் மு. வரதராசன் ஆகியோரிடம் தொடர்புகொண்டு தன்னுடைய தமிழறிவை வளர்த்துக்கொண்டார்.

கல்லூரிக் கல்வியை நிறைவு செய்த புலியூர்க் கேசிகன், நெல்லை மாவட்டத்தில் உள்ள வடுகச்சி மலைப்பள்ளியில் மூன்று ஆண்டுகள் ஆசிரியராகப் பணியாற்றினார். அப்பொழுது டோணாவூர் மருத்துவமனையில் மறைமலையடிகள் மகளும் தனித்தமிழ் இயக்கத்தின் நிறுவுநர்களில் ஒருவருமான தமிழ்ப் பேராசிரியர் நீலாம்பிகை அம்மையார் சிகிச்சை பெற்று வந்தார். அவருக்கு கேசிகனும் அவர் குடும்பத்தினரும் பேருதவியாக இருந்தனர். இதனால் மகிழ்ந்த் நீலாம்பிகை அம்மையார், தன் கணவரும் திருநெல்வேலி தென்னிந்திய சைவசிந்தாந்த நூற்பதிப்புக் கழகத்தின் அமைச்சருமான திருவரங்கனாரிடம் புலியூர்க் கேசிகனைப் பற்றி எடுத்துரைத்தார். இதன் விளைவாக கேசிகன் அந்த நூற்கழகத்தின் திருநெல்வேலிக் கிளையில் மேலாளராகப் பணியில் அமர்த்தப்பட்டார். புலியூர்க் கேசிகன் பத்தாண்டுகள் அப்பணியை மேற்கொண்டார்.

பின்னர் சென்னைக்கு இடம்பெயர்ந்தார். அருணா வெளியீடு என்னும் பதிப்பகத்தில் இரண்டு ஆண்டுகள் மேலாளராகப் பணியாற்றினார். பின்னர் பாரி நிலையம், மாருதி பதிப்பகம் ஆகியவற்றில் நீண்ட நாள்கள் பணியாற்றினார்.

திருவரங்கனார் – நீலாம்பிகை அம்மையார் இணையர் மகள் சுந்தரத்தம்மையாரை புலியூர்க் கேசிகன் மணந்துகொண்டார். அவ்விணையர்களுக்கு கந்தவேலன் என்னும் ஒரு மகனும் நீலச்செல்வி என்ற மகாலட்சுமி, சொ. கலைச்செல்வி. மலர்ச்செல்வி என்னும் மூன்று மகள்களும் பிறந்தனர்.

அருணா வெளியீடு, பாரி நிலையம், வானதி பதிப்பகம் ஆகிய பதிப்பகங்களின் வழியாக 50 இலக்கிய நூல்களுக்கு உரைகள்; 10 சோதிட நூல்கள்; 5 உளவியல் நூல்கள்; 3 யோக நூல்கள்; 5 ஆன்மிக நூல்கள்; 2 வரலாற்று நூல்கள்; 7 குறள் தொடர்பான நூல்கள்; தொகுப்பு, ஆராய்ச்சி, கவிதை ஆகியன உள்ளடக்கிய துறைகளில் 8 நூல்கள் என 90 நூல்களை புலியூர்க் கேசிகன் படைத்திருக்கிறார். அவற்றுள் சில:


















பல்கலைக் கழகங்கள், கல்லூரிகள், பள்ளிகள், இலக்கிய அமைப்புகள் ஆகியவை நடத்தும் விழாகளிலும் வானொலியிலும் தமிழ்மொழி, இலக்கியம் தொடர்பாக உரையாற்றினார்.

விகடன், அமுதசுரபி, குமுதம், கல்கண்டு, குங்குமம், தாய், இதயம் பேசுகிறது, ஞானபூமி உள்ளிட்ட பல்வேறு இதழ்களில் பல்வேறு பொருள்களில் எழுதினார்.

நந்திவாக்கு, சோதிட நண்பன் உள்ளிட்ட சில இதழ்களின் ஆசிரியராக இருந்திருக்கிறார்.
புலியூர்க் கேசிகனின் தமிழ்த்தொண்டைப் பாராட்டி பின்வரும் அமைப்புகள் அவருக்குச் சிறப்புச் செய்திருக்கின்றன:

புலியூர்க் தேசிகனின் படைப்புகளை 2009 ஆம் ஆண்டு தமிழக அரசு நாட்டுடமை ஆக்கியது.

புலியூர்க் கேசிகன் தனது 69ஆம் அகவையில் சென்னையில் ஏப்ரல் 17, 1992ஆம் நாள் மரணமடைந்தார்.


</doc>
<doc id="173240" url="https://ta.wikipedia.org/wiki?curid=173240" title="கீர்த்தி சிறீ இராஜசிங்கன்">
கீர்த்தி சிறீ இராஜசிங்கன்

கீர்த்தி சிறீ இராஜசிங்கன் ("Kirti Sri Raja Singha", , 1734 - 2 சனவரி 1782) என்பவன் கண்டி இராச்சியத்தின் இரண்டாவது நாயக்க வம்ச மன்னன் ஆவான். இவன் மதுரை நாயக்க இளவரசனும், சிறீ விஜய இராஜசிங்கனின் மனைவியின் சகோதரனும் ஆவான்.

சிறி விஜய இராஜசிங்கன் 1747 ஆம் ஆண்டில் இறந்த பின்னர், நாயக்க வம்ச மரபுப்படி அவனது மனைவியின் சகோதரன் கீர்த்தி ஸ்ரீ இராஜசிங்கன் கண்டியின் மன்னன் ஆனான். அப்போது அவனுக்கு பதினாறு வயது. எனவே அவன் முடிசூடி ஆட்சியை பொறுப்பேற்றது 1751 ஆம் ஆண்டிலாகும். அதுவரையிலும் அவனது தந்தை நரனப்பா நாயக்க ஆட்சியை கவனித்தார். நாயக்கர்களது செயல்களை விரும்பாத பிரதானிகள் அவனுக்கு எதிராகச் சூழ்ச்சி செய்தனர். இவனது காலம் பிரதானிகளுக்கும் மன்னனுக்கும் இடையில் குழப்பம் நிறைந்ததாக இருந்தது.

இவன் கி.பி 1760ம் ஆண்டு ஒல்லாந்தருக்கு எதிராக மக்களை தூண்டி விட்டான். பிரித்தானியரின் உதவிபெற பிரித்தானியத் தூதுவான் ஜான் பைபசை சந்தித்துப் பேசினான். கி.பி.1765 சனவரியில் ஒல்லாந்தர் கண்டியை ஆக்கிரமிப்புச் செய்தபோது தப்பிச்சென்ற இவன் கி.பி.1766ம் ஆண்டு ஒல்லாந்தருடன் உடன்படிக்கை ஒன்றை செய்து கொள்கிறான்.

இவன் தலதா பெரகராவுடன் தேவாலயப் பெரகராவையும் இணைத்து எசல பெரகராவை நடத்தினான். பழைய இராசதானிகளில் சிதைவுற்றிருந்த விகாரைகளை புனர்நிர்மானம் செய்தான். வெலிவிட்ட சரணங்கர தேரர் என்ற பௌத்த பிக்குவின் சமய பணிகளிக்கு ஆதரவு வழங்கினான். விகாரைகளை கொண்டு நடத்த அதற்கு நிலபுலன்களை வழங்கினான். 




</doc>
<doc id="173244" url="https://ta.wikipedia.org/wiki?curid=173244" title="ஆறன்முளா பன்னாட்டு விமான நிலையம்">
ஆறன்முளா பன்னாட்டு விமான நிலையம்

ஆறன்முளா பன்னாட்டு வானூர்தி நிலையம் கேரளத்தின் ஆறன்முளா நகரில் அமைக்கப்படவிருக்கும் வானூர்தி நிலையம் ஆகும். இதற்கான செலவு 2,000 கோடி இந்திய ரூபாய் எனவும், 700 ஏக்கர் பரப்பளவில் கட்டப்படும் எனவும் தெரிவிக்கப்பட்டுள்ளது. பலராலும் எதிர்க்கப்பட்டாலும், இதன் மூலம் 7500 பேருக்கு வேலைவாய்ப்பு கிடைக்கும் எனவும் தெரிவிக்கப்பட்டுள்ளது>

இது 2014 டிசம்பர் இறுதியில் கட்டி முடிக்கப்படும் என எதிர்பார்க்கப்படுகிறது. போயிங் 747 உள்ளிட்ட பெரிய வானூர்திகளை நிறுத்துமளவுக்கு அனைத்து வசதிகளும் செய்யப்படும். 
ஒரே வேளையில் ஆயிரம் பேரை தாங்கும் அளவுக்கு முனையமும், பேரங்காடிகளும் அமைக்கப்படவுள்ளன.



</doc>
<doc id="173245" url="https://ta.wikipedia.org/wiki?curid=173245" title="ஆறன்முளா">
ஆறன்முளா

ஆறன்முளா இந்தியாவின் கேரள மாநிலத்தில் பந்தனம்திட்டா மாவட்டத்தில் அமைந்துள்ள ஊர் ஆகும். இது திருவனந்தபுரத்திற்கு 125 கி.மீ தூரத்தில் அமைந்துள்ளது. ஆறன்முளா பார்த்தசாரதி கோவில் புகழ் பெற்ற கோவில்களில் ஒன்று.



</doc>
<doc id="173246" url="https://ta.wikipedia.org/wiki?curid=173246" title="சிங்கப்பூரில் மொழிகள்">
சிங்கப்பூரில் மொழிகள்

சிங்கப்பூர் அரசு நான்கு ஆட்சி மொழிகளைக் கொண்டுள்ளது: ஆங்கிலம், மலாய், சீனம், மற்றும் தமிழ். இந்த ஆட்சிமொழிகளைத் தவிர இங்கு புழங்கிவரும் பல்வேறு பிற மொழிகளும் சிங்கப்பூரில் நிலவும் பலரதப்பட்ட இன, பண்பாட்டு, மொழி மக்களைப் பிரதிபலிக்கின்றன. 2009ஆம் ஆண்டில் சிங்கப்பூரில் 20க்கும் மேற்பட்ட மொழிகள் பேசப்பட்டு வருவதாக கண்டறியப்பட்டது. குடிமைப்படுத்த காலத்தில் சிங்கப்பூர் ஓர் வணிக மையமாக விளங்கியதும் தற்போதும் முதன்மையான வணிக/சேவைத்துறையின் மையமாக விளங்குவதும் ஆசியாவிலிருந்தும் பிறநாடுகளிலிலிருந்தும் மக்களை இங்கு ஈர்த்துள்ளது. அவர்கள் கொணர்ந்த மொழிகள் சிங்கப்பூர் மொழிகளை பெரிதும் பாதித்துள்ளன. 

முந்தைய ஆண்டுகளில், மலாயா தீபகற்பத்தில் வணிகர்களால் பேசப்பட்டுவந்த மலாயு மொழியும் சீன மொழியும் கலந்த "மெலாயு பசார்" எனப்படும் மலாய் மொழி இத்தீவின் இணைப்புமொழியாக (lingua franca) இருந்தது. தற்போதும் இது பலரால் பேசப்பட்டாலும், குறிப்பாக சிங்கப்பூர் மலாய்கள், சிங்கப்பூரின் ஆங்கிலம் தற்போது இணைப்புமொழியாக மாறி வருகிறது. சிங்கபூரில் பிரித்தானிய ஆட்சிக்காலத்தில் ஆங்கிலம் பலராலும் பயன்படுத்தப் பட்டது. சிங்கப்பூர் விடுதலை அடைந்தபிறகும் ஆங்கிலமே முதன்மையான இணைப்புமொழியாக விளங்கியது. பல்வேறு மொழிபேசுவோரை ஒற்றுமைப்படுத்த ஆங்கிலமே உதவியது; கல்வித்துறையிலும் இதுவே முதன்மையான பயிற்று மொழியாக உள்ளது.
துவக்கத்தில் ஹொக்கெய்ன் பெரும்பான்மையான சீனர்களால் பேசப்படும் மொழியாக இருந்தது. ஆனால் இருபதாம் நூற்றாண்டின் பிற்பகுதியில் மண்டாரின் இந்த நிலையை அடைந்தது. மண்டாரின் பேசாத பிற சீனக்குழுக்களை ஒற்றுமைப்படுத்தவும் பொதுவான ஒரு சீன அடையாளத்தை உருவாக்கவும் சிங்கை அரசு மண்டாரின் பயன்பாட்டை ஊக்குவித்தது. 21ஆம் நூற்றாண்டில் சீனாவின் பொருளாதார முன்னேற்றமும் இதற்கு தூண்டுகோலாக இருந்தது. மற்ற சீன மொழிகள், ஹொக்கெய்ன், டியோச்சியூ, ஹக்கா, ஹைனீசு மற்றும் கன்டனீசு ஆகியன வட்டாரப் பேச்சுமொழிகளாக அறிவிக்கப்பட்டன. அரசின் கொள்கைகளும் ஏனைய மொழிச்சார்புகளும் இக்கிளை மொழிகளை பேசப்படுவோரின் எண்ணிக்கை அருகி வருகிறது. இந்திய மொழிகளில் முதன்மையாக தமிழ் இருப்பினும் மற்ற இந்திய மொழிகளும் பேசப்படுகின்றன. மற்ற சிறுபான்மையான மலாயு அல்லது சீன வட்டார மொழிகளைப் போலன்றி இந்திய மொழிகள் பள்ளிக் கூடங்களிலும் பயன்படுத்தப்படுகின்றன. 

சிங்கப்பூர் இருமொழி கொள்கையைப் பின்பற்றுகிறது; இதன்படி மாணவர்கள் ஆங்கிலம் கற்பதுடன் தங்கள் இன அடையாளத்திற்கான மொழியையும் கற்கின்றனர். இந்தத் "தாய்மொழி" கல்வி பலதரப்பட்ட பண்பாட்டுச் சூழலில் தங்கள் பண்பாட்டை தக்கவைத்துக் கொள்ளத் தேவையாயுள்ளது. இருப்பினும் தாய்மொழிப் பயன்பாடு குறைந்துகொண்டும் ஆங்கிலப் பயன்பாடு கூடிக்கொண்டும் வருகிறது.



</doc>
<doc id="173247" url="https://ta.wikipedia.org/wiki?curid=173247" title="இந்திய மாநிலங்களில் உருது மொழிப் பேச்சாளர்கள்">
இந்திய மாநிலங்களில் உருது மொழிப் பேச்சாளர்கள்

இந்திய அரசின் மக்கள்தொகைக் கணக்கெடுப்பின்படி இந்தியாவில் 51,536,111 பேர் உருது மொழியைத் தாய்மொழியாகப் பேசுகின்றனர்.) which amounts to 5.01% of total population.

இந்திய மாநிலங்கள், ஒன்றியப் பிரதேங்களில் வாழும் உருது மொழிப் பேச்சாளர்களின் பட்டியல் கீழே தரப்பட்டுள்ளது.


</doc>
<doc id="173252" url="https://ta.wikipedia.org/wiki?curid=173252" title="1910 கியூப புயல்">
1910 கியூப புயல்

1910 கியூப புயல் ("1910 Cuba hurricane") அல்லது ஐந்து நாள் புயல் ("Cyclone of the Five Days") எனப் பிரபலமாக அறியப்பட்ட மிகவும் அழிவுகரமான மற்றும் எதிர்பார்க்கப்படாத வெப்ப மண்டலப் புயல் 1910ஆம் ஆண்டு கியூபாவையும் ஐக்கிய அமெரிக்காவையும் தாக்கியது. இப்புயல் உருவாகியது அக்டோபர் 9ஆம் திகதி தெற்கு கரிபியனிலும் உக்கிரமடைந்து பின் வடமேற்கு திசையாக சென்று அக்டோபர் 12ஆம் நாள் பலத்த சூறாவளியாக உருமாறியது. மேற்கு கியூபாவினை கடந்த பின் சபீர் சிம்சன் அளவுகோலுக்கு அமைய தரம் நான்கு அதாவது அதி உக்கிர நிலையை அக்டோபர் 12ஆம் நாள் எய்தியது. அது மறுபடியும் எதிர்திசையில் முன்னேறி மறுபடியும் கியூபாவினை தாக்கியது. அதன் பின் புளோரிடாவையும் கேப் ரொமானோவினையும் நெருங்கியது. அந்த மாநிலத்தினை கடந்து ஐக்கிய அமெரிக்காவின் தென்கிழக்குப் பகுதியினை பற்றிக்கொண்டு கடலினை நோக்கி வெளியேறியது.

இதன் அசாதாரமான சுழற்சி இதனை இரு வேறு புயல்கள் ஒன்றர வேகமாக தரையை தாக்கியது என முதல்கட்ட அறிக்கைகளில் இருந்து அறிந்து கொள்ளலாம். பலத்த விவாதத்திற்கு பின்னர் இது ஒரு புயல் என்ற முடிவுக்கு வந்தார்கள். இப்புயலின் நிகழ்வு பகுப்பாய்வானது இதன் வானிலை அமைப்புகளின் இதேபோன்ற பாதைகளினை அறிந்துகொள்ள மிக உதவியாக இருந்தது.

இந்த சூறாவளியானது கியூப வரலாற்றில் மிக மோசமான இயற்கை அனர்த்தங்களில் ஒன்றாக பதிவானது. இவ்வனர்த்தமானது பாரிய சேதங்களை உருவாக்கியதுடன் பல்லாயிரக்கணக்கானவர்களின் வீடுகளையும் உடைமைகளையும் பறித்தது. புளோரிடாவிலும் இதன் தாக்கம் பாரிய அளவிலேயே காணப்பட்டது. வெள்ளப்பெருக்குகளே பாரிய பாதிப்புகளை ஏற்படுத்தியது. இந்த புயல் ஏற்படுத்திய மொத்த சேதம் துல்லியமாக கணிக்கப்படாவிட்டாலும் அண்ணளவாக கூபாவின் அவானாவில் 1 மில்லியன் அமெரிக்க டொலர்களும் புளோரிடாவில் 250 000 அமெரிக்க டொலர்களும் சேதம் ஏற்பட்டதாகவும் சுமார் 100 பேர் கியூபாவில் மட்டும் இறந்ததாக கணக்கெடுப்புக்கள் கூறுகின்றன.

அக்டோபர் 9ஆம் நாள் ஒரு வகையான வெப்பமண்டல தாழமுக்கம் கரிபியன் கடலினை மையம் கொள்ள ஆரம்பித்தது. அதன் ஆரம்பப்புள்ளி பனாமாவிற்கு வடக்கில் ஆகும். அது வடமேற்கு நோக்கி நகருகையில் வலுப்பெற்றது. அக்டோபர் 11ஆம் நாள் அது வெப்பமண்டல புயலாகவும் அக்டோபர் 12ஆம் நாள் புயலாகவும் மாற்றமடைந்தது.. அடுத்த நாளே அது தென்மேற்கு கியூபாவை எட்டியது. ஒரு குறுகிய நேரத்திற்கு சபீர்-சிம்சன் அளவுகோலில் தரம் 3 என அளவு கோடிடப்பட்டது. பின்பு புயலானது மேற்கு கியூபாவினை தாக்கி பின் கடந்து சென்று மெக்சிகோ வளைகுடாவை அடைந்து தனது சீற்றத்தைக் குறைத்துக்கொண்டது.

பின்பு புயலானது ஒரு உயரமுக்கம் காரணமாக வடக்கு நோக்கி இடம்மாறியது. மெக்ஸிகோ வளைகுடாவின் வெப்ப நீர் காரணமாக புயல் விரைவில் பலமாக மாற ஆரம்பித்தது. பின்பு அது ஒரு குறுகிய வட்டத்துக்குள் நிலைகொண்டது. அக்டோபர் 16ஆம் நாள், அது தனது உச்ச கட்ட உக்கிரத்தை அடைந்தது. இந்த நிலையில் காற்றின் வேகமானது மணிக்கு 240 கிலோமீட்டர்கள் ஆக இருந்தது. பின்பு சூறாவளியானது வடகிழக்கு பக்கம் திரும்பி மீண்டும் மேற்கு கியூபாவினை தாக்கியது. பின்பு அது புளோரிடா நோக்கி அக்டோபர் 17 ஆம் நாள் நகர்ந்தது. அதன் பின் கேப் ரொமானோவினை தாக்கியதும் வடக்கு நோக்கி நகர்ந்தது. தரையில் சூறாவளியின் சீற்றம் நாளுக்கு நாள் குறைந்து சென்றது. ப்ளோரிடாவினை தாண்டிய பின்னர் அது வடகிழக்கு பக்கம் திரும்பி அத்திலாந்திக் பெருங்கடலினுள். உட்புகுந்தது. இந்த சூறாவளியானது அக்டோபர் 23ஆம் நாள் அல்லது அதற்கு அண்மித்த நாளொன்றில் அடங்கி முற்றுப்பெற்றது.

இந்த புயலானது ஒரு அசாதாரணமான போக்கினை கொண்டிருந்தது. முதலில் இரு வேறு சூறாவளிகளாக நோக்கப்பட்டது. ஏனெனில் இந்த புயல் மெக்சிகோ வளைகுடாவில் ஏற்படுத்திய வளைவுகளாகும். ஒரு பத்திரிக்கையின் பதிவின் படி முதலாவது புயலானது மெக்சிகோ வளைகுடா பகுதியில் அடங்கிவிட்டதாகவும், இரண்டாவதே புளோரிடாவினை தாக்கியதாகவும் கூறப்பட்டு இருந்தது. இப்புயலின் பாதை விவாதத்திற்கு உட்படுத்தப்பட்டு பிறகு இது ஒரு புயலே என கண்டறியப்பட்டது.

அக்டோபர் 15ஆம் நாள் கீ வெஸ்ட் பகுதியில் 800 கிலோமீட்டரிற்கு உட்பட்ட அனைத்து கப்பல்கள்கட்கும் புயல் எச்சரிக்கை விடுக்கப்பட்டது. நிறைய கப்பல்கள் துறைமுகங்களிலேயே தங்கவைக்கப்பட்டன. அவைகளுக்கும் புயல் எச்சரிக்கை விடுக்கப்பட்டது.

இந்த புயலானது கியூபாவினை பலத்த சேதத்துக்குளாக்கியது. கியூபாவினை தாக்கிய மிகவும் மோசமான வெப்பமண்டல புயலாகவும் இது கருதப்படுகிறது. பலத்த காற்று மற்றும் கடுமையான மழை பெருவெள்ளத்தையும், வாணிப பயிர்களையும் (முக்கியமாக புகையிலை) மற்றும் பண்ணைகளையும் நாசமாக்கின. கசில்டா உட்பட பல்வேறு நகரங்களை இப்புயல் பாதிப்புக்குள்ளாக்கியது. படபனோ நகரம் முற்றாக தண்ணீரில் மூழ்கியது. இப்புயலின் காரணமாக பல்வேறு நகரங்களுக்கிடையிலான தொலைத்தொடர்பு சேதமடைந்தது. அதிகூடிய மரணங்களும் இழப்புகளும் பினர் டெல் ரியோ மாகாணத்தில் பதியப்பட்டது.

நியூ யோர்க் டைம்ஸ் பத்திரிக்கையின் செய்தி பின்வருமாறு குறிப்பிடப்பட்டிருந்தது. “கியூபாவின் வரலாற்றிலேயே நடந்த மிகவும் கோரமான அனர்த்தம்” என்று. ஆயிரக்கணக்கான உழவர்கள், தொழிலாளர்கள், மற்றும் பலர் தமது உடைமைகளையும் வதிவிடங்களையும் இழந்தனர். நாட்டின் தலை நகரமான ஹவானாவும் பாரிய சேதத்திற்கு உள்ளானது. கரையோரங்களில் நிறுத்தப்பட்டிருந்த பல கப்பல்கள் தாங்கள் கொண்ட பல பெறுமதி வாய்ந்த பொருட்களுடன் மூழ்கின. கப்பல்துறை மேடையில் களஞ்சியப்படுத்தப்பட்ட பொருட்கள் யாவும் சேதமாகின. உயர அலைகள் தரையை பிளந்து பெருவெள்ளத்தினை உண்டு பண்ணியது. பல படகுகள் புயலினால் நாசமாக்கப்பட்டன. உயர அலைகள் ஹவானாவின் சுமார் 2.5 சதுர கிலோமீட்டர் கடற்கரை நிலங்களில் வெள்ளத்தை உண்டு பண்ணின.
பெரும்பாலானோர் நிலச்சரிவு காரணமாகவே உயிரிழந்தனர். ஹவானாவில் மட்டும் ஐந்து பேர் உயிரிழந்தனர். சில செய்திகள் சுமார் 700 பேர் உயிரிழந்ததாக கூறியிருந்தன. மொத்த சேதம் பல மில்லியன் அமெரிக்க டொலர்களாக கணிக்கப்பட்டன. ஹவானாவில் மட்டும் சுமார் ஒரு மில்லியன் அமெரிக்க டொலர் சேதம் ஏற்பட்டதாக கணிக்கப்பட்டது.

ஹோலிஸ்வூட் என்ற கப்பல் மெக்சிகோ வளைகுடாவின் மத்தியில் புயலில் சிக்குண்டது. அது நியூ ஓர்லியன்ஸ் துறைமுகத்தை அக்டோபர் 1ஆம் நாள் சைப்ரஸ் மரங்களை கொண்டு சென்றது. கப்பல் குழு புயலோடு பல நாட்கள் போராடின. ஹோலிஸ்வூட் அதன் பாதையை விட்டு விலகி பல மைல்களுக்கு அப்பால் சென்று பலத்த சேதமுற்றது என அதன் உரிமையாளர், பால் மங்கோல்ட் கூறி இருந்தார்:

ஹரல்ட் என்றழைக்கப்பட்ட ஒரு நீராவிக்கப்பலே ஹோலிஸ்வூட் கப்பல் குழுவை மீட்டெடுத்தது. ஆனாலும் கப்பலின் கேப்டன் ஈ. ஈ. வால்ஸ் ஹோலிஸ்வூட்டிலேயே இருந்தார். அதற்க்கு காரணம் ஹோலிஸ்வூட் கடுமையாக சேதமடைந்திருந்ததே. ஆனாலும் குழு அவரது முடிவுக்கு இணங்கவில்லை. ஏனெனில் ஹோலிஸ்வூட் ஆனது ஆகக்கூடியது ஐந்து மணித்தியாலங்கள் மட்டுமே மிதக்கும் நிலையில் இருந்தது. குழு கரையேறியதும் பார்க்வூட் என்ற மற்றொரு கப்பல் வால்ஸ் ஐ மீட்க அக்டோபர் 20ஆம் நாள் சென்றது. வால்ஸ் உணவும் நீரும் இன்றி இறந்திருப்பார் என கருதிய போதும், சுயநினைவு அற்ற நிலையில் மீட்கப்பட்டார். மிகுந்த களைப்பின் காரணமாக அவர் எழுந்த பின் சற்று பிதற்றும் நிலையில் இருந்ததாக கூறப்பட்டது. ஹோலிஸ்வூட்டினை கரைக்கு கொண்டுவருமாறு அவர் வேண்டுகோள் விடுத்தார். பின்னர் பார்க்வூட் கப்பலின் உதவியுடன் ஹோலிஸ்வூட் கரை தொட்டது.

புளோரிடாவில் உள்ள கீ வெஸ்ட் பகுதியில் காற்றின் வேகம் சுமார் மணிக்கு 110 மைல்களாக (180 கிலோமீட்டர்) காணப்பட்டது. பெரும்பாலான கப்பல் துறைகள் நாசமாகின. ப்ளோரிடா கீ பகுதியில் மட்டுமே $250 000 (தற்போது அண்ணளவாக $5.7 மில்லியன்கள்) சேதம் ஏற்பட்டதாகவும், கடற்கரையை அண்மித்த வீடுகள் அனைத்தும் சேதமுற்றிருந்தன. காற்றின் வீரியம் டம்பா விரிகுடாவின் தண்ணீரை வெளியேற்றியது. உயர அலைகள் தரையை நோக்கி விரைய, பெரும்பாலானோர் தமது உயிர்களை காப்பாற்ற மரங்களை பற்றிக்கொள்ள வேண்டி இருந்தது. சில எலுமிச்சைத்தோட்டங்களும் (Citrus) சேதமடைந்தன. காற்றானது வீடுகளின் கூரைகளையும் பீய்த்துக்கொண்டும் கட்டிடங்களினை அத்திவாரம் வரை ஆடுவித்தது.

புந்தா கோர்டா பகுதியை சேர்ந்த ஏழு பேர் உயிரிழந்தது மட்டுமல்லாது சில கியூபா படகுகளும் சின்னாபின்னமாகின. அதற்க்கு அண்மையில் பிள்ளையுடன் ஒரு மனிதர் கடலில் மூழ்கினார். மற்றொருவர் வெள்ள நதியொன்றை கடக்க முற்பட்டதில் நதியோடு அடித்துச்செல்லப்பட்டார். ஒரு பிரெஞ்சு நீராவிக்கப்பல் லூசியான் நிலத்துடன் மோதுண்டது. தெய்வாதீனமாக அதில் இருந்த 600 பயணிகளும் மீட்கப்பட்டு வேறு கப்பலுக்கு மாற்றப்பட்டனர்.

இந்த புயலானது ஜுபிடர் பகுதியில் பல்வேறு பைன் மரங்களை வேரோடு சாய்த்தது. லெமன் நகரத்தை சார்ந்த ஒருவரின் மேல் மரமொன்று வீழ்ந்ததில் உயிரிழந்தார். கிழக்கு ப்ளோரிடாவிலேயே புயலின் தாக்கம் அதிகமாக இருந்தது. கிழக்கு ப்ளோரிடாவின் தொடருந்துத் தண்டவாளங்களின் ஒரு பகுதி முற்றுமுழுதாக பாதிக்கப்பட்டது. பொகா ரேடன் எனுமிடத்தில் இருந்த ஒரு அமெரிக்க கப்பலும் தரையோடு மோதியதில் மூவர் உயிரிழக்க கப்பல் குழு அடுத்த 12 மணிநேரம் கப்பலுக்குள் தத்தளித்தது.



</doc>
<doc id="173260" url="https://ta.wikipedia.org/wiki?curid=173260" title="இந்திய மேலாண்மை கழகம் கோழிக்கோடு">
இந்திய மேலாண்மை கழகம் கோழிக்கோடு

இந்திய மேலாண்மை கழகம் கோழிக்கோடு (Indian Institute of Management Kozhikode, ஐஐஎம்கே) இந்தியாவின் கேரளா மாநிலம் கோழிக்கோட்ல் உள்ள ஒரு வணிகப் பள்ளி. இதை இந்திய அரசு 1996 ஆம் ஆண்டு நிறுவியது. மேலும் இது ஐந்தாவதாக நிறுவப்பட்ட இந்திய மேலாண்மை கழகம் (ஐஐஎம்) ஆகும்.



</doc>
<doc id="173261" url="https://ta.wikipedia.org/wiki?curid=173261" title="குறிஞ்சிக்கலி">
குறிஞ்சிக்கலி

கலித்தொகை என்னும் தொகைநூலில் ஐந்து திணைகளையும் சார்ந்த 149 பாடல்கள் உள்ளன. அவற்றில் குறிஞ்சித்திணையைச் சேர்ந்த 29 பாடல்கள் 37 முதல் 65 வரையில் எண் கொண்டனவாக உள்ளன. இந்தப் பாடல்களைப் பாடிய புலவர் கபிலர். 





திருக்குறள் ஆட்சி – அருமழை தரல் வேண்டின் தருகிற்கும் கற்பினளே, குறவர் மகளிர் தாம் பிழையார் கேள்வர்த் தொழுது எழலால் தம் ஐயரும் தாம் பிழையார் தாம் தொடுத்த கோல் என வரும் இப் பாடல் அடிகளில் தெய்வம் தொழாஅள் கொழுநற் தொழுது எழுவாள், பெய் எனப் பெய்யும் மழை என்னும் திருக்குறளின் தாக்கம் இருப்பதைக் காண முடிகிறது.

புராணக் கதை பதிவு - நூற்றுவர் தலைவனைக் குறங்கு அறுத்திடுவான் போல் என்னும அடியில் வீமன் துரியாதனனின் தொடையைப் பிளந்த கதை சொல்லப்பட்டுள்ளது.

காந்தருவ இடைமடக்கு 
என வரும் பாடலில்
என்னும் சிலப்பதிகார அடிகளின் இசைத் தாக்கத்தைக் காணமுடிகிறது.

சொல்லாட்சி மன், மன என்னும் இடைச்சொற்கள் , பாடித்தை என்னும் ஏவல் வினைமுற்று, 'எல்லா' என்னும் இடைச்சொல் காணியவா என்னும் ஏவல் , யூகம் என்னும் குரங்கைக் குறிக்கும் சொல், மழைநீரைக் குறிக்கும் 'அயம்' என்னும் சொல்லாட்சி முதலானவை இந்த தூலில் காணப்படும் புதுமைகள். 
மாலை உவமம் - முகம் மதி போன்றது, மதி முகம் போன்றது என்று உவமையை மாலையாக்கிக் கொள்ளும் இந்நூலின் பாங்கு சங்க இலக்கியத்தில் புதுமையானது. 



</doc>
<doc id="173262" url="https://ta.wikipedia.org/wiki?curid=173262" title="உராய்வியல்">
உராய்வியல்

உராய்வியல் அல்லது உராய்வு அறிவியல் ("tribology") என்பது உராய்வு, தேய்மானம் மற்றும் உயவிடல் பற்றிக் கற்கும் அறிவியல் ஆகும். உராய்வியல் இயந்திரவியல் பொறியியல், பொருளறிவியல் ஆகியவற்றின் ஒரு கிளை ஆகும்.




</doc>
<doc id="173263" url="https://ta.wikipedia.org/wiki?curid=173263" title="இளந்தூது">
இளந்தூது

இளந்தூது, மயிலாடுதுறை, மன்னம்பந்தல் ஏவிசி கல்லூரி மாணவர்களால் நடத்தப்பெறும் பல்சுவை இதழ். 1990-ம் ஆண்டு துவங்கப்பட்டது இது. முழுக்க முழுக்க கல்லூரி மாணவர்களின் கை வண்ணத்தில் தயாராகிறது.

மறைந்த எழுத்தாளர் சுஜாதா 2004-ம் ஆண்டின் மிகச் சிறந்தவைகள் என்று ஆனந்த விகடன் வார இதழில் இட்ட பட்டியலில் இளந்தூதும் இடம் பெற்றிருக்கிறது.


</doc>
<doc id="173273" url="https://ta.wikipedia.org/wiki?curid=173273" title="மரம் (தரவுக் கட்டமைப்பு)">
மரம் (தரவுக் கட்டமைப்பு)

கணினியியலில் மரம் என்பது பரந்து பயன்படுத்தப்படும் ஒரு படிநிலைத் தரவுக் கட்டமைப்பு (hierarchical data structure) ஆகும். இது ஒரு மரத்தின் அமைப்பை இணைக்கப்பட்ட கணுக்களினால் (nodes) ஒப்புருவாக்கம் செய்கிறது. 

ஒரு மரத்தின் தொடக்கம் வேர் அல்லது மூலம் (root) ஆகும். வேரில் இருந்து அதன் பிள்ளைக் கணுக்கள் (child nodes) அல்லது கிளைகள் இணைக்கப்பட்டு இருக்கும். அப் பிள்ளைக் கணுக்கள் அவற்றின் பிள்ளைக் கணுக்களைக் கொண்டிருக்கலாம். இவ்வாறு சுழல் (recursively) முறையில் மரம் வரையறை செய்யப்படுகிறது. 

பிள்ளைகள் இல்லாத கணுக்களை முனைகள் (edges) அல்லது இலைகள் (leaf) என்பர். ஒரு கணுவிற்கு நேரடியாக முன்னிருக்கும் கணுவை பெற்றவர் என்பர். ஒரு கணுவுக்கு ஒரே ஒரு பெற்றவர் மட்டுமே இருக்க முடியும். இரண்டு கணுக்களுக்கு ஒரே பெற்றவர் இருந்தால் அந்த இரு கணுக்களும் சகோதரர்கள் எனப்படும்.





</doc>
<doc id="173283" url="https://ta.wikipedia.org/wiki?curid=173283" title="கெகுணகொல்ல தேசியப் பாடசாலை">
கெகுணகொல்ல தேசியப் பாடசாலை

கெகுணகொல்ல தேசியப் பாடசாலை ("Kekunagolla National School") இலங்கையின் குருநாகல் மாவட்டத்தில் குளியாப்பிட்டி தேர்தல் தொகுதியில் அமைந்துள்ள ஒரு முஸ்லிம் தேசியப் பாடசாலையாகும். இலங்கையின் சகல பாகங்களிலிருந்தும் மாணவர்கள் இங்கு வந்து கற்கின்றனர். சுமார் இரண்டாயிரத்துக்கும் மேற்பட்ட மாணவர்கள் கற்கின்ற தமிழ் மொழி மூல பாடசாலையே இது. 1925 ஆம் ஆண்டில் இப்பாடசாலை ஆரம்பிக்கப்பட்டது.


</doc>
<doc id="173286" url="https://ta.wikipedia.org/wiki?curid=173286" title="ஐரோப்பியப் பஞ்சுருட்டான்">
ஐரோப்பியப் பஞ்சுருட்டான்

ஐரோப்பிய ஈ பிடிப்பான் ("European Bee-eater", "Merops apiaster") அல்லது ஐரோப்பிய பஞ்சுருட்டான் என்பது ஈபிடிப்பான் இனத்தைச் சேர்ந்த ஒரு சிறு பறவையினமாகும். தென் ஐரோப்பாவிலும் வட ஆப்பிரிக்காவின் சில பகுதிகளிலும் மேற்காசிய நாடுகள் வரையிலும் பரவலாகக் காணப்படுகிறது. ஈக்களையே முதன்மையான இரையாகக் கொள்ளும் இப்பறவைகள் புல்வெளிகளிலும் அடர்த்தியற்ற புதர்களிலும் காடுகளிலும் காணப்படும். இவை வால் பகுதியையும் சேர்த்துப் பொதுவாக 27 முதல் 29 செ.மீ நீளம் இருக்கும். மேற்புறம் பழுப்பு மற்றும் மஞ்சள் வண்னமும் சிறகுகள் பச்சையாகவும் அலகு கறுத்த நிறத்திலும் காணப்படும். இவை பனிக்காலத்தில் ஆப்பிரிக்கா வழியாக இந்தியா, இலங்கை போன்ற பகுதிகளுக்கு வலசை செல்கின்றன.


</doc>
<doc id="173287" url="https://ta.wikipedia.org/wiki?curid=173287" title="தாமஸ் பாரி (சென்னை வணிகர்)">
தாமஸ் பாரி (சென்னை வணிகர்)

தாமஸ் பாரி ("Thomas Parry", 1768 - 1824) ஐக்கிய இராச்சியத்தின் ஆளுகைக்குட்பட்ட வேல்சு நாட்டைச் சேர்ந்த ஒரு வணிகர். இவர் எட்வர்டு பாரி மற்றும் அன்னே வாகன் தம்பதியின் மூன்றாவது மகனாவார். பிரித்தானிய இந்தியாவில் இருக்கும் வணிக வாய்ப்பினைக் கருத்தில் கொண்டு 1780-களில் இவர் சென்னைக்கு வந்தார். 1788-ம் ஆண்டு ஜூலை 17-ல் நூல் மற்றும் துணிமணிகள் விற்கும் வியாபாரத்துடன் வங்கி போல பணம் கொடுத்து வாங்கும் தொழிலை சாதாரணமாக தொடங்கினார். அவருடைய இந்த தொழில் நன்கு வளர்ச்சியடைந்து பாரி என்கிற பெயர் மக்கள் மத்தியில் பிரபலமடையத் தொடங்கியது. இப்பொழுதும் சென்னையின் ஒரு பகுதியான பாரிமுனை (தற்போதைய சென்னையின் என்எஸ்சி போஸ் சாலையும், ராஜாஜி சாலையும் சந்திக்கும் இடம்) இவருடைய பெயரை அடிப்படையாக வைத்தே Parry's corner என வழங்கப்படுகிறது.


</doc>
<doc id="173288" url="https://ta.wikipedia.org/wiki?curid=173288" title="முல்லைக்கலி">
முல்லைக்கலி

சங்க இலக்கியம் கலித்தொகையில் ஒரு பகுதியாக விளங்கும் முல்லைக்கலி முல்லைத்திணைப் பற்றிய கலிப்பாக்களால் ஆன நூல். இதில் 17 பாடல்கள் உள்ளன. கலித்தொகை நூலில் இவை 101 முதல் 117 வரிசை-எணகளில் இடம் பெற்றுள்ளன. 

வாய்பாட்டுப்பாடல் ஒன்று இதனை இயற்றியவர் சோழன் நல்லுருத்திரன் என்று குறிப்பிடுகிறது. இந்த வாய்பாட்டுப் பாடல்களைத் தொகுத்துப் பதிப்பித்த சு. வையாபுரிப்பிள்ளை சோழன் நல்லுருத்திரன் வேறு புலவர் எனவும், முல்லைக்கலிப் பாடல்களைப் பாடிய நல்லுருத்திரனார் வேறு புலவர் எனவும் காட்டிப் பதிப்பித்துள்ளார். 

17 பாடலகளில் முதல் 7 பாடல்கள் ஏறு தழுவல் பற்றிய செய்திகளைக் கூறுகின்றன. பிற 10-ல் ஒருதலைக் காமமாகிய கைக்கிளை, பொருந்தாக் காமமாகிய பெருந்திணை பற்றிய உறவுப்பாடல்கள் வருகின்றன. 





மாடு மேய்க்கும் 'நல்லினத்து ஆயர்' பாண்டியர் குடியோடு உடன் பிறந்த குடியினர். பாண்டியரைக் குறிப்பிடும்போது, பாண்டிய நாட்டின் ஒரு பகுதி கடற்கோளுக்கு இரையானதாகவும், அதனை ஈடுகட்டிக்கொள்ள பாண்டியன் சேரனையும், சோழனையும் வென்று நாட்டை விரிவுபடுத்திக் கொண்டதாகவும் குறிப்பிடப்படுகிறது. இச்செய்தியைச் சொல்லும் பகுதி பாண்டிய நாட்டின் ஒருபகுதி கடலால் கொள்ளப்பட்ட வரலாற்றுச் செய்தியை வெளிப்படுத்துகிறது. 


</doc>
<doc id="173289" url="https://ta.wikipedia.org/wiki?curid=173289" title="மருதக்கலி">
மருதக்கலி

சங்க இலக்கியம் கலித்தொகை பாடல் தொகுப்பில் இடம்பெற்றுள்ள மருதத்திணைக் கலிப்பாப் பாடல்களை மருதக்கலி எனக் குறிப்பிடுகின்றனர். இதில் உள்ள பாடல்கள் 35. இவை கலித்தொகை நூலில் 66 முதல் 100 எண்ணுள்ள பாடல்களாக வைக்கப்பட்டுள்ளன. இவற்றைப் பாடிய புலவர் மருதன் இளநாகனார். 
இந்நூலில் வரும் பாடல்கள் ஊடல் பாங்கினைப் பல்வேறு கோணங்களில் காட்டுகின்றன. (எண்கள் இக்கலியில உள்ள பாடல் வரிசை எண்களைக் குறிக்கின்றன)

ஊடல்
மகன் வாயில் ஆதல்
உரையாடல்கள்
உருவகப்படுத்தி ஊடல்
பெருந்திணை

இந்தப் பாடல்களில் காணப்படும் பண்பாடு, கதை, மொழி முதலானவற்றைப் பற்றிய சில செய்திகளை இப்பகுதியில் குறிப்பிடலாம்.

பரத்தையர் பலர் ஒருவனை மொய்த்த காட்சி
<poem>ஒருத்தி, செயல் அமை கோதை நகை;
ஒருத்தி, இயல் ஆர் செருவில் தொடியொடு தட்ப;
ஒருத்தி, தெரி முத்தம், சேர்ந்த, திலகம்;
ஒருத்தி, அரி மாண் அவிர் குழை ஆய் காது வாங்க,
ஒருத்தி, வரி ஆர் அகல் அல்குல் காழகம்;
ஒருத்தி, அரி ஆர் ஞெகிழத்து அணி சுறாத் தட்ப:
ஒருத்தி, புலவியால் புல்லாதிருந்தாள், (27)</poem>
<poem>பொது மொழி பிறர்க்கு இன்றி முழுது ஆளும் செல்வர்க்கு
மதி மொழி இடல் மாலை வினைவர் போல், வல்லவர்
செது மொழி சீத்த செவி செறு ஆக,
முது மொழி நீரா, புலன் நா உழவர்
புது மொழி கூட்டுண்ணும், புரிசை சூழ், புனல் ஊர </poem>
புலப்பென் யான் என்பேன்மன் அந்நிலையே அவற் காணின், 
கலப்பென் என்னும் இக் கையறு நெஞ்சே (2)

ஊடிவென் என்பேன்மன் அந்நிலையே அவற் காணின் 
கூடுவென் என்னும் இக் கொள்கையில் நெஞ்சே (2)

இந்தக் கலித்தொகை அடிகளில்

ஊடற்கண் சென்றேன்மன் தோழி அது மறந்து 
கூடற்கண் சென்றது என் நெஞ்சு (1284)
என்னும் திருக்குறளின் தாக்கத்தைக் காணமுடிகிறது.




</doc>
<doc id="173290" url="https://ta.wikipedia.org/wiki?curid=173290" title="நெய்தற்கலி">
நெய்தற்கலி

சங்க இலக்கியம் கலித்தொகை பாடல் தொகுப்பில் இடம்பெற்றுள்ள நெய்தல் திணைக் கலிப்பாப் பாடல்களை நெய்தற்கலி எனக் குறிப்பிடுகின்றனர். இதில் உள்ள பாடல்கள் 33. இவை கலித்தொகை நூலில் 118 முதல் 150 எண்ணுள்ள பாடல்களாக வைக்கப்பட்டுள்ளன. இவற்றைப் பாடிய புலவர் நல்லந்துவனார்.

இக்காலத்துப் பலராலும் போற்றப்படும் அடிகள் இக் கலியில் உள்ளன.
<poem>'ஆற்றுதல்' என்பது ஒன்று அலந்தவர்க்கு உதவுதல்;
'போற்றுதல்' என்பது புணர்ந்தாரைப் பிரியாமை;
'பண்பு' எனப்படுவது பாடு அறிந்து ஒழுகுதல்;
'அன்பு' எனப்படுவது தன் கிளை செறாஅமை;
'அறிவு' எனப்படுவது பேதையார் சொல் நோன்றல்;
'செறிவு' எனப்படுவது கூறியது மறாஅமை;
'நிறை' எனப்படுவது மறை பிறர் அறியாமை;
'முறை' எனப்படுவது கண்ணோடாது உயிர் வௌவல்;
'பொறை' எனப்படுவது போற்றாரைப் பொறுத்தல்;
ஆங்கு அதை அறிந்தனிர் 



</doc>
<doc id="173291" url="https://ta.wikipedia.org/wiki?curid=173291" title="பாலைக்கலி">
பாலைக்கலி

சங்க இலக்கியம் கலித்தொகை பாடல் தொகுப்பில் இடம்பெற்றுள்ள பாலைத்திணைக் கலிப்பாப் பாடல்களை பாலைக்கலி எனக் குறிப்பிடுகின்றனர். இதில் உள்ள பாடல்கள் 35. இவை கலித்தொகை நூலில் 2 முதல் 36 எண்ணுள்ள பாடல்களாக முதல் அடுக்கில் வைக்கப்பட்டுள்ளன. இவற்றைப் பாடிய புலவர் பாலை பாடிய பெருங்கடுங்கோ

தலைவன் தலைவியைப் பிரிந்து பொருளீட்டச் செல்லும் பிரிவோடு தொடர்புடைய செய்திகளைக் கூறுவது பாலைத்திணை.
பாலைக்கலியில் பலரைக் கவர்ந்த பகுதிகள் பல. அவற்றுள் இரண்டு பாடல்களில் உள்ள தாழிசைப் பகுதி

இதன் 35 பாடல்களில் தோழி கூறுவதாக 28 பாடல்களும் தலைவி கூறுவதாக 5 பாடல்களும் செவிலிக்கு முக்கோல் பகவர் கூறுவதாக ஒரு பாடலும் பாணன் கூறுவதாக ஒன்றும் இதில் உள்ளன.

தோழி தலைவியிடம் கூறுகிறாள். என் சொல்லைக் கேட்டு காதலர் பொருள் தேடச் செல்லாமல் தங்கிவிட்டார் (1), நீ செல்லும்காட்டில் மரங்கள் தளிர்க்கட்டும் (2), நீ சென்றால் இவள் இவள் உயிர் இருக்குமா (3), இவள் புலம்பிக்கொண்டு உயிர் வாழ முடியுமா (4), இவள் வளையல் கழலும் (6), விருந்தோம்பி இல்லிருந்து வாழ்வதுதான் இவளுக்கு இவளுக்குப் பொருள் (7), தலைவன் செல்லவில்லை, புலம்பாதே (9), கீற்றமும் மூப்பும் மறந்தாயா (11), அவர் சும்மா சொல்லி நகைக்கிறார், போகமாட்டார் (12), பொருளாசையைக் கைவிடுக (13), இளமை நிலைக்குமா (14), அறம் பெரிதென்று நின்றுவிட்டார் (15), இன் சொல் மருத்துவன் ஊட்டிய மருந்து போல் பலித்துவிட்டது (16), ஒன்றன் கூறு உடுப்பவர் ஆயினும் ஒன்றினார் வாழ்க்கையே வாழ்க்கை (17), செய்வினை முற்றாமல் இவள் அவலம் கேட்டு மீளவேண்டி வரும். (18), இமைப் பொழுதும் வாழாள் (20), வறுமையில் வாழ இவள் அஞ்சினாளா (21), நீ இல்லாத காலம் மழை இல்லாத காலம் போன்றது (24), அவர் திரும்பியுள்ளதாகத் தூது வந்துள்ளது (25), அவர் தேர் விரைந்து வருகிறது (26), நாம் தூது அனுப்பியுள்ளோம் (27), இதோ வந்துவிட்டார் (28), கூடல் நகருக்கு அவரது கொடிப்படை வந்துவிட்டது (30), அவரது தூது வந்திருக்கிறது (31), திரும்புவதற்குத் தேரைப் பூட்டிவிட்டார் (32), குதிரையில் வருகிறார் (33), விடியற் காலத்திலேயே தேரைப் பூட்டியுள்ளார் (34), அவர் வரவைக் காண என் நெஞ்சம் துடிக்கிறது (35)

தலைவி தலைவனிடம் கூறுகிறாள். கொடிய காடு என்றாலும் நானும் உன்னடுடன் வருவதுதான் இன்பம் (5), பொடி சுடும் காடு என்றான் தலைவன். அங்கே தன் குட்டி கலக்கிய நீரைத் தன் பெண்யானைக்கு ஊட்டிவிட்டுப் பின்னர் நீர்ப் பருகும் ஆண்யானையைப் பார்க்கலாம் அல்லவா என்கிறாள் தலைவி (10) கானத்தில் பருகுவதற்கு ஆற்றுநீர் இருக்காது என்கிறான் தலைவன். ஆற்றுநீர் கழிவது போல் இளமை போய்விடுமே. ஆறு நீர் இல்லாமல் போனால் என்ன, உன் நெஞ்சைத் தேறும் நீர் என்னிடம் இருக்கிறது என்குறாள் தலைவி (19) நீர் மொண்டு குடித்த பனங்குடை போல் என்னைத் தூக்கி எறியலாமா என்கிறாள் (22), நீ தொய்யில் எயுதாவிட்டால் என் உயிர் இருக்காது என்கிறாள் தலைவி. (23)

பாணன் கூறுகிறான் பாசறையில் தலைவனைக் கண்டுவந்த பாணன் முன்பு காமன் விழாவில் உன்னோடு விளையாடியதை எண்ணி வருவார் எனக் கூறித் தலைவியைத் தேற்றுகிறான் (29)

பகவன் கூறுகிறான். தலைவனுடன் சென்ற தலைவியை வழிநில் கண்ட முக்கோல் பகவர் தல்லவியைத் தேடிவரும் செவிலியிடம் கூறுகின்றனர். சந்தனம் தான் பிறந்த மலைக்குப் பயன்படாமல் பூசிக்கொள்பவருக்கும், முத்து தான் பிறந்த கடலுக்குப் பயன்படாமல் அணிந்துகொள்பவருக்கும், யாழிசை தான் பிறந்த யாழுக்குப் பயன்படாமல் மீட்டுபவனுக்கும் பயன்படுவது போல உன் மகள் பயன்படுகிறாள் என்கிறார் (8)



"காதலர்ப் புணர்ந்தவர் கவவுக்கை நெகிழாது" எனனும் தொடர் இந்தக் கலியில் (32-7) வருகிறது. இதன் தாக்கம் சிலப்பதிகாரம் மங்கல வாழ்த்துப் பாடலில் "காதலற் பிரியாமல் கவ்வுக்கை நெகிழாமல் தீது அறுக" எனக் வாழ்த்திக் கோவலன் கண்ணகி மணமக்களை மங்கல மடந்தையர் முதலிரவுப் படுக்கையில் ஏற்றினர் என வருகிறது.

இவை இந்த நூல்களின் காலத்தைக் கணிக்க உதவுகின்றன.

இந்தச் செய்திகள் பூக்களின் நிறத்தை அறிய உதவுகின்றன.


</doc>
<doc id="173308" url="https://ta.wikipedia.org/wiki?curid=173308" title="என். சங்கரய்யா">
என். சங்கரய்யா

என். சங்கரய்யா சுதந்திர போராட்ட வீரரும், இந்திய கம்யூனிஸ்ட் கட்சியின் (மார்க்சிஸ்ட்) தமிழ்நாடு‍ மாநிலக்குழுவின் 15 ஆவது‍ மாநிலச் செயலாளராகவும், இந்திய பொதுவுடைமை இயக்கத்தின் மூத்த தலைவரும் ஆவார். மாணவப் பருவத்திலேயே கம்யூனிஸ்ட் கட்சியில் சேர்ந்து போலீசாரின் தடியடிகள், தலைமறைவு வாழ்க்கை மற்றும் போராட்டங்களில் பங்கேற்றவர். இந்திய கம்யூனிஸ்ட் கட்சி (மார்‌க்சிஸ்ட்) உருவான போது‍ இருந்த 36 தலைவர்களில் என்.சங்கரய்யாவும் ஒருவர். தமிழ்நாடு சட்டமன்ற உறுப்பினராக மதுரை மேற்கு சட்டமன்றத் தொகுதிக்கு 1967 ஆம் ஆண்டிலும், மதுரை கிழக்கு சட்டமன்றத் தொகுதிக்கு 1977, 1980 ஆம் ஆண்டுகளிலும் தேர்ந்தெடுக்கப்பட்டார்.1957, 1962 ஆம் ஆண்டுகளில் நடைபெற்ற தமிழ்நாடு சட்டமன்றத் தேர்தல்களில், மதுரை கிழக்கு சட்டமன்றத் தொகுதியில் போட்டியிட்டு தோல்வியடைந்தார்.

இடைநிலை படிப்பிற்காக மதுரை அமெரிக்கன் கல்லூரியில் 1937 ஆம் ஆண்டில் சேர்ந்தார். வரலாறு‍ பிரதான பாடமாகும். அமெரிக்கன் கல்லூரியின் பரிமேலழகர் தமிழ்க்கழகத்தின் இணைச் செயலாளராகவும் தேர்ந்தெடுக்கப்பட்டார்.

1938 ஆம் ஆண்டில் சென்னை மற்றும் அண்ணாமலைப் பல்கலைக் கழகங்களில் சென்னை மாணவர் சங்கம் (Madras Student Organization) அமைக்கப்பட்டு‍ சுதந்திரப் போரட்டத்தில் ஈடுபட்டு‍ வந்தனர். இதேபோல் மதுரையிலும் மதுரை மாணவர் சங்கம் உருவாக்கப்பட்டது. அதன் செயலாளராக என்.சங்கரய்யா தேர்ந்தெடுக்கப்பட்டார்.

1940 ஆம் ஆண்டு‍ ஜனவரி மாதத்தில் மதுரையில் கம்யூனிஸ்ட் கட்சியின் முதல் கிளை உருவாக்கப்பட்டது. அந்தக் கிளையில் காங்கிரஸ் சோசலிஸ் கட்சியைச் சேர்ந்தவர்கள் ஏ.செல்லயா, எஸ்.குருசாமி மற்றும் கே.பி.ஜானகி, எம்.ஆர்.எஸ்.மணி, எம்.எஸ்.எஸ்.மணி, எம்.ரத்தினம், என்.சங்கரய்யா உள்ளிட்ட 9 பேர் உறுப்பினர்கள் ஆவர்.



</doc>
<doc id="173319" url="https://ta.wikipedia.org/wiki?curid=173319" title="சுந்தர சண்முகனார்">
சுந்தர சண்முகனார்

சுந்தர சண்முகனார் புதுவையில் வாழ்ந்து மறைந்த தமிழறிஞர்; கவிஞர்; எழுத்தாளர்; தமிழில் புதிய துறைகளில் ஆய்வினை மேற்கொண்ட அறிஞர். நூல்தொகுப்புக்கலை, அகராதியியல்கலை ஆகிய துறைகள் பற்றி முதன்முறையாக முறையியல் (Methodology) நூல்களைப் படைத்தவர். ஆற்றுப்படுகை அணுகுமுறையில் (River basin approach) பண்பாட்டு ஆய்வைத் தொடங்கி வைத்த முன்னோடி. "தமிழாசிரியர்களுக்கு தமிழ் தவிர வேறு எதுவும் தெரியாது" என்னும் மாயத்தோற்றத்தைத் தகர்த்தவர்களில் ஒருவர்.

தமிழ்நாட்டின் கடலூர் மாவட்டத்தில் உள்ள புதுவண்டிப்பாளையம் என்னும் ஊரில் சுந்தரம் – அன்னபூரணி அம்மாள் இணையருக்கு மகனாக 1922 சூலை 13 ஆம் நாள் சுந்தர சண்முகனார் பிறந்தார். இவரது இயற்பெயர் சண்முகம். பின்னாளில் தன் தந்தையின் பெயரைத் தன் பெயருக்கு முன்னர் இணைத்துச் சுந்தர சண்முகனார் ஆனார்.

சுந்தர சண்முகனார் கடலூரை அடுத்த திருப்பாதிரிப்புலியூரில் உள்ள தூய வளனார் பள்ளியில் பள்ளி இறுதி வகுப்பு வரை பயின்றார். அதேவேளையில் திருப்பாதிரிப்புலியூர் சிவத்திரு ஞானியார் மடலாயத்தில் ஐந்தாம் பட்டத்து அடிகளுக்கு மாணவராகச் சேர்ந்தார். அவ்வடிகளின் அறிவுரையின்படி 1936ஆம் ஆண்டில் தனது பதினான்காம் அகவையில் திருவையாறு அரசர் கல்லூரியில் தமிழ் வித்துவான் வகுப்பில் சேர்ந்தார். . 1939ஆம் ஆண்டில் வித்துவான் பட்டம் பெற்றார். பின்னர் தனியே படித்து இடைநிலை வகுப்பையும் இளங்கலைப் பட்டத்தையும் நிறைவு செய்தார்.

1952 ஆம் ஆண்டில் சென்னை சைதாப்பேட்டையில் உள்ள ஆசிரியர் பயிற்சிக் கல்லூரியில் ஆசிரியர் பயிற்சிப் படிப்பில் தேர்ந்தார்.

இவைதவிர பின்வரும் கல்விச் சான்றிதழ்களையும் சுந்தர சண்முகனார் பெற்றிருந்தார்:


ஞானியார் அடிகளின் பரிந்துரையைப் பெற்று மயிலம் சிவஞானபாலைய அடிகள் தமிழ்க் கல்லூரியில் தனது பதினெட்டாம் அகவையில் 1940 ஆம் ஆண்டு தமிழ் விரிவுரையாளராகப் பணியேற்றார். 1946 ஆம் ஆண்டில் கல்லூரியின் துணை முதல்வராகப் பணியாற்றிய நிலையில் தனக்கு ஏற்பட்ட மூளைக்கட்டியின் (Brain Tumor ) காரணமாகப் பணியிலிருந்து விலகினார். & 

1947 ஆம் ஆண்டில் புதுச்சேரியில் தன் ஓரகத்தான் (தன் மனைவிக்கு உடன்பிறந்தக்கு கணவர்) சிங்கார குமரேசன் உதவியுடன் பைந்தமிழ் பதிப்பகம் என்னும் நூல் வெளியீட்டு நிறுவனத்தைத் தொடங்கினார். இந்நிறுவனம் 1997 ஆம் ஆண்டு வரை செயற்பட்டது.

1948 ஆம் ஆண்டு முதல் 1958ஆம் ஆண்டு வரை புதுச்சேரி பெத்திசெமினார் பள்ளியில் தமிழ்த்துறைத் தலைவராகப் பணியாற்றினார். பின்னர் 1958ஆம் ஆண்டு முதல் 1980ஆம் ஆண்டு வரை புதுச்சேரி அரசினர் ஆசிரியர் பயிற்சி நடுவத்தில் தமிழ்ப் பேராசிரியராகப் பணியாற்றி விருப்ப ஓய்வுபெற்றார்.

தமிழ்நூல் தொகுப்புக்கலை என்னும் நூலின் வழியே தமிழ்நூல் தொகுப்பு முறையியலை சுந்தர சண்முகனார் வரையறுத்திருந்தார். அதனைக் கண்ட தஞ்சைத் தமிழ்ப் பல்கலைக்கழகத் துணைவேந்தர் முனைவர் வ. ஐ. சுப்பிரமணியம் அப்பல்கலைக் கழகத்தின் தொகுப்பியல் துறைத்தலைவர் பதவியை வகிக்குமாறு 1982 ஆம் ஆண்டில் அழைப்புவிடுத்தார். சுந்தர சண்முகர் அவ்வழைப்பையேற்று அப்பணியில் சேர்ந்தார். ஆனால் மூளைக்கட்டி நோய்க்கொடுமை காரணமாக 1983 ஆம் ஆண்டு அப்பணியிலிருந்து விலகினார். பின்னர் தனது இறுதிநாள் வரை புதுவையில் தங்கி நூலாக்கப்பணிகளில் ஈடுபட்டார்.

மேலும் மதுரை காமராசர் பல்கலைக் கழகத்தின் கல்விக்குழுவில் வாழ்நாள் உறுப்பினராகப் பணியாற்றினார்.

சுந்தர சுந்தரனார் இடையறாது தொல்லைகொடுத்த நோய்க்கு இடையிலும் நுண்மான் நுழைபுலம் துலங்கப் பல்வேறு துறைகளில் தொடர்ந்து நூல்கள் எழுதினார். அவற்றின் பட்டியல் வருமாறு:
மேற்கண்டவை தவிர பல்வேறு சூழ்நிலைகளில் இயற்றப்பட்ட தனிப்பாடல்களும் பல்வேறு இதழ்களில் எழுதிய கட்டுரைகளும் இருக்கின்றன.

இவருடைய இப்படைப்புகள் அனைத்தும் 2010 ஆம் ஆண்டில் தமிழக அரசால் நாட்டுடைமை ஆக்கப்பட்டு உள்ளன.

1949 சனவரி 23 ஆம் நாள் தொடங்கி சில ஆண்டுகள் திருக்குறள் தெளிவு என்னும் திங்களுக்கு இருமுறை இதழை வெளியிட்டார். ஒவ்வொரு இதழிலும் திருக்குறள்கள் சிலவற்றிற்கு ஆராய்ச்சி விரிவுரை எழுதினார். & இவ்வுரை இதழ்கள் தொகுக்கப்பட்டு 1963ஆம் ஆண்டில் வள்ளுவர் இல்லம் என்னும் நூலாக வெளியிடப்பட்டது. இவ்விதழில் இல்வாழ்க்கை, வாழ்க்கைத் துணைநலம், மக்கள் பேறு ஆகிய மூன்று அதிகாரங்களில் உள்ள முப்பது குறட்பாகளுக்கு எழுதிய ஆராய்ச்சி விரிவுரைகள் முழுமையாகப் பேராசிரியர் சு. ச. அறவணனால் தொகுக்கப்பட்டு 2004 ஏப்ரல் 26 ஆம் நாள் வள்ளுவர் கண்ட மனையறம் என்னும் நூலாக வெளியிடப்பட்டுள்ளன.

1958 அக்டோபர் 22 ஆம் நாள் தொடங்கி சில ஆண்டுகள் தெவிட்டாத திருக்குறள் என்னும் திங்களுக்கு இருமுறை இதழை வெளியிட்டார். ஒவ்வொரு இதழிலும் திருக்குறளின் காமத்துப்பால், பொருட்பால், அறத்துப்பால் என்னும் வைப்புமுறையில் ஒவ்வொரு பாலிலும் உள்ள சில குறள்களுக்கு ஆராய்ச்சி விரிவுரை எழுதினார். & அவ்வாறு எழுத்தப்பட்ட உரைகளில் 51 குறள்களுக்கான உரைகளைத் தொகுத்து 1991 நவம்பர் 5 ஆம் நாள் ஆழ்கடலில் சில ஆணிமுத்துக்கள் என்னும் நூலாக வெளியிட்டார்.

1966 சூன் 2 ஆம் நாள் திருவள்ளுவர் தமிழ்ப் பல்கலைக் கழகம் என்னும் அமைப்பை உருவாக்கினார். இவ்வமைப்பிற்கு அரசின் பதிவையும் பெற்றார். இவ்வமைப்பின் வழியே திருக்குறள், யாப்பிலக்கண வகுப்புகளை நடத்தினார். அவ்வகுப்பில் பங்கேற்ற மாணவர்களுக்குத் தேர்வுகள் நடத்தி, வெற்றி பெற்றவர்களுக்குப் பட்டங்கள் வழங்கினார்.

சண்முக சுந்தரனார் வாய்ப்புக் கிடைத்த பொழுதெல்லாம் வானொலியில் இலக்கியப் பேருரைகள் ஆற்றினார். அவற்றுள் சில:


சுந்தர சண்முகனார் தனது இருபத்திரண்டாவது அகவையில் 1944 மே 26 ஆம் நாள் புதுச்சேரியைச் சேர்ந்த விருத்தாம்பிகை அம்மையாரை மணந்தார். இவ்விணையர்களுக்கு சு. ச. அறவணன் என்னும் மகனும் அங்கயற்கண்ணி என்னும் மகளும் பிறந்தனர். 

சுந்தர சண்முகனார் 1951ஆம் ஆண்டில் செந்தமிழாற்றுப்படை என்னும் நூலை இயற்றி அரங்கேற்றிய பொழுது, நாவலர் ச. சோமசுந்தர பாரதியார் அந்நூலிற்கு எழுதிய சிறப்புப் பாயிரத்தில் “சுதை இயற்கவி சுந்தர சண்முகர்” எனக் குறிப்பிட்டார். பின்னர் சோமசுந்தர பாரதியாரின் பரிந்துரையை ஏற்று, புதுக்கல்விக் கழகம் இயற்கவி எனப் பட்டம் வழங்கியது.

இவர் திருக்குறள் தெளிவுரை, திருக்குறள் தெளிவு, தெவிட்டாத திருக்குறள் ஆகிய வெளியீடுகளின் வழியாகவும் தன்னுடைய நூல்கள் பலவற்றிலும் திருக்குறளின் மேன்மையை எடுத்துரைத்தார். இத்தகு திருக்குறள் பரப்பும்பணியைப் பாராட்டித் தமிழக அரசு 1991 சனவரி 15 ஆம் நாள் இவருக்குத் திருவள்ளுவர் விருது வழங்கியது.

இவர் பல துறைகளிலும் நூல்கள் எழுதிய சான்றாண்மையைப் பாராட்டி மதுரை காமராசர் பல்கலைக்கழகம் 1991 அக்டோபர் 17ஆம் நாள் இவருக்குத் தமிழ்ப் பேரவைச் செம்மல் என்னும் பட்டத்தை வழங்கியது.

இவைதவிர பின்வரும் பட்டங்களையும் விருதுகளையும் பெற்றிருக்கிறார்:

1946ஆம் ஆண்டு முதலே மூளைக்கட்டி நோயோடு போராடிக்கொண்டிருந்த சுந்தர சண்முகனார் 1997 அக்டோபர் 30 ஆம் நாள் புதுச்சேரியில் காலமானார் 

சுந்தர சண்முகனாரின் மாணாக்கர்களான சொல்லாய்வுச் செல்வர் சு. வேல்முருகன், பாட்டறிஞர் இலக்கியன், புலவர் திருவேங்கடம், பாவலர் ஆ. மு. தமிழ்வேந்தன் ஆகியோர் இணைந்து 1998 மார்ச் 22 ஆம் நாள் சுந்தர சண்முகனார் நினைவுக் கருத்தரங்கம் ஒன்றை புதுச்சேரியில் நடத்தினர்.

இவர்தம் மாணாக்கர்களும் மகன் சு. ச. அறவணனும் இணைந்து சுந்தர சண்முகனார் அறக்கட்டளை ஒன்றைத் தொடங்கி புதுச்சேரியில் திங்கள்தோறும் இலக்கிய நிகழ்ச்சிகளை நடத்தி வருகின்றனர். இந்த அறக்கட்டளையினர் 2009 நவம்பர் 12 ஆம் நாள் சுந்தர சண்முகனார் நினைவுக் குறுந்தகடு ஒன்றினை புதுச்சேரியில் வெளியிட்டனர் 


<references>


</doc>
<doc id="173336" url="https://ta.wikipedia.org/wiki?curid=173336" title="இயற்கை வரலாற்றுக்கான தேசிய அருங்காட்சியகம்">
இயற்கை வரலாற்றுக்கான தேசிய அருங்காட்சியகம்

இயற்கை வரலாற்றுக்கான தேசிய அருங்காட்சியகம் ("National Museum of Natural History") என்பது ஐக்கிய அமெரிக்காவின் தலைநகரான வாசிங்டன் பெருநகரில் அமைந்துள்ளது. இந்த அருங்காட்சியகம் உலகிலுள்ள மிகப் பெரிய காட்சியகங்களுள் ஒன்றாகும். பதினான்கு கோடி பல்துறை சார்ந்த பொருள்கள் உள்ளன. பெருமை மிக்க ஹோப் வைரம் (நம்பிக்கை வைரம்) இங்குள்ளது. இந்த வைரம், அதனை வைத்திருப்பவருக்கு நன்மை பயக்காது என்பது ஓர் ஐதீகம். பதினாறு அருங்காட்சியகங்களும் ஒரு மிருகக் காட்சிச்சாலையும் இதில் அடங்கும்.

இந்த அருங்காட்சியகம் தோன்றக் காரணமான ஜேம்ஸ் ஸ்மித்சன், அமெரிக்க மண்ணில் கால் பதித்தவரல்லர். அவருக்கு அங்கு யாரையும் தெரியாது. இருப்பினும் இந்த பெருமைமிக்க காட்சியகம் அமையக் காரணமானவர். இந்த புதிரான துன்பப் பட்ட ஆங்கில அறிவியலாளர், தனது சொற்ப சொத்தினை அமெரிக்க மக்களுக்கு ஏன் அன்பளிப்பாகக் கொடுத்தார் என்பதும் தெரியவில்லை.


</doc>
<doc id="173340" url="https://ta.wikipedia.org/wiki?curid=173340" title="சுகோத்தாய் இராச்சியம்">
சுகோத்தாய் இராச்சியம்

சுகோத்தாய் இராச்சியம் ("Sukhothai Kingdom", தாய்: "ราชอาณาจักรสุโขทัย") என்பது கிபி 1238 முதல் 1438 ஆம் ஆண்டு வரையில் வரையில் தாய்லாந்தின் வடமத்தியில் சுகோத்தாய் நகரையும் அதனை அண்டிய பகுதிகளையும் உள்ளடக்கியிருந்த ஓர் இராச்சியம் ஆகும். இதன் தலைநகரம் (தற்போதைய சுகோத்தாய் நகரில் இருந்து 12 கிமீ தூரத்தில் உள்ளது) தற்போது சிதைந்த நிலையில் உள்ளது. சுகோத்தாய் வரலாற்றுப் பூங்கா என்ற பெயரில் யுனெஸ்கோ இதனை உலகப் பாரம்பரியக் களமாக அறிவித்துள்ளது.


</doc>
<doc id="173350" url="https://ta.wikipedia.org/wiki?curid=173350" title="ஆவியூர், விருதுநகர்">
ஆவியூர், விருதுநகர்

ஆவியூர் (ஆங்கிலம்:Aaviyur), இந்தியாவின் தமிழ்நாடு மாநிலத்தில் அமைந்துள்ள விருதுநகர் மாவட்டத்தில் காரியாப்பட்டி வட்டத்திலுள்ள ஊர் ஆகும். மதுரையில் இருந்து 20 கி.மீ தொலைவில், காரியாப்பட்டி செல்லும் வழியில் ஆவியூர் அமைந்துள்ளது. இந்த ஊரில் ஒன்பதாம் நூற்றாண்டைச் சேர்ந்த சிவன் கோவில் உள்ளது. இங்கு கிடைத்த சான்றுகளின் படி இந்த ஊர் வரலாற்றுக்கு (??) முந்தைய காலத்தை சேர்ந்தது என தொல்பொருள் வல்லுனர்கள் கூறுகின்றனர். ஆவியூருக்கு அருகில் குரண்டி என்ற பெயருடைய ஊரில் சமணர் குகை உள்ளது.

இவ்வூரின் அமைவிடம் 9° 44' N , 78° 6' E ஆகும். கடல் மட்டத்தில் இருந்து இவ்வூர் சராசரியாக 123 மீட்டர் (412 அடி) உயரத்தில் இருக்கின்றது.

சோழ அரசன் இராஜராஜ சோழனிடம் பாண்டிய மன்னர்கள் போரில் தோற்றனர். பாண்டிய நாடு சோழர்கள் வசமானது.இந்த பகுதியை நிர்வகிக்க இராஜேந்திர சோழனை அரசப் பிரதிநிதியாக முதலாம் இராஜராஜ சோழன் நியமித்தார். ராஜேந்திர சோழனின் தலைமையில் இந்த சிவன் கோவில் கட்டப்பட்டுள்ளது. இந்த சிவன் கோவில் ராஜேந்திர சோழனின் பெயரால் ராஜேந்திர சோழீச்சுரம் என அழைக்கப்படுகிறது. இந்த கோவிலில் கர்ப்பகிரகமும், அர்த்தமண்டபமும் காணப்படுகின்றன. இந்த கோவிலின் விமானம் முற்றிலும் சிதைந்த நிலையில் காணப்படுகிறது. பின்னர் அரசாண்ட பாண்டிய மன்னர்கள் கோவிலுக்கு சுற்று சுவர் எடுத்து, சிவலிங்கத்துக்கு கும்பாபிஷேகம் நடத்தியுள்ளனர்.

இந்த கோவிலின் வடக்கு சுற்றுச் சுவரில் பிற்காலப் பாண்டிய மன்னர்களை பற்றிய கல்வெட்டுக்கள் காணப்படுகின்றன. அவற்றில் 1246 ஆம் ஆண்டு முதலாம் ஜடாவர்ம விக்கிரம பாண்டிய மன்னனை பற்றியும், 1250 ஆம் ஆண்டு இரண்டாம் மாறவர்ம சுந்தரபாண்டியனை பற்றிய குறிப்பும் காணப்படுகின்றன இந்த கல்வெட்டுக்களில் இந்த ஊர் வயலூர் நாடு என குறிப்பிடுகிறது. இந்த சிவன் கோவில் ராஜேந்திர சோழீச்சுரம் என அழைக்கப்படுகிறது. இந்த ஊர் மக்கள் சிறு வணிகர்களிடம் வரி வசூல் செய்து இந்த கோவிலை மேம்படுத்தி உள்ளனர். 
இன்னொரு கல்வெட்டின் பொதியன் செய்துங்க நாடாள்வான் என்பவரால் நிறுவப்பட்ட காமகோடா நாச்சியார் என்ற உமா தேவி சிலை உள்ளது. இந்த கோவிலுக்கு உரிய நிலம் அழகு அருளாள பெருமான் என்ற சோழ கங்கா தேவன் என்பவரால் 2 காணி நிலம் கொடையாக அளிக்கப்பட்டுள்ளது என இந்த கல்வெட்டு கூறும் செய்தி ஆகும்.



</doc>
<doc id="173352" url="https://ta.wikipedia.org/wiki?curid=173352" title="நேட் சில்வர்">
நேட் சில்வர்

நேட் சில்வர் ("Nate Silver", பிறப்பு: ஜனவரி 13, 1978) ஒரு அமெரிக்கப் புள்ளியியலாளர், தேர்தல் கணிப்பியிலாளர், அடிப்பந்தாட்ட புள்ளியியலாளர், எழுத்தாளர். 2008, 2012 ம் ஆண்டுகளின் ஐக்கிய அமெரிக்கத் தேர்தல் முடிவுகளைப் புள்ளியியல் அடிப்படையில் சரியாகக் கணித்ததனால் புகழ் பெற்றவர். 

சில்வர், பெக்கோட்டா ("PECOTA") எனும் அடிப்பந்தாட்ட புள்ளியியல் கணிப்பு முறைமையை உருவாக்கியதன் மூலம் முதன் முதலில் புகழ் பெற்றார். இம்முறைமை அடிப்பந்தாட்டக்காரர்களின் வருங்கால செயல்திறனைக் கணிப்பதற்கு பயன்படுத்தப்பட்டது. இதனை பேஸ்பால் புராஸ்பெகடஸ் என்ற நிறுவனத்துக்கு விற்ற சில்வர் அந்நிறுவனம் சார்பாக 2003-09 காலகட்டத்தில் இதனை நிருவகிக்கவும் செய்தார்.

சில்வர் 2007 ஆம் ஆண்டு ”டெய்லிகோஸ்” என்னும் அரசியல் வலைத்தளத்தில் 2008 அமெரிக்க குடியரசுத் தலைவர் தேர்தல் பற்றிய தனது ஆய்வுகளையும் கணிப்புகளையும் எழுதத் தொடங்கினார். அதற்கு ”போப்லானோ” ("Poblano") எனும் புனைப்பெயரைப் பயன்படுத்தினார். ஹிலாரி கிளிண்டன், பராக் ஒபாமா இடையேயான மக்களாட்சிக் கட்சியின் உட்கட்சித் தேர்தல் முடிவுகளைக் கணிப்பதில் அவர் கண்ட வெற்றிகள் அவரது புகழைப் பரப்பின. பின் மார்ச் 2008 இல் ”ஃபைவ்தர்ட்டிஎய்ட்.காம்” ("FiveThirtyEight.com") என்ற தனி வலைப்பதிவைத் தொடங்கி தன் இயற்பெயரிலேயே கணிப்புகளையும் ஆய்வுகளையும் வெளியிடத் தொடங்கினார். அமெரிக்க வெகுஜன ஊடகங்களும் அவரது கணிப்புகளை மேற்கோள் காட்டத் தொடங்கின. 2008 ஆம் ஆண்டு அமெரிக்கக் குடியரசுத் தலைவர் தேர்தலைக் கணிப்பதில் சில்வருக்கு பெரும் வெற்றி கிட்டியது. 50 அமெரிக்க மாநிலங்களில் 49 இல் அவரது தேர்தல் கணிப்புகள் சரியாக இருந்தன. மேலும் அமெரிக்க நாடாளுமன்ற மேலவைக்கு தேர்தல் நடைபெற்ற 35 இடங்களிலும் சில்வர் கணித்தது போலவே தேர்தல் முடிவுகள் இருந்தன. சில்வரின் வெற்றி தேர்தல் கணிப்புத் துறையில் பெரும் தாக்கத்தை ஏற்படுத்தியது.

ஏப்ரல் 2009 இல் "டைம்" இதழின் ”உலகின் 100 கூடிய தாக்கமுடைய மாந்தர்” பட்டியலில் சில்வர் இடம்பெற்றார். 2010 இல் சில்வரின் வலைப்பதிவை இணையத்தில் வெளியிடும் உரிமையை "நியூயார்க் டைம்ஸ்" வாங்கியது. 2012 இல் சில்வரின் வலைப்பதிவுக்கு “சிறந்த அரசியல் வலைப்பதிவு”க்கான வெப்பி விருது வழங்கப்பட்டது. செப்டம்பர் 2012 இல் சில்வர் எழுதிய ”தி சிக்னல் அண்ட் தி நாய்ஸ்” ("The Signal and the Noise") என்ற அபுனைவு புத்தகம் பெரும் வரவேற்பைப் பெற்றது. அமேசான்.காம் தளத்தில் 2012 மிக அதிக அளவில் விற்பனையான அபுனைவு புத்தகங்கள் பட்டியலில் முதலிடம் பெற்றது. 

பராக் ஒபாமாவும் மிட் ராம்னியும் போட்டியிட்ட 2012 அமெரிக்கக் குடியரசுத் தலைவர் தேர்தலிலும் சில்வரின் கணிப்புகள் பெரும் வெற்றி பெற்றன. இம்முறை 50 அமெரிக்க மாநிலங்களின் தேர்தல் முடிவுகளையும் சில்வர் சரியாகக் கணித்திருந்தார். தேர்தல் நடைபெற்ற 33 மேலவைத் தொகுதிகளில் 31 இன் முடிவுகள் சிலவரது கணிப்பை ஒத்திருந்தன. 2014ஆம் ஆண்டு சில்வர் "நியூயார்க் டைம்ஸ்" நிறுவனத்திலிருந்து விலகி ஈஎஸ்பிஎன் குழுமத்தின் ஆதரவுடன் ஒரு புது வலைத்தளத்தைத் தொடங்கினார்.



</doc>
<doc id="173355" url="https://ta.wikipedia.org/wiki?curid=173355" title="சந்தோசு ஜுவிகர்">
சந்தோசு ஜுவிகர்

சந்தோஷ் ஜுவிகர் ஓர் இந்தியத் திரைப்பட, நாடக நடிகர் ஆவார். இவர் இந்தி, மராத்தி மொழித் திரைப்படங்களிலும், நாடகங்களிலும் நடித்துள்ளார். 


</doc>
<doc id="173356" url="https://ta.wikipedia.org/wiki?curid=173356" title="சித்தார்த்து ஹல்திபூர்">
சித்தார்த்து ஹல்திபூர்

சித்தார்த்து ஹல்திபூர் ”சங்கீத்து-சித்தார்த்து” என இணைந்து செயல்படும் இரட்டை இசையமைப்பாளர்களில் ஒருவர். இவர்கள் இருவரும் மராத்தி, இந்தித் திரைப்படங்களில் இசையமைத்துள்ளனர். இவற்றுள் குறிப்பிடத்தக்கன மர்டர் 2, பிளட் மணி, ஆத்மா, புரூட் அண்டு நட், பேர்டு ஐடல், ஹும் ஹை சரி கர் கே ஆகியன.


</doc>
<doc id="173357" url="https://ta.wikipedia.org/wiki?curid=173357" title="மேகாலயா உயர் நீதிமன்றம்">
மேகாலயா உயர் நீதிமன்றம்

மேகாலயா உயர் நீதிமன்றம், இந்தியாவின் மேகாலயா மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது மேகாலயாவின் தலைநகரான ஷில்லாங்கில் அமைந்துள்ளது. இதன் முதலாவது நீதிபதி மீனா குமாரி ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதி மன்றத்தில் விசாரிக்கப்பட்டன.


</doc>
<doc id="173359" url="https://ta.wikipedia.org/wiki?curid=173359" title="திரிபுரா உயர் நீதிமன்றம்">
திரிபுரா உயர் நீதிமன்றம்

திரிபுரா உயர் நீதிமன்றம், இந்தியாவின் திரிபுரா மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது திரிபுராவின் தலைநகரான அகர்தலாவில் அமைந்துள்ளது. இதன் முதலாவது நீதிபதி தீபக் குப்தா ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதி மன்றத்தில் விசாரிக்கப்பட்டன.


</doc>
<doc id="173360" url="https://ta.wikipedia.org/wiki?curid=173360" title="மணிப்பூர் உயர் நீதிமன்றம்">
மணிப்பூர் உயர் நீதிமன்றம்

மணிப்பூர் உயர் நீதிமன்றம், இந்தியாவின் மணிப்பூர் மாநிலத்திற்கான தலைமை நீதிமன்றம் ஆகும். இது இந்திய அரசியலமைப்புச் சட்டம், வட கிழக்குப் பகுதிகளுக்கான மறுசீராக்கப் பிரிவு ஆகியவற்றின்படி மார்ச்சு 2013 அன்று நிறுவப்பட்டது. இது மணிப்பூரின் தலைநகரான இம்பாலில் அமைந்துள்ளது. இதன் முதலாவது நீதிபதி அபய் மனோகர் சப்ரே ஆவார். இது அமைக்கப்பட்டதற்கு முன்பு வழக்குகள் கவுகாத்தி நீதிமன்றத்தில் விசாரிக்கப்பட்டன.


</doc>
<doc id="173364" url="https://ta.wikipedia.org/wiki?curid=173364" title="அறுவையினூடே கதிர்மருத்துவம்">
அறுவையினூடே கதிர்மருத்துவம்

அறுவையினூடே கதிர்மருத்துவம் ("intraoperative radiotherapy", IORT) என்பது புற்றுநோய்க்காக அறுவை மருத்துவம் மேற்கொள்ளும் போது, முற்றும் அகற்றப்பட முடியாத புற்றுத் திசுக்களுக்குக் கதிர் மருத்துவம் மேற்கொள்ளும் முறையாகும். இங்கு ஒரே தவணையில் அதிக கதிர் ஏற்பளவினைக் கொடுத்து கதிர் மருத்துவத்தினையும், பின் அறுவையினையும் முடிவிற்குக் கொண்டுவரப்படுகிறது. இங்கு குறைந்த அளவுத் திசுக்களே கதிர் வீச்சுக்கு ஆட்படுகின்றன. சாதாரணத் திசு அதிக அளவில் சேதமுறுவதில்லை. இம்முறையில் கூறிடுவதனால் பெரும் நன்மை கிடைக்காது. அதிக கதிர் ஏற்பளவினைத் தாங்காத திசுக்களுக்கும் இம்முறை பொருந்தாது. பொதுவாக கிலோ வோல்ட் கதிர்களும் எலக்ட்ரான் கற்றையும் சிறந்தது. இதனால் பக்கத்திலுள்ள நல்ல திசுக்கள் அதிக கதிர்களை ஏற்கும் நிலை தவிர்க்கப்படுகிறது.


</doc>
<doc id="173368" url="https://ta.wikipedia.org/wiki?curid=173368" title="தோக்ரி திரைப்படத்துறை">
தோக்ரி திரைப்படத்துறை

தோக்ரி திரைப்படத்துறை, இந்திய அரசமைப்புச் சட்டத்தின் எட்டாவது அட்டவணையில் குறிப்பிட்டுள்ள மொழிகளுள் ஒன்றான தோக்ரி மொழித் திரைப்படத்துறையாகும். ஜம்மு காஷ்மீர் மாநிலத்தின் ஜம்மு பகுதியில் அதிகமாகப் பேசப்படும் இம்மொழியில் சில திரைப்படங்கள் வெளிவந்துள்ளன. இந்தியத் திரைப்பட விழாவில் தோக்ரி மொழித் திரைப்படத்திற்காக தேசிய அளவிலான சிறப்பு விருது வழங்கப்படுகிறது. இதுவரையில் ஒரு தோக்ரி மொழித் திரைப்படம் இவ்விருதைப் பெற்றுள்ளது.

கல்லன் ஹேயென் பீட்டியன், மா நி மில்தி, குக்கி மார் துவாரி, தில்லே இச் வாசுய கோய் ஆகிய நான்கு திரைப்படங்களே இதுவரையிலும் வெளியாகியுள்ளன. தில்லே இச் வாசுய கோய் என்னும் திரைப்படம் தோக்ரி மொழித் திரைப்படத்திற்கான 2011 ஆம் ஆண்டிற்கான தேசிய விருதினைப் பெற்றுள்ளது


</doc>
<doc id="173379" url="https://ta.wikipedia.org/wiki?curid=173379" title="பெர்மாத்தாங் பாவ்">
பெர்மாத்தாங் பாவ்

பெர்மாத்தாங் பாவ் ("Permatang Pauh") என்பது மலேசியா, பினாங்கு மாநிலத்தில் செபராங் பிறை பகுதியில் உள்ள ஒரு பட்டணம் ஆகும். பட்டர்வொர்த் நகரில் இருந்து 5 கி.மீ. தொலைவில் கிழக்கே உள்ளது. இது ஒரு கடலோர நிலப்பகுதியாகும். இங்கு மலேசியத் தொழில்நுட்ப மாரா பல்கலைக்கழகமும், செபராங் பிறை பல்நுட்பியல் கல்லூரியும் உள்ளன.

மலேசிய அரசியலில் பல தாக்கங்களை ஏற்படுத்திய நாடாளுமன்றத் தொகுதியின் தலைப் பட்டணமாக விளங்குகிறது. மலேசிய நாடாளுமன்றத்தில் கெஅடிலான் கட்சியின் 31 இடங்களில், பெர்மாத்தாங் பாவ் தொகுதியும் ஒன்றாகும்.

மலேசியாவின் முன்னாள் துணைப் பிரதமரும், நிதியமைச்சரும், இப்போதைய நாடாளுமன்ற எதிர்க் கட்சிகளின் தலைவருமான அன்வார் இப்ராஹிம் அவர்களின் நாடாளுமன்றத் தொகுதியாக இந்தத் தொகுதி இருக்கிறது.

2008ஆம் ஆண்டில் அன்வார் இப்ராஹிம், இந்தத் தொகுதியின் நாடாளுமன்ற உறுப்பினராகத் தேர்வு செய்யப்பட்டார். அதற்கு முன்னர், 1982 லிருந்து 1999 வரையிலும், 1999 லிருந்து 2008 வரையிலும், அவருடைய மனைவி வான் அசிசா வான் இஸ்மாயில் நாடாளுமன்ற உறுப்பினராக இருந்தார்.

1969ஆம் ஆண்டில் இருந்து பெர்மாத்தாங் பாவ் தொகுதியில் நடைபெற்ற பொதுத் தேர்தல் விவரங்கள்:




</doc>
<doc id="173384" url="https://ta.wikipedia.org/wiki?curid=173384" title="ம. ஆ. சுமந்திரன்">
ம. ஆ. சுமந்திரன்

எம். ஏ. சுமந்திரன் என அழைக்கப்படும் மதியாபரணம் ஆபிரகாம் சுமந்திரன் ("Mathiaparanan Abraham Sumanthiran", பிறப்பு: பெப்ரவரி 9, 1964), இலங்கை அரசியல்வாதியும், நாடாளுமன்ற உறுப்பினரும், இலங்கைத் தமிழ் மனித உரிமை ஆர்வலரும், வழக்கறிஞரும் ஆவார்.

சுமந்திரன் 1964 பெப்ரவரி 9 இல் இலங்கையின் யாழ்ப்பாண மாவட்டம், இணுவிலில் பிறந்தார். இவரது குடும்பம் வடமராட்சி பிரதேசத்தைச் சேர்ந்தவர்கள். தந்தை கரவெட்டியைச் சேர்ந்தவர். தாயார் குடத்தனையைச் சேர்ந்தவர். கொழும்பில் வளர்ந்த சுமந்திரன் கொழும்பு றோயல் கல்லூரியில் கல்வி கற்றார். பின்னர் சென்னைப் பல்கலைக்கழகத்தில் இயற்பியலில் இளங்கலைப் பட்டம் பெற்றார். பின்னர் இலங்கை சட்டக் கல்லூரியில் சட்டம் பயின்று வழக்குரைஞரானார்.

2001 ஆம் ஆண்டில் ஆத்திரேலியாவின் மொனாஷ் பல்கலைக்கழகத்தில் இணைய, இலத்திரனியல் சட்டத்தின் முதுகலைப் பட்டம் பெற்றார்.

சுமந்திரன் மெதடிய கிறித்தவர் ஆவார். இலங்கை மெதடிசத் திருச்சபையின் துணைத் தலைவராக உள்ளார்.

1991 ஆம் ஆண்டு முதல் கொழும்பில் வழக்குரைஞராகப் பணியாற்றி வரும் சுமந்திரன் உரிமையியல் வழக்குகளில் மீயுயர், மேன்முறையீட்டு, உயர், மற்றும் மாவட்ட நீதிஅமன்றங்களில் வாதாடி வருகிறார். இலங்கை காப்புறுதிக் கூட்டுத்தாபன, மற்றும் இலங்கை கடல்வள சேவைகள் ஆகியவற்றைத் தனியார் மயமாக்கல் போன்றவற்றில் இவர் வெற்றிகரமாக வாதாடியுள்ளார். அடிப்படை மனித உரிமை மீறல்கள், நாடாளுமன்ற சட்டமூலங்களுக்கான சட்டமீளாய்வு போன்ற வழக்குகளில் வாதாடியுள்ளார். கொழும்பில் இருந்து தமிழர் கட்டாய வெளியேற்றங்களை இவர் தடுத்து நிறுத்தியுள்ளார்.

சுமந்திரன் இலங்கை நாடாளுமன்றத்துக்காக ஏப்ரல் 2010 தேர்தலில் தமிழ்த் தேசியக் கூட்டமைப்பின் தேசியப் பட்டியல் உறுப்பினராகத் தெரிவு செய்யப்பட்டார். 2012 மே மாதத்தில் இவர் இலங்கைத் தமிழரசுக் கட்சியின் வெளிவிவகார மற்றும் சட்ட விவகாரங்களுக்கான செயலாளராக நியமிக்கப்பட்டார். 2014 செப்டம்பரில் தமிழரசுக் கட்சியின் இரண்டு உதவிச் செயலாளர்களில் ஒருவராக நியமிக்கப்பட்டார். சுமந்திரன் 2015 நாடாளுமன்றத் தேர்தலில் யாழ்ப்பாண மாவட்டத்தில் ததேகூ வேட்பாளராகப் போட்டியிட்டு 58,043 விருப்பு வாக்குகள் பெற்று மீண்டும் நாடாளும்ன்றம் சென்றார்.


</doc>
<doc id="173385" url="https://ta.wikipedia.org/wiki?curid=173385" title="வாணி ராணி">
வாணி ராணி



</doc>
<doc id="173386" url="https://ta.wikipedia.org/wiki?curid=173386" title="வாணி ராணி (தொலைக்காட்சித் தொடர்)">
வாணி ராணி (தொலைக்காட்சித் தொடர்)

வாணி ராணி என்பது சன் தொலைக்காட்சியில் ஒளிபரப்பான தொலைக்காட்சி நெடுந்தொடர். இது நடிகை ராதிகாவின் ராடன் மீடியாவின் தயாரிப்பில் ஜனவரி 21, 2013 முதல் திசம்பர் 8, 2018 வரை ஒவ்வொரு வாரமும் திங்கள் கிழமை முதல் சனிக்கிழமை வரை இரவு 9.30 மணிக்கு ஒளிபரப்பானது. இதே நிறுவனத்தின் தயாரிப்பான ’செல்லமே’ தொடர் முடிவடைந்ததைத் தொடர்ந்து இத்தொடர் ஒளிபரப்பானது, தற்பொழுது இந்த தொடருக்கு பதிலாக என்ற சந்திரகுமாரி சரித்திட தொடர் ஒளிப்பரப்பாகின்றது.

சித்தி, அண்ணாமலை, அரசி தொடர்களில் இரட்டை வேடத்தில் நடித்த ராதிகா, நான்காவது முறையாக வாணி ராணி தொடரில் இரட்டை வேடத்தில் நடித்தார், இவருடன் சேர்ந்து வேணு அர்விந்த், பப்லு பிருத்விராஜ், நீலிமா ராணி, அருண் குமார், விக்கி கிரிஷ், மானச் சவளி, நவ்யா, நேஹா, சாந்தி வில்லியம்ஸ் போன்ற பலர் நடித்துள்ளார்கள். 

இந்த தொடர் 2014 முதல் சன் குடும்பம் விருதுளில் பல பிரிவுகளின் கீழ் பரிந்துரை செய்யப்பட்டு பல விருதுகளை வென்றுள்ளது என்பது குறிப்பிடத்தக்கது. தமிழ் தொலைக்காட்சி வரலாற்றில் அதிக பகுதிகளில் ஒளிபரப்பான தொடர் என்ற பெருமை இந்தொடரையே சேரும்.

அக்கா தங்கையான வாணி ராணி அண்ணன் தம்பிகளான சாமிநாதன் பூமிநாதனை திருமணம் செய்துகொண்டு ஒரே குடும்பத்திற்கு வாழப் போகிறார்கள். அக்கா வாணி பெரிய வழக்கறிஞராக இருக்க, தங்கை ராணியோ படிப்பு ஏறாத பெண்ணாக அதே சமயம் குடும்ப நிர்வாகத்தில் கெட்டிக்காரியாகவும், அப்பாவியாகவும் இருக்கிறார்.

கூட்டுக் குடும்பமாக வாழும் இவர்கள் ஒருவருக்கொருவர் ஆதரவாக இருந்தாலும், இருவருக்கும் புகுந்த வீட்டில் ஒரு சிக்கல் வருகிறது. அந்தச் சிக்கலால் இருவருக்கும் இடையே பெரும் பிரச்சனை உருவாகி அதன் மூலம் இருவரின் உறவிலும் விரிசல் ஏற்படுகிறது. இருப்பினும் தொடர்ந்து ஒரே வீட்டில், ஒரே குடும்பமாகவே வாழும், இவர்களது வாழ்க்கையில் நிகழும் சம்பவங்கள் தான் வாணி ராணி மெகா தொடரின் கதை.










</doc>
<doc id="173387" url="https://ta.wikipedia.org/wiki?curid=173387" title="பொது பல சேனா">
பொது பல சேனா

பொது பல சேனை ("Bodu Bala Sena", பொது பல சேனா, , "பௌத்தர்களின் அதிகாரப் படை") என்பது இலங்கையின் கொழும்பு நகரைத் தளமாகக் கொண்டியங்கும் ஒரு பௌத்த அமைப்பாகும். இது பௌத்த மெய்யியல், சிங்களப் பண்பாடு, சிங்கள மரபைப் பாதுகாக்கும், தீவிரவாத அமைப்பு

இலங்கை விடயங்களில் இந்தியாவின் தலையீடு, இந்தியக் கலைஞர்களின் நிகழ்வுகளுக்கு எதிர்ப்பு, கனடாவில் நிகழ்ந்த பொங்கு தமிழ் நிகழ்வுகளுக்கு எதிர்ப்பு, இலங்கைப் போர் நிறுத்தக் கண்காணிப்புக் குழுவுக்கு எதிர்ப்பு போன்றவை பொது பல சேனாவின் சில எதிர்ப்பு நடவடிக்கைகளாகும்

2013 பெப்ரவரியில் இவ்வியக்கம் ஹலால் இறைச்சிக்கு எதிராகக் குரல் கொடுத்தது, 2013 ஏப்ரல் மாதத்துக்கிடையில் நாட்டில் உள்ள கடைகளில் அலால் இறைச்சி விற்பனை தடை செய்யப்பட வேண்டும் என வலியுறுத்தியது இசுலாமிய மதகுருக்கள் ஹலால் சான்றிதழ் வழங்குவது தடை செய்யப்பட வேண்டும் என பௌத்த மதகுரு வண. கிராம விமலஜோதி தேரர் அரசிடம் கேட்டுக் கொண்டார், "நாட்டின் மக்கள்தொகையில் 90 விழுக்காட்டினர் பௌத்த, இந்து, கிறித்தவர்களாக இருக்கும் போது, அவர்களை அலால் உணவை உண்ண நிர்ப்பந்திக்க முடியாது," என அவர் கூறினார். இவர்களின் எதிர்ப்பை அடுத்து, அலால் சான்றிதழை வழங்கும் அனைத்திலங்கை ஜமியாதுல் உலாமா சபையினர் பொது பல சேனா, பாதுகாப்புச் செயலர் கோத்தபாய ராஜபக்ச ஆகியோருடன் நடத்திய பேச்சுவார்த்தைகளை அடுத்து அலால் சான்றிதழ் வழங்குவதை இடை நிறுத்தி வைத்துள்ளனர்.



</doc>
<doc id="173391" url="https://ta.wikipedia.org/wiki?curid=173391" title="பாபி (நடிகை)">
பாபி (நடிகை)

பாபி (Bobby) ஓர் வங்காளதேசத் திரைப்பட நடிகை ஆவார். இவர் கோஜ்: த செர்ச் என்ற திரைப்படத்தில் நடிப்பிற்காக பரவலாக அறியப்படுகிறார். இவர் வங்க மொழித் திரைப்படங்களில் நடித்து வருகிறார்.


</doc>
<doc id="173399" url="https://ta.wikipedia.org/wiki?curid=173399" title="மணிப்பிரவாள நடை">
மணிப்பிரவாள நடை

மணிப்பிரவாள நடை என்பது தமிழோடு வடமொழியும் விரவி நடக்கும் தமிழ் உரைநடை. இது தமிழோடு 13 ஆம் நூற்றாண்டில் இணைந்தது. "இரத்தினம்-பவளம்" என்ற நேரடிப் பொருளுடைய மணிப்பிரவாளம் என்னும் சொல், தென்னிந்தியாவில் வடமொழி்யும், திராவிட மொழியொன்றும் கலந்து எழுதப்பட்ட ஒரு இலக்கிய நடையைக் குறிக்கும். மணியும், பவளமும் சேர்த்து உருவாக்கப்பட்ட மாலை போல இரண்டு மொழிகள் கலந்து உருவான இலக்கிய நடை என்பது இதன் பொருளாகும். மணிப்பிரவாள நடை என்பது தமிழோடு வடமொழியும் விரவி நடக்கும் தமிழ் உரைநடை.

சங்க காலத் தொகைநூல்களில் ஒன்று அகநானூறு. இது மூன்று பகுதியாகப் பகுக்கப்பட்டுள்ளது. அவற்றுள் ஒன்று ‘மணிமிடைப் பவளம்’. இப்பகுப்பில் உள்ள 180 பாடல்களும் நீலநிற மணியோடு செந்நிறப் பவளம் சேர்த்துத் தொடுத்தாற்போன்ற அமைதியினைக் கொண்டிருப்பதால் இதற்கு மணிமிடைப் பவளம் எனப் பெயர் சூட்டினர். இந்த ‘மணிமிடைப் பவளம்’ என்னும் சொல் நாளடைவில் ‘மணிப்பிரவாளம்’ என மருவி வழங்குகிறது.

பன்னிரண்டு ஆழ்வார்களில் ஒருவரான நம்மாழ்வார் இயற்றிய திருவாய்மொழி நூலிலுள்ள பாடல்களுக்கு ஐந்து பேர் எழுதிய பழமையான ஈடு உரைகள் உள்ளன. திருவாய்மொழி ஈடு உரை மணிப்பிரவாள நடையில் அமைந்துள்ளது. திருவாய்மொழி வேதத்தின் சாரமாகவும், தத்துவக் களஞ்சியமாகவும் விளங்குகிறது. இவற்றை வெளிப்படுத்தும் வகையில் இதன் உரைகள் உள்ளன.

சோழப் பேரரசுக் காலத்திலும் அதன் பின்னரும், இன்றைய கேரளத்தையும் உள்ளடக்கியிருந்த தமிழ் நாட்டில் ஒருசில வட்டாரங்களில் வடமொழிச் செல்வாக்கு மிகுந்திருந்தது. வடமொழி உயர்வானதாகவும், இறைவனுடைய மொழியாகவும் கற்பிக்கப்பட்ட காலம் அது. தமிழில் வடமொழியைக் கலந்து எழுதுவது உயர் நடையாக அவ்வட்டாரங்களில் எண்ணப்பட்டது. ஆழ்வார்களுக்குப் பின்னர், அவர்களுடைய நூல்களுக்கு உரை எழுதிய இராமானுஜருடைய ஆக்கங்கள் மணிப்பிரவாள நடையிலேயே அமைந்திருந்தன. சோழர்காலத்தில் வடமொழியின் வழி புகுந்த சமயக் கருத்துருக்களும், தமிழில் எழுந்த வடமொழித் தழுவல் நூல்களும் இத்தகைய போக்குக்கு வாய்ப்பாக அமைந்தன.

அன்றைய சேர நாட்டில், மணிப்பிரவாளத்தின் தாக்கம் கடுமையாக இருந்ததால் சேர நாட்டுத் தமிழ், இன்று மலையாளம் என அழைக்கப்படும் புதிய மொழியாக மாறிவிட்டது.

திருவாய்மொழி இரண்டாம்-பத்து எட்டாம்-திருவாய்மொழி பத்தாம் பாடலையும் அதற்கு ஈடு முப்பத்தாறாயிரப் படி தந்துள்ள மணிப்பிரவாள நடை உரையையும் இங்குக் காணலாம்.

பத்தாம் பாட்டு – ‘இவர்களை விடீர், நாம் முந்துமுன்னம் இவர்களைப் போலே யாகாதே அவனை அனுபவிக்கப் பெற்றோமிறே’ என்று ஸ்வலாபாநுஸந் தாகத்தாலே ஹ்ருஷ்டராகிறார்.
<poem>
சீர்மைகொள் வீடு சுவர்க்கம் நரகீறா
ஈர்மைகொள் தேவர் நடுவாமற் றெப்பொருட்கும்
வேர்முதலாய் வித்தாய்ப் பரந்து தனி நின்ற
கார்முகில்போல் வண்ணன்என் கண்ணனைநான் கண்டேனே.
</poem>

[சீர்மைகொள் இத்யாதி] ஸர்வப்ரகாரத்தாலும் நன்றான பரமபதம், பரிமிதஸுகமான ஸவர்க்கம், நிஷ்க்ருஷ்டதுர்க்கமேயான நரகம், இவை முடிவாக, ஈரப்பாடுடையரான தேவர்கள் நடுவாக, மற்றுமுண்டான திர்யகாதிகளுக்கும், [வேர்முதலாய் வித்தாய்] த்ரிவிதகாரணமும் தானேயாய், [பரந்து] "தத்ஸ்ருஷ்ட்வா ததேவாநுப்ராவிசத் ததநுப்ரவிச்ய ஸச்சத்யச்சாபவத்" என்கிறபடியே முந்துற இவற்றையுடைய உண்டாக்கி, பின்னை இவற்றையுடைய வஸ்துத்வநாம பாக்த்துவங்களுக்காக அநுப்ரவேசித்து, இப்படி ஜகதாரகராய்நின்று, [தனிநின்ற இத்யாதி] இப்படி ஜகச்சரீரனாய் நின்றவளவேயன்றிக்கே, தன்னுடைய வ்யாவ்ருத்தி தோன்றும்படி ஸ்ரீ வைகுண்டத்திலே வர்ஷுகவலாஹகம் போலே யிருக்கிற அழகிய திருமேனியை யுடையனாயிருந்தவைத்து க்ருஷ்ணனாய் வந்து அவதரித்து எனக்குக் கையாளனானவனை நான் முந்துற முன்னம் கண்டநுமவிக்கப் பெற்றே னென்கிறார்,

போன்ற தமிழ் வழக்கையும் காணமுடிகிறது.

மணிப்பிரவாள நடை
வீடு என்னும் சீர்மை, சுவர்க்கம் (இன்ப உலகம்), நரகம் (துன்ப உலகம்), தேவர் உலகம் (அன்பு கொண்டோர் உலகம்), மற்றுமுள்ள எல்லாப் பொருள்கள் ஆகிய அனைத்துக்கும் வேராகவும், முதலாகவும், வித்தாகவும், பரந்து நிற்பவன் என் கண்ணன். அவனை நான் கண்டேன் – என்கிறார், ஆழ்வார்.

அக்காலத்திய மணிப்பிரவாள நடைக்கு எடுத்துக்காட்டாக "உபதேசரத்னமாலை" என்னும் நூலிலிருந்து ஒர் பகுதியைக் கீழே காணலாம்.

வடமொழி ஒலிகளை குறிக்க கிரந்த எழுத்துக்கள் பயன்படுத்தப்பட்டன. தமிழ் மணிப்பிரவாள நடையில் தமிழ் எழுத்துக்களும், கிரந்த எழுத்துக்களும் கலந்து எழுத்தப்பட்டன. கீழே மேற்கூறிய பகுதி எவ்வாறு கிரந்தம் கலந்து எழுதப்பட்டது என்பதை காணலாம்.

கி.பி 9 ஆம் நூற்றாண்டுக்கு முன் தமிழ் மொழியின் ஒரு பகுதியாகவே மலையாளம் இருந்தது. இதன் பின்னர் தென்னாட்டில் மணிப்பிரவாளம் பெருக்கெடுத்தபோது சேர நாட்டுத் தமிழ் மாற்றம் பெறத் தொடங்கியது. "பாட்டு" என்னும் உள்ளூர் இலக்கிய வழக்கு ஒரு பிரிவினரிடையே பயின்று வந்தபோதிலும், சமூகத்தின் உயர் மட்டத்தினர் நடுவில் "மணிப்பிரவாள நடை" பரவலாகக் கைக்கொள்ளப்பட்டது. சிறப்பாக நம்பூதிரி சமூகத்தினர் மணிப்பிரவாளத்தை வளர்ப்பதில் முன்னணியில் இருந்தனர். கேரளத்தில், 14 ஆம் நூற்றாண்டில் எழுதப்பட்டதாகக் கருதப்படும் லீலாதிலகம் என்னும் இலக்கண நூல், "பாட்டு" மரபுக்கும், மணிப்பிரவாளத்துக்கும் இடையிலுள்ள தொடர்புகளை வரையறுப்பதுடன், இசைவாகக் கலக்கக்கூடிய உள்ளூர், வடமொழிச் சொல் வகைகள் பற்றியும் எடுத்துரைக்கிறது. மணிப்பிரவாளப் பாடல்களில் வடமொழிஇலக்கணமே பின்பற்றப்படவேண்டும் என்றும் இந்நூல் கூறுகிறது. இது, எவ்வாறு சேரநாட்டுத் தமிழில் மணிப்பிரவாளம் மூலம் வடமொழி படிப்படியாக ஆதிக்கம் செலுத்தியது என்பதை விளக்குகிறது. கேரளத்தில் இந்த மணிப்பிரவாள நடையில் எழுதி, இன்று கிடைக்கின்ற மிகப் பழைய நூல் "வைசிக தந்திரம்" என்பதாகும்.


</doc>
<doc id="173404" url="https://ta.wikipedia.org/wiki?curid=173404" title="பெரியநாகபூண்டி">
பெரியநாகபூண்டி

பெரியநாகபூண்டி என்பது திருவள்ளூர் மாவட்டம் பள்ளிப்பட்டு வட்டத்தில் அமைந்திருக்கும் ஒரு சிற்றூர் ஆகும்.

இங்கு நாகவள்ளி உடனுறை நாகேசுவர சுவாமி கோயில் உள்ளது. இங்கு கிறித்தவ தென்னிந்திய திருச்சபையும் உள்ளது. இங்கு இந்து சமயத்தினரும் கிறித்தவ சமயத்தினரும் பெரும்பான்மையாக வாழ்கின்றனர்.

இங்கு அரசினர் உயர்நிலைப்பள்ளி ஒன்றும் உள்ளது. இப்பள்ளியில் ஏறத்தாழ 500 மாணவர்கள் பயின்று வருகின்றனர். இங்கு மக்கள் பயனடையும் வகையில் இரண்டு அரசு நூலகங்களும் அமைந்துள்ளன. இவ்வூரில் இரண்டு சிறு குளங்களும் மிகப்பெரிய ஒரு ஏரியும் உள்ளன.

இங்குள்ள பெரும்பாலான மக்கள் வேளாண்மையை நம்பி வாழ்கின்றனர். அருகிலுள்ள ஒருசில விளைநிலங்களில் ஏரி நீர்ப் பாசனத்தை பயன்படுத்துகின்றனர். இங்கு விளையும் பயிர்கள் நெல், கரும்பு, கேழ்வரகு, சோளம், வேர்க்கடலை மற்றும் மா போன்ற பயிர்களையும் கூலிவேலையையும் நம்பி வேலை செய்கின்றனர்.


</doc>
<doc id="173405" url="https://ta.wikipedia.org/wiki?curid=173405" title="சமதொடுகோட்டு அச்சு">
சமதொடுகோட்டு அச்சு

ஒரு புள்ளியிலிருந்து இரு வட்டங்களுக்கு வரைப்படும் தொடுகோடுகள் சமநீளமுள்ளவையாக இருக்குமாறு இயங்கும் புள்ளியின் இயங்குவரை ஒரு நேர்கோடாக அமையும். இக்கோடு அவ்விருவட்டங்களின் சமதொடுகோட்டு அச்சு ("radical axis") என அழைக்கப்படுகிறது. சமதொடுகோட்டு அச்சின் மீதமையும் எந்தவொரு புள்ளி P -ஐயும் மையமாகக் கொண்டு வரையப்படும் வட்டம் எடுத்துக்கொள்ளப்பட்ட இரு வட்டங்களையும் செங்குத்தாக வெட்டும். சமதொடுகோட்டு அச்சின் மீதமையும் ஒவ்வொரு புள்ளிக்கும் இவ்வாறு அமையும் வட்டம் தனித்ததொன்றாகும். மறுதலையாக, இருவட்டங்களுக்கும் செங்குத்து வட்டமாக அமையும் வட்டத்தின் மையம் அவ்விருவட்டங்களின் சமதொடுகோட்டு அச்சின் மீதமையும். சமதொடுகோட்டு அச்சின் மீதுள்ள புள்ளியிலிருந்து இரு வட்டங்களுக்கும் வரையப்படும் தொடுகோடுகள் சமநீளமுடையவை என்பதால், சமதொடுகோட்டு அச்சின் மீதமையும் ஒவ்வொரு புள்ளியின் படியும் அவ்விரு வட்டங்களைப் பொறுத்து சமம் எனலாம்.

இங்கு, 

சமதொடுகோட்டு அச்சு எப்பொழுதும் ஒரு நேர்கோடாகவும் எடுத்துக்கொள்ளப்பட்ட வட்டங்களின் மையங்களை இணைக்கும் கோட்டிற்கு செங்குத்தாகவும் அமையும். வெட்டிக்கொள்ளாத வட்டங்களின் சமதொடுகோட்டு அச்சானது, இரண்டில் பெரியதாகவுள்ள வட்டத்திற்கு அருகில் இருக்கும். இரண்டு வட்டங்களும் வெட்டும் வட்டங்கள் எனில் சமதொடுகோட்டு அச்சு அவை வெட்டும் புள்ளிகளின் வழியே செல்லும். இரண்டு வட்டங்களும் தொடுவட்டங்கள் எனில் சமதொடுகோட்டு அச்சு அவ்வட்டங்களுக்குப் பொதுத் தொடுகோடாக இருக்கும். ஒரே கோட்டின் மீதமைந்த மையங்களையும், ஒரே கோட்டை சமதொடுகோட்டு அச்சாகவும் கொண்ட வட்டங்கள் அனைத்தும் பொதுஅச்சு வட்டங்களின் கற்றை எனப்படும்.

எந்த இரண்டும் பொதுமைய வட்டங்களாக இல்லாத மூன்று வட்டங்கள் A, B , C . 

இம்மூன்று வட்டங்களில் இரண்டிரண்டாக வட்டங்களை எடுத்துக்கொண்டு அவற்றின் சமதொடுகோட்டு அச்சுகள் காண, அம்மூன்று அச்சுகளும் ஒரே புள்ளியில் சந்திக்கலாம் அல்லது இணையாகவும் இருக்கலாம். அவை மூன்றும் சந்திக்குமானால் சந்திக்கும் புள்ளியானது மூன்று வட்டங்களின் சமதொடுகோட்டச்சுச் சந்தி எனப்படும். மூன்று சமதொடுகோட்டு அச்சுகளும் இணையாக இருந்தால் அவை முடிவிலியில் சந்திக்கும். 

இம்மூன்று வட்டங்களின் சமதொடுகோட்டு அச்சுகளும் ஒரு புள்ளியில் சந்திக்கும் என்பதை எளிதாக விளக்கலாம்: 

மூன்று வட்டங்களில் இரண்டிரண்டாக எடுத்துக் கொண்டு சமதொடுகோட்டு அச்சுகளைக் காண, ஒவ்வொரு சோடி வட்டத்தின் சமதொடுகோட்டு அச்சிலிருந்தும் அவ்வட்டங்களுக்கு வரையப்படும் தொடுகோடுகள் சமநீளமுள்ளவையாக இருக்கும். எனவே கடப்பு உறவின் படி (transitive relation), மூன்றுவட்டங்களுக்கும் வரையப்படும் தொடுகோடுகள் மூன்றும் சமநீளமுள்ளவையாக உள்ளவாறு, மூன்று சமதொடுகோட்டு அச்சுகளுக்கும் பொதுவான ஒரு புள்ளி இருக்கும். இப்பொதுப் புள்ளியே சமதொடுகோட்டச்சுச் சந்தியாகும். 

சமதொடுகோட்டச்சுச் சந்தியை மையமாகவும், சமதொடுகோட்டு நீளத்தை ஆரமாகவும் கொண்டு வரையப்படும் வட்டமானது எடுத்துக்கொள்ளப்பட்ட மூன்று வட்டங்களுக்கும் செங்குத்து வட்டமாக இருக்கும். அவ்வாறு அமையக்கூடிய வட்டம் தனித்ததொன்றாகும். மேலும் அது தரப்பட்ட மூன்று வட்டங்களின் சமதொடுகோட்டு வட்டம் என்றழைக்கப்படும்.


J , சமதொடுகோட்டு அச்சின் மீதுள்ளதால் இரு வட்டங்களைப் பொறுத்த அதன் படிகள் சமமாகும்:

பித்தாகரசு தேற்றப்படி,

"d", "d" மதிப்புகளைப் பிரதியிட,

இருபுறமும் "D" = "x"+"x" ஆல் வகுக்க,

இதனுடன் formula_8சமன்பாட்டைக் கூட்ட,

"x" அல்லது "x" இன் மதிப்பைக் கொண்டு வட்டங்களின் மையங்களை இணைக்கும் கோட்டுத்துண்டின் மீது புள்ளி K ஐக் குறித்துக் கொண்டு அதன் வழியே மையங்களை இணைக்கும் கோட்டுத்துண்டிற்கு செங்குத்து வரைய அச்செங்குத்துக் கோடு எடுத்துக்கொண்ட இரு வட்டங்களின் சமதொடுகோட்டு அச்சாகும்.

வட்டங்கள் முந்நேரியல் ஆயதொலைவுகளில் தரப்பட்டிருந்தால் சமதொடுகோட்டச்சுச் சந்தி அணிக்கோவை வடிவில் தரப்படுகிறது.

"X" = "x" : "y" : "z" என்பது முக்கோணம் "ABC" இன் தளத்திலமையும் ஏதேனும் ஒரு புள்ளி. முக்கோணத்தின் பக்க நீளங்கள், "a" = |"BC"|, "b" = |"CA"|, "c" = |"AB"|.

வட்டங்கள் பின்வருமாறு தரப்படுகின்றன:

இப்பொழுது சமதொடுகோட்டச்சுச் சந்தி அணிக்கோவையாக:




</doc>
<doc id="173409" url="https://ta.wikipedia.org/wiki?curid=173409" title="என். ஆர். இராசவரோதயம்">
என். ஆர். இராசவரோதயம்

நவரத்தினசிங்கம் இரத்தினவரோதயம் இராசவரோதயம் ("Navaratnasingam Ratnavarothiam Rajavarothiam", அக்டோபர் 8, 1908 - ஆகத்து 27, 1963) இலங்கைத் தமிழ் அரசியல்வாதியும் நாடாளுமன்ற உறுப்பினரும் ஆவார்.

இராசவரோதயம் கிழக்கிலங்கையில் திருகோணமலையில் நவரத்தினசிங்கம் என்பவருக்குப் பிறந்தவர். ஆரம்பக் கல்வியை திருகோணமலை புனித யோசேப்பு கல்லூரியிலும், பின்னர் கொழும்பு ஆனந்தா கல்லூரியிலும் கற்றார். கொழும்புப் பல்கலைக்கழகத்தில் படித்துப் பட்டம் பெற்றார்.

இராசவரோதயம் இலங்கைத் தமிழரசுக் கட்சியில் இணைந்து அதன் தீவிர உறுப்பினரானார். கட்சியின் உப-தலைவராக இருந்தவர். 1952 நாடாளுமன்றத் தேர்தலில் தமிழரசுக் கட்சியின் வேட்பாளராக திருகோணமலை தேர்தல் தொகுதியில் தமிழ்க் காங்கிரசு வேட்பாளர் எஸ். சிவபாலனுடன் போட்டியிட்டு வெற்றி பெற்று இரண்டாவது நாடாளுமன்றத்திற்குத் தெரிவானார்.. இத்தேர்தலில் தமிழரசுக் கட்சியில் போட்டியிட்டு வெற்றி பெற்றவர்கள் இருவர் மட்டுமே. இவர் 1956, மார்ச் 1960, சூலை 1960 நாடாளுமன்றத் தேர்தல்களிலும் போட்டியிட்டு வெற்றி பெற்றார்.



</doc>
<doc id="173420" url="https://ta.wikipedia.org/wiki?curid=173420" title="இந்திய மேலாண்மை கழகம், ராஞ்சி">
இந்திய மேலாண்மை கழகம், ராஞ்சி

இந்திய மேலாண்மை கழகம் ராஞ்சி ("Indian Institute of Management ranchi", "ஐஐஎம் ராஞ்சி") இந்தியாவின் ஜார்க்கண்ட் மாநிலம் ராஞ்சியில் உள்ள ஒரு வணிகப் பள்ளி. இதை இந்திய அரசு 2010 ஆம் ஆண்டு நிறுவியது. மேலும் இது எட்டாவதாக நிறுவப்பட்ட இந்திய மேலாண்மை கழகம் (ஐஐஎம்) ஆகும்.



</doc>
<doc id="173424" url="https://ta.wikipedia.org/wiki?curid=173424" title="செலீனியம்">
செலீனியம்

செலீனியம் (ஆங்கிலம்: Selenium (IPA: ) ஒரு வேதியியல் தனிமம். இதன் அணுவெண் 34; இதன் வேதியியல் குறியீடு Se. இது ஒரு மாழியிலி வகையைச் சேர்ந்த தனிமம். இதம் வேதியியல் பண்புகள் கந்தகம், டெலூரியம் ஆகியவற்றுடன் தொடர்புடையது. செலினியம் பிற உலோகங்களின் கந்தகக் கனிமங்களோடு சேர்ந்து காணப்படுகின்றது. வெள்ளி,செம்பு,ஈயம் போன்ற உலோகங்களோடு இணைந்து கிடைக்கின்றது. பூமியின் மேலோட்டுப் பகுதியில் 1 கிராம் பொருளில் செலினியம் 0.004-0.9 மைக்ரோகிராம் என்ற அளவில் கிடைக்கின்றது. செலினியம் தாவரங்கள், விலங்குகள், நீர்நிலைகளில் கூடக் கிடைக்கின்றது.விலங்குகளில் 20 மைக்ரோ கிராம்/கிராம்,தாவங்களில் 0.02-4.00 மைக்ரோகிராம்/கிராம் நிலக்கரியில் 0.1-4 மைக்ரோகிராம்/கிராம் கடல் நீரில் சராசரியாக 0.09 மைக்ரோ கிராம்/லிட்டர் என்ற அளவிலும் கிடைக்கின்றது. செலினியம் படிக உருவ மற்றதாகவோ, படிகமாகவோ பெறமுடியும். படிக உருவற்ற செலினியம் பொடியாக இருக்கும் போது சிவப்பாகவும், கண்ணாடி உலோக (metalic glass) நிலையில் கருப்பாகவும் இருக்கின்றது. ஆறுமுகிப் படிக செலினியம் சாம்பல் நிறத்தில் நிலையாக இருக்கின்றது ஒற்றைச் சாய்வு (Monoclinic) நிலைப்படிகம் செஞ்சிவப்பு நிறத்தில் இருக்கின்றது.

1817 ல் ஸ்வீடன் நாட்டு வேதியியலாரான பெர்சியஸ் மற்றும் கான், ஒரு முறை ஒரு கந்தக அமில ஆலையைச் சோதனையிட்டுக் கொண்டிருந்தபோது, செம்பழுப்பு நிறத்தில் ஒரு வீழ்படிவு இருப்பதைக் கண்டனர். ஊது குழாய் சுவாலையால் சூடூட்ட அந்த வீழ்படிவு முள்ளங்கி வாசனையைப் பரப்பி பொலிவுடன் ஒரு உலோக வண்டலை உண்டாக்கியது. இதற்கு டெல்லூரியம் காரணமாக இருக்கலாம் என முதலில் நம்பினார். ஏனெனில் டெல்லூரியமும் ஏறக்குறைய இது போன்ற வாசனையை ஏற்படுத்தக் கூடியது. கந்த அமில ஆலையின் கழிவுகளை முழுமையாக ஆராய்ந்து இறுதியில் டெல்லூரியத்தை ஒத்த ஒரு புதிய தனிமத்தைக் கண்டுபிடித்தனர். அதுவே செலினியம் எனப்பட்டது.

செலினஸ் என்றால் கிரேக்க மொழியில் சந்திரன் என்று பொருள். டெல்லூரியம் என்ற பெயர் பூமி என்ற பொருள்படும் டெல்லஸ் என்ற கிரேக்கச் சொல்லிலிருந்து பிறந்தது. செலினியத்தின் வேதிப் பண்புகள் டெல்லூரியத்தைப் போலிருந்ததால் அதற்குச் சந்திரன் என்ற பொருள் தரும் கிரேக்கச் சொல்லைத் தேர்வு செய்தனர்.

Se என்ற வேதிக் குறியீட்டுட ன் கூடிய செலினியத்தின் அணுவெண் 34,அணு நிறை 78.96 அடர்த்தி 4810 கிகி /கமீ .இதன் உருகு நிலையும்,கொதி நிலையும் முறையே 493.2 K ,961.2 K ஆகும்.

செலினியம் ஓரளவு நச்சுத் தன்மை கொண்டது .இதன் நச்சுத் தன்மை ஆர்செனிக்கை விடக் குறைவு. இந்த உலோக நச்சுக்கள் வரம்பு மீறும்போது புற்று நோயைத் தூண்டவல்ல காரணிகளாக உள்ளன.இதயத்தைச் செயலிழக்கச் செய்யவும் செய்கின்றது. நிலக்கரியில் செலினியம் கந்தகத்துடன் சேர்ந்துள்ளது. நிலக்கரியை எரிப்பதினால் செலினியம் ஆக்சைடு வளிமண்டலத்தில் சேர்ந்து இறுதியாக நிலத்தில் வீழ்படிகின்றது இது செலினிய மாசுக்குக் காரணமாகின்றது. உருகு நிலைக்குக் கீழ் செலினியம் ஒரு நேர் வகை (P-type) குறைக்கடத்தியாக உள்ளது. ஒளி உமிழ் டையோடுகளில் இது பெரும்பங்கு ஏற்றுள்ளது.

செலினியத்தின் முக்கியமான பயன்களுள் ஒன்று செலினிய மின் கலமாகும். இது ஒளி மின் கடத்தல் (Photo conductive effect) விளைவு அல்லது ஒளி மின்னழுத்த விளைவு (Photo voltaic effect) காரணமாக இரு வகைப்படும். ஒளி ஒரு குறைக்கடத்தியில் விழும் போது தன்னிச்சை மின் பொதிமங்களின் கூடுதல் எண்ணிக்கையின் விளைவாக அதன் மின்கடத்தும் திறனை அதிகரிக்கும். இது ஒளி மின்கடத்தல் விளைவாகும். இந்த மின்கலத்தில் செலினியம் சல்பைடு, காட்மியம் சல்பைடு போன்ற ஒளி உணர்வு மிக்க பொருட்கள் பயன்தருகின்றன. இவை கதிர் வீச்சுக்களை அறியும் ஆயகருவிகளிலும், தெரு விளக்குக்கான மின் சாவிகளாகவும் பயன்படுகின்றன. செலினியத்தாலான ஒளி மின் கடத்தி மின்கலத்தில் ஒரு புற மின்னியக்கு விசை செயல்படுத்தப்படுகின்றது. செலினியத்தின் மின்தடை விழும் கதிர்வீச்சின் செறிவுக்கு ஏற்ப மாறுவதால் சுற்றிலுள்ள மின்னோட்டத்தின் அளவு விழும்கதிர்வீச்சின் செறிவை அளவிடும் இயற்பியல் கூறாகின்றது. திரைப் படத் துறையில் இது ஒளிமானியாகவும் பயன்படுகின்றது.

ஒளி மின்னழுத்த விளைவில் ஒளி விழும் போது நேர் வகை மற்றும் எதிர் வகைப் பொருட்களின் இடைத்தளத்தில் ஒரு மின்னழுத்தம் தோன்றுகின்றது.இது அவ்வகை மின்கலத்தில் பயன்படுத்திக் கொள்ளப் படுகின்றது. சூரிய மின்கலங்கள் இத்தகையதே.செலினியத்தின் மற்றொரு பயன்பாடு செலினியம் மின் வகைத் திருத்திகளாகும்.(Rectifiers).

நகல் எடுக்கும் (ஜெராக்ஸ்) முறையிலும் ,கண்ணாடிகளில் நிறம் நீக்கவும், அதற்கு மாணிக்கக் கற்கள் போல சிவப்பு நிறமூட்டவும் ஒளிப்படப் பதிவு முறையில் பயன்படும் ஒரு பொடியில் சேர்மானமாகவும், எவர் சில்வர் உற்பத்தி முறையில் ஒரு சேர்க்கைப் பொருளாகவும் பயன்படுகின்றது.

மண்ணில் செலினியத்தின் சார்புச் செழிப்பு அம்மண்ணின் கார-அமிலத் தன்மையை வரையறுக்கும் PH மதிப்பைப் பொறுத்திருக்கின்றது. செலினேட் சேர்மங்கள் நீண்ட நெடுக்கைக்கு உட்பட்ட PH மதிப்புடைய நிலத்திலும், செலினைட் குறைந்த PH மதிப்புடைய நிலத்திலும் செழிப்புற்றுள்ளன. செலினைட்டுகள் பொதுவாக நிலத்தால் எளிதாக உட்கிரகித்துக் கொள்ளப்படுகின்றன. செலினேட்டுக்கள் அப்படி உட்கிரகித்துக் கொள்ளப்படுவதில்லை. பயிரினங்களில் சில வகையான செலினியச் சேர்மங்கள் எளிதில் ஆவியாகக் கூடிய கரிமச் சேர்மங்களாக மாறிக் கொள்கின்றன. கோதுமை, அரிசி, கரும்பு, முள்ளங்கி, காரட், டர்னிப், பட்டாணி, உருளை மற்றும் தக்காளி போன்ற பொருட்களில் செலினியம் சிறிதளவு அடங்கியுள்ளது. வெள்ளைப் பூண்டில் 30 மிகி /கிலோ என்ற அளவில் செலினியம் உள்ளது. செலினியம் மிகச் சிறிய சிறிய அளவில் நமக்குத் தேவைப்படுகின்றது. தேவைப்படும் அளவை விடச் சற்றே கூடுதலெனினும் அது உயிருக்கே உலைவைத்துவிடும்.


</doc>
<doc id="173440" url="https://ta.wikipedia.org/wiki?curid=173440" title="திசமகாராமை தமிழ் பிராமிச் சாசனம்">
திசமகாராமை தமிழ் பிராமிச் சாசனம்

திசமகாராமை தமிழ் பிராமிச் சாசனம் என்பது "கறுப்பு, சிவப்பு மட்பாண்ட" தட்டையான தட்டங்களில் தமிழ் பிராமியில் பொறிக்கப்பட்ட இலங்கை திசமகாராமையில் அகழ்வில் கண்டுபிடிக்கப்பட்ட மட்பாண்டத்தைக் குறிக்கின்றது. இது சுமார் கி.மு 200 ஆண்டு காலத்திற்குரியது என அகழ்வினை மேற்கொண்ட செருமனிய அறிவியலாளர் குறிப்பிடுகின்றார். இச்சாசனம் பிராமி மற்றும் பெருங்கற்கால கிறுக்கல் குறியீடுகள் கலந்து காணப்படுகின்றது. தமிழ்நெட் அச்சாசனம் தவறவிடப்பட்டது அல்லது இழந்து போனது என அறிக்கையிட்டது. டெய்லி மிரர் உள்ளூர் தொல்பொருளாளர்கள் ஆய்விற்காக அதனைக் காணவில்லை எனக் குறிப்பிட்டது.


</doc>
<doc id="173452" url="https://ta.wikipedia.org/wiki?curid=173452" title="பதினோராடல்">
பதினோராடல்

பதினோராடல் என்பது இந்து சமயக் கடவுள்கள் ஆடிய பதினொன்று வகையான நடனங்களைக் குறிப்பதாகும். தெய்வம் பல்வேறு உருவம் கொண்டு ஆடியதாகச் சில கதைத்திற ஆட்டங்கள் குறிப்பிடப்படுகின்றன. சிலப்பதிகாரம் மாதவி இப்பதினோரு வகையான ஆட்டங்களில் சிறந்து விளங்கியதாகக் கூறுகிறது.


</doc>
<doc id="173454" url="https://ta.wikipedia.org/wiki?curid=173454" title="தேவதாசி முறை">
தேவதாசி முறை

தேவதாசி என்பவர்கள் பெரும் கோயில்களில் திருப்பணிக்காகவும் சேவைக்காகவும் சிறுவயதில் நேர்ந்து விடப்பட்ட பெண்கள் ஆவர். 

இச்சொல் தேவன் (இறைவன்) + தாசி (அடிமை) = இறைவனின் அடிமை என்ற பொருள்படும். 

நீதிக்கட்சியின் ஆட்சியில் பெரியாரின் ஆலோசனையின் பேரில் அப்போதைய சட்டமன்ற உறுப்பினராக இருந்த மருத்துவர் முத்துலட்சுமி, தேவதாசி தடுப்புச் சட்டத்தை முன்மொழிந்தார். அவரது சட்டமன்ற உரையில் தேவதாசி முறை ஒழிப்பு குறித்து பேசிய போது "தேவதாசிகள் புனிதமானவர்கள். அவர்கள் கடவுளுக்குச் சேவை செய்யப் பிறந்தவர்கள். அவர்கள் அடுத்த பிறப்பில் சொர்க்கத்தில் பிறப்பார்கள்" என்று சத்தியமூர்த்தி பேசினார். அதற்குப் பதிலளித்த முத்துலட்சுமி, “தேவதாசிகள் சொர்க்கத்திற்குச் செல்வதாக இருந்தால் இனிமேல் சத்தியமூர்த்தி அவர்கள் தங்களது வீட்டுப்பெண்களைத் தேவதாசிகள் ஆக்கி அவர்கள் அடுத்த பிறவியில் சொர்க்கத்தில் பிறக்கலாமே" என்று பதிலுரை கூறியிருந்தார். 

தேவதாசி முறை 1930களுக்கு முன்பு வழமையாக இருந்தது. இந்த முறை கோயில் பணிகளுக்காக ஏற்படுத்தப்பட்டதாக இருந்தாலும், பின்னாட்களில் இவர்கள் கோயில்களை நிர்வகித்த அரசர், செல்வந்தர், நிலக்கிழார் உள்ளிட்ட மேல் வர்க்கத்தினர் முன்பு நடனமாட வைக்கப்பட்டதுடன்அவர்களுடைய பாலியல் இச்சைகளுக்கு அடிமைகளாகவும் பயன்படுத்தப்பட்டனர். இதன் காரணமாக இவ்வழக்கத்துக்கு 1920 முதல் இந்தியாவில் கடும் எதிர்ப்பு நிலவியது. இதன் காரணமாக 1947 ஆண்டில் தேவதாசி ஒழிப்புச் சட்டம் நிறைவேற்றப்பட்டது.



</doc>
<doc id="173456" url="https://ta.wikipedia.org/wiki?curid=173456" title="தொண்டை மண்டலம்">
தொண்டை மண்டலம்

தொண்டை நாடு அல்லது தொண்டை மண்டலம் என்பது சங்ககால நாடுகளில் ஒன்று. தொண்டைமான் இளந்திரையன் இந்நாட்டின் சங்ககால அரசன். பிற்காலச் சோழர்கள் தொண்டை நாட்டைக் கைப்பற்றியபிறகு அதற்கு ஜயங்கொண்ட சோழமண்டலம் என்று பெயர் சூட்டப்பட்டது. தொண்டை மண்டலம் குறித்து தொண்டைமண்டல சதகம் என்ற நூலானது 17 ஆம் நூற்றாண்டில் வாழ்ந்த படிக்காசுப் புலவரால் இயற்றப்பட்டது.

இவை வட தமிழகத்தையும் தெற்கு ஆந்திரத்தின் சில பகுதிகளை உள்ளடக்கிய பகுதியாகும். தொண்டை நாடு தமிழகத்தின் வடகிழக்குப் பகுதியிலுள்ள வேலூர் ,காஞ்சிபுரம், திருவள்ளூர் மற்றும் தமிழகத்தின் தலைநகரான சென்னை ஆகிய பகுதிகளை உள்ளடக்கியதாகும். தொண்டை நாடு, நான்காம் நூற்றாண்டிலிருந்து ஒன்பதாம் நூற்றாண்டு வரை ஆண்ட, காஞ்சிபுரத்துப் பல்லவர்களின் தாய்நாடாகும். வடக்கில் வேங்கடம், தெற்கில் தென்பெண்ணை ஆறு, மேற்கில் பவளமலை, கிழக்கில் வங்கக்கடல் ஆகியவை இதன் எல்லைகள். இது அருவாள்நாடு (அருவாநாடு), அருவா-வடதலை என்று இரு பகுதிகளாகப் பிரிந்திருந்தது என்றும், அருவா-வடதலை நாட்டைப் 'பவத்திரி' என்னும் ஊரைத் தலைநகராகக் கொண்டு 'திரையன்' என்னும் மன்னனும், தொண்டை நாட்டை காஞ்சிபுரத்தைத் தலைநகராகக் கொண்டு 'இளந்திரையன்' என்னும் மன்னனும் சங்ககாலத்தில் ஆண்டுவந்தனர் என்றும், வரலாற்று அறிஞர்கள் குறிப்பிடுகின்றனர்.

பிற்காலச் சோழர்கள் தொண்டை மண்டலத்தைக் கைப்பற்றிய பிறகு அதை ஜயங்கொண்ட சோழமண்டலம் என்ற பெயரைக் கொண்டு அழைக்கலாயினர். மேலும் தொண்டை மண்டலமானது 24 கோட்டங்களாகவும், 79 நாடுகளாகவும் வகுக்கப்பட்டன. துவக்கக் காலத்தில் கோட்டம் என்று அழைக்கப்பட்ட நிர்வாகப் பகுதியானது பிற்காலத்தில் வளநாடு என அழைக்கப்பட்டது. தொண்டை நாட்டில் இருந்த கோட்டங்கள் பின்வறுமாறு; ஆமூர் கோட்டம், இளங்காடு கோட்டம், ஈக்காடு கோட்டம், ஈத்தூர் கோட்டம், ஊற்றுக்காடு கோட்டம், எயில் கோட்டம், கடிகை கோட்டம், காலியூர் கோட்டம், களத்தூர் கோட்டம், குன்றப்பத்திரம் கோட்டம், சிறுகரை கோட்டம், செங்காடு கோட்டம், செந்திருக்கை கோட்டம், செம்பூர் கோட்டம், தாமல் கோட்டம், படுவூர் கோட்டம், பல்குன்றம் கோட்டம், புழல் கோட்டம், புலியூர் கோட்டம், பேயூர் கோட்டம், மணையில் கோட்டம், வெண்குன்றம் கோட்டம், வேங்கடக் கோட்டம், வேலூர்க் கோட்டம் ஆகியன


</doc>
