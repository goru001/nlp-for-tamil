<doc id="420804" url="https://ta.wikipedia.org/wiki?curid=420804" title="ப்ளாக்செயின்">
ப்ளாக்செயின்

பிளாக்செயின் (blockchain), கட்டச்சங்கிலி, புளொக்செயின் அல்லது தொடரேடு என்பது பல ஏடுகளால் அல்லது கட்டங்களால் ஆனது. தகவல்கள் ஒவ்வொரு ஏட்டிலும் (கட்டத்திலும்) எழுதப் பட்டு, அவை சங்கிலிபோல இணைக்கப் பட்டிருக்கும். சங்கிலி இணைப்பு போன்ற இந்த அமைப்பில் தேதி, நேரம், போன்றவையும் குறியாக்க வடிவில் சேமித்து வைக்கப்படும். ஏதாவதொரு ஒரு தகவலை அழிப்பதோ, அல்லது மாற்றுவதோ இதில் கடினமானது. ஒவ்வொரு தகவல் பரிமாற்றமும் கணுக்கள் (network nodes) மூலமாகவும், பராமரிப்பாளர்கள் வாயிலாகவும் சரிபார்க்கப்படும்.

எடுத்துக்காட்டாக, ஒருவரிடம் இருந்து மற்றொருவருக்கு இடத்தை விற்கிறோம் தருகிறோம் என்றால், ஒருமுறை விற்ற பின், நம்முடைய கணக்கிலிருந்து அந்த இடம் சென்றுவிடும். இதனை கணுக்களும், பராமரிப்பாளர்களும் உறுதி செய்வார்கள். இடம் யாருக்கு சொந்தம், எப்போது பரிமாற்றம் நடந்தது, போன்றவற்றை அதிநவீன கணினி மூலமாக, கணித கோட்பாடுகளையும், சமன்பாடுகளையும் சமாளித்து விடையாக அந்த உறுதி அமையும். இவ்வாறு பரிமாற்றம் உறுதிசெய்த பின், மறுமுறை அதே இடத்தை வேறொருவருக்கு கொடுக்க இயலாது.

கட்டச்சங்கிலி என்னும் இந்த தொழில்நுட்பத்தை (2008-இல்) கண்டுபிடித்தவர் "சப்பானிய நாட்டைச் சேர்ந்த சத்தோசி நகமோட்டோ (Satoshi Nakamoto)" என்ற பெயரால் அழைக்கப் படுகின்றார். (கண்டுபிடித்தவர் உண்மை பெயர் வெளியிடப்படவில்லை.) தாம் ஏற்கனவே கண்டுபிடித்திருந்த நுண்மிக்காசு (பிட்காயின் - bitcoin) என்ற பணத்திற்கு வரவு செலவு கணக்குகளை எழுதி வைக்க ஒரு பொது கணக்குப் புத்தகத்திற்குப் பயன்படும் என்று எண்ணி கட்டச்சங்கிலி என்ற இந்த தொழில் நுட்பத்தை உருவாக்கினார். கட்டச்சங்கிலி பயன்பாட்டுக்கு வந்த பிறகு, நுண்மிக்காசு மீது ஏற்பட்ட தாக்குதல்கள் குறைந்து போயின. இப்போது இந்த தொழில் நுட்பம் மற்ற வகையான மின்காசுகளுக்கும் பயன் படுத்தப் படுகின்றது. 

ஆபர்(Stuart Haber), சுடோர்னேட்டா (W. Scott Stornetta) ஆகிய இருவரும் 1991-இல் கட்டங்களால் (blocks) ஆன தொடர் சங்கிலியைக் குறியாக்கவியல் (Cryptography) முறையில் காப்புறுதி செய்ய (secure) முற்பட்டனர். அதாவது, கட்டங்களில் எழுதப்பட்டுள்ள காலமுத்திரைகளை (timestamp) யாரும் அழிக்க வண்ணம் அவற்றைப் பாதுகாக்க வேண்டும் என்பது அவர்கள் குறிக்கோள். பின், 1992-இல் பாயர் (Bayer), ஆபர்(Stuart Haber), சுடோர்னேட்டா (W. Scott Stornetta) ஆகியோர் மெர்கல் தருக்கள்(Merkle trees) என்னும் தரவுக் கட்டமைப்பைப் பயன் படுத்தி இயங்கு திறனை (efficiency) மேம்படுத்தினர் 

சத்தோசி நகமோட்டோ "," குறுக்க எண் காசு (Hash cash) என்ற முறையைப் பயன் படுத்தி ஒரு கட்டச்சங்கிலியில் மேலும் கட்டங்களை எவ்வாறு இணைப்பது என்று செய்து காட்டினார். பொதுவாக, வங்கிகள் போன்ற நிதி நிறுவனங்களில் இது போன்ற செயல்களைச் செய்ய வேண்டுமாயின், நம்பிக்கையுள்ள மூன்றாம் நபர் ஒருவர் வேண்டியிருக்கும். ஆனால், நகமோட்டோ அவ்வாறு மூன்றாம் நபர் ஒருவர் இல்லாமலேயே அதைச் செய்ய முடியும் என வாதிட்டார். இந்தக் கருத்தைப் பயன் படுத்தி, பிட்காயின் என்ற பொது வரவுப் பதிவேடு (public ledger) ஒன்றை உருவாக்கிக் காட்டினார். 

ஆகஸ்டு, 2014-இல் பிட்காயின் வரவு செலவு பதிவுகள் 20 GB எனும் அளவுக்கு வளர்ந்தன. பிறகு, 2015-2017 -இல் அது 100 GB என்ற அளவுக்கு வளர்ந்தது. (நகமோட்டோ முதலில் கட்டச்சங்கிலியை block chain என்று தனித் தனியாகத்தான் எழுதினார். பின், 2016-இல் அது "blockchain" என்று ஒரே சொல்லாக ஆகி விட்டது.)

சிங்கப்பூரில், 20016-இல், கணினி நிறுவனமான ஐ.பி.எம் (IBM) கட்டச்சங்கிலிக்காக ஓர் ஆய்வுக் கூடத்தை நிறுவியது. உலக பொருளாதார மன்றம் (World Economic Forum) என்ற அமைப்பு நவம்பர், 2016-இல் கட்டச்சங்கிலியை வைத்து ஆளுகை ஒப்புரு(governance models) எவ்வாறு அமைக்கலாம் என்றும் கருத்துத் தெரிவித்தது. ஆளுகை (governance) தொடர்பான அறிவுரைகள் வழங்கும் நிறுவனமான ஆக்சன்சுர் (Accenture) கருத்துப் படி, 2016 வரை, நிதி சார்ந்த சேவையில் (financial services), கட்டச்சங்கிலி 13.5% அளவுக்கு பயன்பட்டுள்ளது. பின், 2016-இல், பல தொழில் குழுமங்கள் (Industry trade groups) ஒன்று சேர்ந்து, பொது கட்டச்சங்கிலி மன்றம் (Global Blockchain Forum) என்ற அமைப்பைத் தோற்றுவித்தன. ஆனால், மே 2918-இல், கார்ட்னர் (Gartner) ஆய்வில் 1% நிறுவனத் தலைவர்களே (CIO) தங்கள் நிறுவனத்தில் கட்டச்சங்கிலி பயன்படுத்தப் படுகின்றது என்று கூறி உள்ளனர்; 8% நிறுவனத் தலைவர்கள் தாங்கள் கட்டச்சங்கிலி பயன்படுத்தப் போவதாக மட்டுமே கூறினர். நவம்பர், 2018-இல், எம்மா மெக்கிளர்க்கின் (Emma McClarkin) (இவர் கனடா நாட்டில் Conservative MEP ஆவார்) கட்டச்சங்கிலி தொழில் நுட்பத்தை பயன்படுத்தி வணிகத்தை நவீன மயமாக்க வேண்டும் என்று கூறிய கூற்றை நாடடாளு மன்ற வணிகச் செயர்க் குழு (Parliament’s Trade Committee) வரவேற்று இருக்கின்றது. 

கட்டச்சங்கிலி என்பது ஒரு வரவுப் பதிவேடு (ledger) . வரவுப் பதிவேடு என்பது வரவு செலவு (financial transactions) கணக்குகளை எழுதி வைக்கப் பயன்படுத்தப் படும் ஒரு கணக்குப் புத்தகமாகும். இது ஒரு பொதுவான கணக்கு ஏடு; இதை கண்காணிக்கும் உரிமை பலருக்கும் பரவலாக்கப் பட்டுள்ளது. ஒவ்வொரு கட்டமும் அதன் பக்கத்தில் உள்ள கட்டத்துடன் இணைக்கப் பட்டு இருக்கும். எனவே, ஒன்றில் ஏதேனும் மாற்றினால், மற்ற எல்லா கட்டங்களிலும் அதற்கேற்ப மாற்றங்களை ஏற்படுத்த வேண்டி இருக்கும். கட்டச்சங்கிலி இணையர் வளையம் (P2P- peer-to-peer network) என்ற அமைப்பைப் பயன் படுத்தி செயல் படுத்தப் பட்டுள்ளது. அதாவது, கட்டச்சங்கிலியின் நகல்கள் பலரிடத்திலும் இருக்கும். எனவே, எந்த ஒரு மாற்றம் செய்ய வேண்டுமாயின், அதற்குப் பலரும் இசைவு தர வேண்டும். இதனால், கட்டச்சங்கிலியில் உள்ள தரவுகள் நன்கு பாதுகாக்காப் படுகின்றன. கட்டச்சங்கிலியில் எந்த ஒரு வரவும் அல்லது செலவும் ஒரே ஒரு முறை தான் பதிவு செய்ய படும். (பல முறை செய்யப் படுவதற்கு இடம் கொடுக்காது.) 

குறுக்கம் என்பது கொடுக்கப் பட்ட ஒரு நீளமான (எவ்வளவு நீளமாயினும்) அளவுள்ள ஒரு தரவுக்கு, ஒரு குறிப்பிட்ட அளவு நீளமுள்ள எண்ணைக் கொடுக்கும் ஒரு சார்பு (function) ஆகும். எடுத்துக் காட்டாக, கீழே f(.) என்ற சார்பு ஒரு குறுக்கம் ஆகும். இது "apple" என்ற தரவுக்கு, 24316453 என்ற எண்ணைக் கொடுத்துள்ளது. இந்த எண் "apple" என்ற தரவின் குறுக்க எண் எனப்படும். மேலும் எடுத்துக் காட்டுக்கள் கீழே கொடுக்கப் பட்டுள்ளன: 


கட்டச்சங்கிலியில், கட்டத்தில் உள்ள தரவுகளை SHA256 என்ற படிமுறையைப் (algorithm) பயன்படுத்தி, குறுக்க எண்கள் கணிக்கப் படுகின்றன. இதில், தரவின் நீளம் formula_1 இருமிகள் (bits) வரை இருக்கலாம். இது தரும் குறுக்க எண் 256 இருமிகளாக இருக்கும். எடுத்துக் காட்டாக:


கட்டங்கள் சங்கிலி போன்று பிணைக்கப் பட்டதே கட்டச்சங்கிலியாகும். ஒவ்வொரு கட்டத்திலும் கீழ்க் கண்ட தரவுகள் சேமித்து வைக்கப் படுகின்றன:

ஒருவர் ஒரு கட்டத்தைச் சேர்க்க விழைகிறார் என்று வைத்துக் கொள்வோம்.

அந்த "ஒருவர்" சுரங்கமர் (miner) என்று அழைக்கப் படுகிறார்.

ஒரு சுரங்கமர் கீழ்க்கண்ட இரு பணிகளைச் செய்ய வேண்டும். 

இவ்வாறு ஒருவர் வெற்றிகரமாக செய்தால், அவருக்கு 12.5 பிட்காயின் கூலியாக வழங்கப் படும். இவ்வாறு சரிபார்த்த கட்டம் கட்டச்சங்கிலியில் இணைக்கப் படும்.

நடை முறையில், நம் கையில் உள்ள பணம் ஒரு முறைக்கு மேல் செலவழிக்க முடியாது. ஆனால், கவனமாக இல்லையென்றால், மறையீட்டு நாணயத்தை ஒரு முறைக்கு மேல் செலவழிக்க முடியும். இது இருமுறைச் செலவு என்று கூறப் படும். ஒருவரின் பணம் ஒரு முறை செலவழித்த பிறகு, மீண்டும் ஒருமுறை, செலவழித்த அதே பணம், செலவழிக்கப் பட்டுள்ளதா (Double spending) என்று சுரங்கமர் பார்க்க வேண்டும்.

தாக்கு நிரலர்கள் (hackers) ஒரு கட்டச்சங்கிலியில் ஊடுருவி, ஒரு கட்டத்தில் ( எடுத்துக் காட்டாக, கட்டம் 3 என்று வைத்துக் கொள்வோம்) உள்ள தரவுகளை மாற்றினால், அக் கட்டத்தின் குறுக்க எண் மாறும். இந்த மாறிய குறுக்க எண்ணைப் பின்வரும் கட்டத்தில் (கட்டம் 4) சேமிக்க வேண்டும். அவ்வாறு செய்யும்போது , அக்கட்டத்தின் குறுக்க எண் மாறும்; அதை அடுத்த கட்டத்தில் (கட்டம் 5) சேமிக்க, அதன் குறுக்க எண் மாறும். இவ்வாறு, சங்கிலியில், ஒரு கட்டத்தில் ஏற்படும் மாற்றம், பல கட்டங்களுக்கும் பரவுகின்றது. எல்லா கட்டங்களுக்கும் சென்று மாற்றத்தை ஏற்படுத்த நேரம் எடுக்கும். இதனால், தாக்கு நிரலர்கள் சங்கிலியைத் தாக்க சற்று தயங்குகின்றனர். எனினும், மிக விரைவான கணினி வைத்திருக்கும் தாக்கு நிரலர்களால் சங்கிலியில் உள்ள எல்லா கட்டங்களிலும் வேண்டிய மாற்றத்தை விரைவாக செய்து கொள்ள முடியும். இதைத் தடுக்க, உழைப்புக்குச் சான்று என்ற முறை பயன்படுத்தப் படுகின்றது. இதன் நோக்கம், சங்கிலியில் இணைக்க ஒரு புதிய கட்டம் உருவாக்கப்படும்போது , உருவாக்கப்படும் வேகத்தைக் "குறைப்பது" ஆகும். அதாவது, ஒரு புதிய கட்டத்தை ஒரு சுரங்கமர் (இவர் தாக்கு நிரலராகவும் இருக்கலாம்) உருவாக்கும்போது, அதற்கான வரவு செலவு கணக்கைச் சரி பார்ப்பதுடன், கொடுக்கப்படும் ஒரு கணக்கையும் அவர் போட்டு விடை அளிக்க வேண்டும். கணக்கு விடைகாணக் கடினமானதாகவும் (அதிக நேரம் எடுக்கக் கூடியதாக), ஆனால் கண்ட விடை எளிதாகச் சரி பார்க்கும் தன்மை உள்ளதாகவும் இருக்கும். பிட்காயின் கட்டச்சங்கிலியில் கொடுக்கப் படும் கணக்கு சராசரி 10 நிமிடம் எடுக்கக் கூடியதாக இருக்கும். எத்தேரியம் (Ethereum) கட்டச்சங்கிலியில் இந்த நேர அளவு 12 நொடிகளாக அமைக்கப்பட்டுள்ளது. இதனால், கட்டச்சங்கிலிக்குள் ஊடுருவுதல் மிகக் கடினம். (2019-இல் பிட்காயின் கட்டச்சங்கிலியின் அளவு, ஏறத்தாழ, 200 GB ஆகும்.) 

உழைப்புக்குச் சான்றில் கொடுக்கப்படும் கணக்குகள் பல உள்ளன. எடுத்துக் காட்டாக, பிட்காயினில், சங்கிலியில் இணைக்க, சுரங்கமர்கள் புது கட்டங்களை உருவாக்குவார்கள். ஆனால் எல்லா கட்டங்களும் ஏற்றுக் கொள்ளப் படுவதில்லை. ஒரு சுரங்கமர் தான் உருவாக்கிய கட்டத்துக்குக் குறுக்கு எண் (hash) ஒன்றையும் கண்டுபிடிக்க வேண்டும். இந்த குறுக்க எண் முற்பகுதியில் குறைந்தது 32 சுழியங்கள் (zero) இருக்க வேண்டும். இது போன்ற குறுக்க எண்ணை அடைய, சுரங்கமர் தன் கட்டத்தில் ஒரேமுறை எண் (nonce - number only used once) எனப்படும் ஊகிக்கவியலா எண்ணைப் (random number) பயன் படுத்துவார். அவ்வாறு 32 சுழியங்கள் வரவில்லையென்றால், எண்ணைச் சிறிது மாற்றி மீண்டும் முயற்சி செய்வார். 32 சுழியங்கள் வர நீண்ட நேரம் (அதாவது, 10 நிமிடங்கள்) ஆகும். ஒவ்வொரு கட்டத்திற்கும் ஒரு புதிய "ஒரேமுறை" எண் பயன்படுத்தப் படும். (அதாவது, ஒரு கட்டத்திற்குப் பயன்படுத்தப்பட்ட எண், மீண்டும் வேறு கட்டத்திற்குப் பயன்படுத்தப்பட மாட்டாது. அதனால், அந்த எண்ணுக்கு "ஒரேமுறை" எண் என்று பெயரிடப்பட்டுள்ளது.)

உழைப்புக்குச் சான்று என்ற கருத்தைச் செயல் படுத்த, கருத்து இணக்க உரைமுறை என்ற முறை பயன் படுத்தப் படுகின்றது. இதில் ஏழு படிகள் (steps) காட்டப் பட்டுள்ளன. ஒரு கட்டத்தைச் சங்கிலியில் சேர்க்க, இந்த உரைமுறையை ஒவ்வொரு சுரங்கமரும் செயலாற்ற வேண்டும். 

கட்ட நேரம் (block time) என்பது ஒரு கட்டத்தை உருவாக்க ஆகும் நேரமாகும். ஒரு சில சங்கிலிகளில், 5 நொடிகளில் ஒரு கட்டம் செய்யப் படுகின்றது. கட்ட நேரம் குறைவாக இருக்குமாயின், வரவு-செலவு கணக்குகள் விரைவாக நடக்கும். ஈத்தரீயம் என்ற மின் காசின் கட்ட நேரம் 15 நொடியாகவும், பிட்காயின் (bitcoin) என்ற மின் காசின் கட்ட நேரம் 10 நிமையங்களாகவும் அமைக்கப் பட்டுள்ளன .

ஒரு பொருளை ஒரே இடத்தில் சேர்த்து வைப்பதற்குப் (centralized) பதிலாக, பல இடங்களில் பரவலாக வைப்பதை (distributed) பரவலாக்கம் (decentralization) என்கிறோம். கட்டச்சங்கிலியை ஒரே ஒரு கணிப்பொறியியல் வைத்து இயக்குவதற்குப் பதிலாக, இணையர் வலையம் (P2P - peer-to-peer network) என்ற பல கணினிகள் கொண்ட கணினி வலையத்தில் பரவலாக வைக்கப் பட்டு, இயக்கப் படுகின்றது. எனவே, தரவுகள் ஓர் இடத்திலேயே வைக்கப் படுவதில்லை. ஒவ்வொரு இணையரிடத்திலும் சங்கிலியின் ஒரு நகல் இருக்கும். இதனால், தாக்கு நிரலர்கள் (hackers) சங்கிலியைத் தாக்கி தரவுகளை மாற்றுவது மிகக் கடினம். 

இணையரில் யாரேனும் ஒரு சிலர் சுரங்கமராக இருப்பர். இவர்கள் தாம் புதுக் கட்டங்களை உருவாக்குபவர்கள். எடுத்துக்காட்டாக, ஒரு சுரங்கமர் வரவு செலவு கணக்குகளைச் சரிபார்த்து, பின் புது கட்டத்தை உருவாக்கி, உழைப்புக்குச் சான்று நல்கி, பின் தங்கள் சங்கிலியில் கட்டத்தை இணைத்துக் கொண்ட பிறகு, கட்டத்தின் நகலை அனைத்து இணையர்களுக்கும் அனுப்பி வைப்பார். 

இது போன்ற மாற்றங்கள் பல இடங்களில் ஒரே நேரத்தில் நடக்கும் போது, கட்டங்களை வரிசை படுத்த வேண்டும். கட்டச்சங்கிலியில், கால முத்திரையைப் (timestamp) பயன் படுத்தி கட்டங்கள் வரிசை படுத்தப் படுகின்றன. (கால முத்திரை என்பது ஒரு நிகழ்வு எப்பொழுது நடந்தது என்று குறிப்பிடும் கால அளவாகும். எடுத்துக் காட்டாக, Tue 01-01-2009 6:00, 1985-W15-5 T 10:15 UTC (day 5 of week 15 of year 1985 = 12 April 1985) ஆகியன கால முத்திரைகள் ஆகும்.) சங்கிலியின் அளவு மிகும் போது, (அதாவது, மிக அதிகமான கட்டங்கள் சேரும்போது) வலயத்தில் உள்ள கணினிகளில் ஒரு சில, தரவுகளை விரைவாக செயல்முறையாக்க வலிமை இல்லாதனவாக இருக்கலாம்; அப்போது, ஒரு சில கணினிகள் மட்டுமே வலிமையுள்ளவையாக இருக்கும். இவ்வாறு நிகழும்போது, பரவலாக்கம் என்பது மையலாக்கமாகச் (centralized) சுருங்கிவிடும். 

கட்டச்சங்கிலியில் உள்ள தரவுகள் பாதுகாப்புக்காக இருக்க பொதுத்-திறவி மறையீட்டியல் (public-key cryptography) என்னும் குறியீடு பயன்படுத்தப் படுகின்றது. தனியர்-திறவி (Private key) என்பது கடவுச்சொல் (password) போன்ற ஒரு சொல். இதை வைத்து ஒருவர் சங்கிலியில் உள்ள தரவுகளைப் பார்க்கலாம். இவ்வாறு பல வழிகளில் கட்டச்சங்கிலி காக்கப் படுவதால், சங்கிலியில் உள்ள தரவுகள் மிகப் பாதுகாப்பாக இருக்குமென நம்பலாம்.

ஒரு சங்கிலி வளரும் போது, அதில் கிளைகள் பிரிந்து போகுமாயின், அப் பிரிவுகள் தோன்றுமிடம் கவை (fork) எனப்படும். கட்டச்சங்கிலியில் புதிய கட்டங்களைச் சேர்க்கும் போது, கவைகள் தோன்ற வாய்ப்புக்கள் உருவாகின்றன. இவற்றை மூன்று வகையாகப் பிரிக்கலாம்.


ஒன்றுக்கும் மேற்பட்ட சுரங்கமர்கள் ஒரே நேரத்தில் ஒரே கட்டத்தை உருவாக்குவார்களேயானால், இருக்கின்ற சங்கிலியில், அது இரண்டாகப் பிரியும் கவையை உண்டாகும். இதற்கு தற்காலிகக் கவை (Temporary Fork) என்று பெயர். அதாவது, இரண்டு சங்கிலிகள் தோன்றும். இவற்றில் எந்த சங்கிலியை வைத்துக் கொள்வது, எதனைப் புறக்கணித்து விடுவது என்ற சிக்கல் எழுகின்றது. இதற்கு , "நீளமான சங்கிலியை வைத்துக் கொண்டு, மற்றதை அழித்து விடு" என்ற உத்தி பயன்படுத்தப் படுகின்றது. இதுபோன்ற கவைகள் தோன்றி விரைவில் மறைந்து விடுவதால், இவை தற்காலிகக் கவைகள் எனப்படும். இவ்வாறு செய்யும் போது, ஒரு சில கட்டங்கள் சங்கிலியில் சேராமல், ஏதிலிகள் போல ஒதுக்கப்பட வாய்ப்பு உண்டாகும். அவ்வாறு ஒதுக்கப் பட்ட கட்டங்கள் ஏதிலிக் கட்டங்கள் (orphan blocks) என அழைக்கப் படும். ஒவ்வொரு இணையரும் (peer) தங்கள் சங்கிலிக்குத் தகுந்தாற்போல ஒரு வரலாற்றை வைத்திருப்பர். அவர் எந்த நேரத்திலும், மிக அதிகமான மதிப்பளவு அளவு கொண்டுள்ள சங்கிலியையே வைத்துக் கொள்ள முயற்சி செய்வார். மற்ற இணையர்களிடமிருந்து ஒரு புது சங்கிலி கிடைக்குமாயின், அந்தச் சங்கிலியின் மதிப்பளவு தம்முடையதை விட அதிகமாக இருக்குமாயின், அவர் தம் சங்கிலியை ஒன்று மாற்றி அமைப்பார்; அல்லது, அதை அழித்து விட்டு, புது சங்கிலியை வைத்துக் கொள்வார். மற்றும், அந்தப் புது சங்கிலியை, மற்ற இணையர்களிடமும் பகிர்ந்து கொள்வார். கட்டச்சங்கிலி தொழில் நுட்பத்தில், ஒரு இணையர் தம் பழைய சங்கிலியை அழிப்பதற்குப் பதிலாக, அதை மாற்றி அமைக்கவே ஊக்குவிக்கப் படுவார்.

மென் கவை (Soft fork) என்பது வேறு காரணங்களுக்காக உண்டாகின்றது:

மென்கவைகள் , தற்காலிகக் கவைகள் போலன்றி, கட்டச்சங்கிலியில் நிலைத்து நிற்கும் கவைகளாகும். இவற்றைச் சங்கிலியில் இருந்து நீக்க வேண்டுமாயின், இயங்குகின்ற மென்பொருளைத் திருத்தி அமைக்க வேண்டும். (இந்த திருத்தங்கட்குக் கணினி வலயத்தில் உள்ள ஏனைய இணையர்களிடம் கருத்து கேட்க தேவை இல்லை.) எடுத்துக் காட்டாக, ஒரு கட்டச்சங்கிலி வளர்ந்து வரும் போது, அதில் உள்ள ஒவ்வொரு கட்டமும் (க1, க2, க3 போன்றவை), பயன்படுத்தப் படும் மென்பொருளின் சட்ட முறைகளப் பின்பற்றி இருக்கும். இப்போது மென்பொருளில் சிறு மாற்றம் ஏற்பட்டு புதிய மென்பொருள் வெளியிடப்படுமானால், அதை இணையர்கள் கணினியில் பொருத்தி ஓட்டும் போது, அப்போது உருவாகும் கட்டங்கள் (க4, க5, க6 போன்றவை) புதிய மென்பொருளின் சட்ட முறைகளைப் பின்பற்றி இருக்கும். ஆனால், அப் புதிய மென்பொருள் பயன் படுத்தப் படாத கணினிகளில் தோன்றும் கட்டங்கள் (ங1,ங2,ங3 போன்றவை) பழைய சட்டமுறைகளைப் பின் பற்றியே இருக்கும். இந்நேரத்தில், மொத்தமாகப் பார்கையில், கட்டச்சங்கிலியில் ஒரு கவை தோன்றும். இது மென் கவை எனப்படும். ங1,ங2,ங3 போன்ற கட்டங்கள் புதிய மென்பொருளின் சட்டமுறைகளுக்கு முரணாக இருக்க வாய்ப்புண்டு. அந்நேரத்தில், அவற்றைக் களைவது இன்றியமையாததாக ஆகின்றது. அவ்வாறு களைய, பழைய விதிகளை எடுத்துவிட்டு புதிய விதிகளைப் பயன்படுத்த வேண்டும். அவ்வாறு செய்யும் போது, முரணான கட்டங்கள் (ங1,ங2,ங3 போன்றவை) சங்கிலியை விட்டு மறைய, கவையும் மறையும்.

மென் பொருளில் பெரிய அளவு மற்றம் ஏற்படும் போது கட்டச்சங்கிலியில் தோன்றுகின்ற கவை கடுங் கவை (Hard fork) ஆகும். இந்த மாற்றங்கள், அடிப்படையிலேயே பழைய கணினி வலையத்துடன் (netwok) முரண்பாடு கொண்டதாக இருக்கும். இதைத் தவிர்க்க, P2P-இல் உள்ள அனைத்து இணையர்களுடன் கலந்து புதிய கருத்து இணக்க விதிகள் (consensus rules) உருவாக்க வேண்டி இருக்கும். ஒவ்வொரு இணையரும் தங்கள் மென்பொருள்களைப் புதுப்பித்துக் கொள்ள வேண்டி இருக்கும். (மென்கவையில் செய்தது போல் வெறும் மென்பொருளை மாற்றினால் மட்டும் போதாது.) இவ்வாறு செய்த பிறகு, ஒரு புது கட்டம் உருவாக்கும் பொது, அனைத்து இணையர்களும் அக்கட்டத்தைச் சரி பார்த்து பின் தங்கள் சங்கிலியில் இணைத்துக் கொள்ள வேண்டும். யாரேனும் தங்கள் மென் பொருளைப் புதுப்பிக்கத் தவறினால், அவர்களுடைய சங்கிலி மற்றவர்களால் புறக்கணிக்கப்படும். கடுங் கவை இரண்டு வகைப் படும்: திட்டமிடப்பட்டு உருவாகும் கடுங் கவை; வாதத்திற்குரிய (contentious) கடுங்கவை. 

ஒரு சில நேரங்களில், மென் பொருட்களின் அடுத்த பதிப்பு எப்போது வரும் என்று முன் கூட்டியே சொல்லப்படும். குறிப்பாக, தொடர்பு வரைமுறையில் (communications protocol) என்னென்ன மாறுதல்கள் இருக்கும் என முன்கூட்டியே கூறப்பட்டிருக்கும். இவ்வாறான பதிப்பு வெளியிடும் போது உருவாகும் கவை திட்டமிடப்பட்ட கடுங் கவை (planned hard fork) எனப்படும்.

மென்பொருள், தொடர்பு வரைமுறை (communications protocol) ஆகியன பற்றி பலவகையான கருத்து வேறுபாடுகள் இருக்கும் போது கட்டச்சங்கிலியில் உருவாகும் கவைக்கு வாதத்திற்குரிய கடுங்கவை (Contentious hard fork) என்று பெயர். குறிப்பாக, இணையரில் ஒரு பிரிவினர், சங்கிலியின் தரத்தை மேம்படுத்த, மென்பொருள், தொடர்பு வரைமுறை ஆகியனவற்றில் மாற்றங்கள் தேவை எனக் கருதும்போது வாதத்திற்குரிய கடுங்கவை தோன்றும். ஆகஸ்டு 1, 2017-இல் நடந்த "பிட்காயின் கடுங் கவை" (Bitcoin Cash hard fork) ஓர் எடுத்துக் காட்டு. இதில் உரோசர் வேர் (Roger Ver) என்பவர், ஒரு சிலருடன் சேர்ந்து, பிட்காயின் அளவை 1MB-இலிருந்து 8MB-இக்கு மாற்றினால், சங்கிலியில் நடக்கும் வரவு-செலவு கணக்குகளை இன்னும் மிக விரைவாக நடத்தலாம் என்று வாதிட்டார். ஆனால் இந்த வாதத்தை மற்றவர்கள் ஏற்றுக் கொள்ளவில்லை. எனவே, சங்கிலியில் கவை உருவானது. கடுங் கவை படத்தில், இடது பக்கமுள்ள சங்கிலிக் கிளை உரோசர் வேர் அவர்களின் கருத்தை ஏற்றுக் கொள்ளாதவர்களுடையது; உரோசர் வேர் அவர்களின் கருத்தை ஏற்றுக் கொண்டவர்களுடையது வலது புறம் அமைந்துள்ளது.

கட்டச்சங்கிலி மற்ற தரவு அமைப்புகளைவிட (databases) வெளிப்படையான ஒரு அமைப்பே என்று கருதப் படுகின்றது. முதலில் தோன்றிய கட்டச்சங்கிலியில் வெளிப்படைத்தன்மை (Openness) இல்லாமல் போகவே, கட்டச்சங்கிலிகள் எவ்வாறு இருக்க வேண்டும் என்பதில் பல கருத்து வேறுபாடுகள் தோன்றின. அதாவது, கட்டச்சங்கிலி செய்யும் அனைத்துப் பணிகளையும் மையமாக்கி (centralize) ஒரே இடத்தில் செய்தால், அதைக் கட்டச்சங்கிலி என்று கூறலாமா என்ற வினாவும் எழுப்பப் பட்டது. 

இசைவு கேளாமை (permissionless) என்பது கட்டச்சங்கிலியைப் பயன்படுத்த யாரிடமும் இசைவு கேட்கத் தேவை இல்லை என்று பொருள் படும். இதனால் ஏற்படும் நன்மை யாதெனின், தாக்கு நிரலர்கள் (hackers) சங்கிலியைத் தாக்கவியலாது; மற்றும், நாம் தரவுகளைப் பார்க்க வேண்டுமாயின், யாரிடமும் இசைவு கேட்கத் தேவை இல்லை. நாம் நமக்கு வேண்டிய பயன்பாட்டு நிரல்களை (apps) எழுதிக் கொள்ளலாம். எனினும், பிட்காயின் போன்ற மறையீட்டு நாணயங்கள், தங்கள் சங்கிலியைக் காத்துக் கொள்ள, புது கட்டத்தை இணைக்கும் சுரங்கமரிடம் இருந்து உழைப்புக்குச் சான்றை (proof-of-work) எதிர் பார்க்கின்றன. 

பிட்காயின் வெளிப்படையான திறந்த சங்கிலிகளைப் பயன்படுத்துகின்றன. 2018-இல், பிட்காயின் மிக அதிக அளவு முதலீட்டு வருமானம் தரும் மறையீட்டு நாணயமாக இருந்தது. 2016-இல், கட்டச்சங்கிலி உருவாக்கும் திட்டங்கள் அமெரிக்காவில் குறையும் போது, சீனாவில் வளரத் தொடங்கியது. எனினும் இன்றுவரை, பல பண நிறுவனங்கள் பரவலாக்கம் கொண்ட கட்டச்சங்கிலியைப் பெருமளவில் பயன் படுத்த முன் வரவில்லை. 

இசைவு கோரும் கட்டச்சங்கிலி (permissioned blockchain) -ஐ அணுகி ஏதேனும் வினை ஆற்ற வேண்டுமாயின், சங்கிலியின் இசைவு (permission) தேவைப் படும். சங்கிலியின் உரிமையாளர், ஒரு வல்லுநர் துணை கொண்டு சங்கிலியைச் சரி பார்த்து, பின் இசைவு தெரிவிக்க செய்வர். போதிய அனுபவம் இல்லாத சுரங்கமார்களை இது போன்ற சரி பார்க்கும் வேலைகளைச் செய்ய விடுவதில்லை. இசைவு கோரும் கட்டச்சங்கிலியைச் சேர்த்தியம் (consortium) அல்லது கலப்புச் சங்கிலி (hybrid blockchain) எனவும் அழைக்கப் படும். நியூ யார்க் டைம்சு ("New York Times)" எனும் நாளிதழ், 2016-2017-இல் பல குழுமங்கள்(corporations), கட்டச்சங்கிலி வலையத்தை தனியார் சங்கிலி போன்றே பயன்படுத்துகின்றன என்று குறிப்பிட்டிருந்தது.

"தனியார் கட்டச்சங்கிலிகள் பெரும்பாலும் மையமாக்கப் பட்டிருப்பதால், தாக்கு நிரலர்கள் (hackers) "51%-தாக்குதல்" (51 percent attack) போன்ற எதையும் செய்யத் தேவை இல்லை; மாறாக, மையத்தில் இருக்கும் சேவை வழங்கியைத் (server) தாக்கினாலே போதுமானது; சங்கிலியை 100% கட்டுக்குள் கொண்டு வந்துவிடலாம்," என்று ஆம்டன் (Nikolai Hampton) கம்பியூட்டர்உலகம் ("Computerworld") என்னும் மாத இதழில் குறிப்பிட்டுள்ளார். (51%-தாக்குதல் என்பது ஒரு கணினி வலயத்தில் 51% கணினிகளைத் தாக்கி செயலிழக்கச் செய்வது ஆகும்.) குறிப்பாக, நடைமுறையில் பிரச்சினைகள் வரும்போது தனியார் சங்கிலிகளை யார் பாதுகாப்பர் என்பது ஒரு பெரிய கேள்வியே. 2007-08 நிதி நெருக்கடி (financial crisis of 2007–08) போன்ற சிக்கல்கள் தோன்றும் போது, அரசியல் பெரும் புள்ளிகள் எனப் படுவோர், யார் பக்கம் வேண்டுமானாலும் தங்கள் ஆதரவை வெளிப்படுத்துவார்கள். அந்நேரங்களில், பிட்காயின் போன்ற முறையீட்டு நாணயங்கள் பல சுரங்கமர்களின் கடின உழைப்பினால் பாதுகாக்காப் படுகின்றன. ஆனால், "இந்நிலையில், ஒரு தனியார், கோடிக்கணக்கான வாட்சு மின்சக்தியைச் செலவழித்து, தம் கட்டச்சங்கிலியில் உள்ள அனைத்துத் தரவுகளையும் பாதுகாப்பாரா, என்பது ஐயமே. இதனால் பணமும் காலமும் தான் பெருமளவில் செலவாகும்," என்றும் ஆம்டன் குறிப்பிட்டுள்ளார். "மேலும், தனியார் சங்கிலி நிறுவனங்களில் போட்டி (race) என்று ஒன்றும் இல்லை. இதனால், கட்டங்களை விரைவாக உருவாக்க வேண்டும் என்றோ அல்லது திறமையாகச் செயல் பட வேண்டும் என்றோ கட்டாயத் தேவை இல்லாமல் இருக்கின்றது. இதன் விளைவு என்னவென்றால், தனியார் கட்டச்சங்கிலி வெறும் சிக்கல் நிறைந்த தரவுதளம் (database) போல செயல் படும்," என்றும் ஆம்டன் கூறியுள்ளார். 

கட்டச்சங்கிலியைப் பல தொழில் துறைகளில் பயன்படுத்தலாம். மறையீட்டு நாணயங்களுக்குப் (Cryptocurrencies) பரவலாக்கப்பட்ட வரவு-செலவு கணக்குப் புத்தகம் (distributed ledger) உருவாக்க இது முதன் முதலில் பயன் படுத்தப் பட்டது. எனினும், கான்ஸ்டலேஷன் ரிசர்ச் (Constellation Research) என்ற நிறுவனத்தைச் சேர்ந்த ஸ்டீவ் வில்சன் (Steve Wilson), கட்டச்சங்கிலி தேவை இல்லாமல் பெருமை படுத்தப் பட்டுள்ளது என்று கருத்து தெரிவித்து உள்ளார். தங்கள் தொழிலின் கருவாக தொழில் வல்லுநர்கள் இதுவரை கட்டச்சங்கிலியைப் பயன்படுத்த தயங்குகிறார்கள். 

மறையீட்டியல் முறையைப் பயன்படுத்தி உருவாக்கப்படும் நாணயம் மறையீட்டு நாணயம் (cryptocurrency) எனப்படும். மறையீட்டியல் ("cryptography") என்பது எவ்வாறு தகவலை மறைத்து, பரிமாறி, மீட்டெடுப்பது என்பன பற்றிய துறை ஆகும். பெரும்பாலான மறையீட்டு நாணயங்கள் தங்கள் வரவு-செலவுகளைக் கட்டச்சங்கிலியாகவே வைத்துள்ளன. எடுத்துக் காட்டாக, பிட்காயின் வலயம் (Bitcoin network), எத்தேரியம் வலையம் (Ethereum network) ஆகிய இரண்டும் கட்டச்சங்கிலியை வைத்தே அமைக்கப் பட்டன. மே, 2018-இல் முகநூல் (Facebook) நிறுவனம், கட்டச்சங்கிலி குழு என்ற ஒரு குழுவை அமைத்துள்ளது. முகநூல் தனக்கென்று ஒரு மறையீட்டு நாணயத்தை உருவாக்கும் என்றும் தெரிவிக்கப் பட்டது.

திறன் ஒப்பந்தங்கள் (Smart contracts) என்பது கணினிகள் துணைகொண்டு ஒப்பந்தங்களைச் செயலாற்றும் முறையாகும். இதில் கணினிகள், (மனிதர்களின் துணைகொண்டு) ஒப்பந்தங்களின் ஒரு பகுதியையோ அல்லது முழுமையாகவோ செயலாற்றும். "மூன்றாந் தரப்பு பண வரவுக் கணக்கு" (escrow) என்னும் ஒப்பந்த முறையை முற்றிலுமாக கணினியாலேயே செயல்படுத்த வேண்டும் என்பது திறன் ஒப்பந்தத்தின் நோக்கமாகும். கட்டச்சங்கிலி தொழில் நுட்பத்தை வைத்து திறன் ஒப்பந்தங்களைச் செயல் படுத்தினால், ஒப்பந்தங்கள் சிறப்பாகச் செயல்படுவதோடு, ஒழுகலாறு இடர்பாடுகள் (moral hazards) போன்றவை குறையும் என அனைத்துலக நாணய நிதியம் கருதுகின்றது. ஆனால், இதுவரை சொல்லுமளவிற்குத் திறன் ஒப்பந்தங்கள் பயன்பாட்டில் வரவில்லை. இதனால், அவற்றின் சட்டத் தகுதிநிலை (legal status) தெளிவாக வரையறுக்கப் படாமலேயே இருக்கின்றது.

பல பண மேலாண்மை நிறுவனங்கள் பரவலான வரவுப் பதிவேடுகளைக் (distributed ledgers) கட்டச்சங்கிலி துணை கொண்டு உருவாக்கி வருகின்றன. . இவை பிறகு வங்கிகளில் பயன் படுத்தப் படும். மேலும், இது எதிர்பார்த்த அளவை விட விரைவாகவே நடந்து கொண்டு வருகின்றது என்று ஐ.பி.எம் (IBM) ஆய்வு கூறுகின்றது. வங்கி நிறுவனங்கள் கட்டச்சங்கிலியில் பெரும் ஆர்வம் காட்டுகின்றன. இதற்குக் காரணம், வங்கிகளின் பின்-அலுவலகங்களில் (back office) நடக்கும் வேலைகள் சங்கிலியின் வரவினால் பெரிதும் மேம்பாடு அடையும் என நிறுவனர்கள் நம்புகின்றனர். (வங்கிகளின் வரவேற்புக் கூடத்திற்குத் தேவையான எல்லா வேலைகளும் நடக்கும் இடம் தான் பின்-அலுவலகங்கள் என அழைக்கப் படுபவை.) 
UBS (சுவிசர்லாந்து UBS Group AG) போன்ற வங்கிகள் கட்டச்சங்கிலி ஆய்வுக்கூடங்களை அமைத்து எவ்வாறு பணத்தை மிச்சப் படுத்தலாம் என முயற்சி செய்து வருகின்றன. ஆனால், செருமானிய வங்கி பெரன்பெர்க் (Berenberg) போன்றவை "கட்டச்சங்கிலி என்பது தேவையில்லாமல் மிகைப் படுத்தப்பட்ட தொழில்நுட்பம்" எனவும், "இதுவரை கோட்பாட்டு மெய்ப்பித்தல் (proof-of-concept) மட்டுமே காட்டப் பட்டுள்ளன, நடைமுறையில் எந்த அளவுக்கு வெற்றி அளிக்கும் எனக் கூறுவதற்கில்லை" என்றும் ஐயம் தெரிவித்து உள்ளது. 

எ.என்.இசர்ட் (ANZ - Australian and New Zealand Bank), பாங்க் ஆப் அமெரிக்கா, பாங்க் ஆப் இந்தோனேசியா (Bank Of Indonesia) ஆகிய இருநூற்றுக்கும் மேற்பட்ட வங்கிகள் கட்டச்சங்கிலியைக் கூடிய விரைவில் பயன்படுத்த எண்ணியுள்ளன. இந்தியாவில், இந்திய ரிசர்வ் வங்கி (Reserve Bank of India), ஆக்சிஸ் வங்கி (Axis Bank), ஐ.சி.ஐ.சி.ஐ (ICICI Bank), ஸ்டேட் பாங்க் ஆப் இந்தியா (State Bank of India) ஆகியன கட்டச்சங்கிலி தொழில் நுட்பத்தில் ஆர்வம் காட்டியுள்ளன.

காணொளி விளையாட்டுத் துறையிலும் (video games) கட்டச்சங்கிலி கருத்துக்கள் கையாளப் பட்டுள்ளன. பிப்ரவரி, 2014-இல் வெளியிடப் பட்ட அன்டர்காயின் (Huntercoin) என்ற காணொளி விளையாட்டு முதன் முதலில் கட்டச்சங்கிலியை அடிப்படையாக வைத்து உருவாக்கப் பட்டது. மற்றுமொரு காணொளி விளையாட்டு, நவம்பர் 2017-இல் வெளிவந்த கிரிப்டோகிட்டிஸ் (CryptoKitties). இந்த ஆட்டத்தில் வரும் ஒரு வளர்ப்பு விலங்கு US$100,000-உக்கு விலை போனது அனைவரின் கவனத்தையும் ஈர்த்தது. எத்தேரியம் வலையத்தில் 30% அளவு போக்கு வரத்து நிகழும் போது, அதனால் உண்டாகும் வலையப் போக்குவரத்து நெரிசல் (Ethereum network congestion) எத்தகைய விளைவுகளை உண்டாகும் என கிரிப்டோகிட்டிஸ் விளக்கிக் காட்டி இருந்தது. மேலும் இந்த காணொளி ஆட்டத்தில், எண்ணிம உடைமை (digital asset) என்ற கட்டச்சங்கிலி கோட்பாட்டை வைத்து, ஆட்டத்தில் வரும் உடைமைகளை எவ்வாறு பட்டியல் இடுவது என்றும் விளக்கி இருந்தது. 

செப்டம்பர், 2018-இல் உபிசாப்ட் (UBISOFT), பிக் (FIG ) போன்ற நிறுவனங்களின் மென்பொருட்களைக் கட்டச்சங்கிலியுடன் பயன்படுத்தி, புதிய ஆட்டங்களை எவ்வாறு உருவாக்கலாம் என்ற நோக்கத்தோடு கட்டச்சங்கிலி ஆட்ட ஒப்பந்தம் (Blockchain Game Alliance) என்ற நிறுவனம் தோற்றுவிக்கப் பட்டது.

கட்டச்சங்கிலியை வேறு பல துறைகளிலும் பயன்படுத்தலாம். பொருள் விற்பனை, கைப்பேசி சந்தா, இசைக் கலைஞர்கள் பற்றிய தரவுகள் என்பன போன்ற பல வகையான தரவுகளைக் கட்டச்சங்கிலியில் சேமித்து வைத்துக் கொள்ளலாம். ஐ.பி.எம். (IBM) 2017- இல், ASCAP (American Society of Composers, Authors and Publishers), PRSM ( PRS for Music) ஆகிய நிறுவனங்களுடன் சேர்ந்து கட்டச்சங்கிலியைப் பயன்படுத்தி, இசைப் பதிவுகளை பரவலாக்கும் முயற்சியை மேற்கொண்டது. இமோஜன் ஹீப் ( ஆங்கிலப் பாடகி Imogen Heap, இலண்டன்) தோற்றுவித்த மைசீலியா (Mycelia), கட்டச்சங்கிலியைப் பயன்படுத்தப் போவதாக அறிவிக்கப் பட்டது. மைசீலியா என்பது கலைஞர்கள் தங்கள் ஆக்கங்களைப் பகிரவும், எத்தேரியம் (Ethereum) போன்ற தொழில் நுட்பங்களைப் பயன்படுத்தி, திறன் ஒப்பந்தங்கள் (Smart contracts) செய்து கொள்ளவும் ஏற்படுத்தப் பட்ட முறையாகும். ஐ.பி.எம் (IBM) குழுமத்தின் எவர் லெட்ஜர் (Everledger - என்றென்றும் வரவுப் பதிவேடு) என்ற முயற்சி கட்டச்சங்கிலியில் செய்யப்பட்டது. 

வால்மார்ட் (Walmart) , ஐ.பி.எம் (IBM) ஆகிய இரண்டு நிறுவனங்களும் சேர்ந்து கட்டச்சங்கிலி நுட்பத்தைப் பயன்படுத்தி, எவ்வாறு வழங்கல் தொடர்களை (supply chain) மேற்பார்வையிடலாம் என்று ஆய்வு செய்து வருகின்றன. கட்டச்சங்கிலியின் கட்டங்கள் அனைத்தும் ஐ.பி.எம் முகில் வலையத்தில் (cloud) சேமிக்கப் பட்டு, வால்மார்ட்டினால் செயற்படுத்தப் படும். இணையர்-இணையர் காப்பீடு (peer-to-peer insurance), அளபுரு காப்பீடு (parametric insurance), நுண்காப்பீடு (micro insurance) ஆகியன கட்டச்சங்கிலியைப் பயன்படுத்துகின்றன. 

பகிர்வுப் பொருளாதாரம் (sharing economy), ஐ.ஒ.டி (IOT - Internet of Things) ஆகிய அமைப்புகள், கூட்டு முயற்சியில் ஈடுபட்டிருக்கும் இணையர்களைக் (peers) கொண்டிருப்பதால், கட்டச்சங்கிலி இவற்றுக்கும் துணையாக இருக்கின்றன. இணையத்தள ஒப்போலையில் (Online voting) கட்டச்சங்கிலி பயனுள்ளதாக இருக்கின்றது.

தற்சமயம் மூன்று வகையான கட்டச்சங்கிலிகள் உள்ளன: பொது கட்டச்சங்கிலி, தனியார் கட்டச்சங்கிலி, கூட்டமைப்புக் கட்டச்சங்கிலி.

பொது கட்டச்சங்கிலியை அணுக யாருக்கும் எந்தத் தடையும் இல்லை. யாரும் இதில் வரவு-செலவு கணக்கை வைத்துக் கொள்ளலாம்; சரி-பார்ப்பவராக (validator) ஆகலாம். (அதாவது,கருத்து இணக்க உரைமுறையில் பங்கு கொள்ளலாம்.) பல நேரங்களில், இவ்வாறு வரும் சரி-பார்ப்பவர்களை பொருள் ஊக்கம் (economic incentives) கொடுத்து, அவர்களைப் பயன்படுத்திக் கொள்வது உண்டு. (ஆனால், அவர்கள் உழைப்புக்குச் சான்று என்ற பணியைச் செய்ய வேண்டி இருக்கும்.) பிட்காயின், எத்தேரியம் போன்றவை பொது கட்டச்சங்கிலி பிரிவில் வரும். 

தனியார் கட்டச்சங்கிலிப் பயன்படுத்த இசைவு (permission) வேண்டி இருக்கும். இதில் சேருவதற்கு முதலில் கணினி வலை ஆட்சிப்பொறுப்பாளர்களிடம் (network administrators) இருந்து அழைப்பு வர வேண்டும். அதன் பிறகு, பயனர் ஆவதிலும், தரவுகள் சரி பார்ப்பவராக ஆவதிலும் கூட பல கட்டுப்பாடுகள் இருக்கும். 

இந்த வகையான கட்டச்சங்கிலி, தொழில் நிறுவனங்களுக்கும், ஏனைய குழுமங்களுக்கும் பொருத்தமானதாக இருக்கலாம். ஏனெனில், பொது கட்டச்சங்கிலியில், கட்டுப்பாடு (control) அனைவருக்கும் பரவலாக்கப் பட்டுள்ளது, அது தொழில் நிறுவனங்களுக்கு ஏற்புடையது அல்ல. தொழில் நிறுவனங்கள் விரும்புவது: கணக்கு வைப்பு (accounting and record-keeping) செவ்வனே நடக்க வேண்டும்; அதே நேரத்தில், தன்னாளுமையும் (autonomy) வேண்டும்; மற்றும், தங்களுடைய மறைமுகத் தரவுகளும் (sensitive data) காக்கப்பட வேண்டும். இவ்வாறான காரணங்களால் தொழில் நிறுவனங்கள் தனியார் கட்டச்சங்கிலியையே பயன் படுத்த விரும்புகின்றன. 

கூட்டமைப்புக் கட்டச்சங்கிலி ஓர் அரை-குறையாக பரலவலாக்கப் பட்ட (semi-decentralized) கட்டச்சங்கிலியாகும். இதில் உள்ள கட்டங்களை அணுக, தனியார் கட்டச்சங்கிலியைப் போல, இசைவு (permission) வாங்க வேண்டி இருக்கும். ஆனால், இந்தச் சங்கிலி பல குழுமங்களின் கட்டுப் பாட்டில் இருக்கும். தரவுகளை படிப்பதிலும், கருத்து இணக்க உரைமுறை (consensus protocol) செயலாற்றுவதிலும் ஒரு சிலரே அனுமதிக்கப்படுவர்.

அக்டோபர், 2014-இல், "எம்.ஐ.டி பிட்காயின் கிளப்" (MIT Bitcoin Club) என்ற அமைப்பு, "எம்.ஐ.டி-இன் முன்னாள் மாணவர்" அமைப்பிடமிருந்து (MIT alumni) பண உதவி பெற்று, ஒரு சிறு ஆய்வு நடத்தியது. அதில் எம்.ஐ.டி-இல் உள்ள இளங்கலை மாணவர்களிடத்தில் தலா $100 மதிப்புள்ள பிட்காயின் கொடுக்கப்பட்டது. கேட்டலினி, மற்றும் டக்கர் ( Catalini and Tucker, 2016) இந்த ஆய்வின் முடிவை வெளியிட்டனர். அவர்கள் கூறியதாவது: "புதிய தொழில் நுட்பங்களை அறிமுகப் படுத்தும்போது, அதைப் பயன்படுத்த கொடுக்கப் படும் இசைவு தாமதம் ஆகும்போது, பயனர்கள் அந்த தொழில் நுட்பங்களை புறக்கணிக்கிறார்கள்," என்பது. 

கட்டச்சங்கிலியில் உழைப்புக்குச் சான்று காட்ட வேண்டும் எனும்போது, அதற்கான மின்சாரக் கட்டணம் மிக அதிகமாகப் போகிறது என பன்னாட்டு நிதித்தீர்வு வங்கி (Bank for International Settlements) குறை கூறியுள்ளது. பன்னாட்டு கணினி அறிவியல் நிறுவனத்தைச் சேர்ந்த நிகொலாசு வீவர் (Nicholas Weaver,University of California) என்பவர் கட்டச்சங்கிலியின் பாதுகாப்புத் தன்மைக்கு, உழைப்புக்குச் சான்று, பொது கட்டச்சங்கிலியின் மின் ஆற்றல் பயன் திறன் (efficiency) ஆகியவற்றை ஆராய்ந்துவிட்டு, இரண்டுமே நடைமுறைக்குப் போதுமானதாக இல்லை என கருத்து தெரிவித்துள்ளார்.

செப்டம்பர் 2015-இல், மறையீட்டு நாணயம் , கட்டச்சங்கிலி தொழில் நுட்பம் ஆகிய தலைப்புகளில் லெட்ஜர் (Ledger ) என்ற பதிவேடு வெளியிடப் பட்டது. இப் பதிவேட்டில், கட்டச்சங்கிலி தொடர்பான கணிதம், கணினியியல், பொறியியல், சட்டம், பொருளாதாரம், மறையீட்டு நாணயம் தொடர்பான மெய்யியல் துறைகளின் ஆய்வுக் கட்டுரைகள் வெளியிடப் படுகிறது. இதில் வெளியிடப் படும் கட்டுரைகள் முதலில் குறுக்க எண் கணிக்கப் பட்டு, கால முத்திரை இடப்பட்டு, பிட்காயின் கட்டச்சங்கிலியில் இணைக்கப் படுகின்றது. கட்டுரையின் முதல் பக்கத்தில் கட்டுரை ஆசிரியர் தம்முடைய பிட்காயின் முகவரியையும் தெரிவிக்க வேண்டும்.


</doc>
<doc id="420812" url="https://ta.wikipedia.org/wiki?curid=420812" title="24-மணி நேர ஒட்டம்">
24-மணி நேர ஒட்டம்

24-மணி நேர ஒட்டம் "(A 24-hour run)" என்பது மாரத்தான் ஓட்டப்பந்தய தொலைவுக்கும் அதிகமான தொலைவைக் கடந்து ஓடும் ஓட்டமாகும். இப்போட்டியில் 24 மணி நேரத்திற்கு ஓட்டக்காரர்களால் எவ்வளவு தூரம் ஓடமுடியுமோ அவ்வளவு தூரம் ஒட முயற்சிக்கிறார்கள். குறிப்பாக இப்பந்தயம் 1 முதல் 2 மைல் நீளமுள்ள (1.6 கிலோமீட்டர் முதல் 3.2 கிலோமீட்டர்) வளையத் தடங்களில் நடத்தப்படுகிறது. சில சமயங்களில் 400 மீட்டர் (0.25 மைல்) நீளமுள்ள ஓடுகளத்திலும் இப்போட்டியை நடத்துகிறார்கள். சில போட்டிகள் சாலைகளிலும் நகரப்பூங்காக்களின் நடைபாதைகளிலும் நடத்தப்படுகின்றன. 

முன்னணி ஓட்டக்காரர்கள் பெரும்பாலும் 124 மைல் தொலைவை (200 கிலோமீட்டர்) அல்லது அதற்கும் அதிகமான தொலைவை ஓடி முடிக்கிறார்கள். சில நிபந்தனைகளுக்கு உட்பட்டு 168 மைல் (270 கிலோமீட்டர்) தொலைவு மாரத்தான் ஓடுவது மிகச் சிறப்பாகக் கருதப்படுகிறது. சில பங்கேற்பாளர்களுக்கு உதவுவதற்காக குழுவும் இருப்பதுண்டு. மற்றவர்கள் தேவையான கருவிகளுடன் தொடக்கப் புள்ளிக்கு அருகில் முகாமை அமைத்து ஒவ்வொரு வளையத்தை ஓடி முடிக்கும்போதும் ஓட்டக்காரர்களின் நல்ல முன்னேற்றத்திற்கு உதவிபுரிகின்றனர். பெரும்பாலும் 24 மணி நேர ஒட்டப்பந்தயத்தை 6-, 12-, மற்றும் 48 மணிநேர ஓட்டங்களுடன் இணைத்து நடத்துகிறார்கள். அஞ்சல் ஓட்டம் நடைமுறையிலும் இந்த 24 மணி நேர ஒட்டப்பந்தயம் நடக்கிறது. குழுவில் உள்ள ஒவ்வொருவரும் ஒரு மைல் தூரத்தை அடுத்தடுத்து 24 மணிநேரத்திற்கும் ஓட்டக்காரர்கள் ஓடுகிறார்கள். அனைத்துலக அளவில் இவ்வோட்டம் இன்னும் அங்கீகரிக்கப்படவில்லை. ஆனால் அறக்கட்டளை பயன்பாடுகளுக்காக இப்போட்டி நடத்தப்பட்டு வருகிறது. 
2017 ஆம் ஆண்டில் போலந்து நாட்டைச் சேர்ந்த பேட்ரிச்யா பெரசுனோவ்சுகா 258.339 கிலோமீட்டர் (160.524 மைல்) தொலைவு ஓடியதே பெண்களுக்கான உலக சாதனையாகவும், 1997 ஆம் ஆண்டில் யியானிசு கௌரோசு 303.506 கிலோமீட்டர் (188.590 மைல்) தொலைவு ஓடியதே ஆண்களுக்கான உலக சாதனையாகவும் உள்ளன. 

இங்கிலாந்து நாட்டின் மில்டன் கெயின்சில் 1990 பிப்ரவரி 3, 4 தேதிகளில் முதலாவது அனைத்துலக வெற்றியாளர் போட்டி நடத்தப்பட்டது. கண்டம் முழுமைக்குமான அனைத்துலக தடகள ஒன்றிய 24- மணி நேர ஐரோப்பிய போட்டி 1992 ஆம் ஆண்டில் நடத்தப்பட்டது.
அனைத்துலக தடகள ஒன்றிய 24- மணி நேர மணி நேர உலக வெற்றியாளர் போட்டியே இந்த 24 மணிநேர ஓட்டப் போட்டியில் உச்சக்கட்டமான போட்டியாகக் கருதப்படுகிறது. இவ்வொன்றியத்தின் முதல் தனிநபர் தடகளப் போட்டி 2001 ஆம் ஆண்டு செப்டம்பர் 22-23 தேதிகளில் இத்தாலி நாட்டின் வெரோனாவின் சான் கியோவானி லூபடோடோவில் இப்போட்டி நடத்தப்பட்டது. 

2012 ஆம் ஆண்டில் மட்டும் 160 முறை 24 மணி நேர ஓட்டப்போட்டிகள் நடைபெற்றதாக செருமானிய இணையதளம் தெரிவிக்கிறது. கடந்த பத்தாண்டுகளில் இந்த எண்ணிக்கை இரு மடங்ககாக உயர்ந்ததாக அறியப்படுகிறது. கனடா நாட்டின் ஒட்டாவா நகரில் 1981 ஆம் ஆண்டு முதல் நடத்தப்பட்டு வரும் 24 மணி நேர ஓட்டப்போட்டியே மிகநீண்ட காலமாகத் தொடர்ந்து நடத்தப்படும் போட்டியாகக் கருதப்படுகிறது. 

ஆங்காங்கிலும் 24 மணி நேர ஓட்டப்போட்டிகள் 2010 ஆம் ஆண்டு முதல் தொடங்கப்பட்டு ஒவ்வோர் ஆண்டும் இளைஞர்களுக்காக நடத்தப்படுகிறது.




</doc>
<doc id="420817" url="https://ta.wikipedia.org/wiki?curid=420817" title="அல்துபைட்டு">
அல்துபைட்டு

அல்துபைட்டு "(Althupite)" என்பது AlTh(UO)(PO)O(OH)·15HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மமாகும். அரியவகை அலுமினியம் தோரியம் யுரேனைல் பாசுப்பேட்டுக் கனிமமாக இக்கனிமம் கருதப்படுகிறது. பெக்மாடைட்டு என்ற தீப்பாறை வகையிலிருந்து இக்கனிமம் கிடைக்கிறது. அலுமினியம், தோரியம், யுரேனியம் மற்றும் பாசுப்பரசு ஆகிய தனிமங்களின் ஆங்கிலப் பெயர்களிலிருந்து அல்துபைட்டு என்ற பெயர் பெறப்பட்டுள்ளது. 


</doc>
<doc id="420818" url="https://ta.wikipedia.org/wiki?curid=420818" title="அற்பப் பொருள் விதி">
அற்பப் பொருள் விதி

பார்க்கின்சனின் அற்பப் பொருள் விதி ("Parkinson's law of triviality") என்பது 1957-ம் ஆண்டு நார்த்கோட் பார்க்கின்சன், உப்பு பெறாத (தேவையற்ற) காரியங்களுக்கு அதிக முக்கியத்துவம் கொடுப்பது குறித்து வெளியிட்ட விதியாகும். எடுத்துக்காட்டிற்கு, ஒரு ஊருக்கு அணு உலை வருகிறது என்றால், அந்த அணு உலை பற்றி பேசும் நேரத்தைக் காட்டிலும் அந்த அணு உலையில் உள்ள மிதிவண்டி நிறுத்துமிடத்திற்கு என்ன நிற வண்ணம் அடிக்கலாம் என்று தான் அதிகம் நேரம் விவாதிப்பார்களாம். ஏன் என்றால், எல்லாருக்கும் அணு உலை நுட்பம் தெரியாது. ஆனால், வண்ணம் அடிப்பது பற்றி எல்லாராலும் கருத்து சொல்ல முடியும்.

இந்த விதி மென்பொருள் மேம்பாடு மற்றும் பிற நடவடிக்கைகளில் பயன்படுத்தப்படும்..



</doc>
<doc id="420850" url="https://ta.wikipedia.org/wiki?curid=420850" title="ஜீன்பூல் சூழல் பூங்கா">
ஜீன்பூல் சூழல் பூங்கா

ஜீன்பூல் சூழல் பூங்கா என்பது தமிழ்நாட்டின், நீலகிரி மாவட்டத்தின், கூடலூர், நாடுகாணியில் வனத்துறைக்குச் சொந்தமான ஒரு தாவர மரபியல் பூங்கா ஆகும்.

ஜீன்பூல் சூழல் பூங்காவனது நீலகிரி மாவட்டம், கூடலூரில் இருந்து 11 கிலோமீட்டர் தொலைவில் உள்ள நாடுகாணி பகுதியில் 250 சதுர ஏக்கர் பரப்பளவில் கடல் மட்டத்தில் இருந்து 900 அடி உயரத்தில் அமைந்துள்ளது. இப்பகுதியானது சராசரியாக ஆண்டுக்கு 2860.4 மி.மீ மழையைப் பெறுகிறது. இந்தப் பூங்காவானது அழிந்து வரும் தாவர வகைகளை பெருக்கும் நோக்கத்தோடு 1989 ஆம் ஆண்டு நிறுவப்பட்டு ஆராய்ச்சிப் பணிகள் மட்டும் மேற்கொள்ளப்பட்டு வந்தது. பின்னர் சுற்றுலாப் பயணிகள் பார்வையிட அனுமதிக்கப்பட்டனர். இப்பூங்காவில் அரியவகை மரங்கள், செடிகள், மூலிகைகள், பல்வேறு கால நிலைகளில் வளரும் தாவரங்கள் பராமரிக்கப்பட்டு வருகின்றன. அவற்றை சுற்றுலாப் பயணிகள் அறியும் வகையில் இங்கு பெரணி இல்லம், ஆர்கிட் மலர்கள் மையம், மூலிகைப் பூங்கா போன்றவை அமைக்கப்பட்டுள்ளதோடு, காட்சிக் கோபுரம், மிதிவண்டி சவாரி. பழங்குடி கிராமத்தில் தங்கும் வசதி போன்றவற்றைவையும் உள்ளன. மேலும் இப்பூங்காவில் அமைக்கப்பட்டுள்ள காட்சிமுனையில் கேளரப் பள்ளத்தாக்கு போன்ற பகுதிகளை கண்டு களிக்க முடியும். 


</doc>
<doc id="420865" url="https://ta.wikipedia.org/wiki?curid=420865" title="சிடைபையோபலேடினைட்டு">
சிடைபையோபலேடினைட்டு

சிடைபையோபலேடினைட்டு "(Stibiopalladinite)" என்பது PdSb என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மமாகும். இக்கனிமத்தில் பலேடியம், ஆண்டிமனி போன்ற தனிமங்கள் காணப்படுகின்றன . வெள்ளியைப் போன்ற வெண்மை நிறம் மற்றும் வெள்ளியைப் போன்ற சாம்பல் நிறங்களில் ஒளிபுகா கனிமமாக இது அறுகோண படிகத் திட்டத்தில் படிகமாகிறது . 

தென் ஆப்பிரிக்காவின் புசுவெல்டு தீப்பாறைத் தொகுதியில் இக்கனிமம் தோற்றம் பெற்றதாக 1929 ஆம் ஆண்டு முதன்முதலாக விவரிக்கப்பட்டது . 



</doc>
<doc id="420892" url="https://ta.wikipedia.org/wiki?curid=420892" title="கருத்தரிப்புக்கால நீரிழிவு நோய்">
கருத்தரிப்புக்கால நீரிழிவு நோய்

கருத்தரிப்புக்கால நீரிழிவு நோய் என்பது, நீரிழிவு நோய் இல்லாத பெண்கள் கருத்தரிப்புக்கு உட்பட்டிருக்கும் வேளையில், குறிப்பிட்ட கருத்தரிப்புக் காலத்தில், அவர்களின் குருதியில் உள்ள குருதிச் சர்க்கரையின் அளவு உயர்ந்து காணப்படும் ஒரு நிலையாகும். பொதுவாக கருத்தரிப்புக் காலத்தின் இறுதி மூன்று மாதங்களிலேயே இந்த நிலை ஏற்படும்<br>
இந்தக் கருத்தரிப்புக்கால நீரிழிவு நோயானது சில அறிகுறிகள் மற்றும் உணர்குறிகளைக் கொண்டிருக்கும். கருத்தரித்திருக்கும் பெண்களில் இளம்பேற்றுக் குளிர்காய்ச்சல், மற்றும் கருத்தரிப்புக் காலத்தில் ஏற்படக்கூடிய மனத்தளர்ச்சி போன்ற நிலைகளைத் தோற்றுவிப்பதற்கான சூழிடரைக் கூட்டுவதுடன், குழந்தை பிறப்பின்போது, இயற்கை முறையில் குழந்தை வெளிவராமல், அறுவைச் சிகிச்சை மூலம் குழந்தையை வெளியெடுக்க வேண்டிய சூழ்நிலையையும் ஏற்படுத்தலாம்.<br>
3 - 9 % கருத்தரிப்பில், இந்த கருத்தரிப்புக்க்கால் நீரிழிவு நோய் உருவாதல் அறியப்பட்டுள்ளது. இதில் 1% மானோர் 20 வயதுக்கு உட்பட்டவர்களாகவும், 13% மானோர் 44 வயதுக்கு மேற்பட்டோராகவும் உள்ளனர். மேலும் ஆசிய மக்கள், ஐக்கிய அமெரிக்காவிலுள்ள தொல்குடி அமெரிக்கர், ஆத்திரேலியப் பழங்குடிகள், பசிபிக் தீவுகளைச் சேர்ந்த மக்கள் போன்றோர் இந்த கருத்தரிப்புக்கால நீரிழிவு நோய்க்கு சூழிடர் அதிகம் கொண்டவர்களாக இருப்பதும் அறியப்பட்டுள்ளது.. 90% மான பெண்களில் குழந்தை பிறப்பின் பின்னர், இந்த நோய் நிலை தானாகவே அகன்றுவிடும். ஆனாலும், அப்பெண்களில் பிற்காலத்தில் நீரிழிவு நோய் (இரண்டாவது வகை) உருவாவதற்கான சாத்தியம் கூடுதலாக இருக்கும்.

போதியளவு இன்சுலின் இல்லாமை அல்லது இன்சுலினுக்கு எதிர்ப்புத் தன்மை ஏற்படுவதால் இன்சுலினுக்கான விளைவுகள் ஏற்படாமை போன்ற நிலைகள் இந்த கருத்தரிப்புக்கால நீரிழிவு நோய் ஏற்படுவதற்கான காரணிகளாக இருக்கின்றன. அத்துடன் உடற் பருமன், முன்னரே கருத்தரிப்புக்கால நீரிழிவு நோய் இருந்திருத்தல், குடும்பத்தில் எவருக்கேனும் நீரிழிவு நோய் (இரண்டாவது வகை) இருந்திருத்தல், சூலகத்தில் நீர்மக்கட்டிகள் காணப்படல் () போன்றன இந்நோய் உருவாவதற்கான சூழிடரைக் கொடுக்கின்றன.<br>
கருத்தரிப்புக்கால நீரிழிவு நோய் உருவாதல் பங்கெடுக்கும் மரபுசார் சூழிடர்கள்:

இவற்றுடன் புகைத்தல் செயலும் சூழிடரைக் கொடுப்பதாக அறியப்படுகின்றது. முரணான கருத்துக்கள் இருப்பினும் கட்டையான ( பெண்களில் இந்த நோய்நிலைக்கான சூழிடர் அதிகமாக இருப்பதாகவும் கூறப்படுகின்றது

கருத்தரிப்புக்கால நீரிழிவு நோயுள்ள 40-60% மான பெண்களில் குறிப்பிடத்தக்க சூழிடர் எதுவும் கண்டறியப்பட முடியாது இருப்பதனால், எல்லா கருத்தரித்த பெண்களிலும் குருதிச் பரிசோதனை செய்வது அறிவுறுத்தப்படுகின்றது. சில பெண்களில் எந்த சூழிடர் அறிகுறிகளும் இருப்பதில்லை. சில கருத்தரித்த பெண்களில் அதிகரித்த தாகம், அதிகரித்த சிறுநீர் கழித்தல், அதிகரித்த களைப்பு, குமட்டல், வாந்தி, சிறுநீர்ப்பாதைத் தொற்று, சில மதுவ வகை நோய்த்தொற்று, மங்கிய பார்வை போன்ற அறிகுறிகள் மற்றும் உணர்குறிகள் காணப்படும்.

கருத்தரிப்புக்காலத்தில், குருதிப் பரிசோதனைகள் செய்து பார்த்தல் இந்நோயைக் கண்டறிந்து உடனடியாகத் தேவையான சிகிச்சை அளிக்க உதவும் சாதாரண சூழிடர் உள்ள பெண்களில், பொதுவாக கருத்தரிப்புக் காலத்தின் 24 - 28 கிழமைகளில் இந்தச் சோதனை செய்யப்படும். அதிக சூழிடர் உள்ளவர்களாயின், கருப்பகாலத்தின் முதலாவது முன்பேறுகாலக் கவனிப்புக்காக மருத்துவரிடம் செல்லும் முதலாவது முறையிலேயே இந்தச் சோதனையைச் செய்வார்கள்.<br>

கருத்தரிப்புக்கால நீரிழிவு நோய்க்குச் சரியான சிகிச்சை அளிக்கப்படாமல் இருக்கும் பெண்களுக்குப் பிறக்கும் குழந்தைகள் உருவத்தில் மிகப் பெரியவையாகவோ, பிறந்த பின்னர் மிகக் குறைவான குருதிச் சர்க்கரை கொண்டவையாகவோ, மஞ்சள் காமாலை நோய் உடையவையாகவோ இருக்கலாம். கருத்தரிப்புக்கால நீரிழிவு நோய்க்குச் சிகிச்சை எதுவும் அளிக்கப்படாவிட்டால், பிறக்கும் குழந்தை இறந்து பிறக்கவும் சாத்தியம் ஏற்படும். நீண்ட கால விளைவை நோக்கினால், அவ்வாறான தாய்மாருக்குப் பிறக்கும் குழந்தைகள் பிந்திய காலங்களில், உடற் பருமன் கொண்டவையாக இருப்பதற்கும், அவர்களில் நீரிழிவு நோய் (இரண்டாவது வகை) நோய் உருவாகவும் சாத்தியம் ஏற்படும்.<br>

தகுந்த உடற் பருமனைப் பேணல், கருத்தரிப்புக்கு முன்னர் உடற் பயிற்சிகள் செய்தல் போன்றன இந்த நோய் வராமல் தடுக்கும் முறைகளாகும். நீரிழிவு நோய்க்குரிய உணவு வகைகளை உண்ணல், உடற்பயிற்சி, இன்சுலின் ஊசி மூலம் ஏற்றல் போன்றன கருத்தரிப்புக்கால நீரிழிவு நோய்க்கான சிகிச்சை முறைகளாக உள்ளன. அனேகமான பெண்கள் உணவு, மற்றும் உடற்பயிற்சிகள் மூலம் குருதியில் சக்கரை அளவை ஒரு மட்டுக்குள் வைத்திருப்பார்கள். பாதிப்பு உட்பட்டவர்கள், ஒரு நாளில் நான்கு தடவைகள் குருதிச் சோதனை செய்வார்கள். குழந்தை பிறந்த உடனேயே முலைப்பால் கொடுத்தல் பரிந்துரை செய்யப்படுகின்றது.


</doc>
<doc id="420898" url="https://ta.wikipedia.org/wiki?curid=420898" title="இரிக்கார்டைட்டு">
இரிக்கார்டைட்டு

இரிக்கார்டைட்டு "(Rickardite)" என்பது CuTe என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மமாகும். Cu3-x (x = 0 to 0.36)Te2 என்ற பொது வாய்ப்பாட்டையும் இக்கனிமத்தைக் குறிக்கப் பயன்படுத்துகிறார்கள். அமெரிக்காவின் குன்னிசன் கொலராடோ மாகாணத்திலுள்ள வல்கேன் மாவட்டத்தில் அமைந்துள்ள குட் ஓப் சுரங்கத்தில் இக்கனிமம் முதன்முதலாக கண்டறியப்பட்டது. சுரங்கத்தின் பொறியாளர் தாமசு ஆர்தர் இரிக்கார்டு (1864–1953) நினைவாக கனிமத்திற்கு இப்பெயர் சூட்டப்பட்டது. தாமசு இரிக்கார்டு இவருடைய சகோதரர் ஆவார். தாழ் வெப்பநிலையில் நீர்வெப்பக் கனிமமாகக் காணப்படும் இக்கனிமம் வல்கேனைட்டு, வெண்கந்தகம், கேமரோனைட்டு, பெட்சைட்டு, சில்வேனைட்டு, பெர்த்தியிரைட்டு, பைரைட்டு, ஆர்சனோபைரைட்டு, போர்னைட்டு போன்ற கனிமங்களுடன் சேர்ந்து இயற்கையில் தோன்றுகிறது. 


</doc>
<doc id="420899" url="https://ta.wikipedia.org/wiki?curid=420899" title="வல்கேனைட்டு">
வல்கேனைட்டு

வல்கேனைட்டு (Vulcanite) என்பது CuTe என்ற மூலக்கூற்று வாய்ப்பாட்டால் விவரிக்கப்படும் ஓர் அரிய கனிமச் சேர்மமாகும். தாமிர தெலூரைடு கனிமமாக இக்கனிமம் வகைப்படுத்தப்படுகிறது. உலோகத்தன்மை பளபளப்பும் பச்சை அல்லது வெண்கல மஞ்சள் நிறமும் கொண்டதாக உள்ளது. மோவின் அளவுகோலில் வல்கேனைட்டின் கடினத்தன்மை அளவு 1 மற்றும் 2 எனக் கணக்கிடப்படுகிறது. மென்மையும் வழவழப்பும் மிக்க டால்க் மற்றும் பாரிசு சாந்து எனப்படும் கிப்சம் ஆகியவற்றுக்கு இடைப்பட்ட நிலையை இக்கடினத்தன்மை அடையாளப்படுத்துகிறது. செஞ்சாய்சதுரக் கட்டமைப்பில் இக்கனிமம் படிகமாகிறது. 

1961 ஆம் ஆண்டு அமெரிக்காவின் குன்னிசன் கொலராடோ மாகாணத்திலுள்ள வல்கேன் மாவட்டத்தில் அமைந்துள்ள குட் ஓப் சுரங்கத்தில் இக்கனிமம் முதன்முதலாக கண்டறியப்பட்டது. கண்டறியப்பட்ட இடத்தின் பெயரே இக்கனிமத்திற்குப் பெயராகச் சூட்டப்பட்டது. சப்பான், உருசியா, சவுதி அரேபியா, நார்வே ஆகிய நாடுகளிலும் சிறிய படிவுகளாக வல்கேனைட்டு கண்டறியப்பட்டது. வெண்கந்தகம், இரிக்கார்டைட்டு, பெட்சைட்டு, சில்வேனைட்டு போன்ற கனிமங்களுடன் இயற்கையில் இது தோன்றுகிறது. 


</doc>
<doc id="420906" url="https://ta.wikipedia.org/wiki?curid=420906" title="தாதுக்குடலை">
தாதுக்குடலை

தாதுக்குடலை என்பது சில வகைத் தேனீக்களின் பின்னங்காலின் கீழ்ப்பாகத்தில் அமைந்துள்ள உறுப்பாகும். இந்த அமைப்பை அத்தேனீக்கள் பூந்தாதுக்களைச் சேகரித்துத் தம் கூட்டிற்குச் சுமந்துசெல்லப் புழங்குகின்றன.  பிற வகையானவை கொண்டுள்ளன.


</doc>
<doc id="420919" url="https://ta.wikipedia.org/wiki?curid=420919" title="பேபெரெஜ் முட்டை">
பேபெரெஜ் முட்டை

ஃபேபெரெஜ் முட்டைகள் ( "Fabergé egg" (Russian: , "yaytsa faberzhe") என்பவை உருசியப் பேரரசில், சென் பீட்டர்ஸ்பேர்கில் பீட்டர் கார்ல் ஃபேபெரெஜ் என்னும் கலைஞரின் தலைமையிலான பொற்கொல்லர்களால் தங்கத்தால் நுணுக்கமான வேலைப்பாட்டுடன் உருவாக்கப்பட்ட ஈஸ்டர் முட்டைகள் ஆகும். இவற்றின் எண்ணிக்கை 69 ஆக இருக்கலாம் என கருதப்படுகிறது, என்றாலும் தற்போது இதில் 57 முட்டைகளே உள்ளன. இந்த முட்டைகள் கி.பி. 1885 முதல் கி.பி 1917 ஆண்டுகளுக்கு இடைப்பட்டக் காலத்தில் பீட்டர் கார்ல் ஃபேபெரெஜின் மேற்பார்வையில் உருவாக்கப்பட்டன. இதில் மிகவும் பிரபலமானவை உருசியப் பேரரசர்களான மூன்றாம் அலெக்சாந்தர் மற்றும் இரண்டாம் நிக்கலாசு ஆகியோர் தங்கள் மனைவி, தாயார் ஆகியோருக்கு ஈஸ்டர் பண்டிகைப் பரிசாக அளிக்கத் தயாரிக்கப்பட்ட 50 முட்டைகளாகும். இதில் 43 முட்டைகள் தற்போதுவரை உள்ளன. 

1885இல் உருசிய ஜார் மன்னரான மூன்றாம் அலெக்சாந்தர், தன் மனைவியும் பேரரசியுமான மரியாவுக்கு ஈஸ்டர் முட்டை ஒன்றைப் பரிசளிக்க முடிவு செய்தார். அதற்காகத்தான் முதல் ஃபேபெரெஜ் முட்டை உருவாக்கப்பட்டது. அந்த ஆண்டு அவர்களின் மண உறுதியின் (நிச்சையதார்த்தம்) 20வது ஆண்டாக இருக்கலாம் எனப்படுகிறது. இந்த முதல் முட்டையானது கோழி முட்டை என அழைக்கப்பட்டது. முழுவதும் தங்கத்தாலானது இந்த முட்டை, கோழியின் முட்டை போன்று தெரிவதற்காக அதன் வெளிப்புறத்தில் வெள்ளை நிறத்தில் எனாமல் பூசப்பட்டிருந்தது. முட்டையை இரண்டாகத் திறந்தால் அதனுள் தங்கத்தாலான மஞ்சள் கரு உருண்டையாக இருந்தது.
அதையும் திறந்து பார்த்தால், தங்கத்தாலான கோழியின் உருவம் வைக்கப்பட்டிருந்தது. கோழியின் கண்களில் மாணிக்கக் கற்கள் பதிக்கப்பட்டிருந்தன. அந்தக் கோழியைத் திறந்தால் உள்ளே தங்கத்தில் வைரம் பதிக்கப்பட்ட ராஜ கிரீடத்தின் சிறிய மாதிரி வடிவம் ஒன்று இருந்தது. சங்கிலியில் கோத்துக்கொள்ளும்விதமாக மாணிக்கத்தாலான பதக்கம் ஒன்றும் இருந்தது, ஆனால் இந்த கடைசி இரு பகுதிகள் காணாமல் போயின.

இந்த அருமையான தங்க கோழி முட்டையைக் கண்டு மரியா வியந்தார். இதைக்கண்டு மன்னருக்கும் மகிழ்ச்சி. இதன்பிறகு இந்த முட்டையை உருவாக்கியவரான பீட்டர் கார்ல் ஃபேபெரெஜை அரச குடும்பத்தின் ஆஸ்தான நகை வடிவமைப்பாளர் என்ற பதவி கொடுத்து மன்னர் அலெக்சாந்தர் கௌரவித்தார். மேலும் அடுத்த ஆண்டுக்கான முட்டையை வடிவமைக்கும் பணியையும் கொடுத்தார். அதன் பிறகு ஒவ்வோர் ஈஸ்டருக்கும் பேரரசரை மகிழ்விக்கும்விதமாகப் பேரழகு முட்டையை வடிவமைக்கத் தொடங்கினார் ஃபேபெரெஜ். இதில் பேரரசரின் தலையீடு எதுவும் இருக்கவில்லை. செலவு பற்றியும் கவலையும் இல்லை. ஒவ்வொரு முறையும் தனித்துவமான அழகுடன், வடிவமைப்புடன், ஆச்சரியங்களுடன் ஈஸ்டர் முட்டைகளை வடிவமைத்து அரச குடும்பத்தை மகிழ்வித்தார் ஃபேபெரெஜ். முட்டையின் அடிப்படை வடிவமைப்பை ஃபேபெரெஜ் முடிவு செய்வார். அதன்பிறகு அதற்கென அவர் வைத்துள்ள தனி குழுவினர் பணிகளை முடிப்பர். இக்குழுவில் மைக்கேல் பெர்கின், ஹென்றிக் விக்ஸ்ட்ரோம், எரிக் ஆகஸ்டு கொல்லின் ஆகிய பொற் கொல்லர்கள் இருந்தனர்.

1894 நவம்பர முதல் நாளன்று பேரரசர் அலெக்சாண்டர் இறந்து போனார். அடுத்து பேரரசராகப் பொறுப்பேற்ற அவரது மகன் இரண்டாம் நிகோலஸும், தொடர்ந்து ஈஸ்டர் முட்டைகளை வடிவமைக்கும்படி ஃபேபெரெஜைக் கேட்டுக்கொண்டார். இ்வ்வாறு வடிவமைத்த ஃபேபெர்கே முட்டைகளை அவரது மனைவி அலெக்ஸாண்ட்ரா ஃபெடோரோவ்னா மற்றும் அவருடைய தாயார் பேரரசி மரியா ஃபெடோரோவ்னா ஆகியோருக்கு வழங்கினார். அரச குடும்பத்தினருக்காக 50 ஈஸ்டர் முட்டைகள் வடிவமைக்கப்பட்டன. இதில் 20 முட்டைகள் துவக்கக் காலத்திலும் 30 முட்டைகள் பிற்காலத்திலும் உருவாக்கப்பட்தாக ஆவணங்கள் கூறுகின்றன.முட்டைகள் உருசிய-சப்பானியப் போர் நடந்த 1904 மற்றும் 1905 ஆண்டுகள் தவிர, ஒவ்வோராண்டும் தயாரிக்கப்பட்டன. 

அரச குடும்பத்தினருக்காக உருவாக்கப்பட்ட முட்டைகள் பெரும் புகழடைந்த பிறகு, மால்பாரோவின் டச்சஸ், ரோத்ஸ்சைல்ட் குடும்பம் யூசுபவ்ஸ் போன்ற சில செல்வந்தர்களும், வேறு அரசர்களும் ஃபேபெரெஜிடம் ஈஸ்டர் முட்டைகளை வடிவமைக்கச் சொல்லி வாங்கிக் கொண்டனர். தொழிலதிபர் அலெக்ஸாண்டர் கெல்ச் பன்னிரெண்டு முட்டைகளை தயாரிப்பதற்கான பணிக்காக ஃபபேர்கே நியமித்தார், ஆனால் அதில் ஏழு முட்டைகளின் தயாரிப்பு வேலைகள் மட்டுமே முடிக்கப்பட்டன.

உருசியப் புரட்சி நிகழ்ந்து, ஜார் ஆட்சி ஒழிக்கப்பட்டபிறகு ஃபேபெரெஜின் பட்டறையை போல்செவிக்குகள் 1918 இல் நாட்டுடமையாக்கினர். ஃபேபெரெஜ் தனது குடும்பத்துடன் உருசியாவிலிருந்து தப்பிச் சென்றார். அதன்பிறகு ஃபேபெர்கேயின் வணிகச்சின்னம் பல முறை விற்பனை செய்யப்பட்டு பல நிறுவனங்கள் ஃபெபர்கே பெயரைப் பயன்படுத்தி முட்டை தொடர்பான பொருட்களைத் தயாரித்து விற்பனை செய்துள்ளன. 1998 முதல் 2009 வரையான காலகட்டத்தில் யூனிலீவர் உரிமத்தின்படி அங்கீகரிக்கப்பட்ட விக்டர் மேயர் நகை நிறுவனம் குறைந்த அளவு எண்ணிக்கையில் ஃபேபெர்கே முட்டைகளைத் தயாரித்தது. இந்த வணிக முத்திரையானது இப்போது ஃபேபெர்கே லிமிட்டெட் நிறுவனத்திடம் உள்ளது, இது முட்டை சார்ந்த நகைகளை உருவாக்கிவருகிறது.

1917 இல் முதல் உலகப் போர் நடந்துகொண்டிருந்த காலத்தில் செர்மானியப் படைகள் உருசியாவின் செயின்ட் பீட்டர்ஸ்பக் நகரத்துக்குள் புகுந்துவிடும் ஆபத்தில் இருந்தது. இதனால், சோவியத் ஒன்றியத்தின் முதல் அதிபரான லெனின், ஃபேபெரெஜ் முட்டைகள் உள்ளிட்ட அரச குடும்பத்தின் செல்வங்களை கிரெம்ளின் நகரக் கோட்டையில் பத்திரமாகப் பதுக்கி வைக்க உத்தரவிட்டார். ஆனால், அப்போதே சில முட்டைகள் காணாமல் போனதாகத் தகவல்.

லெனினுக்குப் பிறகு பதவிக்கு வந்த ஸ்டாலின் ஆட்சிக் காலத்தில், ஃபேபெரெஜ் ஈஸ்டர் முட்டைகள் உள்ளிட்ட செல்வங்கள் பலவும் தேச வளர்ச்சித் திட்டங்களுக்காகவும், பிற செலவினங்களுக்காகவும் விற்கப்பட்டன. இதனால் இந்த முட்டைகள் பலவும், உருசியாவைத் தாண்டி பிற நாடுகளுக்குச் சென்றன.

பிறகு, ஜார் குடும்பத்தின் வசமிருந்த ஃபேபெரெஜ் முட்டைகள் எங்கே, யார் கைகளில் இருக்கின்றன என்ற விவரங்கள் சேகரிப்பட்டன. இதில் 50 ஈஸ்டர் முட்டைகளில் 43 முட்டைகள் எங்கிருக்கின்றன என்ற விவரம் தெரிந்தது. 10 முட்டைகள் கிரெம்ளின் அரண்மனையில் இன்றும் உள்ளன.


</doc>
<doc id="420920" url="https://ta.wikipedia.org/wiki?curid=420920" title="ஒற்றுமைக்கான சிலை">
ஒற்றுமைக்கான சிலை

ஒற்றுமைக்கான சிலை ("Statue of Unity") என்பது இந்திய விடுதலை இயக்கத்தலைவரான வல்லபாய் பட்டேல் நினைவாக அமைக்கப்பட்ட ஒரு சிலையாகும். இந்த சிலை இந்தியாவில் குஜராத் மாநிலத்தில் சாது நர்மதா அணை எதிரேயுள்ள சாது பெட் தீவில் அமைக்கப்பட்டுள்ளது. இந்த சிலையானது 20,000 சதுர மீட்டர் அளவுள்ள இடத்தில், 12 சதுர கிமீ பரப்பளவினைக் கொண்ட ஏரியில் அமைந்துள்ளது. 182 மீட்டர் உயரமுள்ள இந்த சிலை உலகின் மிக உயர்ந்த சிலையாகும்.

வடிவமைப்பு, கட்டுமானம், நிர்வகிப்பு என்ற நிலைகளில் குறைந்த அளவிலான ஒப்பந்தப்புள்ளி தந்ததன் அடிப்படையில் இந்த சிலையினை அமைப்பதற்கான திட்டம் லார்சன் அன்ட் டூப்ரோ நிறுவனத்திடம் அக்டோபர் 2014இல் வழங்கப்பட்டது. 31 அக்டோபர் 2014இல் கட்டுமானப்பணி ஆரம்பிக்கப்பட்டு அக்டோபர் 2018இல் இடையில் முடிவுற்றது.

இந்தியச் சிற்பியான ராம். வி.சுடர் என்பவரால் வடிவமைக்கப்பட்டது. இந்தியப் பிரதமர் நரேந்திர மோடியால் படேலின் பிறந்த நாளான 31 அக்டோபர் 2018 அன்று திறக்கப்பட்டது.

இந்த திட்டத்தினைப் பற்றிய செய்தி 7 அக்டோபர் 2010இல் அறிவிக்கப்பட்டது. இந்த சிலையை அமைப்பதற்காக குஜராத் அரசால் சர்தார் வல்லபாய் படேல் ராஷ்டிரிய ஏக்தா டிரஸ்ட் என்ற அமைப்பு உருவாக்கப்பட்டது. இந்த சிலையினை அமைப்பதற்காக தேவைப்படும் இரும்புகாகாக இந்தியாவின் அனைத்துக் கிராமத்தைச் சேர்ந்த விவசாயிகளிடமிருந்தும் அவர்களிடம் உள்ள பயன்படுத்தாத இரும்புக் கருவிகள் நன்கொடை பெறப்பட்டது. இத்தகு இரும்பு உபகரணங்களை இந்தியா முழுவதிலிருந்தும் திரட்டுவதற்காக இந்த டிரஸ்ட் 36 அலுவலர்களை நியமித்தது. இதற்காக 5,00,000க்கும் மேற்பட்ட இந்திய விவசாயிகளின் பங்களிப்பு எதிர்நோக்கப்பட்டது. இந்த முயற்சிக்கு ஒற்றுமைக்கான சிலை இயக்கம் என்று அதற்கு பெயரிடப்பட்டது. இந்த சிலையை அமைப்பதற்காக இரும்புத் துண்டுகளை 6,00,000 கிராமங்களிலிருந்து திரட்ட மூன்று மாதங்களுக்கு நாடளாவிய முயற்சி மேற்கொள்ளப்பட்டது. இக்காலகட்டத்தில் 5,000 டன்னுக்கு மேற்பட்ட இரும்பு சேகரிக்கப்பட்டது. இவ்வாறாகச் சேகரிக்கப்படும் பொருள்கள் இச்சிலையை அமைக்கப் பயன்படுத்தப்படும் என்று ஆரம்பத்தில் கூறப்பட்டபோதிலும், பின்னர் அது சிலையின் பீடத்தை அமைக்க மட்டுமே பயன்படுத்தப்படும் என்பது தெரியவந்தது.

ஒற்றுமைக்கான சிலை இயக்கம், சுரஜ் விண்ணப்பம் என்பதன் மூலமாக மக்களிடம் நல்ல நிர்வாகத்திற்கான கருத்துக்களைக் கேட்டறிந்தது. சுரஜ் விண்ணப்பம் 20 மில்லியன் மக்களால் கையொப்பமிடப்பட்டிருந்தது. உலகிலேயே அதிகமாக கையொப்பமிடப்பட்ட விண்ணப்பமாக அது கருதப்படுகிறது. இந்தியா முழுவதும் ஒற்றுமைக்கான ஓட்டம் என்ற மராத்தன் 15 டிசம்பர் 2013இல் நிகழ்த்தப்பெற்றது. அந்த மராத்தானில் அதிக எண்ணிக்கையில் பலர் கலந்துகொண்டனர்.

இந்த நினைச்சின்னம் இந்திய விடுதலை இயக்கத்தலைவரும் முதல் துணை பிரதம மந்திரியுமான வல்லபாய் படேலின் சிலையாகும். நர்மதா அணையின் எதிரில் 3.2 கிமீ தொலைவில் சாது பெட் தீவில் கட்டப்பட்டது. 58 மீட்டர் பீடமும், 182 மீட்டர் உயரமும் கொண்ட இதன் மொத்த உயரம் 240 மீட்டர் ஆகும். இரும்பு பிரேம்கள், சிமெண்ட் கான்கிரீட், செம்புப்பூச்சு ஆகியவற்றைக்கொண்டு இது அமைந்துள்ளது. இதனைக் கட்டுவதற்கு 75,000 கன மீட்டர் கான்கிரீட்டும், 5,700 டன் இரும்பும், 18,500 டன் இரும்புப்பட்டைகளும், 22,500 டன் செப்புத்தகடுகளும் தேவைப்பட்டன. வல்லபாய் படேலைக் குறிக்கின்ற இச்சிலையில் அவர் வழக்கமாக அணியும் ஆடையுடன் நடந்து வரும் நிலையில் உள்ளது.

முதல் கட்டமாக சிலையினையும் நிலப்பகுதியையும் இணைக்கும் பாலம், நினைவுச்சின்னம், பார்வையாளர் மையம், நினைவுப்பூங்கா, உணவு விடுதி, ஆய்வு மையங்கள் உள்ளிட்டவைகள் கட்டப்படவுள்ளன.

பொது மற்றும் தனியார் கூட்டு முயற்சியாக இச்சிலை அமைக்கப்பட்டது. இதற்கான பெரும்பாலான தொகை குஜராத் அரசால் வழங்கப்பட்டது. 2012–13 வரவு செலவுத்திட்டத்தில் ரூ. 200 கோடியும், 2014-15இல் ரூ.500 கோடியும் ஒதுக்கியுள்ளது. 2014-15 நடுவண் வரவுசெலவுத்திட்டத்தில், சிலை அமைப்பதற்கு 3009 கோடி ஒதுக்கீடு செய்யப்பட்டது. பொதுத்துறை நிறுவனங்கள் சமூக மேம்பாட்டுக்கு ஒதுக்கும் நிதியில் இருந்தும் இச்சிலை அமைப்பதறாகான நிதி பெறப்பட்டது.

திட்டமிட 15 மாதங்களும், கட்டுவதற்கு 40 மாதங்களும் ஒப்படைக்க இரண்டு மாதங்களும் என்ற வகையில் இத்திட்டத்தினை நிறைவு செய்ய 56 மாதங்கள் ஆனது. இதன் ஒட்டுமொத்த செலவின மதிப்பீடு ரூ.2,500 கோடியாகும். இதன் முதல் கட்டப்பணிக்கான ஒப்பந்தப்புள்ளிகள் அக்டோபர் 2013இல் கோரப்பட்டு, நவம்பர் 2013இல் நிறைவுற்றன.

அப்போது முதலமைச்சராக இருந்த (தற்போது பிரதமராக உள்ள) நரேந்திர மோடி, வல்லபாய் படேலின் பிறந்த 138 ஆவது பிறந்த நாளான 31 அக்டோபர் 2013 அன்று இதற்கான அடிக்கல்லை நாட்டினார். வடிவமைப்பு கட்டுமானம் மற்றும் நிர்வகிப்பு என்பதற்கான குறைந்த விலைப்புள்ளியின் அடிப்படையில் 27 அக்டோபர் 2014இல் லார்சன் அன்ட் டூப்ரோ நிறுவனம் ஒப்பந்தத்திற்கான ஏற்பினைப் பெற்றது. அந்நிறுவனம் 31 அக்டோபர் 2014இல் கட்டுமானப் பணியைத் துவங்கியது. திட்டத்தின் முதல் கட்டமாக சிலைக்கு ரூ.1347 கோடியும், காட்சி மற்றும் மாநாட்டு அரங்கிற்காக ரூ.235 கோடியும், இணைப்புப் பாலத்திற்கு ரூ.83 கோடியும், பணி நிறைவு செய்த பின் 15 ஆண்டுகளுக்கு அதனை நிர்வகிக்க ரூ.657 கோடியும் ஒதுக்கப்பட்டது. இந்த சிலை அக்டோபர் 2018இன் இடையில் கட்டி முடிக்கப்பட்டது. இந்தியப் பிரதமர் நரேந்திர மோடியால் 31 அக்டோபர் 2018இல் திறந்து வைக்கப்பட்டது. 33 மாதங்களுக்குள் இச்சிலை கட்டி முடிக்கப்பட்டது. இதற்கான அடித்தளம் 2013இல் அமைக்கப்பட்டது.

சிலையினைச் சுற்றி சுற்றுலா மேம்பாட்டு வசதிகளுக்காக நிலம் கையப்படுத்தப்படுவதை உள்ளூர் பழங்குடி மக்கள் எதிர்க்கின்றனர். சாது பெட், உள்ளூரிலுள்ள ஒரு தெய்வத்தின் பெயரால் வரதா பாவா தேக்ரி என்று முன்னர் அழைக்கப்பட்டதாகவும், அதனடிப்படையில் அவ்விடம் சமய முக்கியத்துவம் வாய்ந்ததாகக் கருதப்படுவதாகவும் கூறுகின்றனர். அப்பகுதியைச் சேர்ந்த பழங்குடி இனமக்கள் பலர் எதிர்ப்புகள் தெரிவித்துள்ளனர்.

இந்தத் திட்டத்திற்காக அமைச்சரவையிலிருந்து உரிய சுற்றுச்சூழலுக்கான மறுப்பின்மைச் சான்று பெறப்படவில்லை என்று சுற்றுச்சூழல் ஆர்வலர்கள் நடுவண் அரசிற்குக் கடிதம் எழுதியுள்ளனர்.

கேவாடியா, கோத்தி, வாகோடியா, லிம்டி, நகவரம், கோரா ஆகிய கிராமத்தைச் சேர்ந்தோர் இந்த சிலைக் கட்டுமானத்தை எதிர்க்கின்றனர். கையகப்படுத்தப்பட்ட 927 ஏக்கர் நில உரிமையினையும் அவர்கள் திரும்பக் கோருகின்றனர். அவர்கள் கேவாடியா திட்ட வளர்ச்சி அமைப்பினையும், கருடேஸ்வரர் திட்டத்தையும் எதிர்க்கின்றனர். அவர்களுடைய கோரிக்கைகளை அரசு ஒத்துக்கொண்டுள்ளது.

அரசின் வரவு செலவுத்திட்டத்தில் மகளிர் பாதுகாப்பு, கல்வி மற்றும் விவசாயத் திட்டங்களுக்காக அல்லாமல் இச்சிலைக்காக தொகை ஒதுக்கப்பட்டபோது பொது மக்களில் பலரும், அரசியல் கட்சிகளும் எதிர்த்தனர். இச்சிலையின்மீது செப்பு பூசும் பணிக்காக லார்சன் நிறுவனம், சீனாவில் நான்சங் நகரில் உள்ள ஜியான்சி டாக்கின் நிறுவனத்தின் சகோதர நிறுவனத்துடன் டி.க்யூ நிறுவனத்துடன் ஒப்பந்தம் செய்துள்ளதை குஜராத் சட்டசபையில் எதிர்க்கட்சியாக உள்ள இந்திய தேசிய காங்கிரஸ் எதிர்க்கிறது.

சிலை அமைந்துள்ள வளாகத்தில் ‘ஒற்றுமையின் சிலை’ என்பதற்கு பதிலாக தமிழில் ‘ஸ்டேட்டுக்கே ஒப்பி யூனிட்டி’ என்று தவறாக மொழிபெயர்க்கப்பட்டுள்ளது.



</doc>
<doc id="420923" url="https://ta.wikipedia.org/wiki?curid=420923" title="சல்பார்சனைடு கனிமங்கள்">
சல்பார்சனைடு கனிமங்கள்

சல்பார்சனைடு கனிமங்கள் "(Sulfarsenide minerals)" என்பவை சல்பைடு கனிமங்கள் என்ற குழுவின் துணைக்குழுவைச் சேர்ந்த கனிமங்களாகும். கந்தகத்தை இடப்பெயர்ச்சி செய்துவிட்டு ஆர்சனிக்கு இங்கு எதிர்மின் அயனியாக வாய்ப்பாட்டில் இடம்பெறுகிறது. ஆண்டிமனியும் பிசுமத்தும் உல்மேனைட்டில் உள்ளது போல ஆர்சனிக்கு தனிமத்திற்குப் பதிலாக இடம்பெறுகின்றன. சல்பார்சனைடின் வேதியியல் வாய்ப்பாடு சல்போ உப்பின் வேதி வாய்ப்பாட்டை ஒத்ததாக உள்ளது. இருப்பினும் இவற்றின் கட்டமைப்புகள் தனித்தன்மை வாய்ந்தவையாக உள்ளன. சல்போ உப்புகளில் ஓர் உலோக அயனி ஆர்சனிக்கை இடப்பெயர்ச்சி செய்கிறது.
தனா மற்றும் சிடரன்சு கனிம வகைப்பாடுகள் இரண்டிலும் சல்பார்சனைடுகள் சல்பைடுகள் குழுவில் சேர்க்கப்பட்டுள்ளன.

எடுத்துக்காட்டுகள்



</doc>
<doc id="420928" url="https://ta.wikipedia.org/wiki?curid=420928" title="சுனில் கிருஷ்ணன்">
சுனில் கிருஷ்ணன்

சுனில் கிருஷ்ணன் என்பவர் தமிழ்நாட்டின், காரைக்குடியைச் சேர்ந்த சிறுகதை எழுத்தாளர், ஆயுர்வேத மருத்துவர், நவகாந்தியவாதி ஆவார்.

இவர் தமிழ்நாட்டின் புதுக்கோட்டை அருகில் உள்ள அரிமளம் கிராமத்தில் பிறந்து, காரைக்குடியில் வளர்ந்து, சென்னையில் ஆயுர்வேதம் படித்து காரைக்குடிக்கு மீண்டும் திரும்பியவர் ஆவார். அன்னா அசாரே இயக்கம் பரவிய காலகட்டத்தில், அவருக்கு ஆதரவாகப் பல கட்டுரைகளை அவருடைய வலைப்பூவில் எழுதிவந்தார். பின்னர் அதிலிருந்து விலகி, 2011இல் ‘காந்தி இன்று’ என்னும் வலைப்பூவை தனது நண்பருடன் இணைந்து துவக்கினார். அதில் காந்தியம் குறித்த கட்டுரைகளை எழுதிவருகிறார். இவர் காந்தியம் குறித்து பலர் எழுதிய கட்டுரைகளை மொழிபெயர்த்துள்ளார். பல சிறுகதைகளை எழுதியுள்ளார்.
சுனில் கிருஷ்ணனின் முதல் சிறுகதைத் தொகுப்பான "அம்புப் படுக்கை" என்ற நூலுக்கு இளம் எழுத்தாளர்களுக்கு சாகித்ய அகாடமி வழங்கும் "யுவ புரஸ்கார்" விருது 2018 ஆண்டு வழங்கப்பட்டது.


</doc>
<doc id="420933" url="https://ta.wikipedia.org/wiki?curid=420933" title="சி. எம். எஸ். மெட்ரிக் மேல்நிலைப் பள்ளி">
சி. எம். எஸ். மெட்ரிக் மேல்நிலைப் பள்ளி

சி. எம். எஸ். மெட்ரிக் மேல்நிலைப் பள்ளி (cms matric higher secondary school coimbatore) என்பது தமிழ்நாட்டின் கோயம்புத்தூர், கணபதியில் செயற்பட்டுவரும் மெட்ரிக் மேல்நிலைப்பள்ளி ஆகும். இங்கு 12 ஆம் வகுப்புவரை வகுப்புகள் உள்ளன. 1971ஆம் ஆண்டில் தொடங்கப்பட்ட இந்த பள்ளியில், 2018 ஆண்டுவாக்கில் 3000க்கும் அதிகமான மாணவர்கள் பயிலுகின்றனர். இப்பள்ளி ஐஎஸ்ஓ தரச்சான்றை பெற்ற பள்ளியாகும். இந்தப்பள்ளியில் மாணவர்களின் திறனை வளர்க்கும் விதமாக நாட்டு நலப்பணித் திட்டம், சாரணர் இயக்கம், தேசிய மாணவர் படை, செஞ்சிலுவைச் சங்கம் போன்றவை செயல்பட்டு வருகின்றன. மேலும் இங்கு மின்னூலகம் அமைக்கப்பட்டுள்ளது. தேசிய குத்துச் சண்டை போட்டியில் இப்பள்ளியின் மாணவி முதலமைச்சர் கோப்பையை வென்றுள்ளார். இப்பள்ளியானது மாவட்ட அளவிலான கைப்பந்து போட்டியை 25 ஆண்டுகளாக நடத்திவருகிறது.


</doc>
<doc id="420956" url="https://ta.wikipedia.org/wiki?curid=420956" title="அய்கினைட்டு">
அய்கினைட்டு

அய்கினைட்டு "(Aikinite)" என்பது PbCuBiS என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மமாகும். ஈயம் தாமிரம் பிசுமத் ஆகிய தனிமங்களின் சல்பைடு கனிமம் அல்கினைட்டு எனக் கருதப்படுகிறது. கருப்பும் சாம்பலும் அல்லது செம்பழுப்பு நிறத்தில் நேர்சாய்சதுர ஊசிப்படிகங்களாக இக்கனிமம் படிகமாகிறது. மோவின் அளவுகோலில் இதன் கடினத்தன்மை மதிப்பு 2 முதல் 2.5 என்றும் அய்கினைட்டின் ஒப்படர்த்தி 6.1 முதல் 6.8 என்றும் அளவிடப்பட்டுள்ளது. 1843 ஆம் ஆண்டு யூரல் மலையில் உள்ள பெரியோசோவ்சுகோயா படிவுகளில் இக்கனிமம் கண்டறியப்பட்டது. ஆங்கிலேய நிலவியளாலர் ஆர்தர் அய்கின் (1773-1854) நினைவாக கனிமத்திற்கு இப்பெயர் சூட்டப்பட்டது. 

மேற்கு டாசுமேனியாவின் துந்தாசு சுரங்கத்தில் அய்கினைட்டு கனிமம் கிடைக்கிறது. 


</doc>
<doc id="420968" url="https://ta.wikipedia.org/wiki?curid=420968" title="வினைவேகமிகு கந்தக மூலக்கூறுகள்">
வினைவேகமிகு கந்தக மூலக்கூறுகள்

வினைவேகமிகு கந்தக மூலக்கூறுகள் (Reactive sulfur species -RSS) என்பவை தயால் - புரதங்கள் மற்றும் நொதிகளை ஆக்சிசனேற்றம் மற்றும் கட்டுப்படுத்தும் செயல்களைக் கட்டுப்படுத்தும் கந்தகத்தை அடிப்படையாகக் கொண்ட வேதியியல் சேர்மங்களின் குடும்பம் ஆகும். இவை, தயால்கள் மற்றும் டைசல்பைடுகள் ஆகியவை உயர் ஆக்சிசனேற்ற நிலைகளுக்கு ஆக்சிசனேற்றம் அடைவதால் உருவாக்கப்படுகின்றன. பெர்சல்பைடுகள், பாலிசல்பைடுகள் மற்றும் தயோசல்பேட்டு ஆகியவை இத்தகைய மூலக்கூறுகளுக்கு உதாரணங்களாகும்.


</doc>
<doc id="420977" url="https://ta.wikipedia.org/wiki?curid=420977" title="ஈத்தரீயம்">
ஈத்தரீயம்

ஈத்தரீயம் (ஆங்கிலத்தில் Ethereum, எண்ணிம நாணயக் குறியீடு: ETH), ஒரு தொடரேடு சார்ந்த விரவல் கணினி செய்முறை கொண்ட தளம் மற்றும் இயக்குதளம் ஆகும். இது ஒரு திறந்த மூல மென்பொருள், மிடுக்கு ஒப்பந்தம் வாயிலாக செயல்படுகிறது. சத்தோசி நகமோட்டோவுடைய திருத்தப்பட்ட பதிப்பபு இது.

ஈத்தர் என்பது ஈத்தரீயம் தரவுத்தளத்தில், தொடரேடு தரவுத்தளத்தை அடிப்படையாக கொண்ட ஒரு மெய்நிகர் நாணயம். 

ஈத்தரீயம், தன்னுடைய தொடரேட்டில் திறன் குத்தகைகளை உருவாக்க வழிவகை செய்துள்ளது. சாலிடிட்டி வாயிலாக ஈஆர்சி 20 வகை உள்பட பல்வேறு வகையான திறன் குத்தகையை உருவாக்க முடியும். பல்வேறு எண்ணிம நாணயங்கள் ஈஆர்சி 20 வகை திறன் குத்தகையை அடிப்படையாகக் கொண்டு உருவாக்கப்பட்டுள்ளது.


</doc>
<doc id="421009" url="https://ta.wikipedia.org/wiki?curid=421009" title="எறாத்து மாகாணம்">
எறாத்து மாகாணம்

எறாத்து அல்லது ஹெறாத்து ("Herat" (பஷ்தூ/Dari: هرات) என்பது ஆப்கானித்தானின் முப்பத்து நான்கு மாகாணங்களில் ஒன்று. இது நாட்டின் மேற்கு எல்லையில் அமைந்துள்ளது. இது பட்கிஸ் மாகாணம், பரா மாகாணம், கோர் மாகாணம் ஆகிய மாகாணங்களுடன் நாட்டின் வட-மேற்கு மண்டலத்தில் உள்ளது. இந்த மாகாணத்தின் முதன்மையான நகராகவும், தலைநகராகவும் ஹெறாத் நகரம் உள்ளது. எறாத்து மாகாணமானது 17 மாவட்டங்களாக பிரிக்கப்பட்டு, 1000 கிராமங்களைக் கொண்டதாக உள்ளது. மாகாணத்தின் மொத்த மக்கள் தொகை 1,780,000 ஆகும். இது மக்கட்தொகையை அளவில் காபூல் மாகாணத்தையடுத்த இரண்டாவது பெரிய மாகாணமாகும். மாகாணத்தில் பல இனக்குழுவினர் வழ்கின்றனர் என்றாலும் அவர்களில் பாரசீகம் பேசும் மக்களே பெரும்பான்மையினர்.

எறாத்து மாகாணத்தின் மேற்கில் ஈரானும், வடக்கில் துர்க்மெனிஸ்தானும் எல்லைகளைக் கொண்டுள்ளன. இதனால் இது வர்த்தகம் மிகுந்த மாகாணமாக உள்ளது அமைந்துள்ளது. துர்க்மெனித்தான்–ஆப்கானித்தான்–பாக்கித்தான்–இந்தியா எரிபொருள் குழாய் பாதையானது (TAPI) துர்க்மெனிதாதானில் இருந்து பாக்கித்தான், இந்தியாவிக்கு எறாத்து மாகாணத்தின் வழியாக தெற்கில் செல்லும் என்று எதிர்ப்பார்க்கப்படுகிறது. இந்த மாகாணத்தில் இரண்டு வானூர்தி நிலையங்கள் உள்ளன. ஒன்று மாகாணத் தலைநகரான ஹெரத்தில் உள்ள ஹெரத் பன்னாட்டு வானூர்தி நிலையம் மற்றொன்று ஆப்கானிஸ்தானின் மிகப்பெரிய இராணுவ தளங்களில் ஒன்றான ஷிந்தாண்ட் ஏர் பேஸ் ஆகும். ஹரி ஆற்றின் குறுக்கே கட்டப்பட்ட சல்மா அணை இந்த மாகாணத்தில் அமைந்துள்ளது. நதியினால் வழங்கப்படும் சல்மா அணை அமைந்துள்ளது.

வரலாற்று ரீதியாக எறாத்து பகுதியானது குராசானின் ஒரு பகுதியாக இருந்தது. அதைத் தொடர்ந்து தஹிரிடிகளின் கட்டுப்பாட்டின் கீழ் வந்தது, அதைத் தொடர்ந்து சபாரித்து வம்சம், சாமனித்து பேரரசு, காஸ்நவிட்ஸ், குர்விட்ஸ், இல்கானேட்டுஸ், டிமூரிட்ஸ், சபாவித்து வம்சம், ஹொட்டிகிஸ், அப்ஷரிட்ஸ், துராணிப் பேரரசு, கஜரிட்ஸ் என நவீன ஆப்கானித்தானின் மாகாணப்பகுதியாக மாறும்வரை பலரால் ஆளப்பட்டது.

1980 களில் சோவியத் போரின் போது இந்த மாகாணமானது பல போர்களைக் கண்டது. அப்போது சோவியத் ஆதரவு பெற்ற ஆப்கானிய அரசாங்கத்திற்கு எதிராக உள்ளூர் முஜாஹிதீன் தளபதியான இஸ்மாயில் கானினின், கெரில்லா படைகளின் ஒரு தீவிர போர்ப் பகுதியாக இது இருந்தது. 1989 இல் சோவியத் ஒன்றியம் அதன் படைகளனைத்தையும் திரும்பப் பெறும் வரை இது நீடித்தது.

சோவியத்துகள் ஆப்கானிஸ்தானிலிருந்து வெளியேறியபிறகு, இஸ்மாயில் கான் மாகாணத்தின் ஆளுநராக ஆனார். தெற்கிலிருந்து தலிபான் படைகள் 1995 இல் மாகாணத்தை கைப்பற்றும் வரை அவர் ஆளுநராக இருந்தார். ஹமீத் கர்சாய் தலைமையிலான கர்சாய் நிர்வாகம் தலிபான்களை அகற்றிய பிறகு, இஸ்மாயில் கான் மீண்டும் ஹெரட்டின் ஆளுநர் ஆனார்.

மாகாணத்தில் ஊடக சுதந்திரம், மக்களின் சுதந்திரம் போன்றவற்றைக் கட்டுப்படுத்த முயல்பவராகவும், முரட்டுத்தனமான சுதந்திர ஆட்சியாளராகவும் இஸ்மாயில் கான் இருக்கிறார் என ஊடகங்கள் விவாதத்தைக் கிளப்பியபோது இவர் சர்ச்சைக்குறிய நபராக மாறினார். 2004 இல் ஒரு உள்ளூர் ராணுவ தலைவரின் படைகளுடன் நடந்த ஒரு சண்டையில் இவரின் மகனான மிர்விஸ் சாதிக்கை இழந்தார். இதன் எதிரோலியாக, மத்திய அரசாங்கமானது, புதிதாக பயிற்சியளிக்கப்பட்ட ஆப்கானிய தேசிய பாதுகாப்புப் படைகளின் ஆளுமைக்குள் மாகாணத்தைக் கொண்டுவந்தது. இஸ்மாயில் கான் தனது ஆளுநர் பதவியை விட்டுவிட்டு ஒரு அமைச்சராக காபூலில் வாழ உத்தரவிட்டார்.

2005 க்குப் பின்னர், ஆப்கானிய அரசாங்கத்திற்கு உதவுவதற்காக இத்தாலி தலைமையிலான சர்வதேச பாதுகாப்பு உதவிப் படை, இப்பகுதியில் நிலைநிறுத்தப்பட்டது. மாகாணத்தின் உள்ளூர் மக்களுக்கு உதவுவதற்காக ஒரு பல் தேசிய மாகாண புனர்நிர்மாணக் குழு நிறுவப்பட்டது. அமெரிக்காவானது ஹெரட்டில் ஒரு துணைத் தூதரகத்தை நிறுவியும், ஆப்கானிய பாதுகாப்பு படைகளுக்கு பயிற்சியளித்தும், பாடசாலைகள் மற்றும் மருத்துவமனை போன்றவற்றைக் கட்டிக் கொடுத்துள்ளது.

நேட்டோவிடமிருந்து பாதுகாப்புப் பொறுப்பை ஏற்ற ஆப்கானிஸ்தானின் முதல் ஏழு பகுதிகளில் ஒன்றாக ஹெராட் உள்ளது. 2011 சூலை 21 அன்று ஆப்கானிய பாதுகாப்பு படைகள் நேட்டோவிடம் இருந்து பாதுகாப்பு பொறுப்பை ஏற்றுக்கொண்டன. 

மாகாணத்தின் தற்போதைய ஆளுநராக மொஹம்மத் ஆசிஃப் ரஹிமி என்பவர் உள்ளார்.

மாகாணத்தின் அனைத்து சட்ட அமலாக்க நடவடிக்கைகளையும் ஆப்கானிய தேசிய காவல் துறையால் (ஏஎன்பி) கட்டுப்படுத்தப்படுகின்றது. காபூலின் உள்துறை அமைச்சகத்தின் பிரதிநிதியாக காவல் தலைவர் உள்ளார்.

ஆப்கானிஸ்தானின் மொத்த குங்குமப்பூ உற்பத்தியில் (2014 இல் 12 மில்லியன் டாலர்) 90% இந்த மாகாணத்தில் நடக்கிறது. குங்குமப்பூ சாகுபடியானது ஹெரட் மாகாண விவசாயிகளின் வருமானத்துக்கு ஒரு நிலையான ஆதாரமாகவும், ஆண், பெண் என இரு பாலருக்கும் வேலைவாய்ப்புகளை வழங்குவதாகவும், இதனால் அபின் சாகுபடியைச் சார்ந்திருக்கும் நிலை இல்லாததால் அதன் சாகுபடி குறைந்து வருவதாக 2015 ஆம் ஆண்டில் உலக வங்கி குறிப்பிட்டது.

ஈரான் மற்றும் துர்க்மேனிஸ்தானுடனான பன்னாட்டு நில எல்லையில் இந்த மாகாணம் இருப்பதும், அத்துடன் ஒரு பன்னாட்டு வானூர்தி நிலையம் மாகாணத்தில் இருப்பதும் வர்த்தக முக்கியத்துவம் வாய்ந்தத்தாக இருக்கிறது. ஹெரட் மாகாணத்தின் கிராமப்புறங்களில் 75 சதவீத மக்கள் வாழ்கின்றனர். மாகாணத்தின் பொருளாதாரத்தில் விவசாயம் மற்றும் தோட்டக்கலை சார்ந்தவைகள் முதன்மையான இடத்தை வகிக்கின்றன. மாகாணத்தின் உற்பத்திப் பொருட்களில் குங்குமப்பூ, கம்பளங்கள், சீரகம், பளிங்கு, விலங்கு தோல்கள், கம்பளி போன்றவையும் குறிப்பிட்ட இடத்தை வகிக்கின்றன. 2011 ஆண்டு காலக்கட்டத்தில் மாகாணத்தின் மொத்த உற்பத்தியில் 82% இந்த துறைகளில் இருந்து வந்துள்ளது.

பாதுகாப்பான குடிநீர் கிடைக்கும் வசிக்கும் குடும்பங்களின் எண்ணிக்கையானது 2005 இல் 31% ஆக இருந்த நிலையில் இது 2011 இல் இது 28% ஆக வீழ்ச்சியடைந்தது. 2005 இல் நிகழ்ந்த பிரசவங்களில் 24% பயிற்சியுடைய தாதிகளின் உதவியோடு நிகழ்ந்தது. இது 2011 இல் 25% ஆக உயர்ந்துள்ளது.

ஒட்டுமொத்த எழுத்தறிவு விகிதம் (வயது 6+ ) 2005 இல் 36% ஆக இருந்து 2011 இல் 25% என குறைந்துள்ளது. ஹெராத் பல்கலைக்கழகமானது ஆப்கானிஸ்தானின் இரண்டாவது மிகப்பெரிய பல்கலைக்கழகமாகும், இதில் 10,000 மாணவர்கள், 14 ஆசிரியர்கள் மற்றும் 45 துறைகள் உள்ளன.

மாகாணத்தின் மொத்த மக்கள் தொகை 1,780,000 ஆகும், இவர்களில் பெரும்பான்மையானோர் கிராமப்புறப் பகுதிகளில் வாழ்கின்றனர். மாகாணத்தில் பாரசீக மொழி பேசும் தாஜிக்ஸ்கள் பெரும்பான்மையினராக உள்ளனர். 

இந்த மாகாணமானது 17 மாவட்டங்களையும் 1,000 கிராமங்களையும் உள்ளடக்கி உள்ளது.
மாகாணத்தில் கால்பந்து விளையாட்டு பிரபலமான விளையாட்டு ஆகும். அண்மைய ஆண்டுகளில் துடுப்பாட்டம் பிரபலமடைந்து வருகிறது. ஹெரத் மாகாண துடுப்பாட்ட அணியானது உள்ளூர் போட்டிகளில் குறிப்பிடத்தக்கதாக உள்ளது. ஆப்கானிஸ்தானின் தேசிய விளையாட்டான புஜ்காஷி மற்றும் பல விளையாட்டுகளும் இப்பகுதியில் விளையாடப்படுகின்றன.

ஹெரட் மாகாணத்தில் உள்கட்டமைப்பு திட்டங்களுக்கு 150 மில்லியன் யூரோ மென்கடன் வசதி உள்ளிட்ட "நீண்ட கால ஒப்பந்தம்" ஒன்று 2012 திசம்பரில், ஆப்கானிஸ்தான் மற்றும் இத்தாலி இடையே கையெழுத்தானது. 2014 ஆம் ஆண்டு 32 மில்லியன் அமெரிக்க டாலர் மதிப்புக்கு மென்கடனுக்கான ஒப்பந்தமானது ஹெரட் விமான நிலையத்தின் மேம்பாட்டிற்காக மேற்கொள்ளப்பட்டது. 2016 ஆம் ஆண்டில் ஹெலட் மற்றும் சிஸ்ட்-இ ஷெரீப் இடையே 155 கி.மீ. சாலை கட்டுமானத்திற்காக ஆப்கானிஸ்தான் மற்றும் இத்தாலி இடையே 100 மில்லியன் அமெரிக்க டாலர் மதிப்புள்ள இரண்டாவது மென் கடன் ஒப்பந்தம் கையெழுத்தானது. ஈரானின் மஷத் மற்றும் ஹெரத்துக்கு இடையே தொடர்வண்டி இணைப்பை நிறைவேற்ற 70 மில்லியன் அமெரிக்க டாலர் மதிப்புள்ள மூன்றாவது மென் கடனைப் பெறுவதறுவதற்கான சாத்தியக்கூறு குறித்து ஆராய இத்தாலி ஒப்புக் கொண்டது. ஆசிய வளர்ச்சி வங்கியானது ஹெரட் மற்றும் துர்க்மேனிஸ்தானுக்கு இடையில் தொடர்வண்டிப் பாதையை நிர்மாணிப்பதற்கான சாத்தியங்கள் குறித்த ஆய்வு மேற்கொண்டுவருகிறது.


</doc>
<doc id="421023" url="https://ta.wikipedia.org/wiki?curid=421023" title="அம்பாரி">
அம்பாரி

அம்பாரி என்பது மன்னர்கள் போன்றோர் யானை மீது அமர்ந்து செல்ல வசதியாக அமைக்கப்பட்ட இருக்கையுடன் கூடிய மாடம் ஆகும். இதில் அமர்ந்தபடி மன்னர்கள் போர், வேட்டை, நகர்வலம் போன்றவற்றை மேற்கொள்வர். மன்னரின் அம்பாரியைச் சுமக்கும் யானையானது "பட்டத்து யானை" என்று அழைக்கப்படும். இந்த பட்டத்து யானையானது அதற்கான தகுதிகளுடன் கம்பீரமானதாக தேர்ந்தெடுக்கப்படும். அதற்கான தகுதிகளில் ஒன்றாக அது ஏழு முழம் அதாவது ஏறத்தாழப் பத்தரை அடி உயரம் கொண்டதாக இருக்கும் என்பதாக விக்கிரம சோழன் உலா, கம்ப ராமாயணம் போன்ற தமிழ் இலக்கியங்கள் வழியாக அறியவருகிறது. தற்காலத்திலும் பயன்பாட்டில் உள்ள அம்பாரியானது மைசூர் தசராவின் போது மைசூர் மன்னர்கள் பயன்படுத்திய அம்பாரியாகும். மைசூர் சமஸ்தானம் இந்தியாவுடன் இணைக்கப்படும் வரை அதன் மன்னர் தசரா விழாவின்போது அம்பாரியில் அமர்ந்து நகர்வலம் வந்து மக்களுக்கு காட்சியளித்து வந்தார். ஆனால் இந்திய ஒன்றியத்துடன் மைசூர் சமஸ்தானம் இணைக்கப்பட்டு அங்கு மன்னராட்சி ஒழிக்கப்பட்டப் பிறகு. அந்த அம்பாரியில் மைசூர் மன்னருக்கு பதில் சாமுண்டீஸ்வரி அம்மன் சிலையை ஏற்றி தசரா நாளில் ஊர்வலமாக கொண்டு செல்லப்படுகிறது. இந்த மைசூர் அம்பாரியானது 750 கிலோ எடை கொண்டதாக உள்ளது.


</doc>
<doc id="421025" url="https://ta.wikipedia.org/wiki?curid=421025" title="தளிர்த்திறன் திட்டம்">
தளிர்த்திறன் திட்டம்

தளிர்த்திறன் திட்டம்(Thalir Thiran Thittam) என்பது குழந்தைகளுக்கும் வளரிளம் பருவத்தினருக்கும் வாழ்க்கைத்திறன் கல்வியை வழங்கும் திட்டம் ஆகும். விழிப்புணர்வின் வழியாக நிலைமாற்றம் என்னும் நோக்கத்தோடு 2008 ஆம் ஆண்டு முதல் இத்திட்டத்தை மதுரையைத் தலைமையிடமாகக்கொண்டு இயங்கும் அபராஜிதா குழுமத்தின் அபராஜிதா அறக்கட்டளை செயற்படுத்துகிறது. இத்திட்டம் தமிழ்நாடு, குஜராத், ராஜஸ்தான், ஹரியானா, மத்தியப்பிரதேசம் ஆகிய ஐந்து மாநிலங்களில் உள்ள 39498 பள்ளிகளில் அந்தந்த மாநிலக் கல்வித்துறையின் வழியாக 53,05,250 மாணவர்களுக்கு வாழ்க்கைத்திறன் கல்வியை வழங்குகிறது. . வழக்கமான பாடத்திட்டத்தில் இல்லாத, ஆனால் இன்றைய நெருக்கடியான வாழ்க்கைக்கு மிகவும் முக்கியமான திறன்களை வளர்ப்பதுதான் இந்தப் பாடத்திட்டத்தின் அடிப்படை ஆகும். மாணவர்கள் தங்களது முழுத்திறனை உணர்ந்துகொள்ளவும் முழுமையான அணுகுமுறையை மேற்கொள்ளவும் இந்தக் கல்வி உதவும். 

உலக நலவாழ்வு அமைப்பு (World Health Organization), “அன்றாட வாழ்வின் தேவைகளையும் வெல்விளிகளையும் திறம்படக் கையாள்வதற்கு ஒருவரைத் தகுதிப்படுத்துகின்ற ஏற்றிசைதல், உடன்பாட்டு நடத்தை ஆகிய திறன்களே வாழ்க்கைத்திறன்கள் ஆகும்” என வாழ்க்கைத்திறன்களை வரையறுக்கிறது. 

ஐக்கிய நாடுகள் அவை வெளியிட்டுள்ள குழந்தைகள் உரிமைக்கான உடன்படிக்கை 1989 (United Nations Organization’s Convention of Child Rights 1989) குழந்தைகளுக்கு வழங்க வேண்டிய கல்வியின் நோக்கம் எத்தகையனவாக இருக்க வேண்டும் என்பதனை அதன் பிரிவு 29அ முதல் உ வரையுள்ள பகுதியில் வரையறுத்திருக்கிறது. 

இவ்வரையறைகளின் அடிப்படையில், தளிர்த்திறன் திட்டம் அபராஜிதா அறக்கட்டளையால் 2008ஆம் ஆண்டில் உருவாக்கப்பட்டிருக்கிறது. 

இத்திட்டம் பின்வரும் நோக்கங்களைக்கொண்டு உருவாக்கப்பட்டிருக்கிறது: 


வாழ்க்கைத்திறன் கலைத்திட்ட வடிவமைப்பு (Curriculum Development), கலைத்திட்டங்களை வழங்கல் (Curriculum Delivery), திட்டச் செயலாக்கம் (Program Implementation), திட்ட மீள்வலுவூட்டம் (Program Reinforcement), விளைவைப் பகுப்பாய்தல் (Impact Analysis), செயலாய்வு (Action Research) என்னும் ஆறு படிநிலைகளைக்கொண்டதாக இத்திட்டம் உருவாக்கப்பட்டுள்ளது. 

தளிர்த்திறன் திட்டம் பின்வரும் 10 பகுதிகளாகப் பிரிக்கப்பட்டுள்ளன:

01. உலக நலவாழ்வு அமைப்பு பட்டியலிட்டுள்ள பத்து வாழ்க்கைத்திறன்கள் 
02. கொள்கை விளக்கம் <br>
03. நன்னடத்தை<br>
04. காலமேலாண்மை<br>
05. இலக்கு அமைத்தல்<br>
06. நலவாழ்வு நடத்தைகள்<br>
07. பாலின நிகர்நிலை<br>
08. நாட்டின் சட்டங்கள்<br>
09. ஊடகத்தைப் புரிந்துகொள்ளல்<br>
10. சூழலியல்

ஒன்றாம் வகுப்பிலிருந்து ஐந்தாம் வகுப்பு வரை பயிலும் மாணவர்கள் தொடக்கப்பள்ளி மாணவர்கள் எனப்படுகின்றனர். அவர்களுக்கு வாழ்க்கைத்திறன் கல்வியைக் கற்றுதருவதற்காக அபராஜிதா அறக்கட்டளை உருவாக்கியுள்ள தளிர்த்திறன் திட்டம் பாடத்திட்டத்தை வகுத்திருக்கிறது. அது, ஒவ்வொரு வகுப்பிலும் ஒவ்வொரு வாழ்க்கைத்திறனுக்கும் இரண்டு பாடங்கள் வீதம் ஐந்து வகுப்பிற்கு நூறு பாடங்களைக் கொண்டிருக்கிறது. விளையாட்டு, செயல்பாடுகள், பாடல்கள் ஆகியவற்றைக்கொண்டவையாக இப்பாடங்கள் இருக்கின்றன. 

ஆறாம் வகுப்பிலிருந்து பதினொன்றாம் வகுப்பு வரை பயிலும் மாணவர்களுக்கான வாழ்க்கைத் திறன் கல்வி பாடத்திட்டம் வகுப்பிற்கு 20 பாடங்கள் வீதம் 120 பாடங்களைக் கொண்டிருக்கறது. அந்த 120 பாடங்களும் காணொளி வடிவில் இருக்கின்றன. அவற்றை வகுப்பறையில் கற்பிப்பதற்கு ஏதுவாக “காணொளிப்பாட நிறுத்தற்குறிப்புகள்” என்னும் கையேடும் வழங்கப்பட்டுள்ளது. 

இத்திட்டம் 2008-2009 ஆம் கல்வியாண்டில் ஐந்து மேல்நிலைப்பள்ளிகளில் (மதுரை மாநகராட்சிப்பள்ளிகள் இரண்டு, சிவகங்கை மாவட்டம் திருப்பத்தூரிலுள்ள அரசு மேல்நிலைப்பள்ளிகள் இரண்டு, விருதுநகர் மாவட்டம் மல்லாங்கிணற்றிலுள்ள அரசு மேல்நிலைப்பள்ளி) வெள்ளோட்டமாகக் கற்பிக்கப்பட்டது. இந்த வெள்ளோட்டம் 2008 சூலை 29ஆம் நாள் மல்லாங்கிணற்றிலுள்ள அரசு மேல்நிலைப்பள்ளியில் தொடங்கியது . 

வெள்ளாட்டத்திட்டம் சிறப்பாக நிறைவேறியதால், இத்திட்டம் தமிழ்நாட்டரசால் நடத்தப்படும் 2141 அரசு உயர்நிலைப்பள்ளிகளுக்கும் 2018 அரசு மேல்நிலைப்பள்ளிகளுக்கும் 1-10-2009ஆம் நாள் விரிவுபடுத்தப்பட்டது. 2013ஆம் ஆண்டில் இத்திட்டம் அரசு உதவிபெறும் பள்ளிகளுக்கும் விரிவாக்கம் செய்யப்பட்டது. அதனைத் தொடர்ந்து தொடக்கப்பள்ளி மாணவர்களுக்கான தளிர்த்திறன் திட்டம் மதுரை மாநகராட்சி தொடக்கப்பள்ளிகளிலும் நடுநிலைப்பள்ளிகளிலும் 2015ஆம் ஆண்டு முதல் செயற்படுத்தப்படுகிறது. . 

தளிர்த்திறன் திட்டத்தின் குஜராத்தி வடிவமான “டிம் டிம் தாரா” 2011-12ஆம் கல்வியாண்டில் அம்மாநிலத்திலுள்ள 489 அரசு பள்ளிகளிலும் 6769 அரசு உதவிபெறும் பள்ளிகளிலும் செயற்படுத்த புரிந்துணர்வு ஒப்பந்தம் கையொப்பமிடப்பட்டது. 2018-19ஆம் கல்வியாண்டு முதல் இத்திட்டத்தின் பாடங்கள் கல்விச் செயற்கைக்கோளின் ( EDUSAT) வழியாக ஒளிபரப்பப்படுகின்றன. 

தளிர்த்திறன் திட்டத்தின் இந்தி வடிவமான “டிம் டிம் தாரே” 2016-17ஆம் கல்வியாண்டில் அம்மாநிலத்திலுள்ள 71 அரசு மாதிரி மேல்நிலைப் பள்ளிகளிலும் 1340 அரசு மேல்நிலைப் பள்ளிகளிலும் செயற்படுத்த புரிந்துணர்வு ஒப்பந்தம் 2016 பிப்ரவரியில் கையொப்பமிடப்பட்டது. 2018-19ஆம் கல்வியாண்டு முதல் இத்திட்டத்தின் பாடங்கள் கல்விச் செயற்கைக்கோளின் (EDUSAT) வழியாக ஒளிபரப்பப்படுகின்றன. 

தளிர்த்திறன் திட்டத்தின் இந்தி வடிவமான “டிம் டிம் தாரே”, 2016-17ஆம் கல்வியாண்டில் மத்தியப் பிரதேசம் இந்தூர் மண்டலத்தின் 8 மாவட்டங்களில் 270 பள்ளிகளில் வெள்ளோட்டத் திட்டமாகச் செயற்படுத்தப்பட்டது. 2017-18ஆம் கல்வியாண்டில் அம்மண்டலத்திலுள்ள பிற பள்ளிகளுக்கும் விரிவாக்கம் செய்யப்பட்டது. 

தளிர்த்திறன் திட்டத்தின் இந்தி வடிவமான “டிம் டிம் தாரே” 2017-18ஆம் கல்வியாண்டில் அம்மாநிலத்திலுள்ள 14000 பள்ளிகளில் செயற்படுத்த புரிந்துணர்வு ஒப்பந்தம் 2017 செப்டம்பரில் கையொப்பமிடப்பட்டது. இதன்படி ஒன்றாம் வகுப்பு முதல் பன்னிரண்டாம் வகுப்பு வரை மாநிலத்திலுள்ள அனைத்துப் பள்ளிகளிலும் இத்திட்டம் செயற்படுத்தப்படுகிறது. 2018-19ஆம் கல்வியாண்டு முதல் இத்திட்டத்தின் பாடங்கள் கல்விச் செயற்கைக்கோளின் (EDUSAT) வழியாக ஒளிபரப்பப்படுகின்றன. 

திட்டத்தால் மாணவர்களிடையே ஏற்பட்டிருக்கும் மாற்றங்கள் பற்றி பின்வரும் மூன்று ஆய்வுகள் மேற்கொள்ளப்பட்டிருக்கின்றன:


அமெரிக்க ஐக்கிய நாட்டிலுள்ள மிசிகன் பல்கலைக் கழகத்தின் ஓர் உறுப்பான ராஸ் வணிகப்பள்ளியைச் சேர்ந்த மாணவர்கள் தொடர்ந்து இத்திட்டம் பற்றி ஆய்வுசெய்கின்றனர். 



</doc>
<doc id="421027" url="https://ta.wikipedia.org/wiki?curid=421027" title="தைவானியத் திரைப்படம்">
தைவானியத் திரைப்படம்

தைவானியத் திரைப்படம் "(cinema of Taiwan)" தைவானின் வரலாற்றில் வேர்கொண்டதாகும். இது சீனமொழித் திரைப்பட மூன்று வரலாற்றிழைகளில் ஒன்றாகும். மற்றவை ஆங்காங் திரைப்படம், சீனத் திரைப்படம் என்பனவாகும். தைவானை யப்பான் ஆண்ட 1901 இல் அறிமுகமாகிய தைவானியத் திரைப்படம் பல கட்டங்களில் வளர்ந்தது. இது ஆங்காங் நகரின் முதன்மைப் போக்குக்கு வெளியில் மக்கள் சீனக் குடியரசுத் தணிக்கையிலும் வளர்ந்தது.

அண்மை ஆண்டுகளில், பல பன்னாட்டு புகழ்பெற்ற திரைப்பட தயாரிப்பாளர்களால் உலகக் கவனத்தை ஈர்த்துள்ளது. இவர்களில் கவு கிசியாவோ, எடவார்டு யாங், மலேசிய சீனராகிய திசாய் மிங்லியாங் ஆகியோர்கள் குறிப்பிடத் தகுந்தவர்கள்.

சென் கியுவோபூ, திசூயி சியூ மிங், தனியார் துறை சார்ந்த் குவாங் மிங்சுவான் இலை ஆகியோர் 1990 களுக்குப் பிறகு பெயர்பெற்ற இயக்குநர்கள் ஆவர்.

பிந்தைய யப்பானியக் குடியேற்றக் காலத்தில் இருந்து தைவானிய இராணுவச் சட்டம் நடைமுறைக்கு வந்த காலம் வரை தைவானியத் திரைப்பட வளர்ச்சி, அலுவல்முறை அரசு கலைக்கூட வளர்ச்சியைச் சார்ந்தே இருந்தது. அப்போது உருவாகிய திரைப்படங்கள் முதன்மையாக செய்திப் படங்களாகவே அமைந்தன. இவை அரசு நடத்திய கலைக்கூடங்களில் எடுக்கப்பட்டன. இவை தைவான் திரைப்படக் குழுமம், நடுவண் இயங்குபடக் கூட்டிணையம், சீனா திரைப்படக் கலைக்கூடம் ஆகியவற்றில் பெரும்பாலும் அரசியல் பரப்புரைக்காக எடுக்கப்பட்டன. இன்றும் கூட தைவான் அரசு திரைப்பட நிதி ஒதுக்கிடும் வழக்கத்தைக் கொண்டுள்ளது. இந்த நிதி தைவான் திரைப்படத்துறைக்குப் பயன்படுத்தப்படுகிறது. இத்தகைய நிதி ஒதுக்கீடு கேள்விக்குள்ளானாலும் திரைப்பட வளர்ச்சிக்கு நன்கு உதவுகிறது.

அரசின் தகவல் அலுவலகம் திரைப்பட நல்கைக்குப் பொறுப்பேற்கிறது. நல்கைகள் $5 மில்லியன், $800 மில்லியன் என இருவகைப்படும். பதினைந்து படங்களுக்கான திரையாக்கச் செலவு $120 மில்லியனாக அமைகிறது. ஒரு திரைப்பட ஆக்கத்துக்கான சரியான பண ஒதுக்கீடு சில வரன்முறைகளின்படி அமைகிறது; எடுத்துகாட்டாக, $5 மில்லியன் புதிய இயக்குநர்களுக்கு முதலில் தகவல் படம் எடுக்க வழங்கப்படுகிறது.

அண்மைக் காலத்தில், தைவான் ஆவணப்படங்களும் பரவலாக மக்களால் வரவேற்கப்படுகின்றன. தைவானிய ஆவணப்படங்களின் வளர்ச்சி 1987 இல் இராணுவச் சட்டம் நீங்கியதும் தொடங்கியது. இந்நிலையில் பதிவுகள் மக்களிடம் பரவியதாலும் தைவான் பண்பாட்டு விவகார மன்றம் தந்த ஆதரவாலும் மேம்பட்ட நடவடிக்கைகளாலும் நிகழ்ந்தது. ஆவணப்படங்கள் வேறு அரசுசார் முகமைகளாலும் தனியார் குழுமங்களாலும் ஆதரவு பெறுகின்றன. ஆவணப்படங்களை எடுக்க பலவகை திரைப்பட விழாக்களும் விருதுகளும் நிறுவப்பட்டுள்ளன.

தைவான் ஆவணப்படங்கள் திரைப்படம் எடுப்பவர்களைப் பற்றியோ அல்லது அவர்களது குடும்பத்தைப் பற்றியோ எடுக்கப்படுகின்றன. இவை சீரிய சமூக அல்லது அரசியல் சிக்கல்களைக் கருப்பொருளாகக் கொண்டு எடுக்கப்படுகின்றன. படிப்படியாக இவை பன்னாட்டுப் புகழையும் ஈட்டலாயின. பலர் பன்னாட்டுத் திரைப்பட விழாக்களில் பல விருதுகளை வென்றுள்ளனர்.

தைவானில் முதல் திரைப்படம் தாயோயிரோ தகமாத்சுவால் 1901 இல் (; ) அறிமுகப்படுத்தப்பட்டது.தைவானை 1900 முதல் 1937 வரை யப்பான் ஆண்டபோது யப்பானியக் குடியேற்ற நாட்டுத் திரைப்படச் சந்தைகளில் தைவான் திரைப்படத்துறை தான் மிகவும் முதன்மை வாய்ந்ததாக விளங்கியது. தகமாத்சு 1905 இல் யப்பானிய உருசியப் போர்ப்படம் எடுத்து 10,000 யப்பானிய யென்களைத் திரட்டி யப்பான் இராணுவத்திடம் அளித்தார். தைவான் குடியேற்ற அரசு 1910 இல் ஒருங்கிணைந்த தைவான் நாட்டு திரைப்பட வளர்ச்சிக்காக, தகமாத்சு, பிற திரைப்பட இயக்குநர்களின் தனித்தனித் திரைப்படத்துறை முயற்சிகளை ஒருங்கிணைத்தது. யப்பானியப் பேரரசில் தைவானியப் பண்பாட்டுக் கருப்பொருள்களைத் தன்மயமாக்கிப் பரந்த யப்பானியக் குடியேற்ற ஆட்சிப் பரப்பை விரிவாக்குவதில் தைவானியத் திரைப்படங்கள் பெரும்பங்காற்றின. தைவானியத் திரைப்படங்கள் தைவானியருக்கு அல்லாமல் யப்பானிய பார்வையாளருக்காகவே உருவாக்கியதாகத் தகமாட்சு தெளிவாகக் கூறுகிறார். எனவே, தொடக்கநிலைத் தைவானியத் திரைப்படங்கள் தீவின் புதுமைப்படுத்தலில் யப்பானிய முன்னெடுப்பைப் பாராட்டும் போக்கிலேயே எடுக்கப்பட்டுள்ளன. பிற திரைப்படங்கள் யப்பானியரின் ஓங்கலான குடியேற்ற உணர்வுகளுக்கு தீனி போடவே எடுக்கப்பட்டன. இவ்வகைப் படங்களாக "காக்கொயரிங் தைவான்ஸ் நேடிவ் ரெபெல்ஸ் (1910) மற்றும் ஹீரோஸ் ஆஃப் தெ தைவான் எக்ஸ்டெர்மேசன் ஸ்குவாட் (1910)" ஆகியவற்றைக் கூறலாம்.

தைவான் திரைப்பட வருமானப் பகிர்வைப் பற்றித் தெங் சியூ பெங் வளைகுடா எண் 7 படத்தின்போது விவாதித்தார். தெங் திரைப்படத்தின் வருமானம் NTD 520 மில்லியன் ஆக அமையும் எனக் கொண்டார். ஆக்கச்செலவு NTD 50 மில்லியன் ஆகியது. இந்தச் செலவைக் கழித்த வருமானத்தில் 60% திரையரங்குகளுக்கும் 10% படப்பகிர்வாளருக்கும் தரப்படும். இயக்குநர் NT$140 மில்லியன் தொகையைப் பெறுவார்.








</doc>
<doc id="421037" url="https://ta.wikipedia.org/wiki?curid=421037" title="மெக்கோர்மேக் வினை">
மெக்கோர்மேக் வினை

மெக்கோர்மேக் வினை "(McCormack reaction)" என்பது கரிம பாசுபரசு சேர்மங்களைத் தொகுப்பு முறையில் தயாரிக்க உதவும் ஓரு முறையாகும். இவ்வினையில் 1,3-டையீன் மற்றும் R2P+ வை வழங்கும் ஒரு மூலம் ஆகியன இணைந்து பாசுபோலீனியம் நேர்மின் அயனியைக் கொடுக்கின்றன. டுபாண்ட் நிறுவனத்தைச் சேர்ந்த வேதியியல் ஆராய்ச்சியாளர் டபிள்யு பி மெக்கோர்மேக் இவ்வினையைக் கண்டறிந்த காரண த்தால் மெக்கோர்மேக் வினை என்ற பெயர் சூட்டப்பட்டது. 
மெக்கோர்மேக் வினையை விவரிக்கும் வினை ஒன்றில் பீனைல்டைகுளோரோபாசுபீனும் ஐசோபிரீனும் பங்கேற்கின்றன :

சுற்று வளைய [2+4] செயல்முறை வழியாக வினை நிகழ்கிறது. வினையில் விளையும் விளைபொருள்களை நீராற்பகுப்பு செய்து பாசுப்பீன் ஆக்சைடு பெறப்படுகிறது. ஐதரசன் ஆலைடு நீக்க வினையில் பாசுப்போல் உருவாகிறது. 


</doc>
<doc id="421054" url="https://ta.wikipedia.org/wiki?curid=421054" title="அசாதாரணமான கருப்பை இரத்தப்போக்கு">
அசாதாரணமான கருப்பை இரத்தப்போக்கு

அசாதாரணமான கருப்பை இரத்தப்போக்கு (Abnormal uterine bleeding) என்பது கருப்பையிலிருந்து அடிக்கடி, நீட்டித்தகாலத்திற்கு, வழக்கத்தைவிட அதிகமான அல்லது ஒழுங்கற்ற மாதவிடாய் ஏற்படுவதைக் குறிக்கிறது.கருத்தரிக்கும் காலத்தில் ஏற்படும் இரத்தப்போக்கு இவ்வகையில் சேராது.. இரும்புச் சத்து குறைபாடு காரணமாக ஏற்படும் இரத்தசோகை காரணமாகக்கூட அசாதாரண இரத்தப்போக்கு ஏற்படலாம். இது வழக்கமான வாழ்வியல் முறையை வெகுவாக எதிர்மறையாகப் பாதிக்கக்கூடும். 
கருப்பை நார்த்திசுக் கட்டி, கருப்பைச் சுவரின் அகப்படலம் வளருதல்,கருப்பைப் பிரச்சனைகள், மாதவிடாய்ச் சிக்கல்கள், உள்ளுறுப்புகளில் இரத்தம் ஒழுகுதல், சினை முட்டை வருவதில் பிரச்சினை, குடும்பக்கட்டுப்படு அல்லது புற்றுநோயின் பக்கவிளைவுகள் ஆகியவை உள்ளிட்ட கருவூலகத்தின் உள்ளார்ந்த பிரச்சனைகள் அசாதாரண இரத்தப்போக்கிற்குக் காரணமாக இருக்கலாம். தனி ஒருவருக்கு ஏதேனும் ஒரு குறிப்பிட்ட காரணமாகவோ அல்லது மேற்கண்டவற்றில் சிலவோ அசாதாரண இரத்தப்போக்கிற்குக் காரணமாக அமையலாம். இதன் முதல்படியாக கட்டி அல்லது கரு அகற்றப்படுகிறது. மருத்துவப்படமெடுத்தல் அல்லது கருப்பை அகநோக்குதல் மூலம் இதனைக் கண்டறிய உதவலாம். 
ஒவ்வொரு விளைவுகளும் ஏற்படும் அடிப்படைக் காரணத்திற்கேற்ப சிகிச்சை மேற்கொள்ளப்படுகிறது. இயக்குநீர்முறை கருத்தடை, கோனடாட்ராபின் - முதன்மை இயக்கியை தூண்டுதல், டிரானெக்சாமின் அமிலம் ஆகியனவும், அறுவை சிகிச்சை மூலம் கட்டியை நீக்குதல், அல்லது கருப்பை அகற்றுதல் ஆகியவையும் மேற்கொள்ளப்படுகின்றன. இனப்பெருக்க வயதிலுள்ள 20 விழுக்காடு பெண்களுக்கு அசாதாரண இரத்தப்போக்கு காணப்படுகிறது.


</doc>
<doc id="421056" url="https://ta.wikipedia.org/wiki?curid=421056" title="பிரித்தானிய உலோகம்">
பிரித்தானிய உலோகம்

பிரித்தானிய உலோகம் (Britannia metal or britannium or Britannia ware) என்பது ஒரு சிறப்பு வகை பியூட்டர் கலப்புலோகம் ஆகும். இது இதன் வெள்ளி போன்ற பளபளப்பான தோற்றம் மற்றும் மென்மையான புறப்பரப்பிற்காகவும் பெரிதும் விரும்பப்படுகிறது. இந்த கலப்புலோகத்தின் எடை இயைபு வெள்ளீயம் 92% , அந்திமனி 6% மற்றும் தாமிரம் 2% என்றவாறு அமைகிறது

பிரித்தானிய உலோகம் என்பது வார்ப்பு என்பதகை் காட்டிலும் அழுத்தச் சுற்று முறையில் உலோகத்தை வனையும் செயல்முறையில் உருவாக்கப்பட்ட ஒன்றாகும். இந்த கலப்புலோகத்தின் உருகுநிலை 255 செல்சியசு ஆகும்


</doc>
<doc id="421066" url="https://ta.wikipedia.org/wiki?curid=421066" title="கார்பாக்சிமைடேட்டு">
கார்பாக்சிமைடேட்டு

கார்பாக்சிமைடேட்டுகள் "(Carboximidates)" என்பவை R-C(=NR')OR" என்ற பொது மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மங்களாகும். பொதுவாக இவற்றை இமைடேட்டுகள் என்று அழைக்கிறார்கள். கார்பாக்சிமைடிக் அமிலமும் (R-C(=NR')OH) ஓர் ஆல்ககாலும் வினைபுரிவதால் உருவாகின்ற எசுத்தர்களாக இவை கருதப்படுகின்றன. 

இமைன்களில் (>C=N-) இணைக்கப்பட்டிருக்கும் ஆக்சிசன் அணு கார்பன் அணு பிணைப்பைப் போல இவற்றிலும் இணைக்கப்படுள்ளதால் இவற்றை இமைனோ எசுத்தர்கள் என்றும் கூறுகிறார்கள்.

பல்வேறு செயற்கை முறைகளில் இமைடேட்டுகள் தயாரிக்கப்படுகின்றன . ஆனால் பின்னெர் வினை பொதுவான தயாரிப்பு முறையாகக் கருதப்படுகிறது. நைட்ரைல்களை அமில வினையூக்கியின் உதவியால் தாக்கும் ஆல்ககால்கள் மூலமாக இவ்வினை நிகழ்கிறது. 

இம்முறையில் தயாரிக்கப்படும் இமைடேட்டுகள் அவற்றின் ஐதரோகுளோரைடு உப்புகளாகும். இவை சில சமயங்களில் பின்னெர் உப்புகள் என்றும் அழைக்கப்படுகின்றன. மம் மறுசிரமைப்பு வினை மற்றும் ஓவர்மான் மறுசீராக்கல் வினை போன்ற வினைகளில் கார்பாக்சிமைடேட்டுகள் இடைநிலைப் பொருட்களாகவும் உருவாகின்றன. 

ஓர் அமைடு அல்லது இமைடிக் அமிலம் புரோட்டான் நீக்கமடைவதால் இமைடேட்டு/அமைடேட்டு எதிர்மின் அயனிகள் தோன்றுகின்றன. அமைடுகளும் இமைடிக் அமிலங்களும் வடிவமாற்றியன்கள் என்பதனால் இவை புரோட்டான் நீக்கத்தால் ஒரே மாதிரியான எதிர்மின் அயனியாக உருவாகின்றன. இந்த இரண்டு பெயர்களும் ஒரே அயனியை விவரிக்கும் ஒத்தச் சொற்களாகும். இருப்பினும் இவை விவாதத்திற்கு உரியனவாக உள்ளன. ஒத்திசைவு பங்களிப்பை இமைடேட்டு இடது பக்கத்திலும் அமைடேட்டு வலது பக்கத்திலும் வழங்குகின்றன. இருப்பினும் இடைநிலைத் தனிமங்களில் ஈந்தணைவிகளாகச் செயலாற்றும்போது இவை வேறுபடுத்தி அடையாளம் காணப்படுகின்றன. ஆக்சிசனுடன் பிணைக்கப்பட்ட இனங்கள் இமைடேட்டுகள் என்றும் நைட்ரசனுடன் பிணைக்கப்பட்ட இனங்கள் அமைடேட்டுகள் என்றும் இங்கு அறியப்படுகின்றன. இவற்றை அசா பதிலிடப்பட்ட இனோலேட்டு ஒத்தவை என்றும் கருதவியலும். இவற்றின் பொதுவாய்ப்பாடு R-N=C(O−)R ஆகும்.

கார்பாக்சிமைடேட்டுகள் நல்ல மின்னனுகவரிகளாகும். இவை பல்வேறு வகையான கூட்டு வினைகளில் பங்கேற்கின்றன. பொதுவாக அலிபாட்டிக் இமைடேட்டுகள் அரோமாட்டிக் இமைடேட்டுகளைக்காட்டிலும் விரைவாக வினைபுரிகின்றன . இவற்றை நீராற்பகுப்பு வினைக்கு உட்படுத்தி எசுத்தர்களைப் பெறவியலும். இதேவகை வினையில் அமோனியா மற்றும் அமீன்களுடன் வினைபுரியும்போது அமீடின்கள் உருவாகின்றன. அலிபாட்டிக் இமைடேட்டுகள் ஓர் அமில வினையூக்கியின் உதவியோடு மிகையளவு ஆல்ககாலுடன் வினை புரிந்து ஆர்த்தோ எசுத்தர்களாக (RC(OR)3) உருவாகின்றன. அரோமாட்டிக் இமைடேட்டுகளும் இதேவகை மாற்றத்திற்கு உட்பட்டு ஆனால் மெதுவாக மாறுகின்றன.

ஆர்தர் வில்லியம் சேப்மேன் முதன் முதலில் கண்டுபிடித்த காரணத்தால் இவ்வினை சேப்மேன் மறுசீராக்கல் வினை என்று அழைக்கப்படுகிறது . இவ்வினையில் என்-அரைல்பென்சிமைடேட்டுகள் தொடர்புடைய அமைடுகளாக வெப்பமாற்றம் செய்யப்படுகின்றனறன . கருத்துரு அடிப்படையில் இவ்வினை நியுமான்-குவார்ட் மறுசீராக்கல் வினையை ஒத்த வினையாகும். 

கார்பாக்சிமைடேட்டுகளால் ஆல்ககால்களை பாதுக்காக்கும் குழுக்களாகச் செயல்படமுடியும் . உதாரணமாக பென்சைல் ஆல்ககாலின் கார வினையூக்கி வினையில் டிரைகுளோரோ அசிட்டோநைட்ரைல் சேர்மமானது டிரைகுளோரோ அசிட்டிமைடேட்டைக் கொடுக்கிறது. இவ்வினம் அசிட்டேட்டுக்கு செங்குத்தான நிலைப்புத்தன்மையையும் சிலில் ஈத்தர் பாதுகாப்பையும் பெற்றுள்ளது. அமில நீராற்பகுப்பால் இதைப் பிளக்க இயலும் . 


</doc>
<doc id="421084" url="https://ta.wikipedia.org/wiki?curid=421084" title="ஜௌஸ்ஜான் மாகாணம்">
ஜௌஸ்ஜான் மாகாணம்

ஜௌஸ்ஜான் ("Jowzjan", sometimes spelled as Jawzjan or Jozjan (, ), என்பது ஆப்கானித்தானின் முப்பத்து நான்கு மாகாணங்களில் ஒன்று. இது நாட்டின் வடக்கில் துருக்மெனிஸ்தான் எல்லையை ஒட்டி அமைந்துள்ளது. இந்த மாகாணமானது 11 மாவட்டங்களாக பிரிக்கப்பட்டு, நூற்றுக் கணக்கான கிராமங்களைக் கொண்டதாக உள்ளது. இதன் மொத்த மக்கள் தொகை 512,100 ஆகும். மாகாணத்தில் பல இனக்குழுவினர் வழ்கின்றனர். பெரும்பான்மையினர் வேளாண் தொழிலில் ஈடுபட்டு வருகின்றனர். ஜௌஸ்ஜான் மாகாணத்தின் தலைநகரம் செபேர்கன் ஆகும்.

இந்த மாகாணத்தின் பெயரானது, ஜுஜான் அரசின் பெயரிலிருந்து உருவானது. 16 ஆம் நூற்றாண்டின் துவக்கத்தில் இருந்து, 18 ஆம் நூற்றாண்டின் துவக்கம்வரை, இந்த பகுதி புகாரின் கான்னேட்டால் ஆளப்பட்டது. பின்னர் இத அகமது ஷா துரானியால் வெற்றி கொள்ளப்பட்டு, 1750 ஆம் ஆண்டில் துராணிப் பேரரசின் ஒரு பகுதியாக மாறியது. இதன் தொடர்ச்சியாக இப்பகுதி ஆப்கானிஸ்தானின் நவீன மாகாணமாக உருவானது. 19 மற்றும் 20 ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது பிரித்தானியரால் இப்பிரதேசத்தைத் தொட இயலவில்லை.

1997 இல் உஸ்பெக் போர்வீரரான அப்துல் மாலிக் பஹ்லோவனுடனின் தொடர்ச்சியான மாறும் கூட்டணி உத்திகளைத் தொடர்ந்து, தாலிபான்கள் இப்பகுதியில் இருந்து வெளியேறினர். ஆனால் 1998 ஆம் ஆண்டில் 8,000 தலிபான் துருப்புக்கள் எதிர்பாத விதமாக அண்டை மாகாணமான பர்யாப்பில் இருந்து வந்து, அப்துல் ரஷீத் டோஸ்டுமினால் இதன் தலைமையகமான செபேர்கனைக் கைப்பற்றினர்.

சுவீடனின் தலைமையிலான மாகாண மறுசீரமைப்பு குழுவானது 2005 ஆம் ஆண்டு முதல் மசார் ஈ சரீப்பை அடிப்படையாகக் கொண்டு, ஜௌஸ்ஜான் உள்ளிட்ட நான்கு மாகாணங்களுக்கு பொறுப்பேற்று, மாகாணத்தில் ஒரு அலுவலகத்தையும், துருப்புக்களைக் கொண்டும் செயல்பட்டுவந்த‍து. 2009 மற்றும் 2010 ஆம் ஆண்டுகளில் மாகாணத்தின் பாதுகாப்பு நிலைமை விரைவாக மோசமடைந்தது. இதையடுத்து 2010 ஆம் ஆண்டு கோடையில் மாகாணத்தில் ஒரு புதிய துருக்கிய மாகாண மறுசீரமைப்பு குழு நிறுவப்பட்டது, இது சர-எல் பால் உள்ளடக்கிய பகுதிக்கு பாதுகாப்பு வழங்கியது. ஆப்கன்ன் தேசியப் பாதுகாப்புப் படையானது கடந்த தசாப்தக் காலக்கட்டத்தில் விரிவடைந்து, சர்வதேச பாதுகாப்பு உதவிப் படையிடம் இருந்து பாதுகாப்புப் பொறுப்பை ஏற்றது. ஆப்கானிஸ்தான்-துர்க்மேனிஸ்தான் எல்லைப் பகுதியை ஆப்கான் எல்லைக் காவல்படை (ABP) பராமரிக்கிறது. மாகாணத்தின் அனைத்து சட்ட அமலாக்க நடவடிக்கைகளையும் நேட்டோவிடம் பயிற்சிபெற்ற ஆப்கானிய தேசிய காவல் துறையால் (ஏஎன்பி) கட்டுப்படுத்தப்படுகின்றது.

ஆப்கானிஸ்தானின் பிற மாகாணங்களுடன் ஒப்பிடுகையில் ஒப்பீட்டளவில் பாதுகாக்கப்பட்ட இடமாக இந்த மாகாணம் கருதப்பட்டாலும், குறிப்பாக டார்ஜாப், குஷ்ஷே டெபா, ஃபயாஸாபாத் போன்ற மாவட்டங்களில் மிகுதியான விரும்பத்தகாக சம்பவங்கள் நடைபெற்றுள்ளன. அரசுப் படைகள், என்.ஜி.ஓ. தொழிலாளர்கள், பொதுமக்கள் போன்றோருக்கு எதிரான தாக்குதல்களை போராளிகள் நத்துவதன் காரணமாக மஸார்-இ-ஷரீஃப்-ஷெபர்கான் நெடுஞ்சாலைப் (அக்யோல் என அழைக்கப்படுகிறது) பாதையை ஆபத்தான பயண வழியாக முடிவு செய்து பயணப்பாதையாக மாற்றுவழி பயன்படுத்தப்படுகிறது.

2012 ஏப்ரலில் அண்மை நாடான துர்க்மேனிஸ்தானில் இருந்து 500 மெகாவாட் மின்சாரத்தை இப்பகுதிக்கு வழங்குவதற்கான மின்வழங்கல் கட்டுமானம் துவக்கப்பட்டது; இத் திட்டமானது துர்க்மேனிஸ்தான் மற்றும் துருக்கி ஆகியவற்றின் உதவியால் மேற்கொள்ளப்படுகிறது. திட்டத்தில் ஆரம்பகட்ட வேலையானது $390 மில்லியன் செல்வில் முடிக்கப்பட்டது. துர்க்மேனிஸ்தானில் இருந்து ஆப்கானித்தானின் எல்லையை நோக்கி 374 கிலோமீட்டர் தொலைவுக்கு தனது நிலப்பகுதியில் உயர் அழுத்த மின் கோபுரங்களை நிறுவும் திட்டப்பணி முடிவடைய ஒரு ஆண்டு ஆகும் என கருதப்படுகிறது. இத்திட்டத்தால் ஜௌஸ்ஜான், பால்க், சர்-ஈ போல், பர்யாப், காபூல் போன்ற மாகாணங்களில் உள்ள பல பகுதிகளுக்கு மின்சார வசதி கிடைக்கும்.

மாகாண ஆளுநராக இருந்த முகம்மது அலீம் சாயீ 2013 சூலையில் மாற்றப்பட்டு முராத் குவெனிலி புதிய ஆளுநராக நியமிக்கப்பட்டார். இதற்கு முன் குவெனிலி ஆப்கானிஸ்தானின் நாடாளுமன்றத்தில் தனது மாகாணத்துக்கான செனட்டராக இருந்தார்.

மாகாணத்தின் அனைத்து சட்ட அமலாக்க நடவடிக்கைகளையும் ஆப்கானிய தேசிய காவல் துறையால் (ஏஎன்பி) கட்டுப்படுத்தப்படுகின்றது. காபூலின் உள்துறை அமைச்சகத்தின் பிரதிநிதியாக காவல் தலைவர் உள்ளார். ஏஎன்பி போன்றவற்றுக்கு நேட்டோ தலைமையிலான படைகளின் ஆதரவு உள்ளது.

சுத்தமான குடிநீர் கிடைக்கும் குடும்பங்களின் எண்ணிக்கை 2005 இல் 24% என்ற நிலையில் இருந்து 2011 இல் 44% ஆக வளர்ந்துள்ளது.
2005 இல் நிகழ்ந்த பிரசவங்களில் 9% பயிற்சியுடைய தாதிகளின் உதவியோடு நிகழ்ந்தது. இது 2011 இல் 21% ஆக வளர்ந்துள்ளது.

ஒட்டுமொத்த எழுத்தறிவு விகிதம் (வயது 6+ ) 2005 இல் 31% ஆக இருந்து 2011 இல் 16% என வீழ்ச்சியடைந்துள்ளது.

ஆப்கானிஸ்தானின் வடக்கு பகுதியில் ஜௌஸ்ஜான் மாகாணம் அமைந்துள்ளது. இதன் வடக்கில் துர்க்மேனிஸ்தானும், கிழக்குப் பகுதியில் பால்க் மாகாணமும், தெற்கில் சர-எல் பால் மாகாணமும், மேற்கில் ஃபாரியப் மாகாணமும் அமைந்துள்ளது. ஜௌஸ்ஜான் மாகாணத்தின் பரப்பளவு 10,326 km² ஆகும். மாகாணத்தின் கால் பகுதிக்கும் மேலான பகுதியானது மலைகள் நிறைந்த அல்லது ஒரளவு மலைகள் நிறைந்த (29.4%) பகுதியாகும். மூன்றில் இரண்டு பகுதியானது (68.9%) சமவெளியாகும் . பெட்ரோலியம் மற்றும் இயற்கை எரிவாயு வளத்துக் கொண்டிருக்கும் மாகாணங்களில் இது ஒன்றாகும். சுரங்கம் மற்றும் விவசாயம் முக்கிய தொழில்களாக உள்ளன.

ஜௌஸ்ஜான் மாகாணத்தின் மக்கள் தொகை சுமார் 512,100 ஆகும், அவர்கள் பல இனத்தவராக உள்ளனர், மேலும் பெரும்பாலானோர் விவசாயிகளாக உள்ளனர். அவ்வப்போது இனக்கலவரங்கள் ஏற்படுவது உண்டு. அண்மையில் இவ்வாறு 2002 இல் இனக் கலவரம் உருவானது.




</doc>
<doc id="421089" url="https://ta.wikipedia.org/wiki?curid=421089" title="டைனான் ஓவிய காட்சியகம்">
டைனான் ஓவிய காட்சியகம்

டைனான் ஓவிய காட்சியகம் என்பது தைவான் நாட்டின் முதல் ஓவிய காட்சியகம் ஆகும். இது டைனான் நகரின் மத்திய மேற்கு பகுதில் அமைந்துள்ளது. உள்ளூர் ஓவிய கலைஞர்களின் நெடுநாள் உழைப்பால் உருவாக்கப்பட்ட ஒரு ஓவிய காட்சியகம். 2018 ஆம் ஆண்டு முதல் பொதுமக்கள் பார்வையிட அனுமதிக்கப்படும்.

1931 ஆம் ஆண்டு இந்த கட்டிடம் அமைந்துள்ள இடத்தில் முதல் முறையாக டைனான் காவல் துறை கட்டிடம் செயல்பட்டது. பின்னர் 1945 ஆம் ஆண்டு தைவான் ஜப்பான் நாட்டிடம் இருந்து, சீனா குடியரசு நாட்டிடம் ஒப்படைக்கபட்ட பின்பு, இக்கட்டிடம் டைனான் நகர காவல் துறை கட்டிடம் என பெயர் மாற்றப்பட்டது. 2011 ஆம் ஆண்டு இக்கட்டிடத்தில் இருந்து காவல் துறை தனது செயல்பாட்டை வேறு இடத்திற்கு மாற்றியது.
இந்த ஓவிய காட்சியகம் டைனான் ரயில் நிலையத்தில் மிக அருகில் அமைந்துள்ளது .
இந்த ஓவிய காட்சியகத்தில் இரண்டு கட்டிடங்கள் அமைந்துள்ளது
முதல் கட்டிடத்தில் 16 காட்சியகம் அமைந்துள்ளது.இந்த கட்டிடம் 1024 சதுர மீட்டர் பரப்பளவு கொண்டது .சுடேஜிரோ உமேசவா என்பவரால் வடிவமைக்கப்பட்டது .
இரண்டாம் கட்டிடத்தில் 17 காட்சியகம் அமைந்துள்ளது. இந்த கட்டிடம் 2960 சதுர மீட்டர் பரப்பளவு கொண்டது . ஷி ஜாவோ யோங் மற்றும் ஷிகேறு பண் என்பவரால் வடிவமைக்கப்பட்டது .இந்த காட்சியகம் பல்நோக்கு திரையரங்கு , குழந்தைகளுக்கான ஓவிய கலை மையம் ,ஓவிய கலைஞர்களின் சிறப்பு கட்சியாக தொகுப்பு ,மறுசீரமைப்பு மற்றும் ஓவிய ஆராய்ச்சி மையம்.இவ்வகை காட்சியகத்தில் தைவானில் இதுதான் முதல் காட்சியகம்.2011 ஆம் ஆண்டு முதல் 2014 ஆம் ஆண்டு வரை சுமார் 1158 ஓவிய கலைப்படைப்புகள் சேகரிக்கப்பட்டன அவற்றில் சுமார் 144 வாங்கப்பட்டவை 1014 தானமாக வழங்கபட்டது


</doc>
<doc id="421121" url="https://ta.wikipedia.org/wiki?curid=421121" title="நுண்ணுயிரியால் அல்குல் நோய்">
நுண்ணுயிரியால் அல்குல் நோய்

நுண்ணுயிரியால் அல்குல் நோய் "(Bacterial vaginosis))" (BV) என்பது கூடுதலான நுண்ணுயிரி வளர்ச்சியால் ஏற்படும் அல்குல் நோயாகும். இதனால் மீன் நாற்றமுள்ள,வெண்மை அல்லது சாம்பல்நிற அல்குல் ஒழுக்கு கூடுதலாகும். சிறுநீர்க் கழிப்பில் கடுப்பு அல்லது எரிச்சல் ஏற்படலாம். அரிப்பு ஏற்படும். அறிகுறிகள் ஏதும் இல்லாமலும் போகலாம். இந்நோய் இருந்தால் பாலுறவு வழிக் கடத்தப்படும் நோய்களும் தொற்றுகளும் இருமடங்காக அமைய வாய்ப்பு உள்ளது. இது பேறுகாலத்துக்கு முன் குழந்தை பிறப்பை ஏற்படுத்த வாய்ப்புண்டு.


</doc>
<doc id="421130" url="https://ta.wikipedia.org/wiki?curid=421130" title="நாரத கான சபா">
நாரத கான சபா

நாரத கான சபா (Narada Gana Sabha) தமிழ்நாட்டின் தலைநகராம் சென்னை ஆழ்வார் பேட்டையில் இயங்கும் புகழ் பெற்ற இயல், இசை, நாடக மன்றங்களில் ஒன்றாகும். நாரத கான சபாவில் ஆண்டுதோறும் மார்கழி மாத இசைப் பெருவிழாக்கள் நடைபெறுவது சிறப்பாகும். 

நாரத கான சபா, சென்னை நகரத்தின் மைலாப்பூர் பகுதியில் உள்ள வி. எம். தெருவில் 9 பிப்ரவரி 1958ல் நிறுவப்பட்டது. பின்னர் மூன்று ஆண்டுகள் கழித்து வித்வத் சபையின் அரங்கத்திற்கு, நாரத கான சபா இடம் மாற்றப்பட்டது. 1972ல் பிப்ரவரி 1988ல், சென்னை, டி. டி. கிருஷ்ணமாச்சாரி சாலையில் (டி.டி.கே சாலை) சபாவின் பெயரில் நிலம் வாங்கி, அதில் கட்டிடம் கட்டிக் கொண்டு நாரத கான சபா தொடர்ந்து செயல்பட்டு வருகிறது.

நாரத கான சபா கர்நாடக இசை, இந்தியப் பாரம்பரிய நாட்டியங்கள் மற்றும் நாடகங்களை நடத்துவதுடன், ஆன்மீக மற்றும் சமயச் சொற்பொழிவுகளும் நடத்துகிறது. இம்மன்றத்தின் ஆண்டு விழா நிகழ்ச்சியின் போது இயல், இசை, நாடகங்களை நடத்தி கலைஞர்களை ஊக்கிவிக்கிறது.

நாரத கான சபா இந்தியப் பாரம்பரிய நடன நிகழ்ச்சிகளை நிகழ்த்தும் வகையில் நாட்டிய அரங்கம் எனும் தனிப்பிரிவு செப்டம்பர், 1995 முதல் இயக்குகிறது. 


</doc>
<doc id="421133" url="https://ta.wikipedia.org/wiki?curid=421133" title="சனிவார்வாடா">
சனிவார்வாடா

சனிவார்வாடா (Shaniwarwada) () இந்தியாவின் மகாராட்டிரா மாநிலத்தின் புனே நகரத்தின் மையத்தில் அமைந்த வரலாற்றுச் சிறப்புமிக்க கோட்டையுடன் கூடிய அரண்மனையாகும். சனிவார்வாடா கோட்டை 18ம் நூற்றாண்டில் இந்திய அரசியலின் மையமாக விளங்கியது.
சனிவார்வாடா 1818 வரை, மராத்தியப் பேரரசின் பிரதம அமைச்சராக இருந்த பேஷ்வாக்களின் அரண்மனையாக விளங்கியது. மூன்றாம் ஆங்கிலேயே - மராத்தியப் போரின் முடிவில், சனிவார்வாடா கோட்டையை ஆங்கிலேயர்கள் கைப்பற்றினர்.

எழு அடுக்கள் கொண்டிருந்த சனிவார்வாடா கோட்டை அரண்மனைக் கட்டிடங்கள் 27 பிப்ரவரி 1828ல் பெருமளவில் தீப்பற்றி எரிந்தது. தற்போது தரை தளம் மட்டுமே எஞ்சியுள்ளது. இக்கோட்டையை தற்போது இந்தியத் தொல்லியல் ஆய்வகம் பராமரித்து வருகிறது. இக்கோட்டை மகாராட்டிரா மாநிலத்தின் முக்கிய சுற்றுலாத் தலங்களில் ஒன்றாக உள்ளது. இக்கோட்டையில் நாள்தோறும் மாலை வேளைகளில் பேரரசர் சிவாஜியின் ஆட்சி முறை மற்றும் கோட்டையின் வரலாறு குறித்து 
ஒலி ஒளிக் காட்சி மூலம் விளக்கப்படுகிறது.

துவக்கத்தில் ஏழு அடுக்குகள் கொண்டிருந்த சனிவார்வாடா கோட்டை அரண்மனை மராத்தியப் பேரரசின் பிரதம அமைச்சர்களான பேஷ்வாக்கள் வாழ்ந்த அரண்மனையாகும்.

இக்கோட்டையின் தரைதளம் கருங்கற்களால் கட்டப்பட்டது. எஞ்சிய ஆறு தளங்கள் செங்கற்களால் கட்டப்பட்து. மூன்றாம் ஆங்கிலேயே - மராத்தியப் போரின் போது, பீரங்கிகளால் ஆங்கிலேயர்கள் இக்கோட்டை தகர்த்த போது, தரைதளம் தவிர்த்த எஞ்சிய ஆறு தளங்கள் சிதறுண்டது. 1758ல் இக்கோட்டை அரண்மனையில் அரசகுடும்பத்தினரும், அவர்களின் நூற்றுக்கணக்கான உதவியாளர்களின் குடும்பங்களும் வாழ்ந்தது. 

சனிவார்வாடா கோட்டையில் வாழ்ந்த பேஷ்வா நாராயணராவ், 1773ல் தமது சித்தப்பா பேஷ்வா இரகுநாதராவ் மற்றும் சித்தி ஆனந்திபாய் ஆகியோரின் ஆணையால் கொல்லப்பட்டார்.

சூன் 1818ல் மூன்றாம் ஆங்கிலேயே - மராத்தியப் போரின் முடிவில் பேஷ்வா இரண்டாம் பாஜி ராவ், தன் மகுடத்தையும், சனிர்வார்வாடா கோட்டையையும் பிரித்தானிய கிழக்கிந்திய கம்பெனி படைத்தலைவர் சர் ஜான் மால்கத்திடம் இழந்தார். பின்னர் இரண்டாம் பாஜி ராவ் கான்பூர் அருகே உள்ள பித்தூரில் அரசியல் அடைக்கலம் அடைந்தார். 

27 பிப்ரவரி 1828 அன்று சனிவார்வாடா கோட்டை அரண்மனை வளாகத்தின் உட்புறத்தில் பெருமளவில் தீப்பற்றி எரிந்தது. ஏழு நாட்கள் எரிந்த தீயில், கோட்டையின் உட்புறத்தில் இருந்த ஏழு அடுக்கள் கொண்ட அரண்மனை வளாகம் முற்றிலும் எரிந்து வீழ்ந்தது. சனிவார்வாடா கோட்டையும், தரை தளம் மட்டுமே தீயில் தப்பியது. 

மரத்தியப் பேரரசர் சாகுஜியின் பிரதம அமைச்சர் எனும் பேஷ்வா முதலாம் பாஜிராவ், புனேவில் சனிவார்வாடா கோட்டையை நிறுவ 1 சனவரி 1730ல் அடிக்கல் நாட்டினார்.
மராத்தி மொழியில் "சனிவார்" என்பதற்கு சனிக்கிழமை என்றும், "வாடா" என்பதற்கு மக்கள் குடியிருப்பு பகுதி என்றும் பொருள். இக்கோட்டையும், அரண்மனைகளும் கருங்கல், செங்கல், சுண்ணாம்பு, தேக்கு மரங்களைக் கொண்டு கட்டப்பட்டது. 16,110 ரூபாய் பொருட்செலவில் 1732ல் கட்டிமுடிக்கப்பட்ட சனிவார்வாடா கோட்டை, 22 சனவரி 1732 சனிக்கிழமை அன்று திறக்கப்பட்டது. 

இக்கோட்டையின் உள்வளாகத்தில் பின் வந்த பேஷ்வாக்கள் அரசவை, நீர் ஊற்றுகளுடைன் பூங்காக்கள், மற்றும் பிற அரண்மனைகள் கட்டினர். மேலும் கோட்டையின் மேல் காவல் கோபுரங்கள் எழுப்பினர். கோட்டையில் முதன்மை வாயில் தவிர்த்த ஐந்து சிறு வாயில்கள் அமைத்தனர். 



</doc>
<doc id="421134" url="https://ta.wikipedia.org/wiki?curid=421134" title="பவ பியாரா குகைகள்">
பவ பியாரா குகைகள்

பவ பியாரா குகைகள் (Bava Pyara caves) (also known as Baba Pyaras cave) செயற்கையாக வடிக்கப்பட்ட பண்டைய குகைகளுக்கு எடுத்துகாட்டாகும். இக்குகைகள் இந்தியாவின் குஜராத் மாநிலத்தின் ஜுனாகத் மாவட்டத் தலைமையிடமான ஜூனாகத் நகரத்திற்கு அருகில் உள்ளது. பவ பியாரா குகைகள், ஜுனாகத் குடைவரைகளின் தொகுப்பின் ஒரு பகுதியாகும். மற்றவை உபர்கோட் குகைகள் மற்றும் காப்ரா கொடியா குகைகள் ஆகும். இக்குகைகள் சமணம் மற்றும் பௌத்தக் கலை வேலைப்பாடுகளைக் கொண்டது. 

பவ பியாரா குகைகள் மூன்று வரிசைகளில் அமைந்துள்ளது.
இரண்டாவது வரிசையில் தட்டையான கூரையுடன் அமைக்கப்பட்ட குகைகள் சைத்தியங்களுடன் உள்ளது.

பிரித்தானிய தொல்லியல் அறிஞர் ஜேம்ஸ் பர்கூசின் கூற்று படி, மனிதனால் முதலில் அமைக்கப்பட்ட இச்செயற்கை குகைகள் முதலில் பௌத்த பிக்குகள் நிறுவியதாகவும், பிற்காலத்தில் சமணத் துறவிகள் இக்குகைகளை தவம் மற்றும் தியானத்திற்கும் பயன்படுத்திக் கொண்டதாகக் கருதுகிறார். இக்குகைகள் நிறுவப்பட்ட காலம் கணிக்கப்பெறவில்லை எனினும், இக்குகைகளின் கல்வெட்டுக் குறிப்புகள் சமண சமயம் தொடர்புடையதாக உள்ளது. 

மேலும் சுவஸ்திக்கா போன்ற ஐந்து சமணப் புனிதச் சின்னங்கள் இக்குகைகள் கொண்டுள்ளது. "சங்காலியா" எனும் தொல்லியல் அறிஞரின் கூற்றுப்படி, இக்குகையில் உள்ள சைத்தியம் கிமு 2-ஆம் நூற்றாண்டு காலத்தவை எனக்கருதப்படுகிறது. 


 


</doc>
<doc id="421136" url="https://ta.wikipedia.org/wiki?curid=421136" title="சமணக் கோயில்கள், கஜுராஹோ">
சமணக் கோயில்கள், கஜுராஹோ

சமணக் கோயில்கள், கஜுராஹோ (Jain temples of Khajuraho), சந்தேலர்கள் ஆட்சிக் காலத்தில், தற்கால மத்தியப் பிரதேச மாநிலத்தின், புந்தேல்கண்ட் பிரதேசத்தின் கஜுராஹோ உள்ளிட்டப் பல ஊர்களில் சமண சமயம் செழித்திருந்தது. கஜுராஹோவின் கிழக்கில் சமணர்கள் பெரும்பான்மையின மக்களாக வாழ்ந்தனர். கஜுரஹோ ஊரில் சந்தேலர்கள் ஆட்சிக் காலத்தில் கட்டப்பட்ட (10 - 11ஆம் நூற்றாண்டு) எண்ணற்ற சமணக் கோயில்கள், பல நிலைகளில் இன்றளவும் பாதுகாக்கப்பட்டுவருகிறது. சந்தேல ஆட்சிக் காலத்திய பல சமணக் கல்வெட்டுகள் இன்றும் கஜுரஹோவில் காணப்படுகிறது. கந்தாய் கோயில் தவிர மற்ற சமணக் கோயில்கள், 10-11-ஆம் நூற்றாண்டு காலத்தவைகள் ஆகும். இச்சமணக்கோயில்கள் யுனெஸ்கோவால் அறிவிக்கப்பட்ட உலகப் பாரம்பரிய களங்களில் ஒன்றாகும்.

கஜுராஹோவில் இரண்டு பெரிய சமணக் கோயில்கள் இன்றளவும் நல்ல நிலையில் பராமரிக்கப்படுகிறது. 

பார்சுவநாதர் கோயிலை கட்டிய சந்தேல மன்னர் தங்காவின் 954ம் ஆண்டுக் கல்வெட்டில், இக்கோயிலின் தோட்டத்திற்கு நிலம் தானமாக அளித்தவரின் பெயர் குறிக்கப்பட்டுள்ளது.

புகழ் பெற்ற அபூர்வமான 34 சதுர மற்றும் கன சதுர வடிவ யந்திரங்கள் வடிவ மேடை இக்கோயிலில் காணப்படுகிறது. 
<br>
இச்சதுர மேடையை 34 மந்திர எண்களுடன் கூடியது. 
<br>
<br>
<br>
<br>
<br>
<br>
<br>

ரிசபதேவர் என்ற ஆதிநாதர் கோயிலில் ஒரு சிலையும், 1027ல் இப்பகுதியை ஆண்ட சந்தேல மன்னர் மதனவர்மனின் குறிப்புகளும் உள்ளது.

சாந்திநாதர் முதன்மைக் கோயிலில் 15 அடி உயரம் கொண்ட சாந்திநாதரின் சிற்பமும், 1028ம் ஆண்டின் கல்வெட்டுகளும் உள்ளது. இக்கோயில் வளாகத்தில் கட்டிட கலைநயத்தில் பல சிறிய கோயில்களுடன் கட்டப்பட்டுள்ளது. 

கஜுராஹோவின் கந்தாய் கோயில், சந்தேல மன்னரால் 960ல் கட்டப்பட்டு, ரிசபதேவருக்கு அர்பணிக்கப்பட்டது. மேலும் இக்கோயிலில் ஒன்பது கோள்களுக்கும் மற்றும் கோமுக யட்சனின் அழகிய சிற்பங்களும் கொண்டது. 



 


</doc>
<doc id="421138" url="https://ta.wikipedia.org/wiki?curid=421138" title="லக்குண்டி சமணக் கோயில்">
லக்குண்டி சமணக் கோயில்

லக்குண்டி சமணக் கோயில் (The Jain Temple, Lakkundi) (ஜெயின் பசடி) இந்தியாவின் கர்நாடகா மாநிலத்தின் கடக் மாவட்டத்திலுள்ள லக்குண்டி எனும் ஊரில் அமைந்த வரலாற்றுச் சிறப்பு மிக்க கோயில் ஆகும். இக்கோயிலை இந்தியத் தொல்லியல் ஆய்வகம் தேசிய முக்கியத்தவம் வாய்ந்த பாதுகாக்கப்பட்ட நினைவுச் சின்னமாக அறிவித்துள்ளது.

மேலைச் சாளுக்கியர் எனும் கல்யாணிச் சாளுக்கியர்களின் ஆட்சிக் காலத்தில், கிபி 11-12ஆம் நூற்றாண்டுகளில், மகாவீரருக்கு அர்ப்பணிக்க நிறுவப்பட்டது.

மேலைச் சாளுக்கியர்கள் 1191ல் வீழ்ச்சியடையத் துவங்கியபோது, ஹோய்சாள மன்னர் இரண்டாம் வீர வல்லாளன் லக்குண்டி ஊரை படைகளின் பாசறையாக மாற்றினார். 

இக்கோயில் மேலைச் சாளுக்கிய கட்டிடக் கலைநயத்தில் நிறுவப்பட்டது. ஹொய்சாள மன்னர்கள் பின்னாளில் இக்கோயிலை ஹோய்சாளக் கட்டிடக் கலைநயத்தில் சீரமைத்தனர். 

இக்கோயிலின் வெளிப்புறத்தில் மகாவீரின் நான்கு அடி உயர கருங்கல் சிற்பம், சிங்காசனத்தில் உள்ளது.
கோயிலின் உள்மண்டபத்தில் பிரம்மா மற்றும் சரசுவதி சிலைகளும் உள்ளது. மேலும் கஜலெட்சுமி சிலையும் உள்ளது. 




</doc>
<doc id="421139" url="https://ta.wikipedia.org/wiki?curid=421139" title="பால்தால்">
பால்தால்

பால்தால் (Baltal), இந்தியாவின் ஜம்மு காஷ்மீர் மாநிலத்தின் காஷ்மீர் பள்ளத்தாக்கில், சோன்மார்க்கின் வடக்கே 15 கிமீ தொலைவில் அமைந்த அமர்நாத் மலைக் கோயிலின் அடிவார கிராமம் ஆகும். பால்தால் கடல்மட்டத்திலிருந்து 2,743 மீட்டர் உயரத்தில் உள்ளது. அமர்நாத் யாத்திரையின் போது, சோன்மார்க் வழியாக செல்லும் யாத்திரீகர்கள் பால்தால் முகாமில் தங்கி, 14 கிமீ தொலவில் உள்ள அமர்நாத் மலைக் குகைக்குச் செல்வர். 


</doc>
<doc id="421167" url="https://ta.wikipedia.org/wiki?curid=421167" title="பேஷ்வா நாராயணராவ்">
பேஷ்வா நாராயணராவ்

பேஷ்வா நாராயணராவ் (Narayan Rao) (10 ஆகஸ்டு 1755 – 30 ஆகஸ்டு 1773) மராத்தியப் பேரரசின் பரம்பரை ஐந்தாம் பிரதம அமைச்சராக நவம்பர் 1772 முதல், ஆகஸ்டு 1773 முடிய கொலை செய்யப்பட்டு இறக்கும் வரை பணியாற்றியவர். இவரின் மனைவியின் பெயர் கங்காபாய் சாத்தே, மகனின் பெயர் சவாய் மாதவராவ். 

நாராயண ராவ் பேஷ்வா பாலாஜி பாஜி ராவின் மூன்றாவது மகன் ஆவார். பாலாஜி பாஜி ராவின் முதல் மகன் விஸ்வாஸ் ராவ் மூன்றாம் பானிபட் போரில் இறக்கிறார். இரண்டாம் மகன் மாதவராவ் 1761ல் மராத்திய பேஷ்வாவாக பதவியேற்று 1761ல் காச நோயால் இறக்கிறார். இவர்களது தாய்மாமன் இரகுநாதராவ், சிறு வயதாக இருந்த பேஷ்வா நாராயணராவின் ஆட்சிப் பிரதிநிதியாக நியமிக்கப்படுகிறார். 
திருமணம் ஆகி குழைந்தையுடை நாராயணராவை, சில ஆண்டுகள் கழித்து இரகுநாதராவ் சதிதிட்டம் தீட்டி, வீட்டுச் சிறையில் அடைத்து, ஆட்சி நிர்வாகத்தை தானே நடத்துகிறார். 

பாலாஜி பாஜி ராவ் காலத்திற்குப் பின் தானே மராத்திய பேஷ்வா ஆக நினைத்திருந்த இரகுநாதராவ், இச்சமயத்தை நன்கு பயன்படுத்திக் கொண்டான்.

1773ல் விநாயகர் சதுர்த்தி திருவிழா நடந்து கொண்டிருக்கையில், சனிவார்வாடா அரண்மனையில் புகுந்த இரகுநாதராவின் படைவீரர்கள், நாராயண ராவ் படுத்திருந்த அறைக்குள் புகுந்து, அங்கிருந்த பணியாளர்களையும், நாராயணராவையும் கொன்றனர். நாராயணராவின் உடல் யாருக்கும் தெரியாமல் இரவில் எரிக்கப்பட்டது. N

<br>


</doc>
<doc id="421169" url="https://ta.wikipedia.org/wiki?curid=421169" title="விஜயநகரப் பேரரசின் ஆட்சி முறை">
விஜயநகரப் பேரரசின் ஆட்சி முறை

விஜயநகரப் பேரரசின் ஆட்சி முறை, விஜயநகரப் பேரரசு இரண்டு நூற்றாண்டுகளுக்கு மேலான தென்னிந்தியாவின் தக்காணத்தில் தனது பேரரசை சிறந்த ஆட்சி நிர்வாக அமைப்புடன் வழிநடத்தியது. பேரரசில் அனைத்துத் துறைகளும் நன்கு செயல்பட்டது. பேரரசின் பகுதிகளை மண்டல ஆளுநர்கள் நிர்வகித்தனர். பொருளாதாரம், பண்பாடு, நாகரீகம், அரசியல், சமூகம், சமயம், கலை, இலக்கியத் துறைகள் குறிப்பிடத்தக்க அளவில் முன்னேற்றங்கள் கண்டது. 
நிக்கோலா (உரோம்), அப்துல் ரசாக் (பாரசீகம்) மற்றும் டோமினிக்கோஸ் போத்துக்கீசர் போன்ற பல அயல்நாட்டு அறிஞர்கள் விஜயநகரப் பேரரசிற்கு பலர் வருகை வந்து, பேரரசின் செழிப்புக்களைக் கண்டு பாராட்டினர். 

பேரரசர் கிருஷ்ணதேவராயன் பெருமாள் - ஆண்டாள் திருமண திருவிழா குறித்து, இயற்றிய அமுக்தமால்யதா எனும் தெலுங்கு மொழிக் கவிதைக் காவியம் தெலுங்கு இலக்கியத்திற்கு ஒரு மைல் கல்லாகும். மேலும் கிருஷ்ணதேவராயர் அனைத்துத் துறைகளில் புகழ்பெற்ற கலைஞர்களை தனது அரசவையில் வைத்துப் போற்றியதுடன், நல்லறத்தின் மீது எப்போதும் நாட்டம் கொண்டிருந்தான். அரசனை விஷ்ணுவின் பிரதிநிதியாக மக்கள் போற்றி வணங்கினர். பேரரசர் குடிமை, படைத்துறை மற்றும் நீதித்துறைக ஆகியவற்றில் இறுதி முடிவு எடுப்பவராக விளங்கினார். இருப்பினும் பேரரசருக்கு ஆலோசனை கூற, பல்துறைகளில் திறமை வாய்ந்த அமைச்சரவை இருந்தது.

விஜயநகரப் பேரரசருக்கு அரசியல் மற்றும் பிற துறைகளில் ஆலோசனை கூற பலதுறைகளில் திறமை வாய்ந்த அமைச்சரவை செயல்பட்டது. பிரதம அமைச்சர், அமைச்சர்கள் அந்தணர், சத்திரியர் மற்றும் வைசியர் குலங்களிலிருந்து நியமிக்கப்பட்டனர். சில குறிப்பிட்டத் துறை அமைச்சர்கள் பரம்பரையாக அமைச்சர் பதவியில் இருந்தனர். அமைச்சர்களில் குறிப்பிடத்தக்கவர்கள் பிரதம அமைச்சர், கரூவூல அமைச்சர் மற்றும் உள்துறை அமைச்சர் ஆவார்.

சில நேரங்களில் விஜயநகரப் பேரரசு ஒரே நேரத்தில் இரண்டு ஆட்சியாளர்களால் ஆளப்பட்டது. கிபி 1336ல் விஜயநகரப் பேரரசை நிறுவிய ஹரிஹர - புக்கர் சகோதரர்கள் ஒரே காலகட்டத்தில் பேரரசின் பகுதிகளை ஆண்டனர். அதே போன்று விஜயராயனும், தேவராயனும் பேரரசின் பகுதிகளை ஒரே காலகட்டத்தில் ஆண்டனர். 

நிர்வாக வசதிக்காக விஜயநகரப் பேரரசு ஆறு மாகாணங்களாக பிரித்திருந்தனர். மாகாணங்கள் பிரதேசம் அல்லது இராச்சியம் என அழைக்கப்பட்டது. ஒவ்வொரு மாகாணங்களை நிர்வகிக்க ஆளுநர் எனும் நாயக்கர் நியமிக்கப்பட்டனர். மாகாண ஆளுநர்களாக பேரரசின் இளவரசர்கள் அல்லது அரசகுடும்ப உறுப்பினர்கள் அல்லது செல்வாக்கான அரசவை பிரபுக்கள் நியமிக்கப்பட்டனர். 
மாகாண ஆளுநர்கள் குடிமை, இராணுவம் மற்றும் நீதித்துறைகளில் அதிகாரமிக்கவர்களாக விளங்கினார்கள். ஆளுநர்கள் மாகாணத்தின் வருவாய் மற்றும் செலவினக் கணக்குகளை காலமுறையில் பேரரசருக்கு அனுப்பினர். 

விஜயநகரப் பேரரசின் மைய அதிகாரங்களை மாகாண ஆளுநர்களுக்கு பிரித்து வழங்கப்பட்டது. மாகாணத்தின் நிர்வாக வசதிக்காக மாகாணத்தை மாவட்டங்களாகவும், மாவட்டங்கள் நாடுகளாகவும், நாடுகள் நகரங்களாகவும், கிராமங்களாகவும் பிரிக்கப்பட்டது. கிராம நிர்வாகம் தன்னாட்சியுடன் செயல்பட்டது. 

மாகாணாத்தின் சிறிய அலகான கிராமங்கள் தன்னாட்சியுடன் கிராம சபைகளால் நிர்வகிக்கப்பட்டது. கிராமக் கணக்கர், காவல்காரன் (தலையாரி) போன்ற பதவிகள் பரம்பரை பதவிகள் ஆகும். கணக்கர் மற்றும் காவல்காரர்களுக்கு ஊதியமாக விளைநிலங்கள் அல்லது விளைநிலங்களிலிருந்து கிடைக்கும் வேளாண் பொருட்கள் ஊதியமாக வழங்கப்பட்டது.

விஜயநகரப் பேரரசின் நாயக்கர் அல்லது பாளையக்காரர் அமைப்பின் படைவீரர்களின் ஊதியத்திற்கு, குதிரை போன்ற போர் விலங்குகளை பராமரிக்கவும், ஆயுத தளவாடங்களை ஆயத்த நிலையில் வைத்துக் கொள்ளவும் பெருமளவிலான விளைநிலங்கள் ஒதுக்கப்பட்டது. இவ்விளைநிலங்களிலிருந்து கிடைக்கும் தாணியங்களைக் கொண்டு பாளையக்காரர்கள் தங்கள் நிர்வாகத்தை நடத்திக் கொள்ள வேண்டும். போர்களின் போது இப்பாளையக்காரர்கள் போர்வீரர்களுடன் பேரரசுக்கு உதவ வேண்டியது கடமையாகும். 

பேரரசின் முக்கிய நிதி ஆதாரம் வேளாண் நிலவரியாகும். வேளாண் நிலவரியை நிர்ணயிக்க விளைநிலங்களை, நஞ்சை நிலம், புஞ்சை நிலம், பழத்தோட்டங்கள் மற்றும் காடுகள் என நான்காகப் பிரிக்கப்பட்டது. வழக்கமாக விளைச்சலில் ஆறில் ஒரு பகுதி நிலவரியாக வசூலிக்கப்பட்டது. நிலவரி தானியமாகவும், நாணயங்களாகவும் பெற்றுக் கொள்ளப்பட்டது.
சில நேரங்களில் நிலவரியானது விளைபொருள், மண்ணின் தரம், நீர்பாசான முறை முதலியவற்றிக்கு ஏற்ப மாறுபடும். நிலவரி அல்லாது நீர்பாசான வரி, ஏற்றுமதி, இறக்குமதி பொருட்கள் மீதான சுங்க வரி வசூலிக்கப்பட்டது.

விஜயநகரப் பேரரசரே, பேரரசின் உயர் நீதித்துறை தலைவர் ஆவார். முக்கிய வழக்குகளில் பேரரசரின் தீர்ப்பே இறுதியானது. பொதுமக்கள் வழக்குகளின் மனுக்கள் மற்றும் கோரிக்கைகளை பேரரசர் அல்லது பிரதம அமைச்சருக்கு சமர்ப்பிக்க வேண்டும். அவைகள் இந்து சமயச் சாத்திரங்களின் படி பரிசீலனை செய்து முடிவு எடுக்கப்படும். குற்றங்களுக்கான தண்டனை கடுமையாக இருக்கும். உண்மையை வரவழைக்க கடுமையான குற்றவாளிகள் துன்புறுத்தப்பட்டனர். கடுமையான குற்றங்களுக்கு மரண தண்டனை, உடல் உறுப்புகளை நீக்குதல், சொத்துக்களை பறிமுதல் செய்தல் போன்ற கடும் தண்டணைகள் விதிக்கப்பட்டது. கிராமப்புறங்களில் நடைபெறும் சிறு குற்றங்களை கிராமப் பஞ்சாயத்துக் குழுவே விசாரணை செய்து நீதி வழங்கப்படும்.
பேரரசின் படையில் தரைப்படை, விற்படை, குதிரைப்படை மற்றும் பீரங்கிகளும், போர் யாணைகளும் இடம் பெற்றது. பேரரசின் படையில் பாரசீகம் மற்றும் துருக்கிய வில்வீரர்கள் இடம் பெற்றிருந்தனர். பேரரசின் படையில் பீரங்கிகள் குறைவாகவே இடம் பெற்றிருந்தது. 

அயல்நாட்டுப் பயணி டொமிங்கோ பயசின் கூற்றுப்படி, பேரரசரசர் கிருஷ்ணதேவராயன் படையில் 7,03,000 தரைப்படை வீரர்களும், 32,600 குதிரைப்படை வீரர்களும், மற்றும் 551 யாணைகளும், போர் வீரர்களுக்கு உதவிட கணக்கற்ற உதவியாளர்களும் இருந்தது. பெரும் இராணுவத்தின் எண்ணிக்கைக்கேற்ப, படைததிறனில் சமநிலை காணவில்லை. 

விஜயநகரப் பேரரசின் அரசவை பெருமையுடன் விளங்கியது. அரசவையில் பிரபுக்கள், புரோகிதர்கள், பல்துறை அறிஞர்கள், இசைக் கலைஞர்கள் மற்றும் சோதிடர்கள் வீற்றிருந்தனர். 

பேரரசரின் ஆணைகளை, குறிப்பெடுப்பவர்கள் பனை ஓலையில் எழுதி, அரசமுத்திரையிட்டு உரியவர்களுக்கு அனுப்பிவைக்கப்பட்டது. மேலும் சில அரசாணைகளை நாடெங்கும் முரசு கொட்டி பொதுமக்களுக்கு அறிவிக்கப்பட்டது. 



</doc>
<doc id="421170" url="https://ta.wikipedia.org/wiki?curid=421170" title="அக்கன்ன பசடி">
அக்கன்ன பசடி

அக்கன்ன பசடி (Akkana Basadi) ஹொய்சாளப் பேரரசர் இரண்டாம் வீர வல்லாளன் ஆட்சிக் காலத்தில் கிபி 1181ல் கட்டப்பட்டது. 

இச்சமணக் கோயில், ஹோசாள பேரரசின் பிரதம அமைச்சர் சந்திரமௌலியின் மனைவி அச்சால தேவி என்பவர் கட்டப்பட்ட இக்கோயிலின் மூலவர், சமண சமயத்தின் 23வது தீர்த்தங்கரான பார்சுவநாதர் ஆவார். இந்தியத் தொல்லியல் ஆய்வகத்தால் இக்கோயில் பாதுகாக்கப்பட்ட தேசிய நினைவுச் சின்னமாக அறிவிக்கப்பட்டுள்ளது.

இக்கோயில் இந்தியாவின் கர்நாடகா மாநிலத்தின் ஹாசன் மாவட்டத்தில், சரவணபெலகுளா எனும் ஊரில் உள்ளது.




</doc>
<doc id="421171" url="https://ta.wikipedia.org/wiki?curid=421171" title="பட்டிபிரோலு">
பட்டிபிரோலு

பட்டிபிரோலு (Bhattiprolu) இந்தியாவின் ஆந்திரப்பிரதேசம் மாநிலத்தின் குண்டூர் மாவட்டத்தின், தெனாலி கோட்டத்தில் உள்ள பாட்டிப்பிரொலு மண்டலத்தில் உள்ள தொல்லியல் கிராமம் ஆகும். பட்டிபிரோலு கிராமத்தில் உள்ள பௌத்தத் தூபி, பாதுகாக்கப்படவேண்டிய தேசிய முக்கியத்தவம் வாய்ந்த நினைவுச்சின்னங்களில் ஒன்றாக உள்ளது.

சாதவாகனர்கள் ஆட்சிக் காலத்தில் பட்டிபிரோலு கிராமத்தின் உண்மையான பெயர் பிரதிபாலபுரம் ஆகும். கிடைத்த ஆவணங்களின் படி, இப்பகுதியை மன்னர் குபேரகன், கிமு 230ல் ஆட்சி செய்த காலத்தில் பட்டிபிரோலு கிராமத்தில், கிமு 3 - 2-ஆம் நூற்றாண்டுகளில் பௌத்த பிக்குகள் அறம் பயில பெருந்தூபிகள் எழுப்பப்பட்டது. 

1870ல் பட்டிபிரோலு கிராமத்தில் மூன்று தொல்லியல் மண்மேடுகள் கண்டுபிடிக்கப்பட்டது. 1892ல் அம்மண்மேடுகளை அலெக்சாண்டர் ரியா எனும் பிரித்தானிய தொல்லியலாளர் தூபியை அகழ்வாய்வு செய்த போது, ஒரு கல் பேழையில், கௌதம புத்தரின் உருவம் பொறித்த படிகப் பேழையும், நகைகளும் கண்டுபிடிக்கப்பட்டது. மேலும் 2.4 மீட்டர் அகலமுள்ள அடித்தளத்துடன், 40 மீட்டர் சுற்றளவுடன் கூடிய தூபியும் கண்டறியப்பட்டது.
புத்தரின் ஏரியூட்டப்பட்ட உடலின் சாம்பல் மற்றும் சில துண்டு எலும்புகள் வைத்திருந்த படிகக் கல் பேழை, தூபியை அகழ்வாய்வு செய்கையில் கண்டுபிடிக்கப்பட்டது. 

சிதிலமடைந்த பெருந்தூபியின் மண்டபத்தை தாங்கும் தூண்கள் மட்டுமே தற்போது காணக்கிடைக்கிறது. தூபியில் பல தோற்றத்தில் கானப்படும் புத்தரின் சிற்பங்கள் உள்ளது. 

மேலும் சிதிலமடந்த சிறு தூபிகளை அகழாய்வு செய்ததில் புத்தரின் சிற்பங்கள், செப்புப் பாத்திரங்கள், வெள்ளிப் பேழைகள் மற்றும் தங்கப் பேழைகள் கண்டெடுக்கப்பட்டது.

பட்டிபிரோலு பௌத்த தொல்லியல் களத்தின் பௌத்த நினைவுச் சின்னப் பொருட்கள் மீது தமிழ் பிராமி எழுத்துகள் எழுதப்பட்டிருந்தது. சில வரலாற்று அறிஞர் இவ்வெழுத்துகளை பாட்டிப்பிரொலு எழுத்து முறை என்பர். பாட்டிப்பிரொலு எழுத்தே பின்னர் தெலுங்கு மற்றும் கன்னட மொழிக்கான எழுத்தாக மறுவியது கூறுகிறார்கள். 

1883ல் இப்பகுதியில் விரிவாக்கம் செய்த பொதுப் பணித் துறையினர், இங்கிருந்த பல தூபிகளை உடைத்தனர் என கிருஷ்ணா மாவட்ட கையேடு கூறுகிறது.

ஆந்திரப்பிரதேசத்தில் பட்டிபிரோலு கிராமம் மற்றும் தூபி பாகையில் அமைந்துள்ளது. 



</doc>
<doc id="421172" url="https://ta.wikipedia.org/wiki?curid=421172" title="தாராசிவா குகைகள்">
தாராசிவா குகைகள்

தாராசிவா குகைகள் (Dharashiv caves) இந்தியாவின் மகாராட்டிரா மாநிலத்தின் உஸ்மனாபாத் மாவட்டத்தின் தலைமையிடமான உஸ்மனாபாத் நகரத்திலிருந்து 8 கிமீ தொலைவில் உள்ள பாலாகாட் மலையில் உள்ள ஏழு குகைகளின் தொகுப்பாகும். தாராசிவா குகைகள் மகாராட்டிர மாநில அரசால் பாதுகாக்கப்பட்ட நினைவுச் சின்னங்களாக அறிவிக்கப்பட்டுள்ளது.

தாரசிவா குகைக் குடைவரைகள் கிபி 5 - 7-ஆம் நூற்றாண்டுகளில் நிறுவப்பட்டதாக கருதப்படுகிறது. இக்குகைகளின் குடைவரைகள் முதலில் இராஷ்டிரகூடர்களால் கிபி 10ம் நூற்றாண்டில் கண்டறியப்பட்டது. இக்குகை குடைவரைகள் முதலில் பௌத்தர்களால் நிறுவப்பட்டு பின்னர் சில குகைகள் சமணர்களின் நினைவுச் சின்னங்களாக மாற்றம் செய்யப்பட்டதாகக் கருதப்படுகிறது.

ஏழு தாராசிவா குகைகளில், குகை எண் ஒன்றின் குடைவரை 20 கற்தூண்களைக் கொண்டது. குகை எண் 2, எல்லோரா, அஜந்தா குகைகள் போன்று வாகாடக மன்னர்களால் வடிக்கப்பட்டது. 80 அடி நீளம், 80 அடி அகலம் கொண்ட இதன் மைய மண்டபத்தில் பிக்குகள் தங்குவதற்கான 14 அறைகளும், பத்மாசனத்தில் அமர்ந்த நிலையில் கௌதம புத்தரின் சிலையும் உள்ளது. 3வது குகை, முதல் குகை போன்றுள்ளது. பிற நான்கு குகைகள் சமணர்களுக்கானது.

தாராசிவா குகைகளை பௌத்தர்களும், சமணர்களும் தம்முடையது எனக் கொண்டாடுகின்றனர். மகாராட்டிரா மாநிலத்தின் 1200 குகைகளை ஆய்வு செய்த தொல்லியல் அறிஞர் ஜேம்ஸ் பர்கூசன் என்பவரி கூற்றின் படி, தாராசிவா குகைகள் முதலின் பௌத்தர்களால் நிறுவப்பட்டது என்றும், பின்னர் 12ம் நூற்றாண்டில் அதில் சில குகைகள் சமணக் குகையாக மாற்றம் செய்யப்பட்டது என்பர். 



</doc>
<doc id="421175" url="https://ta.wikipedia.org/wiki?curid=421175" title="நேபாள-திபெத்தியப் போர்">
நேபாள-திபெத்தியப் போர்

நேபாள-திபெத்தியப் போர் (Nepalese–Tibetan War) () சீனாவின் சிங் பேரரசின் கீழ் இருந்த திபெத் இராச்சியத்தில் நுழைந்த நேபாளப் படைகளுக்கும், திபெத் அரசுப் படைகளுக்கும், 1855 - 1856 முடிய நடைபெற்ற போராகும். இப்போரின் முடிவில் நேபாளப் படைகள் திபெத்தியப் படைகளை வென்றது. போரின் முடிவில் இருதரப்பும் தபதாலி உடன்படிக்கையை ஏற்றுக்கொண்டனர்.

1792ல் நடைபெற்ற சீன - நேபாளப் போரின் முடிவில் செய்து கொள்ளப்பட்ட ஒப்பந்தப்படி, திபெத் விவகாரங்களில் ஆதிக்கம் செலுத்து உரிமையை நேபாள இராச்சியம் இழந்ததுடன், [சிங் அரசமரபு|சிங் பேரசிற்கு திறை செலுத்தும் ஒரு சிற்றரசாக மாறியது நேபாளம்.

பின்னர் சில காலம் கழித்து சிங் பேரரசில் நடைபெற்ற தைப்பிங் கலவரத்தால், குயிங் பேரரசு, திபெத் மீதான தன் ஆதிக்கத்தை இழக்கத் தொடங்கியது. இந்நிலையைப் நன்கு பயன்படுத்திக் கொண்டு, திபெத்தின் தலைநகரான லாசாவில் நேபாள நாட்டு வணிகர்கள் அவமதிக்கப்படுகின்றனர் என்றும், நேபாள எல்லையில் சீனர்கள் அமைதிக்கு குந்தகம் விளைவிக்கின்றனர் எனக் குற்றம் சாட்டி, நேபாள பிரதம அமைச்சர் ஜங் பகதூர் ராணா தலைமையிலான நேபாளப் படைகள் ஏப்ரல் 1855 - மார்ச் 1856 கால கட்டங்களில் திபெத்தை முற்றுகையிட்டு, தன் கட்டுக்குள் கொண்டுவந்தது. 

போரின் முடிவில் இருதரப்பும் செய்து கொண்ட தபாதாலி உடன்படிக்கையின் படி, போர் இழப்பீட்டிற்காக திபெத், நேபாள இராச்சியத்திற்கு ஆண்டு ஒன்றுக்கு பத்தாயிரம் ரூபாய் கப்பம் செலுத்த ஒப்புக் கொண்டது. லாசாவில் நேபாள வணிக மையம் அமைத்துக் கொள்ள ஒப்புக்கொள்ளப்பட்டது. 





</doc>
<doc id="421178" url="https://ta.wikipedia.org/wiki?curid=421178" title="இரண்டாம் ஆங்கிலேய ஆப்கானியப் போர்">
இரண்டாம் ஆங்கிலேய ஆப்கானியப் போர்

இரண்டாம் ஆங்கிலேய ஆப்கானியப் போர் ( Second Anglo-Afghan War) (), பிரித்தானியக் கிழக்கிந்தியக் கம்பனி படைகளுக்கும், ஆப்கானித்தான் அமீர், செர் அலி கான் படைகளுக்கும் இடையே 1878 முதல் 1880 முடிய ஆப்கானித்தானில் நடைபெற்ற போராகும். 

இப்போர் பிரித்தானிய கிழக்கிந்திய கம்பெனி படைகள், ஆப்கானித்தானை கைப்பற்றுவதற்கு நடைபெற்ற இரண்டாவது போராகும். இரண்டாம் ஆங்கிலேய ஆப்கான் போர், ஆங்கிலேயர்களின் வெற்றியுடன் முடிவுற்றது. கந்தமாக் உடன்படிக்கையின் படி, ஆங்கிலேயர்கள் ஆப்கானித்தானில் புவிசார் அரசியல் செய்து கொள்ள அனுமதிக்கப்பட்டனர். மேலும் ஆப்கானித்தானிலிருந்து பெரும்பாலான பிரித்தானியக் கம்பெனிப் படைகள் விலக்கிக் கொள்ளப்பட்டது.

ஆப்கானிய பஷ்தூன் பழங்குடி மக்கள் தங்கள் மலைப்பகுதிகளை தன்னாட்சியுடன் நிர்வகிப்பதற்கு அனுமதியளிக்கப்பட்டது. மேலும் ருசியா மற்றும் பிரித்தானிய இந்தியாவுக்குமிடையே போர் அமைதி மண்டலமாக இருப்பதற்கு ஆப்கானித்தான் ஒப்புக்கொண்டது.





</doc>
<doc id="421179" url="https://ta.wikipedia.org/wiki?curid=421179" title="மூன்றாம் ஆங்கிலேய - ஆப்கானியப் போர்">
மூன்றாம் ஆங்கிலேய - ஆப்கானியப் போர்

மூன்றாம் ஆங்கிலேய - ஆப்கானியப் போர் அல்லது மூன்றாம் ஆப்கான் போர் (Third Anglo-Afghan War also referred to as the Third Afghan War),) (), ஆப்கானித்தான் அமீரகப் படைகள், பிரித்தானிய இந்தியாவின் வடமேற்கு எல்லைப்புற மாகாணத்தை 6 மே 1919 முதல் 8 ஆகஸ்டு 1919 முடிய நடத்திய தாக்குதல்களை, பிரித்தானியப் படைகள் எதிர்கொண்டனர். 

இப்போரில் ஆப்கானித்தான் படைகள் வென்றதால், பிரித்தானியர்களின் தலையீடு இன்றி, வெளியுறவு விவகாரங்களில் தன்னாட்சியுடன் ஆப்கானித்தான் செயல்பட வழிவகுத்தது. இப்போரில் பிரித்தானியர்கள் தோற்றாலும், ராவல்பிண்டி உடன்படிக்கையின் படி, ஆப்கானியர்கள் முன்னர் இரண்டாம் ஆங்கிலேய - ஆப்கான் போரில் வரையறுத்து ஒப்புக் கொண்ட துராந்து எல்லைக்கோட்டை இப்போர் முடிவிலும் ஏற்றுக்கொண்டனர். இனி பிரித்தானிய இந்தியாவின் ஆட்சிப் பகுதிகளில் ஆப்கானியப் படைகள் குறுக்கீடு செய்வதில்லை என ஆப்கானியர்களால் உறுதியளிக்கப்பட்டது. 




</doc>
<doc id="421183" url="https://ta.wikipedia.org/wiki?curid=421183" title="தோடெலி மொழி">
தோடெலி மொழி

தோடெலி மொழி (Doteli, or Dotyali (डोटेली) இந்திய-ஆரிய மொழிகளில் ஒன்றாகும். இம்மொழி நேபாளத்தில், தூரமேற்கு பிராந்தியம் மற்றும் மத்தியமேற்கு பிராந்தியங்களில் 8,00,000 மக்கள் பேசுகின்றனர். இம்மொழி தேவநாகரி எழுத்துமுறையில் எழுதப்படுகிறது.

நேபாள அரசமைப்புச் சட்டத்தின் பகுதி 1, பிரிவு 6ன் கீழ், இம்மொழி நேபாள அலுவல் மொழிகளில் ஒன்றாக அறிவிக்கப்பட்டுள்ளது.
தோடேலி மொழி நான்கு முக்கிய வட்டார வழக்கு கொண்டது. அவைகள் பைத்தாடேலி, பஜாங்கி, தார்சூலி மற்றும் தோடேலி ஆகும். 

தோடேலி மொழியானது, நேபாளி மொழியின் அச்சாமெலி மற்றும் பஜ்ஜுரேலி வழக்கு மொழிகளுக்கு நெருங்கிய தொடர்புடையது. மேலும் இம்மொழியின் உச்சரிப்பு, நேபாளி மொழியின் வட்டார வழக்கு மொழியான சூம்லி மொழியின் உச்சரிப்பை ஒத்ததாகும்.



</doc>
<doc id="421184" url="https://ta.wikipedia.org/wiki?curid=421184" title="காபுல் மாகாணம்">
காபுல் மாகாணம்

காபுல் மாகாணம் ("Kābul" (, ), என்பது  ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. மாகாணத்தின் தலைநகரம் காபூல் நகரம் ஆகும், இது ஆப்கானித்தான் நாட்டின் தலைநகராகவும் உள்ளது. இதன் மக்கள் தொகை 2012 இல் நான்கு மில்லியனாக இருந்தது. மாகாண மக்கள் தொகையில் 80 விழுக்காட்டினர் நகர்பகுதியில் வசிக்கின்றனர். மாகாணத்தின் தற்போதைய ஆளுநர் ஹமீத் அக்ரம் ஆவார்.

காபூலானது கடல் மட்டத்திலிருந்து 1800 மீ (6000 அடி) உயரத்தில் அட்சரேகை 34-31 'வடக்கு மற்றும் தீர்க்கரேகை 69-12' கிழக்கு இடையே அமைந்துள்ளது. உலகின் மிக உயரமான பகுதியில் உள்ள தலை நகரங்களில் இது ஒன்றாகும். காபுல் நகரானது வடக்கு-தெற்கவும்,  கிழக்கு-மேற்காகவும் செல்லும் வணிகப்  பாதைகள் சந்திக்கும் இடத்தில்,  மலைகள் சூழ்ந்த  ஒரு பள்ளத்தாக்கில் அமைந்துள்ளது.  தென்கிழக்கில் லோங்கர் மற்றும் பாக்மன் மலைகளுக்கு இடையிலும், வடக்கில் சாரிகார் மற்றும் மேற்கில் நங்காய் கர் மலைகள் சூழ்ந்த நிலப்பகுதியிலும் உள்ள காபூலின்  பகுதியானது  ஒரு மில்லியன் ஆண்டுகளுக்கு முன்பு பனிக் கடலாக  மாறி இருந்தது. நகரத்தின் கிழக்குப் பகுதியின் இன்றைய பலி சர்க்கி பகுதியில் உள்ள சில ஆழமான கிணறுகள் இதற்கான சான்றுகளாக உள்ளன. காபூலானது, கிழக்கில் கோ-இ பக்மேன் மலையாலும், தென்கிழக்கில் கோ-இ ஷிர்தார்வாசா மலையாலும், வடகிழக்கில்  கோ-இ க்ர்த் மலைகளாலும்  சூழப்பட்டுள்ளது.  காபூல் ஆறு என்று அழைக்கப்படும் ஒரே ஒரு ஆறு காபூலில் உள்ளது. காபூல் ஆறானது காபூலின் மேற்கில் 70 கிமீ (43 மைல்) தொலைவில் உள்ள பாக்மேன் மலையில் தோன்றுகிறது. பிறகு இந்த ஆறு  காபூல் நகரம், ஜலாலாபாத் நகரம் போன்றவற்றின் வழியாக பாய்ந்து,  பின்னர் பாக்கிஸ்தான் பகுதிக்குள் நுழைந்து, இறுதியில் அட்டாக்கில் சிந்து ஆற்றுடன் கலக்கிறது.

காபூல் மாகாணத்தின் காலநிலையானது வறண்ட மற்றும் அரை வறண்ட புல்வெளி நிலப் பகுதியாக கருதப்படுகிறது. ஏனென்றால் இங்கு பெய்யும் மழை அளவு குறைவு,   குறிப்பாக மே முதல் நவம்பர் வரையிலான காலத்தில் காபூல் மிகவும் வறண்டதாகவும், தூசி நிறைந்ததாகவும் இருக்கும். இரவுக்கும் பகலுக்கும் இடையிலும், பருவ பருவத்திற்கு இடையிலும், இடத்திற்கு இடம் இடையில் கடுமையான வெப்பநிலை வேறுபாடு இருக்கும். ஆப்கானிஸ்தானின் காலநிலையின் பிரதான அம்சம் நீல நிற மேகங்களற்ற வானம் ஆகும். இதனால் ஆண்டில் 300 நாட்களுக்கு மேல் சூரிய ஒளி மிக்க காலநிலை இருக்கும். குளிர்காலத்தில், பனிப்பொழிவுக்கு இடையிலும் வானம் தெளிவானதாக இருக்கும், பொதுவாக ஆண்டுக்கு சராசரியாக 15-30 செ.மீ. (5.9-11.8 அங்குலம்) பனிப்பொழிவு இருக்கும்.  காபூலின் குளிர்கால தினசரி வெப்பநிலையானது   என்றும், கோடைக்கால தினசரி வெப்பநிலையானது  என்றும் இருக்கும். ஆண்டின் குளிரான மாதம் சனவரியாகவும், வெப்பமான மாதமாக சூலையும் இருக்கும். அதிகபட்ச வெப்பநிலையாக சூலை மாதத்தில் +42.7 டிகிரி செல்சியசும்,  குறைந்தபட்ச வெப்பநிலையாக சனவரியில் -26.3 ° C  பதிவாகியுள்ளது.

காபூலின் வரலாறு 3,500 ஆண்டுகளுக்கு முற்பட்டது. இது ஒரு காலத்தில் சொராட்டிரிய நெறியின் மையமாக இருந்த‍து.  அதன்பிறகு    பௌத்தர்கள், இந்துக்கள் ஆகியோரின் இருப்பிடமாகவும் ஆனது. 

பிரித்தானிய அருங்காட்சியகத்தின் பதிவுகளின்படி காபூலின் பூர்வ குடிமக்கள் பஷ்தூன்கள் மற்றும் தாஜிக்கள் ஆவர்.

7 ஆம் நூற்றாண்டில் அரபு முஸ்லிம் படையினரால் நகரம் ஆக்கிரமிக்கப்பட்டதன் மூலமாக இங்கு இஸ்லாம் அறிமுகப்படுத்தப்பட்டது. ஆனால் மெதுவாக இந்து சாகியால்  காபூல் மீளக் கைப்பற்றப்பட்டது. ஒன்பதாம் நூற்றாண்டில் சபாரித்துகள் மற்றும் சமானித்துகளால் மறுபடியும் படையெடுப்பு நிகழ்த்தப்பட்டது, அதன்பிறகு 11 ஆம் நூற்றாண்டில் கஜினி முகமதின் படையெடுப்பைத் தொடர்ந்து, இந்து சாகி மன்னர் ஜெய பாலா தற்கொலை செய்துகொண்டார். பின்னர் கஜினி மரபினரால் ஆளப்பட்ட இப்பிரதேசமானது அவர்களிடம் இருந்து கைப்பற்றப்பட்டு குர்திஸின் பகுதியாக மாறியது. அதன் பின்னர் இது செங்கிஸ் கானின் தலைமையிலான மங்கோலியர்களின் படையெடுப்பால் கைப்பற்றப்பட்டது. 

தைமூரிய வம்சத்தின் நிறுவனரான தைமூர், 14 ஆம் நூற்றாண்டில் இப்பிராந்தியத்தைக் கைப்பற்றி ஒரு பெரிய வணிக மையமாக உருவாக்கினார்.   1504 ஆம் ஆண்டில், நாட்டின் வடபிரதேசத்திலிருந்த பாபரின் நகரம் வீழ்ந்த‍தையடுத்து, காபூலை அவரது தலைநகராக மாற்றிக்கொண்டார். அவரது பிற்கால முகலாயப் பேரரசின் முக்கிய நகரங்களில் ஒன்றாக இது ஆனது.    

1747 இல் துராணிப் பேரரசின் ஒரு பகுதியாக மாறும்வரை காபுலானது பெரும்பாலும் சுதந்திரமாக இருந்தது. 1839 ஆம் ஆண்டு முதல் ஆங்கில ஆப்கானிய போரின்போது, பிரித்தானிய இராணுவம் இந்தப் பகுதிக்குள் படையெடுத்தது, ஆனால் 1842 இல் பின்வாங்கியது. பின்வாங்கி  ஜலலாபாத் செல்லும் வழியில் அந்தப் படைகளைப் பதுங்கி இருந்து அதிரடியாக தாக்கியதிலில் ஆயிரக்கணக்கானவர்கள் கொல்லப்பட்டனர். மற்றொரு பிரித்தானியப் படையானது பிரித்தானிய இந்தியாவிற்கு திரும்புவதற்கு முன்பு காபூலை எரித்தது.
1879 ஆம் ஆண்டில் நடந்த இரண்டாம் ஆங்கில ஆப்கானிய போரின்போது ஆங்கிலேயர் மீண்டும் இந்த நகரத்தைக் கைப்பற்றினர். அவர்களது குடியிருப்பு ஊழியர்கள் அங்கு படுகொலை செய்யப்பட்டனர், ஆனால் அவர்கள் ஒரு ஆண்டிற்குப் பின்னர் தங்கள் ஆதரவு மன்னரை அமர்த்திய பின்னர் திரும்பினர். 

மூன்றாம் ஆங்கில ஆப்கான் போரின்போது ஆப்கானிஸ்தானின் தலைநகர் மற்றும் அதன் கிழக்கு நகரான ஜலாலாபாத், 1919 ஆம் ஆண்டு மே மாதம் பிரித்தானிய ராயல் ஏர் ஃபோர்ஸ் 31 மற்றும் 114 படைவீரர்களால் விமானத் தாக்குதலுக்கு ஆளானது அப்போரையடுத்து அரசர் பதவிக்கு அமனுல்லாகான் உயர்ந்தார்.  பிரித்தானியர்களைப் போரில் தோற்கடித்த அமானுல்லா கான் ராவல்பிண்டி ஒப்பந்தத்தில் கையெழுத்திட்ட பின்னர் நாட்டை நவீனமயமாக்கினார்.  1920 களின் பிற்பகுதியில், ஜஹிர் ஷா  புதிய இளம் அரசராக  ஆனார்.

1960 கள் மற்றும் 1970 களில் காபூல் மத்திய ஆசியாவின் பாரிஸ் என்று அறியப்படும் விதத்தில், அது ஐரோப்பிய பாணியிலான ஒரு நகரமாக மாறியது. அந்த நாட்களில் காபூலில், நவீன திரையரங்குகள், சிற்றுண்டிச்சாலைகள், சாதாரண பிரஞ்சு தோட்டங்கள், பள்ளிகள், நூலகங்கள், பல்கலைக்கழகங்கள், நவநாகரீக ஆடை அங்காடிகள் போன்றவை இருந்தன. காபூலில் "காபூலிஸ்" என்று அறியப்பட்டவர்கள் மிகவும் படித்தவர்களாகவும், முற்போக்கானவர்களாகவும், பெருநோக்க மக்களாகவும் இருந்தனர். பெண்களும், ஆண்களும் துவக்கப் பள்ளி, உயர்நிலை பள்ளி,  பல்கலைக்கழகம் போன்றவற்றில் கல்வி பயின்றனர். 1970களில் குட்டைப் பாவாடையணிவதை சாதாரணாம‍க் காணக்கூடியதாக இருந்த‍து. 1960கள், 1980களில் நன்கு படித்த, கலாச்சார விழிப்புள்ள மக்கள் நிறைந்து இருந்த‍தால்,   தலைமுடியில் முக்காடு அணியாமல் இருப்பதோ, அல்லது ஆடை அணியக்கூடிய முறையோ எந்த ஒரு பிரச்சனையாகவும் இருக்கவில்லை. இந்த முற்போக்குமிக்க அமைதியான சமூகமானது 1970 களின் பிற்பகுதியில் ஆப்கானித்தானில் வெளிநாட்டு தலையீடு ஏற்பட்டு  இன்றைய நிலைக்கு நாடு வீழும் காலக்கட்டமவரை வரை நீடித்தது.  1979 திசம்பரில், ஆப்கானிஸ்தானின் ஆப்கானித்தான் மக்கள் ஜனநாயகக் கட்சி தலைமையிலான அரசாங்கத்தை காக்க  சோவியத் இராணுவம் காபூல் சர்வதேச விமான நிலையத்தில் இறங்கியது.

ஆப்கானிஸ்தானில் சோவியத் படைகள் தங்கியிருந்த சுமார் 10 ஆண்டுகள் சோவியத் அதிகார மையமாக காபூல் மாறியது. 1989 பிப்ரவரியில், முஜாகிதீன்களால் தோற்கடிக்கப்பட்ட பின்னர் சோவியத் படைகள் ஆப்கானிஸ்தானிலிருந்து வெளியேறின. 1992 வசந்த காலத்தில் முகமது நஜிபுல்லாவின் அரசாங்கத்தைத் தோற்கடித்து, காபூலை முஜாகிதீன் படைகள் கைப்பற்றின. பின்னர் முஜாகிதின்களின் கூட்டணியில் பிளவு ஏற்பட்டு பல போர்க் குழுக்களாக பிரிந்து, இதனால் ஏற்பட்ட மோதல்களால் அழிவுகள் அதிகரித்து காபூல் மிகவும் சேதமடைந்தது. 1996 ஆம் ஆண்டில் தலிபான்கள் இந்தப் பிராந்தியத்தைக் கைப்பற்றினர். இதன்பிறகு ஆப்கானித்தானில் ஒரு புதிய கண்டிப்பான இஸ்லாமிய ஷரியா ஆட்சியைத் துவக்கினர். இவர்களின் ஆட்சியானது கல்வி, பொழுதுபோக்கு, பெண்கள் பணிக்குச் செல்லுதல், ஆண்கள் தாடியை மழித்தல், மற்றும் பல சாதாரண மனித நடவடிக்கைகள், பொழுதுபோக்கின் பல வடிவங்களைக் கட்டுப்படுத்தினர்.

செப்டம்பர் 11 தாக்குதல் முடிந்த ஒரு மாத‍த்துக்கும் குறைவான காலப்பகுதியில், 2001 அக்டோபரில் பிரித்தானிய ஆயுதப்படைகளின் உதவியுடன் அமெரிக்க ஆயுதப் படைகளானது வடக்குக் கூட்டணி தரைப்படைகளுக்கு ஆதரவாக வான்படை தாக்குதலை மேற்கொண்டன. இதனால் தலிபான்கள் காபூலை விட்டு வெளியேற, வடக்குக் கூட்டணி நகரத்தை தன் கட்டுப்பாட்டில் கொண்டு வந்தது. 2001 திசம்பரில் காபூலானது ஆப்கான் இடைக்கால  நிர்வாகத்தின் தலைநகரமாக ஆனது. பின்னர் அதனிடம் இருந்துஹமித் கர்சாய் தலைமையில்  தற்போதைய ஆப்கானிஸ்தானின் அரசாங்கத்தின் வசம் நகரம் கொண்டுவரப்பட்டது.

2002 ஆம் ஆண்டின் துவக்கத்தில்  நேட்டோ தலைமையிலான சர்வதேச பாதுகாப்பு உதவிப் படை (ISAF) காபூலில் பயன்படுத்தப்பட்டது, பின்னர் அங்கிருந்து அவர்கள் நாட்டின் பிற பகுதிகளைத் தங்கள் வசம் கொண்டுவந்தனர். போரினால் சின்னா பின்னமான நகரம் அதன்பிறகு சில சாதகமிக்க வளர்ச்சியைக் காணத் துவங்கியது, மில்லியன் கணக்கான மக்கள் வெளிநாடுகளில் இருந்து நாடு திரும்பினர்.  இதன் மக்கள்தொகை 2001 இல் சுமார் 500,000 ஆக இருந்த நிலையில் 2007 ஆம் ஆண்டு 3 மில்லியனாக உயர்ந்தது. பல வெளிநாட்டு தூதரகங்கள் மீண்டும் திறக்கப்பட்டன, குறிப்பாக மிகப்பெரிய அமெரிக்கத் தூதரகம் திறக்கப்பட்டது. ஆப்கானிய அரசாங்க நிறுவனங்கள் மீண்டும் அபிவிருத்தி செய்யப்பட்டு நவீனமயமாக்கப்பட்டன. 2008 ஆம் ஆண்டு முதல் புதிதாக பயிற்சி பெற்ற  ஆப்கானிய தேசிய காவல் துறை (ஏஎன்பி) மற்றும் ஆப்கானிய தேசிய இராணுவம் (ஏஎன்ஏ) ஆகியவை இப்பகுதியில் பாதுகாப்புக்கு பொறுப்பேற்றுள்ளன.  நேட்டோ படைகள் மிகுதியாக தங்கவைக்கப்பட்டுள்ளனர், ஆனால் தெருக்களில் ரோந்து செல்வது இல்லை.

நகரம் வளர்ந்துவந்தாலும், அக்கானி வலைப்பின்னல், தலிபான்களின் குவெட்டா சூரா, ஹெஸ்-இ இஸ்லாமி,அல்கொய்தா மற்றும் பிற அரசு எதிர்ப்பு சக்திகள் அவ்வப்போது நடத்தும் தற்கொலைப்படைத் தாக்குதல்கள் மற்றும் வெடிப்பு நிகழ்வுகளை நடத்தி வருகின்றன. இவற்றிற்கு பாக்கிஸ்தானின் சேவைகளிடை உளவுத்துறையின் (ஐஎஸ்ஐ) வழிகாட்டல் மற்றும் ஆதரவும் உள்ளது.

1992 இல் நஜிபுல்லாவின் அரசு வீழ்வதற்கு முன்னர் காபூல் பல முஜாஹிதின் கிளர்ச்சியாளர்கள் மற்றும் போர்க் குழுக்களால் ஆக்கிரமிக்கப்பட்டது. 1996 ஆம் ஆண்டு தலிபான்களால் கைப்பற்றப்படும் வரை நகரம் மற்றும் மாகாணத்தின் அதிகாரத்தைக் கைப்பற்ற பல கிளர்ச்சிப் படைகள் போட்டியிட்டன. தலிபான்களால் புதிய கண்டிப்பான  சட்டம் அறிமுகப்படுத்தப்பட்டது. ஆப்கானித்தானை எப்படி ஆட்சி செய்தார்கள் என்பது பற்றி மிகக் குறைந்த தகவல்களே உள்ளன. 2001 அக்டோபர் 7 அன்று அமெரிக்கா நேட்டோவின் படையெடுப்புக்குப் பின்னர் தாலிபான் தலைவரும், நாட்டின் ஒரே தலைவரான முல்லா ஒமர்,  பாகிஸ்தானுக்குத் தப்பி ஓடிவிட்டார். அதன்பிறகு தாலிபான் சட்டங்கள் விரைந்து நீக்கப்பட்டன, மேலும் காபூலில் முஜாஹிதீன் மற்றும் தலிபான் படைகளால் ஏற்பட்ட அழிவிலிருந்து நகரம் மீட்க வழி ஏற்படுத்தப்பட்டது. நாட்டின் அரசியல் பிரச்சினைகளை தீர்ப்பதற்காகவும் இடைக்கால நிர்வாகத்தை உருவாக்கவும் 2002 இல் "லோயா ஜிர்கா" (பாஷ்டோ "பெரும் பேரவை") கூட்டப்பட்டது.

2004 சனவரியில் ஆப்கானிஸ்தான் ஒரு புதிய அரசியலமைப்பை ஏற்றுக்கொண்டு, நாட்டை இஸ்லாமிய குடியரசாக நிறுவப்பட்டது. அரசியலமைப்பின் படி, ஆப்கானிய அரசாங்கமானது ஒரு சனாதிபதி, இரண்டு துணை சனாதிபதிகளையும், ஒரு தேசிய சட்டமன்றம் (நாடாளுமன்றம்) போன்றவற்றைக் கொண்டதாக உள்ளது. தேசிய சட்டமன்றமானது இரண்டு அவைகளைக் கொண்டதாக உள்ளது. ஒன்று மக்களவை (வொலேஸி ஜிர்கா), மற்றொன்று மூத்தோர் அவை (மெஷ்ரானோ ஜிர்கா) ஆகும்.
மேலும்  நீதித்துறையின் சுயாட்சி கொண்ட உச்ச நீதிமன்றம் (ஸ்டாரா மக்காமா) உயர் நீதிமன்றங்கள் மற்றும் மேல்முறையீட்டு நீதிமன்றங்கள் போன்றவை உள்ளன.  உச்சநீதிமன்ற நீதியரசர்களை மக்களவையின் ஒப்புதலுடன் ஜனாதிபதி நியமனம் செய்கிறார்.

ஆப்கானிஸ்தானின் சனாதிபதித் தேர்தல் 2004 அக்டோபர் இல் நடைபெற்றது. இத் தேர்தலில் எட்டு  மில்லியன் ஆப்கானியர்கள் வாக்களித்தனர். ஆப்கானிஸ்தானின் தேர்தல் நிர்வாகக் குழுவானது,  ஹமித் கர்சாய், இடைக்கால ஜனாதிபதியாக, 55.4% வாக்குகளை பெற்று வெற்றி பெற்றார் என அறிவித்து, தேர்தல் சான்றிதழை அளித்தது. கர்சாயை எதிர்த்து வலுவாக போட்டியிட்ட யூனுஸ் குனுனி 16.3% வாக்குகளைப் பெற்றார். தேர்தல்கள் முறைகேடுகள் இல்லாமல் இல்லை; மோசடி மற்றும் வாக்குப் பெட்டியில் வாக்குச் சீட்டுதளைத் திணித்தல் போன்ற குற்றச்சாட்டுகள், குனூனி உட்பட பல சனாதிபதி வேட்பாளர்களால் எழுப்பப்பட்டன. இந்த விவகாரத்தை விசாரிக்க சர்வதேச நிபுணர் குழு ஒன்று அமைக்கப்பட்டது.   தேர்தல் முறைகேடு பற்றிய ஆதாரங்களை இந்த குழு கண்டுபிடித்தது, எனினும் தேர்தலின் விளைவை பாதிக்கும் அளவுக்கு அது இல்லை என்று கூறியது.

காபூலில் இயற்கை எரிவாயு, பருத்தி, கம்பளி, தரைவிரிப்புகள், விவசாயம், சில சிறிய உற்பத்தி நிறுவனங்களின் தயாரிப்புகள் நிகழ்கின்றன. காபூலானது இங்கிலாந்து, பிரான்ஸ், ஜெர்மனி, ஐக்கிய அமெரிக்கா, இந்தியா, தென் கொரியா,துருக்மெனிஸ்தான், கென்யா, உருசியா, பாக்கித்தான், சீனா, ஈரான் போன்ற நாடுகளோடு வர்த்தக கூட்டுறவை கொண்டுள்ளது. காபூலின் பொருளாதாரம் 25 ஆண்டுகளாக பாதிப்புக்கு ஆளாகி,  சுருங்கி இருந்த நிலையில் அமெரிக்காவின் செல்வாக்கால் சுமார் 3500% அதிகரித்துள்ளது. ஆப்கானித்தானின் பொருளாதாரத்திற்கு உதவியாக  புதிய நாணயம் அறிமுகப்படுத்தப்பட்டது. புதிய காபூலில்  பல அமெரிக்க தொழில் நிறுவனங்கள் ஆர்வமுடன் தங்கள் கிளைகளை திறந்துள்ளன. காபூல் சிட்டி சென்டர் மால் கட்டப்பட்டுள்ளது. அதில் கிட்டத்தட்ட 100 கடைகள் உள்ளன.

பொருளாதாரம் வியத்தகு அளவில் அதிகரித்து வருகிறது. பணியாளர்களின் ஊதியம் போன்றவற்றால் வீட்டு விலை அதிகரித்து வருகின்றது. வாழ்க்கை செலவினம் வியத்தகு முறையில் அதிகரித்துள்ளது, இது கல்வியறிவற்ற  ஆப்கானியருக்கு ஒரு பிரச்சனையாக இருக்கிறது. ஐக்கிய நாடுகள் அவை ஆப்கானிஸ்தானின் பள்ளிகளுக்கு  உணவு மற்றும் பள்ளி பொருட்களுக்கு உதவுகிறது.  பல சர்வதேச தொண்டு அமைப்புக்கள் ஆப்கானிய பொருளாதாரத்திற்கு உதவுகின்றன.

1960 கள் மற்றும் 70 களில் காபூலின் பொருளாதாரமானது சுற்றுலாவை பெரிதும் சார்ந்து இருந்தது. காபூலின் பொருளாதாரத்தில் ஆடை, பருத்தி உற்பத்தி, வேளாண் உற்பத்தி போன்ற தொழில்கள் இருந்தன, என்றாலும் அதன் பொருளாதார வருவாயானது மிகுதியாக சுற்றுலாவினால் ஈட்டப்பட்டது அவை  போர்களால் அழிந்தன.

காபூல் மாகாணத்தின் மொத்த மக்கள் தொகை 3,950,300, இதில் 80 விழுக்காடு நகர்ப்புறங்களில் (முக்கியமாக காபூல் பெருநகரப் பகுதியில்) வாழ்கின்றனர். மீதமுள்ள 20 விழுக்காடு கிராமப்புற மக்களாவர்.

காபூல் நகரமானது பல இனமக்கள் வாழும் நகராகும். 2003 ஆம் ஆண்டு வரை இங்கே 45% தாஜிக், 25% ஹசாரா, 25% பஷ்டூன், 2% உஸ்பெக்ஸ், 1% பாலொச், 1% டர்க்,  1% இந்து போன்ற மக்கள் வாழ்ந்தனர். டாரி மற்றும் பாஷ்டோ மொழிகள் பரவலாக இப்பகுதியில் பயன்படுத்தப்படுகின்றன என்றாலும், டாரி மொழியானது பொது மொழியாக உள்ளது. பன்ஷூன் மக்களிடையே பன்மொழிப் போக்கு பொதுவாகப் பரவலாக உள்ளது.



</doc>
<doc id="421185" url="https://ta.wikipedia.org/wiki?curid=421185" title="எத்தைனால்">
எத்தைனால்

எத்தைனால் "(Ethynol)" என்பது CHO என்ற மூலக்கூற்று வாய்ப்பாட்டால் விவரிக்கப்படும் கரிம வேதியியல் சேர்மமாகும். இதுவோர் ஆல்க்கைன் – ஆல்ககால் (ஐனால்) ஆகும். எத்தினோனின் நிலைப்புத்தன்மை குறைந்த அமைப்பு மாற்றியன் எத்தைனால் ஆகும். 

தாழ் வெப்பநிலை திண்ம ஆர்கான் தளத்தில் எத்தினோனால் எத்தனைனாலாக மாற்றமடைய இயல்கிறது .



</doc>
<doc id="421201" url="https://ta.wikipedia.org/wiki?curid=421201" title="வெண் சிறகு மரங்கொத்தி">
வெண் சிறகு மரங்கொத்தி

வெண் சிறகு மரங்கொத்தி "(White-winged woodpecker)" என்பது மரங்கொத்தி குடும்பத்தைச் சேர்ந்த ஒரு பறவையாகும். இருசொற் பெயரீட்டு முறையில் இப்பறவையின் அறிவியல் பெயர் டென்ட்ரோகுபோசு லியுகோபடரசு என்பதாகும். ஆப்கானித்தான், சீனா, ஈரான், கசக்கசுத்தான், கிர்கிசுத்தான், தயிகிசுத்தான், துருக்மெனிசுதான், உசுபெக்கிசுத்தான், போன்ற நாடுகளில் இப்பறவை காணப்படுகிறது. மிதமான காடுகளும் துணை வெப்பமண்டல அல்லது வெப்பமண்டல ஈரமான தாழ்நில காடுகளும் வெண் சிறகு மரங்கொத்தியின் இயற்கை வாழிடங்களாகும்.


</doc>
<doc id="421209" url="https://ta.wikipedia.org/wiki?curid=421209" title="திறன் குத்தகை">
திறன் குத்தகை

திறன் குத்தகை (அல்லது திறன் ஒப்பந்தம், ஆங்கிலத்தில் Smart Contract), என்பது எண்ணிம ஒப்பந்தமாகும். இதன் வாயிலாக பரிமாற்றங்கள் மூன்றாம் ஆட்களின் தலையீடு இன்றி இலகுவாக நடக்கும். இவ்வகையான குத்தகையில் பரிமாற்றங்களை மாற்றவோ அழிக்கவோ இயலாது. இவற்றின் நிலையை எப்போது வேண்டுமானாலும் அறிந்து கொள்ளலாம். நிக் சபோ என்பவரால் 1994-ம் ஆண்டு இத்திறன் குத்தகை அறிமுகம் செய்யப்பட்டது. 

இத்திறன் குத்தகைகள் கணினி நிரலியின் வாயிலாக உருவாக்கப்படுகின்றது. எண்ணிம நாணயங்கள் இவ்வகையான திறன் குத்தகைகளை பயன்படுத்துகின்றன. 

தற்போதுள்ள திறன் குத்தகைகள் ப்ளாக்செயின் தொழில்நுட்பத்தில் இயங்குகின்றன. திறன் குத்தகைகள் பொதுவாக தொடரேடு அல்லது பரவாலக்கப்பட்ட ஏட்டில் இயங்குகின்றன. ஈத்தரீயம் கணினி நிரலில் இயங்கக்கூடிய திறன் குத்தகையை உருவாக்க வழிவகை செய்துள்ளது. 


</doc>
<doc id="421210" url="https://ta.wikipedia.org/wiki?curid=421210" title="பூஞ்சையால் புணர்புழை, அல்குல் அழற்சி">
பூஞ்சையால் புணர்புழை, அல்குல் அழற்சி

அல்குல் நுரைநொதிம (ஈசுட்டு) தொற்று எனப்படும் பூஞ்சையால் புணர்புழை, அல்குல் அழற்சி "(candidal vulvovaginitis)" அல்லது அல்குல் வெண்புண் "(vaginal thrush)", என்பது எரிச்சலைத் தரும் நுரைநொதிமம் (ஈசுட்டு) கூடுதலாக வளர்தலால் ஏற்படும் அழற்சி ஆகும். மிகப் பொதுவான அறிகுறியாக அல்குல் கடும் எரிச்சல் அமைகிறது. மற்ற அறிகுறிகளாக, சிறுநீர்க்கழிப்பில் எரிச்சல், நாற்றம் இல்லாத அடர் அல்குல் வெண் ஒழுக்கு, பாலுறவில் வலி, அல்குல் சுற்றி செந்நிறம் ஆகியன அமைகின்றன. இந்த அறிகுறிகள் மாத விடாயின்போது கடுமை அடைகிறது.
இந்த நோய் காண்டிடா எனும் பூஞ்சை கூடுதலாக வளர்தலால் ஏற்படுகிறது. இந்த காண்டிடா பூஞ்சை அல்குலில் சிற்றளவில் அல்குலில் உள்ளது. இது பாலுறவால் கடத்தப்படும் தொற்றல்ல; என்றாலும், முனைவாக பாலுறவில் ஈடுபட்பவர்களுக்கு இந்நோய் அடிக்கடி ஏற்பட வாய்ப்புள்ளது. இடர்க் காரணிகளாக, நுண்ணுயிரிக் கொல்லிகள் கருவுறல், நீரிழிவு, HIV/AIDS ஆகியவை அமைகின்றன. இனிப்பு மிக்க உணவை உண்ணலும் இந்நோயை உருவாக்கும். இந்நொய் தாக்க, இறுக்கமான உடைகளோ உள்ளாடை வகைகளோ சொந்த தூய்மைப் பொருட்களோ காரணிகளாக அமைவதில்லை. நோய் அல்குல் ஒழுக்குப் பதக்கூற்றின் ஓர்வுவழி அறியப்படுகிறது.இதன் அறிகுறிஅக பாலுறவில் கடத்தப்படும் தொற்றுகளை ஒத்து இருப்பதால் கிளாமிடியா தொற்று, வெட்டைநோய்த் தொற்று சார்ந்த ஓர்வுகள் பரிந்துரைக்கப்படுகின்றன.
சான்றுகள் ஏதும் இல்லை என்றாலும், முன்காப்பு நடவடிக்கையாக பருத்தி உள்ளாடைகளை அணிதலும் தளர்ந்த உள்ளாடைகள் அணிதலும் பரிந்துரைக்கப்படுகின்றன. மேலும், தாரைவீச்சுக் கழுவலும் வாசனையுள்ள துப்புரவுப்பொருள் தவிர்த்தலும் பரிந்துரைக்கப்படுகின்றன. பூஞ்சைத் தடுப்பு மருந்துகளைப் பயன்படுத்தலாம். இவற்றுக்கு எடுத்துகாட்டாக, கிளாட்ரிமாசோல் குழைவையும் வாய்வழி உட்கொள்ளும் உளூக்கான்சோல் போன்ற மருந்துகளைப் பயன்படுத்தலாம். கடுமையான இந்நோய்த் தொற்றுகளைத் தவிர்க்கும் நுண்ணுயிரிகளைப் பயன்படுத்தல் பயன் தருவதில்லை.
பெண்கள் தம் வாழ்நாளில் ஒருபுள்ளியில் ஏறத்தாழ 75% பேர் ஒருதடவையும் 50% பேர் இருதடவைகளும் இந்நோயைப் பெறுகின்றனர். ஒரே ஆண்டில் 5% பெண்கள் மும்முறை இந்நோயைப் பெறுகின்றனர்.அல்குல் அழற்சி ஏற்படுத்தும் பொதுவான காரணமாக நுண்ணுயிரியால் அல்குல் நோய்க்கு அடுத்தபடியாக இந்த நோய் இரண்டாவது காரணியாக அமைகிறது.


</doc>
<doc id="421220" url="https://ta.wikipedia.org/wiki?curid=421220" title="சாலிடிட்டி">
சாலிடிட்டி

சாலிடிட்டி ("solidity") என்பது எண்ணிம குத்தைகையை உருவாக்கு உதவும் ஒரு நிரல் மொழியாகும். 


சாலிடிட்டி நிரலில் எழுதப்பட்ட ஒரு திறன் குத்தகை எடுத்துக்காட்டு
pragma solidity ^0.4.4;

contract Token {

contract StandardToken is Token {

//name this contract whatever you'd like
contract LaxmiCoin is StandardToken {

// CHANGE THESE VALUES FOR YOUR TOKEN

//make sure this function name matches the contract name above. So if you're token is called TutorialToken, make sure the //contract name above is also TutorialToken instead of ERC20Token


</doc>
<doc id="421224" url="https://ta.wikipedia.org/wiki?curid=421224" title="மெசொப்பொத்தேமியாவின் புவியியல்">
மெசொப்பொத்தேமியாவின் புவியியல்

மெசொப்பொத்தேமியாவின் புவியியல் (geography of Mesopotamia), தொன்மம் மற்றும் வரலாற்றின் படி, இரு பெரும் ஆறுகளான புறாத்து ஆறு மற்றும் டைகிரீஸ் ஆறுகளுக்கிடையே அமைந்த நிலப்பரப்பாகும். 

மெசொப்பொத்தேமியாவின் புவியியல் பகுதியில் ஈராக், ஈரான், சிரியா மற்றும் துருக்கியின் தென்கிழக்குப் பகுதிகளை உள்ளடக்கியிருந்தது. மெசொபொதேமியாவின் மேற்கில் சிரியப் பாலைவனமும், தெற்கில் அராபியப் பாலைவனமும், தென்கிழக்கில் பாரசீக வளைகுடாவும், கிழக்கில் சக்ரோசு மலைத்தொடர்களும், வடக்கில் காக்கேசிய மலைகளாலும் சூழப்பட்ட பகுதிகளில் பாயும் டைகிரிசு ஆறு மற்றும் யூபிரட்டீஸ் ஆறுகளின் சமவெளிகள் முழுவதையும், உள்ளடக்கியதாகும். 

மெசொப்பொதேமியா, உலகின் மிகப் பழைய சுமேரிய நாகரிகம், சாலடிய நாகரிகம் போன்ற பண்டைய நாகரிகங்கள் தழைத்தோங்கியிருந்த நிலப்பரப்பாகும்.

பண்டைய ஆவணங்களின் படி, வடக்கு மெசொப்பொத்தேமியாவில் பண்டைய அசிரியாவின் தலைநகரம் அசூர் உள்ளிட்ட முதன்மையான நகரங்களான நினிவே, நிம்ருத் மற்றும் எர்பில் முதன்மையான நகரங்கள் டைகிரீஸ் ஆற்றின் கிழக்கு கரையில் இருந்தன.

பண்டைய கிரேக்க மொழியில் மெசொப்பொத்தேமியா என்பதற்கு இரு ஆறுகளுக்கு இடையே அமைந்த நிலப்பகுதி எனப்பொருள்.

கிமு 4-ஆம் நூற்றாண்டில், சிரியாவின் வடக்கில் பாயும் யூப்பிரடீஸ் ஆற்றின் கிழக்குப் பகுதிகளைக் குறிக்க மெசொப்பொத்தேமியா என்ற கிரேக்கச் சொல் முதன் முதலில் பயன்படுத்தப்பட்டது.நவீன காலத்தில் மெசொப்பொத்தேமியா எனும் சொல் யூப்பிரடீஸ் - டைகிரீஸ் ஆற்றிற்கு இடைப்பட்ட பகுதிகளான தென்கிழக்கு துருக்கி, சிரியா மற்றும் ஈராக் நாடுகளின் பகுதிகளைக் குறிக்கப்படுகிறது. 

யூப்ரடீஸ் ஆற்றின் மேற்கில் அமைந்த ஸ்டெப்பிப் புல்வெளிகளையும் மற்றும் சக்ரோசு மலைத்தொடரின் மேற்குப் பகுதிகளையும், மெசொப்பொத்தேமியாவின் புவியியல் பகுதியாக பரந்த அளவில் ஏற்றுக்கொள்ளப்படுகிறது. 

மேலும் புவியியல் அடிப்படையில் மெசொப்பொத்தேமியாவை வடக்கு அல்லது "மேல் மெசொப்பொத்தேமியா" , தெற்கு அல்லது "கீழ் மெசொப்பொத்தேமியா" எனப் பிரிக்கப்படுகிறது. பாக்தாத் வரையிலான வடக்கு அல்லது மேல் மெசொப்பொத்தேமியாவை "ஜாகிரியா" என்பர். பாக்தாத் முதல் பாரசீக வளைகுடா வரையிலான பகுதிகளை தெற்கு அல்லது கீழ் மெசொப்பொத்தேமியா என்பர்நவீன அறிவியல் பயன்பாட்டில், மெசொப்பொத்தேமியா என்ற சொல் பெரும்பாலும் காலவரிசைச் சொற்களாகும்.
நவீன மேற்கத்திய வரலாற்றியல் கருத்துகளின் படி, பண்டைய காலம் முதல் இசுலாமியர்களின் துவக்க ஆக்கிரமிப்புக் காலம் (கிபி 630) வரை மெசொப்பொத்தேமியா எனும் சொல் பயன்படுத்தப்பட்டது. மத்திய கிழக்கிலும், நடு ஆசியாவிலும், இசுலாமியர்களின் (கிபி 630) படையெடுப்புகளுக்குப் பின்னர், மெசொப்பொத்தேமியாவை, அரேபியர்கள் அரபு மொழியில் ஈராக் மற்றும் ஜசிரா என ஆவணப்படுத்தினர்.

250 மைல் நீளம் கொண்ட பரந்த மேல் மெசொப்பொத்தேமியா சமவெளியில் சுண்ணாம்புகல் சக்ரோசு மலைத்தொடர்கள் உள்ளது. 

சக்ரோசு மலைத்தொடரின் உயர்ந்த கொடுமுடிகள், அசிரியாவுடன், ஆர்மீனியா, மற்றும் குர்திஸ்தானையும் பிரிக்கிறது.

மேற்காசியாவில் அசிரிய மக்களின் பேரரசான பண்டைய அசிரியாவின் தலைநகரம், டைகிரீஸ் ஆற்றின் வலது கரையில் அமைந்த அசூர் நகரத்தின் பெயரால் பல்லாண்டு காலம் நீடித்து விளங்கியது. இறுதியில் நினிவே, நிம்ருத் போன்ற நகர இராச்சியத்தினரால் [[[[பண்டைய அசிரியா|அசிரியர்கள்]] வீழ்த்தப்பட்டனர்.

கீழ் மெசொப்பொத்தோமியாவில் [[சுமேரியா|சுமேரிய]], [[அக்காடிய நாகரிகம்|அக்காடிய]], [[சாலடிய நாகரிகம்|சால்டிய]] நகர நாகரீகங்கள் செழிப்புடன் விளங்கியது. யூப்பிரடீஸ் மற்றும் டைகிரீஸ் ஆற்றின் வளமான வண்டல் மண் நிரம்பப் பெற்றதால் கீழ் மெசொப்பொத்மியா வேளாண்மை செழிப்புடன் விளங்கியது. மேலும் இப்பகுதியில் [[மக்கள்தொகை]] கூடியிருந்தது. கைத்தொழில்கள் நன்கு வளர்ச்சி பெற்றிருந்தது. பண்டைய சமயக் கடவுள்களுக்கான வழிப்பாட்டிங்கள் இப்பகுதியில் அதிகம் விளங்கியது. இதன் கிழக்கில் [[ஈலாம்]] மலைகளும், தெற்கில் சதுப்பு நிலங்களும், மேற்கில் [[பபிலோனியா|பாபிலோனியா]] நாகரீகம் பரவியிருந்தது. 

கீழ் [[மெசொப்பொத்தேமியா|மெசொப்பொத்தேமியாவை]] புகழ்பெற்ற பண்டைய [[பாபிலோன்]], [[ஊர் (மெசொப்பொத்தேமியா)|ஊர்]], [[நிம்ருத்]], [[சிப்பர்]], [[நிப்பூர்]], [[லார்சா]], [[மாரி இராச்சியம்|மாரி]], [[எப்லா இராச்சியம்|எப்லா]] போன்ற நகர இராச்சியங்கள் ஆண்டது. [[ஊர் (மெசொப்பொத்தேமியா)|ஊர்]] நகரத்தின் கிழக்கே பண்டைய கடற்கரை துறைமுக நகரமான [[எரிது]] இருந்தது.

பண்டைய மெசொப்பத்தோமியா புவியியற்பரப்புகளில் [[சுமேரிய மொழி]], [[அக்காதியம்]], [[இட்டைட்டு மொழி]], [[கிழக்கு செமிடிக் மொழிகள்]], [[மேற்கு செமிடிக் மொழிகள்]], [[லூவிய மொழி]], [[அரமேயம்]], [[ஈலமைட்டு மொழி]], [[ஆர்மீனியம்]] மற்றும் [[பாரசீக மொழி]]கள் பேசிய [[அக்காடியப் பேரரசு]], [[அசிரிய மக்கள்|அசிரியப் பேரரசு]], [[அகாமனிசியப் பேரரசு]], [[எப்லா இராச்சியம்|எப்லா]], [[மாரி இராச்சியம்|மாரி]], [[மித்தானி இராச்சியம்|மித்தானி]], [[மீடியாப் பேரரசு|மீடியா]], [[புது பாபிலோனியப் பேரரசு|பாபிலோனியப் பேரரசு]] விளங்கியது.




[[பகுப்பு:மேற்காசியாவின் புவியியல்|மேற்காசியாவின் புவியியல்]]
[[பகுப்பு:மெசொப்பொத்தேமிய நாகரிகங்கள்]]
[[பகுப்பு:ஆசியப் புவியியல்]]

</doc>
<doc id="421226" url="https://ta.wikipedia.org/wiki?curid=421226" title="எண்ணிம நாணய சந்தை">
எண்ணிம நாணய சந்தை

எண்ணிம நாணய சந்தை ("CryptoCurrency Exchange") என்பது பங்குச் சந்தை போன்று எண்ணிம நாணயங்களை வாங்க, விற்க, பரிமாற்றம் செய்யும் சந்தை ஆகும். சில நேரங்களில் உள்ளூர் பணத்தைக் கொண்டும் பரிமாற்றம் செய்ய இயலும். இச்சந்தையில் வாங்குபவரும், விற்பனை செய்பவரும் சிறு வர்த்தகக் கட்டணம், சேவைக் கட்டணம் செலுத்த வேண்டியிருக்கும்.

பரவலாக்கப்பட்ட சந்தைக்கு உரிமையாளர்கள் என்று தனியாக இருப்பதில்லை. ஈத்தர்டெல்ட்டா, ஐடெக்சு, ஹடாக்சு, போன்றவை பயனர்களின் எண்ணிம நாணயங்களை சேமிப்பது இல்லை; இது சமவுரிமைப் பகிர்வு பிணைய இணைப்பில் பரிமாற்றங்களை செயல்படுத்துகிறது. பொதுவாக பாதுகாப்பு பிணக்குகள் இவ்வகையான பரவலாக்கப்பட்ட சந்தைகளை எதுவும் செய்ய இயலாது. 2018 பிற்பகுதியில் இவ்வைகயான சந்தைகள் மந்தநிலையில் உள்ளன.




</doc>
<doc id="421230" url="https://ta.wikipedia.org/wiki?curid=421230" title="காயின்பேசு">
காயின்பேசு

காயின்பேசு, (ஆங்கிலத்தில், "Coinbase"), சான் பிரான்சிஸ்கோவைத் தலமையிடமாகக் கொண்டு இயங்கும் எண்ணிம நாணய சந்தை ஆகும். இவர்கள், பிட்காயின், பிட்காயின் கேஷ், ஈத்தரீயம், ஈத்தரீயம் கிளாசிக், லைட்காயின் உள்ளிட்ட எண்ணிம நாணயங்களை சுமார் 32 நாடுகளில் உள்ளூர் பணத்திற்கு பரிமாற்றம் செய்கின்றனர். அதுமட்டுமின்றி 190 நாடுகளில் பிட்காயின் பரிவர்த்தனை மற்றும் சேமிப்பு சேவையை வழங்குகின்றனர்.

சூன் 2012 அன்று பிரையன் ஆர்ம்ஸ்ட்ராங், பிரெட் எஃர்சாம் ஆகியோரால் துவங்கப்பட்டது. அக்டோபர் 2012 அன்று, வங்கிகள் வாயிலாக பிட்காயின் வர்த்தகத்தை துவங்கியது. 

காயின்பேசு நிறுவனம், காயின்பேசு மற்றும் காயின்பேசு ப்ரோ என இரண்டு சந்தைகளை வைத்துள்ளது. மார்சு 26, 2018 அன்று காயின்பேசு நிறுவனம் ஈஆர்சி 20 நாணயங்களை விரைவில் தங்கள் சந்தையில் களமிறக்க உள்ளதாக கூறியுள்ளது.



</doc>
<doc id="421238" url="https://ta.wikipedia.org/wiki?curid=421238" title="லைட்காயின்">
லைட்காயின்

லைட்காயின் ("Litecoin", எண்ணிம நாணயக் குறியீடு: LTC அல்லது Ł) ஒரு சமவுரிமைப் பகிர்வு பிணைய முறையில் இயங்கும் எண்ணிம நாணயம் ஆகும். இது ஒரு திறந்த மூல திட்டம், எம்ஐடி/எக்சு11 உரிமத்தில் வெளியடப்பட்டுள்ளது. இந்நாணயத்தின் உருவாக்கமும், பரிமாற்றமும் எந்த ஒரு உரிமையாளருமின்றி, திறந்த மூல குறியாக்கவியல் முறையில் செயல்படுத்தப்படுகிறது. லைட்காயின், அக்டோபர் 2011 அன்று பிட்காயினின் மாதிரி கொண்டு தயாரிக்கப்பட்டது, இது ஒரு ஆல்ட்காயினும் கூட. தொழில்நுட்பத்தில் இதற்கும் பிட்காயினுக்கும் வேறுபாடு இல்லை.

லைட்காயின் அக்டோபர் 7, 2011 அன்று கிட் ஹப் தளத்தில் சார்லீ லீ என்னும் கூகிள் நிறுவன ஊழியரால் வெளியிடப்பட்டது, இவர் காயின்பேசு நிறுவனத்தின் முன்னாள் பொறியாளர் இயக்குனரும் கூட. அக்டோபர் 13, 2011 அன்று பயன்பாட்டிற்கு வந்தது.

மே 2017-இல், லைட்காயின் எண்ணிம நாணயங்கள் மதிப்பில் முதல் ஐந்து இடத்திற்குள் வந்தது. அதே மே மாதத்தில், 0.00000001 LTC நாணயத்தை சூரிக்கிலிருந்து சான் பிரான்சிஸ்கோவிற்கு 1 நொடிக்கும் குறைவான நேரத்தில் அனுப்ப முடிந்தது.


</doc>
<doc id="421240" url="https://ta.wikipedia.org/wiki?curid=421240" title="ஆல்ட்காயின்">
ஆல்ட்காயின்

ஆல்ட்காயின் ("Altcoin") என்பது பிட்காயின், தவிர உள்ள அனைத்து எண்ணிம நாணயங்களுக்கும் பொதுவாக வழங்கும் பெயர். பிட்காயின் அல்லாத நாணயங்கள், ஆங்கிலத்தில் "ஆல்டர்நேட்டிவ் காயின்" என்று வழங்குவர், அதன் சுருக்கமே ஆல்ட்காயின் ஆகும். பொதுவான பண்புகள் பிட்காயினை ஒத்து இருக்கும்; சில பண்புகள் வேறுபடும். மூல நிரல்கள் சில நேரங்களில் பிட்காயினுடையதாகவோ அல்லது சுயமாக உருவாக்கப்பட்டதாகவோ இருக்கும்.

ஈத்தரீயம், லைட்காயின், மோனேரோ, ரிப்பிள், ஈத்தரீயம் க்ளாசிக் உள்ளிட்டவை பிரபலமான ஆல்ட்காயின்கள் ஆகும்.


</doc>
<doc id="421241" url="https://ta.wikipedia.org/wiki?curid=421241" title="எண்ணிம நாணய பணப்பை">
எண்ணிம நாணய பணப்பை

எண்ணிம நாணய பணப்பை (ஆங்கிலத்தில், Cryptocurrency Wallet)என்பது எண்ணிம நாணயங்களை அணுகுவதற்கும், பரிமாற்றங்களுக்கும் பயன்படுத்தும் கருவி ஆகும். பரிமாற்றங்களுக்காகப் பொதுவில் பகிரக்கூடிய முகவரியையும், சூட்சமக்குறியீட்டு சாவியையும் உள்ளடக்கியது எண்ணிம பணப்பை ஆகும். பல பகிரக்கூடிய முகவரிகளையும் ஒரே பணப்பையில் சேமிக்க இயலும். இப்பணப்பையில் எண்ணிம நாணயங்கள் இருக்காது, அவை ப்ளாக்செயினில் சேமித்து வைக்கப்பட்டிருக்கும். இந்தப் பணப்பை வெறும் முகவரியையும் (பெறுவதற்காக), சாவியையும்(விற்பதற்காக) கொண்டுள்ளது. ஒவ்வொரு எண்ணிம நாணயமும் தனக்கான தனித்துவமிக்க சூட்சமக்குறியீட்டை வைத்திருக்கும். இச்சாவியைக் கொண்டு iஒவ்வொரு பரிமாற்றங்களையும் எண்முறைக் கையொப்பமிட முடியும், அப்போது விற்பனை/பரிமாற்றம் உறுதி செய்யப்படும்.


</doc>
<doc id="421242" url="https://ta.wikipedia.org/wiki?curid=421242" title="கிட்ஹப்">
கிட்ஹப்

கிட்ஹப் இன்க் ஒரு இணைய வழி கிட் திருத்தக் கட்டுப்பாடு ஆகும். இது பெரும்பாலும் கணினி நிரல்களுக்காகப் பயன்படுகிறது. இது நிரல் திருத்தக்கட்டுப்பாடும், நிரல் மேலான்மையயும், இன்னும் பிற சேவைகளையும் அளிக்கிறது. இது பயனர் நுழைவுக் கட்டுப்பாடு, பிழை கண்காணிப்பு, திட்ட மேலான்மை, புதிய வேண்டுகோள், மற்றும் திட்டத்திற்கான விக்கி சேவையையும் வழங்குகின்றது.

கிட்ஹப், திறந்த மூல மென்பொருள்களுக்கு இலவச சேவையையும் , பிற தனியார் நிறுவனங்களுக்கு ஒரு தொகைக்கும் சேவையை வழங்குகின்றது. சூன் 2018 வரையிலும், சுமார் 28 மில்லியன் பயனர்களும் 57 மில்லியன் திட்டங்களும் கிட்ஹப்பில் உள்ளன. (இவற்றில் 28 மில்லியன் திட்டங்கள் பொதுவெளியில் உள்ளன), இதுவே உலகின் மிகப்பெரிய நிரல் வழங்குனர் ஆகும்.

சூன் 4, 2018, மைக்ரோசாப்ட் நிறுவனம் கிட்ஹப் தளத்தை 7.5 பில்லியன் அமெரிக்க டாலருக்கு வாங்க இருப்பதாக அறிவித்து, அக்டோபர் 26, 2018 அன்று வாங்கியது.


</doc>
<doc id="421247" url="https://ta.wikipedia.org/wiki?curid=421247" title="வான் லியூசென் வினை">
வான் லியூசென் வினை

வான் லியூசென் வினை "(Van Leusen reaction)" என்பது ஒரு கீட்டோன், தொலுயீன்சல்போனைல்மெத்தில் ஐசோசயனைடுடன் வினைபுரிந்து ஒரு நைட்ரைலை உருவாக்குகின்ற வினையாகும். 1977 ஆம் ஆண்டு இவ்வினையைக் குறித்து முதன்முதலில் வான் லியூசெனும் அவருடன் இணைந்து பணியாற்றிய சகதொழிலாளர்களும் விவரித்தனர் . வான் லியூசென் வினையில் கீட்டோன்களுக்குப் பதிலாக ஆல்டிகைடுகளைப் பயன்படுத்தினால் குறிப்பாக ஆக்சசோல்களும் இமைடசோல்களும் கிடைக்கின்றன. 

தொலுயீன்சல்போனைல் மெத்தில் ஐசோசயனைடின் புரோட்டான் நீக்கத்துடன் இவ்வினைவழி முறையின் தொடக்கம் அமைகிறது. இதனால் சல்போன் மற்றும் ஐசோசய்னைடு குழுக்கள் இரண்டும் எலக்ட்ரான் திரும்பப்பெறும் விளைவுக்கு உட்படுகின்றன. இதனைத் தொடர்ந்து கார்பனைல் குழுவின் மீதான தாக்குதல் பால்டுவின் விதிகளை பின்பற்றும் 5-அக-மூலைவிட்ட வளையமாதல் வினையால் நிகழ்ந்து 5 உறுப்பினர் வளையமாகிறது. 
வினையின் தளப்பொருள் ஆல்டிகைடாக இருக்கும் நிகழ்வில் விடுபடும் குழு தொலுயீன்சல்போனைல் குழு உடனடியாக உருவாகி நீக்கமடைகிறது. ஆக்சசோல் மூலக்கூறு விளைபொருளாக உருவாகிறது. 
ஒருவேளை ஆல்டிகைடு ஓர் அமீனுடன் ஒடுக்க வினைபுரிந்து உருவாகும் ஆல்டிமைன் தளப்பொருளாகப் பயன்படுத்தப்பட்டால் மேற்கண்ட அதேவினை நிகழ்ந்து இமைடசோல்கள் உருவாகின்றன 

தளப்பொருளாக கீட்டோன்கள் பயன்படுத்தப்பட்டால் நீக்கவினை நிகழ்வதில்லை. மாறாக, அமைப்பு மாற்றியனாகும் செயல்முறை நிகழ்ந்து ஓர் இடைநிலைப்பொருள் உருவாகிறது. இதனைத் தொடர்ந்து வளையத்திறப்பு செயல்முறையும் தொலியீன்சல்போனைல் நீக்கமும் நிகழ்ந்து என்-பார்மைலேற்ற ஆல்க்கீனிமைன் உருவாகிறது. பின்னர் ஒர் அமிலத்தன்மை ஆல்ககாலால் கரைப்பானாற்பகுப்புக்கு உட்படுத்தப்பட்டு நைட்ரைல் விளைபொருள் உருவாகிறது.


</doc>
<doc id="421253" url="https://ta.wikipedia.org/wiki?curid=421253" title="ரிப்பிள்">
ரிப்பிள்

ரிப்பிள் (ஆங்கிலத்தில் Ripple எண்ணிம நாணயக் குறியீடு: XRP), ஒரு நிகழ்நேர பெருந்திரள் தீர்வு ஆகும். இது ரிப்பிள் லேப்சு இன்க்., நிறுவனத்தின் வெளிநாட்டுப் பரிமாற்றச் சந்தையும், வெளிநாடுகளுக்கு பணம் அனுப்பும் இணையமும் ஆகும். ரிப்பிள், விரவல் கணினி செய்முறையில் திறந்த மூல மென்பொருளை அடிப்படையாகக்கொண்டு இயங்கும் இணைய நெறிமுறை ஆகும். இது உள்ளூர் பணத்தையும், எண்ணிம நாணயத்தையும், விளைபொருளையும், அல்லது இதற்கு ஈடான பொருட்களையும் பரிமாற்றம் செய்யும் வர்த்தக நிறுவனம். 2012-ம் ஆண்டு வெளியான ரிப்பிள், "பாதுகாப்பாகவும், விரைந்தும் உலகம் முழுவதும் அனைத்து விதமான அளவிலும், கிட்டத்தட்ட இலவசமாக பரிமாற்றம் செய்ய உதவும் கருவியாகும்."

பல நிறுவனங்கள் ரிப்பிளுடன் இணைந்து ஒப்பந்தங்களும், சோதனை முயற்சிகளிலும் ஈடுபட்டுள்ளன. 



</doc>
<doc id="421257" url="https://ta.wikipedia.org/wiki?curid=421257" title="போதமலை">
போதமலை

போதமலை என்பது இந்தியாவின் தெற்கு பகுதியில் உள்ள தமிழ்நாட்டின் நடுப்பகுதியில், நாமக்கல் மாவட்டத்தில் அமைந்துள்ள ஒரு சிறிய மலைத்தொடராகும்.

போதமலை கிழக்குத் தொடர்ச்சி மலையின் ஒரு பகுதி ஆகும். இதன் வடக்கே ஜருகு மலையும், தெற்கே கொல்லி மலையும் அமைந்துள்ளது.


</doc>
<doc id="421258" url="https://ta.wikipedia.org/wiki?curid=421258" title="மெட்டாலா">
மெட்டாலா

மெட்டாலா என்பது இந்தியாவின், தமிழ்நாடு மாநிலத்தில், நாமக்கல் மாவட்டத்தில், நாமகிரிப்பேட்டை ஒன்றியத்தில் அமைந்துள்ள ஒரு கிராமம் ஆகும்.

இக்கிராமமானது நாமகிரிப்பேட்டை ஒன்றியத்திற்கு உட்பட்ட, கார்கூடல்பட்டி ஊராட்சியின் கீழ் உள்ளது. இவ்வூர் நாமக்கல் மாவட்டம் மற்றும் சேலம் மாவட்டம் எல்லைப்பகுதியில் அமைந்துள்ளது. கிழக்கே தம்மம்பட்டி ஊராட்சி ஒன்றியமும், இராசிபுரம் ஊராட்சி ஒன்றியமும், வடக்கே வாழப்பாடி மற்றும் பெத்தநாயக்கன்பாளைமம் ஊராட்சி ஒன்றியமும் இவ்வூரைச் சுற்றி அமைந்துள்ளது. இவ்வூர் மாவட்ட தலைநகர் நாமக்கலில் இருந்து வடக்கே 41 கிலோமீட்டர் தொலைவில் அமைந்துள்ளது. மேலும் நாமகிரிப்பேட்டையிலிருந்து வடகிழக்கே ஏழு கிலோமீட்டர் தொலைவில் உள்ளது. மாநில தலைநகர் சென்னை இங்கிருந்து வடகிழக்கே 315 கிலோமீட்டர் தொலைவில் உள்ளது.

மெட்டாலா கிராமத்தின் ஆள்கூறுகள் ஆகும். மெட்டாலா மேட்டு வழித்தடம் போதமலையின் கிழக்கு சரிவில் அமைந்துள்ளது. வடக்கு மற்றும் மேற்கே போதைமலை அமைந்துள்ளது. இந்த மலையில் பழங்குடியின மக்கள் பெருமளவில் வாழ்ந்து வருகின்றனர். இங்கு நடுக்காடு, தெற்குகாடு, குறிஞ்சூர், கீழூர், மேலூர், கெடமலை போன்ற கிராமங்கள் உள்ளன. இந்த மலையில் பிரதானமான தொழிலாக விவசாயம் செய்துவருகின்றனர். இந்த மலைக்குச் செல்ல சாலை வசதி இல்லாததால் மிகவும் பின்தங்கிய நிலையிலேயே இப்பகுதி உள்ளது. தேர்தல் காலங்களில் வாக்குப் பதிவு இயந்திரங்கள் போன்றவை இங்கு தலைச்சுமையாகவே கொண்டு செல்லப்பட்டு வருகிறது. இதனால் இந்த மலைக்கு சாலை வசதி ஏற்படுத்த வேலைகள் நடந்து வருகின்றன. தெற்கே கொல்லிமலை அமைந்துள்ளது. மெட்டாலா கால்வாய் போதைமலைத் தொடரின் கிழக்குச் சரிவிலிருந்து மெட்டாலாவிற்கு வடக்கே மேற்கிலிருந்து கிழக்காக செல்கிறது.


வட்டார மற்றும் வழக்கு மொழி தமிழ்மொழி ஆகும். இதுவே மாநிலத்தின் ஆட்சி மொழியாகவும் மக்களின் பேச்சி மொழியாகவும் உள்ளது.


மெட்டாலா கால்வாயின் மூலம் பெறப்பட்ட கால்வாய் பாசனமூலம் வேளாண்மை நடைபெறுகிறது. இப்பகுதியில் மஞ்சள் பயிரிடப்படுகிறது.

மெட்டாலா இராசிபுரம் சட்டமன்ற தொகுதிக்கும், நாமக்கல் நாடாளுமன்ற தொகுதிக்கும் உட்பட்டதாகும். தற்போழுது அணைத்து இந்திய அண்ணா திராவிட முன்னேற்ற கழகத்தை சேர்ந்த நாடாளுமன்ற உறுப்பினர் பி. ஆர். சுந்தரம் அவர்கள் செயல்பட்டு வருகிறார்.

மெட்டாலா மேட்டு வழித்தடத்தில் இராசிபுரம் மற்றும் ஆத்தூர் மார்கங்களாக தமிழ்நாடு அரசு பேருந்து கழகம் சார்பாகவும், தனியார் பேருந்து அமைப்புகள் மூலமாக தொலைதூர மற்றும் நகர பேருந்துகள் இயக்கப்படுகின்றன.
மெட்டாலாவிலிருந்து ஆத்தூர் கிழக்கே முப்பத்திநான்கு கிலோமீட்டர் தொலைவில் உள்ளது. மெட்டாலாவிலிருந்து இராசிபுரம் மேற்கே இருபத்திஐந்து கிலோமீட்டர் தொலைவில் உள்ளது. மெட்டாலாவிலிருந்து தம்மம்பட்டி தெற்கே இருபத்தி ஒரு கிலோமீட்டர் தொலைவில் உள்ளது. மெட்டாலாவிலிருந்து வாழப்பாடி பத்தொன்பது கிலோமீட்டர் தொலைவில் உள்ளது.

அருகில் உள்ள இரயில் நிலையங்களான சேலம் சந்திப்பு தொடருந்து நிலையம் மெட்டாலாவிலிருந்து வடமேற்கே ஐம்பத்திரண்டு கிலோமீட்டர் தொலைவில் உள்ளது. மற்றும் இராசிபுரம் தொடர்வண்டி நிலையம் மெட்டாலாவிலிருந்து மேற்கே இருபத்திரண்டு கிலோமீட்டர் தொலைவில் உள்ளது.


</doc>
<doc id="421262" url="https://ta.wikipedia.org/wiki?curid=421262" title="எக்சுவீடியோசு">
எக்சுவீடியோசு

எக்சுவீடியோசு ("Xvideos") என்பது உலகின் மிகப்பெரிய ஆபாச வீடியோ பகிர்வு மற்றும் பார்க்கும் வலைத்தளங்களில் ஒன்றாகும். இது டபில்யூ ஜி சீ இசட் ஹோல்டிங் என்னும் நிறுவனத்தால் இயக்கப்படுகிறது. அக்டோபர் 24, 2018 ஆம் தேதியன்று எடுக்கப்பட்ட கணக்கீட்டின் படி, உலகிலேயே அதிகளவில் பார்க்கப்பட்ட பிரபலமான வலைத்தளத்தில், இது 29 ஆவது இடத்தில் உள்ளது.

எக்சுவீடியோசு ஆபாச ஊடக வலைதளமாகும். இது வயது வந்தோருக்கான உள்ளடக்கத்தை அணுகும் வலைத்தள வகையாகும். இதில் வீடியோக்களை பதிவேற்றம் மற்றும் பதிவிறக்கம் செய்ய இந்த வலைதளத்தில் கணக்கு ஒன்று இருந்தால் மட்டுமே முடியும். 2012இல் இவ்வலைதளத்தை, உலகலவில் மாதத்திற்கு 4.4 பில்லியன் பேரால் பார்க்கப்பட்டது.

இந்தியாவில் இந்த வலைதளத்தை அக்டோபர் 2018 அன்று, ஜியோ நிறுவனம் தடை செய்துள்ளது. அதாவது ஜியோ தொலைத்தொடர்பை பயன்படுத்தும் எவராலும், இந்த வலைதளத்தை பார்வையிட முடியாது. இந்த மாதிரியான வலைத்தளத்தை முற்றிலும் ஒழிக்க மத்திய அரசு முயற்சி செய்துவருகிறது.

2015 ஆம் ஆண்டில், மலேசிய அரசாங்கம் தொலைத்தொடர்பு மற்றும் மல்டிமீடியா சட்டத்தை மீறியதற்காக, இவ்வலைதளத்தை தடை செய்தது. இச்சட்டமானது டிஜிட்டல் முறையில் விநியோகிக்கப்படும் "ஆபாச உள்ளடக்கத்தை" தடை செய்கிறது.

சனவரி 14, 2017 அன்று, பிலிப்பீன்சு சனாதிபதியான ரொட்ரிகோ துதெர்த்தெ என்பவர் இவ்வலைதளத்தை, குடியரசு சட்டம் 9775 அல்லது ஆபாசத்திற்கு எதிரான குழந்தைப் பாதுகாப்பு சட்டத்தின் கீழ் தடை செய்தார்.


</doc>
<doc id="421279" url="https://ta.wikipedia.org/wiki?curid=421279" title="நாமக்கல் தொடர்வண்டி நிலையம்">
நாமக்கல் தொடர்வண்டி நிலையம்

நாமக்கல் தொடர்வண்டி நிலையம் இந்தியாவின் தமிழ்நாட்டில் உள்ள நாமக்கல் மாவட்டத்தில் நாமக்கல் நகரில் உள்ளது. இந்த நிலையம் இந்திய தொடர்வண்டியின் தெற்கு மண்டலத்தால் இயக்கப்படுகிற்து. இந்த இரயில் நிலையத்தை இந்தியன் இரயில்வேயில் உள்ள தென்னக இரயில்வேயால் இயக்கப்படுகிரது. இது சேலம் இரயில்வே பிரிவில் வருகிறது. இது ஒரு முக்கியமான இரயில் நிலையமாகக் கருதப்படுகிறது. ஏனென்றால் தினமும் இந்த வழியாக பெங்களூர், மைசூர், சென்னை, துத்துக்குடி போன்ற ஊர்களுக்கு இரயில் இயக்கப்படுகிறது. வியாபார நோக்கத்திற்காக இந்த வழியில் செல்லும அனைத்து இரயில்கலும் நிறுத்தப்படுகிறது.

நாமக்கல் தொடர்வண்டி நிலையம் வழியாக சேலம் சந்திப்பு தொடருந்து நிலையத்திற்கு 12 இரயில்கள் இயக்கப்படுகிறது.

நாமக்கல் தொடர்வண்டி நிலையம் வழியாக கரூர் சந்திப்பு தொடருந்து நிலையத்திற்கு 11 இரயில்கள் இயக்கப்படுகிறது.


</doc>
<doc id="421281" url="https://ta.wikipedia.org/wiki?curid=421281" title="கெய்ரோ திரைப்பட உயர்கல்வி நிறுவனம்">
கெய்ரோ திரைப்பட உயர்கல்வி நிறுவனம்

கெய்ரோ திரைப்பட உயர்கல்வி நிறுவனம் ("Cairo Higher Institute of Cinema") 1957 ஆம் ஆண்டு தொடங்கப்பட்டது. இக்கல்வி தொடர்பாக மத்திய கிழக்கு நாடுகள் மற்றும் ஆப்பிரிக்க நாடுகளில் தொடங்கப்பட்ட முதலாவது நிறுவனம் இதுவாகும். பண்பாட்டு அமைச்சகத்துடன் இந்நிறுவனம் இணைக்கப்பட்டுள்ளது. திரைப்படக் கல்லூரிகள் மற்றும் திரைப்பட நிறுவனங்களுக்கான அனைத்துலக அமைப்பில் இந்நிறுவனமும் ஓர் உறுப்பினர் ஆகும். பல ஆண்டுகளாக இந்நிறுவனம் பல சர்வதேச விழாக்களில் பங்குபெற்று பல விருதுகளும் கௌரவ சான்றிதழ்களும் பெற்றுள்ளது. இளங்கலை பட்டம் தவிர திரைப்படம் குறித்த முதுகலை மற்றும் முனைவர் பட்டங்களுக்கான கல்வியை அளித்து அதற்கான பட்டங்களையும் இந்நிறுவனம் வழங்குகிறது.



</doc>
<doc id="421282" url="https://ta.wikipedia.org/wiki?curid=421282" title="காஷ்மீரிகள்">
காஷ்மீரிகள்

காஷ்மீரிகள் (کٲشُر لُکھ) என்பவர்கள் காஷ்மீரக பள்ளத்தாக்கில் வாழும் காஷ்மீரி, தாத்ரிக் மொழியை தாய் மொழியாக கொண்ட மக்கள் ஆவர். 
சம்முகாஷ்மீரின் சீனாப் பிராந்த்தியத்தின் தோடா, ரம்பன், பதர்வா, கிஷ்த்வார் மாவட்டங்களிலும் நீலம் மற்றும் லீபா பள்ளத்தாக்கு பகுதியிலும் காஷ்மீரிகள் செறிந்து வாழ்கின்றனர், பெரும்பாலானோர் இசுலாம் மதத்தை சேர்ந்தவர்களாவர்.குறிப்பிடத்தக்க அளவில்
இந்து காஷ்மீரிகளும் வாழ்கின்றனர்.

ஆய்வாளர்களின் கூற்றின்படி காஷ்மீரிகள் மத்திய ஆசியாவில் இருந்து புலம் பெயர் இந்தோ ஆரியர் பிரிவினர் என்றும் சிலர் தென் இந்திய பகுதியில் இருந்து குடியேரியவர்கள் என்றும் குறிப்பிடுகின்றனர் .

ஆர்கே பர்மு என்ற அறிஞர் கூற்றின் படி காஷ்மீரிகள் யூத இனத்தை சேர்ந்தவர்கள் என்றும் பல்வேறு ஒற்றுமைகள் இருப்பதாகவும் தெரிவித்தார் எனினும் இக்கருத்தை பெரும்பாலான அறிஞர்கள் மறுக்கின்றனர்.

இந்து மதத்தின் வர்ணாசிரம கோட்பாடுகளால் சாதிய பாகுபாடுகள் காரணமாக ஒடுக்கப்பட்ட நிலையில் இருந்த மக்கள் மூன்றாம் நூற்றாண்டில்அசோகரின் காலத்தில் காஷ்மீரிகள் புத்த மதத்தை ஏற்றனர் 

காஷ்மீரகத்தில் 1320ம் ஆண்டில் ஆட்சியாளர் சையித் பிலால் ஷா அவர்கள் இசுலாத்தை ஏற்றுக்கொண்ட முதல் அரசர் ஆவார் கிபி 1339ல் ஷா மிர் என்பவர் மூலம் அவ்வம்சம் தோற்றுவிக்கப்பட்டது இக்கால கட்டத்தில் இசுலாம் தீவிரமாக ஏற்றுக்கொள்ளப்பட்டது .

பேரரசர் அக்பர் காலத்தில் காசுமீர் பள்ளத்தாக்கு படையெடுக்கப்பட்டு வெற்றி கொள்ளப்பட்டது முகலாயர் படையில் காஷ்மீரிகள் குறிப்பிடத்தக்க பங்காற்றினர் .

பண்டைய காலத்தில் அரிசி மற்றும் மாமிசம் பிரதான உணவாக இருந்துள்ளது தற்போது வரை இறைச்சி உணவு பிரதானமாகும் பசுந்தேனீருடன் பாதாம் விழாக்களில் பரிமாறப்படுகிறது.

காஷ்மீரி மற்றும் தாத்ரிக் மொழி இம்மக்களால் பேசப்படுகிறது .தாத்ரிக் மொழி இலக்கன வடிவில் உள்ள ஒரே காஷ்மீரிய மொழியாகும் 2001ம் ஆண்டு இந்திய கணக்கின்படி 55 லட்சத்திற்கும் அதிகமான காஷ்மீரிகளால் பேசப்படுவதாக தெரிவிக்கப்பட்டுள்ளது.


</doc>
<doc id="421289" url="https://ta.wikipedia.org/wiki?curid=421289" title="கபிசா மாகாணம்">
கபிசா மாகாணம்

கபிசா  ("Kapisa" (பஷ்தூ/பாரசீகம்: کاپيسا) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் வடகிழக்குப் பகுதியில் அமைந்துள்ளது. கபிசாவின் அதிகாரப்பூர்வ மக்கள் தொகைக் கணக்கு இல்லை என்றாலும் கபிசாவின் மக்கள் தொகை 364,900 என மதிப்பிடப்பட்டுள்ளது. இந்த மாகாணமானது 1,842 கிமீ² பரப்பளவைக் கொண்டு நாட்டின் மிகச் சிறிய மாகாணமாக உள்ளது. இருப்பினும் இது காபுல் மாகாணத்தைப் போன்று மிகவும் மக்கள் அடர்த்தி நிறைந்த ஒரு மாகாணமாகும். மாகாணத்தின் தலைநகராக மஹ்மூத்-இ-ராக்கி உள்ளது. கபிசா மாகாணத்தின் மிகப்பெரிய நகரமும், மாவட்டமும் நைஜிர்ப் நகராகும்.

கி.மு ஐந்தாம் நூற்றாண்டின் இந்திய அறிஞர் பாணினி எழுதியவற்றில் கபீசா குறித்து பழங் குறிப்புகள் காணப்படுகின்றன. கபிசா இராச்சியத்தின் நகரான கப்சிசி, (தற்கால பாக்ராம் ) நகரத்தைப் பற்றி பாணினி குறிப்பிட்டுள்ளார். கபிசாவின் புகழ்பெற்ற மதுவகையான "கப்சயயனா" பற்றியும் பாணினி குறிப்பிட்டுள்ளார்.  

1939 ஆம் ஆண்டில் நடந்த தொல்லியல் ஆராய்வுகளில் கபிசா நகரம் கப்சாயாயண மதுவிற்கு ஒரு பேரங்காடியாக இருந்துள்ளதை உறுதிசெய்யும் வகையில், பல கண்ணாடிக் குடுவைகள், மீன் வடிவிலான மது ஜாடிகளை அக்காலத்திய மது வர்த்தகத்தையும், இயல்பான குடிப்பழக்கம் போன்றவற்றைக் காட்டுவதாக கிடைத்த‍து. இப்பகுதியில் இருந்த திராட்சை (கப்சாயாணி திராட்சை) மற்றும் மது (கப்சாயாணி மது) போன்றவை குறித்து பண்டைய இந்திய இலக்கியங்கள் பலவற்றில் குறிப்பிடப்பட்டுள்ளன. நகரத்தில் இருந்த அடிமைத்தனத்தின் பொதுவான நடைமுறையையும் மகாபாரதம் குறிப்பிடுகிறது.

கி.பி. 644இல் வந்த சீனப் பயணி சுவான்சாங் குறிப்புகளின்படி, லம்பகா, நாகர்ஹாரா, காந்தாரம், பானு உட்பட பத்து அண்டை அரசுகளை ஆண்ட பௌத்த சத்திரிய மன்னரின் ராஜ்யத்தின் ஒரு பகுதியாக கபீசா இருந்தத‍து தெரியவருகிறது. மேலும் யுவான்சுவாங்கின் குறிப்புகளில் இப்பகுதியில் இருந்த ஷேன் இனக் குதிரைகள் பற்றியும், இங்கு விளையும் பல வகை தானியங்கள் மற்றும் பழங்களின் உற்பத்தி பற்றியும், இங்கு உள்ள யூ-கின் என்ற வாசனை திரவியம் பற்றியும் குறிப்பிடப்பட்டுள்ளது.

கபிசா மாகாணப் பிரதேசமானது சந்திரகுப்த மௌரியரின் தலைமையிலான மௌரிய சாம்ராஜ்யத்தின் கீழ் வந்தது. மௌரியர்கள் இப்பகுதியில் இந்து மற்றும் பௌத்தத்த சமயங்களை அறிமுகப்படுத்தினர், மேலும் மத்திய ஆசியாவில் இன்னும் பல பிரதேசங்களை உள்ளூர் பாக்டிரியன் படைகளிடம் இருந்து கைப்பற்றும் நோக்கத்துடன் திட்டமிட்டு இருந்தனர். இதனால் செலியூஷியா சந்திரகுப்த மௌரியருடன் சமாதான ஒப்பந்தம் செய்து கொண்டு, இந்துகுஷ் மலைகளுக்கு தெற்குப் பிரதேசத்தை மௌரியர்கள் கட்டுப்பாட்டில் விடுத்து, 500 யானைகளை பரிசாக அளித்தான். 

வடமேற்கில் தங்களை வலுப்படுத்திக் கொண்ட, சந்திரகுப்தர் நந்த பேரரசை கிழக்கு நோக்கி நகர்த்தினார். ஆப்கானிஸ்தான் நாட்டில் குறிப்பிடத்தக்க அளவில் பண்டைய புத்த மத பாரம்பரிய மற்றும் கலை மிச்சங்கள் பரந்த அளவிலான தொல்லியல் கண்டுபிடிப்புகள் மூலம் கண்டறியப்பட்டு பதிவு செய்யப்பட்டுள்ளன. வரலாற்றில் கௌதம புத்தர் (கி.மு 563 முதல் 483) தன் வாழ்நாளில் பால்க் பகுதிக்கு வரவில்லை என, தன் பதிவுகளில் கூறுகிறார் சுவான்சாங்.

ஆப்கானிஸ்தானின் மற்ற பகுதிகளைப் போலவே, கபிசாவின் பல வரலாற்றுத் தளங்கள் கடத்தல்காரர்களால் சூறையாடப்பட்டு பின்னர், அவை வெளிநாட்டில் விற்பனை செய்யப்பட்டன. 2009 மற்றும் 2010இல் இருபத்தி ஏழு நினைவுச்சின்னங்கள் தேசிய பாதுகாப்பு படைகளால் கண்டுபிடிக்கப்பட்டன. அவற்றில் கி.மு. 2 மற்றும் கி.மு 4  ஆம் நூற்றாண்டு காலக்கட்டத்தைச் சேர்ந்த பெரும்பாலும் கோஹிஸ்தான் மாவட்டத்தில் இருந்த பண்டைய நினைவுச்சின்னங்கள் அடங்கும். இப்பிரதேசம் குறிப்பாக கில்ஜி வம்சத்தின் காலத்தில் தில்லி சுல்தானகப் பகுதியாக இருந்தது.

கபிசா மாகாணம் காபூலின் வட கிழக்கில் 80 கி.மீ தொலைவில் அமைந்துள்ளது. இங்கு உள்ள மலைப் பகுதிகள் துப்பாக்கிதாரிகளின் இருப்பிடமாக பல நூற்றாண்டுகள் இருந்தது. இந்த மலைப்பகுதியின் குறுகிய மலைப்பாதையின்வழியாக பயணிக்கும் பயணிகள் இவர்களுக்கு இரையாயினர். மேலும் படையெடுப்பாளர்களுக்கும்இந்த குறுகிய மலைப்பாதைகள் இடஞ்சல் தருவதாக இருந்தது. இதன் எல்லைகளாக வடக்கில் பாஞ்ச்சிர் மாகாணமும், கிழக்கில் லக்மான் மாகாணமும், தெற்கில் காபுல் மாகாணமும், தென்மேற்கில் பர்வான் மாகாணம் அமைந்துள்ளன. மாகாணமானது 1,842 கிமீ²; பரப்பளவைக் கொண்டுள்ளதாக உள்ளது. இதுவே ஆப்கானிஸ்தானின் மிகச் சிறிய மாகாணமாகும். கபிர் மாகாணத்தின் நிலப்பரப்பானது உயர்ந்த சிகரங்கள், மலைப்பாங்கான ஆற்றுப்பள்ளத்தாக்குகள், ஆழமற்ற மத்திய சமவெளிகள் போன்றவற்றின் கலவையாக உள்ளது. மாகாணத்தின் மிக உயர்ந்த நிலப்பகுதிகள் கிழக்கில், பாஞ்ச்சிர் மற்றும் லக்மான் மாகாணம் மாகாணங்களின் எல்லைகளில் உள்ளன. இந்த மாகாணமானது பல படையெடுப்புகளுக்கு காலம் காலமாக ஆளாகி வந்த‍து. அண்மைக்கால வரலாற்றில் 19 ஆம் நூற்றாண்டில் பிரித்தானியராலும், 20 ஆம் நூற்றாண்டில் உருசியர்களாலும், இப்போது நேட்டோ கூட்டணிப் படைகளாலும் என பல படையெடுப்பாளர்களால் மாகாணம் பாதிக்கப்பட்டுள்ளது.

மாகாணத்தில் உள்ள கொஹிஸ்தான், மஹ்முட் ரக்கி, கோஹ்பான்ட் போன்ற மாவட்டங்கள் அனைத்தும் ஜாமியாட்-இ இஸ்லாமி போன்ற கிட்டத்தட்ட அனைத்து தாஜிக், கிளர்ச்சிக் குழுக்களின் நடமாட்டமுள்ள  வட்டாரங்களாக உள்ளன. இப்பகுதியானது காபூலுக்கு நெருக்கமான இடத்தில் இருப்பதால், காபூலில் தாக்குதல்களை நடத்துபவர்கள் இங்கு தாக்குகிறார்கள். 

பாதுகாப்பான குடிநீர் கிடைத்து வசிக்கும் குடும்பங்களின் எண்ணிக்கையானது 2005இல் 27% ஆக இருந்த நிலையில், 2011இல் இது 15% ஆக வீழ்ச்சியடைந்தது. 2005இல் நிகழ்ந்த பிரசவங்களில் 12% பயிற்சியுடைய தாதிகளின் உதவியோடு நிகழ்ந்தது. இது 2011இல் 7% ஆக குறைந்துள்ளது.

ஒட்டுமொத்த எழுத்தறிவு விகிதம் (வயது 6+) 2005இல் 39% ஆக இருந்து, 2011 இல் 31% என குறைந்துள்ளது.

மாகாணத்தின் மக்கள் தொகையானது சுமார் 406,200 ஆகும். மக்கட்தொகையில் ஏறக்குறைய 70 விழுக்காடோடு பெரும்பான்மையினராக தாஜிக் மக்கள் உள்ளனர். மேலும் பஷ்தூன் (சைபிஸ் உள்ளிட்டு) (18%), பஷாய் (6%) மற்றும் கசாரா மற்றும் நர்திஸ்தானியர்கள் (6%) என கணிசமான சிறுபான்மையினரும் உள்ளனர்.

மாகாணப் பொருளாதாரத்தில் வேளாண்மை மிகப்பெரிய பகுதியாக உள்ளது. மாகாணத்தின் குறிப்பிடத்தக்க பயிராகவும், வணிகப் பொருளாகவும் குங்குமப்பூ, அறிமுகப்படுத்தப்பட்டுள்ளது.

வாரம் ஒரு நாள், சந்தை நாளாக (மேளா என்று அழைக்கப்படுகிறது) உள்ளது. இந்த நிகழ்வானது ஒரு வர்த்தக மற்றும் சமூக நிகழ்வாக உள்ளது.


</doc>
<doc id="421290" url="https://ta.wikipedia.org/wiki?curid=421290" title="சீன ஒய்யார வாரம்">
சீன ஒய்யார வாரம்

சீன ஒய்யார வாரம் (China Fashion Week) ஆண்டுக்கு இரு முறை சீனாவில், பீஜிங்கில் பல இடங்களில் கொண்டாடப்படுகின்ற உலகளாவிய ஒய்யார வாரமாகும். 1997இல் ஆரம்பமான இவ்விழாவின்போது தொழில்சார்ந்த போட்டிகள், கண்காட்சிகள், தொழில்சார்ந்த மதிப்பீடுகள் நடத்தப்பெறுகின்றன. பல வடிவமைப்பாளர்களுடைய சேகரிப்புகள் இந்நிகழ்வின்போது காட்சிப்படுத்தப்படும். அவற்றில் ஆயத்த ஆடைகள், துணைப் பொருள்கள், புதிய வடிவங்கள் போன்றவை காணப்படும். சீன ஒய்யார அமைப்பால் மார்ச் மற்றும் அக்டோபர் மாதங்களில் இதற்கான நாள்கள் குறிக்கப்படுகின்றன. 

2017 டிசம்பர் வரை பீகிங்கில் 957 ஒய்யாரக் கண்காட்சிகள் நடத்தப்பெற்றுள்ளன. அதில் ஜப்பான், கொரியா, சிங்கப்பூர், பிரான்ஸ், இத்தாலி, அமெரிக்கா, ரஷ்யா, பிரிட்டன், ஸ்விட்சர்லாந்து, நெதர்லாந்து மற்றும் ஸ்வீடனைச் சேர்ந்த 3200க்கும் மேற்பட்ட வடிவமைப்பாளர்களும், மாடல்களும் கலந்துகொண்டனர். 

சீன ஒய்யார வார விருதுகள் கீழ்க்கண்ட நான்கு வகைகளில் அமைகின்றன. : 


சீன தேசிய ஆடை சங்கம் : 1991இல் தொடங்கப்பட்ட சீனாவின் ஆடைத்தொழிற்சாலையில் ஈடுபட்டுள்ள தற்சார்புள்ள, லாப நோக்கம் இல்லாத தேசிய அளவிலான 4A நிலையில் உள்ள நிறுவனம்.

மெர்சிடஸ்-பென்ஸ்: 2011இல் உலகளாவிய சீன ஒய்யார வாரம் மற்றும் நவீன மகிழ்வுந்துக்கான பிராண்ட் தலைமை. பங்குதாரர் அடிப்படையில் செயலாற்றல். உலகளாவிய சீன ஒய்யார வாரம், சீன ஒய்யார வாரத்தை உலகளாவிய அளவில் மெர்சிடஸ்-பென்ஸ் வாரங்களாக அமைத்துள்ளது. அக்டோபர் 2014இல் சீனா உலகளாவிய ஒய்யார வாரம் பீகிங்கில் (வசந்தம்-கோடை 2015இல்) கொண்டாடியது.

சீன ஒய்யார வாரம் போலவே பெர்லின் ஒய்யார வாரம், லண்டன் ஒய்யார வாரம், மிலான் ஒய்யார வாரம், நியூயார்க் ஒய்யார வாரம், ஸ்டைல்ஹால் போன்றவை கொண்டாடப்படுகின்றன.


</doc>
<doc id="421297" url="https://ta.wikipedia.org/wiki?curid=421297" title="கோஸ்ட் மாகாணம்">
கோஸ்ட் மாகாணம்

கோஸ்ட் ("Khost" (, ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. கோஸ்ட் மாகாணத்தின் கிழக்கு எல்லையாக பாக்கித்தானின் வஜிரிஸ்தான் மற்றும் குர்ரம் ஆகியவற்றைக் கொண்டுள்ளது. கோஸ்ட் மாகாணமானது கடந்த காலத்தில் பாக்டியா மாகாணத்தின் ஒரு பகுதியாக இருந்தது. கோஸ்ட்டை சுற்றியுள்ள பெரும் பகுதி இன்னமும் லோயா பாக்டியா ("பெரிய பாக்டியா"). என்று அழைக்கப்படுகிறது. கோஸ்ட் மாகாணத்தின் தலைநகராக கோஸ்ட் நகரம் உள்ளது. மாகாணத்தின் மக்கள் தொகையானது சுமார் 546,800, ஆகும். இவர்களில் பெரும்பான்மையினர் பழங்குடி மக்களாவர். கோஸ்ட் வானூர்தி நிலையமானது ஆப்கானிஸ்தானின் தலைநகரான காபூலுக்கு உள்நாட்டு விமான சேவைகளுக்கு பயன்படுத்தப்படுகிறது.

2011 செப்டம்பரில், கோஸ்ட் சர்வதேச விமானநிலையத்தின் கட்டுமானப் பணிகள் துவங்கின. இந்த வானூர்தி நிலைய கட்டுமானத்துக்கு $2.5 மில்லியன் செலவாகும் என்று மதிப்பிடப்பட்டுள்ளது. திட்டத்திற்கான நிதியை ஆப்கானிய அரசாங்கம் வழங்கியுள்ளது. இந்த வானூர்தி நிலையமானது இஸ்மாயில்கல் மற்றும் தானி மாவட்டங்களுக்கு இடையே அமைய உள்ளது.

கோஸ்ட் மாகாணத்தின் தற்போதைய ஆளுநர் அப்துல் ஜப்பர் நயீமி ஆவார். மாகாணத்தின் தலைநகராக கோஸ்ட் நகரம் உள்ளது. மாநிலம் முழுவதும் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. ஆப்கானிஸ்தானின் கோஸ்ட் மாகாணத்தை ஒட்டியுள்ள பாக்கித்தானின் எல்லையைப் பகுதியை ஆப்கானிய தேசிய காவல்துறையின் (ஏஎன்பி) ஒரு பகுதியான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. இந்த எல்லை "தூரந்து லைன்" என அழைக்கப்படுகிறது. இந்த எல்லைப்பகுதியியல் தீவிரமான போராளி நடவடிக்கைகள் மற்றும் சட்டவிரோத கடத்தல்களால் நடப்பதால் உலகின் மிகவும் ஆபத்தான பகுதியாக அறியப்படுகின்றது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 34% என்ற விகிதத்தில் இருந்தது, இது 2011 ஆண்டு 35% என உயர்ந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 18 % என்ற எண்ணிக்கையில் இருந்து 2011 ஆண்டு 32 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 28% என்று இருந்தது. 2011 இல் இது 15% என குறைந்துள்ளது. 

கோஸ்ட் மாகாணத்தின் மக்கள் தொகையானது சுமார் 546,800. ஆகும். இதன் மக்கள் தொகையில் பஷ்தூன் மக்களின் எண்ணிக்கை 99% ஆக உள்ளது. மீதமுள்ள 1% தாஜக் மக்களும் மற்றவர்களும் உள்ளனர்.
கோஸ்ட் மாகாணத்தின் வழியாக குராம் ஆறு பாய்ந்து செல்கிறது. இந்த ஆறானது ரோகியான் திபிளியில் தோன்றி, அந்த மாவட்டத்தின் வழியாக சென்று, பின்னர் துருஸ் அல்லது குர்ரம் பள்ளத்தாக்குப் பகுதியில் பாய்கிறது.




</doc>
<doc id="421298" url="https://ta.wikipedia.org/wiki?curid=421298" title="துராந்து எல்லைக்கோடு">
துராந்து எல்லைக்கோடு

துராந்து எல்லைக்கோடு (Durand Line () ஆப்கானித்தான் மற்றும் பாகிஸ்தான் நாடுகளை பிரிக்கும் 2430 கிமீ நீளம் கொண்ட பன்னாட்டு எல்லைக் கோடாகும். 
1878–1880ல் நடைபெற்ற இரண்டாம் ஆங்கிலேய ஆப்கானியப் போருக்குப் பின்னர்

இந்த எல்லைக்கோடு முதலில் 1896ல் பிரித்தானிய புவியியல் அறிஞரான் சர் மோர்டிமர் துராந்து என்பவரால் வரையறுக்கப்பட்டதால், இந்த எல்லைக்கோட்டிற்கு துராந்து எல்லைக்கோடு எனப்பெயராயிற்று. 

12 நவம்பர் 1893ல் பிரித்தானிய இந்தியா அரசும் மற்றும் ஆப்கானிய அமீர் அப்துர் ரக்மானும் செய்து கொண்ட கந்தமாக் உடன்படிக்கையின் படி துராந்து எல்லைக்கோட்டை இருதரப்பினரும் ஏற்றுக்கொண்டனர். 

துராந்து எல்லைக்கோடு வரையறுத்தப் பின்னர் ஆப்கானித்தான் தன்னாட்சியுடன் ஆட்சி செய்தாலும், அதன் வெளியுறவு விவகாரங்களை பிரித்தானிய இந்திய அரசே நிர்வகித்தது. துராந்து எல்லைக்கோட்டு தொடர்பான ஒப்பந்தப்படி, ஆப்கானித்தான், ருசியாவிற்கும், பிரித்தானிய இந்தியாவிற்கும் இடையே போர் அமைதி மண்டலமாக அறிவிக்கப்பட்டது. 

மூன்றாம் ஆங்கிலேய - ஆப்கானியப் போருக்குப் பின்னர் செய்து கொண்ட ஆங்கிலேய - ஆப்கான் ஒப்பந்தத்தின் படி, 1919ல் துராந்து எல்லைக்கோட்டை சிறு மாற்றங்களுடன் ஏற்றுக்கொள்ளப்பட்டது. இந்தியப் பிரிவினைக்குப் பின்னர் பாகிஸ்தான் - ஆப்கானித்தானிற்கும் இடையே எல்லையாக உள்ளது. துராந்து எல்லைக்கோட்டு அருகே பாகிஸ்தானின் மேற்கு மற்றும் வடக்கு பலூசிஸ்தான், கைபர் பக்துன்வா மாகாணங்கள் மற்றும் பாகிஸ்தான் ஆக்கிரமிப்பு வடக்கு நிலங்கள் மற்றும் ஆப்கானித்தானின் வடகிழக்கு மற்றும் தெற்கு மாகாணங்கள் உள்ளது. 

துராந்து எல்லைக்கோட்டில் பாகிஸ்தான் ஆதரவு பெற்ற தலிபான்களின் ஆதிக்கத்தால், பாகிஸ்தானின் நடுவண் நிர்வாகத்தில் பழங்குடிப் பகுதிகள் உள்ளிட்ட பாகிஸ்தான் மற்றும் ஆப்கானிஸ்தான் எல்லைப்பகுதிகள் உலகின் ஆபத்தான எல்லைபுறங்களில் ஒன்றாக உள்ளது.

பாகிஸ்தானின் மேற்கில் உள்ள துராந்து எல்லைக்கோட்டை ஆப்கானிய அரசு இன்றளவிலும் அங்கீரிக்கவில்லை. 


 

</doc>
<doc id="421299" url="https://ta.wikipedia.org/wiki?curid=421299" title="பர்லாஸ்">
பர்லாஸ்

பர்லாஸ் (;"Barlās"; also "Berlas") என்பவர்கள் மங்கோலியதுருக்கிய கலப்பின குழுக்கள் ஆவர். இவர்கள் மத்திய ஆசிய நாடுகளில் இருந்தவர்கள் ஆவர்.

மங்கோலியர்களின் இரகசிய வரலாறு கூற்றின்படி பர்லாஸ் மங்கோலிய வம்சத்தை சார்ந்தவர்கள் ஆவர். செங்கிஸ் கான் மற்றும் அவர் பின் வந்த மங்கோலிய மன்னர்களின் மத்திய ஆசிய வழித்தோன்றள்கள் ஆவர் என ஒகோடி கான் வாழ்ந்ந (1229 – 1241) காலத்திலிருந்து அறியப்படுகின்றனர்.ஒகோடி செங்கிஸ் கானின் மூன்றாவது பிள்ளை ஆவார். இரண்டாம் மிகச்சிறந்த கான் என்றும் அழைக்கப்படுவார். தன்னுடைய தந்தை தொடங்கி வைத்த மங்கோலிய பேரரசை சரியான முறையில் வழிநடத்தி மங்கோலிய சாம்ராஜியத்தை ஐரோப்பா, ஆசியா கண்டத்தில் சீனா, ஈரான் மற்றும் மத்திய ஆசியாவில் வேரூன்றியவர் ஒகோடி கான் ஆவார். க்யாராஜர் பர்லாஸ் என்பவர் மிகச்சிறந்த பர்லாஸ் என குறிப்பிடப்படுகிறார் இவர் சகதை கான் படைத்தலபதியும் ஆவார்.
செங்கிஸ் கானின் இரண்டாவது மகன் ஆவார். இவர் கி.பி. 1226லிருந்து-கி.பி. 1242 வரை சகதை கானேட்டின் கான் ஆக பதவி வகித்தார்.சகதை மொழி மற்றும் சகதை மக்கள் இவருக்குப்பின் பெயரிடப்பட்டனர். தனது தந்தையின் மரணத்திற்குப் பிறகு ஐந்து மத்திய ஆசிய நாடுகளில் பெரும்பாலானவற்றை பெற்றார். இவர்களின் மூதாதையராக போடோன்சார் முன்ஹாக் கருதப்படுகிறார்.போடோன்சார் முன்ஹாக் (அநேகமாக கி.பி. 850 - கி.பி. 900) என்பவர் ஒரு புகழ்பெற்ற மங்கோலியப் போர்த்தலைவர் ஆவார். இவர் செங்கிஸ் கான் மற்றும் பர்லாஸ் மங்கோலியர்களின் மூதாதையர் ஆவார். இந்த பர்லாஸ் இனத்தில் தான் தைமூரும் தோன்றினார். ஆகையால் இவர் இந்தியாவை ஆண்ட முகலாயர்களுக்கும் மூதாதையர் ஆவார். இவர்கள் தங்களது அதிகாரத்தை நிலைநாட்டி அரசு பதவிகளை பெற்றனர். மற்றும் உள்நாட்டு இசுலாமிய இன கலப்பு மூலம் ஈரான்,அரபி மற்றும் துருக்கி மொழிகள், மத வழக்கங்களை கற்றனர் . இது பலதார மணத்தினால் பெரிதும் மாறுதல் பெற்றது. இவர்களின் ஆளுகையின் இந்து குஷ் பகுதி வந்தது தற்போதய உசுபெக்கிசுத்தான் நாட்டின் பகுதிகள்.

தைமூர் (9 ஏப்ரல் 1336 - 18 பெப்ரவரி 1405) 14 ஆம் நூற்றாண்டைச் சேர்ந்த துருக்கிய - மங்கோலிய கலப்பினப் பேரரசர் ஆவார். இவர் மேற்கு ஆசியா, மத்திய ஆசியா ஆகியவற்றின் பெரும் பகுதிகளைக் கைப்பற்றி தைமூரியப் பேரரசை நிறுவினார். தைமூரிய வம்சத்தை உருவாக்கியவரும் இவரே.தைமூரிய வம்சம் மங்கோலிய துருக்கிய இன வழித்தோன்றலின் பாரசீக மன்னர்கள். பதினான்காம் நூற்றாண்டுகளில் இவர்களின் ஆளுகைக்கு தற்போதய ஈராக், ஈரான், மத்திய ஆசிய நாடுகள், ஆப்கானிஸ்தான், பாகிஸ்தான், இந்தியா பகுதிகள் வந்தது.

இவர்கள் பதினான்காம் நூற்றாண்டு முதல் பதினாறாம் நூற்றாண்டு வரை இந்திய துணைக்கண்டத்தை ஆண்டனர். மங்கோலிய துருக்கிய / மங்கோலிய பாரசீக மன்னரான பாபர் தில்லி சுல்தானை வென்று தற்போதய தெற்கு ஆசியாவை ஆண்ட இசுலாமிய மன்னர் ஆவார். இவர்களின் கடைசி பேரரசர் ஔரங்கசீப் ஆவார். முகலாயப் பேரரசு உச்ச நிலையில் இருக்கும்பொழுது, அக்காலத்தில் பாரதம் என்று அழைக்கப்பட்ட இந்தியா, ஆப்கானிஸ்தான், பாகிஸ்தான் மற்றும் வங்காள தேசம் போன்ற நாடுகளின் பெரும் பகுதிகளை உள்ளடக்கிய பேரரசாக இருந்தது. கிபி 1526 தொடக்கம், 1712 வரையான காலப்பகுதியில் இந்த அரசு நிலைபெற்றிருந்தது. துருக்கிய -பாரசீக / துருக்கிய -மங்கோலிய தெமூரித் தலைவனான பாபர், 1526 ஆம் ஆண்டில் கடைசி டில்லி சுல்தானான, இப்ராஹிம் லோடி என்பவரை, முதலாவது பானிபட் போரில் தோற்கடித்து முகலாய அரசைத் தோற்றுவித்தார். முகல் என்பது மங்கோலியர் என்பதற்கான பாரசீக மொழிச் சொல்லாகும். முகலாயர் இஸ்லாம் சமயத்தைச் சேந்தவர்கள்.


</doc>
<doc id="421303" url="https://ta.wikipedia.org/wiki?curid=421303" title="கருப்பு மற்றும் சிவப்பு மட்பாண்டப் பண்பாடு">
கருப்பு மற்றும் சிவப்பு மட்பாண்டப் பண்பாடு

கருப்பு மற்றும் சிவப்பு மட்பாண்டப் பண்பாடு (கிமு 1450 - கிமு 1200) (black and red ware culture) (BRW) பிந்தைய வெண்கல காலத்திற்கும், இரும்புக் காலத்திற்குத் துவக்கத்தில் வட இந்தியா மற்றும் மத்திய இந்தியாவில் தோன்றிய ஒரு தொல் பண்பாடாகும். இப்பண்பாடு பிந்தைய வேதகால பண்பாட்டுடன் தொடர்புடையது. பிந்தைய வெண்கலக் காலத்திற்கும், துவக்க கால இரும்புக் காலத்திற்கும் இடையே தோன்றியது கருப்பு மற்றும் சிவப்பு மட்பாண்டப் பண்பாடு. 

மேற்கு கங்கை ஆற்றுச் சமவெளியில், தற்கால மேற்கு உத்தரப் பிரதேசத்தில் கிமு 1450 - கிமு 1200 இடைப்பட்ட காலத்தில் இப்பண்பாடு செழித்திருந்தது. இப்பாண்பாட்டுக் காலத்திற்குப் பின்னர் சாம்பல் வண்ண ஓவியம் தீட்டப்பட்ட மட்பாண்டப் பண்பாடு (கிமு 1200 - கிமு. 600) கிழக்கு உத்தரப் பிரதேசம், பிகார், வங்காளம் மற்றும் மத்திய இந்தியா பகுதிகளில் செழித்து விளங்கியது. சாம்பல் வண்ண ஓவியம் தீட்டப்பட்ட மட்பாண்டப் பண்பாட்டிற்கு பின்னர் வடக்கின் மெருகூட்டப்பட்ட கருப்பு மட்பாண்டப் பண்பாடு காலத்தில் (கிமு 700 - கிமு 500 ) ஹரியங்கா வம்சத்தின் மகத நாடு உள்ளிட்ட 16 மகாஜனபத நகர அரசுகள் தோன்றியது. 

கருப்பு சிவப்பு மட்பாண்ட பண்பாட்டிற்குப் பின்னர் மேற்கு கங்கைச் சமவெளியில் காவி வண்ண மட்பாண்டப் பண்பாடு காலத்தில் நெல், கோதுமை, பார்லி பயிரிடும் தொழில்கள் செழித்ததுடன், சங்கு, செப்பு, சுடுமண்ணால் ஆன நகைகள் செய்யப்பட்டன. 

கருப்பு, சிவப்பு மட்பாண்ட பண்பாட்டிற்குரிய பகுதிகளாக, இந்தியாவின் பஞ்சாப், குஜராத் பகுதிகளில் உள்ள சிந்துவெளி நாகரீகத்தின் பிந்தைய அரப்பா காலத்திய தொல்லியல் களங்கள் அறியப்படுகிறது.

பிந்தைய சிந்துவெளி களங்களமான, அரப்பாவின் பஞ்சாப் மற்றும் குஜராத் பகுதிகளில் கருப்பு சிவப்பு மட்பாண்டப் பண்பாட்டுக் களங்கள், பிந்தைய சிந்துவெளி களங்களமான, அரப்பா மட்பாண்டப் பண்பாட்டுடன் தொடர்புறுத்தி தொல்லியல் ஆய்வாளர்கள் பேசுகின்றனர்.

மேலும் "திரிபுவன் என். இராய்" போன்ற தொல்லியல் அறிஞர்கள், சாம்பல் வண்ண ஓவியம் தீட்டப்பட்ட மட்பாண்டப் பண்பாடு மற்றும் வடக்கின் மெருகூட்டப்பட்ட மட்பாண்டப் பண்பாட்டின் மீது கருப்பு சிவப்பு மட்பாண்டப் பண்பாட்டின் தாக்கம் இருந்ததாக கூறுகின்றனர். கருப்பு, சிவப்பு (BRW) மட்பாண்ட பண்பாட்டை சிந்துவெளி நாகரீகத்தின் மேற்கு பகுதியினர் அறியப்படாத ஒன்றாகும். 

இரும்பின் பயன்பாடு முதன்முதலில் மெசொப்பொத்தேமியாவின் இட்டைட்டு மக்கள், செமிடிக் மக்கள் நன்கு அறிந்திருந்தனர். அண்மைய கண்டுபிடிப்புகளின் படி, வட இந்தியாவில் இரும்புக் காலத்தில், கிமு 1800 - 1000-க்கும் இடைப்பட்ட காலத்தில் அறியப்பட்டதாகக் கருதப்படுகிறது. கருப்பு-சிவப்பு பண்பாடு காலத்திய இரும்புப் பொருட்கள், மெசொப்பொத்தேமியாவில் கண்டெடுத்த இரும்புப் பொருட்களிலிருந்து மிகவும் வேறுபட்டது. 





</doc>
<doc id="421304" url="https://ta.wikipedia.org/wiki?curid=421304" title="பனிச்சிறுத்தை (நூல்)">
பனிச்சிறுத்தை (நூல்)

பனிச்சிறுத்தை ("The Snow Leopard") 1978 ஆம் ஆண்டு பீட்டர் மாத்திசென் என்னும் எழுத்தாளரால் எழுதப்பட்ட புத்தகம் ஆகும். இப்புத்தகமானது பீட்டர் மாத்திசென் மற்றும் ஜார்ஜ் சாலர் என்னும் இயற்கை ஆர்வலர்ருடன் சேர்ந்து இமயமலையின் திபெத்திய பீடபூமியில் உள்ள டோல்போ பகுதியில் இரண்டு மாதங்களாக ஈடுபட்ட பனிச்சிறுத்தை தேடுதல் பற்றிய தகவல்களைக் கொண்டது.

இந்தப்புத்தகம் 1973 ஆம் ஆண்டு "மாத்திசென்" மற்றும் "சாலர்" நேபாளத்தின் டோல்போ பகுதியில் உள்ள சே கோம்பா பகுதிக்கு மேற்கொண்ட பயணத்தின் தகவல்களை உள்ளடக்கியது ஆகும். இப்பயணத்தின் காரணங்கள் இருவருக்கும் வெவ்வேறு ஆகும். இப்பயணத்திற்கு சாலரின் முக்கியமான காரணம் இமாலய நீல செம்மறி ஆட்டின் இனச்சேர்க்கையை பற்றி அறிவதும் அதனை அமெரிக்க செம்மறி ஆட்டின் இனச்சேர்க்கை பழக்கத்துடன் ஒப்பிட்டு பார்ப்பதும் ஆகும். இப்பயணத்திற்கு மாத்திசென்னின் முக்கிய காரணம் ஆன்மீக ஆய்வு ஆகும். இந்த பயணத்திற்கு மேலும் ஒரு காரணம் என்னவென்றால் பனிச்சிறுத்தையைக் காண்பது. அது அந்த பகுதியில் காணுதற்கரிய மாமிசம் உண்ணும் பிராணி ஆகும் (இது முந்தைய இருபத்தைந்து வருடங்களில் இருமுறை மட்டுமே மேற்கத்திய நாட்டினரால் காணப்பட்டது). இந்தப் பயணத்திற்கான மூன்றாவது காரணம் அப்பகுதியில் உள்ள புத்த மடத்தையும் அதன் லாமாவையும் சந்திப்பது ஆகும்.

இந்த புத்தகத்தின் பயணம் சார்ந்த கருத்துகள் புகழ் பெற்ற சர் ரிச்சர்ட் பர்ட்டன்‌, சர் ஹென்றி மோர்டன் ஸ்டான்லி, மற்றும் சர் எர்னஸ்ட் ஹென்றி ஷாக்கில்டன் அவர்களின் பாணியில் அமைந்துள்ளது. இதன் இயற்கை சார்ந்த கருத்துகள் அலெக்சாண்டர் வான் ஹம்போல்ட் மற்றும் சார்லஸ் டார்வின் அவர்களின் படைப்புகளை நினைவூட்டும்படி உள்ளதாக கூறப்படுகிறது. மேலும் இதில் உள்ள தியானம், உள் அமைதி, இடங்களின் ஆய்வு ஆகியவை பாஷோ, வேர்ட்ஸ்வொர்த், தோரியோ ஆகியோர்களின் படைப்புகளை போன்று உள்ளதாகக் கூறப்படுகிறது.

இப்புத்தகத்தில் மாத்திசென் அடிக்கடி தன் மனைவி தெபோரா பற்றி நினைவுகூர்ந்து தன் சோகத்தை வெளிபடுத்தி உள்ளார். அவர் மாத்திசென் பயணம் மேற்கொள்வதற்கு சிறிது காலம் முன்னர் தான் புற்று நோயினால் மரணம் அடைந்தார். எனவே இப்புத்தகம் மரணம், பாதிப்பு, இழப்பு, நினைவுகள், குணப்படுத்துவது ஆகியவை பற்றிய தியானம் போன்று உள்ளதாக கருதப்படுகிறது. 
தெபோரா பற்றிய நினைவுகளும் ஆங்காங்கே இடம் பெற்றுள்ளதால் இது மற்ற பயண புத்தகம் போல தேதி,பயண பாதை போன்ற தகவல்கள் மட்டுமின்றி வேறுபட்டு உள்ளது.
இருப்பவை இல்லாதவை பற்றிய கேள்விகள் மாறி மாறி இப்புத்தகத்தில் கேட்கப்பட்டு நிலையான அமைதி என்பது உலகில் நடப்பவற்றை ஏற்றுக்கொள்வதனாலே அன்றி இல்லாதது மற்றும், நடக்காததை எண்ணி ஏங்குவதால் அல்ல என்று கூறப்படுகிறது.

பனிச்சிறுத்தை புத்தகம் 1979 ஆம் ஆண்டு சிறந்த சமகாலத்திய சிந்தனையுடைய நூல் எனும் பிரிவில் அமெரிக்காவில் வழங்கப்படும் தேசிய புத்தக விருதினை வென்றது. 1980ஆம் ஆண்டு அமெரிக்காவில் வழங்கப்பட்ட சிறந்த புனைவற்ற நூலுக்கான தேசிய விருதினையும் இந்தப் புத்தகம் வென்றது. அது முதல் இப்புத்தகம் பல்வேறு பாராட்டுகளை பெறத் தொடங்கியது. இந்தப் புத்தகம் உலகின் தலைசிறந்த பயண நூல்களின் வரிசையில் இடம்பெற்றுள்ளது. வேர்ல்ட் ஹம் இன் சிறந்த முதல் பத்து பயண நூல்களின் பட்டியலில் இந்தப் புத்தகமும் ஒன்று. நேஷனல் ஜியாகிரபிக் டிரேவலர் வெளியிட்ட 80+ புத்தகங்களில் உலகத்தை சுற்றி வரலாம் என்ற பட்டியலிலும் இந்த புத்தகம் இடம்பெற்றுள்ளது.


</doc>
<doc id="421334" url="https://ta.wikipedia.org/wiki?curid=421334" title="பெங்கிசெர் ஒடுக்க வினை">
பெங்கிசெர் ஒடுக்க வினை

பெங்கிசெர் ஒடுக்க வினை "( Benkeser reduction reaction)" என்பது பல்வளைய அரோமாட்டிக் ஐதரோகார்பன்களை ஐதரசனேற்றம் செய்யக்கூடிய ஒரு வினையாகும். குறிப்பாக நாப்தலீன்களை இலித்தியம் அல்லது கால்சியம் உலோகத்துடன் குறைந்த மூலக்கூற்று எடையுள்ள ஆல்க்கைல் அமீன்களைச் சேர்த்து இந்த ஐதரசனேற்ற வினை நிகழ்த்தப்படுகிறது. அமீன்கள் இவ்வினையில் கரைப்பானாகவும் புரோட்டான் வழங்கும் ஒரு மூலமாகவும் செயல்படுகின்றன. பிர்ச்சு ஒடுக்க வினையின் திருத்தப்பட்ட வடிவமே பெங்கிசெர் ஒடுக்க வினையாகும். அவ்வினையில் அமோனியா கரைப்பானாகப் பயன்படுத்தப்படுகிறது. அமோனியாவின் கொதிநிலைக்கு (−33 °செல்சியசு) மேற்பட்ட வெப்பநிலையிலும் பெங்கிசெர் ஒடுக்க வினையை நிகழ்த்தமுடியும் என்பது இவ்வினைக்கான கூடுதல் அனுகூலமாகும் .

கலப்பு எத்திலமீன்–டைமெத்திலமீன் கரைசலில் நாப்தலீனுடன் இலித்தியம் சேர்க்கப்பட்டால் பைசைக்ளோ[3,3.0]டெக்-(1,9)-யீன், பைசைக்ளோ[3,3.0]டெக்-(1,2)-யீன், பைசைக்ளோ[3,3.0]டெக்கேன் போன்ற சேர்மங்கள் விளைபொருள்களாகக் கிடைக்கின்றன 



</doc>
<doc id="421336" url="https://ta.wikipedia.org/wiki?curid=421336" title="வியாசர் விருந்து">
வியாசர் விருந்து

வியாசர் விருந்து என்ற பெயரில் சக்ரவர்த்தி இராசகோபாலாச்சாரியால் கல்கி இதழில் எழுதப்பட்டது. பின்னர் பாரதி பதிப்பகத்தாரால் நூலாக வெளியிடப்பட்டு அதன்பின் மகாபாரதம் என்று வானதி பதிப்பகம் நூலாக வெளியிட்டது!

வியாசர் விருந்து என்ற தொடர் நூலாக பாரதி பதிப்பகத்தால் வெளியிடப்பட்டபோது ராஜாஜி அவர்களால் எழுதப்பட்ட முன்னுரை: 'முதல் தாம்பூலம்' என்ற பெயரில் சிசுபாலன் கதையை ராஜாஜி கல்கி இதழுக்கு எழுதுகிறார். அதைப் பார்த்த கல்கி ஆசிரியரும் அவரோடு டி. கே.சி. என்பவரும் இணைந்து மகாபாரதத்தை எழுதத் தூண்டியிருக்கின்றனர்.


</doc>
<doc id="421341" url="https://ta.wikipedia.org/wiki?curid=421341" title="அசானி வீரரத்தினா">
அசானி வீரரத்தினா

அசானி தனுஜா வீரரத்தினா ("Ashani Tanuja Weeraratna", பிறப்பு: 1970/71) ஓர் அமெரிக்க இலங்கை தென் ஆப்பிரிக்க ஆராய்ச்சியாளர் ஆவார். இவர் மெலனோமா எனும் ஒரு வகை தோல் புற்றுநோய் பற்றிய பல தெளிவான அறிவியல் பூர்வ ஆராய்ச்சிகளை மேற்கொண்ட பெண்மணி ஆவார். இவர் விஸ்டார் நிறுவனத்தில் உள்ள வீரரட்னா ஆய்வகத்தின் தலைவர் ஆவார். விஸ்டார் நிறுவனம் என்பது அமெரிக்காவின் பென்சில்வேனியாவில் உள்ள ஒரு சர்வதேச புற்றுநோய் ஆராய்ச்சி நிறுவனம் ஆகும். அஷானி வீரரட்னா விஸ்டார் நிறுவணத்தின் முலு நேர பேராசிரியராக பணியாற்றிவருகிறார். மேலும் நுண்சுற்றுசூலியல், நோய்எதிர்பியல், புற்றுநோயின் மெட்டாஸ்டிக் துறையின் இணை நிரல் தலைவராகவும் பணியாற்றுகிறார்.அறிவியல் பல்கலைக்கழத்தில் புற்றுநோய் உயிரியல் துறையின் நிரல் இயக்குனராகவும் பணியாற்றுகிறார்.

இவர் இலங்கையில் பிறந்த தென் ஆப்பிரிக்காவில் வளர்ந்த பெண்மணி ஆவார். தனது பதினைந்தாம் வயதிலிருந்தே புற்றுநோய் ஆராய்ச்சி மேல் பற்று கொண்டார். 1988 ஆம் ஆண்டு தென் ஆப்பிரிக்காவில் நடைபெற்ற இன ஒதுக்கலால் அந்நாட்டை விட்டு தன் பதினேழாம் வயதில் அமெரிக்காவின் மேரிலாந்து உள்ள புனித மேரி கல்லூரியில் உயிரியல் பாடம் படிக்க சென்றார். இன ஒதுக்கல் ஆங்கிலத்தில் (Apartheid) என அழைக்கப்படுகிறது. "அப்பர்தீட் " என்றால் "பிரித்து வைக்கப்பட்ட நிலை" என்று அர்த்தம். தென்னாபிரிக்க அரசால் 1948ல் இருந்து 1998 வரை இருந்த சட்டம் மூலமாக இன வேற்றுமை முறை செயல்பாட்டில் இருந்த காலத்திணை "இன ஒதுக்கல் காலம்" எனப்படுகிறது அல்லது ஆங்கிலத்தில் (Apartheid - Era ) என்றழைக்கப்படுகிறது இவர் தன் இளங்கலை பட்ட படிப்பை 1991 ஆம் ஆண்டு நிறைவு செய்தார். 1997 ஆம் ஆண்டு தத்துவவியலின் முதுகலை பட்டத்தை சார்ஜ் வாசிங்டன் பல்கலைகழகத்தின் மூலம் பெற்றார்.
அவரது 1998 ஆம் ஆண்டின் விரிவுரை மெட்டாஸ்ட்டிக் மனித புரோஸ்டேட் புற்றுநோயில் யுட்டிரோ குளோபின் தன்மையின் இழப்பு என பெயரிட்டு வெளியிடப்பட்டது. சார்ஜ் வாசிங்டன் பல்கலைகழகத்தின் மூலம் புற்றுநோயின் மூலக்கூறு மற்றும் செல்லியல் துறையில் முனைவர் பட்டம் பெற்றார்.ஸ்டீவன் பட்டிர்னோ என்பவர் அஷானி வீரரட்னாவின் கருத்தியலின் ஆலோசகர் ஆவார். 1998 ஆம் ஆண்டு முதல் 2000 ஆம் ஆண்டு வரை ஜான்ஸ் ஹாப்கின்ஸ் புற்றுநோய் ஆராய்ச்சி மையத்தில் பரிசோதனை சிகிச்சையியல் மற்றும் மருந்தியல் பயிற்சி பெற்றார்.

அஷானி வீரரட்னா விஸ்டார் நிறுவணத்தின் முலு நேர பேராசிரியராக பணியாற்றிவருகிறார். மேலும் நுண்சுற்றுசூலியல், நோய்எதிர்பியல், புற்றுநோயின் மெட்டாஸ்டிக் துறையின் இணை நிரல் தலைவராகவும் பணியாற்றுகிறார். அறிவியல் பல்கலைக்கழத்தில் புற்றுநோய் உயிரியல் துறையின் நிரல் இயக்குனராகவும் பணியாற்றுகிறார்.


வீரரட்னா 2018 ஆம் ஆண்டு சூன் மாதம் 30 ஆம் நாள் அமெரிக்காவில் நடைபெற்ற குடும்பங்கள் ஒன்றாக இணைந்து (ஆங்கிலம்-Families Belong Together) என்ற போராட்டத்தில் பென்சில்வேனியா எனும் இடத்தில் உரையாற்றினார். குடும்பத்தைத் தொடரமுடியாத நிலையில் அவர் எதிர்கொள்ளும் கஷ்டங்களை அவர் வெளிப்படுத்தினார். வீரரட்னா அமெரிக்க ஜனாதிபதி டோனால்ட் டிரம்ப்ன் ஃபேமிலி செப்ரேட் பாலிசியை கடுமையாக சாடினார். ஏனெனில் குடியேரிகளின் குடும்ப ஒற்றுமையை பாதித்தது. அஷானி வீரரட்னா ஒரு அமெரிக்காவின் வெளிநாட்டு குடியேரியாக தன் குடும்ப பாதிப்பை வெளிப்படுத்தினார்.



</doc>
<doc id="421354" url="https://ta.wikipedia.org/wiki?curid=421354" title="பேகம் ரோக்கியா">
பேகம் ரோக்கியா

பேகம் ரோக்கியா ஷஹாவத் ஹூசைன் (, 9 திசம்பர் 1880 - 9 திசம்பர் 1932) என்பவர் பொதுவாக பேகம் ரோக்கியா என அறியப்படுகிறார். பேகம் ரோக்கியா ஒரு வங்காள பெண் எழுத்தாளர், இஸ்லாமிய பெண்ணியவாதி, சமூக ஆர்வலர், பெண்ணுரிமைக்கான வழக்கறிஞர், சிந்தனையாளர், கல்வியலாலர் மற்றும் ஆங்கிலேயர் ஆட்சியில் இந்திய துணைக் கண்ட பெண்கல்விக்காக உரிமை குரல் கொடுத்தவர் ஆவார்.

பேகம் தற்போதைய வங்காள தேசத்தில் உள்ள ரங்பூா் மாநிலம், மிதபுகூா் மாவட்டம் பெய்ரா போந்த் என்னும் ஊரில் 1880 ஆம் ஆண்டு பிறந்தவா். இவருடைய தந்தை மெத்தப் படித்த வசதி படைத்த ஜமீந்தாா் ஜஹருத்தீன் முகமது அபு அலி சாபொ் ஆவார். இவா் நான்கு பெண்களை மணந்தவா். ரகத்துன்னிசா என்னும் தாயிற்க்குப் பிறந்த ரோக்கியாவிற்கு இரண்டு சகோதரிகளும் மூன்று சகோதரா்களும் இருந்தனா். இளமையிலேயே ஒரு சகோதரா் இறந்துவிட்டாா். ரோக்கியாவின் மூத்த சகோதரா் இப்ரகிம் சாபரும் தமக்கை கரிமுன்னிசா கானம் சதுரானியும் ரோக்கியாவின் வாழ்வில் மிகுந்த தாக்கத்தை ஏற்படுத்தியவா்கள் ஆவா். கரிமுன்னிசா வங்காள மொழியைக் கற்றுக் கொள்ள விரும்பினாலும் அன்றைய வழக்கப்படி வசதியான முகமதிய குடும்பத்தில் பிறந்தவா்கள் அரபி மொழியும் பாரசீக மொழியுமே கற்றுக் கொள்வது வழக்கமாக இருந்தது. இவருடைய சகோதரா் இப்ரகிம், ரோக்கியாவிற்கும், கரிமுன்னிசாவிற்கும் ஆங்கிலம் கற்றுக் கொடுத்தாா். ஆங்கிலத்தைக் கற்றுக் கொண்ட இருவரும் பிற்காலத்தில் எழுத்தாளா்களாகத் திகழ்ந்தனா்.கரிமுன்னிசா தமது 14-வது வயதில் திருமணம் செய்து கொண்டாா். எழுத்தாளா் என்னும் பெயரும் பெற்றாா். இவருடைய இரண்டு மகன்களும் அரசியலில் இணைந்து புகழ் பெற்று அரசில் அமைச்சா்களாகவும் பணிபுரிந்தனா்.
1888 ஆம் ஆண்டு தமது 18வது வயதில் ரோக்கியா மணம் புரிந்தாா். இவரது கணவா் 38 வயது கான் பகதுா் செகாவத் ஆகும். இவா் உருது நன்கு கற்றவா். தற்போதைய பீகாா் மாநிலத்தில் உள்ள பகல்பூா் நகரில் துணை நீதிபதியாகப் பணிபுரிந்து வந்தாா். ரோக்கியாவின் கணவா் இங்கிலாந்தில் இளங்கலை பட்டப் படிப்பு படித்தவா். இங்கிலாந்து ராயல் விவசாய சங்கத்தில் உறுப்பினா். முதல் மனைவி இறந்தபின், ரோக்கியாவை இரண்டாம் மனைவியாக மணம் புரிந்து கொண்டாா். இவா் பரந்த மனம் படைத்தவராகவும், பெண்களின் கல்வியில் ஆா்வமுள்ளவராகவும் இருந்ததால் ரோக்கியாவை ஆங்கிலமும் வங்காளமும் கற்றுக் கொள்ள ஊக்குவித்தாா். இவரின் தூண்டுகோலினால் ரோக்கியாவும் வங்காள மொழியைக் நன்கு கற்றுக் கொண்டாா். தமது முதல் கட்டுரையான “பிப்பாசா” (தாகம்)வை 1902 ஆம் ஆண்டு எழுதியதன் மூலம் தமது இலக்கிய வாழ்வை ரோக்கியா துவங்கினாா். இவரது கணவா் உயிருடனிருக்கும் பொழுதே மடிச்சூா் (1905) மற்றும் சுல்தானின் கனவு (1908) என்ற புத்தகங்களை எழுதி வெளியிட்டாா்.

அறிவியல் புனைவு, சடங்குகள், நூல்கள் மற்றும் கட்டுரைகள் என பேகம் எழுதினார். இவர் ஆண்கள் மற்றும் பெண்கள் ஆகிய இருவரும் பகுத்தறிவுள்ள மனிதர்களாக சமமாக நடத்தப்பட வேண்டும் என்று வாதிட்டார் மற்றும் கல்வி இல்லாமை பெண்கள் பின்னால் தள்ளப்படுவதற்கான முக்கிய காரணமாகும் என பேகம் கருதினார். அவரின் முக்கிய படைப்புகள் அபரோத்பாஸினி என்பது தீவிரவாத வடிவிலான பர்தா தாக்குதல்களுக்கு ஆளாகியுள்ள சூழலின் கதை ஆகும். சுல்தானாவின் கனவு என்ற கதை நிசாவின் லேடிலண்ட் என்ற ஒரு இடத்தில் அமைக்கப்பட்ட ஒரு அறிவியல் புனைகதை புதினம் இது பெண்களால் ஆளப்படும் உலகம் ஆகும். பத்மராக் ("தாமரைக்கான சாரம்", 1924) இது மற்றொரு பெண்ணிய கற்பனை நாவல் ஆகும். மேட்டிச்சூர் என்பது கட்டுரைகளின் தொகுப்பு ஆகும். இது இரண்டு தொகுதிகளில் அமைக்கப்பட்டது.இவருடைய சுல்தானின் கனவு என்னும் புத்தகம் மிகவும் புகழ் பெற்றது. இப்புத்தகத்தில் பெண்களின் பணியை ஆண்களும் ஆண்களின் பணியை பெண்களும் செய்வது போன்று கற்பனை செய்து எழுதியிருந்தது புதிய சிந்தனையாக இருந்தது. இதில் ஆண்கள் பெண்களுக்கு அடிமையாக இருப்பது போல சித்தரிக்கப்பட்டிருந்தது. இப்புத்தகத்தில் இவா் எழுதியிருந்த நையாண்டி நல்ல வரவேற்பைப் பெற்றது.

இவரது கணவா், ரோக்கியாவை இஸ்லாமிய பெண்களுக்காக ஒரு பள்ளிக்கூடம் துவங்க தேவையான நிதியை சேமித்து வைக்க ஊக்கப்படுத்தி வந்திருந்தாா். இவரது கணவா் 1909 ஆம் ஆண்டு இயற்கை எய்தினாா். இவா் மறைவிற்கு ஐந்து மாதங்களுக்குப் பின்னா், அவா் நினைவாக செகாவத் பெண்கள் உயா்நிலைப் பள்ளி என்னும் பள்ளியைத் துவங்கினாா். பாரம்பரியமாக உருது மொழி பேசி வந்த நகரமான பாகல்பூரில் இப்பள்ளியை ஐந்து மாணவா்களுடன் ஆரம்பித்தாா். இவா் கணவரின் சொத்துக்கள் தொடா்பான சா்ச்சையில் வங்காள மொழி பேசும் கல்கத்தா நகரத்திற்கு 1911 ஆம் ஆண்டு தமது குடியிருப்பை மாறிக்கொண்டார். இன்றுவரை முகமதியப் பெண்களுக்காக நடத்தப் பெறும் புகழ்பெற்ற பள்ளியாக இது திகழ்ந்து வருகிறது.
பெண்களின் கல்வி என்பது பெண்களின் விடுதலையின் முதன்மையான தேவையாகும் என்று பேகம் ரோக்கியா பரிந்துரைத்தார். அவரால் கொல்கத்தாவில் வங்காள இஸ்லாமிய பெண்களுக்காக முதன் முதலாக பள்ளி நிறுவப்பட்டது. பேகம் ரோக்கியா வீட்டுக்கு வீடு சென்று குழந்தைகளின் பெற்றோர்களிடம் தங்கள் பள்ளிக்கூடம் நிஸாவிற்கு அவர்களை அனுப்பும்படி கேட்டுக்கொண்டார். எதிர்மறையான விரக்தியுற்ற விமர்சனங்கள் மற்றும் பல்வேறு சமூக தடைகளை எதிர்கொண்ட போதிலும் இவரது இறப்பு வரை இவர் இப்பள்ளியை நடத்தி வந்தார்.

1916 ஆம் ஆண்டு பேகம் ரோக்கியா இஸ்லாமிய பெண்களுக்கான சங்கம் ஒன்றை நிறுவினார். இதன் மூலம் இஸ்லாமிய பெண்களின் கல்விக்காகவும், வேலைவாய்ப்புக்காகவும் போராடினார்.பெண்களின் முன்னேற்றத்திற்காகவும், கல்விக்காகவும், அக்காலத்தில் பெண்களின் நிலை குறித்தும் பல மாநாடுகளையும் கருத்தரங்கங்களையும் நடத்தி விழிப்புணா்வை இச்சங்கம் ஏற்படுத்தி வந்தது. பிரித்தானிய இந்தியாவில் இஸ்லாமியர்களின் முன்னேற்றத்திற்கு தடையாக இருப்பது அவா்களின் பிற்போக்கு மனநிலையும், பழமைவாதமும் தான் என்று வலியுறுத்தி சீா்திருத்தத்தின் அவசியத்தை எடுத்துரைத்து வந்தாா். குரானில் பொதிந்துள்ள முற்போக்கு சிந்தனைகளை எடுத்துக் காட்டி நவீன முகமதிய மதத்தில் இவைகள் தவறாகச் சித்தரிக்கப்பட்டுள்ளன என்று வாதிட்டு வந்தாா். நபிகள் நாயகத்தின் உண்மையான போதனைகளில் உள்ள முற்போக்குக் கருத்துக்களை எல்லோரும் அறியும் வண்ணம் முகமதியப் பெண்கள் சங்கத்தின் மூலம் பல கூட்டங்களையும் மாநாடுகளையும் நடத்தி விளக்கி வந்தாா். தமது எஞ்சிய வாழ்நாளை பள்ளிக்காகவும், இஸ்லாமிய பெண்கள் சங்கத்திற்காகவும் இலக்கியத்திற்காகவும் செலவிட்டு அயராமல் பாடுபட்டு வந்தாா்.1926 ஆம் ஆண்டு பேகம் ரோக்கியா கொல்கத்தாவில் வங்காள பெண்களுக்கான கல்வி எனும் கூடாட அரங்கை தலைமை ஏற்று நடத்தினார். இது மகளிருக்கான கல்வி உரிமையை மகளிர் ஒன்றினைந்து போராட பேருதவியாக இருந்தது. அவர் இறக்கும் தருவாயிலும் பெண்களுக்கான உரிமையை கேட்டு போராடியவர். 1932 ஆம் ஆண்டு திசம்பர் திங்கள் 9 ஆம் நாள் காலமானார். வங்க தேசம் ஒவ்வொரு ஆண்டும் திசம்பர் திங்கள் 9 ஆம் நாள் அவர் படைப்புகள் மற்றும் மரபுகளை நினைவுகூரும் வகையில் ரோக்கியா தினமாக அனுசரிக்கிறது. அந்நாட்டு அரசு 1995 ஆம் ஆண்டு முதல் பெண்களுக்கான துறை முன்னேற்றத்தில் சிறப்பாக ஈடுபட்ட மகளிருக்கு, ரோக்கியா பதக்கத்தை வழங்கி வருகிறது. 2004 ஆம் ஆண்டில் பிபிசி நடத்திய வாக்கெடுப்பபில் பேகம் ரோக்கியா சிறந்த வங்காள பிரஜை 6 ஆம் இடத்தில் தேர்வு செய்யப்பட்டார். இத் தரவரிசையில் பேகம் ரோக்கியா முதல் பெண்மணி ஆவார். இவர் அக் காலத்தில் இஸ்லாமிய சமுகத்தில் ஒடுக்கப்பட்ட மக்களுக்கு குறிப்பாக பெண்களுக்கு ஏற்படும் இன்னல்களை களைய பாடுபட்ட இஸ்லாமிய பெண்மணி ஆவார்.
பேகம் ரோக்கியா சிறுகதை, கவிதை, கட்டுரை, புதினம் நையாண்டி எழுத்து என்று தமக்கென ஒரு பாணியை வகுத்துக் கொண்டு பல தளங்களிலும் தமது படைப்பாற்றலையும் கற்பனையையும் வெளிப்படுத்தியுள்ளாா். திருமதி ஆா் எஸ் ஹுசைன் என்னும் புனைப்பெயரில் 1903 ஆம் ஆண்டு நாபனூா் என்னும் பத்திரிக்கையில் எழுதத் தொடங்கியவா் இவா். இருந்தாலும் இவருடைய முதல் படைப்பான “பிப்பாசா ” 1902 ஆம் ஆண்டு நாபா்பாதாவில் வெளிவந்ததாகவும் கூறப்படுகிறது. இவா் தொடா்ச்சியாக, சாகத், மகமதி, நாபபிரபா மகிளா, பாரத் மகிளா, அல் இஸ்லாம், நாவ்ரோஸ், மாகே-நவோ, பாங்கிய முசல்மான் சாகித்ய பத்ரிகா, இந்தியப் பெண்கள் பத்திரிக்கை போன்றவற்றில் எழுதி வந்துள்ளாா். இவா் தம் எழுத்துக்களால் பெண்களை அநீதியை எதிா்த்துப் போராடவும், பெண்களைக் கொடுமைப்படுத்தும் சமூகத் தடைகளை உடைத்தெரியவும் ஊக்கப்படுத்தி வந்தாா்.


</doc>
<doc id="421362" url="https://ta.wikipedia.org/wiki?curid=421362" title="குந்தூஸ் மாகாணம்">
குந்தூஸ் மாகாணம்

குந்தூஸ் ("Kunduz" or "Qunduz" (, ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் வடக்குப் பகுதியில் தஜிகிஸ்தான் எல்லையை ஒட்டி அமைந்துள்ளது. மாகாணத்தின் மக்கள் தொகையானது சுமார் 953,800, ஆகும். இது பல்லின மக்களைக் கொண்ட, பெரும்பாலும் பழங்குடி மக்களைக் கொண்ட மாகாணமாகும். மாகாணத்தின் தலைநகராக குந்தூசு நகரம் செயல்படுகிறது. குண்டுஸ் விமான நிலையமானது மாகாண தலைநகரத்திற்கு அடுத்து அமைந்துள்ளது.

குந்தூஸ் மாகாணத்தில் குண்டுஸ் ஆற்றுப் பள்ளத்தாக்கு முதன்மையான பகுதியாக உள்ளது. இந்த ஆறானது தெற்கிலிருந்து வடக்காக பாய்ந்து ஆமூ தாரியா ஆற்றில் கலக்கிறது, இது ஆப்கானிஸ்தான் மற்றும் தஜிகிஸ்தான் எல்லைகளுக்கு இடையில் பாய்கிறது. புதிதாக நிர்மாணிக்கப்பட்ட பாலமானது சேர்கான் பண்டார் பகுதியில் ஆமு தாரியா ஆற்றைக் கடக்கிறது. இந்த ஆறும் அதன் துணை ஆறுகள், வரத்துக் கால்வாய்கள் போன்றவை மாகாணத்தின் நீர்பாசணத் தேவைக்கான முதன்மை ஆதாரங்களாக உள்ளன.

இப்பகுதியானது கடந்த காலத்தில் பல பேரரசுகளின் பகுதியாக இருந்தது. 18 ஆம் நூற்றாண்டின் மத்தியில் ஆப்கானிய துரானி பேரரசின் ஒரு பகுதியாக மாறியது. 1920 களின் தொடக்கத்தில் வடக்கில் உருசிய துருக்கித்தானில் இருந்து ஒரு பெரிய குடிபெயர்வு நடந்த‍து. ஷேர் கான் நாசரின் ஆட்சிக் காலத்தில், குண்டுஸ் மாகாணமானது ஆப்கானிஸ்தானின் மாகாணங்களின் செல்வந்த மாகாணங்களில் ஒன்றாக ஆனது. முக்கியமாக ஆப்கானிய போருக்குப் பின்னர் 20 ஆம் நூற்றாண்டின் துவக்கத்தில் ஆப்கானிஸ்தானில் ஸ்பின்சர் பருத்தி நிறுவனத்தை நாசர் நிறுவியதன் காரணமாக இது நடந்த‍து. 

ஆப்கானிஸ்தான் போரின்போது குந்தூஸ் நேட்டோ படைகள் 2001 நவம்பரில் கைப்பற்றின. குந்தூஸ் மாகாண நேட்டோ- ஐஎஸ்ஏஎப் மறுசீரமைப்புக் குழுவில் 4000 ஜெர்மானியப் படையினரைக் கொண்டுள்ளது. 2009 ஆம் ஆண்டு தலிபான் போராளிகள் இந்த பகுதிக்குள் ஊடுருவுவதற்கு முன்னர் வரை இந்த மாகாணம் அமைதியாக இருந்தது.

குந்தூஸ் மாகாணத்தின் தற்போதைய ஆளுநர் அசாதுல்லா ஓமர்சல் ஆவார். மாகாணத்தின் தலைநகராக குந்தூஸ் நகரம் உள்ளது. மாகாணம் முழுவதுமான அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. குந்தூஸ் மாகாணத்தை ஒட்டியுள்ள தாஜிஸ்தான் எல்லைப் பகுதியை ஆப்கானிய தேசிய காவல்துறையின் (ஏஎன்பி) ஒரு பிரிவான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

2015 செப்டம்பர் 28 அன்று, ஆப்கானிய தலிபான்கள் குந்தூஸ் மாகாணத்தை கைப்பற்றியுள்ளதாக செய்திகள் தெரிவிக்கின்றன.

இந்த மாகாணத்தில் உள்ள குந்தூஸ் வானூர்தி நிலையத்தில் இருந்து 2014 மே முதல் காபூலுக்கு நேரடியாக விமான சேவை வழங்க திட்டமிட்டது. பாஜி போயோனில் உள்ள தஜிகிஸ்தான்-ஆப்கானிஸ்தான் பாலமானது இந்த மாகாணத்தை தஜிகிஸ்தானுடன் இணைக்கிறது.

வேளாண்மையும், கால்நடை வளர்ப்பும் மாகாண மக்களின் முதன்மைத் தொழிலாக உள்ளது. பழங்களும், காய்கறிகளுமே மிகவும் பொதுவாக வேளாண் பொருட்களாக உள்ளன, என்றாலும் ஓரளவு பருத்தியும், எள்ளும் உற்பத்தி செய்யப்படுகின்றன. விவசாயிகளுக்கு நீர் பற்றாக்குறையை சிக்கலை எதிர்கொள்கின்றனர்.குண்டுசில் ஆண்கள் மற்றும் பெண்கள் ஆடை உற்பத்தி, உலோக வேலை, தச்சு வேலை போன்றவற்றில் தொழிலாளர்களாக உள்ளனர்.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 25% என்ற விகிதத்தில் இருந்தது, இது 2011 ஆண்டு 16% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 6 % என்ற எண்ணிக்கையில் இருந்து 2011 ஆண்டு 22 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 33% என்று இருந்தது. 2011 இல் இது 20% என குறைந்துள்ளது. 

குந்தூஸ் மாகாணத்தில் நம்பகமான மக்கள் கணக்கெடுப்பு நடத்தப்படவில்லை என்றாலும், மாகாணத்தின் மக்கள் தொகை சுமார் 953,800 என மதிப்பிடப்பட்டுள்ளது. மாகாணமானது பல இன மக்களைக் கொண்டதாகவும், பெரும்பாலும் கிராமப்புறமாகவும் உள்ளது. இதன் மக்கள் தொகையில் பஷ்தூன் மக்கள் 30%, உஸ்பெக்குகள் 27% தாஜிக்குகள் 27% துர்க்மென் 9.4% கசாரா மக்கள் 3% அரபு மக்கள் 4.6% ஆக உள்ளனர். மேலும் சிறிய எண்ணிக்கையில் பாஷாயி, பலோச், நர்சிஸ்டானின் போன்ற மக்கள் குழுவினர் வாழ்கின்றனர்.

மாகாணத்தில் சுமார் 94% மக்கள் சுன்னி இஸ்லாமியர்கள் மற்றும் 6% ஷியா இஸ்லாமியர்களாக உள்ளனர். இங்கு பெரும்பான்மையாக பாஷ்டோ, தாரி பாரசீகம், உஸ்பெக்கி ஆகிய மொழிகள் பேசப்படுகின்றன.


</doc>
<doc id="421369" url="https://ta.wikipedia.org/wiki?curid=421369" title="பழைய எகிப்து இராச்சியம்">
பழைய எகிப்து இராச்சியம்

மத்திய கிழக்கின், வடக்கு ஆப்பிரிக்காவில், பண்டைய எகிப்திய பழைய இராச்சியத்தின் வரலாறு, கிமு 2686-இல் துவங்கி, கிமு 2181 முடிய விளங்கியது. இந்த இராச்சியத்தின் ஆட்சியாளர்களான பார்வோன்கள் இறந்ததற்கு பின்னர் உடல்களை அடக்கம் செய்வதற்கு பிரமிடுகளை கட்டியதால், பழைய எகிப்திய இராச்சியத்தை பிரமிடுகளின் காலம் என வரலாற்று ஆசிரியர்கள் குறிப்பிடுவர். 

பழைய எகிப்திய இராச்சியத்தின் நான்காம் வம்ச பார்வோன் "சினெபெரு" என்பவர் பிரமிடு கட்டிடக் கலை நுணுக்கத்தை நன்கறிந்தவர். இவ்வம்சத்தின் குபு, காப்ரா மற்றும் மெனாகளெரெ போன்ற மன்னர்கள் புகழ்பெற்ற கிசா பிரடுமிகளைக் கட்டினர். பண்டைய எகிப்து தனது நாகரீகத்தை, பழைய எகிப்து இராச்சியத்தின் ஆட்சிக் காலம் முதல், எகிப்தின் மத்தியகால இராச்சியம் மற்றும் புது எகிப்து இராச்சியம் வரை நைல் சமவெளியில் தொடர்ந்து தக்க வைத்துக் கொண்டது. 

பழைய எகிப்து இராச்சியம் என்ற சொல், பதினெட்டாம் நூற்றாண்டின் வரலாற்றாளர்கள், துவக்கால முதலிரண்டு எகிப்திய வம்சங்களின் ஆட்சிக் காலத்துடன் வேறுபடுத்தி காண்பிக்கவே பயன்படுத்தினர்.
துவக்கால எகிப்தின் முதலிரண்டு வம்ச மன்னர்களின் மற்றும் பழைய எகிப்திய இராச்சியத்தின் முதல் மன்னர்களின் தலைநகரமாக மெம்பிஸ் விளங்கியது. 

மேற்படி இரண்டு எகிப்திய ஆட்சியாளர்களின் காலப்பகுதிகள், புகழ்பெற்ற பெரிய அளவிலான பிரமிடுக் கட்டிடக் கலையும், பொருளாதார வளர்ச்சியுமே வேறுபடுத்தி காட்டுகிறது.

எகிப்தின் பழைய இராச்சியமானது, எகிப்தின் மூன்றாம் வம்ச மன்னர்களின் ஆட்சியிலிருந்து, ஆறாம் வம்ச மன்னர்களின் ஆட்சிக் காலமான கிமு 2686 – கிமு 2181 வரையிலான பகுதியாக கணக்கிடப்படுகிறது.

பழைய எகிப்திய இராச்சியத்தின் ஆட்சியாளர்களை பார்வோன்கள் என அழைக்கப்படவில்லை. ஆனால் புது எகிப்திய இராச்சிய ஆட்சியின் போது கடவுள்களுக்கு பூஜை செய்யும் உரிமை பெற்ற மன்னர்களை பார்வோன்கள் என்றழைத்தனர். 

எகிப்தின் மூன்றாம் வம்சத்தின் பழைய எகிப்திய இராச்சியத்தின் முதல் மன்னர் ஜோசர் ஆட்சிக் காலத்தில், எகிப்தின் தலைநகரம் மெம்பிசுக்கு மாற்றப்பட்டது.

இவரது ஆட்சியில் சக்கிரா பகுதியில் வெளிப்புறத்தில் கற்களாலான படிக்கட்டுகள் அமைப்பில் பிரமிடு கட்டிடக் கலை புது யுகம் துவங்கியது. பழைய எகிப்திய இராச்சியத்தின் ஆட்சிக் காலத்தில் இறந்த மன்னர்கள், அரசிகள், அரச குடும்பத்தினர்கள் மற்றும் அரசவை பிரபுக்களுக்குத் தக்கவாறு, அவர்களது பிணங்களை பதப்படுத்தி மம்மியாக்கி, பிரமிடுகளில் உரிய மரியாதைகளுடன் அடக்கம் செய்தனர். இக்காரணத்திற்காக பழைய எகிப்திய இராச்சியத்தை பிரமிடுகளின் காலம் என அழைக்கப்படுகிறது.

பழைய எகிப்து இராச்சியத்தை மூன்றாவது வம்சத்தினர் முதல் ஆறாவது வம்சத்தினர் வரை கிமு 2686 முதல் கிமு 2181 முடிய 505 ஆண்டுகள் ஆண்டனர்


எகிப்தின் மூன்றாவது வம்சத்தின் முதல் மன்னரான ஜோசர் என்பவரே பழைய எகிப்திய இராச்சியத்தின் முதல் மன்னராவர் (கிமு 2691 - 2625). இவரே தனக்கான முதல் படிக்கட்டுகள் கொண்ட பிரமிடுவை மெம்பிஸ் நகரத்தில் நிறுவினார்.

முதலில் அறியப்பட்ட எகிப்திய மன்னர்களின் உருவம், எகிப்தின் மூன்றாம் வம்சத்தின், பழைய இராச்சிய மன்னர் ஜோசர் தலைச்சிற்பத்தை (கிமு 2650-2600) மேல் எகிப்தில் நடைபெற்ற அகழ்வாய்வில் கண்டெடுக்கப்பட்டு, தற்போது ஐக்கிய அமெரிக்காவின், புருக்ளீன் அருங்காட்சியகத்தில் காட்சிக்கு வைக்கப்பட்டுள்ளது.]]
பழைய எகிப்திய இராச்சியத்தின் மக்கள், மன்னரை கடவுளாக வழிபட்டனர். 

நான்காம் எகிப்திய வம்ச மன்னர்களின் ஆட்சிக் காலத்தில் (கிமு 2613–2494), பழைய எகிப்திய இராச்சியத்தின் புகழ் அதன் உச்சியைத் தொட்டது. எகிப்திய மன்னர் சினேப்பிரு கருங்கற்களால் சிறிதும் பெரிதுமான பெண்ட் பிரமிடு மற்றும் செம்பிரமிடு போன்ற மூன்று பிரமிடுகளை நிறுவினார். மன்னர் சினேபெருவின் மகன் குபு (கிமு 2589–2566) கிசாவின் பெரிய பிரமிடைக் நிறுவினார்.

குபுவின் மறைவிற்குப்பின் அவரது மகன்கள் ஜெதேப்பிரா (கிமு 2566–2558) மற்றும் கப்பிராவிற்கிடையே (கிமு 2558–2532) வாரிசுரிமைக்கு சர்ச்சை ஏற்பட்டது. ஜெதேப்பிரா ஆட்சிக் காலத்தில் கீசாவின் பெரிய ஸ்பிங்ஸ் கட்டப்பட்டது. 

இவரது ஆட்சிக் காலத்தில் கானான் தேசமும், நுபியா (தற்கால சூடான் நாடு) தேசமும் கைப்பற்றப்பட்டது. 

எகிப்தின் ஐந்தாம் வம்சத்தினர் ஆண்ட பழைய இராச்சிய ஆட்சிக் காலத்தில் (கிமு 2498 – 2345) மன்னர் யுசர்கப் (கிமு 2494–2487) ஆட்சியில் சூரியக் கடவுள் வழிபாடு துவங்கியது. சூரியக் கடவுளுக்கு வழிப்பாட்டுத் தலங்கள் கட்டப்பட்டது. 

யுசர்கப்பின் மகன் சகுரே ஆட்சியில் (கிமு 2487–2475) எகிப்தின் அண்டைப்பகுதிகளைக் கைப்பற்றினார். சகுரேவிற்குப் பின் ஆட்சிக்கு வந்த அவரது மகன் நெபெரிர்கரே ககாய் (கிமு 2475–2455), புதிய அரச பட்டங்களை அறிமுகப்படுத்தினார். ஐந்தாம் வம்சத்தின் மூன்றாம் மன்னர் "நெப்ரிர்கரே கலை" (Neferirkare Kakai) ஆட்சியில் 
கிமு 2,400ல் கட்டப்பட்ட கல்லறை, டிசம்பர், 2018ல் அகழாய்வில் கண்டுபிடிக்கப்பட்டது. 

இவருக்குப் பின்னர் வந்த மன்னர்களான நெபெரேப்பிரே (கிமு 2455–2453) மற்றும் செப்செகரே ஆகியோர் குறுகிய காலமே பழைய எகிப்திய இராச்சியத்தை ஆண்டனர். 

இவ்வம்சத்தின் இறுதி மன்னர்கள், மென்கௌஹோர் (கிமு 2421–2414 ), ஜெத்கரே செசி (கிமு 2414–2375) மற்றும் உனாஸ் (கிமு 2375–2345) ஆவர். 

பழைய எகிப்திய இராச்சியத்தினர் செங்கடல் வழியாக, பண்டைய அண்மை கிழக்கு நாடுகளுக்கு கருங்காலி மரப்பொருட்கள், நறுமண ஊதுபத்திகள், தங்கம் மற்றும் செப்புப் பாத்திரங்களை ஏற்றுமதி செய்வதற்கு மரக்கலங்களை கட்டினர்.

பழைய எகிப்திய இராச்சியத்தின் ஆறாம் வம்ச மன்னர்களின் ஆட்சிக் காலத்தில் (கிமு 2345–2181), மன்னர்களின் ஆதிக்கம், பிரதேச மாகாண ஆளுநர்களின் எழுச்சியால் படிப்படியாக வீழ்ச்சியடைத் துவங்கியது.

மன்னர் இரண்டாம் பெப்பியின் (கிமு 2278–2184) மறைவிற்குப் பின் வாரிசுரிமைக்காக நடைபெற்ற உள்நாட்டுப் போரால், பழைய எகிப்திய இராச்சியம் முற்றிலும் வீழ்ச்சியடைந்தது. மேலும் நைல் ஆற்றின் வெள்ளத்தாலும், பஞ்சத்தாலும் பழைய எகிப்திய இராச்சியம் சீரழிந்தது.

பழைய எகிப்திய இராச்சியத்தின் முடிவில் கிமு 2184 முதல் கிமு 2055 முடிய 129 ஆண்டுகள் எகிப்தில் முதல் இடைநிலைக் காலம் நிலவியது.

எகிப்தின் பழைய இராச்சியத்தின் 3 - 6 வரையிலான வம்ச ஆட்சியாளர்கள் காலத்தில் (கிமு 2649–2150) கட்டிடக் கலை, சிற்பக் கலை, ஓவியக் கலைகள் செழித்திருந்தது. தங்கம், வெள்ளி, செப்பு மற்றும் நவரத்தினங்களால் அழகிய நகைகள் செய்தனர். மரம், கல், படிகத்தால் அழகிய சிற்பங்களை வடித்தனர். கருங்கற்களால் பெரிதும், சிறிதுமான பிரமிடுகள் கட்டப்பட்டது. இறந்த மன்னர்கள், அரச குடும்பத்தினரது பதப்படுத்தப்பட்ட மம்மிகளை பிரமிடுகளில் மரியாதைகளுடன் அடக்கம் செய்யும் வழக்கம் இருந்தது. மக்கள் பார்வோனை கடவுளாக வழிபட்டாலும், சூரியக் கடவுள் வழிபாடும் இருந்தது.





</doc>
<doc id="421375" url="https://ta.wikipedia.org/wiki?curid=421375" title="இந்தோர் மராத்தான்">
இந்தோர் மராத்தான்

இந்தோர் மராத்தான் "(Indore Marathon)" என்பது இந்தூர் நகரில் ஆண்டுதோறும் நடைபெறும் ஒரு மாரத்தான் போட்டியாகும். இந்தூர் மாநகராட்சி நிறுவனம் இப்போட்டியை நடத்துகிறது. ரிலையன்சு கியோ இப்போட்டிக்கான நிதியுதவியை வழங்கி அதன் முதன்மை புரவலராக உள்ளது. ஒவ்வொரு ஆண்டும் இந்தூரில் இருந்தும், பல்வேறு பகுதிகளிலிருந்தும் பங்கேற்பாளர்கள் இங்கு வந்து மாரத்தான் போட்டியில் பங்கேற்கிறார்கள் .
2015 ஆம் ஆண்டிலிருந்து இப்போட்டி தொடங்கப்பட்டு தொடர்ந்து நடந்து வருகிறது. "ஆரோக்கியமான மற்றும் சுறுசுறுப்பான இந்தோர்" என்ற தொலை நோக்கத்துடன் இப்போட்டி தொடங்கப்பட்டது.

நேரு விளையாட்டு அரங்கத்தின் வெளிப்புறத்தில் தொடங்கி கீதாபவன், பலாசியா, விசய் நகர் வழியாக மீண்டும் நேரு விளையாட்டு அரங்கத்தில் வந்து முடியும் 21 கிலோமீட்டர் தொலைவு ஓட்டம், அரை மாரத்தான் போட்டி என்றழைக்கப்படுகிறது.

நேரு விளையாட்டு அரங்கத்தின் வெளிப்புறத்தில் தொடங்கி கீதாபவன், பலாசியா, பரதேசிபுரா வழியாக மீண்டும் நேரு விளையாட்டு அரங்கத்தில் வந்து முடியும் 10 கிலோமீட்டர் தொலைவு ஓட்டமானது 10 கிலோமீட்டர் மாரத்தான் போட்டி என்றழைக்கப்படுகிறது.

அரை மாரத்தான் போட்டியின் அனைத்துலக ஆண்/பெண் வெற்றியாளர் ஒவ்வொருக்கும் ரூ. 50,000 பரிசும் 10 கிமீ மராத்தனுக்கான அனைத்துலக ஆண்/பெண் வெற்றியாளர் ஒவ்வொருவருக்கும் ரூ 30,000 பரிசும் இங்கு வழங்கப்படுகிறது. 5 கிமீ மராத்தனுக்கான பரிசுப் பணம் ஏதும் வழங்கப்படுவது இல்லை.


</doc>
<doc id="421383" url="https://ta.wikipedia.org/wiki?curid=421383" title="ஆர். அமரேந்திரன்">
ஆர். அமரேந்திரன்

ஆர். அமரேந்திரன் (R Amarendran) அமரேந்திரன் ரமணன் அல்லது ரமணன் என அழைக்கப்படும் இவர் இந்திய நாடகத் திரைப்பட இயக்குநர் மற்றும் நடிகர் ஆவார். இவர் ஆங்கிலம் மற்றும் பிரெஞ்சு மொழிகளில் சென்னை மற்றும் புதுச்சேரி ஆகிய இடங்களில் நாடகத்த் திரைப்படங்களை இயக்கி நடித்துள்ளார். தனது கல்லூரிக் காலங்களில் இருந்து நடித்து வருகிறார். லயோலா கல்லூரி தயாரித்த கிரிஷ் கர்னாட் இயக்கிய துக்ளக்கில் இவர் பங்காற்றினார்.இதன்மூலம் மித்ரன் தேவனேசன் இயக்கிய கில்பர்ட் போன்றவற்றில் நடிக்கும் வாய்ப்பினைப் பெற்றார். பின் சென்னையில் நடைபெற்ற சில நாடகத் திரைப்படங்களில் நடித்துள்ளார். 1989 ஆம் ஆண்டில் பிரஞ்சு அரசு பிரஞ்சு மொழி நாடகங்களில் நடிப்பதற்காக நான்கு இந்தியர்களைத் தேர்வு செய்தது. அதில் இவரும் ஒருவர் ஆவார். 1992 ஆம் ஆண்டில் பிரான்சில் இருந்து திரும்பிய பின் சுயமாக நாடகத் திரைப்படங்களை இயக்க திட்டமிட்டு "அர்லெகின்" எனும் திரையரங்கம் ஒன்றினைத் துவங்கினார். இவர் 25 நாடகங்களுக்கும் மேலாக ஆங்கிலம் மற்றும் பிரெஞ்சு மொழிகளில் நாடகங்களில் நடித்துள்ளார். 2008 ஆம் ஆண்டில் பலே பாண்டியா எனும் திரைப்படத்தில் முதல் முறையாக நடித்தார்.

விடியும் முன் எனும் திரைப்படத்தில் முக்கியக் கதாப்பாத்திரத்தில் நடித்தார். அதில் இவரின் நடிப்பு பரவலான வரவேற்பைப் பெற்றது. இந்தத் திரைப்படம் லண்டன் முதல் பிரிடன் வரை எனும் ஆங்கிலத் திரைப்படத்தின் தழுவல் ஆகும். மேலும் இவர் பல ஆஸ்கர் விருதுகளை வென்ற லைப் ஆஃப் பை எனும் திரைப்படத்தில் வரலாற்று ஆசிரியராக நடித்துள்ளார். இவர் சில நூல்களையும் எழுதியுள்ளார் இவருடைய முதல் குழந்தைகள் நூல் சிரியின் புன்னகை ஆகும். இந்த நூல் பல மொழிகளில் மொழிமாற்றம் செய்யப்பட்டது. மேலும் இவர் "சலீம் தெ நைஃப் அண்ட் தெ சார்ப்ணர்" எனும் நூலினை எழுதியுள்ளார்.

ஜில் ஜங் ஜக், விடியும் முன் மற்றும் கபாலி ஆகிய திரைப்படங்களில் நடித்துள்ளார்.

"டார்டஃப், தெ லெசன், தெ மெய்ட்ச், ஆகிய" ஆங்கில நாடகங்களை இயக்கியுள்ளார். மேலும்துக்ளக் எனும் நாடகத்தில் நடித்துள்ளார்.

2010 ஆம் ஆண்டில் சந்திரசேகர் இயக்கத்தில் வெளியான பலே பாண்டியா திரைப்படத்தில் அறிமுகமானார். அதே ஆண்டில் வ எனும் திரைப்படத்தில் ஞானி எனும் கதாப்பாத்திரத்தில் நடித்தார். 
2012 இல் ஏ. ஆர். ரகுமான் இசையில் வெளியாகி பல ஆஸ்கார் விருதுகளை வென்ற லைஃப் ஆஃப் பை எனும் திரைப்படத்தில் வரலாற்று ஆசிரியர் கதாபாத்திரத்தில் நடித்தார்.
2013 ஆம் ஆண்டில் விடியும் முன் எனும் திரைப்படத்தில் சலூன் சிங்காரம் எனும் கதாப்பாத்திரத்தில் நடித்தார். அதில் இவரின் நடிப்பு பரவலான வரவேற்பைப் பெற்றது
2016 இல் சித்தார்த் நடிப்பில் வெளியான ஜில் ஜங் ஜக் திரைப்படத்தில் தெய்வநாயகம் கதாபாத்திரத்திலும், கபாலி திரைப்படத்தில் வேலு கதாப்பாத்திரத்திலும் நடித்துள்ளார்.
சங்கிலி புங்கிலி கதவத் தொற திரைப்படத்தில் சிங்கப்பூர் சிங்காரம் எனும் கதாப்பாத்திரம் மற்றும் விக்ரம் வேதாவில் சங்கு எனும் கதாப்பாத்திரம் மற்றும் மாயவன் திரைப்படத்தில் பிரமோத் ஆகியக் கதாப்பாத்திரங்களில் நடித்துள்ளார்.

ஆந்திரா மெஸ் திரைப்படத்தில் ஜனார்த்தனன் கதாப்பாத்திரத்தில் நடித்தார்.


</doc>
<doc id="421394" url="https://ta.wikipedia.org/wiki?curid=421394" title="குயெர்பெட் வினை">
குயெர்பெட் வினை

குயெர்பெட் வினை "(Guerbet reaction)" என்பது ஒரு முதனிலை அலிபாட்டிக் ஆல்ககாலை β-ஆல்க்கைலேற்ற இருபடி ஆல்ககாலாக மாற்றும் கரிம வேதியியல் வினையாகும். ஒரு சமான எடை நீர் இவ்வினையில் இழக்கப்படுகிறது. மார்செல் குயெர்பெட் (1861-1938) என்பவர் இவ்வினையைக் கண்டறிந்து விவரித்த காரணத்தால் இவ்வினைக்கு குயெர்பெட் வினை என்ற பெயர் சூட்டப்பட்டது. மேலும் இவ்வினை நிகழ்வதற்கு உயர் வெப்பநிலைகளும் வினையூக்கிகளும் அவசியத் தேவைகளாகும் This reaction requires a catalyst and elevated temperatures.

1899 ஆம் ஆண்டு அசல் வெளியீட்டில் என்-பியூட்டனால் சேர்மமானது 2-எத்தில்யெக்சனால் சேர்மமாக மாற்றப்படுவதாக கூறப்ப்பட்டது. இவ்வினையின் மூலமாகத் தயாரிக்கப்படும் ஆல்ககால்கள் குயெர்பெட் ஆல்ககால்கள் என்றழைக்கப்பட்டன. நீண்ட சங்கிலி அலிப்பாட்டிக் ஆல்ககால்களைப் பயன்படுத்தினால் வெளுப்பிகள் கிடைக்கின்றன. 

கார உலோக ஐதராக்சைடுகள் அல்லது ஆல்காக்சைடுகள், இரானே நிக்கல் போன்ற ஐதரசனேற்ற வினையூக்கிகள், உயர் வெப்பநிலை (220 பாகை செல்சியசு) மற்றும் அழுத்தம் போன்றவை இவ்வினைக்குத் தேவைப்படுகின்றன. 

நான்கு படிநிலை வரிசைகளில் குயெர்பெட் வினை நிகழ்கிறது. முதல் படிவரிசையில் ஆல்ககால் ஆக்சிசனேற்றம் செய்யப்பட்டு ஆல்டிகைடாகிறது. பின்னர் இந்த இடைநிலைகள் ஓர் ஆல்டால் குறுக்க வினைக்கு உட்பட்டு அல்லைல் ஆல்டிகைடாக ஒடுக்கமடைகிறது. இதையே ஐதரசனேற்ற வினையூக்கிகள் ஆல்ககாலாக ஒடுக்குகிறது 

இரண்டு ஆல்டிகைடு மூலக்கூறுகள் விகிதச்சமமாதலின்றி வினைபுரிந்து தொடர்புடைய ஆல்ககாலும் கார்பாக்சிலிக் அமிலமும் உருவாகும் போது கன்னிசாரோ வினை நிகழவும் வாய்ப்பு இருக்கிறது. டிசுசெங்கோ வினையும் மற்றொரு பக்க வினையாக நிகழவும் வாய்ப்பு இருக்கிறது. 

வினைக்குத் தேவைப்படும் வெப்பநிலையை குறைக்க புதிய வினையூக்கியைப் பயன்படுத்தும் திட்டம் ஆராயப்படுகிறது. ஓர் ஆய்வில் 1-பென்டனால் இரிடியம் ஐதரசன்நீக்க வினையூக்கி பயன்படுத்தப்பட்டது. பொட்டாசியம் டெர்ட்-பியூட்டாக்சைடு ஒரு காரமாக பாரா-சைலீனில் பயன்படுத்தப்பட்டது. வாய்ப்பாட்டில் குறிக்கப்பட்டுள்ள Cp பென்டாமெத்தில்சைக்ளோபென்டாடையீன் ஈந்தணைவியைக் குறிக்கிறது ref></ref>. 

சிறிதளவு 1,7-ஆக்டாடையீன் புரோட்டான் ஏற்பியாக இங்கு தேவைப்படுகிறது.



</doc>
<doc id="421431" url="https://ta.wikipedia.org/wiki?curid=421431" title="கனாக்கு மக்கள்">
கனாக்கு மக்கள்

கனாக்கு ("Kanak", பிரெஞ்சு: "Canaque") எனப்படுவோர் பிரான்சின் கடல்கடந்த மண்டலமும், தென்மேற்கு பசிபிக் பிராந்தியத்தில் அமைந்துள்ளதுமான நியூ கலிடோனியாவில் வாழும் பழங்குடி மெலனீசிய இனத்தவர் ஆவர். 2014 மக்கள்தொகைக் கணக்கெடுப்பின்படி, நியூ கலிடோனியாவின் 39.1% மக்கள் (104,000) கனாக்குகள் ஆவர்.

நியூகலிடோனியாவில் மெலனீசியக் குடியேற்றம் லப்பித்தா பண்பாட்டுக் காலத்திலேயே (கிமு 1600 முதல் கிபி 500) இடம்பெற்றுள்ளது. ஆனாலும் கனாக்கு மக்களின் ஆரம்பம் அறியப்படவில்லை. பொலினேசிய கடற்பயணிகள் கனாக்கு மக்களுடன் பல நூற்றாண்டுகளாக தமக்கிடையே திருமண உறவில் இருந்திருக்கலாம் என நம்பப்படுகிறது. நியூகலிடோனியாவின் ஐரோப்பியக் குடியேறிகளால் கனாக்குகள் கால்டோச்சிகள் என அழைக்கப்படுகின்றனர். கனாக்கு மக்களின் ஓவியங்களும், கைவேலைப்பாடுகளும் இங்கு மிகப் பிரபலமானவை ஆகும்.

நியூகலிடோனியா 1853 இல் பிரான்சுடன் இணைக்கப்பட்டு 1956 இல் பிரான்சின் கடல்கடந்த மண்டலமாக அறிவிக்கப்பட்டது. 1967 இல் விடுதலை இயக்கத்தினரின் கிளர்ச்சி தோல்வியில் முடிந்தது. ஆனாலும் பிரான்சிடம் இருந்து முழுமையான விடுதலை கோரிய போராட்டம் 1984 இல் மீண்டும் ஆரம்பமானது. விடுதலைக்கான பொது வாக்கெடுப்பு நடத்துவதற்கு 1988 ஆம் ஆண்டில் பிரான்சுக்கும் நியூகலிடோனியாவுக்கும் இடையில் உடன்பாடு எட்டப்பட்டது. விடுதலை இயக்கத்தின் கனாக்குத் தலைவர் சான்-மரீ சிபாவு 1989 ஆம் ஆண்டில் படுகொலை செய்யப்பட்டார். இவரது நினைவாக தலைநகர் நூமியாவில் கலாசார நிலையம் ஒன்று 1998 இல் திறக்கப்பட்டது.


</doc>
<doc id="421437" url="https://ta.wikipedia.org/wiki?curid=421437" title="சாலக்கரா">
சாலக்கரா

சாலக்கரா "(Chalakkara)" என்பது இந்தியாவின் புதுச்சேரி மாநிலத்தில் அமைந்துள்ள மாகி நகராட்சியில் ஒரு வருவாய் கிராமமாக உருவாகியுள்ள நகரமாகும். இந்நகரம் ஒரு மலைவாழ் பகுதியாகும். மாகி அரசு ஆயுர்வேத கல்லூரியும் மாகி பல் மருத்துவ நிறுவனமும் இங்கு அமைந்துள்ளன. 

புகழ்பெற்ற கீழாந்தூர் கோயிலும் இங்கு அமைந்துள்ளது. 

ராசீவ் காந்தி ஆயுர்வேத மருத்துவ கல்லூரி, மகாத்மா காந்தி அரசு கலைக் கல்லூரி போன்ற கல்லூரிகளும் சாலக்கராவில் அமைந்துள்ளன. 


</doc>
<doc id="421446" url="https://ta.wikipedia.org/wiki?curid=421446" title="லக்மான் மாகாணம்">
லக்மான் மாகாணம்

லக்மான் ("Laghman" (பஷ்தூ/பாரசீகம்: لغمان) என்பது ஆப்கானிஸ்தானின் முப்பத்து நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. மாகாணத்தின் மக்கள் தொகையானது சுமார் 445,600, ஆகும். இது பல்லின மக்களைக் கொண்ட, பெரும்பாலும் கிராமப்புற மக்களைக் கொண்ட மாகாணமாகும். மாகாணத்தின் தலைநகராக மிகுத்தர்லாம் நகரம் செயற்படுகிறது.

தற்பொழுது காபூல் அருங்காட்சியகத்தில் வைக்கப்பட்டிருக்கும் அரமேயக் கல்வெட்டஆனது, லக்மானில் கண்டெடுக்கப்பட்டது ஆகும், இது இந்தியாவுக்கும் பல்மைராவுக்கும் இடையில் இருந்த பழங்கால வணிகப்பாதை என்பதைக் குறிக்கின்றது. அரமேய மொழியானது அகாமனிசியப் பேரரசின் அதிகாரபூர்வ மொழியாகும், இதன் செல்வாக்கு லாக்மான்வரை பரவியுள்ளது. அலெக்சாந்தரின் படையெடுப்பின் போது, இந்த பகுதி லம்பகா எனப்பட்டது.

மௌரியப் பேரரசு கால அரமேயக் கல்வெட்டுகள் லக்மானில் கண்டுபிடிக்கப்பட்டுள்ளன, அவை அசோகர் பௌத்த சமயத்துக்கு மாறியதைப் பற்றி விவரிக்கின்றன. இக்கல்வெட்டு பல்மைராவுக்கு 300 தனுஷா அல்லது யோசனை தொலைவு உள்ளதாக குறிப்பிடுகிறது. 

1-3 ஆம் நூற்றாண்டுக்கும் இடைப்பட்ட காலத்திய மகாமயூரி தந்திரமானது பிரபலமான யக்ஷா ஆலயங்களைக் குறிப்பிடுகிறது. லக்மானில் யக்ஷ காளஹப்பிரியா வணங்கப்பட்டு வந்த‍தாக குறிப்பிடுகிறது.

ஏழாம் நூற்றாண்டில், சீனப் பயணியான யுவாங்சுவாங் லக்மானுக்கு விஜயம் செய்தார், அவர் இப்பகுதியை "லேன்-பாயோ" என்றும் இதை இந்தியாவின் ஒரு பகுதியாகவும் கருதியுள்ளார். அவர் இப்பகுதியில் மகாயான பௌத்தர்கள் மற்றும் பல இந்துக்கள் இருந்த‍தை குறிப்பிட்டுள்ளார். 

பத்தாம் நூற்றாண்டிலும்கூட, லக்மன் பெரிய இந்தியாவுடன் (இந்தியப் பண்பாடு) இணைந்திருந்தது. கி.பி. 982இல் இந்தப் பகுதியில் சில உருவ வழிபாட்டு கோயில்கள் பயன்பாட்டில் இருந்துள்ளன.

ஆப்கான் சோவியத் போரின்போதும் மற்றும் போராளிக் குழுக்களுக்கு இடையே நடந்த சண்டையின்போதும், மாகாணத்தில் பல வீடுகளும் வர்த்தக நிறுவனங்களும் அழிக்கப்பட்டன. மேலும் சோவியத்து படைகள் லக்மானின் வேளாண் உள்கட்டமைப்பு வசதிகளை இலக்காகக் கொண்டு அழித்ததை ஒரு உத்தியாக பயன்படுத்தியதாக கூறப்படுகிறது.

2007 ஆம் ஆண்டு அமெரிக்கா தலைமையிலான சர்வதேச பாதுகாப்பு உதவிப் படையின் மாகாண மறுசீரமைப்பு குழுவானது மிஹ்தரம்லத்தில் அமைக்கப்பட்டது.

மாகாணத்தின் தற்போதைய ஆளுநர் பாஸ்லுல்லா முஜாதிடி ஆவார். மாகாணத்தின் தலைநகராக மிக்டார்லம் நகரம் உள்ளது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. ஆப்கான் உள்துறை அமைச்சகத்தின் பிரதிநிதியாக மாகாணத்துக்கு காவல் தலைவர் நியமிக்கப்படுகிறார. ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது. 

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 39% என்ற விகிதத்தில் இருந்தது, இது 2011 ஆண்டு 34% என குறைந்துள்ளது. 
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 3 % என்ற எண்ணிக்கையில் இருந்து 2011 ஆண்டு 36 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 14% என்று இருந்தது. 2011 இல் இது 26% என உயர்ந்துள்ளது. 

இந்த மாகாணத்தின் மக்கள் தொகையானது சுமார் 424,100 ஆகும். இவர்கள் பல இனமாக்களாகவும், கிராமப்புறப் பகுதிகளைச் சேர்ந்தவர்களாகவும் உள்ளனர். கடற்படை முதுநிலை பட்டப்படிப்பு பள்ளியின் 2010 ஆண்டு ஆய்வின்படி மாகாணத்தில் உள்ள இனக்குழுக்கள் பின்வருமாறு: 51% பஷ்டூன், 21% தாஜிக், 27% பசாய் மற்றும் நர்சிணி (காடா). லக்மான் மாகாண மக்களில் பெரும்பான்மையோர் சுன்னி முஸ்லீம்கள் ஆவர்.

லக்மான் மாகாணத்தின் வழியாக அலிங்கார் மற்றும் அலின்ஷா ஆகிய ஆறுகள் பாய்கின்றன. இதனால் இது நீர்வளம் மிக்கதாக உள்ளது. லக்மானில் இருந்து பலவகையான பழங்கள் மற்றும் காய்கறிகளை காபூலுக்கு அனுப்பப்படுகின்றன. லாகமனில் விளையும் மற்ற முக்கிய பயிர்களாக அரிசி, கோதுமை, பருத்தி ஆகியவை ஆகும். மாகாணத்தில் உள்ளபெரும்பாலான மக்கள் விவசாயம் வணிகம் போன்றவற்றில் ஈடுபட்டுள்ளனர்.

லக்மான் மாகாணத்தில் விலைமதிப்பற்ற கற்களும், தாதுப்பொருட்களும் உள்ளன. இது மாகாணத்தின் வடக்கு பகுதிகளில் ஏராளமாக இருக்கும் என தெரியவருகிறது.



</doc>
<doc id="421454" url="https://ta.wikipedia.org/wiki?curid=421454" title="உறைகுழாய்">
உறைகுழாய்

உறைகுழாய் ("stent") என்பது உடலின் குழாய் ஒன்றினுள்ளே பொருத்தப்படும் குழாய். உடலில் அரத்தம் போன்ற நீர்மப்பொருள் ஓடும் குழாயில் ஏதேனும் காரணம்பற்றி குழாயின் உள் குறுக்களவு குறைந்தோ அல்லது அடைப்புற்றோ போனால் அங்கே சரியாக நீர்மம் தொடர்ந்து ஓடும்படி திறப்பு ஏற்படுத்தி அக்குழாய்க்குள் பொருத்தப்படும் மாழை (உலோகம்) அல்லது நெகிழிப்பொருளால் ஆன, சில நேரம் மருந்துபீசப்பட்ட, விரியக்கூடிய குழாயே உறைகுழாய் அல்லது குடலை எனப்படுகின்றது. எடுத்துக்காட்டாக, இது மாரடைப்பு போன்ற சிக்கல்கள் ஏற்படும்பொழுது, மருத்துவத்தில் அரத்தக்குழாய்க்குள் பொருத்தப்படும் ஒன்று.


</doc>
<doc id="421460" url="https://ta.wikipedia.org/wiki?curid=421460" title="ஜெயத்மா விக்கிரமநாயக்கா">
ஜெயத்மா விக்கிரமநாயக்கா

ஜெயத்மா விக்கிரமநாயக்கா 1990 ஆம் ஆண்டு நவம்பர் திங்கள் 22 ஆம் நாள் பிறந்தார். தற்பொழுது 
ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக பணியாற்றி வருகிறார். அந்தோனியோ குத்தேரசு மூலம் இவர் ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக 2017 ஆம் ஆண்டு சூன் திங்கள் நியமிக்கப்பட்டார். இவர் 2013 ஆம் ஆண்டு முதல் 2017 ஆம் ஆண்டு வரையில் பணியாற்றிய ஜோர்டான் நாடாடை சேர்ந்த முதல் ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக பணியாற்றிய அஹமது அல்கின்டேவ்வை வெற்றி பெற்றார்.

முன்னதாக தன் பணியில் சேர்ந்த உடன் விக்ரமநாயக்கா சர்வதேச மற்றும் தன் தாய் நாடான இலங்கையின் இளைஞர்களின் வளர்ச்சிக்கு முயற்சித்தார். இது சம்பந்தமாக அவர் இளைஞர் அமைப்பான ஹேஸ்டேக் தலைமுறையை உருவாக்கி இளைஞர்களின் குறிப்பாக இலங்கை பெண்களை சமூக அக்கறை மற்றும் அரசியலில் உரிமையை உயர்த்தினார். அரசியலில் உரிமையை உயர்த்தினார். ஜெயத்மா விக்கிரமநாயக்கா உலக இளைஞர்களின் நலனுக்காக ஈடுபாடுடன் செயல்படும் ஓர் இலங்கை பெண்மணி ஆவார்.
ஜெயத்மா விக்கிரமநாயக்கா 1990 ஆம் ஆண்டு நவம்பர் திங்கள் 22 ஆம் நாள் இலங்கையில் உள்ள தென்மேற்கு கடற்கரை நகரான பெந்தோட்டையில் பிறந்தார். ஜெயத்மா விக்கிரமநாயக்கா அறிவியலில் இளங்கலை பட்டத்தை கொழும்புப் பல்கலைக்கழகம் மூலம் பெற்றோர். பல்கலைக்கழகத்தில் இருந்தபோது விக்ரமநாயக்கா நாட்டில் வளர்ந்து வரும் இளம் தலைவர்களைத் தேர்ந்தெடுக்க இலங்கை இளைஞர் விவகார அமைச்சகம் ஏற்பாடு செய்த முதல் போட்டியில் இரண்டாவது இடம் பெற்றார்.
2012 ஆம் ஆண்டு இலங்கையின் முதல் இளைஞர்களின் பிரதிநிதியாக ஐக்கிய நாடுகள் அவைன் 67 ஆவது பொது சபையில் தேர்ந்தெடுக்கப்பட்டார். தனது இளைஞர்களுக்கான பிரதிநிதி பணியை 2013 ஆம் ஆண்டு நிறைவு செய்தார். 2014 ஆம் ஆண்டு இலங்கையால் நடத்தப்பட்ட உலக இளைஞர்கள் மாநாட்டின் உரிப்பினராகவும், அதன் மூலம் நடைபெற்ற சர்வதேச இளைஞர் செயல் திறன் நிகழ்வின் தலைவராகவும் பணியாற்றினார். தன் திறமையால் மாநாட்டின் நிகழ்ச்சி நிரல், தீர்மானம், சீரமைவு ஆகியவற்றை கவனித்துக்கொண்டார். ஜெயத்மா விக்கிரமநாயக்கா மாநாட்டின் வெற்றி முழுமையடைய காரணமாக இருந்தார். சூலை 15 ஆம் நாள் உலக இளைஞர் திறன் தினம் கொண்டாட இலங்கை அரசு ஐக்கிய நாடுகள் அவைன் 69 ஆவது பொது சபையில் கோரிக்கை விடுக்க ஜெயத்மா விக்கிரமநாயக்கா முக்கிய பணியாற்றினார். பின்னர் விக்ரமநாயக்கா 2013 ஆம் ஆண்டு முதல் 2014 ஆம் ஆண்டு வரை இலங்கையின் இளைஞர் பாராளுமன்ற செனட்டரானார். பின்னர் ஒரு உரை முன்முயற்சி திட்டத்தின் அலுவலராக ஆனார். இதன் மூலம் போருக்கு பிந்தைய ஒருங்கிணைப்பு மற்றும் அரசியல் உரிமையை உருவாக்க ஒருமுகப்படுத்தினார். 2016 ஆம் ஆண்டு முதல் 2017 ஆம் ஆண்டு வரையில் இலங்கை பாராளுமன்றத்தில் செயலாளரில் இருந்து பொதுச்செயலாளர் பதவி வரை பதவிவைத்தார். ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக ஆகுவதற்கு முன் இலங்கையின் நிர்வாக சேவையின் அலுவலராக பணியாற்றினார்.தற்பொழுது ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக பணியாற்றி வருகிறார். அந்தோனியோ குத்தேரசு மூலம் இவர் ஐக்கிய நாடுகள் அவையின் இளைஞர்களுக்கான தூதரக பொதுச்செயலாளராக 2017 ஆம் ஆண்டு சூன் திங்கள் நியமிக்கப்பட்டார்.


</doc>
<doc id="421463" url="https://ta.wikipedia.org/wiki?curid=421463" title="ஹுரியத் மக்கள்">
ஹுரியத் மக்கள்

ஹுரியத் மக்கள் (Hurrians) பண்டைய அண்மை கிழக்கில், நடு வெண்கலக் காலத்தில் வடக்கு மெசொப்பொத்தேமியா மற்றும் அனதோலியாவில் (தற்கால வடக்கு ஈராக் மற்றும் வடகிழக்கு சிரியா) வாழ்ந்தவர்கள். இவர்கள் ஹுரியத் மொழி பேசினர்.

பண்டைய அண்மை கிழக்கில், இந்திய - ஈரானிய மொழி பேசிய ஹுரியத் மக்களின் முக்கிய இராச்சியங்களாக இட்டைட்டு பேரரசு (கிமு 1600 – கிமு 1178) மற்றும் மித்தானி இராச்சியம் (கிமு 1475 – கிமு 1275), அரராத்து இராச்சியம் கிமு 858 - 590) விளங்கியது. துவக்க இரும்புக் காலத்தில் ஹுரியத் மக்கள் பிற இன மக்களுடன் திருமண உறவு கொண்டு கலந்தனர். ஹுரியத் கலப்பின மக்களின் வழித்தோன்றல்களான அரராத்து மக்கள் கிமு 858 முதல் கிமு 735 முடிய கருங்கடல் மற்றும் காஸ்பியன் கடலைச் சுற்றியுள்ள பகுதிகளை ஆண்டனர். தற்கால ஆர்மீனியா மக்கள் ஹுரியன் மற்றும் அரராத்து மொழிகளின் கலப்பின மொழியை பேசுகின்றனர்.

 
ஹுரியத் மக்கள் செமிடிக் அல்லது இந்திய-ஐரோப்பிய குடும்பத்தைச் சாராத ஒரு கலப்பு மொழியை பேசினர். 

அரராத் மக்கள் பேசிய மொழியுடன், ஹுரியத் மக்களின் மொழி ஓரளவு ஒத்துள்ளது. 

கிமு 21-ஆம் நூற்றாண்டிலிருந்து, கிமு 18-ஆம் நூற்றாண்டின் பிற்பகுதி வரை அசிரியர்களின் கீழ் ஹுரியத் மக்கள் வாழ்ந்த அனதோலியாவை காலனியாதிக்க பகுதியாக இருந்ததால், ஹுரியத் மக்கள் ஆப்பெழுத்து வடிவில் இருந்த அக்காதிய மொழியை பயின்றனர்.

1983ல் ஹுரியத் மொழியில் எழுதப்பட்ட சுடுமண் பலகைகள் தற்கால துருக்கியின் அத்துசா தொல்லியல் களத்தின் அகழாய்வில் கண்டுபிடிக்கப்பட்டது.

நடு செப்புக் காலத்தில் ஹுரியன் பெயர்கள், மெசொப்பொத்தேமியாவின் தற்கால ஈராக்கின் கிர்குக் பகுதிகளில் காணப்படுகிறது. 

ஹுரியத் மக்களின் இருப்பு நூசி மற்றும் ஊர்கேஷ் தொல்லியல் களங்கள் மூலம் அறியப்படுகிறது. ஹுரியத் மக்கள் மேற்கே யூப்ரடீஸ் ஆற்றின் கிளை ஆறான காபூர் ஆற்றின் சமவெளி முதல் கிழக்கே சக்ரோசு மலைத்தொடர் வரை ஊடுருவி வாழ்ந்தார்கள்.

காபூர் சமவெளியின் ஊர்கேஷ் நகரம், கிமு மூவாயிரத்தில் ஹுரியத் மக்களின் இராச்சியமாக விளங்கியது மெசொப்பொத்தேமியாவில் கிழக்கு செமிடிக் மொழிகள் பேசிய அக்காடியப் பேரரசர் நரம் - சின் ஆட்சிக் காலத்தில் (கிமு 2254–2218) ஹுரியத் மக்கள் மெசொப்பொத்தேமியாவில் பரவினர். ஊர்கேஷ் நகர இராச்சியத்திற்கு அருகில் டெல் பராக் போன்ற உயர்ந்த நாகரீகம் கொண்ட நகர இராச்சியங்கள் இருந்தன. ஊர்கேஷ் நகரத்தின் தெற்கில், கிமு இரண்டாயிரத்தின் துவக்கத்தில் அமோரிட்டு மக்களின் மாரி இராச்சியம் இருந்தது. அமோரிட்டு மக்களை வென்ற அசிரியர்கள் மெசொப்பொத்தேமியாவில் பழைய அசிரியப் பேரரசை நிறுவி ஹுரியத் மக்கள் வாழ்ந்த பகுதிகளைக் கைப்பற்றினர். 

இக்காலத்தில் ஹுரியத் மக்கள் சிரியாவின் ஊர்கேஷ் நகரத்திலிருந்து மேற்காக புலம்பெயர்ந்தனர். கிமு 1725ல் வடக்கு சிரியாவில் யம்யத் நகரத்தில் அமோரிட்டு-ஹுரியத் மக்களின் கலப்பு இராச்சியத்தை நிறுவினர். கிமு 1600ல் இட்டைட்டு பேரரசரிடமிருந்து, யம்யத் நகரத்தை வீழ்த்தினார்.

யமயத் நகரத்தின் வீழ்ச்சிக்குப் பின் ஹுரியத் மக்கள் வடக்கு மெசொப்பொத்தேமியாவின் காபூர் சமவெளியில் மித்தானி இராச்சியத்தை (கிமு 1475 – கிமு 1275) நிறுவினர். ஹுரியத் மக்களின் இந்த இராச்சியம், கிமு 1275ல் மத்திய அசிரியப் பேரரசால் (கிமு 1392–கிமு 934) வீழ்த்தப்பட்டது. 

பபிலோனியா பேரரசுக்குப் பின்னர் கிமு 16-ஆம் நூற்றாண்டில் ஹுரியத் மக்கள் டைகிரிஸ் ஆற்றின் வடகிழக்கே தற்கால ஈராக் நாட்டின் கிர்குக் பகுதியில் புதிய அர்ராபா இராச்சியத்தை நிறுவினர்.

கிமு 14-ஆம் நூற்றாண்டின் நடுவில் ஹுரியத் மக்களின் அர்ராபா இராச்சியத்தை அசிரிய மக்கள் வென்றனர். 

13-ஆம் நூற்றாண்டில் ஹுரியத் மக்களின் மித்தானி நகர இராச்சியம் உள்ளிட்ட பிற நகர இராச்சியங்கள் அனைத்தும் அசிரிய மக்கள் மற்றும் பிற மக்களால் வெல்லப்பட்டு மறைந்தன. 

ஹுரியத் மக்களின் தாயகமான காபூர் சமவெளி மற்றும் தென்கிழக்கு அனதோலியா போன்ற பகுதிகள் மத்திய அசிரியப் பேரரசின் (கிமு 1366 - 1020) மாகாணங்களாகியது.

வடக்கு சிரியாவில் ஹுரியத் மக்கள் பேசிய மொழி, அசிரியர்களின் மொழியான அக்காதியம் மற்றும் அரமேயம் மொழிகளின் பேச்சு வழக்கில் தாக்கம் ஏற்பட்டது.

மத்திய அசிரியப் பேரரசு ஹுரியத் மக்களின் மித்தானி இராச்சியம் போன்ற பகுதிகளை கைப்பற்றிய பின்னர் மீண்டும் ஹுரியத் மக்கள் அரராத்து இராச்சியத்தை நிறுவி தற்கால ஆர்மீனியா, அசர்பைஜான், ஜார்ஜியா, ஈரான், ஈராக் மற்றும் துருக்கி நாடுகளின் பகுதிகளை கிமு 858 முதல் கிமு 590 முடிய 268 ஆண்டுகள் ஆண்டனர்.

புது அசிரியப் பேரரசினர் (கிமு 911 – 609) கிமு 9-ஆம் நூற்றாண்டு முதல் கிமு 7-ஆம் நூற்றாண்டு வரை படிப்படியாக ஹுரியத் மக்களின் அரராத்து இராச்சியப் பகுதிகளை கைபற்றினர்.

புது அசிரியப் பேரரசு கிமு 620 - 605 கால கட்டத்தில் வீழ்ச்சியடைந்த போது ஏற்பட்ட உள்நாட்டுப் போரை பயன்படுத்திக் கொண்டு, அதன் சிற்றரசுகளாக இருந்த மீடியா, சிதியர்கள், சால்டியர்கள், பாபிலோனியர்கள் தன்னாட்சியுடன் தங்கள் பகுதிகளை ஆண்டனர். அசிரியப் பேரரசின் வீழ்ச்சிக்குப் பின் கிமு 6-ஆம் நூற்றாண்டில் அரராத்து இராச்சியம், மீடியாப் பேரரசின் கீழ் சென்றது.

கிமு 6-ஆம் நூற்றாண்டிற்குப் பின் அரராத்து இராச்சியத்தின் ஹுரியத் மக்கள் வரலாற்றிலிருந்து முற்றிலும் மறைந்தனர். இம்மக்கள் இந்தோ ஐரோப்பிய மக்களான ஆர்மீனியர்களுடன் கலந்து விட்டதாக அறியப்படுகிறது.

சிரியாவின் நூசி மற்றும் அத்துசா, அலாலக்கா தொல்லியல் களங்களில் கண்டெடுத்த ஆப்பெழுத்தில் எழுதப்பட்ட அக்காதிய மொழி சுடுமண் பலகைகள் போன்ற தொல்பொருட்கள் மூலம் ஹுரியத் மக்களின் பண்பாடு, சமயம் மற்றும் சமூகம் வெளிப்படுகிறது. இட்டைட்டு பேரரசில் வாழ்ந்த ஹுரியத் மக்களின் பண்பாடு, சமயம் இட்டைட்டு மக்களிடையே பரவியது.

ஹுரியத் மக்களின் உருளை வடிவ முத்திரையில் கவனமாக செதுக்கப்பட்ட புராணக் கதைகள் மூலம் ஹுரியத் மக்களின் சமூகம், வரலாறு, பண்பாடு விளக்குகிறது.

பீங்கான் பாண்டங்கள் உற்பத்தியில் ஹுரியத் மக்கள் தலைசிறந்தவர்களாக இருந்தனர். இம்மக்களின் பீங்கான் பாண்டங்கள், மெசொப்பொத்தேமியா மற்றும் யூப்பிரடீஸ் ஆற்றின் மேற்கு கரை நிலப்பகுதிகளின் தொல்லியல் களங்களில் பரவலாக கிடைக்கப்பெறுகிறது. ஹுரியத் மக்களின் பீங்கான் பாண்டங்கள் புது எகிப்திய இராச்சியத்தில் உயர்வாக மதிக்கப்பட்டது. தொல்லியல் அறிஞர்கள் ஹுரியத் மக்கள் பயன்படுத்தியஅ பீங்கான் பாண்டங்களை காபூர் மற்றும் நூசி பாண்டங்கள் என இரண்டாக வகைப்படுத்தினார்.

காபூர் சமவெளி தொல்லியல் களத்தில் கிடைத்த பீங்கான் பாண்டங்கள் வண்ணமயமான, முக்கோண வடிவமும், புள்ளிகளும், சிவப்பு வர்ணக் கோடுகள் கொண்டதாக வகைப்படுத்தப்படுகிறது. 

நூசி தொல்லியல் களத்தில் கிடைத்த ஹுரியத் மக்களின் பீங்கான் பாண்டங்கள் பழுப்பு அல்லது கருப்பு நிறத்தில் வர்ணம் தீட்டப்பட்டுள்ளது. 

ஹுரியத் மக்கள் உலோகவியல் அறிவியலில் குறிப்பாக செப்பு உலோக பாண்டங்களை செய்வதில் சிறப்புடன் திகழ்ந்தனர். ஹுரியத் மக்களின் செப்பு உலோகத்தை சுமேரியா மக்கள் பயன்படுத்தத் தொடங்கினர்.

ஹுரியத் மக்களின் செப்புப் பாத்திரங்கள், தெற்கு மெசொப்பொத்தேமியா முதல் அனதோலியா வரை வணிகம் செய்யப்பட்டது.

அனதோலியாவின் மேட்டு நிலங்களில் வாழ்ந்த ஹுரியத் மக்களின் செப்பு உலோகப் பாத்திரங்களின் வணிக மையமாக, வடக்கு மெசொப்பொத்தேமியாவின் காபூர் சமவெளி விளங்கியது. ஹுரியத் மக்களின் அழகிய வேலைப்பாடுகள் கொண்ட செப்புப் பாத்திரங்கள் ஊர்கேஷ் தொல்லியல் களங்களில் கிடைத்துள்ளது. 

கிமு 1600 – கிமு 1178ல் வாழ்ந்த இட்டைட்டு மக்களின் சமயம் மீது, ஹுரியத் பண்பாடு அதிக தாக்கம் செலுத்தியது. மேலும் ஹுரியத் மக்களின் பண்பாடு இட்டைட்டு மக்களிடையே பரவியது. ஹுரியத் சமயம பண்டைய அசிரியா மற்றும் அரராத்து இராச்சியத்திலும் பரவியது. ஹுரியத் சமயக் கடவுளர்கள் பல்வேறு வடிவங்களில் பண்டைய எகிப்து தவிர மெசொப்பொத்தேமியா உள்ளிட்ட பண்டைய அண்மை கிழக்கு பகுதி முழுவதும் பரவியது. 

ஹுரியத் மக்களின் முதன்மைக் கடவுள்கள்:

ஹுரியத் மக்களின் உருளை வடிவ முத்திரையில், புராண கால சிறகுகள் கொண்ட மனிதர்கள், பறக்கும் நாகம், அரக்கர்களின் உருவங்கள் பொறித்துள்ளனர். இம்முத்திரையின் உருவங்கள் ஹுரியர்களை காக்கும் புனித ஆவிகளாக இருந்திருக்க வேண்டும். 
ஹுரியத் மக்கள் வீடுகளில் தங்கள் கடவுள்களுக்கு தனி அறை அமைத்து வழிபட்டதாக தெரியவில்லை.

மெசொப்பொத்தேமியாவில் தற்கால ஈராக், சிரியா மற்றும் துருக்கி நாடுகளில் பரவியிருந்த ஹுரியத் மக்கள் வாழ்ந்த குடியிருப்புகள் அகழ்வாய்வுகளில் கண்டறியப்பட்டது. துருக்கி மற்றும் சிரியாவின் எல்லைப் பகுதியான யூப்பிரடீஸ் ஆற்றின் காபூர் சமவெளியே ஹுரியத் மக்களின் மையப் பகுதியாக விளங்கியது. தற்போது இப்பகுதிகளில் அணைகள் கட்டியதால், காபூர் சமவெளி நீரில் மூழ்கியது. எனவே இப்பகுதிகளில் தொல்லியல் அகழ்வாய்வுப் பணிகள் மேற்கொள்ள இயலவில்லை. 

இருப்பினும் ஹுரியத் மக்கள் வாழ்ந்த தற்கால ஈராக் மற்றும் சிரியாப் பகுதிகளில் ஐக்கிய அமெரிக்கா, ஐக்கிய இராச்சியம் மற்றும் ஐரோப்பா நாட்டுத் தொல்லியல் ஆய்வாளர்களால் 1920களிலும் மற்றும் 1930களிலும் டெல் பராக், நூசி மற்றும் சாகர் பஜார் போன்ற தொல்லியல் களங்களில் அகழ்வாய்வுப் பணிகள் மேற்கொள்ளப்பட்டது. 

டெல் எனப்படும் நகரப்புறங்களில் காணப்படும் மண்மேடுகளை அகழ்வாய்வு செய்த போது, புதிய கற்காலம் முதல் உரோமானியர் காலத்திற்கு பிந்தைய காலம் வரையிலான தொல்பொருட்களை வெளிக்கொணர்ந்தனர்.

இத்தொல்லியல் மேடுகளை அகழாய்வு செய்ததில் பல்வேறு காலகட்டத்தில் வாழ்ந்த ஹுரியத் மக்கள் பயன்படுத்திய மட்பாண்டங்கள் மற்றும் தொல்பொருட்கள் கண்டறியப்பட்டது.

இத்தொல்லியல் ஆய்வில், மத்திய செப்புக் காலம் முதல் பிந்தைய செப்புக் காலம் இறுதி வரையில் வாழ்ந்த ஹுரியத் மக்களின் குடியிருப்புகள் கண்டறிப்பட்டது.

மெசொப்பொத்தேமியாவில் ஹுரியத் மக்களின் வரலாறு, பண்பாடு, நாகரீகம் கொண்ட பண்டையத் தொல்லியல் களங்களில் குறிப்பிடத்தக்கது:




</doc>
<doc id="421468" url="https://ta.wikipedia.org/wiki?curid=421468" title="பென்சிலிக் அமில மறுசீரமைப்பு">
பென்சிலிக் அமில மறுசீரமைப்பு

பென்சிலிக் அமில மறுசீரமைப்பு "(Benzilic acid rearrangement)" வினை என்பது காரத்தின் முன்னிலையில் 1,2-டைகீட்டோன்கள் α-ஐதராக்சி-கார்பாக்சிலிக் அமிலங்களுடன் ஈடுபடுகின்ற வினையைக் குறிக்கும். பென்சில் பொட்டாசியம் ஐதராக்சைடுடன் வினைபுரிந்து பென்சிலிக் அமிலம் உருவாகிறது என்ற அடிப்படையில் வினைக்கு பென்சிலிக் அமில மறுசீரமைப்பு வினை எனப் பெயரிடப்பட்டுள்ளது. 1838 ஆம் ஆண்டு யசுடசு வோன் இலைபெக் இவ்வினையைக் கண்டறிந்தார் . கரிம வேதியியலில் இவ்வினை ஒரு பழமையான வினையாகும். முன்னதாக பலமுறை இவ்வினை மதிப்பாய்வு செய்யப்பட்டது . மூலக்கூறிடை விகிதச்சமமாதலின்மை வினையாகவும் இவ்வினை பார்க்கப்படுகிறது. வினைச் செயல்முறையில் ஒரு கார்பன் மையம் ஆக்சிசனேற்றமும் மற்றொரு கார்பன் மையம் ஒடுக்கமும் அடைகின்றன. 

அரோமாட்டிக், அரை அரோமாட்டிக், அலிபாட்டிக், மற்றும் பல்லினவளைய தளப்பொருட்களில் இவ்வினை நிகழ்வதைக் காண முடிகிறது. கீட்டோன் வேதி வினைக்குழுக்களின் அருகாமையில் ஈனோலாகும் தன்மையற்ற புரோட்டான்கள் இல்லாமலிருந்தால் வினை நன்றாக நிகழ்கிறது. ஏனெனில் இந்நிலையில்தான் ஆல்டால் குறுக்கம் பூர்த்தியாகிறது. வளைய டைகீட்டோன்களைப் பயன்படுத்தும் போது முறையாக இவ்வினை ஒரு வளையச் சுருக்க வினையாகும். ஆல்க்கைல் குழுக்களைக் காட்டிலும் அரைல் குழுக்கள் மிக விரைவாக இடம்பெயர்கின்றன. இதனால் எலக்ட்ரான் விடுபடும் குழுவுடன் உள்ள அரைல் குழுக்கள் மிகவும் வேகமாக இடம்பெயர்கின்றன. 

1.2-மறுசிரமைப்பு வினைக்கு இவ்வினை உதாரணமாகும். பொதுவாக இம்மறுசீரமைப்பு வினைகளில் கார்பன் நேர்மின் அயனிகள் இடம்பெயர்வது இயல்பாகும். ஆனால் இவ்வினையில் வழக்கத்துக்கு மாறாக கார்பன் எதிர்மின் அயனி இடம்பெயர்கிறது. விரிவான நீண்ட வினை வழிமுறையை கிறிசுட்டோபர் கெல் கிங்கோல்டு முதன்முதலில் பரிந்துரைத்து நிறுவினார் . பின்னர் கீழ்கண்டவாறு சில்கோ தரவுகளில் மேம்படுத்தப்பட்டது. காரத்திலும் டைக்கீட்டோனிலும் முதல் நிலையிலும் ஒட்டுமொத்தமாக இவ்வினை இரண்டாம் நிலை வினையாகவும் கருதப்படுகிறது. 

ஒரு ஐதராக்சைடு எதிர்மின் அயனி கீட்டோன் குழுக்களில் ஒன்றை தாக்குகிறது 1. அணுக்கருகவர் கூட்டு வினையில் ஆல்காக்சைடு 2 உருவாகிறது. அடுத்த படிநிலைக்யை 3 உறுதிபடுத்த ஒரு பிணைப்புச் சுழற்சி அவசியமாகிறது. இச்சுழற்சி இடம்பெயரும் குழு R குழுவை இரண்டாம் கார்பனைல் குழுவின் மீதான தாக்குதலுக்கு தயாரிக்கிறது. தொடர்புடைய படிநிலையில் R குழு α-கார்பனைல் குழுவைத் தாக்கி ஆல்காக்சைடுடன் மற்றொரு கார்பனில் உடனியங்குகிற கீட்டோ குழுவை உருவாக்குகிறது. இந்த இடம்பெயரும் படிநிலை வினைநிலையை உறுதிப்படுத்தும் படிநிலையாகும். வினை வரிசை முறையானது அணுக்கரு அசைல் பதிலீட்டு வினையை ஒத்திருக்கிறது. R ஒரு மெத்தில் குழுவாக இருக்கும் போது இக்குழுவின் மீது இடைநிலையில் தோன்றும் மின்சுமை 0.22 ஐக்காட்டிலும் உயர்வாக இருக்கிறதென மதிப்பிடப்பட்டுள்ளது. மெத்தில் குழு கார்பன் கார்பன் பிணைப்பின் மையத்தில் இடம்பிடிக்கிறது. 

இடைநிலை 4 இல் உள்ள கார்பாக்சிலிக் அமிலம் ஆல்காக்சைடைக் காட்டிலும் குறைவான காரத்தன்மையைக் கொண்டுள்ளது. எனவே புரோட்டான் மாற்ற மீட்சியால் இடைநிலை 5 நிகழ்கிறது. இது புரோட்டானேற்றம் அடைந்து இறுதியாக α- ஐதராக்சி-கார்பாக்சிலிக் அமிலம் 6 உருவாக்கப்படுகிறது. வினை வரிசைமுறையின் துல்லியமான விளக்கம், 4 நீர் மூலக்கூறுகள் பங்களிப்புடன் மின்சுமை கட்டமைக்கப்படுவதற்கான பொறுப்பை எடுத்துக்கொள்வதன் மூலம் சாத்தியமாகும் என்பதை கணக்கீடுகள் காட்டுகின்றன. இடைநிலை 5 ஐ உருவாக்கும் ஒரு புரோட்டானின் திறமையான பரிமாற்றத்திற்கான ஒரு ககத்தையும் அவை வழங்குகின்றன. 
மேலே உள்ள வழிமுறையானது நடைமுறையில் கிடைத்துள்ள எல்லா சோதனை முறைகளுக்கும் ஒத்திருக்கிறது
இனம் 1 மற்றும் இனம் 2 இவற்றுக்கு இடையிலான சமநிலையை 18O ஐசோடோப்பு அடையாள சோதனைகள் ஆதரிக்கின்றன. உதவுகின்றன. கனநீரில் கார்பனைல் ஆக்சிசன் பரிமாற்றம் மறுசீராக்கலைக் விட வேகமாகத் தோன்றுகிறது. இதனால் முதல் சமநிலை வினைநிலையைத் உறுதிசெய்யும் படிநிலை அல்ல என்று தெரிவிக்கிறது.

மேலும் பல பரிசோதனைகள் ஒரு கனநீர் கரைப்பான் பயன்படுத்தும் திட்டம் ஒப்பீட்டளவில் கனநீர் பயன்படுத்தாத செயல்முறையைக் காட்டிலும் பெரிய வினைநிலை வீதத்தை காட்டுகிறது. இல்லையெனில் ஒரே மாதிரியான உட்கூறுகளை வெளிப்படுத்துகிறது. 
சாதாரண ஐதராக்சைடு எதிர்மின் அயனியுடன் ஒப்பிடும்போது கனநீர் ஐதராக்சைடு எதிர்மின் அயனியின் காரத்தன்மை அதிகமாக இருப்பது இதற்கான காரணமாகும். இதை வினையின் நிலையை உறுதிப்படுத்தும் படிநிலை வினையில் ஐதரசன் இடப்பெயர்ச்சி தோன்றாது என்பதை குறிக்கப் பயன்படுத்தலாம். ஐதரசன் பரிமாற்ற விகிதத்தை நிர்ணயிக்கும் வினையில் ஏற்படும் விளைவுக்காக இது ஒரு ஒருங்கிணைந்த வழிமுறையை நிராகரிக்கிறது, 

ஐதராக்சைடு அயனிக்குப் பதிலாக ஓர் ஆல்காக்சைடு அல்லது ஓர் அமைடு எதிர்மின் அயனி பயன்படுத்துவதைத் தவிர்த்து பென்சிலிக் அமில மறு சீரமைப்பு வினைக்குச் சமமானதாக இவ்வினை உள்ளது. பொட்டாசியம் எத்தாக்சைடு போன்ற ஆல்காக்சைடுகளை பயன்படுத்தினால் அதை எளிதில் ஆக்சிசனேற்றம் செய்ய இயலாது. மெர்வெய்ன்-பொண்டோர்ப்-வெர்லே ஒடுக்கம் பாதையானது ஒரு பக்க வினையாக நிகழவும் வாய்ப்பை அளிக்கிறது. காரத்திலும் டைக்கீட்டோனிலும் முதல் நிலையிலும் ஒட்டுமொத்தமாக இவ்வினை இரண்டாம் நிலை வினையாகவும் நிகழ்கிறது. வினையின் விளைபொருளாக ஓர் α – ஐதராக்சி எசுத்தர் அல்லது ஓர் α ஐதராக்சி அமைடு உருவாகிறது. 

அசைலோயின் வேதி வினைக்குழுவைக் கொண்டிருக்கும் பல தளப்பொருட்களைப் பயன்படுத்தும்போது இம்மாறுபாடுகள் தோன்றுகின்றன. கீழே கொடுக்கப்பட்டுள்ள படம் வளைய பென்டேன் சேர்மம் வளைய எக்சேனாக விரிவாதல் வளையம் விரிவாகும் வினைக்கு ஓர் எடுத்துக்காட்டாகும் என்பதை விளக்குகிறது.



</doc>
<doc id="421472" url="https://ta.wikipedia.org/wiki?curid=421472" title="தார்பார்க்கர் மாவட்டம்">
தார்பார்க்கர் மாவட்டம்

தார்பார்க்கர் மாவட்டம் "(Tharparkar District)" என்பது பாக்கித்தானில் உள்ள சிந்து மாகாணத்தில் இடம்பெற்றுள்ள இருபத்தி ஒன்பது மாவட்டங்களில் இதுவும் ஒரு மாவட்டமாகும். மேலும் இம்மாகணத்திலுள்ள மாவட்டங்களில் நிலப் பரப்பளவில் மிகப்பெரிய மாவட்டமும் இதுவேயாகும். மித்தி என்ற நகரம் இதன் தலைநகரமாகும். சிந்தில் உள்ள அனைத்து மாவட்டங்களுடன் ஒப்பிடுகையில் இம்மாவட்டம் மிகக் குறைந்த மனித வளர்ச்சி குறியீட்டைக் கொண்டுள்ளது. தார்பார்க்கர் மாவட்டத்திலிருந்து தொடங்கும் பாக்கித்தானிய தார் பாலைவனம் ஒரு வளமான பகுதியாகும். இப்பகுதியில் வாழும் தாரிய மக்களின் வாழ்வாதாரம் மழைப்பொழிவு விவசாயத்தைச் சார்ந்தே உள்ளது. உலகிலேயே வளம் மிக்க பாலைவனம் தார்பார்க்கரில் உள்ள தார்ப்பாலைவனம் ஒன்றே என்று கருதப்படுகிறது. 

இந்தோ-ஐரோப்பிய மொழி குடும்பத்தின் இந்தோ-ஆரியக் கிளையிலுள்ள ராசத்தானி மொழிகளில் ஒன்றான தாட்கி மொழி தார்பார்க்கர் மாவட்டத்தில் பேசப்படும் உள்ளூர் மொழியாகும். மார்வாரி சிந்தி மொழிக்கு மிக நெருக்கமாக உள்ள தாட்கி மொழியை உருது மற்றும் பஞ்சாபி பேசும் குடிமக்களும் புரிந்து கொள்கிறார்கள்.

1998 ஆம் ஆண்டு எடுக்கப்பட்ட மக்கள்தொகை கணக்கெடுப்பின்படி இம்மாவட்டத்தில் இசுலாமியர்கள் 59 சதவீதமும் இந்துக்கள் 41 சதவீதமும் தார்பார்க்கர் மாவட்டத்தில் இருந்தனர். 
1947 ஆம் ஆண்டில் பாக்கித்தான் சுதந்திரம் அடைந்தபோது இம்மாவட்டத்தின் மக்கள் தொகையில் இந்துக்கள் 80 சதவீதம் பேரும் இசுலாமியர்கள் 20 சதவீதம் பேரும் இருந்தனர். 1965 மற்றும் 1971 ஆம் ஆண்டுகளில், இந்தியா மற்றும் பாக்கித்தானுக்கு இடையிலான மக்கள்தொகை பரிமாற்றம் நிகழ்ந்தது. ஆயிரக்கணக்கான இந்துக்கள் (குறிப்பாக உயர் வர்க்க கம்யூனிச மக்கள்) பாக்கித்தானிய தார் பாலைவனப் பகுதியிலிருந்து இந்திய தார் பாலைவனப் பகுதிக்கு குடிபெயர்ந்தனர். 3,500 இசுலாமியக் குடும்பங்கள் இந்தியப் பகுதியிலிருந்து பாக்கித்தான் தார் பகுதிக்கு மாறி குடிபெயர்ந்தனர். இசுலாமியக் குடும்பம் ஒவ்வொன்றுக்கும் தலா 12 ஏக்கர் நிலம் வீதம் மொத்தமாக 42000 ஏக்கர் நிலம் அப்போது வழங்கப்பட்டது. 




2017 ஆம் ஆண்டின் பாக்கித்தான் மாவட்ட கல்வி தரவரிசையின் படி தார்பார்க்கர் மாவட்டத்தின் கல்வித்தரம் நூற்றுக்கு 30 மதிப்பெண்கள் என்ற அளவில் இருந்தது. கற்றல் மதிப்பெண், தக்கவைக்கும் மதிப்பெண் மற்றும் பாலின சமநிலை மதிப்பெண் ஆகியவற்றை உள்ளடக்கியதாக இக்கல்வித்தரம் இருந்தது. 

தார்பார்க்கர் மாவட்டத்தின் தக்கவைப்பு வீதம் வெறும் 26 என்ற அளவிலேயே இருந்தது. அதே நேரத்தில் இம்மாவட்டத்தின் பாலினச் சமநிலை மதிப்பு 64 என்ற அளவில் இருந்தது . 

தரவரிசைக்குட்படுத்தப்பட்ட 155 பாக்கித்தானிய மாவட்டங்களில் நடுநிலைப்பள்ளி உள்கட்டமைப்பு வசதிகளுக்கான தரவரிசை மதிப்பீட்டில் தார்பார்க்கர் மாவட்டம் 128 ஆவது இடத்தைப் பெறுகிறது. பள்ளிகளில் ஏற்படுத்தப்பட்டிருந்த அடிப்படை வசதிகள் மற்றும் பள்ளிக் கட்டடங்களின் நிலை ஆகியவற்றில் கவனம் செலுத்தி இம்மதிப்பீடு நடத்தப்பட்டது. பள்ளிகளில் மின்சாரம் மற்றும் குடிநீர் இல்லாமையும் திருப்தியற்ற அபாயகரமான பள்ளி கட்டடங்களும் மாவட்டத்தின் முன்னேற்றத்திற்கு அக்கறை செலுத்தவேண்டிய அம்சங்களாக நீடித்திருக்கின்றன.
தார்பார்க்கர் மாவட்டத்தில் இருக்கும் 200 பள்ளிகள் தற்காலிகமாக இயங்காத பள்ளிகளாகும். 78 பள்ளிகள் மூடப்படக்கூடிய நிலையில் செயல்படுகின்றன. இம்மாவட்டத்தின் 170 பள்ளிகள் நிரந்தரமாக இயங்காத நிலைக்குச் சென்றுவிட்டன. 345 பள்ளிகள் பாதுகாப்பான இடவசதிக் குறைவுடன் இயங்குகின்றன. மொத்தமுள்ள 3439 பள்ளிகளில் 1929 பள்ளிகள் ஒரு வகுப்பறை பள்ளிகள் என்பது குறிப்பிடத்தக்கது ஆகும். மாவட்டத்தில் 22 பள்ளிகளில் மட்டுமே அறிவியல் ஆய்வக வசதியைப் பெற்றுள்ளன. 3413 பள்ளிகளில் நூலகம் ஏதும் கிடையாது. 

10 வயது மற்றும் அதற்கு மேற்பட்ட வயது கொண்டவர்களின் மக்கள் தொகையில் ஆண்களில் 54% பேரும் பெண்களில் 21% பேரும் மட்டுமே படிப்பறிவு கொண்டவர்களாக இருந்தனர். மாவட்டத்தில் இருந்த மொத்தப் பள்ளிகளில் 21% பாடசாலைகள் மட்டுமே பெண்களுக்கான பாடசாலைகளாகும். பள்ளிகளின் எண்ணிக்கை குறைவாக இருந்த காரணத்தால் வகுப்புகளின் நிலை உயர உயர பள்ளிகளின் சேரும் மாணவர்களின் எண்ணிக்கையும் குறிப்பாக வகுப்பு 5 முதல் வகுப்பு 6 வரையும் வகுப்பு 8 முதல் 9 ம் வகுப்பு வரையும் குறைவதைப் பார்க்க முடிகிறது. ஆண்களை விட பெண்களின் எண்ணிக்கை இதில் அதிகமாக இருந்தது. இம்மாவட்டத்தில் பயிலும் ஒட்டுமொத்த மானவர்களில் பெண்களின் சதவீதம் 34 சதவீதம் மட்டுமேயாகும்.
சிறுவர்களுக்காக உள்ள 2,506 பள்ளிகளுடன் ஒப்பிடுகையில் சிறுமிகளுக்கு வெறும் 673 பள்ளிகள் மட்டுமே உள்ளன, சிறுவர்களுக்கு 182 நடுநிலைப்பள்ளிகள் உள்ள நிலையில் சிறுமிகளுக்கு 31 பள்ளிகளும், சிறுவர்களுக்கான 33 உயர்நிலைப்பள்ளிகளுடன் ஒப்பிடுகையில், சிறுமிகளுக்கு 7 உயர்நிலைப் பள்ளிகளும் மட்டுமே உள்ளன என்பது கவனிக்கத்தக்கது ஆகும். தார்பார்க்கர் மாவட்டத்தில் பெண்கள் மேல்நிலைப் பள்ளி ஏதுமில்லை. 

2013-2018 ஆம் ஆண்டுக் காலத்தில் சிந்து மாகாணத்தில் மேற்கொள்ளப்பட்ட கல்வி சீர்திருத்தங்களின் விளைவாக 2018-2023 ஆம் ஆண்டுக்கான வெற்றி தோல்வி சவால்கள் அறிக்கை தரமான சோதனைத் தேர்வுகல் மூலமாக 2017 ஆம் ஆண்டு சிந்து மாகாண அரசாங்கத்தால் வெளியிடப்பட்டது. இவ்வறிக்கையின் தரவுகள் தெரிவித்தபடி தார்பார்க்கர் மாணவர்கள் கணிதம் மற்றும் அறிவியல் பாடங்களின் அடிப்படையில் இம்மாவட்டத்தை முதல் 10 மாவட்டங்களில் இடம்பிடிக்கச் செய்தனர். ஆனால் மொழிப்பாடங்களில் இவர்கள் பிந்தங்கியே இருந்தனர். 8 ஆம் வகுப்பு கணிதப் பாடத்தில்,தார்பார்க்கர் மாவட்ட மாணவர்கள் முதலிடம் பெற்றனர்.

தார்பார்க்கர் மாவட்ட மாணவர்கள் 2018 ஆம் ஆண்டு பிப்ரவரி மாதம் அலிஃப் ஐலான் உதவியுடன் நடைபெற்ற தார் அறிவியல் திருவிழாவில் தங்களின் கணிதம் மற்றும் விஞ்ஞான ஆர்வத்தை நிருபித்தனர் தார்பார்க்கர் மாவட்ட கல்வி அமைப்பினரும் மற்றும் பல அமைப்பினரும் ஒருங்கிணைந்து 15000 மாணவர்களுக்கு அதிகமான மாணவர்கள் பங்குபெற்ற அறிவியல் திருவிழாவை நடத்தினர் . இதற்காக அரசு மற்றும் தனியார் நிறுவனத்தைச் சேர்ந்த பல்லாயிரக் கணக்கான மாணவர்கள் தலைநகரமான மித்தி நகருக்கு பயணம் செய்து வந்து சேர்ந்தனர். அச்சு, மின்னியல், எண்ணிம ஊடகத்தினர் இவ்விழாவை விரிவாக படம் பிடித்தனர். விழாவைப் பற்றி மாவட்டப் பொது மக்கள், அறிஞர்கள் மற்றும் அரசியல் தலைவர்கள் பாராட்டுகள் தெரிவித்தனர் . 

மாவட்டத்திலுள்ள கல்வி ஆர்வலர்களும் இளம் தலைவர்களும் தாலீம்டூ செயலியில் பல்வேறு கல்வி பிரச்சினைகளை பதிவேற்றி வருகின்றனர். அரசுப் பள்ளிகளில் உள்கட்டமைப்பு வசதிகளும் ஆசிரியர்கள் மற்றும் அரசுக்கிடையிலான பிரச்சினைகளும் எங்கும் நிறைந்துள்ளன. பல பள்ளிக்கட்டிடங்கள் செல்வாக்கு மிகுந்த நிலச் சொந்தக்காரர்களால் தனியார் விடுதிகளாகச் செயல்பட்டு வருகின்றன. தரமான ஆசிரியார்கள் பற்றாக்குறையும் அவர்களின் வருகையும் மிகப்பெரிய சிக்கல்களை உண்டாக்கி பள்ளிகள் மூடப்படுவதற்கு காரணமாகின்றன. பொதுவாக தார்பார்க்கர் மாவட்டத்தின் கல்வி நிலை மிக மோசமான நிலையில் உள்ளது. தொடர்புள்ள அதிகாரிகள் இச்சிக்கல்களின் மீது அக்கறை செலுத்தி செயல்பட வேண்டிய கட்டாயத்தில் மாவட்டம் பின்னடைந்திருக்கிறது. 

நிர்வாக நலனை முன்னிட்டு மாவட்டம் ஏழு தாலுக்காக்களாகப் பிரிக்கப்பட்டு இயங்குகிறது. 




</doc>
<doc id="421476" url="https://ta.wikipedia.org/wiki?curid=421476" title="மித்தி">
மித்தி

மித்தி "(Mithi") என்பது பாக்கித்தானில் உள்ள சிந்து மாகாணத்தில் இடம்பெற்றுள்ள தார்பார்க்கர் மாவட்டத்தின் தலைநகரம் ஆகும். மிர்பூர் காசிலிருந்து 1990 ஆம் ஆண்டு தார்பார்க்கர் மாவட்டம் பிரிக்கப்பட்ட போது மித்தி மாவட்டத் தலைநகரமாக மாறியது . இசுலாமியர்கள் பெரும்பான்மை அமையாத பாக்கித்தானிய நகரங்கள் சிலவற்றில் மித்தி நகரமும் ஒன்றாகும். இந்நகர மக்கள் தொகையில் 80 சதவீதத்திற்கும் அதிகமானோர் இந்து சமூகத்திற்கு சொந்தமானவர்கள் ஆவர். இந்துக்கள், இசுலாமியர்கள் இருவருமே இந்நகரில் அமைதியான முறையில் வாழ்கை நடத்துகின்றனர். இந்நகரின் குற்ற விகிதமும் குறைவான அளவிலேயே இருப்பதாகக் கூறப்படுகிறது .

இந்தோ-ஐரோப்பிய மொழி குடும்பத்தின் இந்தோ-ஆரியக் கிளையிலுள்ள ராசத்தானி மொழிகளில் ஒன்றான தாட்கி மொழி தார்பார்க்கர் மாவட்டத்தில் பேசப்படும் உள்ளூர் மொழியாகும். மார்வாரி சிந்தி மொழிக்கு மிக நெருக்கமாக உள்ள தாட்கி மொழியை உருது மற்றும் பஞ்சாபி பேசும் குடிமக்களும் புரிந்து கொள்கிறார்கள்.

கராச்சி நகரத்திலிருந்து 450 கிலோமீட்டர் தொலைவில், 24°74'0வடக்கு 69°80'0கிழக்கு என்ற ஆயத்திட்ட அமைவிடத்தில் கடல் மட்டத்திலிருந்து 28 மீட்டர் அல்லது 92 அடி உயரத்தில் உள்ள பாலைவனப் பகுதியில் மித்தி நகரம் அமைந்துள்ளது.

உயர் மட்ட அளவுகளில் பொருளாதார நடவடிக்கைகளும் சமூக மேம்பாட்டு செயல்முறைகளும் இப்பகுதியில் நடைபெறுவதால் தார்பார்க்கர் மாவட்டத்தின் இதயப் பகுதியாக மித்தி நகரம் வரையறுக்கப்படுகிறது.
தார்பார்க்கர் மாவட்டத்தில் 9,600 சதுர கி.மீ. பரப்பளவில் உள்ள 12 சுரங்கத் தொகுதிகள் உள்ளடங்கிய நாட்டின் மிகப்பெரிய திறந்தவெளி நிலக்கரி சுரங்கத்தின் திறப்பு விழாவுக்கு அனைத்து வகையான முன்தயாரிப்புகளும் தயாரிக்கப்பட்டுள்ளன என்று தார் நிலக்கரி சுரங்க ஆணையத்தின் அதிகாரி ஒருவர் தெரிவித்தார். இந்த நிலத்தின் கீழ் புதையுண்டுள்ள நிலக்கரியின் அளவு சுமார் 175 பில்லியன் டன் நிலக்கரியாக இருக்கும் என நம்பப்படுகிறது. உலக நிலக்கரி சுரங்கங்களின் இருப்பு அளவில் ஒப்பிடுகையில் இந்நிலக்கரி சுரங்கம் 5 வது பெரிய இருப்பு என்ற தகுதியைப் பெறுகிறது. மிகப்பெரிய இத்திட்டம் மித்தி பிராந்தியத்தை மேம்படுத்தும் என்று எதிர்பார்க்கப்படுகிறது. தார்பார்க்கரின் 9,600 கிலோ மீட்டர் பரப்பளவுள்ள நிலக்கரி சுரங்கத் திட்டத்தின் பணிகள் சீனாவின் தொழில்நுட்ப நிபுணர்களின் வருகைக்குப் பிறகு அதிக வேகத்துடன் முடுக்கப்பட்டு வருகின்றன. மேலும், ஏறக்குறைய 3,000 தொழில்நுட்ப வல்லுநர்கள் மற்றும் பொறியியலாளர்கள் உள்ளூர் தொழிலாளர்கள் பெரும் இயந்திரங்களை இயக்குவதற்கும் திறந்தவெளி சுரங்கத்தை உருவாக்குவதற்கும் உதவ முன்வருவார்கள் என்றும் எதிர்பார்க்கப்படுகிறது. 

பல புதிய சாலைகளும், ஆரம்ப உள்கட்டமைப்பு வசதிகளும், உழைப்பாளர்களுக்கான குடியிருப்பு வளாகங்களும் உருவாக்கப்பட்டு வருகின்றன .

மித்தி நகரில் ஓர் ஆக்சுபோர்டு பல்கலைக்கழகமும் இராணுவப்பயிற்சிக் கல்லூரியும் அமைக்கப்படும் என்று சிந்து மாகாண அரசாங்கம் 2014 ஆம் ஆண்டு ஏப்ரல் மாதத்தில் ஓரு அறிவிப்பை வெளியிட்டுள்ளது . 

மித்தி நகரத்தின் மக்கள் தொகை 2,50,000 மக்களுக்கும் மேற்பட்டிருப்பதாக தேசிய புள்ளிவிவரத் தரவு தெரிவிக்கிறது 

நகரத்தின் சுகாதாரத் தேவைக்காக இந்நகரில் சிவில் மருத்துவமனை ஒன்றும் பல்வேறு தனியார் மருத்துவ மையங்களும் உள்ளன. எனினும், மருந்துகள் மற்றும் தொடர்புடைய பிற பொருட்கள் போன்ற அடிப்படை சுகாதார வசதிகள் போதுமான அளவுக்குக் கிடைக்கவில்லை. மேலும் கூடுதலாக, நோயாளிகள் உரிமைகள் கவனத்திற் கொள்ளப்படும் நடைமுறைகள் செயற்படுத்தப்படவில்லை. மருத்துவமனை நிர்வாகம் ஆம்புலன்சு மற்றும் பிற இலவச சேவைகளுக்கு எதிராக கடுமையான தொகையை பொதுமக்களிடம் கோருகிறது போன்ற பல வசதிக்குறைவுகள் இங்கு காணப்படுகின்றன. 


</doc>
<doc id="421485" url="https://ta.wikipedia.org/wiki?curid=421485" title="ஆர்த்ரோயைட்டு">
ஆர்த்ரோயைட்டு

ஆர்த்ரோயைட்டு "(Artroeite)" (PbAlF(OH)) என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். இக்கனிமம் அரிசோனாவில் கிடைக்கிறது. 1912-1993 காலத்தைச் சேர்ந்த காலஞ்சென்ற அமெரிக்க வேதியியலாளர் ஆர்த்தர் ரோய் கண்டுபிடித்த காரணத்தால் கனிமத்திற்கு இப்பெயர் சூட்டப்பட்டது. 



</doc>
<doc id="421490" url="https://ta.wikipedia.org/wiki?curid=421490" title="ஜருகண்டி">
ஜருகண்டி

ஜருகண்டி ("Jarugandi") என்பது 2018 ஆம் ஆண்டு வெளியான ஓர் நகைச்சுவை தமிழ்த் திரைப்படம் ஆகும். இத்திரைப்படத்தை ஏ. என். பிச்சுமணி எழுதி, இயக்கி 
பத்ரி கஸ்தூரி மற்றும் நிதின் சத்யா ஆகியோர் தயாரித்துள்ளனர். இத்திரைப்படத்தில் ஜெய், ரெபா மோனிகா ஜான், அமித் திவாரி ஆகியோர் முக்கிய கதாப்பாத்திரத்தில் நடித்துள்ளனர். போபோ சசி இசையமைப்பு மற்றும் ஆர். டி. ராஜசேகர் ஒளிப்பதிவு ஆகியவற்றை உள்ளடக்கி, இத்திரைப்படம் அக்டோபர் 26, 2018 அன்று வெளியானது.


இத்திரைப்படத்திற்கு போபோ சசி இசையமைத்துள்ளார். 



</doc>
<doc id="421492" url="https://ta.wikipedia.org/wiki?curid=421492" title="டி. ஆர். விஜயவர்த்தனா">
டி. ஆர். விஜயவர்த்தனா

தொன் ரிச்சார்டு விஜயவர்த்தனா ("Don Richard Wijewardena", , 23 பெப்ரவரி 1886 – 13 சூன் 1950) இலங்கை ஊடக பின்னணி உள்ள குடும்பத்தில் பிறந்தார். இவர் இலங்கை சுதந்திர போராட்ட தலைவரும் ஆவார். இவர் லேக் ஹவுஸ் பத்திரிகை நிறுவனத்தின் நிறுவனரும் ஆவார். விஜயவர்த்தனாவின் இலங்கை சுதந்திர போராட்ட பங்கு மிக முக்கியமானதாக அமைந்துள்ளது.

டான் ரிச்சர்ட் விஜயவர்த்தனா 23 ஆம் நாள் பிப்ரவரி திங்கள் 1886 ஆம் ஆண்டு மூன்றாவது மகனாக முகாந்திரம் டான் பிலிப் விஜயவர்த்தனா 
ஹெலினா வீரசிங்கா தம்பதிகளுக்கு பிறக்கிறார். இவர் பெற்றோர்களுக்கு மொத்தம் ஏழ ஆண் குழந்தைகள் மற்றும் இரு பெண் குழந்தைகள் ஆவர். இவர் தந்தை மேல் மாகாணம், இலங்கையில் உள்ள ஒரு மர வியாபாரி ஆவார். தனது சிறுவயதிலேயே தந்தையை இழந்து தாயின் அரவணைப்பில் வளர்ந்தவர்.இவரின் சகோதரர்கள் டான் பிலிப்சு அலெக்சாண்டர், டான் லீவிசு, டான் சார்லசு, டான் எட்மன்டு, டான் ஆல்பர்ட்டு மற்றும் டான் வாள்டர் ஆவர். மேலும் அவருடைய சகோதிரிகளில் ஒருவரான ஹாரியட் என்பவர் மருத்துவர் அர்தூர் செனவீரரத்தனா என்பவரை திருமணம் செய்துகொண்டார். மற்றோரு சகோதிரியான இகுனி வில்பர்ட்டு நீதிபதியான ஜெயவர்த்தனாவை திருமணம் செய்துகொண்டார். டான் ரிச்சர்ட் விஜயவர்த்தனா தன் ஆரம்ப பள்ளி படிப்பை மேல் மாகாணம், இலங்கையில் உள்ள சேதவத்த பள்ளியில் படித்தார். பின்னர் தெகிவளை-கல்கிசையில் உள்ள புனித தாமசு கல்லூரியில் உயர்நிலைப் படிப்பை முடித்தார். மேற்படிப்புக்காக இவர் பீட்டர்ஹவுஸ், கேம்பிரிச்சுக்கு சென்றார். தனது ஆர்வத்தை அரசியல் மீது செலுத்தினார். இந்திய விடுதலைப் போராட்ட வீரர்களான லாலா லஜபதி ராய், கோபால கிருஷ்ண கோகலே தனித்தன்மையால் ஈர்க்கப்பட்டார்.
கல்லூரி படிப்பை முடித்து பார் அட் லா ஆனார்.

டான் ரிச்சர்ட் விஜயவர்த்தனா 1912 ஆம் ஆண்டு இலங்கை திரும்பினார். தனது வழக்கறிஞர் பணியை இலங்கை மீயுயர் நீதிமன்றம் வழக்கறிஞராக சத்திய பிரமாணம் செய்துகொண்டார். தனது வழக்கறிஞர் பணியை புதுக்கடை (கொழும்பு)யில் இருந்து தொடங்கினார். ஆனால் அவரால் வழக்கறிஞர் பணியில் அதிக நாட்கள் தொடர முடியவில்லை. ஆதலால் தொழில் பக்கம் தனது கவணத்தை செலுத்தினார். 1917 ஆம் ஆண்டு முதலாம் உலக போரில் சிலோன் பாதுகாப்பு படையில் இணைந்து எஸ்.எல்.எல்.ஐயில் (சிலோன் அரசின் ஒரு படைப்பிரிவு) லெப்டினன்ட்டாக (ஜூனியர் கமிஷன் அதிகாரி) தன்னை முலுமையாக ஈடுபடுத்திக்கொண்டார்.

டி. ஆர். விஜயவர்த்தனா தனது சகோதரர் டி. சி. விஜயவர்த்தனாவுடன் இணைந்து லேக் ஹவுஸ் எனும் செய்தித்தாளான சிங்கள நாளிதழை நிறுவி வெளியிட்டார். 1918 ஆம் ஆண்டு இது ஆங்கில நாளிதழாக வெளிவந்தது இது சிலோனின் விடுதலைக்காக முதன்மையாக செயல்பட்டது. இது அந்நாட்களில் தமிழ் மொழியில் வெளிவந்த செய்தித்தாளான தினகரன் என்ற நாளிதழை பின் தொடர்ந்தது. பின்னாளில் 1926 ஆம் ஆண்டு இவைகளை இணைத்து இலங்கை தொடர்பான செய்தித்தாள்கள் நிறுவனமாக உருவாக்கப்பட்டது. இந்நிறுவனம் மூலம் 7 வெளியீடுகள் வந்தன.
அவைகள் அனைத்தும் விஜயவர்த்தனாவின் தலைமையில் வெளிவந்தன.

1913 ஆம் ஆண்டு இவர் சிலோன் தேசிய சங்கத்திற்கு செயலாளராக தேர்ந்தெடுக்கப்பட்டார். விஜயவர்த்தனா தன் சங்க தலைவர் ஜேம்ஸ் பாரிஸ் மூலம் தம் முதல் அரசியல் நுழைவை மேற்கொண்டார். இவர் அரசியலமைப்பு மறு உருவாக்கம் மற்றும் சுயாட்சியை வழியுருத்தினார். இ.டபிள்யூ.பெரேராவுடன் இணைந்து இவர் கண்டி இராச்சியம் கடைசி மன்னர் ஸ்ரீ விக்ரம ராஜசிங்கேவின் கொடியை ஆங்கிலேயர்களிடம் இருந்து மீட்டெடுத்தார். இது 1815 ஆம் ஆண்டு ஆங்கிலேயரிடம் ஒப்படைக்கப்பட்டது. மீட்டெடுக்கப்பட்ட கோடியானது இலங்கையின் விடுதலை இயக்கத்தில் ஓரு கவனிக்கத்தக்க நிகழ்வாகும். இது பின்னாளில் 1948 ஆம் ஆண்டு இலங்கையின் இலங்கை மேலாட்சி கொடியாக ஏற்றுக்கொள்ளப்பட்டது.


</doc>
<doc id="421498" url="https://ta.wikipedia.org/wiki?curid=421498" title="லோகார் மாகாணம்">
லோகார் மாகாணம்

லோகார் ("Logar" (பஷ்தூ/தாரிلوگر) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. நூற்றுக் கணக்கான கிராமங்களை உள்ளடக்கிய இந்த மாகாணமானது, ஏழு மாவட்டங்களாக பிரிக்கப்பட்டுள்ளது. மாகாணத்தின் தலைநகராக புல்-ஐ அலம் உள்ளது.

2013 ஆம் ஆண்டளவில், லோகார் மாகாணத்தின் மக்கள் தொகை 373,100 ஆகும். இது பல இன பழங்குடி மக்கள் வாழும் பகுதியாக உள்ளது. இதில் பஷ்துன் இனத்தினர் குழுவில் 60 சதவிகிதமும், தாஜிக்குகளும், கசாராக்குகளும் மீதமுள்ளவர்களாவர்.

லோகர் ஆறானது தாகாணத்தின் மேற்குப் பகுதி வழியாக நுழைந்து வடக்கு நோக்கி செல்கிறது.

லோகார் மாகாணம் சந்திரகுப்த மௌரியரின் தலமையிலானமௌரிய பேரரசால் வெற்றி கொள்ளப்பட்டது. மௌரியர்களால் இப்பிரதேசத்தில் பௌத்த சமயம் அறிமுகப்படுத்தப்பட்டது. மேலும் மௌரியர்கள் மத்திய ஆசியாவில் இன்னும் பல பிரதேசங்களை உள்ளூர் பாக்டிரியன் படைகளிடம் இருந்து கைப்பற்றும் நோக்கத்துடன் திட்டமிட்டு இருந்தனர் இதனால் செலியூஷியா சந்திரகுப்த மௌரியருடன் சமாதான ஒப்பந்தம் செய்து கொண்டு, இந்துகுஷ் மலைகளுக்கு தெற்குப் பிரதேசத்தை மௌரியர்கள் கட்டுப்பாட்டில் விடுத்து, 500 யானைகளை பரிசாக அளித்தான்.
வடமேற்கில் தங்களை வலுப்படுத்திக் கொண்ட, சந்திரகுப்தர் நந்த பேரரசை கிழக்கு நோக்கி நகர்த்தினார். ஆப்கானிஸ்தான் நாட்டில் குறிப்பிடத்தக்க அளவில் பண்டைய புத்த மத பாரம்பரிய மற்றும் கலை மிச்சங்கள் பரந்த அளவிலான தொல்லியல் கண்டுபிடிப்புகள் மூலம் கண்டறியப்பட்டு பதிவு செய்யப்பட்டுள்ளன. வரலாற்றில் கௌதம புத்தர் (கி.மு 563 முதல் 483) தன் வாழ்நாளில் பால்க் பகுதிக்கு வரவில்லை என, தன் பதிவுகளில் கூறுகிறார் சுவான்சாங்.

சோவியத்-ஆப்கானிய போரின்போது, லோகாரானது பாப் அல் ஜிஹாத் (ஜிஹாதிகளின் சாவின் வாயில்
) என சில ஆப்கானியர்கள் மத்தியில் அறியப்பட்டது. ஏனெனில் அது அமெரிக்க ஆதரவு / பயிற்சி பெற்ற முஜாஹிதீன் குழுக்களுக்கும் சோவியத் ஆதரவுடைய ஆப்கானிய அரசாங்க துருப்புகளுக்கும் இடையே கடுமையான போர்க்களமாக மாறியது. பாகிஸ்தானிலிருந்து வந்த முஜாகிதீன் கிளர்ச்சியாளர்களின் பிரதான பாதைகளில் இதுவும் ஒன்று. நாட்டின் மற்ற பகுதிகளைப் போலவே, லோகாரும் 1980 களில் பெரும் சண்டைகளையும் கண்ட பகுதியாகும். 1982 ஆம் ஆண்டு மாகாணத்திற்கு வந்த ஸ்வீடிஷ் பத்திரிகையாளர் பார்ஜ் அல்வ்விஸ்ட், இவ்வாறு எழுதினார்: "லோகர் மாகாணத்தில் எல்லா இடங்களிலும் இடிபாடுகள் தவிர வேரொன்றும் இல்லை". சோவியத் நடவடிக்கையின்போது எரியக்கூடிய நீர்மங்களைப் பயன்படுத்தி குண்டுவீச்சுகளை நிகழ்த்தியது, இதன் நோக்கம் போராளிகளின் மறைவிடங்களை அழித்தல், குடிநீரை நஞ்சாக்குதல், பயிர்கள் மற்றும் விவசாய நிலங்களை அழித்தல் ஆகும். இந்த நிகழ்வுகள் கண்ட ஒரு எழுத்தாளர், லோகானில் சோவியத்தின் செயல்களை ஒரு இனப்படுகொலை என்று வாதிடுட்டுள்ளார். இங்கு செயல்பட்ட குறிப்பிடத்தக்க கிளர்ச்சி போராளிகள் பாஸ்லூல்லா முஜ்படிடி, சையட் ரசுல் ஹஷிமி, மாலிம் தோர், முகம்மது வலி நசிரி, தஹர் ஷிர்சாத், அசடுல்லா பலாஹ் ஆகியோர் ஆவர்.

1995 வாக்கில் தலிபான் அரசாங்கத்திடம் மாகாணம் வீழ்ந்த‍துது. 2001 ஆம் ஆண்டின் பிற்பகுதியில் தலிபான்கள் அகற்றப்பட்டு, கர்சாய் தலைமையிலான நிர்வாகம் உருவான பின்னர், சர்வதேச பாதுகாப்பு உதவிப் படை (ISAF) மற்றும் ஆப்கானிய தேசிய பாதுகாப்பு படைகள் (ANSF) படிப்படியாக இப்பகுதியின் பாதுகாப்பை தங்கள் வசம் எடுத்துக்கொண்டன. 2008 மார்ச்சில் லோகார் மாகாண மறுசீரமைப்பு குழு நிறுவப்பட்டது. இது உள்ளூர் மக்களுக்கு பாதுகாப்பு, அபிவிருத்தி, வேலைகள் உள்ளிட்ட இது பல நன்மைகளை செய்துவருகிறது.

இவ்வாறான நிலையில் இப்பகுதியில், தலிபான் கிளர்ச்சியாளர்கள் பெரும் தொந்தரவை ஏற்படுத்துகின்றனர். அவர்கள் முக்கிய செயல்களாக, பொதுமக்கள் பகுதியில் தற்கொலைத் தாக்குதல்கள், மற்றும் ஆப்கானிய அரசாங்க ஊழியர்களை படுகொலை செய்தல் ஆகியவை உள்ளதாக உள்ளன. 2014 ஆகத்து 19 இல், தலிபான்களால் மிகப்பெரிய தாக்குதல் நடந்தது. இதில் மாகாணத்தை தங்கள் கட்டுப்பாட்டில் எடுத்துக் கொள்ளும் நோக்கத்துடன் 700 போராளிகள் ஈடுபட்டனர்., இதற்கிடையில் 2014 திசம்பரில் நேட்டோ தலைமையிலான வெளிநாட்டு படையணியின் விமானத் தாக்குதலில் மூன்று பொதுமக்களை தவறாக கொன்றது.

லோகார் மாகாணமானது அதன் வடக்கு மற்றும் நடுப்பகுதிகள் ஆற்றுப் பள்ளத்தாக்காக குறிப்பிடப்படுகிறது. மேலும் அதன் கிழக்கு, தெற்கு, தென்மேற்கு பகுதிகள் கரடுமுரடான மலைகள் சூழ்ந்த பகுதியாக உள்ளது. கிழக்கில் உள்ள அஸ்ரா மாவட்டமானது கிட்டத்தட்ட முழுமையாக மலைப்பகுதியாகும். தெற்கில் உள்ள பாக்தியா மாகாணத்திற்கு பயணிப்பவர்களுக்காக, ஆப்கானிஸ்தான் சர்வதேச புனரமைப்பு பணிகளின் ஒரு பகுதியாக மாகாணத்தில் உள்ள டெரா கணவாயில் 2896 மீட்டர் ஏற்ற சாலைப்பணி அண்மையில் முடிக்கப்பட்டது. காபூல்-கோஸ்ட் நெடுஞ்சாலையானது லாகார் மாகாணத்தின் வடக்கு-தெற்கு வழியாக செல்கிறது. 

மாகாணத்தின் கடைசி ஆளுநர் அர்சலா ஜமால் ஆவார். இவர் ஆப்கானிய-எதிர்ப்பு படைகளால் படுகொலை செய்யப்பட்டார். இவர்கள் தலிபான் தீவிரவாதிகளாக இருக்கலாம் என்று கூறப்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. அண்டை நாடான பாக்கிஸ்தானின் எல்லைப் பகுதிகளை ஆப்கான் எல்லைக் காவல் படைகளால் (ஏபிபீ) கண்காணிக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

லோகார் மாகாணத் தலைநகரான புல்-ஐ அலம் நகரானது அதே பெயரிலான மாவட்டத்தில் உள்ளது. இது காபூலில் இருந்து கோஸ்ட்டுக்குச் தெற்கு மற்றும் தென்கிழக்காக செல்லும் நெடுஞ்சாலையில் உள்ளது. 

தலிபான்களின் வீழ்ச்சிக்குப் பிறகு புல்-ஐ அலம் புனரமைக்கப்பட்டது. காபூலுக்கான நெடுஞ்சாலைப் பணிகள் 2006 இல் முடிவடைந்தத பிறகு, நாட்டின் தலைநகருக்குச் செல்லும் பயண நேரம் குறைத்தது. கூடுதலான பள்ளிகள், வானொலி நிலையங்கள், ஒரு பெரிய ஆப்கான் தேசிய காவல் துறை மையம் ஆகியவை நகரத்தின் தெற்கே அமைக்கப்பட்டுள்ளன.

பெரும்பாலான ஆப்கான் நகரங்களைப் போலவே, இந்த நகராட்சியில் குறைந்த திட்டமிடல் அல்லது சேவைகள் உள்ளன. டீசல் மின்னாக்கிகளால் மின்சாரம் வழங்கப்படுகிறது. கிணறுகளே குடிநீரின் முதன்மை ஆதாரமாக உள்ளன.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 45% என்ற விகிதத்தில் இருந்தது, இது 2011 ஆண்டு 14% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 9 % என்ற எண்ணிக்கையில் இருந்து 2011 ஆண்டு 73 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 21% என்று இருந்தது. 2011 இல் இது 30% என உயர்ந்துள்ளது. 

லோகார் மாகாணத்தின் ஒட்டுமொத்த எழுத்தறிவு விகிதம் 2005 ஆம் ஆண்டில் 21% ஆக இருந்தது. கிட்டத்தட்ட மூன்றில் ஒரு பங்கு (31%) ஆண்கள் கல்வியறிவு உள்ளவர்களாக உள்ளனர், பெண்களில் பத்தில் ஒரு பகுதியினருக்கும் குறைவானவர்களே (9%) கல்வியறிவு பெற்று உள்ளனர். மாகாணத்தில் சுமார் 81,538 மாணவர்களுக்கு 168 ஆரம்ப மற்றும் மேல்நிலை பள்ளிகள் உள்ளன. லோகார் மாகாணத்துப் பள்ளிகளில் கிட்டத்தட்ட 2,082 ஆசிரியர்கள் பணியாற்றுகின்றனர். மாகாணத்தில் பெண்களுக்கு பல பள்ளிகள் உள்ளன, இவை பெரும்பாலும் கோஷி மற்றும் புல்-இ-ஆமாமில் அமைந்துள்ளன. சார்ர்க்கிலும் பாரக்கி பாராக்விலும் மிகுதியான அளவில் தலிபான்களின் நடமாட்டம் உள்ளதால், லோகாரில் பெண் கல்விக்கு சுதந்திரம் இல்லாத நிலை உள்ள‍து. 2007 ஆம் ஆண்டின் படி, மாகாணத்தின் எழுத்தறிவு விகிதம் 17% ஆக இருந்தது.

2013 ஆண்டின் படி லோகான் மாகாணத்தின் மக்கள் தொகையானது சுமார் 373,100, ஆகும். இங்கு பல்லின மக்கள் வாழ்கின்றனர். இவர்களில் பெரும்பான்மையினர் பழங்குடி மக்களாவர். மாகாண மக்களில் 60 விழிக்காடு பெரும்பான்மையானராக பஷ்டூன் குழுக்களாவர். எஞ்சியவர்கள் தாஜிக் மற்றும் கசாரா மக்களாவர்.

2005 வரை இந்த மாகாணமானது நிர்வாக வசதிக்காக ஐந்து மாவட்டங்களாக பிரிக்கப்பட்டிருந்த‍து. அதே ஆண்டு அண்டை மாகாணமான பாக்டியாவில் இருந்து அஸ்ரா மாவட்டத்தை பெற்றது. மேலும் சர்க்கா மாவட்டத்தில் இருந்து பிரித்து புதிய மாவட்டமாக கர்வரின் மாவட்டம் உருவாக்கப்பட்டது.



</doc>
<doc id="421506" url="https://ta.wikipedia.org/wiki?curid=421506" title="சன்னி சன்வார்">
சன்னி சன்வார்

சன்வார் ஆசாம் சன்னி ("Sanwar Azam Sunny", , பிறப்பு 17 திசம்பர் 1989) ஒரு வங்காளதேசக் கலைஞர் ஆவார். மேலும் இவர் சமூக ஆர்வலர், சுற்றுச்சூழல்வாதியும் ஆவார். வங்காளதேச ஆங்கில பத்திரிகையான தி டெய்லி ஸ்டார் என்ற நாளிதழின் கட்டுரையாளராகவும், பதிப்பாளராகவும் பணியாற்றிவருகிறார். பன்முக மொழிபுலமையை பெற்ற இளம் கலைஞர்களில் ஓருவரான இவர் தனித்து சொற்பொழிவாற்றும் வல்லமை பெற்றவர். தேசிய கலைக்கூடத்தில் உள்ள விடுதலை போர் அருங்காட்சியகத்தில் பல நிரந்தர தொகுப்புகளை வழங்கி பணிகளை மேற்கொண்டார். அமெரிக்க நான்காண்டு உயர் நிலைப் பள்ளி படிப்பை எட்டு மாதங்களில் படித்து முடித்து தனது 18 வது வயதில் கல்லூரி மூத்த மாணவரானார். 21 வது வயதில் பொறியியல் துறையில் கற்பித்தல் பல்கலைக்கழக படிப்புகள் படித்து முடித்தார்.

இவர்களது குடும்பம் வடக்கு வங்கதேச பகுதியை தோற்றமாக கொண்டது. சன்னி சன்வாரின் தந்தை இக் குடும்பத்தின் மூத்த உரிப்பினராவார். வங்காளதேச தரைப்படையில், ஐக்கிய நாடுகள் சபையில் வங்காளதேச அமைதிகாக்கும் படையில் மற்றும் வங்காளதேச எல்லை பாதுகாப்பு படையில் கமாண்டோவாக பணியாற்றினார். இவர் தாய் தேற்கு வங்காளதேசத்தை சார்ந்த துருக்கிய வம்சாவளி குடும்பத்தை சேர்ந்தவர். இவர் ஒரு கலைஞர் மற்றும் அறிவியல் அறிஞர் ஆவார். இவர் வங்காளதேசக் குடியரசுத் தலைவர் யஜுதின் அஹமதின் மாணவி ஆவார். இரு பெற்றோர்களும் கிழக்கு பாகிஸ்தான் நாட்டில்தான் பிறந்தனர். சன்னி சன்வார் வங்காளதேச முழுமையும் பல நகரங்களில் வளர்ந்தார். அவருக்கு ஷாஹிய சர்வார் என்ற ஒரு மூத்த சகோதரி உள்ளார் இவர் ஒரு கட்டிட கலைஞர் ஆவார். இக் குடும்பம் சிங்கராநாதூர் குடும்பம் என வழங்கப்படுகிறது. இவர்கள் வடமேற்கு வங்காளதேச பகுதியான ராஜசாகி கோட்டம் பகுதிகளை ஆண்ட ஆட்சியாளர்கள் ஆவர். 1950 ஆம் ஆண்டு இயற்றப்பட்ட மாநில கையகப்படுத்துதல் சட்டம் மூலம் இக் குடும்ப ஆட்சி முடிவுக்கு கொண்டுவரப்பட்டது. இருப்பினும் அரசியல் முன்னுரிமை மக்கள் செல்வாக்கு இன்றும் அவர்கள் நிலைநாட்டுகின்றனர்.
அமெரிக்காவின் கல்வி மற்றும் கலாசார அலுவல்கள் பணியகம் மூலம் அமெரிக்காவில் இளைஞர் தூதராக ஆனார். அமெரிக்க நான்காண்டு உயர் நிலைப் பள்ளி படிப்பை எட்டு மாதங்களில் படித்து முடித்து தனது 18 வது வயதில் கல்லூரி மூத்த மாணவரானார். தனது 16 ஆம் வயதிலே மேட்லேப் நிறுவனத்தில் பணியில் அமர்த்தப்பட்டு வங்காளதேசthதின் வட தென் பல்கலைக்கழகத்திற்காக கணினி அறிவியல் மற்றும் மின் பொறியியல் துறை சம்பந்தப்பட்ட நிரலாக்க திட்ட பணிகளை மேற்கோண்டார். இவர் ஒரு சிறுமுது அறிஞர் தனது 8 வது வயதிலேயே 6 மொழியில் எழுத படிக்க பேச கவனிக்க புலமை பெற்றவர். அமெரிக்க நான்காண்டு உயர் நிலைப் பள்ளி படிப்பை எட்டு மாதங்களில் படித்து முடித்ததால் சர்வதேச அறிவியல் ஒலிம்பியாட் என்ற கவுரவ பட்டத்தை அமெரிக்கா வழங்கியது. இவருக்கு கேன்சஸ் பொறியியல் பல்கலைக்கழகம் ஊக்க தொகை வழங்கி கவுரவித்த போது வயது 16. தனது 19 வயதுக்குள்ளாகவே கல்லூரி இருதியாண்டை நிறைவு செய்தார்.



</doc>
<doc id="421507" url="https://ta.wikipedia.org/wiki?curid=421507" title="கேரோப்பியைட்டு">
கேரோப்பியைட்டு

கேரோப்பியைட்டு "(Carobbiite)" என்பது KF என்ற |மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். பொட்டாசியம் புளோரைடு என்றழைக்கப்படும் இக்கனிமம் இலேசானது ஆகும். மோவின் கடினத்தன்மை அளவுகோலில் இக்கனிமத்திற்கு 2-2.5 என்ற எண் மதிப்பு அளிக்கப்பட்டுள்ளது. நிறமற்று கனசதுர வடிவத்தில் இக்கனிமம் படிகமாகிறது . நேபிள்சு மாகாணத்தின் சோம்மா மலைகள், இட்டாலியின் வெசுவியசு மலைகள் போன்ற இடங்களில் கேரோப்பியைட்டு காணப்படுகிறது. 1956 ஆம் ஆண்டு இத்தாலி நிலவியலாளர் குய்டோ கேரோப்பி இக்கனிமத்தைக் கண்டறிந்தார் . சப்பானின் ஒக்கைடோ தீவிலும் இது காணப்படுவதாக கூறப்படுகிறது .


</doc>
<doc id="421521" url="https://ta.wikipedia.org/wiki?curid=421521" title="நங்கர்கார் மாகாணம்">
நங்கர்கார் மாகாணம்

நங்கர்கார் ("Nangarhār" (; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. இந்த மாகாணமானது, இருபத்து இரண்டு மாவட்டங்களாக பிரிக்கப்பட்டுள்ளது. மாகாணத்தின் மக்கள் தொகை 1,436,000. ஆகும். நங்கர்கார் மாகாணத்தின் தலைநகராக ஜலாலாபாத் நகரம் உள்ளது.

நங்கர்கார் மாகாணமானது முதலில் அகாமனிசியப் பேரரசுக்கு உட்பட்ட, காந்தாரதேச மாகாணத்தின் ஒரு பகுதியாக இருந்தது. நங்கர்கார் மாகாணப் பகுதியைம், கிழக்கு ஈரானிய பகுதியும் சந்திரகுப்த மவுரியின் தலைமையிலான மௌரிய பேரரசால் கைப்பற்றப்பட்டது. மௌரியர்களால் இப்பிரதேசத்தில் இந்து, பௌத்த சமயங்கள் அறிமுகப்படுத்தப்பட்டன. மேலும் மௌரியர்கள் மத்திய ஆசியாவில் இன்னும் பல பிரதேசங்களை உள்ளூர் பாக்டிரியன் படைகளிடம் இருந்து கைப்பற்றும் நோக்கத்துடன் திட்டமிட்டு இருந்தனர் இதனால் செலியூஷியா சந்திரகுப்த மௌரியருடன் சமாதான ஒப்பந்தம் செய்து கொண்டு, இந்துகுஷ் மலைகளுக்கு தெற்குப் பிரதேசத்தை மௌரியர்கள் கட்டுப்பாட்டில் விடுத்து, 500 யானைகளை பரிசாக அளித்தான்.

வடமேற்கில் தங்களை வலுப்படுத்திக் கொண்ட, சந்திரகுப்தர் நந்த பேரரசை கிழக்கு நோக்கி நகர்த்தினார். ஆப்கானிஸ்தான் நாட்டில் குறிப்பிடத்தக்க அளவில் பண்டைய புத்த மத பாரம்பரிய மற்றும் கலை மிச்சங்கள் பரந்த அளவிலான தொல்லியல் கண்டுபிடிப்புகள் மூலம் கண்டறியப்பட்டு பதிவு செய்யப்பட்டுள்ளன. வரலாற்றில் கௌதம புத்தர் (கி.மு 563 முதல் 483) தன் வாழ்நாளில் பால்க் பகுதிக்கு வரவில்லை என, தன் பதிவுகளில் கூறுகிறார் சுவான்சாங்.

கி.பி. 520இல் நங்கர்கார் பகுதிக்கு வந்த சாங் யூன் என்ற ஒரு சீன துறவி இந்தப் பகுதி மக்கள் பெளத்தர்கள் என்று குறிப்பிட்டுள்ளார். மேலும் சாங் யூன் புத்தரின் புனித தோள்பட்டை எலும்பு கொண்ட ஒரு விகாரையானது நங்கர்கார் (நா-ல்கா-லோ-ஹு) பகுதியில் இருந்த‍தையும், க‍க்லாம் (லக்மான் மாகாணத்தில் உள்ள மிக்டார்லம்) என்ற இடத்தில் புத்தரின் 18 அடி உடைய மேலாடையின் 13 துண்டுகள் பாதுகாக்கப்படுவதையும், நாக்கி நகரில், புத்தர் ஒரு பல் மற்றும் முடி பாதுகாக்கப்பட்டுவருவதையும் குறிப்பிட்டுள்ளார்.

10 ஆம் நூற்றாண்டின் பிற்பகுதியில் ஜெயபாலன் தோற்கடிக்கப்பட்ட பின்னர் இந்த பிரதேசம் கஜினி பேரரசின் வசமானது. பின்னர் இப்பகுதியை கில்ஜி வம்சம், லௌதி வம்சம், முகலாயப் பேரரசு போன்றவை ஆண்டன. இதன்பிறகு 1747 இல் துராணிப் பேரரசின், அகமது ஷா துரானியால் கைப்பற்றப்பட்டது.

முதல் ஆங்கிலோ-ஆப்கானிய போரின் போது, பிரித்தானியர் தலைமையிலான இந்தியப் படைகள் 1842 இல் ராவல்பிண்டிக்கு செல்லும் வழியில் தோற்கடிக்கப்பட்டன. பிரித்தானியர் தலைமையிலான இந்தியப் படைகள் 1878 ஆம் ஆண்டில் மீண்டும் வந்தன, ஆனால் சில ஆண்டுகளுக்கு பின்னர் அவை பின்வாங்கின. 1919 ஆம் ஆண்டு மூன்றாம் ஆங்கிலோ-ஆப்கானியப் போரின்போது அரசர் அமனுல்லாகான் தலைமையிலான ஆப்கான் படைகளுக்கும், பிரித்தானிய இந்தியப் படைகளுக்கும் இடையில் துராந்து எல்லைப் பகுதியில் சில சண்டைகள் நடந்தன.

1980 களில் ஆப்கான் சோவியத் போர் வரை இந்த மாகாணம் ஒப்பீட்டளவில் அமைதியாக இருந்தது. இப்போர் நடந்த காலத்தில் சோவியத் ஆதவு பெற்ற, ஆப்கானிஸ்தான் ஜனநாயக குடியரசுக்கு எதிராக பாக்கித்தான் ஆதரவு முஜாகிதின்கள் (கிளர்ச்சிப் படைகள்) நங்கர்கார் பகுதியைப் பயன்படுத்திக் கொண்டன. பாக்கித்தானில் பயிற்சி பெற்ற முஜாகிதீன்களுக்கு அமெரிக்கா மற்றும் சவுதி அரேபியாவிலிருந்து நிதியுதவி கிடைத்த‍து. அரேபு நாடுகளில் இருந்து வந்த பல அரபு போராளிகள் முகமது நஜிபுல்லாவின் அரசு படைகளுக்கு எதிராக போராடினர், இறுதியாக முஜாகிதீன்கள் ஜலாலாபாத்திற்கு அருகே அவர்களை தோற்கடித்தனர். 1992 ஏப்ரலில், சனாதிபதி நஜிபுல்லா பதவி விலகினார். இதன்பிறகு பல்வேறு முஜாஹிதீன் குழுக்கள் நாட்டை தங்கள் கட்டுப்பாட்டில் கொண்டுவந்தன. 1992 இல் பெஷாவர் உடன்படிக்கை தோல்வியடைந்த பிறகு, முஜாகிதீன்கள் தங்களுக்குள் துப்பாக்கிகளை ஏந்தினர். இதனால் நாடு முழுவதும் உள்நாட்டுப் போர் துவங்கியது. இப்பகுதியை 1996 இல் தலிபான்கள் கைப்பற்றினர். அதன்பிறகு நங்கர்கார் மாகாணத்தில் அல் கொய்தா பயிற்சி முகாம்கள் நிறுவப்பட்டன.

1990களின் பிற்பகுதியில் நங்கர்காரில் ஒசாமா பின் லேடன் வலுவாக இருந்தார். 2001 டோரா போரா போர்த் தொடரில் அமெரிக்க தலைமையிலான படைகளுக்கு எதிராக இவர் போரை நடத்தினார். இறுதியில் இவர் பாக்கித்தானின் அபோதாபாத்துக்கு, தப்பிச் சென்றார், அங்கு அவர் 2011இல் ஒரு இரவுத் தாக்குதலில், சீல் குழுவைச் சேர்ந்த ஆறு வீர‍ர்களால் கொல்லப்பட்டார்.

2001 ஆம் ஆண்டின் பிற்பகுதியில் தலிபான்கள் அகற்றப்பட்டு, கர்சாய் தலைமையிலான நிர்வாகம் உருவான பின்னர், அமெரிக்காவின் தலைமையிலான சர்வதேச பாதுகாப்பு உதவிப் படை (ISAF) மற்றும் ஆப்கானிய தேசிய பாதுகாப்பு படைகள் (ANSF) படிப்படியாக இப்பகுதியின் பாதுகாப்பை தங்கள் வசம் எடுத்துக்கொண்டன. இருந்த போதிலும், தலிபான் கிளர்ச்சியாளர்கள் ஆப்கானிய அரசாங்கப் படைகளுக்கு எதிரான தாக்குதலை தொடர்கின்றனர். ஹக்கானி வலைப்பின்னல் மற்றும் ஈராக் இஸ்லாமிய அரசு மற்றும் லெவந்த்-கொராசான் மாகாண போராளிகள் (ISIL-KP) போன்ற தீவிரவாதிகள் போன்றோர் இந்த தாக்குதல்களுக்கு காரணம் என்று குற்றம் சாட்டுகின்றனர், சில சமயங்களில் பெரும் தற்கொலை குண்டு வெடிப்புகளும் நிகழ்த்தப்படுகின்றன. துராந்து எல்லைப் பகுதியை ஒட்டிய மாவட்டங்களில் பாகிஸ்தானிய இராணுவப் படைகளால் பல அத்துமீறல்கள் நடத்தப்படுவதாக குற்றச்சாட்டப்படுகிறது. மோதல் மையமாக காபுல் மற்றும் குனார் ஆற்றுப் பகுதிகள் உள்ளன, இந்த ஆறுகள் நங்கர்காரின் வழியாக பாய்கின்றன.

மாகாணத்தின் தற்போதைய ஆளுநர் ஹயத்துல்லா ஹயாத் ஆவார். அவருக்கு முன்பிருந்த சாலிம் கான் குன்டுசி, 2016 அக்டோபர் 22 அன்று பதவி விலகினார். குல் அகா ஷெர்சே 2004 முதல் ஆளுநராகப் பணியாற்றினார், ஆனால் 2014 ஆப்கானிய ஜனாதிபதித் தேர்தலில் போட்டியிடுவதற்காக விலகினார். மாகாணத்தின் தலைநகராக ஜலாலாபாத் நகரம் மாநிலத்தின் தலைநகரமாக விளங்குகிறது.

மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறையும் (ஏஎன்பி) ஆப்கான் உள்ளூர் காவல் துறையும் இணைந்து கையாள்கின்றன. அண்டை நாடான பாக்கிஸ்தானுடனான எல்லைப் பகுதிகளை ஆப்கான் எல்லைக் காவல் துறையால் (ஏபிபீ) கண்காணிக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

நங்கர்காரி மாகாணத்தின் எல்லைகளானது பாக்கித்தானின் நடுவண் நிர்வாகத்தில் பழங்குடிப் பகுதிகள் மற்றும் கைபர் மாகாண எல்லைகளை ஒட்டி உள்ளது. இந்த மூன்று பகுதிகளும் மிக நெருக்கமாக உறவு கொண்டுள்ளன, குறிப்பிடத்தக்க அளவு பயணமும் வர்த்தகமும் இரு திசைகளிலும் நடக்கின்றன.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 43% என்ற விகிதத்தில் இருந்தது, இது 2011 ஆண்டு 8% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 22 % என்ற எண்ணிக்கையில் இருந்து 2011 ஆண்டு 60 % என உயர்ந்தது.

நங்கர்காரி பல்கலைக்கழகமானது மாகாண தலைநகரான ஜலாலாபாத்தில் அமைந்துள்ளது. அரசு நிதியுதவியுடன் நடத்தப்படும் இப் பல்கைலக் கழகத்தில் இப்பகுதியில் இருந்து கிட்டத்தட்ட 6,000 மாணவர்கள் உயர் கல்வி பெறுகின்றனர்.

மாகாணத்தில் பல பள்ளிகள் இயங்குகின்றன, இவை மாணவ மாணவிகளுக்கு அடிப்படைக் கல்வியை அளித்து வருகின்றன. மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 29% என்று இருந்தது. 2011 இல் இது 31% என உயர்ந்துள்ளது. 

2013 ஆம் ஆண்டு காலக்கட்டத்தில், மாகாணத்தின் மொத்த மக்கள் தொகை 1,436,000 ஆகும். தி இன்ஸ்ட்டிட்யூட் ஆஃப் தி ஸ்டடி ஆஃப் வார் நிறுவனத்தின் ஆய்வின்படி, "மக்கள் தொகையில் மிகுதியானவர்கள் Pashtun; பத்து விழுக்காடுக்கும் குறைவான எண்ணிக்கையில் பசாய், தாஜிக், அரபு அல்லது பிற சிறுபான்மையினர் உள்ளனர்." கடற்படை முதுநிலை பட்டப்படிப்பின்படி, மாகாணத்தின் இன குழுக்கள் பின்வருமாறு: 91.1% பஷ்டூன்; 3.6% பசாய்; 2.6% அரபு; 1.6% தாஜிக்; 2.1% பிறர் ஆவர். 



</doc>
<doc id="421522" url="https://ta.wikipedia.org/wiki?curid=421522" title="வசந்தி சத்துராணி">
வசந்தி சத்துராணி

வசந்தி சத்துராணி ("Vasanthi Chathurani", ) பல விருதுகளை பெற்ற சிறந்த இலங்கை திரைப்பட மற்றும் தொலைக்காட்சி நடிகை ஆவார். 1978 ஆம் ஆண்டு வெளிவந்த பெண் கலைஞரான சுமத்ராவின் எகுனு லாமாய் என்ற படத்தில் தன் சிறு வயதிலேயே சிறப்பாக நடித்தார். பிரபலமான எல்லோராலும் பாராட்டப்பெற்ற நிர்மலா கதாபாத்திரம் கங்கா அட்டாரா படத்தில் இறந்த முன்னாள் நடிகர் மற்றும் அரசியல்வாதி விஜய குமாரணதுங்கவுடன் 1980 ஆண்டு இணைந்து நடித்தார். 1980 ஆம் ஆண்டு சரசுவய்யா சிறந்த நடிகைக்கான விருதை சிங்கள சினிமா துறையினால் வழங்கப்பட்டது.

சத்துராணி தனது திறமையை தொலைக்காட்சி நாடக நிகழ்சிகளிளும் நிலைநாட்டினார். இதில் குறிப்பாக இதி பஹான், கிராயா, காடுல்லா, கஜாமன் பவதா முதலிய தொலைக்காட்சி நாடகங்கள் ஆகும். இவர் சுமதி சிறந்த பிரபல நடிகை விருதை 1997 ஆம் ஆண்டு பெற்றார். மேலும் சுமதி சிறந்த தொலைக்காட்சி நாடக நடிகை விருதை 1998,2002,2009 ஆம் ஆண்டுகளில் பெற்றார்.

வசந்தா டோரின் பிட்டர்சன் அக்டோபர் திங்கள் 18 ஆம் நாள் 1962 ஆம் ஆண்டு இலங்கையில் பிறந்தார். இவர் தன் ஆரம்ப பள்ளி படிப்பை புனித சிலுவை பள்ளி,கம்பகாவில் படித்தார்.

வசந்தி சத்துராணி தன் பள்ளி பருவத்திலேயே 1978 ஆம் ஆண்டு பெண் இயக்குனர் சுமித்ராவின் எகுனு லாமாய் என்ற படத்தில் ஒரு முதன்மை கதாபாத்திரத்தில் நடிக்க வைக்கப்பட்டார். இதுவே இவரின் நடிப்பு திறமையை வெளிப்படுத்திய முதல் படமாக அமைந்தது. கங்கா அட்டாரா முதலிய விருது பெற்றுத்தரும் படங்களில் நடிக்கலானார். கங்கா அட்டாராலில் மனநிலை பாதித்த பெண்ணாக நடித்து அனைவரின் கவனத்தையும் ஈர்த்தார். 1979 ஆம் ஆண்டு இவருக்கு திருமணம் நடைபெற்றது. இதனால் சிறிது காலம் இவரின் கலைப்பயணத்தில் இடைவெளி ஏற்பட்டது. அடாரா ஹாசுனா திரைப்படம் மூலம் மறுபடியும் தன் ரசிகர்களால் வயவேற்கப்பட்டார். 2003 ஆம் ஆண்டு லெஸ்டர் ஜேம்ஸ் பீரிஸ் படமான வெஹென்டே வாலுவா படத்தில் மாலினி பொன்சேகா, சனத் குணதிலக்க, ரவீந்திர ரந்தெனியா உடன் இணைந்து நடித்துள்ளார்.

சத்துராணி தற்பொழுது பல தொலைக்காட்சி நாடக தொடர்களில் நடித்துவருகிறார். இதில் குறிப்பாக அக பிபி மால், செடோனா மற்றும் ரங்கா சோபா ஆகிய மூன்று நாடகங்களை பிரேமகுமாரா ஜெயவர்த்தனா இயக்கினார். இக் கதைகளை சுமித்ரா ரகுபதி எழுதினார். மனோ மந்திரா, காடுல்லா, துர்கந்தயா, கிரியா, அக பிபி மால், இதிபஹான், கஜமான் நோநா போன்ற பல வகையிலான தொலைக்காட்சி தொடர்களை வசந்தி சாதுராணி நடித்துள்ளார்.

1980 ஆம் ஆண்டு - சரசுவய்யா சிறந்த நடிகைக்கான விருது கங்கா அட்டாராவுக்காக<br>
1997 ஆம் ஆண்டு - சுமதி சிறந்த பிரபல நடிகைக்கான விருது <br>
1998 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது துர்கந்தையாவுக்காக. <br>
2002 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது குலவம்யாவுக்காக.<br>
2005 ஆம் ஆண்டு - ராய்கபம் சிறந்த தொலைக்காட்சி நாடக நடிகைக்கான விருது செடோனாவுக்காக.<br>
2006 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது அக பிபி மால்க்காக.<br>
2006 ஆம் ஆண்டு - ராய்கபம் சிறந்த தொலைக்காட்சி நாடக நடிகைக்கான விருது அக பிபி மால்க்காக.



</doc>
<doc id="421523" url="https://ta.wikipedia.org/wiki?curid=421523" title="எகிப்தின் துவக்க கால அரச மரபுகள்">
எகிப்தின் துவக்க கால அரச மரபுகள்

எகிப்தின் துவக்க கால அரச மரபுகள் (Early Dynastic Period) மேல் எகிப்தும், கீழ் எகிப்தும் ஒருங்கிணைந்த பின்னர் கிமு 3150 முதல் கிமு 2690 முடிய 460 ஆண்டுகள் எகிப்தை ஆண்ட முதலிரண்டு அரச மரபுகளின் ஆட்சிக் காலம் ஆகும். எகிப்தின் முதல் அரச வம்சத்தினர் எகிப்தை கிமு 3150 முதல் கிமு 2890 வரையும்; இரண்டாம் அரச வம்சத்தினர் கிமு 2890 முதல் 2686 முடியவும் ஆண்டனர். 

பொதுவாக எகிப்தின் துவக்க கால அரச மரபுகளை, எகிப்தின் முதலாம் அரச மரபுகள் என்றும் இரண்டாம் அரச மரபுகள் எனப்பிரிப்பர். கிமு 2686ல் பழைய எகிப்து இராச்சியம் தோன்றிய பின் இத்துவக்க கால எகிப்திய அரச மரபுகள் முற்றிலும் மறைந்து போனது. 

ஒருங்கிணைந்த எகிப்தின் முதல் அரச மரபின் ஆட்சிக் காலத்தில் தலைநகரம் தீனிஸ் நகரத்திலிருந்து மெம்பிசுக்கு மாற்றப்பட்டது.

எகிப்தின் துவக்க கால அரச மரபுகளின் ஆட்சியின் போது, எகிப்திய நாகரீகம், பண்பாடு, சமயம், கட்டிடக் கலைகள் வளர்ச்சியுற்றது.

பண்டைய எகிப்திய துவக்க கால அரச மரபு மன்னர்கள் மைய அரசமைப்பை நிறுவி, மாகாணங்களில் அரச குடும்பத்தினரை ஆளுநர்களாக நியமித்தனர்.

எகிப்தின் மைய அரசின் கட்டிடங்கள் மரத்தால் அல்லது மணற்கற்களால் ஆன திறந்தவெளி கோயில்களாகக் கட்டினர். இவ்வரச மரபுகளுக்கு முன்னிருந்த பட எழுத்துகள் மூலம், அம்மக்களின் பேச்சு மொழி ஒரளவே தெரிய வருகிறது.

கிமு 3600-க்கு முன்னர் கற்காலத்தில், எகிப்திய சமூகங்கள் நைல் ஆற்றின் இரு கரைகளிலே குடியிருப்புகள் அமைத்து, வீட்டு விலங்குகள் வளர்த்தும் வேளாண்மை செய்தும் வாழ்ந்தனர். 

கிமு 3600-க்கு பின்னர் அனைத்து துறைகளிலும் வளர்ச்சியடைந்த எகிப்திய சமூகம் பண்படைந்த நாகரீகத்தை நோக்கி வேகமாக முன்னேறியது. நாகரீகத்தை 

பண்டைய அண்மை கிழக்கின் தெற்கு லெவண்ட் பகுதிகளில் புழங்கிய கலைநயமிக்க அழகிய மட்பாண்டங்கள் போன்று எகிப்திலும் தயாரிக்கப்பட்டது.
இக்காலத்தில் செப்புப் பாத்திரங்களின் பயன்பாடு மக்களிடையே பரவலாக இருந்தது. 

துவக்க கால எகிப்திய அரச மரபுகளின் ஆட்சிக் காலத்தில் மெசொப்பொத்தேமியாவில் கையாண்ட கட்டிடக்கலை முறைகளை எகிப்தில் புகுத்தினர்.

தனித்தனியாக செயல்பட்டுக் கொண்டிருந்த நைல் அற்றின் வடிநிலப் பகுதியான கீழ் எகிப்தியர்களும், நைல் ஆறு தோன்றும் மேல் எகிப்திய மக்களிடையே அடிக்கடி மோதல்கள் ஏற்பட்டது. மேல் எகிப்தின் மனன்ர் நார்மேர், நைல் ஆற்றின் வடிநிலப் பகுதியான கீழ் எகிப்தியர்களை வென்று இரண்டு பகுதிகளை ஒருங்கிணைத்தார்.
எகிப்திய இராச்சியத்தில், கடவுளின் நேரடி பிரதிநிதியான, தெய்வத்தன்மை பொருந்திய மன்னர்களே கடவுளின் தலைமைப் பூசாரியாக அடுத்த மூவாயிரம் ஆண்டுகளுக்கு தொடந்தனர். 

மறைந்த அரச குடும்பத்தினர்களின் உடலை அடக்கம் செய்து அதன் மீது எழுப்பும் பிரமிடுகளுக்கு முன்னோடியாக, துவக்க கால எகிப்திய அரச மரபுகளின் ஆட்சியில், இறந்த அரச குடும்பத்தினரின் உடல்களை, மஸ்தபா (mastaba) எனும் நித்திய வீட்டை எழுப்பி, அதில் புதைக்கும் வழக்கம் கொண்டிருந்தனர். இவர்களது ஆட்சிக் காலத்தில் எகிப்தில் எழுத்துக் கலை மேலும் வளர்ந்தது.

மேல் எகிப்தையும், கீழ் எகிப்தை ஒருங்கிணைத்த, எகிப்தின் முதல் வம்சத்தின் முதல் மன்னரான மேனஸ் எனும் நார்மர் ஆவார். நெக்ரபோலிசில் கிடைத்த முத்திரைகளில் முதலாம் வம்சத்தின் முதல் மன்னர் பாரோ டென்வின் கல்லறை கண்டெடுக்கப்பட்டுள்ளது. 





</doc>
<doc id="421525" url="https://ta.wikipedia.org/wiki?curid=421525" title="குச்ரான்வாலா இரயில் நிலையம்">
குச்ரான்வாலா இரயில் நிலையம்

குச்ரான்வாலா இரயில் நிலையம் "(Gujranwala railway station)" (உருது மற்றும் பஞ்சாபி: گوجرانوالہ ریلوے اسٹیشن) பாக்கித்தான் நாட்டில் உள்ள பஞ்சாப் மாகாணத்தில் இடம்பெற்றுள்ள குச்ரான்வாலா மாவட்டத்தில் அமைந்துள்ளது. பாக்கித்தானின் ஐந்தாவது பெரிய நகரம் என்று குச்ரான்வாலா கருதப்படுகிறது. இந்நகரத்தின் பிரதான இரயில் நிலையத்தில் நான்கு நடைமேடைகள் உள்ளன. கராச்சியிலிருந்து பெசாவர் செல்லும் பிரதானமான இருப்புப் பாதையுடன் குச்ரான்வாலா இரயில் நிலையம் இணைக்கப்பட்டுள்ளது என்பது ஒரு முக்கியமான அம்சமாகும். பாக்கித்தான் இரயில்வே துறையின் அமைச்சர் இந்த இரயில் நிலையத்தை மேம்படுத்த முயற்சிகள் மேற்கொண்டு பணிபுரிந்து வருகிறார். இம்மேம்பாட்டுத்திட்டம் 2018 ஆம் ஆண்டில் முடிவடையுமென எதிர்பார்க்கப்படுகிறது. குச்ரான்வாலா இரயில் நிலையம், குச்ரான்வாலா நகர இரயில் நிலையம், குச்ரான்வாலா கண்டோன்மெண்ட் இரயில் நிலையம் என மூன்று இரயில் நிலையங்கள் குச்ரான்வாலா நகரில் இருக்கின்றன. 



</doc>
<doc id="421535" url="https://ta.wikipedia.org/wiki?curid=421535" title="அல்லி ராணி">
அல்லி ராணி

அல்லி ராணி ("Queen Alli") என்ற அரசி தமிழ் சங்க காலத்தை சேர்ந்த ஒரு வலிமை மிக்க ராணி ஆவார். இவர் இலங்கையின் மேற்கு மற்றும் வடக்கு கடற்கரை பகுதி முழுவதும் தன் தலைநகரான, குதிரைமலையில் இருந்து ஆட்சி செய்து வந்தார். ஆயினும் மரபாராய்ச்சியாளர்கள், அல்லி ராணியின் அரிப்புக் கோட்டை மன்னார்ல் உள்ளது என கூறுகின்றனர். அல்லி ராணி கண்ணகி மற்றும் மீனாட்சி அம்மன் அவதாரமாக கருதப்படுகிறார். அல்லி ராணி அமெசான்கள் போல பெண் போர் வீரர்கள் கொண்ட படையை வைத்திருந்தார். ஆண்கள் உதவியாளர்களாகவும், வேலையாட்களாகவும் இருந்தனர். அல்லி ராணி பல புத்தகங்களில் மேற்கோளிடப்படுகிறார். அவைகளில் சில அல்லி கதை, அல்லி அரசாணி மாலை, பவளக்கொடி மாலை, புலவேந்திரன் கலவா மாலை முதலியனவாகும். அல்லி ராணி பற்றி தமிழ் மொழியில் அல்லி அரசாணி நாடகம் என்ற தலைப்பில் நடத்தப்படும் நாடகம் மிக பிரபலம் ஆகும். சங்க காலத்தில் வாழ்ந்த அரசிகளில் அல்லி ராணி மிகவும் வலிமைவாய்ந்தவராகவும் இலங்கையை ஆண்ட தமிழ் மரபு உடைய அரச குடும்பத்தை சேர்ந்தவராகவும் இருந்தார்.

அல்லி ராணி பாண்டிய மன்னரின் ஒரே மகள் ஆவார். பிள்ளை பாக்கியம் வேண்டி மன்னர் புத்திர காமேஸ்டி யாகம் செய்ததால் மாசற்ற மகளாய் பிறந்த குழந்தை அல்லி மலர்களை போல் அழகாய் இருத்ததால், அல்லி என இப் பெயர் பெற்றாள். தன் சிறுவயதிலேயே குருகுல கல்விக்கு சென்று அங்கே அவர் அனைத்து ஆயக்கலைகளையும் முறையாக கற்றுத்தேர்ந்தார். அல்லி ராணி அழகான அரசியாகவும், தைரியமான அரசியாகவும், விழிப்புணர்வு உள்ள அரசியாகவும் அறியப்படுகிறார். மதுரையை ஆண்ட நீல நிற முகம் கொண்ட நீன்முகன் என்ற பாண்டிய மன்னனை போரில் கொன்று அல்லி ராணி வென்றார். இதனால் மதுரையில் ஆட்சியை கைப்பற்றி முடிசூடினார். அல்லி ராணி மகாபாரத நாயகனான அருச்சுனன் உடன் திருமணம் செய்து கொண்டதாக பல தொன்மங்கள், கற்பனை கதைகள் கூறுகின்றன. அருச்சுனன் அல்லி ராணி அரண்மனைக்குள் ஊடுருவி ஒரு பழைய சந்நியாசியின் உருவத்தை எடுத்துக் கொண்டார். அவர் ராணியின் அன்பைப் பற்றித் தெரிந்தது கொள்ள அவரைக் கொல்ல தன்மீது விச பாம்புகள் மற்றும் யானைகளை அனுப்பிவைத்தார். அருச்சுனன் பின்னர் தூங்கிக்கொண்டிருந்தபோது பாம்புகளை ராணி கொன்றார். அதன் பிறகு அருச்சுனன் ராணியைத் தழுவிக்கொண்டார். இந்த புராணத்தின் பிற பதிப்புகளின் படி அருச்சுனனுடன், அல்லி ராணி தாலி கட்டிவைக்கும் ஒரு திருமணமும் நடைபெற்றுள்ளது.

அல்லி ராணி இலங்கையின் மேற்கு மற்றும் வடக்கு கடற்கரை பகுதிகள் முழுவம் ஆட்சி செய்து வந்தார். மேலும் அங்கு முத்துக் குளித்தல் தொழிலை தன் வசம் வைத்திருந்தார். வடக்கு புற கடலாக இருப்பதால் உள்நாட்டு மரபுவழி தொடர்பு மூலம் சிலாபம் கால்வாய் மூலமாக அரசாடை வளைகுடாவை இணைத்து தலைநகர் குதிரைமலை (இலங்கை) முதல் அக்கரைப்பற்று வரை தரைமார்க்கமாக முன்னேறினார். ஒரு பேர் ஊழிவெள்ளம் ஏற்பட்டு அரசாடை பகுதியின் ஒரு சிறிய பிளவை தவிர பெரும் நிலப்பரப்பு கடலில் மூழ்கி மறைந்தது. தற்போது இது புத்தளம் கடல் நீரேரி என அழைக்கப்படுகிறது. அரிப்புக் கோட்டையின் பல பகுதி அழிந்துபோயிற்று.


</doc>
<doc id="421543" url="https://ta.wikipedia.org/wiki?curid=421543" title="அலிப்பூர் சேட்டா இரயில் நிலையம்">
அலிப்பூர் சேட்டா இரயில் நிலையம்

அலிப்பூர் சேட்டா இரயில் நிலையம் "(Alipur Chatta railway station)" பாக்கித்தான் நாட்டிலுள்ள பஞ்சாப் மாகாணம் குச்ரன்வாலா மாவட்டத்தின் அலிப்பூர் சேத்தா நகரில் அமைந்துள்ள ஓர் இரயில் நிலையமாகும். 


</doc>
<doc id="421551" url="https://ta.wikipedia.org/wiki?curid=421551" title="நிம்ரூஸ் மாகாணம்">
நிம்ரூஸ் மாகாணம்

நிம்ரூஸ் ("Nimruz" (பலூச்சி/; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் தென்மேற்குப் பகுதியில் அமைந்துள்ளது. இது ஈரானின் சீசுத்தானும் பலுச்சிசுத்தானும் மாகாணத்தின் கிழக்கிலும், பாக்கித்தானின் பலூசிஸ்தான் மாகாணத்தின் வடக்கிலும் அமைந்துள்ளது. இந்த மாகாணமானது, ஐந்து மாவட்டங்களாக பிரிக்கப்பட்டுள்ளது. மாகாணத்தில் 649 கிராமங்களை உள்ளன. மாகாணத்தின் மக்கள் தொகை சுமார் 156,600 ஆகும். ஜரான்ஜ் நகரம் மாகாணத் தலைநகரமாக செயல்படுகிறது. இந்த நகரத்தில் ஜரான்ஜ் வானூர்தி நிலையத்தில் உள்நாட்டு வானூர்தி சேவைகள் செயல்படுகின்றன.

"நிம்ரூஸ்" என்ற சொல்லானது பாரசீக மற்றும் பலோச்சி மொழிகளில் "நண்பகல்" அல்லது "அரை நாள்" என்று பொருள்படும். நிம்ருஸ் மாகாணமானது 41,000 கிமீ² பரப்பளவு கொண்டுள்ளது. இது நாட்டின் பரப்பளவிலும், மக்கள் தொகை மிகுந்த மாகாணமாகும். மாகாணத்தின் கணிசமான பகுதியானது தசிட் மார்கோ பாலைவனப் பகுதி ஆகும்.

தற்போது ஆப்கானிஸ்தானின் நிம்ரூஸ் மாகாணமாக உள்ள பகுதியானது ஒரு காலத்தில் சிஸ்டானின் வரலாற்றுக் காலப் பகுதியாக இருந்தது. பல நூற்றாண்டுகள் அகாமனிசியப் பேரரசால் ஆளப்பட்ட இப்பகுதி பின்னர் அலெச்சாந்தரால் கைபற்றப்பட்டது. ஏழாம் நூற்றாண்டில் அரேபு முஸ்லீம்களால் கைப்பற்றப்பட்டு இஸ்லாத்துக்கு மாற்றப்பட்டது. கி.பி. 860 ஆம் ஆண்டில் இப்பகுதியானது சபாரித்து வம்சத்தின் ஒரு பகுதியாக விளங்கியது. இதன் தலைநகரான ஜான்ஜ்ஜ் இருந்த‍து. இது இஸ்லாமிய சகாப்தத்தின் முதல் உள்ளூர் வம்சங்களில் ஒன்றாகும். இதன் நிறுவனரான யாகுப் சாஃபரி இந்த பிராந்தியத்தில் பிறந்து வளர்ந்தவர். பின்னர் இப்பகுதியானது கஸ்நாவிட்ஸ் பகுதியாக இருந்து அதைத் தொடர்ந்து குர்திஸ், தைமூரியர், சபாவித்து ஆகியோரால் ஆளப்பட்டது.

18 ஆம் நூற்றாண்டின் முற்பகுதியில், ஆப்கானிய ஹாட்டக்கி வம்சத்திடம் இந்த பகுதி வீழ்ந்த‍து. இவர்கள் 1738 ஆம் ஆண்டில் நாதிர் ஷாவால் பதவியில் இருந்து அகற்றப்பட்டனர். 1747 வாக்கில், அகமது ஷா துரானியால் இப்பகுதி ஆப்கானிஸ்தானின் ஒரு பகுதியாக ஆக்கப்பட்டது. இவர் வடகிழக்கு ஈரானிலிருந்து இந்தியாவின் தில்லிவரை வெற்றி கொண்டார். நவீன ஆப்கானித்தான் அரசின் கீழ், இந்த மாகாணமானது 1927 வரை சக்கன்சூர் மாகாணம் என்ற பெயரில் அறியப்பட்டது, இது பின்னர் நிம்ரூஸ் மற்றும் பாரா மாகாணங்களாக பிரிக்கப்பட்டது. அந்த நேரத்தில் சிராஜ் நகரம் நிம்ரூஸ் மாகாணத்தின் தலைநகரமாக ஆனது. சோவியத்-ஆப்கானிய போரின்போது, ஆப்கானிஸ்தான் மற்றும் அதன் அண்டை நாடுகளுக்கு இடையே முஜாஹிதீன்கள் சென்றுவர நிம்ருஸ் மாகாணம் பயன்படுத்தப்பட்டது. மேலும் இது ஆப்கானிய அகதிகள் போரில் இருந்து தப்பிச்செல்லவும் பயன்படுத்தப்பட்டது. 

2001 அக்டோபரில் அமெரிக்கத் தலைமையிலான நேட்டோவின் படையெடுப்பைத் தொடர்ந்து, தலிபான்கள் மாகாணத்தில் தங்கள் கட்டுப்பாட்டை இழந்தனர். இதையடுத்து புதிய ஆப்கானானது ஜனாதிபதி ஹமித் கர்சாய் தலைமையிலான அரசாங்கத்தின் கட்டுப்பாட்டுக்குள் வந்த‍து. ஆப்கானிஸ்தான், ஈரான், பாக்கிஸ்தான் ஆகிய நாடுகளுக்கு இடையில் போதைப்பொருட்கள், ஆயுதங்கள் போன்றவற்றை கடத்துவதற்கு இந்தப் பகுதி பரவலாக அறியப்படுகிறது. பல வெளிநாட்டு போராளிகள் இந்த மாகாணத்தை மூன்று நாடுகளுக்கு இடையில் சென்றுவர பயன்படுத்துகின்றனர். 2009 ஆம் ஆண்டில் இந்திய அரசாங்கமானது டெலரம்-ஜரான் நெடுஞ்சாலையை அமைத்த‍து. இது நாட்டின் பிரதான வர்த்தக வழித்தடங்களில் ஒன்றாகும். இது மாகாணத்தின் சமூக பொருளாதார வளர்ச்சியை அதிகரிக்கும் என எதிர்பார்க்கப்படுகிறது.

மாகாணத்தின் தற்போதைய ஆளுநர் மொஹம்மத் சாமில்லாஹ் ஆவார். அவரருக்கு முன்னர் அமீர் முகமது அக்துசதா ஆளுநராக இருந்தார். மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கின்றன. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 38% என்ற விகிதத்தில் இருந்தது, இது 2011 ஆண்டு 24% என குறைந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 7 % என்ற எண்ணிக்கையில் இருந்து 2011 ஆண்டு 28 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 22% என்று இருந்தது. 2011 இல் இது 23% என உயர்ந்துள்ளது. 

2014 ஜூன் முதல் ஜராஞ் நகரத்திற்கு அருகே உள்ள சாஞ்ச் விமான நிலையத்தில் இருந்து ஹெரட்டுக்கு தொடர்ந்து வானூர்தி சேவை வழங்க திட்டமிடப்பட்டது.

இந்திய அரசாங்கமானது டெலரம்-ஜரான் நெடுஞ்சாலையை அமைத்த‍து. இதனால் மாகாணத்தின் சமூக பொருளாதார வளர்ச்சி அதிகரிக்கும் என எதிர்பார்க்கப்படுகிறது.

மாகாணத்தின் வருமாணத்தில் பெரும்பகுதிக்கு முக்கிய ஆதாரமாக வர்த்தகமும் விவசாயமும் உள்ளது. இப்பகுதி விவசாயத்தில் கால்நடை வளர்ப்பும் அடங்கியதாக உள்ளது. கால்நடையாக செம்மறியாடு, வெள்ளாடு, மாடு, கோழி ஆகியவை வளர்க்கப்படுகின்றன. மாகாணத்தில் கோதுமை, சோளம், முலாம்பழம் போன்றவை பயிரிடப்படுகின்றன.

நிம்ரூஸ் மாகாணத்தின் மக்கள் தொகை சுமார் 156,600 ஆகும். ஆண்டின் சில மாதங்கள் மாகாணத்துக்கு வந்து வசிக்கும் பல குச்சி நாடோடி மக்களும் உள்ளனர். மாகாணத்தில் பாலோச் இன குழுவினர் பெரும்பான்மையானராகவும், அவர்களையடுத்து பஷ்டூன், பிராஹூய், தாஜிக், உஸ்பெக், கசாரா மக்களும் உள்ளனர். கசார மக்களைத் தவிர கிட்டத்தட்ட அனைத்து மக்களும் சுன்னி இஸ்லாத்தை பின்பற்றுகின்றனர். மாகாணத்தில் பேசப்படும் மொழியாக பலூச்சி மொழி உள்ளது. இதனுடன், தாரி, பஷ்தூ மொழிகளும் தாய்மொழியாக பேசப்படுகின்றன.


</doc>
<doc id="421559" url="https://ta.wikipedia.org/wiki?curid=421559" title="பில்லா பாண்டி (திரைப்படம்)">
பில்லா பாண்டி (திரைப்படம்)

பில்லா பாண்டி ("Billa Pandi") என்பது 2018 ஆம் ஆண்டு வெளியான ஓர் இந்தியத் தமிழ்த் திரைப்படம் ஆகும். இத்திரைப்படத்தை ராஜ் சேதுபதி இயக்கி, எம். எம். எஸ். மூர்த்தி எழுதி கே. சி. பிரபாத் தயாரித்துள்ளார். இளையவன் இசையமைப்பு மற்றும் ஜீவன் ஒளிப்பதிவு ஆகியவற்றை உள்ளடக்கி, இத்திரைப்படம் தீபாவளி நாளான நவம்பர் 06, 2018 அன்று வெளியானது.




</doc>
<doc id="421579" url="https://ta.wikipedia.org/wiki?curid=421579" title="அகத்தீச்சுரம் அகத்தீசுவரர் கோயில்">
அகத்தீச்சுரம் அகத்தீசுவரர் கோயில்

அகத்தீச்சுரம் அகத்தீசுவரர் கோயில் கன்னியாகுமரி மாவட்டம் கன்னியாகுமரியிலிருந்து 5 கிமீ தொலைவிலும், நாகர்கோயிலிருந்து 15 கிமீ தொலைவிலும் இக்கோயில் தேவார வைப்புத்தலமாகும். அப்பர் பாடிய பெருமையுடையது. 

நாகர்கோயில் கன்னியாகுமரி சாலையில் உள்ள கொட்டாரம் என்னுமிடத்திலிருந்து 1 கிமீ தொலைவில் அமைந்துள்ள வடுகன்பற்று என்னுமிடத்திற்கு அருகில் உள்ளது. 

கருவறையில் உள்ள மூலவர் அகத்தீசுவரர் ஆவார். இறைவி அறம் வளர்த்த நாயகி, அமுதவல்லி ஆவார். இத்தலம் அகத்தியர், தன்னுடைய மனைவி லோபா முத்திரையுடன் வழிபட்ட சிறப்பினையுடையது. 

21 மார்ச் 1996இல் குடமுழுக்கு நடைபெற்றுள்ளது. 

இதே பெயரில் மற்றொரு கோயில் திண்டிவனம் பாண்டிச்சேரி சாலையில் உள்ள கிளியனூரில் அகத்தீசுவரம் என்ற பெயரில் உள்ளது. 


</doc>
<doc id="421588" url="https://ta.wikipedia.org/wiki?curid=421588" title="மகேந்திரவர்மன் (சென்லா)">
மகேந்திரவர்மன் (சென்லா)

மஹேந்திரவர்மன் (, vraḥ kamrateṅ añ Śrī Mahendravarmma in Pre-Angkorian ; also titled "Citrasena" ) சென்லா இராச்சியத்தின் ஒரு மன்னர் ஆவார்.
தற்போதய கம்போடியா தேசத்தை 6 ஆம் நூற்றாண்டுகளில் ஆட்சி செய்தவர்.சென்லா இராச்சியம் கெமர் பேரரசின் நேரடி முன்னோடியாக இருந்தது. சித்திரசேனன் பீமவர்மனின் நெருங்கிய உறவினர் ஆவார். அவர் புன்னன் பேரரசை தன் இராச்சியத்துடன் இணைத்து மஹேந்திரவர்மன் என்ற பெயரை பெற்றார். பீமவர்மன் இறப்புக்கு பின் தன் தலைநகரான சம்பார் பெரி கூகிலிருந்து ஆட்சி செய்து வந்தார். அதே காலகட்டத்தில் கம்போடியாவின் மற்ற பகுதியை இராண்யவர்மன் ஆட்சி செய்த வந்தார். மஹேந்திரவர்மன் தன் இராச்சியத்தின் அருகில் உள்ள சம்பா இராச்சியத்திற்கு இரு நாடின் நட்பை வலுப்படுத்த தூதுவனை அனுப்பிவைத்தார். மஹேந்திரவர்மன் இறப்புக்கு பின் அவர் மகன் ஈசானவர்மன் பல ஆண்டுகள் இராச்சியத்தை 628 வரை ஆட்சி செய்து வந்தார். சென்லா இராச்சியம் தற்போதய கம்போடியா, லாவோஸ், தென் தாய்லாந்து வரை பரவியிருந்தது. சென்லா இராச்சியத்நின் தலைநகரமாக இந்திரபுரி விழங்கியது. சென்லா இராச்சியம் இடைகாலத்தில் கடலரசு நிலஅரசு என இரண்டாக பிரிந்ததாக சீன வரலாற்று குறிப்புகள் முலம் தெரிகின்றது

சென்லா இராச்சியம் என்பது கம்போசம் என்ற கம்போடிய நாட்டில் தமிழர்கள் வழி வந்தவர்களால் நிருவப்பட்ட இராச்சியம் ஆகும். சென்லா இராச்சியம் புன்னன் இராச்சியத்தை வீழ்த்தி வந்ததாகும். இந்த இராச்சியம் கிபி 525 முதல் கிபி 802 வரை இருந்தது. சென்லா அரசு கம்போசத்தின் கடைசி புன்னன் அரசர் செயவர்மனின் மருமகனான ருத்திரவர்மனால் நிறுவப்பட்டது. ருத்திரவர்மனே தலைநகராக இந்திரபுரியை உருவாக்கினார்.இவர் தனது தம்பி குணவர்மனை அதிகார போட்டி காரணமாக கொன்றார். ருத்திரவர்மனின் மகன்கள் சாம்ப நாட்டுக்கு எதிரான போரில் இறந்தனர் இதனால் ருத்திரவர்மன் பல்லவ நாட்டில் இருந்து வந்த தன் மருமகனான பீமவர்மனை அடுத்த அரசனாக்கினார். இந்த பீமவர்மன் பாவவர்மன் என்றும் அறியப்பட்டார். பீமவர்மன் குணவர்மனின் பேரனும் வீரவர்மனின் மகனுமான சித்திரசேனன் உதவி கொண்டு சாம்ப அரசை வீழ்த்தினர்.சாம்ப அரசு வியட்நாமின் அனாம்(மத்திய வியட்நாம்) மற்றும் கோகொச்சின்(தென் வியட்நாம்) பகுதியில் அரசாண்ட தமிழர் வழி வந்த அரச வம்சம் ஆகும். முதலில் நட்பாக இருந்த சித்திரசேனன் பின் நாளில் தனது அரசு உரிமையை வாள் கொண்டு பீமவர்மன் இடம் இருந்து பெற்றான். சித்திரசேனனுக்கு பாதி நாடே வளங்கப்பட்டது. சித்திரசேனன் மகேந்திரவர்மன் என்ற பெயர் கொண்டு அரசேறினான். இதன் பின் சென்லா அரசு கடலரசு நில அரசு என இரண்டானது. பீமவர்மன் வழி வந்தவர்கள் நில அரசையும் மகேந்திரவர்மன் வழி வந்தவர்கள் கடலரசையும் ஆண்டனர் என சீன வரலாற்று புத்தகங்கள் தெரியப்படுத்துகின்றன.

ருத்திரவர்மன் (கிபி 525-575) 

கடவேச அரிவர்மனின் மகன்கள் சிறீவிஜயம் அரசு உடணான போரில் இறக்க கடலரசு அரசர் சந்திரவர்னின் மகன் முதலாம் செயவர்மன் நாட்டை ஒன்றாக இணைத்து ஆண்டார். சிறீவிஜயம் என்பது சுமாத்திரா தீவை மையமாகக் கொண்ட பழைய மலாயப் பேரரசாகும். தென்கிழக்காசியாவின் பெரும்பான்மையான பகுதிகளில் இது பரவியிருந்தது. முதலாம் செயவர்மனின் மருமகன் பரமேசுவர்மனே இரண்டாம் செயவர்மன் என்ற பெயர் கொண்டு கெமர் அரசை நிறுவி சென்லா அரசை வீழ்த்தினர்.




</doc>
<doc id="421600" url="https://ta.wikipedia.org/wiki?curid=421600" title="அவல் பூந்துறை புஷ்பவனேசுவரர் கோயில்">
அவல் பூந்துறை புஷ்பவனேசுவரர் கோயில்

அவல் பூந்துறை புஷ்பவனேசுவரர் கோயில் ஈரோடு மாவட்டத்தில் உள்ள தேவார வைப்புத்தலமாகும். 

ஈரோட்டிலிருந்து அறச்சலூர் வழியாகச் செல்கின்ற தாராபுரம் சாலையில் பூந்துறை என்னுமிடத்தில் உள்ளது. அவல் பூந்துறை, பூந்துறை எனப்படுகின்ற இரு பெயர்களும் ஒன்றேயாகும்.

கருவறையில் உள்ள மூலவர் புஷ்பவனேசுவரர் ஆவார். இறைவி பாகம் பிரியாள் ஆவார்.இறைவி சன்னதி முன் மண்டபத்துடன் தனிக் கோயிலாக அமைந்துள்ளது. 

திருச்சுற்றில் நவக்கிரகங்கள், சனி, பைரவர், தான்தோன்றீஸ்வர லிங்கத்திருமேனி, தர்மசம்வர்த்தனி, சூரியன் ஆகியோருக்கான சன்னதிகள் உள்ளன. வன்னி மரத்தடியில் விநாயகர் உள்ளார். கோஷ்டத்தில் தட்சிணாமூர்த்தி, லிங்கோத்பவர், பிரம்மா உள்ளனர். 


</doc>
<doc id="421604" url="https://ta.wikipedia.org/wiki?curid=421604" title="ஆடகேச்சுரம் நாகபிலம் கோயில்">
ஆடகேச்சுரம் நாகபிலம் கோயில்

ஆடகேச்சுரம் நாகபிலம் கோயில் திருவாரூர் மாவட்டத்தில் திருவாரூர் தியாகராஜர் கோயிலில் உள்ள தேவார வைப்புத்தலமாகும். 

திருவாரூர் தியாகராஜர் கோயிலுக்குள் தனி கோயிலாக இக்கோயில் அமைந்துள்ளது. 

தெற்கு திருச்சுற்றில் நாகபிலம் என வழங்கும் கோயில் ஆடகேச்சுரம் எனப்படுகிறது. இறைவனை ஆடகேச்வரர் என்றழைக்கின்றனர். இங்கு இறைவி இல்லை. 

இறைவன் பஞ்சாட்சர வடிவில் அருவமாக உள்ளார். 


</doc>
<doc id="421608" url="https://ta.wikipedia.org/wiki?curid=421608" title="ஒரூஸ்கான் மாகாணம்">
ஒரூஸ்கான் மாகாணம்

ஒரூஸ்கான் ("Urōzgān" (; ), also spelled as Uruzgan, Oruzgan or Orozgan) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் மையப் பகுதியில் அமைந்துள்ளது. இருப்பினும் இந்த பகுதியானது கலாச்சார ரீதியாக, தெற்கின் காந்தகார் மாகாணத்துடன் இணைந்துள்ளது. மாகாணத்தின் மக்கள் தொகை சுமார் 333,500 ஆகும். மேலும் மாகாண மக்களில் பெரும்பாலானவர்கள் பழங்குடி மக்களாவர். தரின்கோட் நகரமானது மாகாணத் தலைநகரமாக செயல்படுகிறது..

2004 ஆம் ஆண்டு இந்த மாகாணத்தின் வடபகுதியை பிரித்து, புதிய மாகாணமாக தேக்கண்டி மாகாணமானம் உருவாக்கப்பட்டது. 2006 ஆம் ஆண்டில், கிசாப் மாவட்டமானது தேகண்டி மாகாணத்தில் இருந்து மீண்டும் ஒரூஸ்கான் மாகாணத்திடன் இணைக்கப்பட்டு, மாகாணத்தின் ஆறாவது மாவட்டமாக மாறியது.

ஒரூஸ்கான் மாகாணமானது ஆப்கானித்தானின் தெற்கு மாகாணங்களின் எல்லையை ஒட்டி அமைந்துள்ளது. இந்தமாகாணத்தின் தெற்கில் சாபுல் மாகாணம்,  கந்தகார் மாகாணம் மாகாணங்களும், தென்மேற்கில் ஹெல்மண்டு மாகாணம், வடக்கில் தேக்கண்டி மாகாணம், கிழக்கில்  கஜினி மாகாணம் போன்றவை எல்லைகளாக அமைந்துள்ளன. இந்த மாகாணமானது 12,640 கிமீ² (1,264,000 ஹெக்டேர்) பரப்பளவு கொண்டுள்ளது. மாகாணத்தில் பெரும்பகுதி மலைப்பகுதி அல்லது அரை மலைப்பாங்கான நிலப்பகுதி ஆகும், மீதமுள்ள பகுதி சமவெளியாகும்.

இப்பகுதி பண்டைய ஆர்க்கோசியாவின் ஒரு பகுதியாக இருந்தது. மீடியாப் பேரரசால் ஆளப்பட்ட இப்பகுதி பின்னர், அகாமனிசியப் பேரரசிடம் வீழ்ந்தது. கி.மு 330இல் அலெச்சாந்தரால் கைபற்றப்பட்டு, அவருக்குப் பின் அவரது தளபதியால் நிறுவப்பட்ட, செலூக்கியப் பேரரசால் ஆளப்பட்டது. இது பின்னர் அசோகரின் தலைமையிலான மௌரியப் பேரரசால் ஆளப்பட்டது. ஏழாம் நூற்றாண்டில், அரேபியர்கள் முதலில் படையெடுத்து வந்தபோது, இப்பகுதியானது சுன்பிள்கலாள் ஆளப்பட்டு வந்தது. இது ஒன்பதாம் நூற்றாண்டில் இசுலாமிய சபாரித்து வம்சத்தால் வெற்றி கொள்ளப்பட்டது. இவர்களிடம் இருந்து கஜினிகளாலும், அவர்களுக்குப் பிறகு குராத்களாளும் வெற்றி கொள்ளப்பட்டது. 13 ஆம் நூற்றாண்டில் மங்கோலியர்களால் இப்பகுதி வெற்றி கொள்ளப்பட்டது. பின்னர் இப்பகுதியை இக்கனாட் மரபின், அர்குன் கானாலும், பின்னர் தைமூரிய வம்சம், முகலாயப் பேரரசு, சபாவித்து வம்சம் ஆகியவற்றால் ஆளப்பட்டது.

1709 ஆம் ஆண்டில், சபாவித்துகளை தோற்கடித்து காந்தகாரில் ஹொடாக் வம்சம் அதிகாரத்தைக் கைப்பற்றியது. பின்னர், தெற்கு ஆப்கானித்தான் முழுவதையும் தன் கட்டுப்பாட்டுக்குள் கொண்டுவந்த‍து. அக்காலகட்டத்தில் துரானி பஷ்டூன்கள் பெருமளவில் ஹெரட் பகுதியில் குடியேறினர். 1747 ஆம் ஆண்டில், நாதிர் ஷாவின் தளபதியான அகமது ஷா துரானி, ஆப்கானியர்களின் மன்னராக உயர்ந்தார். அதன் பிறகு  ஒரூஸ்கான் பிராந்தியம் அவருடைய புதிய துர்ரானி பேரரசின் ஒரு பகுதியாக மாறி, இன்றைய ஆப்கானிஸ்தானின்  மாநிலமாக மாறியது.

1980 களில் ஆப்கானிஸ்தானஎ சோவியத் போர் நடந்தபோது, சோவியத் சார்பு படைகளுக்கும் முஜாஹிதீன்களுக்கு இடையிலும் ஒரூஸ்கானில் போர்கள் நடந்தன. முஜாகிதீன் தலைவர்களில் மிக முக்கியமான உள்ளூர் தலைவர்  ஜான் முகமது கான் ஆவார்.  1994 ஆம் ஆண்டின் பிற்பகுதியில், ஒரூஸ்கான் பகுதி தாலிபான்களால் கைப்பற்றப்பட்டது. 2001 ஆம் ஆண்டின் பிற்பகுதியில் அமெரிக்க தலைமையிலான படைகளால் தாலிபான்கள் கவிழ்க்கப்பட்டனர். இதையடுத்து ஜனாதிபதி ஹமித் கர்சாயின் ஆதரவாளர்கள் ஒரூஸ்கானுக்கு வந்த 2001 அக்டோபரில் இருந்து நவம்பருக்கு இடைநில் ஒரூஸ்கான் மாகாணத்தை தங்கள் கட்டுப்பாட்டுக்குள் கொண்டு வந்த‍னர்.

மாகாணத்தின் தற்போதைய ஆளுநர் முகமது நசீர் கரோடி ஆவார்.    தரின்கோட்  நகரமானது மாகாணத்தின் தலைநகரமாக உள்ளது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர் வழிநடத்துகிறார் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

2014  மே மாதம் முதல், தரின்கோட் விமானநிலையத்தில் இருந்து கபூலுக்கு நேரடியாக பயணிகள் சேவை வழங்க திட்டமிட்டப்பட்டது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 8% என்ற விகிதத்தில் இருந்தது, இது 2011 ஆண்டு 27% என உயர்ந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 6 % என்ற எண்ணிக்கையில் இருந்து 2011 ஆண்டு 14 % என உயர்ந்தது.

மாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 5% என்று இருந்தது. 2011 இல் இது 17% என உயர்ந்துள்ளது.

ஒரூஸ்கான் மாகாணத்தின் மக்கள் தொகை சுமார் 333,500 ஆகும். மாகாணத்தில் சுமார் 45,000 குடும்பங்கள் உள்ளன, ஒவ்வொன்றும் சராசரியாக ஆறு உறுப்பினர்களைக் கொண்டுள்ளது. ஒரூஸ்கானின் மக்கள்தொகையில் பெரும்பகுதியானவர்கள் பாப்புல்சாய், அச்சாக்ஸாய், நர்சாய், பாரக்க்சாய், அலிகோசை. மற்றும் துர்ராணி துணை இனத்தவர்  போன்ற பஷ்டூன் பழங்குடி இனத்தவராவர். உள்ளனர். இரண்டாவது பெரிய இன குழு கசாரா மக்களாவர், இவர்கள் பிரதானமாக தரின்கோட்டில் காணப்படுகிறனர். மேலும் இங்கு குச்சீஸ் (நாடோடிகள்) மக்கள் உள்ளனர். இவர்கள் நாடோடி மக்களாக இருப்பதால் இவர்களின் எண்ணிக்கை நிலையானதல்ல .

கிராமப்புற புனர்வாழ்வு மற்றும் மேம்பாட்டு அமைச்சகம், மத்திய புள்ளியியல் அலுவலகம்,  தொடர்பு அலுவலகம் 2009 ஆகியவற்றில் மக்கள் தொகை புள்ளிவிவரங்கள் உள்ளன.


</doc>
<doc id="421615" url="https://ta.wikipedia.org/wiki?curid=421615" title="வி. அப்பாபிள்ளை">
வி. அப்பாபிள்ளை

வேலுப்பிள்ளை அப்பாபிள்ளை (13 நவம்பர் 1913 – 4 சூலை 2001) ஒரு இலங்கையைச் சேர்ந்த இயற்பியலாலர் மற்றும் கல்வியாளர் ஆவார். இவர் பேராதனையில் உள்ள இலங்கைப் பல்கலைக்கழக அறிவியல் துறையின் கல்வி தலைவர் ஆவார்.

வேலுப்பிள்ளை அப்பாபிள்ளை 13 ஆம் நாள் நவம்பர் திங்கள் 1913 ஆண்டு மட்டக்களப்பு என்ற கிழக்கு இலங்கை கடற்கரை பகுதியில் பிறந்தார். 
இவர் யாழ்ப்பாணம் மத்திய கல்லூரியில் 1931 ஆம் ஆண்டு கல்வி கற்றார். பள்ளி படிப்பை முடித்து கொழும்பில் உள்ள இலங்கை பல்கலைக்கழகத்தில் இயற்பியலில் இளங்கலை பட்டம் பெற்றார்.

அப்பாபிள்ளை 1936 ஆம் ஆண்டு இயற்பியல் துறையில் பரிசோதனை மூலம் பாடம் கற்றுத் தருபவராக இலங்கை பல்கலைக்கழகத்தில் பணியாற்றினார். பின்னர் 1938 ஆம் ஆண்டில் இயற்பியல் துறையில் விரிவுரையாளராக பணி உயர்த்தப்பட்டார். கொழும்புவில் அவர் தனது முனைவர் ஆராய்ச்சியை இயற்பியலில் மேற்கொண்டார். இங்கிலாந்தின் மான்செஸ்டர் நகரில் உள்ள மான்செஸ்டர் பல்கலைக்கழகத்தில் 1946 ஆம் ஆண்டு பணியில் சேர்ந்தார். அங்கு லாங்வர்தி பேராசிரியர் திரு பி. எம். எஸ். பிளாகிடுவின் கீழ் பணியாற்றி வந்தார். கொழும்பில் கடல் மட்டத்தில் உள்ள காஸ்மிக் கதிர்கள் உருவாக்கம் மற்றும் தோற்றம் குறித்த அப்பாபிள்ளைவயின் பணிகள் அவருக்கு முணைவர் படத்தை இலண்டன் பல்கலைக்கழகம் பெற்றுத் தந்தது.
அப்பாபிள்ளை இலங்கை திரும்பியதும் அ. வி. மயில்வாகனம், அர்னால்டு வால்பின்டலே மற்றும் பி. எம். எஸ். பிளாகிடு உடன் இணைந்து இணை ஊடுருவல் துகள்கள் அளவீட்டு எல்லைக்குள் இல்லை என்று நிறுவினார். 1963 ஆம் ஆண்டு பேராதனை பல்கலைக்கழகத்தில் இலங்கைப் பல்கலைக்கழகத்தின் புதிய திணைக்களத்தை ஒழுங்கமைத்து அபிவிருத்தி செய்யுமாறு அவர் கேட்டுக் கொண்டார். அவர் ஓய்வு பெறும் வரையில் 1970 ஆம் ஆண்டு முதல் 1979 ஆம் ஆண்டு வரையில் இலங்கைப் பல்கலைக்கழக அறிவியல் துறையின் கல்வி தலைவராக பணியாற்றி வந்தார்.
வேலுப்பிள்ளை அப்பாபிள்ளை இலங்கை விஞ்ஞான முன்னேற்ற சங்கம், அகில இந்திய பெருங்கடல் அறிவியல் சங்கம், ஐக்கிய நாடுகள் கல்வி, அறிவியல், பண்பாட்டு நிறுவனம் அமைத்த இலங்கை தேசிய குழு, இலங்கை தரநிர்ணய ஆலோசனை கவுன்சில் மற்றும் இலங்கை நியதிகளுக்கான தேசிய விஞ்ஞான கவுன்சில் ஆகியவற்றில் உருப்பினராக பணியாற்றி வந்தார். தெற்கு ஆஸ்திரேலியாவில் நடைபெற்ற 
ஐக்கிய இராச்சியத்தின் மாரலிங்கா அணுகுண்டு சோதனையில் அப்பாபிள்ளை கண்கானிப்பாளராக நியமிக்கப்பட்டார்.

அப்பாபிள்ளை 1979 ஆம் ஆண்டில் பேராதனை பல்கலைக்கழகம் பணி ஓய்வுக்கு பின் ஒரு கவுரவ பேராசிரியராக நியமித்தது. 1984 ஆம் ஆண்டு பேராதனை பல்கலைக்கழகம் அவருக்கு மதிப்புறு முனைவர் பட்டம் வழங்கி கவுரவித்தது. 1999 ஆம் ஆண்டு யாழ்ப்பாணப் பல்கலைக்கழகம் அவருக்கு மதிப்புறு முனைவர் பட்டம் வழங்கி கவுரவித்தது. இவரை இலங்கை பல்கலைக்கழக மானியங்கள் ஆணைக்குழு அமைத்த குழுவின் தலைவராக நியமிக்கப்பட்டு மட்டக்களப்பு பல்கலைகழக விரிவாக பணியை மேற்கொண்டது. பேராதனை பல்கலைக்கழகம் இவர் பெயரான அப்பாபிள்ளை பெயரிலேயே ஆண்டு தோரும் ஊக்க தொகையும் பரிசுகளும் வழங்கி வருகிறது.

வேலுப்பிள்ளை அப்பாபிள்ளை தன் மகளுடன் அமெரிக்க ஐக்கிய நாடுக்கு தான் உயிருள்ளபோதே கொண்டு வரப்பட்டார். வேலுப்பிள்ளை அப்பாபிள்ளை அவர்கள் 4 ஆம் நாள் சூலை திங்கள் 2001 ஆம் ஆண்டு அமெரிக்க ஐக்கிய நாட்டின் மாநிலமான கனெடிகட்டில் லமானார்.


</doc>
<doc id="421635" url="https://ta.wikipedia.org/wiki?curid=421635" title="மாரலிங்கா">
மாரலிங்கா

மாரலிங்கா தெற்கு ஆஸ்திரேலியாவின் தொலைதூர மேற்குப் பகுதி ஆகும். இது 1950 ஆம் ஆண்டு ஐக்கிய இராச்சியத்தின் அணு குண்டு வெடிப்பு சோதனை நிகழ்த்தப்பட்ட இடம் ஆகும். இந்த தளம் சுமார் 3,300 கிமீ² பரப்பளவில் உள்ளது.






</doc>
<doc id="421637" url="https://ta.wikipedia.org/wiki?curid=421637" title="முசாஃபராபாத் மாவட்டம்">
முசாஃபராபாத் மாவட்டம்

முசாஃபராபாத் மாவட்டம் "(Muzaffarabad district)" என்பது பாக்கித்தான் நாட்டின் ஆசாத் காசுமீர் மாகாணத்தில் உள்ள ஒரு மாவட்டம் ஆகும். சீலம் ஆறு மற்றும் நீலம் ஆறு ஆகிய ஆறுகளின் கரையில் இம்மாவட்டம் அமைந்துள்ளது. மேலும் இம்மாவட்டம் ஒரு மலைப்பாங்கான மாவட்டமாகும். மேற்கில் பஞ்சாபும், காசுமீரின் மாவட்டங்களான குப்வாரா மற்றும் பாரேமுல்லா மாவட்டங்கள் கிழக்கிலும், நீலம் மாவட்டம் வடக்கிலும், பாக் மாவட்டம் தெற்கிலும் சூழ்ந்து முசாஃபராபாத் மாவட்டத்திற்கு எல்லைகளாக அமைகின்றன. மாவட்டத்தின் மொத்த பரப்பளவு 1,642 சதுர கிலோமீட்டர்கள் ஆகும். முசாஃபராபாத் நகரம் ஆசாத் காசுமீரு மாகாணத்திற்கு ஒரு தலைநகரமாக விளங்குகிறது.
முசாஃபராபாத் கோட்டத்தின் ஒரு பகுதி முசாஃபராபாத் மாவட்டமாகும். 
இம்மாவட்டத்தில் 6,50,370 பேர் வாழ்வதாக 2017 ஆம் ஆண்டு மேற்கொள்ளப்பட்ட மக்கள் தொகைக் கணக்கெடுப்பு தெரிவிக்கிறது . 
பொதுவாக மாவட்டத்தின் முக்கியமான மொழியாக பல்வேறு வகைகளில் பகாரி மொழி கருதப்படுகிறது. இருப்பினும் சில நேரங்களில் இலக்கியத்தில் சிபலி அல்லது பூஞ்சி மொழி என்று குறிக்கப்படுகிறது. உள்ளூர் முசாஃபராபாத்தில் இம்மொழி இந்துகோ என அறியப்படுகிறது இங்கு இந்துகோ மொழி பேசுபவர்களை மேற்கில் இந்துகோ மொழி பேசுபவர்களிடமிருந்து எளிமையாக அடையாளம் காணலாம், எனினும் அவர்களது பேச்சு பாக் மாவட்டப் பாகங்களில் பேசப்படும் பல்வேறு வகையான மொழியிலிருந்தும், மேலும் முர்ரிக்கு தெற்கே மைய மாவட்டத்தில் பகாரி மொழி பேசப்படும் பகுதியின் மொழியிலிருந்தும் சற்று வித்தியாசப்பட்டும் இருக்கிறது. 

மத்திய குழுவினரின் பகாரி மொழியில் பயன்படுத்தப்படும் சொல்லகராதியில் உள்ள சொற்கள் உள்ளூர் பேச்சு மொழியில் அதிக அளவில் (83-88%) கலந்துள்ளன. அருகிலுள்ள மேன்செகரா மற்றும் அப்போட்டாபாத் பகுதிகளில் பேசப்படும் இந்துகோ மொழிச் சொற்களின் கலப்பை விட (73–79%) இது அதிகமாகும். 
மாவட்டத்தில் பேசப்படும் மற்றொரு மொழி குயாரி மொழியாகும். உள்ளூரில் பேசப்படும் குயாரி மொழி அசாராவில் பேசப்படும் குயாரி மொழி வகைகளுடன் ஒப்பிடுகையில் அடிப்படை சொற்களில் 83-88% ஒற்றுமை காணப்படுகிறது. மற்றும் ஆசாத் காசுமீர் குயாரி மொழியில் 79-86% ஒற்றுமையும் காணப்படுகிறது . முசாபராபாத் நகரில் காசுமீரி மொழி பேசப்படுகிறது. வடக்கே நீலாம் பள்ளத்தாக்கின் பேசப்படும் காசுமீரி மொழியைக் காட்டிலும் மேலும் தெளிவாக இருந்தாலும்கூட, இது வேறுபட்டதாகக் கருதப்படுகிறது . 
முசாஃபராபாத் மாவட்டம் நிர்வாகத்திற்காக மூன்று தாலுக்காக்களாக பிரிக்கப்பட்டுள்ளது. இவை மேலும் 51 ஒன்றிய கவுன்சில்களாகப் பிரிக்கப்பட்டுள்ளன . 


பாக்கித்தானின் மாவட்ட கல்வி தரவரிசைப்படி 2017 ஆம் ஆண்டில், அலிஃப் அய்லான் வெளியிட்ட ஒரு அறிக்கையில் முசாபராபாத் தேசிய கல்வித் தரத்தில் 73.85 புள்ளிகள் பெற்று 6 வது இடத்தைப் பெற்றுள்ளது எனத் தெரிவிக்கப்பட்டுள்ளது.

இருப்பினும் உள்கட்டமைப்பை நோக்கினால் பள்ளிகளின் உள்கட்டமைப்பு தரத்தில் 34.29 புள்ளிகள் பெற்று முசாஃபராபாத் 105 வது இடத்திலேயே உள்ளது, மின்சாரம், குடிநீர் மற்றும் எல்லை சுவர் இல்லாதது. போன்ற உள்கட்டமைப்புகளில் முறையே 11.7, 27.93, 40.09 புள்ளிகளை இம்மாவட்டம் பெற்றுள்ளது. ஒரு பள்ளியில் இருக்க வேண்டிய அடிப்படை வசதிகள் இல்லாததால் மாவட்டத்தில் உள்ள பள்ளிகள் பொதுவாகப் படிப்பதற்காக உகந்ததாக இல்லை என்ற கருத்து நிலவுகிறது.

பள்ளிகளில் 72% பள்ளிகள் தொடக்கப்பள்ளிகளாகும். 28% பள்ளிகளே தொடக்கப்பள்ளிக்கு மேல் உயர்த்தப்பட்ட பள்ளிகளாகும். ஆகையால் ஆரம்பப்பள்ளிகளிலிருந்து படிப்பை முடித்து வெளியேறும் மாணவர்கள் தங்கள் கல்வியைத் தொடர்ந்து படிப்பதற்கு போதுமான பிந்தைய ஆரம்ப பள்ளிகள் இங்கு இல்லை. இதனால் படிப்படியாக மாணவர்கள் பள்ளிக்கு வருவது குறிப்பாக பெண்கள் பள்ளிக்கு வருவது நிரந்தரமாக குறைந்து வருகிறது. கல்வித்தரத்திற்காக தொடங்கப்பட்ட தலீம் டூ செயலியில் நடைமுறையிலுள்ள பிரச்சினைகள் முக்கியமாக உட்கட்டமைப்பு மற்றும் திருப்திகரமான கட்டிடம் இல்லை போன்ற சில புகார்கள் தொடர்ந்து அளிக்கப்பட்டு வருகின்றன.




</doc>
<doc id="421689" url="https://ta.wikipedia.org/wiki?curid=421689" title="முதலாம் ஆங்கிலேய-ஆப்கானியப் போர்">
முதலாம் ஆங்கிலேய-ஆப்கானியப் போர்

முதலாம் ஆங்கிலேய-ஆப்கானியப் போர் (First Anglo-Afghan War) (இப்போரை ஆப்கானித்தானின் பெருந்துயரம் எனக் கூறுவதுமுண்டு) (Disaster in Afghanistan) பெரும் விளையாட்டின் ஒரு பகுதியான இப்போர், பிரித்தானிய கிழக்கிந்தியக் கம்பெனிப் படைகளுக்கும், ஆப்கானித்தான் அமீரகத்தின் பழங்குடி இனப் படைகளுக்கும் 1839 முதல் 1842 முடிய நடைபெற்றது. 

இப்போரில் 4,500 பிரித்தானிய மற்றும் இந்திய வீரர்களும், 12,000 போர் துணையாட்களும், ஆப்கானியப் பழங்குடி வீரர்களால் கொல்லப்பட்டனர்.

ஆப்கானித்தான் அமீரகத்தின் வாரிசுரிமைப் போட்டியில் மோதிக் கொண்ட அமீர் தோஸ்து முகமது அலி கானுக்கும், முன்னாள் அமீர் ஷா சூஜா துராணிக்கும் இடையே தலையிட்ட பிரித்தானிய கிழக்கிந்தியக் கம்பெனிப் படைகள் ஆகஸ்டு, 1839ல் காபூலைக் கைப்பற்றினார். இருப்பினும் 1842-ஆம் ஆண்டின் கடுமையான குளிர்காலத்தில், ஆப்கானியப் பழங்குடிப் படைகளால், பிரித்தானியப் படைகள் ஆப்கான் மண்ணிலிருந்து அடித்து விரட்டப்பட்டனர். 19-ஆம் நூற்றாண்டில் நடு ஆசியாவின் பகுதிகளுக்காக, பிரித்தானியாவிற்கும் - ருசியாவிற்கும் நடைபெற்றுக் கொண்டிருந்த பெரும் விளையாட்டின் தாக்கமாக முதலாம் ஆங்கிலேய-ஆப்கானியப் போர் அமைந்தது.

19-ஆம் நூற்றாண்டில் நடு ஆசியாவின் பகுதிகள் குறித்து, பிரித்தானியப் பேரரசுக்கும், உருசியப் பேரரசுக்கும் இடையே நடைபெற்ற இராஜதந்திரப் போட்டியின் விளைவால் நடந்த பெரும் விளையாட்டின் தாக்கமே, முதலாம் ஆங்கிலேய ஆப்கானியப் போருக்கு அடிப்படைக் காரணம் ஆகும். 

உருசியச் சக்கரவர்த்தி முதலாம் பவுல், 1800ல் பிரித்தானிய இந்தியா மீது போர் தொடுக்க ஆணையிட்டார். 1801ல் உருசியப் பேரரசர் பவுல் கொல்லப்படவே, இந்தியா மீதான போரை உருசியா கைவிட்டது.

ஆனால் 19ம் நூற்றாண்டில் உருசியர்கள், பிரித்தானிய இந்திய அரசை கடும் எதிரியாகப் பார்த்தனர். மேலும் உருசியர்கள் நடு ஆசியாவின் பகுதிகளை கைப்பற்றத் துவங்கியதால், இந்தியா மீதும் ருசியா படையெடுக்கும் என பிரித்தானியப் பேரரசு,சந்தேகப்பட்டது. 

1837ல் ஆப்கானித்தான் அமீர் பதவிக்கு ஏற்பட்ட வாரிசுரிமைப் போட்டியால், ஆப்கானின் அரசியலில் நிலையற்ற தன்மை ஏற்பட்டது. மேலும் சிந்து, பஞ்சாப் மற்றும் வடமேற்கு எல்லைப்புற மாகாணங்கள் சீக்கியப் பேரரசின் கீழ் இருந்ததாலும், உருசியப் படைகள் ஆப்கானித்தான் வழியாக பிரித்தானிய இந்தியாவைத் தாக்கும் எனக் கணித்தனர். 

ஆனால் உருசியப் பேரரசின் படைகள் மெதுவாக நடு ஆசியாவின் பகுதிகளில் தங்களது ஆதிக்கத்தை நிலைநாட்டினர். உருசியாவின் இச்செயல், பிரித்தானிய இந்தியாவை பாதிக்கும் என பிரித்தானிய அரசியல் இராஜதந்திர வல்லுனர்கள் கணித்தனர். 

எனவே பிரித்தானியக் கிழக்கிந்தியக் கம்பெனியினர், ஆப்கானித்தான் அமீர் தோஸ்து முகமது கானுடன், உருசியாவிற்கு எதிராக கூட்டணி அமைக்க, ஒரு தூதுக்குழுவை காபூலுக்கு அனுப்பினர். 

சீக்கியப் பேரரசிடம் தாம் இழந்த பெஷாவர் நகரத்தை மீட்டுத் தருமாறு, ஆப்கான் அமீர் பிரித்தானியக் கிழக்கிந்தியக் நிறுவனத்தின் தூதுக்குழுவினரிடம் கோரினார். இக்கோரிக்கையை கம்பெனி தூதுக்குழுவினர் ஏற்க மறுத்தனர்.

இந்நிலையில் ருசிய நாட்டின் தூதுவர், ஆப்கானிய அமீர் தோஸ்து முகமது கானை காபூலில் சந்தித்து தங்கள் நாட்டின் ஆதரவை தோஸ்து முகமது கானுக்கு தெரிவித்தார். உடனே பிரித்தானிய இந்திய ஆளுநர், ஆப்கானியர்களிடம் உறவு மேம்படுத்திற்கு கொள்வதற்கு, சீக்கியப் பேரரசர் ரஞ்சித் சிங்கிடம், ஆப்கானித்தானிடமிருந்து கைப்பற்றிய பெஷாவரை நகரத்தை திரும்ப அவர்களிடமே வழங்கக் கூறினார். இக்கோரிக்கையை ராஜா ரஞ்சித் சிங் ஏற்க மறுத்துவிட்டார். இந்நிலையில் 1838ல் ருசியா - ஆப்கான் பேச்சு வார்த்தை தோல்வியடைந்தது.

ஏற்கனவே தோஸ்து முகமது கான் என்பவர், ஆப்கான் அமீர் சூஜா ஷாவை அமீர் பதவியிலிருந்து நீக்கி தன்னை அமீராக அறிவித்துக் கொண்டார். 1838ல் இந்தியாவில் அடைக்கலமாக தங்கியிருந்த அமீர் சூஜா ஷா, ஆப்கானை படையெடுத்துத் தாக்கி தன்னை ஆப்கான் அமீர் பதவியில் நியமிக்க பிரித்தானிய இந்திய அரசை வலியுறுத்தினார்.

ஆகஸ்டு 1839ல் சூஜா ஷா மீண்டும் ஆப்கானிய அமீராக நியமிக்கப்பட்டார். 1 அக்டோபர் 1838ல் இந்தியத் தலைமை ஆளுநர், ஆப்கான் அமீரகத்தின் மீது தாக்குதல் தொடுத்து, சூஜா ஷாவை ஆப்கான் அமீராக நியமிக்க பிரித்தானியக் கிழக்கிந்தியக் கம்பெனிப் படைத்தலைவருக்கு ஆணையிட்டார். 

பிரித்தானியக் கிழக்கிந்தியக் கம்பெனிப் படைகள் 22 சூலை 1839ல் ஆப்கானித்தானின் காசுனி நகரக் கோட்டையைக் கைப்பற்றினர். 25 நவம்பர் 1838ல் இராஜாரஞ்சித் சிங்கின் சீக்கியப் படைகள் துணையுடன், பிரித்தானியக் கிழக்கிந்தியக் கம்பெனிப் படைகள் கைபர் கணவாயைக் கடந்து ஆப்கானின் காபூல் நகரத்தைக் கைப்பற்றினர். ஆகஸ்டு 1839ல் சூஜா ஷா மீண்டும் ஆப்கானிய அமீராக நியமிக்கப்பட்டார்.

ஆப்கான் அமீர் பதவியிலிருந்து நீக்கப்பட்ட தோஸ்து முகமது கான் தனது ஆப்கானியப் பழங்குடிப் படைகளைக் கொண்டு, பிரித்தானியக் கிழக்கிந்தியக் கம்பெனியின் படைகள் மீது கொரில்லா தாக்குதல்கள் தொடர்ந்தார்.பிரித்தானியப் படைகளின் கடுமையான தாக்குதலைக் எதிர்கொள்ள இயலாத தோஸ்த் முகமது கான் உஸ்பெகிஸ்தான் நாட்டின் புகாரா நகரத்தில் அடைக்கலம் அடைந்தார்.

8,000 பிரித்தானியப் படைகளின் துணையுடன் அமீர் சூஜார் ஷா ஆப்கானை ஆண்டார். மீதமிருந்த படைகள் இந்தியாவிற்குத் திரும்பியது. ஆப்கானியப் பழங்குடி இனப் படைகள் ஷா சூஜா மற்றும் பிரித்தானியப் படைகளின் மீது கொரில்லாத் தாக்குதல்கள் நடத்தினர்.

1840ல் தோஸ்து முகமது கான் பிடிபட்டு இந்தியாவிற்கு நாடு கடத்தப்பட்டார். ஏப்ரல் - அக்டோபர் 1841-ல் ஆப்கான் பழங்குடி தலைவர்களின் படைகள் தோஸ்து முகமது கானின் மகன் வசீர் அக்பர் கானுக்கு ஆதரவாக, பிரித்தானியப் படைகளை கொரில்லாப் போரில் தாக்கினர். முடிவில் அக்டோபர் 1842-இல் பிரித்தானியர்கள் போரில் தோல்வியுற்று, ஆப்கானிலிருந்து வெளியேறினர். ஷா சூஜா துராணி ஆப்கானியப் கொரில்லாப்படைகளால் கொல்லப்பட்டு. தோஸ்து முகமது அலி கானை மீண்டும் ஆப்கானித்தான் அமீராக முடிசூட்டப்பட்டார். 





</doc>
<doc id="421691" url="https://ta.wikipedia.org/wiki?curid=421691" title="அக்கராயன்">
அக்கராயன்

அக்கராயன் என்பவர் இலங்கையின் யாழ்ப்பாண அரசின் தெற்கு பகுதியாக விளங்கிய வன்னி நாட்டை ஆண்ட ஆட்சியாளர் ஆவார். இவர் 13 ஆம் நூற்றாண்டை சேர்ந்தவர் ஆவார். இங்குள்ள அக்கராயன் குளம் இவரால் உருவாக்கப்பட்டது ஆகும். 2018 ஆம் ஆண்டு கிளிநொச்சியில் அக்கராயன் சிலை நிறுவப்பட்டது. அக்கராயன் ஆறு இவர் பெயரிலேயே வழங்கப்படுகிறது இவ்வாறு முல்லைத்தீவு மாவட்டத்தில் உருவாகி கிளிநொச்சி மாவட்டம் வழியாக யாழ்ப்பாணம் மாவட்ட கடல்நீரேரியில் கலக்கிறது.

வன்னி நாடுக்கு வடக்கே யாழ்ப்பாண அரசும், தெற்கே கண்டி இராச்சியமும் கோட்டை அரசும், மேற்கு மற்றும் கிழக்கே இந்திய பெருங்கடலால் சூழப்பட்டது.
நாட்டுக்கு தென்கிழக்கே திரிகோண மலை அமைந்துள்ளது. இலங்கையின் தற்போதைய மன்னார், வவுனியா, கிளிநொச்சி, முல்லைத்தீவு ஆகிய மாவாட்ட பகுதிகளை உள்ளடக்கிய பெருநிலப் பரப்பே வன்னி நாடாக இருந்தது. இது மேலும் புத்தளம், திருகோணமலை,
அனுராதபுரம் மாவட்டங்களில் சில பகுதியையும் உள்ளடக்கியதாகும். இதன் தெற்கே உள்ள கண்டி இராச்சியமும் (தென்கிழக்கு), கோட்டை அரசும் "(தென்மேற்கு) இப்பகுதிகளையும் மற்றும் தெற்கு இலங்கை பகுதிகளையும் உள்ளடக்கிய மற்ற இரு இராச்சியங்கள் ஆகும்.

இலங்கையின் இடைக்கால பகுதியில் வாழ்ந்த ஆட்சியாளர்கள் ஆவர்.1990 ஆம் ஆண்டுகளில் தற்போதய வட மாகாணம், இலங்கையில் வாழ்ந்த இலங்கைத் தமிழரின் ஒரு சாதி பிரிவினர் வன்னியர் என வழங்கப்படுகிறனர்.

வன்னியர் தோற்ற கோட்பாடுகளைப்பற்றி பல கருத்துக்கள் நிலவி வருகிறது. அதில் ஒன்று தற்போதய இந்தியாவின் தமிழ்நாட்டில் உள்ள ஒரு தமிழ் இனக்குழு வன்னியர் குலத்தை குறிக்கிறது. இவர்கள் பாண்டிய மற்றும் சோழ மன்னர்களின் போர் தலபதிகளாக இருந்தது வந்துள்ளனர் இதன் கவுரவ பட்டமாக வன்னியர் என வழங்கப்பட்டனர் என ஒரு கருத்து நிலவுகிறது. இவர்கள் பல குல மற்றும் இனக்குழுக்களின் வழிவந்தவவர்கள் ஆவர்.ஒரு சில இலங்கை வரலாறு ஆய்வாளர்கள் வனம் என்ற காடு பொருள் படுமாறு காட்டுப்பகுதியில் ஆட்சி செய்பவர்கள் என்பதால் அவர்கள் வன்னியர் என வழங்கப்பட்டனர் என கூறுகின்றனர்.

12 ஆம் நூற்றாண்டில் இடைக்காலச் சோழர்கள் எழுச்சி மற்றும் இராசரட்டை அரசு வீழ்ச்சினாலும் வடக்கே யாழ்ப்பாண அரசும் தெற்கே கண்டி அரசும், கோட்டை அரசும் உருவாகியது.பல அரசர்கள் மற்றும் ஆட்சியாளர்கள் வன்னியர் என்ற பட்ட பெயர்களைக் கொண்டு வன்னி நாட்டை யாழ்ப்பாண அரசு காலகட்டத்தில் ஆட்சி செய்து வந்தனர். இவர்கள் அணைவரும் யாழ்ப்பாண அரசுக்கு கட்டுப்பட்டவர்களாகவும் உள்நாட்டு மக்களின் தேவையறிந்து சுயமாக ஆட்சி செய்து வந்தவர்கள் ஆவர்.
வன்னி நாடு யாழ்ப்பாண அரசுக்கு வரிகளாக பணம், தேன், தந்தங்கள், யானைகள் முதலியனவற்றை ஆண்டு தோறும் வழங்கி வந்தது. இந்த வரிசையில் அக்கராயன் என்ற வன்னிய குல ஆட்சியாளர் வன்னி நாட்டை ஆண்டு வந்தார்.
1621 ஆம் ஆண்டு போர்த்துக்கல் யாழ்ப்பாண அரசை வென்றது. இதன் பின் வன்னி நாடு போர்த்துக்கேய இலங்கைக்கு உட்பட்ட பகுதியாக மாறியது. போர்த்துக்கேய இலங்கை பகுதி டச்சுக்காரர்கள் மற்றும் ஆங்கிலேயர்கள் கட்டுப்பாட்டுக்கு வந்தது. இவர்களது ஆட்சிக்கு எதிராக வன்னி நாடு கடைசி மன்னர்
பண்டார வன்னியன் கண்டி இராச்சியத்துடன் இணைந்து பலமாக எதிர்தார். டச்சுக் கிழக்கிந்தியக் கம்பனியின் இராணுவ தலைமை அதிகாரி வான் டெரிபெர்கு பண்டார வன்னியரை தோற்கடித்து கொன்று வன்னி நாட்டை ஆங்கிலேயரிடம் ஒப்படைத்தார். தற்போது இது வட மாகாணம், இலங்கை என வழங்கப்படுகிறது.


</doc>
<doc id="421695" url="https://ta.wikipedia.org/wiki?curid=421695" title="பாக்டியா மாகாணம்">
பாக்டியா மாகாணம்

பாக்டியா ("Paktia" ( – "Paktyā") என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. பாக்டியா மாகாணமானது பதிமூன்று மாவட்டங்களாக பிரிக்கப்பட்டுள்ளது. இந்த மாகாணம் கிட்டத்தட்ட 525,000 மக்கட்தொகையைக் கொண்டதாக உள்ளது. இது பெரும்பாலும் கிராமப்புற, பழங்குடி மக்களை பெரும்பான்மையாக கொண்ட மாகாணமாகும். மாகாணத்தில் பஷ்தூன் மக்கள் பெரும்பான்மையானவர்களாக உள்ளனர், மேலும் சிறிய எண்ணிக்கையில் தாஜிக் மக்களும் காணப்படுகின்றனர். கார்டெஸ் நகரானது மாகாணத் தலைநகராக உள்ளது. மாகாணத்தின் அதிக மக்கள் தொகை கொண்ட நகரமும் மாவட்டமும் சூர்மாத் ஆகும்.

ஒரு காலத்தில் பாக்டியா மாகாணத்துக்கு உட்பட்ட பகுதிகளாக பாஸ்தியா மாகாணம் கோஸ்ட் மாகாணம் ஆகியவை இருந்தன. இந்த மூன்று மாகாணங்கள் சேர்ந்த நிலப்பகுதியானது தற்காலத்தில் "லியோ பாக்டியா" என அழைக்கப்படுகின்றது. இதன் பொருள் "பெரிய பாக்டியா" என்பதாகும்.
ஆப்கானிஸ்தானின் தலைவர்கள் தோன்றிய பகுதியாக பாக்டியா மாகாணம் இருந்ததால் இந்த மாகாணம் 1980களில் முக்கியத்துவம் பெற்றதாக இருந்தது. இங்கிருந்து வந்த குறிப்பிடத்தக்க தலைவர்கள் சிலர்: ஆப்கானிஸ்தானின் முன்னாள் ஜனாதிபதி முகமது நஜிபுல்லா, முகம்மது அஸ்லம் வத்தன்ஜர், ஷாநவாஸ் தனாய், சயீத் முகமது குலாப்ஸியோ ஆகியோர் ஆவர்.

மாகாணத்தின் தற்போதைய ஆளுநர் மேஜர் ஜெனரல் சல்மெயே வீசா ஆவார். இவருக்கு முன்பு நஸ்ரதுல்லா அர்சலா. கர்தெஸ் ஆளுநராக இருந்தார். கார்டெஸ் நகரம் மாகாணத்தின் தலைநகராக உள்ளது. 

மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி), ஆப்கானிய உள்நாட்டு காவல்துறை (ஏஎல்பி) ஆகியவற்றால் கையாளப்படுகிறது. ஆப்கானிஸ்தானின் பாக்டியா மாகாணத்தை ஒட்டியுள்ள பாக்கித்தானின் எல்லையைப் பகுதியை ஆப்கானிய தேசிய காவல்துறையின் (ஏஎன்பி) ஒரு பகுதியான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது. 

பாக்டியா மாகாணத்தில்தான் முதன்முதலில் அமெரிக்கவினால் அமைக்கப்பட்ட மாகாண மறுசீரமைப்பு குழு அமைக்கப்பட்டது. இந்தக் குழுவானது மாகாணத்தின் அடிப்படை பாதுகாப்பு மற்றும் மறுசீரமைப்பு பணிகளை மேற்கொள்வதற்காக அமைக்கப்பட்டு, வெற்றிகரமாக பல திட்டங்களுக்கு நிதியளித்தது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 30% என்ற விகிதத்தில் இருந்தது, இது 2011 ஆண்டு 36% என உயர்ந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 9 % என்ற எண்ணிக்கையில் இருந்து 2011 ஆண்டு 3 % என குறைந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 35% என்று இருந்தது. 2011 இல் இது 27% என குறைந்துள்ளது.

பாக்டியா மாகாணத்தின் எல்லையாக வடகிழக்கில் பாக்கித்தானின் ஆட்சிக்கு உட்பட்ட பழங்குடி பகுதியான குராம் ஏஜென்சி உள்ளது. ஆப்கானிஸ்தானுக்குள், இதன் எல்லைப் பகுதி மாகாணங்களாக லோகர் மாகாணம், கஜினி மாகாணம், பாக்டிகா மாகாணம் மற்றும் கோஸ்ட் மாகாணம் போன்றவற்றைக் கொண்டுள்ளது.

பாக்டியாவானது ஒரு மலைப்பாங்கான மாகாணமாகும். மாகாணத்தின் பெரும்பான்மையான மக்கள் இதன் மத்திய பள்ளத்தாக்கில் வசிக்கின்றனர். 

ஜஜி (ஜாசி) மற்றும் ஜானி கெல் மாவட்டங்கள் பெரும்பாலும் மலைப்பகுதிகளைக் கொண்டதாகவும், சிறிய பள்ளத்தாக்குப் பகுதிகளில் குறைந்த அளவு மக்கள் வாழும் பகுதியாகவும் உள்ளன.

2005ஆம் ஆண்டு வரை, அஸ்ரா மாவட்டம் பாக்டியாவின் ஒரு பகுதியாக இருக்கவில்லை. இது வடக்கில் லோகர் மாகாணத்தை ஒட்டி உள்ளது. இது மிகுதியான சாலை வசதியால் மக்களை இணைக்கும் விதத்தில் உள்ளது.

2013ஆண்டின் படி, மாகாணத்தின் மொத்த மக்கள் தொகை 525,000 ஆகும். இவர்களில் பெரும்பாலானவர்கள் பழங்குடி மக்களாவர். இன்ஸ்டிடியூட் ஃபார் தி ஸ்டடி ஆஃப் வாரின், கணக்கெடுப்பின்படி "இந்த மாகாணத்தில் பஷ்டூன் மக்கள் பெரும்பான்மையினராகவும், சிறுபான்மையானராக தாஜிக் மக்களைக் கொண்டுள்ளது. கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தின் இன குழுக்கள் பின்வருமாறு: 91% பஷ்டூன் மற்றும் 9% தாஜிக் ஆவர்.




</doc>
<doc id="421698" url="https://ta.wikipedia.org/wiki?curid=421698" title="வன்னி நாடு">
வன்னி நாடு

வன்னி நாடு என்பது வன்னியர்கள் என்ற இனத்தை சேர்ந்த ஆட்சியாளர்களால் இலங்கையின் யாழ்ப்பாண அரசின் தெற்கு பகுதியை 12 ஆம் நூற்றாண்டு முதல் 17ஆம் நூற்றாண்டு வரை ஆட்சி செய்யப்பட்டது. இராசரட்டை அரசு சிதைவுற்றபின் மத்திய தமிழ் இராச்சிய பொற்கால பகுதியில் வன்னி அரசு எழுச்சி பெற்றது. இப்பகுதியை ஆண்ட வன்னிர்களால் உருவாக்கப்பட்டு குடியமர்த்தப்பட்டனர். இப்பகுதி யாழ்ப்பாண அரசின் தெற்கு விரிவாகவே இருந்தது. வன்னி நாட்டின் ஆட்சியாளர்கள், யாழ்ப்பாண அரசுக்குக்கட்டுப்பட்டே இருந்தனர். 1621 ஆம் ஆண்டு போர்த்துக்கல் யாழ்ப்பாண அரசை வென்றது. இதன் பின் வன்னி நாடு போர்த்துக்கேய இலங்கைக்கு உட்பட்ட பகுதியாக மாறியது. போர்த்துக்கேய இலங்கை பகுதி டச்சுக்காரர்கள் மற்றும் ஆங்கிலேயர்கள் கட்டுப்பாட்டுக்கு வந்தது. இவர்களது ஆட்சிக்கு எதிராக வன்னி நாடு கடைசி மன்னர் பண்டார வன்னியன், கண்டி இராச்சியத்துடன் இணைந்து பலமாக எதிர்த்தார். டச்சுக் கிழக்கிந்தியக் கம்பனியின் இராணுவ தலைமை அதிகாரி வான் டெரிபெர்கு பண்டார வன்னியரை தோற்கடித்து கொன்று வன்னி நாட்டை ஆங்கிலேயரிடம் ஒப்படைத்தார்.. தற்போது இது வட மாகாணம், இலங்கை என வழங்கப்படுகிறது.

வன்னி நாடுக்கு வடக்கே யாழ்ப்பாண அரசும், தெற்கே கண்டி இராச்சியமும் கோட்டை அரசும், மேற்கு மற்றும் கிழக்கே இந்திய பெருங்கடலால் சூழப்பட்டது. நாட்டுக்கு தென்கிழக்கே திரிகோண மலை அமைந்துள்ளது. இலங்கையின் தற்போதைய மன்னார், வவுனியா, கிளிநொச்சி, முல்லைத்தீவு ஆகிய மாவட்ட பகுதிகளை உள்ளடக்கிய பெருநிலப் பரப்பே வன்னி நாடாக இருந்தது. இது மேலும் புத்தளம், திருகோணமலை, அனுராதபுரம் மாவட்டங்களில் சில பகுதியையும் உள்ளடக்கியதாகும். இதன் தெற்கே உள்ள கண்டி இராச்சியமும் (தென்கிழக்கு), கோட்டை அரசும் "(தென்மேற்கு) இப்பகுதிகளையும் மற்றும் தெற்கு இலங்கை பகுதிகளையும் உள்ளடக்கிய மற்ற இரு இராச்சியங்கள் ஆகும்.

இலங்கையின் இடைக்கால பகுதியில் வாழ்ந்த ஆட்சியாளர்கள் ஆவர். 1990 ஆம் ஆண்டுகளில் தற்போதய வட மாகாணம், இலங்கையில் வாழ்ந்த இலங்கைத் தமிழரின் ஒரு சாதி பிரிவினர் வன்னியர் என அழைக்கப்பட்டனர்.

வன்னியர் தோற்ற கோட்பாடுகளைப்பற்றி பல கருத்துக்கள் நிலவி வருகிறது. அதில் ஒன்று தற்போதய இந்தியாவின், தமிழ்நாட்டில் உள்ள ஒரு தமிழ் இனக்குழு வன்னியர் குலத்தை குறிக்கிறது. இவர்கள் பாண்டிய மற்றும் சோழ மன்னர்களின் போர் தளபதிகளாக இருந்து வந்துள்ளனர். இதன் கவுரவ பட்டமாக வன்னியர் என வழங்கப்பட்டனர் என ஒரு கருத்து நிலவுகிறது. இவர்கள் பல குல மற்றும் இனக்குழுக்களின் வழிவந்தவர்கள் ஆவர். ஒரு சில இலங்கை வரலாறு ஆய்வாளர்கள் வனம் என்ற காடு பொருள் படுமாறு காட்டுப்பகுதியில் ஆட்சி செய்பவர்கள் என்பதால் அவர்கள் வன்னியர் என வழங்கப்பட்டனர் என கூறுகின்றனர்.

12 ஆம் நூற்றாண்டில் இடைக்காலச் சோழர்கள் எழுச்சி மற்றும் இராசரட்டை அரசு வீழ்ச்சினாலும் வடக்கே யாழ்ப்பாண அரசும் தெற்கே கண்டி அரசும், கோட்டை அரசும் உருவாகியது. பல அரசர்கள் மற்றும் ஆட்சியாளர்கள் வன்னியர் என்ற பட்ட பெயர்களைக் கொண்டு வன்னி நாட்டை யாழ்ப்பாண அரசு காலகட்டத்தில் ஆட்சி செய்து வந்தனர். இவர்கள் அனைவரும் யாழ்ப்பாண அரசுக்கு கட்டுப்பட்டவர்களாகவும், உள்நாட்டு மக்களின் தேவையறிந்து சுயமாக ஆட்சி செய்து வந்தவர்கள் ஆவர். வன்னி நாடு யாழ்ப்பாண அரசுக்கு வரிகளாக பணம், தேன், தந்தங்கள், யானைகள் முதலியனவற்றை ஆண்டு தோறும் வழங்கி வந்தது.


</doc>
<doc id="421704" url="https://ta.wikipedia.org/wiki?curid=421704" title="ஹலாப் பண்பாடு">
ஹலாப் பண்பாடு

ஹலாப் பண்பாடு (Halaf culture) (கிமு 6,100 — 5,100) தொல்பழங்காலத்தில் பண்டைய அண்மை கிழக்கின் வடக்கு மெசொப்பொத்தேமியா பகுதிகளான தற்கால தென்கிழக்கு துருக்கி, சிரியா மற்றும் வடக்கு ஈராக் பகுதிகளில் கிமு 6100 - கிமு 5100-க்கும் இடைப்பட்ட காலத்தில் விளங்கிய பண்பாடாகும். 

வடக்கு சிரியாவில் உள்ள டெல் ஹலாப் எனும் தொல்லியல் களத்தின் பெயரால் இப்பண்பாட்டை ஹலாப் பண்பாடு எனப்பெயரிடப்பட்டது.

டெல் ஹலாப் தொல்லியல் களத்தை 1977 மற்றும் 1927களில் முதலில் அகழ்வாய்வு செய்தவர் மேக்ஸ் வான் ஓப்பன்யும் ஆவார்.

1908ல் ஹலாப் பண்பாட்டின் தொல்பொருட்களை தென்கிழக்கு துருக்கியில் முதலில் கண்டறிந்தவர் ஜான் கார்ஸ்டாங் ஆவார். ஹலாப் பண்பாட்டின் முக்கியத் தொல்பொருட்கள், தற்கால வடக்கு ஈராக் நாட்டின் மோசுல் நகரத்திற்கு அருகே உள்ள டெல் அர்பச்சியா தொல்லியல் களத்தில் கிடைத்துள்ளது.

பிந்தைய ஹலாப் பண்பாட்டின் இறுதிக் காலத்தில், ஹலாப் - உபைதுகளின் நானூறு ஆண்டு இடைநிலைக் காலம் (கிமு 5400 - 5000) தோன்றியது. பின்னர் உபைதுகள் காலம் துவங்கியது. 

தென்கிழக்கு அனதோலியாவின் மலைகளில் ஆடு, மாடுகளை மேய்த்துக் கொண்டிருந்த நாடோடி கூட்டத்தின் வழித்தோன்றல்களே ஹலாப் மக்கள் என்றும், வேறு சிலர் வடக்கு ஈராக்கின் மலைப் பகுதிகளில் வாழ்ந்த மலைப் பழங்குடியின மக்கள் என்றும் கருதுகின்றனர்.

இருப்பினும் மேற்படி கருதுகோள்கள், அண்மையில் 1986ல் நடைபெற்ற தொல்லியல் அகழ்வாய்வுகளில் ஹலாப் மக்களின் தோற்றம் மற்றும் பண்பாடு குறித்து புதிய உண்மைகள் வெளிவரத் துவங்கியது. 

தற்போது டெல் சபி அபைது (Tell Sabi Abyad) தொல்லியல் களத்தின் 11 அடுக்குகளை அகழ்வாய்வு செய்கையில் 7 முதல் 11 அடுக்களில் கண்டெடுத்த தொல்பொருட்கள் முந்தைய ஹலாப் பண்பாடு காலத்தவைகள் என்றும், 4 முதல் 6 அடுக்குகளில் இருந்த தொல்பொருட்கள் மூலம் ஹலாப் - உபைதுகளில் இடைநிலைக் காலத்தைவைகள் என்றும்; 1 முதல் 3 வரையிலான அடுக்குகள் துவக்க கால ஹலாப் பண்பாட்டுக் காலத்தியது எனத் தொல்லியள் ஆய்வாளரக்ள் கணித்துள்னர்.

புதிய தொல்பொருளியல் ஆய்வாளர்கள் ஹலாப் பண்பாடு தீடீரென்றோ அல்லது வெளிநாட்டு மக்களின் தாக்கத்தால் தோன்றவில்லை என உறுதிசெய்யப்பட்டு, மாறாக வடக்கு சிரியாவின் உள்நாட்டு பழங்குடி மக்களிடையே ஏற்பட்ட மாற்றங்களில் ஒரு தொடர்ச்சியான செயல்முறைகளின் விளைவாகவே ஹலாப் பண்பாடு தோன்றியது. that spread to the other regions.

ஹலாப் பண்பாட்டின் தொல்லியல் களங்களில் சில தொன்மையான கட்டிடங்கள் அகழ்வாய்வில் கண்டெடுக்கப்பட்டது.

தற்கால சிரியா நாட்டின் அலெப்போ அருகில் உள்ள டெல் அர்பாச்சியா தொல்லியல் களத்தில் தேன் கூடு போன்று வட்ட வடிவத்தில் அமைந்த கல்லறைக் கட்டிடம் இக்கட்டிடங்கள் கருங்கல் அஸ்திவாரத்தின் மீது களிமண் செங்கற்களால் கட்டப்பட்டுள்ளது. இக்கட்டிடங்கள் சமயச் சடங்களுக்காகவும், மக்கள் வாழிடங்களாகவும் பயன்படுத்தப்பட்டுள்ளது.

மட்பாண்டக் கலைஞர்களால் உருவாக்கபப்ட்ட ஹலாப் மக்களின் மட்பாண்டங்கள் இரண்டு நிறங்களில் விலங்குகளின் உருவங்களால் ஓவியம் தீட்டப்பட்டுள்ளது. இது போன்ற மட்பாண்டங்கள் வடக்கு மெசொப்பொத்தேமியாவின் 
நினிவே, சகர் பசார், அனதோலியா பகுதிகளின் தொல்லியல் களங்களில் கிடைக்கப் பெற்றுள்ளது. பல மட்பாண்டங்கள் சமையல் பணிக்காக படைத்துள்ளனர். ஹலாப் மக்கள் களிமண் மற்றும் கற்களாலான முத்திரைகள் பயன்படுத்தினர். ஹலாப் மக்கள் செப்பின் பயன்பாட்டை அறிந்திருந்தாலும், களிமண் மற்றும் கற்களாலான கருவிகள் பயன்படுத்தினர்.

ஹலாப் மக்கள் மழை நீரை நம்பி தரிசு நில வேளாண்மையை மேற்கொண்டனர். கோதுமை, பார்லி, ஆளிச் செடிகளை பயிரிட்டனர். மேலும் இறைச்சி, கம்பளி உடை மற்றும் பால் பொருட்களுக்காக செம்மறி ஆடுகள் மற்று வெள்ளாடுகளை மேய்த்து வளர்த்தனர்.

ஹலாப்-உபைதுகளின் கலப்பின மக்களின் நுழைவால், கிமு 5,000 ஆண்டுகளில் ஹலாப் பண்பாடு முடிவிற்கு வந்து, ஹலாப்-உபைதுகளின் பண்பாட்டின் இடைகாலம் துவங்கியது. பல ஹலாபிய பண்பாட்டுக் குடியிருப்புகள் அழிந்தது. எஞ்சியவைகள் உபைதுகளின் பண்பாட்டுக் களங்களாக மாற்றம் பெற்றது. 

ஹலாப் பண்பாட்டு காலத்திற்கு பிந்தி வந்த வடக்கு மெசொப்பொத்தேமியா உபைதுகளை, தெற்கு மெசொப்பொத்தேமியாவின் உபைதுகளை வேறுபடுத்திக் காட்டியது.உபைது மக்கள் ஹலாப் பண்பாட்டை பின்பற்றினர்.





</doc>
<doc id="421719" url="https://ta.wikipedia.org/wiki?curid=421719" title="சிரியாவில் பெண்கள்">
சிரியாவில் பெண்கள்

சிரியாவில் பெண்கள் (Women in Syria) மொத்த மக்கள் தொகையில் 49.4% உள்ளனர். அன்றாட வாழ்க்கையில் மட்டுமல்லாது அவர்கள் சமூக-அரசியல்களிலும் ஈடுபடுகின்றனர். சிரிய உள்நாட்டுப் போருக்குப் பிறகு பெண்கள் பலவிதமான வன்முறைகளுக்கு ஆளாக்கப்பட்டனர்.

20-ஆம் நூற்றாண்டில் பெண்களின் உரிமைகள் தொடர்பான செயல்பாடுகளினால் சிரியாவில் உள்ள பெண்களின் கல்வியில் முன்னேற்றம் ஏற்பட்டது.1919 ஆம் ஆண்டில் நசிக் அல் அபீது என்பவர் நூர் அல் ஃபயா எனும் பெண்களுக்கான கல்வி நிறுவனம் ஒன்றையும் அதே பெயரில் பதிப்பகம் ஒன்றையும் நிறுவினார்.மசலூன் போரில் பங்கெடுத்ததற்காக இவருக்கு சிரிய இராணுவத்தின் கௌரவ தளபதி பதவி கொடுக்கப்பட்டது.1922 ஆம் ஆண்டில் சிரியன் ரெட் கிரெசன்ட் எனும் அமைப்பை நிறுவினார். 1928 இல் லெபனான்-சிரிய பெண்ணியவாதி ,நஸ்ரியா சின் அல் தின் அவர்கள் திருக்குர்ஆனை பெண்ணியவாதிகளின் கண்ணோட்டத்தில் மீள் பொருள்விளக்கம் செய்தார். அதில் ஆண்களைப் போலவே பெண்களையும் சமமாக நடத்தப்பட வேண்டும் எனக் கூறினார்.

1963 ஆம் ஆண்டில் பாத் எனும் அரசியல் கட்சி சிரியாவில் ஆட்சியைக் கைப்பற்றியது. அந்த கட்சியானது சிரியாவில் ஆண்களும் பெண்களும் சமமாக நடத்தப்படுவர் எனவும் வேலைகளிலும் ஆண்களைப் போல பெண்களுக்கும் உரிமைகள் வழங்கப்படும் எனவும் உறுதி அளித்தது.

1967 ஆம் ஆண்டில் சிரியாவில் உள்ள பெண்கள், சிரிய பெண்கள் நலச் சங்க எனும் நீதிமுறைச் சார்புடைய அரசு அமைப்பை உருவாக்கினர். இந்த அமைப்பானது பெண்கள் நலச் சமூகம், கல்வி சங்கங்கள் மற்றும் தன்னார்வத் தொண்டு அமைப்புகள் ஆகியவற்றின் கலவை ஆகும். இந்த அமைப்பின் நோக்கம் சிரியாவில் உள்ள பெண்களுக்கு சமவாய்ப்பு வழங்கப்படுவதை நோக்காகக் கொண்டு செயல்படுவது ஆகும்.2011 ஆம் ஆண்டின் துவக்கத்தில் சிரிய நாடு முழுவதும் மோதல் ஏற்பட்டது. இதில் அப்பாவிப் பொதுமக்கள் பலர் பாதிக்கப்பட்டனர். இந்த மோதலில் மருத்துவமனை, பள்ளிக்கூடங்கள் மற்றும் நாட்டின் பொதுச் சொத்துக்கள் போன்றவை சேதமானது. இந்த மோதலில் பெண்களே அதிகமாக இலக்காக வைத்து தாக்கப்பட்டனர். ஆண்களை விட பெண்கள் உடல் வலிமை குறைவாகக் கொண்டிருந்ததினால் அவர்கள் இலக்காக வைக்கப்பட்டனர்.

பெண்கள் அன்றாட வாழ்க்கை நிகழ்வுகளில் ஈடுபடுவதற்கு சிரியா சட்டம் வழிவகை செய்கிறது. சட்டப்படி திருமணவயது பெண்களுக்கு பதினேழாகவும் ஆண்களுக்கு பதினெட்டாகவும் உள்ளது. ஆனால் பெண்களுக்கு பதின்மூன்று வயதாக இருக்கும் போதும் அவர்களின் திருமணங்களை நீதிமன்றங்கள் அனுமதிக்கின்றன. திருமண முறிவு சிரியாவில் தனித்தன்மையான சட்டங்களைக் கொண்டுள்ளது. பெண்கள் திருமண முறிவு பெறுவதற்கு அவர்களின் கணவருடைய சம்மதம் தேவைப்படுகிறது. ஆனால் சில சமயங்களில் பெண்கள் நேரடியாக நீதிமன்ற நடவடிக்கைகளின் மூலமாகவே திருமணமுறிவிற்காக விண்ணப்பிக்க இயலும். இவ்வாறான சூழ்நிலைகளில் அந்தப் பெண்களின் கணவன்கள் தவறுதலாக நடத்தல் அல்லது கனவருக்குரிய கடமைகளில் இருந்து விலகுதல் போன்ற செயல்களில் ஈடுபட்டிருத்தல் வேண்டும். ஆனால் ஒரு ஆண் திருமணமுறிவு பெற வேண்டும் எனில் நேரடியாக நீதிமன்றம் சென்று வாய்மொழியாக மூன்று முறை தலாக் கூறி விவாகரத்து கேட்க இயலும் பின் நீதிமன்றம் அவருக்கு திருமண முறிவு வழங்கும்.

சிரிய நாட்டில் 6 வயதில் பள்ளிக்கல்வி துவங்கி பதின்மூன்று வயதில்முடிவடைகிறது. சிரிய பல்கலைக்கழங்களில் ஆண்களும், பெண்களும் ஒரே வகுப்பறையில் கல்வி கற்கின்றனர்.1970 ஆம் ஆண்டுமுதல் 1990 வரை பள்ளிக்கூடங்களில் பெண்களின் எண்ணிக்கை அதிகரித்தது. 100 ஆண்களுக்கு 95 பெண்கள் உள்ளனர். பெரும்பாலான பெண்கள் பள்ளிக்குச் சென்ற போதிலும் இடைநிற்றலில் ஆண்களை விட பெண்களே அதிகம் உள்ளனர்.


</doc>
<doc id="421754" url="https://ta.wikipedia.org/wiki?curid=421754" title="பாக்டிகா மாகாணம்">
பாக்டிகா மாகாணம்

பாக்டிகா ("Paktika" () என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. இந்த மாகாணமானது முன்பு லியோ பாக்டியா என அழைக்கப்படும் பகுதியைச் சேர்ந்த‍தாக இருந்த‍து. இந்த மாகாணம் கிட்டத்தட்ட 413,800 மக்கட்தொகையைக் கொண்டதாக உள்ளது.  மாகாணத்தில் பெரும்பான்மை இனத்தவர் பஷ்தூன் மக்கள் ஆவர். ஷாரானா நகரம் மாகாண தலைநகரமாக உள்ளது. அதே சமயம் மிகுதியான மக்கள்தொகை உள்ள நகரமாக உர்கன் நகரம் உள்ளது.

பாக்டிகா மாகாணமானது பாகிஸ்தான் மற்றும் ஆப்கானிஸ்தானின் எல்லைப் பகுதியான துராந்து எல்லைப் பகுதியை ஒட்டி அமைந்துள்ளது. இதன் வடக்கில்  கோஸ்ட் மாகாணம் மற்றும் பக்டியா மாகாணங்களும், மேற்கில் கஜினி மாகாணம் மற்றும் சாபுள் மாகாணங்களும், கிழக்கில் பாக்கித்தானின் தெற்கு வசீரிஸ்தான் மற்றும் வடக்கு வசீரிஸ்தான் பகுதிகளும், பலூச்சிஸ்தான் மாகாணத்தின் சாப் மாவட்டமானது தென்கிழக்கிலும் எல்லைகளாக அமைந்துள்ளன.

ஆப்கானிஸ்தானின் பல பகுதிகளைப் போலவே, பாக்டிகா மாகாணத்தில் கடுமையாக காடழிப்பு நடந்து  வருகிறது. அண்மைய ஆண்டுகளில் பேரழிவு தந்த வெள்ளப் பெருக்குக்கான காரணம் இதுதான். இந்த மாகாணமானது முதன்மையாக மலைப்பகுதிகளோடு,  பருவகால ஆற்றுப் பள்ளத்தாக்குகளைக் கொண்டதாக உள்ளது. மாகாணத்தின் வடக்குப் பிராந்தியத்தில் உள்ள நிலப்பரப்பானது உயர்ந்தும், மிகக் கரடுமுரடானதாகவும் உள்ளது. மேற்கில், உள்ள ஓம்னா மாவட்டத்தின் மலைப்பகுதியில் ரவுட்-இ லுரா ஆறு உருவாகி, கஜினி மாகாணத்திற்கு தெற்கே பாய்ந்து, ஜர்குன் ஷார், ஜானி கெல், டிலா மாவட்டங்களில் நிலப்பகுதியில் பாய்ந்து ஆழமற்ற ஆற்றுப் பள்ளத்தாக்கை உருவாக்குகிறது. பாக்கிஸ்தானுக்கு அருகில் ஓம்னா பகுதியில் உள்ள நிலப்பரப்பு மிக அதிகமான மலைப்பகுதியாகும்.

பருவகாலத்தைப் பொறுத்து மாறுபட்டு ஓடக்கூடியதான கோமல் ஆறானது, சாரா ஹாஸா மாவட்டத்தின் மலைகளில்  தோன்றி தெற்கு நோக்கி பாய்கிறது. இது தென்கிழக்கு பாகிஸ்தான் எல்லையை நோக்கி செல்லும் முன், கோமால் மாவட்டத்தின் நிலப்பகுதியை வளமாக்கி செல்கிறது. பாக்கிஸ்தானில் கிழக்கு நோக்கி ஓடிச்செல்லும் இந்த ஆறு இறுதியில் சிந்து நதியில் கலக்கிறது. 

பாக்டிகாவின் நிலப்பகுதியின் வரலாற்றுகால பகுதியானது பெரிய பாக்டியா  (Pashto: لویه پکتیا, லியோ பாக்டியா) என அழக்கப்பட்டது. இந்த பெரிய பாக்டியாவுக்கு உட்பட்டதாக பாஸ்தியா மாகாணம், கோஸ்ட் மாகாணம் மற்றும் கஜினி மாகாணம் , லோகர் மாகாணங்களின் ஒரு பகுதியைக் கொண்டதாக இருந்தன. கிரேக்க வரலாற்று ஆசிரியரான எரோடோட்டசு இந்த பகுதியில் குடியேறிய பழங்குடியினரைப் பற்றி குறிப்பிட்டுள்ளார், கி.மு. முதல் நூற்றாண்டுக்கு முந்தைய காலத்தவரான இவர் இந்தப் பழங்குடிகளை  "பாக்டீன்கள்" என அழைத்துள்ளார்.

1970களில், பாக்டிகாவின் தலைநகராக போதுமான அளவு  வளர்ச்சியடையாத தொலைதூரத்தில் இருந்த‍த நகரான உர்கன் இருந்த‍து. இதனால் மாகாணத்தின் தலைநகரை   காபூல், கஜினி, காந்தாரம் போன்ற பெரிய நகரங்களும் வணிக மையங்களுமான நகரங்களுடன் சாலை மார்கமாக இணைக்கும் முக்கிய நெடுஞ்சாலைக்கு அருகாமையில் இருந்தத  ஷாரானா நகரம் தலை நகராக ஆக்கப்பட்டது. 

பாக்டிக்கா மாகாணமானது சோவியத்தின் ஆக்கிரமிப்பின் போது பல போர்களைக் கண்ட இடமாக இருந்த‍து.

1983 க்கும் 1984 க்கும் இடைப்பட்ட காலத்தில் உர்கன் முற்றுகை நடைபெற்றது.

மாகாணத்தின் தற்போதைய ஆளுநர் அமினுல்லா சாரிக் ஆவார். ஷாரானா நகரம் மாகாண தலைநகரமாக செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. பாக்டிகா மாகாணத்தை ஒட்டியுள்ள பாக்கித்தானின்,   நடுவண் நிர்வாகத்தில் பழங்குடிப் பகுதிகள்  எல்லையைப் பகுதியில் ஆப்கானிய தேசிய காவல்துறையின் (ஏஎன்பி) ஒரு பகுதியான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. பாகிஸ்தானிலிருந்து வரும் தலிபான் கிளர்ச்சியாளர்களால் இந்த மாகாணத்தில் எல்லைப் பகுதி பயன்படுத்தப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

சுலைமான்கால்  பழங்குடியினர் சமூக கவுன்சிலானது ஆப்கானிஸ்தானின் காபூலில் அரசிடம் பதிவுசெய்யப்பட்டுள்ளது. இந்த   சுலைமான்கால் பழங்குடிப் பேரவையானது ஆப்கானிஸ்தான் முழுவதும் பல மாகாண அலுவலகங்களைக் கொண்டுள்ளது. ஆப்கானிஸ்தானின் சுலைமான்கல் பழங்குடிப் பேரமைப்பின் தலைவராக அய்யூப் கல்கிகார் சுலைமான்கல் உள்ளார். 

ஹக்கானி நெட்வொர்க்கின் மூத்த தலைவரான சங்கேன் சத்ரன் பாக்டீடா மாகாணத்தின் தலிபானின் நிழல் ஆளுநர் ஆவார். 2013 செப்டம்பர் 5 அன்று அவர் அமெரிக்க ஆளில்லா வானூர்தி தாக்குதலில் கொல்லப்பட்டார். இதன் பிறகு இப்பதவிக்கு அவரது சகோதரர் பிலால் சத்ரன் நியமிக்கப்பட்டார்.

2014 ஆம் ஆண்டு மே முதல், பாக்டிகா மாகாணத்தில் ஷாரானா வானூர்தி நிலையத்தில் இருந்து காபூலுக்கு பயணிகள் விமானம் இயக்க திட்டமிடப்பட்டது. இந்த மாகாணமானது வளர்ச்சியில் நாட்டின் ஏனைய பகுதிகளுடன் ஒப்பிடுகையில் "பின்தங்கியது" எனக் கருதப்படுகிறது. கடந்த சில ஆண்டுகளாக மாகாணத்தில் 157 கி.மீ சாலைகள் அமைக்கப்பட்ட நிலையில், 2013 ஆண்டில் மட்டும் 70 கி.மீ.  சாலைகள் அமைக்கப்பட்டது என்று மாகாண பொது வேலைத் துறைத் தலைவரான பொலிஸ் பொறியியலாளரான ஹபிசுல்லா தெரிவித்தார்..

பாக்டிகா மாகாணத்தின் மக்கள் தொகை 413,800 ஆகும்.  இது பல இன பழங்குடி மக்களைக் கொண்டது. கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தில் வாழும் இனக்குழுக்கள் பின்வருமாறு: பஷ்டூன், தாஜிக், அரபு, பபாய் மற்றும் பல சிறுபான்மை குழுக்கள் வாழ்கின்றனர். மற்ற தரவுகளின்படி மாகாணத்தின் மக்கள் தொகையில் பஷ்டூன் மக்கள் 96%  உள்ளனர். சுமார் 15,000 மக்கள் (1.8%) உஸ்பேக்கியர், சுமார் 5,000 பேர் வேறு சில மொழிகளை பேசுகிறார்கள். அனேகமாக கசாரா மக்கள் அல்லது பலூச் மக்கள் சிறுபான்மையாக இந்த மாகாணத்தில் வாழ்கின்றனர்.
பாக்டிக்கா மக்கள்தொகையில் பெரும்பான்மையானோர் (சுமார் 99%) கிராமப்புற மாவட்டங்களில் வாழ்கின்றனர். தலைநகரான ஷாரானாவில் 54,400 பேர் வசிக்கின்றனர். பாக்டிக்காவின் பெரும்பாலான மாவட்டங்களில் 25,000 முதல் 55,000 வரையிலான மக்கள் வாழ்கின்றனர். நிகா மற்றும் டூரூ ஆகிய இரண்டு மாவட்டங்களில் 20,000 க்கும் குறைவாகவும் 15,000 க்கும் அதிகமான மக்களைக் கொண்டதாக உள்ளது.

பெரும்பாலான அனாப் பள்ளியைச் சேர்ந்த மக்கள் சுன்னி முஸ்லீம் மக்களாவர்.




</doc>
<doc id="421757" url="https://ta.wikipedia.org/wiki?curid=421757" title="அடேலி நிலம்">
அடேலி நிலம்

அடேலி நிலம் ("French: Terre Adélie") என்பது அண்டார்ட்டிகாக் கண்டத்தில் பிரஞ்சு ஆளுகையின் கீழ் உள்ள உரிமை கோரப்பட்ட ஒரு பிரதேசமாகும். இது கடலோரப்பகுதிவரை நீண்டு தெற்குப் பெருங்கடலின் கடற்கரையுடன் இணைந்து தென் துருவம் செல்லும் அனைத்து உள்நாட்டு வழிகளையும் கொண்டது. ஆஸ்திரேலிய அண்டார்க்டிக் மண்டலத்தின் மேற்கு மற்றும் கிழக்குப் பகுதிகளைப் பிரிப்பது அடேலி நிலமாகும் இந்தப் பிரதேசத்தை பிரெஞ்சு தெற்கு அண்டார்டிக் பகுதியில் ஐந்து மாவட்டங்களில் ஒன்றாக பிரான்சு உரிமை கோரினாலும் பெரும்பாலான நாடுகள் இதனை ஏற்கவில்லை. 
அடேலி நிலம் 136 ஆவது கிழக்குத் தீர்க்கக்கோட்டுக்கும் 142 ஆவது கிழக்குத் தீர்க்கக்கோட்டுக்கும் இடையே 350 கி. மீ. வரை பரவியுள்ளது. இதன் கடற்கரைப் பகுதியின் நீளம் 350 கி. மீ. இதன் உள்நாட்டுப்பகுதி ஒரு வட்டத்தின் பகுதிபோல 2.600 கி. மீ வரை தென் துருவத்தை நோக்கி விரிவடைகிறது. அடேலி நிலம் தனது எல்லைகளை ஆஸ்திரேலிய அண்டார்டிகா பிரதேசத்தின் கிழக்கு மற்றும் மேற்கு பகுதியிலும் முறையே மேற்கில் கிளாரி நிலத்துடனும் (வில்லெஸ் நிலத்தின் ஒரு பகுதி) கிழக்கில் ஜியார்ஜ் வி நிலத்துடனும் பகிர்ந்துகொள்கிறது. இப்பகுதியின் முழுப்பரப்பும் 432,000 ச. கி. மீட்டருக்குப் பனிப்பாறைகள் கொண்டதாகும்.

அடேலி நிலத்தின் கடற்கரை 1840 ஆம் ஆண்டு பிரான்சுநாட்டைச் சேர்ந்த நாடுகாண் ஆய்வாளர் ஜூல்ஸ் டுமாண் டி உர்வில்லே கண்டறிந்தார். தனது மனைவி அடெலெ நினைவாக இதற்கு அப்பெயரைச் சூட்டினார். 
இதுவே பிரான்சு அண்டார்டிகா பகுதியில் இந்நிலத்தின் உரிமை கோர அடிப்படைக் காரணமாகும்.
கி.பி. 1956, ஜனவரி 12-லிருந்து இத்தளத்தில் சுமார் 140 பேர் வரை பிரான்சு நாட்டு ஆய்வாளர்கள் தங்கி ஆய்வு செய்கின்றனர். குளிர் காலத்தில் சுமார் 33 பேரும் ஆண்டார்ட்டிகாவின் கோடைக்காலத்தில் சுமார் 78 பேரும் இங்கு ஆய்வுகளை மேற்கொள்கின்றனர்.

போர்ட் மார்ட்டின் என்ற முதல் பிரான்சின் ஆய்வுத்தளம் 1950, ஏப்ரல் 9ஆம் நாள் கட்டப்பட்டது. , ஆனால் 1952,ஜனவரி 22-23 ஆம் நாள் இரவு ஏற்பட்ட ஒரு தீ விபத்தின் காரணமாக அழிந்துவிட்டது. இந்த ஆய்வுத்தளத்தில் 1950-51 ஆம் ஆண்டு குளிர் காலத்தில் 11 பேரும், 1951-52 ஆம் ஆண்டில் 17 பேரும் தங்கி ஆய்வுகளை மேற்கொண்டுள்ளனர். 
சார்காட் ஆய்வுதளம் () அண்டார்டிகா பனி ஏடுகளில் 320 கி. மீ களில் அமைந்துள்ள, உள்நாட்டு அடிப்படையிலான பிரான்சின் ஓர் ஆய்வுத்தளமாகும். இது கடல்பகுதி மற்றும் டுமாண்ட் டி ஊர்வில்லே ஆய்வுநிலையக் கடற்கரையிலிருந்து 2400 மீட்டர் வரி பரவியுள்ளது. from the coast and from Dumont d'Urville Station, at an elevation of about . இந்த ஆய்வு நிலையம் ழான் பாப்திஸ்தே சார்காட் என்பவருக்கு மரியாதை செலுத்தும் விதமாக பன்னாட்டுப் புவி இயற்பியல் ஆண்டான 1957-58 ஆம் ஆண்டில் கட்டப்பட்டது. 1957 இல் செயல்படுத்தப்பட்ட இந்நிலையத்தில் 1957 முதல் 1960 ஆம் ஆண்டு வரை மூன்று நபர்கள் மட்டுமே தனியாகத் தங்கி ஆய்வுகளை நடத்தினர். The station, built for the International Geophysical Year of 

இந்நிலையத்தின் அடித்தளமானது 24 சதுர மீட்டரில் முழுவதும் அரை உருளை வடிவ உலோகத் தகடுகளால் அமைக்கப்பட்ட பகுதிகளை உள்ளடக்கிய பாறைவடிவத்தில் அமைக்கப்பட்டது. இந்த அமைப்பானது கடும் பனி காரணமாக ஏற்படும் அழுத்தத்தைத் தாக்குப்பிடிக்கும்படி அமைந்தது. கிடைமட்ட வடிவில் அமைக்கப்பட்ட சாளர அமைப்பு, அறிவியல் அளவீட்டுக் கருவிகள் வைத்திருக்கும் அறையுடன் தொடர்புடையதாக அமைக்கப்பட்டது. செங்குத்தாகக் காற்று வீசும்போது இந்த அமைப்பானது சில மீட்டருக்கு மேலே திறந்து பனியை அகற்றி காற்று நுழைய உதவுமாறு அமைக்கப்பட்டிருந்தது.

கேப் புருட் ஹோம் கேம்ப் என்பது இத்தாலிய- பிரஞ்சு ஆய்வுக்கூடமாகும். இது 1994 இல் திறக்கப்பட்டது. அண்டார்டிகா பணி ஏடுகளில் பெட்ரேல் தீவிலிருந்து 5 கி. மீ. இல், டுமாண்ட் டி ஊர்வில்லே ஆய்வுத்தளம் அமைந்துள்ள அடேலி நிலத்தில் இக்கூடம் உள்ளது. இங்கு அப்படியே விட்டுச்செல்லப்பட்ட, ஓட்டுநருடன் 9 நபர்களும், 150 டன் அணுகுண்டு எடையையும் தாங்கிச்செல்லக்கூடிய ஏழு டிராக்டர்கள், உள்ளிட்ட போக்குவரத்துச் சாதனங்கள் மற்றும் தளவாடங்கள் ஆகியன இங்கிருந்து இத்தாலிய பிரெஞ்சுக் கூட்டாக அமைந்த கான்கார்டியா நிலையத்திற்கு அப்படியே எடுத்துச் செல்லப்பட்டது.
டுமாண்ட் டி ஊர்வில்லே ஆய்வு நிலையம் குறித்து “ மார்ச் ஆஃப் பெங்குவின்” என்ற ஆவணப்படம் 2005 இல் தயாரிக்கப்பட்டுள்ளது. .


</doc>
<doc id="421777" url="https://ta.wikipedia.org/wiki?curid=421777" title="மார்த்தாண்டம் தேனீ வளர்ப்போர் கூட்டுறவுச் சங்கம்">
மார்த்தாண்டம் தேனீ வளர்ப்போர் கூட்டுறவுச் சங்கம்

மார்த்தாண்டம் தேனீ வளர்ப்போர் கூட்டுறவுச் சங்கம் என்பது தமிழ்நாட்டின், கன்னியாகுமரி மாவட்டம், மார்த்தாண்டத்தில் இயக்கும் தேன் வளர்போருக்கான ஒரு கூட்டுறவு சங்கம் ஆகும். இந்தியாவின் பழமையான கூட்டுறவுச் சங்கங்களில் ஒன்றாகவும், இந்தியாவின் மிகப் பெரிய தேனீ வளர்ப்போர் சங்கங்களில் ஒன்றாகவும் இது உள்ளது. இச்சங்கம் தமிழ்நாடு கதர் கிராமத் தொழில் வாரியத்தின்கீழ் இயங்குகிறது.
மார்த்தாண்டம் பகுதியில் தேன் வளர்ப்பில் உற்பத்தி சிறப்பாக இருந்து வந்த‍து. ஆனால் அதைச் சந்தைப்படுத்துவது சிக்கலானமாக இருந்தது. மேலும் இதில் விற்பனைத் தரகர்களின் ஆதிக்கமே மிகுந்து இருந்தது. இதை முறைப்படுத்தும் நோக்கில், ஸ்பென்ஸர் ஹட்ஸ் என்ற ஐரோப்பியரால் இச்சங்கமானது, திருவிதாங்கூர் கூட்டுறவுச் சங்கச் சட்டத்தின்படி 1937 மார்ச் 19இல் தோற்றுவிக்கப்பட்டது. அக்காலத்தில் மார்த்தாண்டம் பகுதியானது திருவிதாங்கூர் அரசின் ஒரு பகுதியாக இருந்தது என்பது குறிப்பிடத்தக்கது. தொடக்கத்தில் இந்தச் சங்கமானது 25 உறுப்பினர்களைக் கொண்டதாக இருந்தது. 2018 ஆண்டுவாக்கில் இதில் ஆயிரத்துக்கும் மேற்பட்டோர் உறுப்பினர்களாக இருக்கிறார்கள்.


</doc>
<doc id="421780" url="https://ta.wikipedia.org/wiki?curid=421780" title="மார்க் அந்தோணி பேசிகிரிடல்">
மார்க் அந்தோணி பேசிகிரிடல்

மார்க் அந்தோணி லைச்டர் பேசிகிரிடல்(10 செப்டம்பர் 1912 – 22 சூன் 1999) ஒரு ஆங்கிலோ ஆஸ்திரேலியரான இவர் மார்க்சியம் சார்ந்த புரட்சியாளர் ஆவார். இவர் இலங்கையில் வாழ்ந்த இலங்கை சுதந்திர போராட்டத்தில் ஈடுபட்ட ஐரோப்பிய இனக்குழுவினரில் ஒருவர் ஆவார்.
மார்க் அந்தோணி லைச்டர் பேசிகிரிடல் இலண்டனில் 1912 ஆம் ஆண்டு செப்டம்பர் மாதம் 10 ஆம் நாள் பிறந்தார். இன்னா மார்ஜோரி லைச்டர், ஜேம்ஸ் சைமர் பேசிகிரிடல் ஆவர். தெற்கு இலண்டனில் உள்ள கெண்ணிங்டனில் பள்ளி படிப்பை தொடர்ந்தார். அவர் தனது தாயுடன் ஆத்திரேலியாவில் குடியேறினார். 1925 ஆம் ஆண்டில் அவரின் தாய் தொழிற் கட்சி (ஐக்கிய இராச்சியம்) இல் பெண்கள் வாக்குரிமை மூலம் இணைந்து இருந்தார். இவர் 1925 இல் ஹோலர்போன் பெருநகரத்திற்கு வேட்பாளராக தேர்ந்தெடுக்கப்பட்டார்.
மார்க் சிட்னி கலை பள்ளியில் பயின்று அவுட்பேக் என்று சொல்லக்கூடிய ஆத்திரேலியாவின் தொலைதூர வரண்ட நிலபகுதியின் வேளாண்மையாளராக இருந்தார். 1935 ஆம் ஆண்டுகளில் அந்நாட்டின் இளம் கம்யூனிஸ்ட் லீக் இயக்கத்தில் தன்னை இணைத்துக்கொண்டார்.
1936 ஆம் ஆண்டில் அவர் எஸ் எஸ் பெண்டிகோ கப்பலில் இலங்கைக்கு சென்றார். இலங்கையின் மாத்தளைக்கு அருகிலுள்ள மடுகல்லெல்லில் உள்ள ரெலுகாஸ் தோட்டத்திற்கு சென்று தேயிலை நடவு மற்றும் வணிகம் செய்வதைப்பற்றி மார்க் கற்றுக்கொள்ளத் தொடங்கினார். இங்கு தேயிலை தோட்ட கூலியாட்களாக பணிபுரிந்த தமிழ் மக்களிடையே பணியாற்றினார். அங்கே இம் மக்கள் அத்தியாவசிய அடிப்படை சுகாதாரம், கல்வி இன்றி சிறு வரிசை வீடுகளில் வசித்துவந்தனர். இது இங்கிலாந்தில் கால்நடைகளை வளர்க்கும் இடத்தை விட மோசமாக இருந்தது. இவர்களை மனித தன்மையற்ற முறையில் நடத்தப்பட்டனர் இதனால் இந்தத் தொழிலாளர்கள் மத்தியில் போராட்டம் பெருகியது. மார்க் தொழிலாளர்களுடன் கூட்டுறவு கொள்வதற்காகவும், தொழிலாளர்கள் போராட்டத்தை ஆதரிக்கும் செயலில் ஈடுபட்டதர்க்காகவும் அவர் நீக்கப்பட்டார். பின்னர் லங்கா சமசமாஜக் கட்சியில் இணைந்தார்.

1936 ஆம் ஆண்டு நவம்பர் 28 ஆம் நாள் கொழும்புவில் நடைபெற்ற லங்கா சமசமாஜக் கட்சியின் பொதுக்கூட்டத்தில் கலந்துகொண்டார். அக்கட்சியின் தலைவர் கால்வின் ஆர்.டி. செல்வா அவர்கள் மார்க்கை ஒரு வெள்ளைத் தோழர் ஒரு தெரு முனையில் நடைபெற்ற ஒரு கட்சி கூட்டத்தில் கலந்துகொள்வது இதுவே முதல் தடவையாகும். மார்க் ஸ்ரீலங்காவில் தனது முதலாவது பொது உரையை தொடங்கினார். அது ஆங்கிலேய முதலாளிகள் ஸ்ரீலங்கா தொழிலாளர்களை பிளவுபடுத்துவதற்கும், ஒருவர் மற்றொருவருக்கு எதிராகவும் செயல்பட குழிபறிக்க முயற்சிப்பதாக எச்சரித்தனர். 1937 ஆம் ஆண்டு ஜனவரி மாதம் 10 ஆம் நாள் ஆங்கிலேய காவல் ஆணையர் சர் ஹெர்பர்ட் டவுபிகின் என்பவர் இலங்கைத் தீவை விட்டு புறப்படும் நிகழ்வை கொண்டாட கொழும்பில் காலிமுகத் திடல் பொதுக் கூட்டமொன்றை ஏற்பாடு செய்ததில் அவர் ஆர்வத்துடன் பங்கெடுத்துக் கொண்டார். 1915 ஆம் ஆண்டு நடைபெற்ற ஆங்கிலேயர் கலகம் முதல் ஆங்கிலேய காவல் ஆணையர் சர் ஹெர்பர்ட் டவுபிகின் என்பவரின் அட்டூழியங்களுக்கு எதிராக லங்கா சமசமாஜக் கட்சியின் சார்பில் ஆர்ப்பாட்டம் செய்யப்பட்டது. 1924 முதல் இலங்கை சட்டசபையிலும், பின்னர் இலங்கை அரசாங்க சபையிலும் உறுப்பினராக இருந்த கோ. நடேசய்யர் என்பவரால் அட்டன், இலங்கை பகுதியின் இலங்கை அரசாங்க சபைக்கு உரிப்பினராக்கப்பட்டார். நாவலப்பிட்டியின் தொழிலாளர்கள் இயக்கத்தின் மூலம் தேயிலை தோட்ட தொழிலாளர்கள் நலன் மற்றும் இயக்க செயலாளர்களின் எதிர்காலப் பனியை ஆராய்ந்தார். 


</doc>
<doc id="421785" url="https://ta.wikipedia.org/wiki?curid=421785" title="சியாஃபிக் யூசுப்">
சியாஃபிக் யூசுப்

முகமது சியாஃபிக் பின் முகமது யூசுப் (Mohd Syafiq bin Mohd Yusof) பிறப்பு:டிசம்பர் 7, 1992) இவரின் மேடைப் பெயரான சியாஃபிக் யூசுப் எனும் பெயராலேயே அறியப்படும் இவர் மலேசிய நடிகர், இயக்குநர் (திரைப்படம்), திரைக்கதை எழுத்தாளர் மற்றும் தயாரிப்பாளர் (திரைப்படம்) ஆவார். இவரின் சகோதரர் சியாம்சல் யூசுப் பல விருதுகளைப் பெற்றுள்ளார். இவரின் தந்தை யூசுப் அஸ்லாமும் நடிகர் ஆவார். துவக்கத்தில் குறும்படங்களை இயக்கிய இவர் 2012 ஆம் ஆண்டில் சாம் "சயா அமத் மென்சின்தைமு" எனும் திரைப்படத்தை இயக்கினார். தற்போது வரை இவர் ஆறு திரைப்படங்களை இயக்கியுள்ளார். அவை அனைத்தும் வணிக ரீதியாக வெற்றி பெற்றுள்ளது.

சியாஃபிக் யூசுப் டிசம்பர் 7, 1992 இல் கோலாலம்பூரில் பிறந்தார். இவர் திரைப் பிரபலங்களின் குடும்பத்தைச் சேர்ந்தவர் ஆவார். இவரின் சகோதரர் சியாம்சல் யூசுப் நடிகரும், இயக்குநரும் ஆவார். இவர் பல விருதுகளைப் பெற்றுள்ளார். இவருடைய உறவினர் ரைசல் அஸ்ரஃப் ,சபரினா அலி, அலிஃப் அலி மற்றும் மில்லர் கான் ஆகியோரும் நடிகர்கள் ஆவர். இவருடைய தந்தை யூசுப் அஸ்லாமும் பலதிறன் கொண்ட நடிகர் மற்றும் தயாரிப்பாளர் ஆவார்.

சியாஃபிக் துவக்கத்தில் குறும்படங்களை இயக்கினார். 2012 ஆம் ஆண்டில் சாம் "சயா அமத் மென்சின்தைமு" எனும் திரைப்படத்தை இயக்கினார். இதில் "சகாகெய்சி சாம் மற்றும் லிசா சுரிஹானி" ஆகியோர் முக்கியக் கதாப்பாத்திரத்தில் நடித்திருந்தனர். இந்தத் திரைப்படம் ஆகஸ்டு 19, 2012 இல் வெளியானது. அதே ஆண்டில் இவரும் இவருடைய உறவினர் ரைசல் அஸ்ரஃப் இணைந்து ஒரு நாடகத் தொடரை இயக்கினார். 

சனவரி 1, 2013 ஆம் ஆண்டில் சியாஃபிக் மற்றும் தனது தொழில் நண்பர்கள் இருவருடன் இணைந்து "வைபர் ஸ்டுடியோஸ்" எனும் நிறுவனம் ஒன்றைத் துவங்கினர். அதன்மூலம் திரைப்படங்களைத் தயாரிப்பது, அசைவூட்ட வேலைகள், பின்- தயாரிப்பு வேலைகள் போன்ற பணிகளில் ஈடுபட்டு வந்தனர். இந்த நிறுவனத்தின் தலைமை அதிகாரியாகப் பணிபுரிந்து வந்தார். 

பின் ஓர் ஆண்டுகளுக்குப்பிறகு அபாங் லாங் ஃபதில் எனும் திரைப்படத்தை இயக்கினார். பின் 2014 ஆம் ஆண்டில் சிசன் ரசாக்கை முதன்மைக் கதாப்பாத்திரமாகக் கொண்டு கேஎல் கேங்ஸ்டர் திரைப்படத்தை இயக்கினார். அது பெரிய வெற்றிப்படமாக அமைந்தது.இவரின் மூன்றாவது திரைப்படம் "வில்லா நபில்லா" எனும் திகில்திரைப்படம் ஆகும். இது சனவரி , 2015 இல் வெளியானது. "பெகின் இப்ராகிம் மற்று திஷா ஷாம்சிர்" ஆகியோர் முக்கியக் கதாப்பாத்திரத்தில் நடித்திருந்தனர். இந்தத் திரைப்படத்தின் மையக் கருவானது நவமப்ர் 2013 இல் "வில்லா நபில்லா" வளமனையில் நடைபெற்ற நிகழ்வினை அடிப்படையாகக் கொண்டு எடுக்கப்பட்டது.

தனது ஐந்தாவது திரைப்படத்திற்கான படப்பிடிப்பு நவமப்ர் 13, 2014 இல் கோலாலம்பூர் மற்றும் புத்ராஜாயாவில் துவங்கினார்.தனது சகோதரர் சியாம்சல்லை வைத்து தேசோலசி எனும் புதிர் திரைப்படத்தினை இயக்கினார். இத் திரைப்படம் டிசம்பர் 8, 2016 இல் வெளியானது. இந்தத் திரைப்படத்திர்கான சிறப்பு விளைவுக் காட்சிப் பணிகள் கோலாலம்பூரில் செய்யப்பட்டது. இதில் "ஜலாலுதீன் அசன்,பெகின் இப்ராகிம் மற்றும் பெல்லா" "தல்லி" ஆகியோர் முக்கியக் கதாப்பாத்திரத்தில் நடித்துள்ளனர்.


</doc>
<doc id="421799" url="https://ta.wikipedia.org/wiki?curid=421799" title="பர்வான் மாகாணம்">
பர்வான் மாகாணம்

பர்வான் ("Parwān" (பாரசீகம்/பஷ்தூ: پروان), also spelled Parvān) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இதன் மக்கள் தொகை 631,600 ஆகும். இது பல இன பழங்குடி மக்களைக் கொண்ட. கிராமப்புற சமூகமாக உள்ளது. இந்த மாகாணமானது பத்து மாவட்டங்களாக பிரிக்கப்பட்டுள்ளது. மாகாணத்தின் தலைநகராக சாரிகார் நகரம் உள்ளது.

இந்த மாகாணமானது கபுல் மாகாணத்தின் வடக்கிலும், பாக்லான் மாகாணத்தின் தெற்கிலும் அமைந்திருக்கும் இது, இந்து குஷ் மலைகளில் இருந்த ஒரு பழமையான நகரத்தின் பெயரில் அமைந்துள்ளது.

பர்வான் மாகாணமானது ஆப்கானிஸ்தானில் பாதுகாகப்பான மாகாணங்களில் ஒன்றாகும். எனினும், எப்போதாவது போராளிகளின் தாக்குதல்கள் குறித்து பதியப்படுகின்றன, ஆனால் அவை வழக்கமாக சிறியதாக உள்ளன. ஆப்கானிஸ்தானில் உள்ள மிகப் பெரிய அமெரிக்க-இராணுவ தளங்களில் ஒன்றான பாக்ராம் விமான தளமானது, பர்வனில் அமைந்துள்ளது.

பர்வானில் கி.மு. 329 ஆம் ஆண்டில், அலெக்சாந்தரால் காகசஸ் அலெக்ஸாண்ட்ரியா என்ற குடியேற்றம் நிறுவப்பட்டது. கி.பி. 792 ஆம் ஆண்டில் அரேபிய முஸ்லீம்கள் அதைக் கைப்பற்றினர். ஜவால் அட்-டின் மிங்ன்பர்னு தலைமையிலான குவாரெஸ்மியன் பேரரசின் ஆட்சியில் இருந்த இந்த மாகாணம், 1221இல் செங்கிஸ்கானின் தலைமையிலான மங்கோலியர்களின் படையெடுப்பில் அவர்களிடம் வீழ்ந்தது. 
புகழ்பெற்ற மொராக்கோ பயணியும் அறிஞருமான இபின் பதூதா, 1333இல் இந்த பகுதிக்கு வருகை தந்தார்.

1747 ஆம் ஆண்டில் அகமது ஷா துரானியின் துரானி பேரரசுடன் இணைக்கப்படும் வரை இந்தப் பகுதி தைமூர்களாலும், முகலாயர்களால் ஆளப்பட்டது. 1840 ஆம் ஆண்டில், நடந்தமுதலாம் ஆங்கிலேய-ஆப்கானியப் போரின் பெரும்பகுதி பர்வான் மாகாணப் பகுதியில் நடந்தது. இப்போரில் பிரித்தானியர்கள் தோற்கடிக்கப்பட்டனர். பர்வானின் நவீன வரலாறானது 1937இல் ஜபல் சரோஜ் நகரில் ஒரு நவீன ஆடை தயாரிப்பு ஆலை கட்டப்பட்டதில் இருந்து தொடங்குகிறது. சோவியத்-ஆப்கானியப் போரின்போது பர்வானின் சில பகுதிகளில் கடுமையான சண்டைகள் நடந்தன. 1990களில் தாலிபனுக்கு எதிராக கடுமையான எதிர்ப்பு தளமாக இப்பகுதி இருந்தது.

மாகாணத்தின் தற்போதைய ஆளுநர் முகம்மது ஆசிம் அசீம் ஆவார். மாகாணத்தின் தலைநகராக Charikar நகரம் செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. ஆப்கானிய தேசிய பொலிசை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 32% என்ற விகிதத்தில் இருந்தது, இது 2011 ஆண்டு 11% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 4 % என்ற எண்ணிக்கையில் இருந்து 2011 ஆண்டு 7 % என உயர்ந்தது.

மாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 37% என்று இருந்தது. 2011 இல் இது 28% என குறைந்துள்ளது.

இந்த மாகாணத்தின் மக்கள் தொகை சுமார் 631,600 ஆகும். இவர்கள் பல இனமக்களாகவும் பெரும்பாலும் கிராமப்புற மக்களகவும் உள்ளனர். கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தில் வாழும் இனக்குழுக்களானது பஷ்டூன், தாஜிக், உஸ்பெக், கிசில் பஷ், குச்சி, கசாரா மற்றும் பிற சிறுபான்மை குழுக்களாகும்.



</doc>
<doc id="421822" url="https://ta.wikipedia.org/wiki?curid=421822" title="கங்காரு தீவு">
கங்காரு தீவு

கங்காரு தீவு ஆத்திரேலியாவில் உள்ள பெரிய தீவுகளில் ஒன்று. இது தாசுமேனியா தீவு, மெல்வில் தீவுக்கு அடுத்தப்படியாக மூன்றாவது பெரிய தீவு ஆகும். இது தெற்கு ஆஸ்திரேலியா பகுதியின் கீழ் வருகிறது. அடிலெயிட்டில் இருந்து 112 கிலோமீட்டர் வரை தென் மேற்காக பரவி இருக்கிறது. ஆத்திரேலியாவின் புளுரியா தீபகற்பத்திற்கும் தீவுக்கும் இடையேயான தூரம் 13 கிலோமீட்டர் தூரம் ஆகும்.


</doc>
<doc id="421833" url="https://ta.wikipedia.org/wiki?curid=421833" title="இரோஷி அபய்சிங்கே">
இரோஷி அபய்சிங்கே

அமதகோதகே டான் இரோஷி அபய்சிங்கே (Amathagodage Don Hiroshi Abeysinghe) (பிறப்பு:நவம்பர் 2, 1978) முன்னாள் இலங்கைத் துடுப்பாட்டக்காரர் மற்றும் சர்வதேச பயுற்சியாளரும் ஆவார்.

இரோஷி 1999 ஆம் ஆண்டு முதல் 2006 ஆம் ஆண்டு வரை சர்வதேச போட்டிகளில் இலங்கைத் துடுப்பாட்ட அணிக்காக விளையாடினார். இவர் துடுப்பாட்டத்த்தில் சகலத் துறையறாக விளையாடினார்.வலதுகை மட்டையாளர் மற்றும் வலதுகை புறத் திருப்பப் பந்துவீச்சாளரும் ஆவார். 1999 ஆம் ஆண்டில் பாக்கித்தான் பெண்கள் துடுப்பாட்ட அணிக்கு எதிராகவும், இந்தியப் பெண்கள் துடுப்பாட்ட அனிக்கு எதிரான தொடரிலும் இலங்கை அணிக்காக விளையாடினார்.

2000 ஆம் ஆண்டில் நியூசிலாந்தில் நடைபெற்ற பெண்கள் உலகத் துடுப்பாட்டக் கிண்னத்தில் இவர் சர்வதேச போட்டிகளில் அறிமுகமானார்.அந்தத் தொடரில் ஏழு போட்டிகளில் 186 ஓட்டங்கள் எடுத்து அந்தத் தொடரில் இலங்கை அணியில் அதிக ஓட்டங்கள் எடுத்தவர்கள் வரிசையில் முதலிடம் பிடித்தார். அந்தத் தொடரில் இங்கிலாந்து பெண்கள் துடுப்பாட்ட அணிக்கு எதிரான போட்டியில் 116 பந்துகளில் 57 ஓட்டங்கள் எடுத்தார். மேலும் அயர்லாந்து பென்கள் துடுப்பாட்ட அணிக்கு எதிரான போட்டியில் 112 பந்துகளில் 52 ஓட்டங்கள் எடுத்தார்.

பெண்கள் துடுப்பாட்ட உலகக்கிண்னத்திற்குப் பிறகு சனவரி 2002 ஆம் ஆண்டில் பாக்கித்தான் பெண்கள் துடுப்பாட்ட அணிக்கு எதிரான போட்டியில் விளையாடும் வாய்ப்பினைப் பெற்றார். இந்தத் தொடரின் முதல் போட்டியில் 65 பந்துகளில் 57 ஓட்டங்களும் நான்காவது போட்டியில் 103 பந்துகளில் இறுதிவரை ஆட்டமிழக்காமல் 71 ஓட்டங்களும் எடுத்தார். 2002 ஆம் ஆண்டில் இலங்கைத் துடுப்பாட்ட அணி நியூசிலாந்தில் சுற்றுப் பயணம் செய்து விளையாடியது.

2003 ஆம் ஆண்டில் மேற்கிந்திய பெண்கள் துடுப்பாட்ட அணிக்கு எதிராக விளையாடும் அணியில் இடம்பெற்றார்.

2005 ஆம் ஆண்டில் இங்கிலாந்து பென்கள் துடுப்பாட்ட அணி இலங்கையில் சுற்றுப் பயணம் செய்து விளையாடியது. அந்தத் தொடரில் இலங்கை அணியின் துணை தலைவராக விளையாடினார்.2005 ஆம் ஆண்டில் ஆசியக் கிண்னத் தொடரில் விளையாடும் வாய்ப்பினைப் பெற்றார்.

2006 ஆம் ஆண்டில் நடைபெற்ற ஆசியக் கிண்னத் துடுப்பாட்டத் தொடரில் இறுதியாக விளையாடினார். அப்போது அவர் 3 ஒருநாள் துடுப்பாட்டப் போட்டிகளில் விளையாடினார்.

சர்வதேச துடுப்பாட்டப் போட்டிகளில் இருந்து ஓய்வுபெற்ற பிறகு பயிற்சியாளராகத் தகுதி பெற்றார்.

2008 ஆம் ஆண்டில் இலங்கை பெண்கள் துடுப்பாட்ட அணிக்கு உதவி பயிற்சியாளராக பணியாற்றினார்.2012ஆம் ஆண்டு முதல் 2015 வரை இலங்கையில் சுற்றுப் பயணம் செய்த பாக்கித்தான், தென் ஆப்பிரிக்கா, மேற்கிந்தியத் தீவுகள் மற்றும் இங்கிலாந்து பெண்கள் துடுப்பாட்ட அணிகளுக்கு தொடர்பு அலுவலராக பணியாற்றியுள்ளார்.செப்டம்பர், 2016 ஆம் ஆண்டில் இலங்கையில்சுற்றுப்பயணம் செய்து விளையாடிய ஆத்திரேலியப் பெண்கள் துடுப்பாட்ட அணி மற்றும் நவம்பர் 2016 இல் இங்கிலாந்துத் துடுப்பாட்ட அணிக்கு எதிரான போட்டியிலும் மேலாளராகப் பணியாற்றினார். இவரின் தலைமையின் கீழ் விளையாடிய உள்ளூர்ப் போட்டிகளில் இலங்கைத் துடுப்பாட்ட அணி 5 முறை பெண்கள் உலகக் கிண்ணத்தை வென்றது. 2017 ஆம் ஆண்டில் அபுதாபி பெண்கள் துடுப்பாட்ட அணியின் பயிற்சியாளராக பணியாற்றினார். 


</doc>
<doc id="421842" url="https://ta.wikipedia.org/wiki?curid=421842" title="அந்தநல்லூர் வட தீர்த்தேசுவரர் கோயில்">
அந்தநல்லூர் வட தீர்த்தேசுவரர் கோயில்

அந்தநல்லூர் வட தீர்த்தேசுவரர் கோயில் திருச்சி மாவட்டத்தில் உள்ள தேவார வைப்புத்தலமாகும். 

திருச்சி கரூர் சாலையில் ஜீயபுரத்தை அடுத்து திருச்செந்துறை உள்ளது. அதனை அடுத்து 1 கிமீ தொலைவில் உள்ள அந்தநல்லூரில் இக்கோயில் உள்ளது. 

இறைவன் வட தீர்த்தேசுவரர் என்றும் ஆலந்துறை மகாதேவர் என்றும் அழைக்கப்படுகிறார். இறைவி பாலசுந்தரி என்றும் பால சௌந்தர நாயகி என்றும் அழைக்கப்படுகிறார். 

பராந்தக சோழன் காலத்திய கற்றளியாக இக்கோயிலின் திருச்சுற்றில் விநாயகர், சுப்பிரமணியர், கஜலட்சுமி, நவக்கிரகம், பைரவர், சூரியன், சந்திரன் சன்னதிகள் உள்ளன. 


</doc>
<doc id="421853" url="https://ta.wikipedia.org/wiki?curid=421853" title="திலிசான் தேசியப் பூங்கா">
திலிசான் தேசியப் பூங்கா

திலிசான் தேசியப் பூங்கா (Dilijan National Park) என்பது ஆர்மீனியாவில் உள்ள நான்கு தேசியப் பூங்காக்களுள் ஒன்றாகும்.  இந்தப் பூங்காவானது, ஆர்மீனியாவின் வடகிழக்குப் பகுதியில் உள்ள தவுசு மாகாணத்தில் அமைந்துள்ளது. இந்தப் பூங்காவின் பரப்பானது 240 சதுர கிலோமீட்டர் ஆகும். இந்தப் பூங்காவானது, இயற்கைக் காட்சி அமைப்பிற்கு வசதியான நிலவடுக்கு முறைக்கும், விரிந்த உயிரிய பல்வகைத் தன்மைக்கும், மருத்துவக் குணமுள்ள நீரூற்றுகள், இயற்கை மற்றும் கலாச்சார நினைவகங்கள், மற்றும் நீளமான நடைபாதைகளின் வலைப்பின்னலுக்காகவும் புகழ் பெற்றதாகும்.

திலிசான் தேசியப் பூங்கா மாநில இயற்கைப் பாதுகாப்பு அமைப்பால் 2002 ஆம் ஆண்டு ஏற்படுத்தப்பட்டதாகும். இந்த மாநில இயற்கைப் பாதுகாப்பு அமைப்பானது, 1958 ஆம் ஆண்டில் உருவாக்கப்பட்ட திலிசான் மற்றும் குய்பிசேவ் வனக்காப்பகங்களின் அடிப்படையில் உருவாக்கப்பட்டதாகும். புதிதாக உருவாக்கப்பட்ட இந்த தேசிய பூங்காவின் நில எல்லைகளானவை மாற்றம் செய்யப்படாமல் தக்கவைக்கப்பட்டன.

திலிசான் மாநில காப்பகமானது தேசிய காப்பகம் அல்லது பூங்காவாக மாற்றம் அடைவதற்கு புறத்தே தெரிகின்ற காரணங்களாவன, அந்தப் பகுதியில் நடைெபறும் தவிர்க்க இயலாத வணிக நடவடிக்கைகள், திலிசான் நகரின் கனிம நீர் வளம் கொண்ட தங்குமிடங்கள் குறித்தான உடன்படிக்கை, இந்த நிலப்பகுதி முழுவதும் கடந்து செல்கின்ற ஏரேவான்-இஜிவான் இருப்புப்பாதை தடங்கள் தொடர்பான உடன்படிக்கை போன்றவைகளாகும். தற்பொழுது, இந்த தேசியப் பூங்காவின் பொதுத்திட்டமானது வளர்ச்சிக்கான திட்டத்துடன் இணைக்கப்பட்டுள்ளது. இந்த வளர்ச்சித் திட்டத்தின்படி, இந்த பூங்காவின் எல்லைகள் மறு வரையறை செய்தல், பொருளாதார, பொழுதுபோக்கு மற்றும் பாதுகாப்பு வளையங்களின் புற எல்லைகள் வரைபடத்தின் மூலம் மறுசீரமைப்பு செய்பப்படுதல் ஆகியவை நிலுவையில் உள்ளன.

2017 மற்றும் 2018 ஆகிய ஆண்டுகளுக்கிடையில், இந்தப் பூங்காவில் சுற்றுலாப் பயணிகளை ஈர்க்கும் விதமாக, சுற்றுச்சூழல் பாதுகாப்பு சுற்றுலாவிற்காக அமைக்கப்பட்டுள்ள நடைபாதையை சீரமைப்பு செய்வது போன்ற குறிப்பிடத்தக்க மறுசீரமைப்புப் பணிகள் மேற்கொள்ளப்பட்டுள்ளன.  

இந்த தேசியப் பூங்காவானது, பாம்பாக், ஏரிகனி, மியாபார், ஐஜீவன் மற்றும் கடல் மட்டத்திலிருந்து 1070–2300 மீ உயரத்திலுள்ள அலாப் மலைத்தொடர்கள் ஆகியவற்றின் சரிவுகளில் அமைந்துள்ளது. இந்த உயரத்திற்கு அதிகமான உயரத்திலுள்ள மலைத்தொடரில் காணப்படும் புல்வெளிகள் இந்த தேசியப் பூங்காவிற்கு உட்பட்டதல்ல. ஆக்ஸ்டேவ் ஆறு மற்றும் அதன் துணையாறுகளான ஓவாஜூர், ஸ்டோகானாஜூர், பிடான், அகார்ட்சின் மற்றும் கெடிக் ஆகியவைகள் இந்த தேசிய பூங்காவினூடாக பாய்கின்றன. பார்ச் ஏரி, கோசி ஏரி, மற்றும் இட்ச்ர்காலிச் ஏரி மற்றும் இன்னும் சில சிறிய ஏரிகள் இந்தப் பூங்காவினுள் அமைந்துள்ளன.

இந்த தேசியப் பூங்காவில் 902 வகையான கலன்றாவர வகைத் தாவரங்கள் காணப்படுகின்றன. அவற்றுள் லைகோபோடியம் (1), குதிரை வால் வகைத் தாவரம் (1), பன்னம் வகைத் தாவரங்கள் (12), வித்துமூடியிலி வகைத் தாவரங்கள்(7), பூக்கும் தாவரங்கள் (881) ஆகியவை அடங்கும். இவற்றில் 40 க்கும் மேற்பட்டவை, இந்தப் பகுதியில் மட்டுமே காணப்படும் 40 அரிய வகைத் தாவரங்கள் ஆகும். மேலும், ஆர்மீனியாவின் அழிந்து வரும் தாவர இனங்களின் செம்பட்டியலில் காணப்படும் 20 அரிய வகைத் தாவரங்களும், சோவியத் ஒன்றியத்தின் செம்பட்டியலில் காணப்படும் 4 அரிய வகைத் தாவரங்களும் இவற்றுள் உள்ளடக்கமாகும்.

இந்தப் பூங்காவில் காணப்படும் தாவரங்களானவை மித வெப்ப மண்டலத்தில் வாழக்கூடிய காக்கேசியன் வகையைச் சார்ந்தவையாகும். இலையுதிர் வகை மரங்களான கருவாலி மரம், பீச் மரம், ஆர்ன்பீம் மரம் போன்றவை காணப்படுகின்றன.


</doc>
<doc id="421855" url="https://ta.wikipedia.org/wiki?curid=421855" title="பிலிஸ்தியர்கள்">
பிலிஸ்தியர்கள்

பிலிஸ்தியர்கள் அல்லது பெலஸ்தியர்கள் (Philistine) தற்கால கிரேக்கத்திற்கும் - துருக்கி இடையே உள்ள ஏஜியன் கடலில் உள்ள கிரீட் மற்றும் சைப்பிரசு தீவுகளிலிருந்து, கிமு 12-ஆம் நூற்றாண்டில் இசுரவேலர்களின் நாட்டின் தெற்குப் பகுதியில், மத்தியதரைக் கடல் ஒட்டிய காசா, அஸ்தோது, "எக்ரோன்" , "காத்" மற்றும் "அஸ்கெலோன்" போன்ற பிரதேசங்களில் குடியேறிய இன மக்கள் ஆவார். 

வரலாற்று ஆவணங்களில் அல்லது தொல்லியல் ஆவணங்களில் பிலிஸ்திய மக்களைக் குறித்தான குறிப்புகள் கிடைக்கப் பெறவில்லை எனிலும், யூதர்களின் பழைய ஏற்பாடு நூலில் பிலிஸ்திய மக்களைக் குறித்த குறிப்புகள் பரவலாக உள்ளது.

யூதர்களின் பழைய ஏற்பாடு நூலின் இணைச் சட்டம் (நூல்): 2:23 மற்றும் எரேமியா (நூல்): 47:4-இன் படி, பிலிஸ்திய மக்கள் கிரிட் தீவிலிருந்து இஸ்ரேலின் தென் பகுதியில் குடியேறிய மக்கள் எனக்கூறுகிறது.

புது எகிப்திய பேரரசரும், எகிப்தின் இருபதாம் வம்சத்தின் இரண்டாம் பார்வோன் மூன்றாம் ராமேசசின் கல்லறைக் கட்டிடத்தில் (கிமு 1186 - 1155), பிலிஸ்திய மக்கள் குறித்த கல்வெட்டுக் குறிப்புகள் உள்ளது. அக்கல்வெட்டில் பிலிஸ்திய மக்களை பிர்ஸ்ட்கள் என்றும் கடலோடிகள் என்றும், பிலிஸ்தியர்கள் கிமு 1190-இல் அனதோலியா, சைப்பிரசு மற்றும் சிரியாவின் பகுதிகளை தாக்கி, இறுதியில் எகிப்தை தாக்கியதாகவும், போரில் தோற்ற பிலிஸ்தியர்கள் எகிப்தியர்களின் அனுமதியுடன் பாலஸ்தீனத்தின் கடற்கரைப் பகுதிகளில் குடியேறியதாக குறிப்புகள் உள்ளது. பிலிஸ்திய மக்கள் வாழ்ந்த பகுதியை பின்னர் உரோமானியர்கள் பாலஸ்தீனம் எனப்பெயரிட்டனர். 

போர்க் குணம் கொண்ட பிலிஸ்திய மக்கள் பயங்கரமான போர் ஆயுதங்களைக் கொண்டு இசுரவேல் மக்களுடன் அவ்வப்போது போரிட்டனர் என்றும், இறுதியில் இஸ்ரவேலர்களின் மன்னர் தாவீது, பிலிஸ்திய மக்களை வென்றதாக யூதர்களின் பழைய ஏற்பாடு நூலின் தொடக்க நூல் 10:14 மற்றும் விடுதலைப் பயணம் 13:17 ஆகியவைகளில் பேசப்படுகிறது.

பிலிஸ்தியர்களில் உடல் வலிமைப் படைத்த போர் வீரனான கோலியாத்தை, இஸ்ரவேலச் சிறுவன் தாவீது கவண் கல் கொண்டு தாக்கி அழித்தார் என விவிலியத்தின் சாமுவேல் நூல் கூறுகிறது.



</doc>
<doc id="421857" url="https://ta.wikipedia.org/wiki?curid=421857" title="கோலியாத்">
கோலியாத்

கோலியாத் (Goliath யூதர்களின் விவிலியத்தில் "சாமுவேல் நூல்" குறிப்பிடும் பிலிஸ்தினிய உடல் வலிமை மிக்க பெரும் போர் வீரன் ஆவார். ஒரு முறை பிலிஸ்தியர்களுடன் நடைபெற்ற போரில் இஸ்ரவேலர்களின் அரசன் சவுலுடன் அவரது மகன்களும் கொல்லப்பட்டனர்.
மற்றொரு முறை கோலியாத் தன் படைகளுடன் இஸ்ரவேலர்கள் மீது போரை தொடுக்க வருகையில், சிறுவனாக இருந்த தாவீது கவட்டைக் கல் கொண்டு, கோலியாத்தின் நெற்றி மீது அடித்துக் கொன்றான் என யூத வேத நூலான விவிலியத்தின் சாமுவேல் நூல் குறிப்பிடுகிறது. எனவே பெரும் வலிமைப் படைத்த பிலிஸ்திய வீரனைக் கொன்ற தாவீதை, இஸ்ரவேலர்களின் அரசனாக தேர்ந்தெடுக்கப்பட்டார் என யூத வேத நூலான விவிலியத்தின் சாமுவேல் நூல் குறிப்பிடுகிறது.



</doc>
<doc id="421880" url="https://ta.wikipedia.org/wiki?curid=421880" title="க. குமாரசுவாமி முதலியார்">
க. குமாரசுவாமி முதலியார்

க. குமாரசாமி முதலியார் (ஆகத்து 11, 1791 – டிசம்பர் 30, 1874) ஈழத்துப் புலவர் ஆவார். இவர் பல தனிப் பாடல்களையும், நூல்களையும் எழுதியவர். யாழ்ப்பாணத்தில் பிரபலமான வழக்கறிஞரும், தமிழறிஞருமான உவைமன் கதிரவேற்பிள்ளையின் தந்தை ஆவார்.

குமாரசாமி முதலியார் 1791 ஆவணி 11 இல் வடமராட்சிப் பகுதியிலுள்ள உடுப்பிட்டியில் வல்லிப்பட்டி (வல்வெட்டி) என்னும் சிற்றூரில், கதிர்காமபூப முதலியார், வள்ளியம்மை ஆகியோருக்குப் பிறந்தார். தாயார் வள்ளியம்மையின் தந்தை சந்திரசேகர முதலியார் ‘நொண்டிப் பாடல்’ என்னும் நூலை இயற்றியவர். இவர், ஒல்லாந்தர் அரசாட்சியின் கீழ் பணி புரிந்து 96-ஆம் அகவையில் இறந்தவர். இவரது வாழ்க்கைச் சரிதத்தை இந்தியப் புலவர் ஒருவர் ஒரு குறவஞ்சி பாடினார். வள்ளியம்மையின் இரு சகோதரர்களுள் ஒருவர் "பரந்தர நாடகம்" எனும் நூலை எழுதிய குமாரசாமிப் புலவர் ஆவார். மற்றவர் முத்துக்குமாரு முதலியார். இவரும் சிறு பாக்களை இயற்றியவர்.

குமாரசாமி முதலியார் சிறு வயதிலேயே தமது மாமனார் முத்துக்குமாரு முதலியாரிடம் இசை மற்றும் இலக்கண இலக்கியம் பயின்று, செய்யுள்கள் இயற்றும் ஆற்றல் பெற்றார். கம்பராமாயணத்திற்கு உரை கூறுவதில் வல்லவர் என்று பலராலும் மதிக்கப்பெற்றார். வித்தியா தர்ப்பணம் எனும் பத்திரிகையிலே கல்வி குறித்துச் செய்யுள் நடையில் ஆக்கங்களை எழுதினார். தமது சொந்தச் செலவில் கலாசாலை ஒன்றையும் நிறுவினார். தமது ஊரான வல்லிபட்டியில் "ஊரிக்காடு" என்னும் நிலத்தை அமெரிக்க மிசனுக்கு நன்கொடையாக வழங்கினார்.

குமாரசுவாமி முதலியாரின் செய்யுள்கள் "குமாரசுவாமி முதலியார் கவித்திரட்டு" என்னும் பெயரில் உடுப்பிட்டியைச் சேர்ந்த சி. ஆறுமுகம்பிள்ளை என்பவரால் 1887-இல் வெளியிடப்பட்டது. இவரது தனிப் பாடல்கள் பல உதயதாரகை பத்திரிகையில் வெளிவந்துள்ளன. அமெரிக்க மிசன் மருத்துவர் சாமுவேல் பிஸ்க் கிறீனைப் புகழந்தும், கொள்ளை நோயால் இறந்தவர்களைப் பரிந்தும் பாடல்கள் எழுதினார். தனிப்பாடல்கள் மட்டுமன்றி "நோய்க் கிரங்கல்" முதலிய சில நூல்களும் எழுதியுள்ளார்.

தீருவிற் சுப்பிரமணியர் பதிகம், மூளாய் சித்திவிநாயகர் பேரில் ஊஞ்சல், மங்களம், சட்டியம், பராக்கு, கும்மி முதலியவைகளும் கோப்பாய் ஊஞ்சல், பெரியம்மன் பதிகமும் ஊஞ்சலும், பன்னிருமாதப் பெயரையும் முதல் நான்கு செய்யுள் முதலடிகளாக அமைத்து எட்டு நல்லைக் கலித்துறைகளும், கந்தவன நாதர் ஊஞ்சலும், கிறித்தவ கீர்த்தனங்களும் பாடியுள்ளார்.

குமாரசுவாமி முதலியார் வல்வெட்டித்துறை “அடப்பனார்” வேலாயுதம் என்பவரின் மகனான புண்ணியமூர்த்தி என்பவரின் மகள் சிவகாமிப்பிள்ளையை மணந்தார். இவர்களுக்கு இரு ஆண் மக்கள். ஒருவர் சபாபதி முதலியார், யாழ்ப்பாணம் நிதிசார் அலுவலர் சபாபதி முதலியார் (இறப்பு: 1884) ஆவார். மற்றவர் வழக்கறிஞரும், நூலாசிரியரும், தமிழ்ச் சொல்லகராதி தொகுத்தவருமான உவைமன் கதிரவேற்பிள்ளை ஆவார். குமாரசுவாமி முதலியார் 1874 மார்கழி 30-ஆம் நாள் தமது 83-ஆம் அகவையில் காலமானார். இவர் மனைவி சிவகாமிப்பிள்ளை தமது கணவன் இறந்த காலம் தொடங்கி 27 ஆண்டுகள் மகன் கதிரவேற்பிள்ளையுடன் வசித்து வந்தார்.



</doc>
<doc id="421883" url="https://ta.wikipedia.org/wiki?curid=421883" title="மே 2015 நேபாள நிலநடுக்கம்">
மே 2015 நேபாள நிலநடுக்கம்

நேபாளத்தில் 2015 மே 12 அன்று நேபாள நேரம் பிற்பகல்  12:50(07:05 உலக நேரக் குறியீடு) 7.3 உந்தத்திறன் ஒப்பளவு மதிப்பிலான நிலநடுக்கம் கோடாரியின் தென்கிழக்கில் 18 கிலோமீட்டர் (11 மைல்கள்) தொலைவில் ஏற்பட்டது. தோல்கா மாவட்டம் மற்றும் சிந்துபால்சோக் மாவட்டம் ஆகியவற்றின் எல்லைப்புறத்தில் இந்த நிலநடுக்கத்தின் நிலநடுக்க மையம் அமைந்திருந்தது.  இந்த நிலநடுக்கம் இதே ஆண்டு 25 ஏப்ரல் எற்பட்ட 7.8 உந்தத்திறன் ஒப்பளவு மதிப்பிற்கு அடுத்தபடியான அளவிலானதாகவும் முந்தைய நிலநடுக்க மையத்திற்கு இன்னும் கிழக்குத்திசையிலும் இருந்தது. உண்மையில் இது ஏப்ரல் 25 இல் ஏற்பட்ட நிலநடுக்கத்தின் பின்னதிர்வாகவே கருதப்பட்டது.  இந்த நடுக்கமானது 18.5 கிலோமீட்டர் (11.5 மைல்கள்) ஆழத்தில் உணரப்பட்டதாகும். இந்த நிலநடுக்கத்தின் காரணமாக இந்தியாவின் பீகார், உத்தரப்பிரதேசம், மேற்கு வங்காளம் உள்ளிட்ட வடபகுதிகளில் அதிர்வுகள் உணரப்பட்டன. நிலநடுக்க மையத்திலிருந்து சற்றேழத்தாழ 2.400 கிலோமீட்டர் தொலைவிலுள்ள சென்னை வரையிலும் மிக இலேசான அதிர்வுகள் உணரப்பட்டன.

சில நிமிடங்களுக்குப் பிறகு நேபாளில் மற்றொரு 6.3 அளவு நிலநடுக்கம் ஏற்பட்டது. காத்மாண்டுக்கு கிழக்கே உள்ள ராமேச்சாப் எனுமிடத்தில் இந்த நிலநடுக்கத்தின் மையம் அமைந்திருந்தது. இந்த நிலநடுக்கமானது வங்காளதேசம், சீனா மற்றும் இந்தியாவின் பல மாநிலங்களிலும் உணரப்பட்டது. இந்த நில அதிர்வுகளின் தாக்கம் 1000 கிலோமீட்டர் தொலைவில் உள்ள இந்தியாவின் தலைநகரான புதுதில்லியில் கூட உணரப்பட்டது. அங்குள்ள கட்டிடங்கள் உலுக்கப்பட்டு, அலுவலக ஊழியர்கள் வெளியேற்றப்படும் அளவிற்கு இதன் தாக்கம் இருந்தது.

25 ஏப்ரலில் நிலநடுக்கம் ஏற்பட்ட பின்னர், பொதுமக்களில் பலர் திறந்த வெளிகளில் வாழ்ந்து கொண்டிருந்ததால், இன்னும் பெரும் பீதி ஏற்பட்டது. நிலநடுக்கத்தின் போது கண்ணால் பார்த்த சாட்சி ஒருவர் பின்வருமாறு சொல்கிறார். "முதல் ஐந்து நொடிகளில் அங்கு முழுமையான அமைதி நிலவியது. ஆறாவது நொடியிலிருந்து ஒவ்வொருவரும் அலறத் தொடங்கினர்" "அது உண்மையிலேயே மிகவும் தீவிரமானதாக இருந்தது. நடுக்கங்கள் நின்ற பின்னரும் கூட மக்கள் அலறிக்கொண்டேயிருந்தனர்". இந்த முறை நடுக்கமானது, புதிய நிலச்சரிவுகளை ஏற்படுத்தியதோடு, முதல் நிலநடுக்கத்தில் தப்பிப்பிழைத்திருந்த கட்டிடங்களை இடிபாடடையவும் செய்தது. நேபாளத்தில், முக்கியமாக, வடகிழக்கு மலைப்பகுதிகளில், குறைந்தபட்சம் 153 பேர் நிலநடுக்கத்தால் கொல்லப்பட்டனர் மற்றும் 3,200 பேர் காயமடைந்தனர். மே 15 அன்றைய நிலையில், 1,700 பேர் காயங்களுக்கு சிகிச்சை பெற்று வந்தனர். நாட்டின் 75 மாவட்டங்களில் 32 மாவட்டங்கள் நிலநடுக்கத்தின் பாதிப்புக்குள்ளாயிருந்தன. காத்மாண்டுவில், மக்கள் கட்டிடங்களில் இருந்து தப்பி ஓடி தெருக்களில் விரைவாக நிரம்பினார்கள். நிலநடுக்கம் தொடங்கிய ஒரு மணிநேரத்திற்குள், நகரின் திறந்த பகுதிகளை கூடாரங்கள் நிரப்பத் தொடங்கின. மக்கள் தங்கள் வீடுகளுக்குள் திரும்பச் செல்ல அஞ்சினர். 2015 ஏப்ரல் நிலநடுக்கத்தினால் அதிகம் பாதிக்கப்பட்ட சிந்துபால்செளக் மாவட்டமானது மிகவும் பாதிக்கப்பட்ட பகுதியாக இருந்தது. இந்த இரண்டு நிலநடுக்கங்களாலும், 95% வீடுகள் அழிக்கப்பட்டன. எவரெஸ்ட் சிகரத்தைச் சுற்றிய பகுதிகளிலும் கூட புதிய பாதிப்புகள் ஏற்பட்டன. இந்தியாவில் மக்கள் தங்கள் வீடுகளுக்கும் பணியிடங்களுக்கும் இடையே விரைந்து இயங்க முயற்சித்த காரணத்தால் புது தில்லி மெட்ரோ இரயில் சேவை மிகப்பெரும் இடர்ப்பாடுகளை எதிர்கொள்ள நேர்ந்தது. இந்தியாவில் இந்த நிலநடுக்கத்தின் காரணமாக குறைந்தபட்சம் 17 உயிரிழப்புகள் ஏற்பட்டிருக்கலாம். இவற்றில் பீகார் மாநிலத்தில் 16 இறப்புகளும், உத்தரப் பிரதேசத்தில் 1 இறப்பும் நேரிட்டது. சீனாவின் திபெத் பகுதியில் மகிழ்வுந்தின் மீது உருண்டு வந்த பாறை தாக்கியதன் காரணமாக ஒரு பெண் இறந்தார். பேரிடர் மீட்பு நடவடிக்கைக்காக வந்திருந்த அமெரிக்க இராணுவ உலங்கூர்தி (யுஎச்-1 ஹுவே) ஆறு அமெரிக்க கடற்படை வீரர்கள் மற்றும் இரண்டு நேபாள இராணுவ வீரர்கள் ஆகியோரோடு மத்திய நேபாளத்தில் நடந்த ஒரு மீட்பு நடவடிக்கையின் போது காணாமல் போனது.


</doc>
<doc id="421888" url="https://ta.wikipedia.org/wiki?curid=421888" title="கஜா புயல்">
கஜா புயல்

கஜா புயல் (Severe cyclonic storm GAJA) வங்கக் கடலில் உருவாகிய புயல் ஆகும். இது 2018 வடகிழக்குப் பருவமழைக் காலத்தில் ஏற்பட்ட முதலாவது புயலாகும். தமிழகக் கடற்கரையை கடக்கும்போது கடும் புயலாக இருந்ததால் அதிக வேகத்துடன் காற்று வீசியதோடு, கன மழையும் பெய்தது. இதன் காரணமாக ஏற்பட்ட விபத்துகளில் சிக்கி 63 பேர் உயிரிழந்தனர். இயற்கை வளங்கள், தோப்பு மரங்கள், விவசாயப் பயிர்கள், மக்களின் உடைமைகள் ஆகியனவற்றிற்கு பெருத்த சேதம் ஏற்பட்டது. 

இலங்கையால் ஏற்கனவே பரிந்துரைக்கப்பட்டிருந்த "கஜா" என்ற பெயர் இந்தப் புயலுக்கு சூட்டப்பட்டது.

வங்கக்கடலின் அந்தமான் கடல் பகுதியில் முதலில் குறைந்த காற்றழுத்த தாழ்வுப் பகுதி நிலவியது. பின்னர் அது வலுவடைந்து, காற்றழுத்தத் தாழ்வு மண்டலமாக தென்கிழக்கு வங்கக்கடல் மற்றும் அதனை ஒட்டியுள்ள வடக்கு அந்தமான் கடல் பகுதியில் நிலைகொண்டிருந்தது.

கரையைக் கடந்துகொண்டிருந்தபோது பதிவான அதிகபட்ச காற்றின் வேகம்:

கேரளத்தைத் தாண்டி அரபிக் கடலுக்குள் நுழைந்த பின்னர் ஆழ்ந்த காற்றழுத்தத் தாழ்வு மண்டலமாக மாறியது. மீண்டும் புயலாக மாறும் என எதிர்பார்க்கப்பட்டது.

63 பேர் உயிரிழந்தனர். 

புயல் வீசிய மாவட்டங்களில் மொத்தமாக 1,70,474 மரங்கள் வீழ்ந்தன.











</doc>
<doc id="421903" url="https://ta.wikipedia.org/wiki?curid=421903" title="கதிரவ மறைப்பு, சனவரி 15, 2010">
கதிரவ மறைப்பு, சனவரி 15, 2010

ஜனவரி 15, 2010 அன்று சாரோசு சுழற்சி 141 -ன் இருபத்திமூன்றாவது "கதிரவ" "மறைப்பு" ஏற்படுகிறது; இது பொங்கல் கிரகணம் எனப்படுகிறது. இது ஒரு "வலய மறைப்பு" என்பதே இதன் சிறப்பு. இக்கிரகணம் ஆப்பிரிக்கா, கிழக்கு ஐரோப்பா, மேற்கு ஆசியா, நடு ஆசியா, தென் ஆசியா, சீனா, தென்கிழக்கு ஆசியா ஆகிய பகுதிகளில் தென்படுகின்றது. இதன் வலய கட்டம் (annular phase) மத்திய ஆப்பிரிக்கா, தென்னிந்தியா, மாலத்தீவுகள், இலங்கை, மியன்மார், கிழக்கு சீனாவில் சில இடங்கள் ஆகிய பகுதிகளில் தென்படுகின்றது.

2010-ஆம் ஆண்டு சனவரி 03ஆம் தேதியன்று பூமி ஞாயிற்றண்மை நிலையை ("perihelion")வந்தடையும். (அதாவது, சூரியனுக்கும் பூமிக்கும் இடையேயான தொலைவு சிறுமமாக இருக்கும்: 147மில்லியன் கிலோ மீட்டர்) அதன் காரணமாக, மறைப்பிற்கு 12 நாட்கள் முன்னதாகவே (சனவரி 3 அன்று), சூரியனின் வட்ட உருவம் வழக்கத்தைவிட பெரிய அளவில் தென்படும். அதேபோல், சனவரி 17ஆம் தேதியன்று (01:41 UTC) நிலவு புவிச்சேய்மை நிலையை ("apogeee")வந்தடையும். (நிலவு பூமியிலிருந்து பெரும தொலைவில் இருக்கும்: 406,433கி.மீ.) எனவே, கிரகணத்திற்கு இரண்டு தினங்களுக்கு முன்பாகவே சந்திரனின் வட்ட உருவம் வழமையை விட சிறிய அளவில் இருக்கும்.

இவ்விரண்டு நிகழ்வுகளும் (புவியின் ஞாயிற்றண்மை நிலை, நிலவின் புவிச்சேய்மை நிலை) ஒன்றுபடுவதால், சனவரி 15-ஆம் தேதி நிகழும் கங்கண மறைப்பு வழக்கத்தை விட அகலமாகத் தோன்றும். 

சனவரி 15 - அன்று தெரியவிருக்கும் வலய மறைப்பின் போது பலவிதமான அயனிமண்டல ஆய்வுகளை மேற்கொள்ளவிருக்கிறது விக்ரம் சாராபாய் விண்வெளி மையம். இதன் பொருட்டு நான்கு ஆராய்ச்சி எறிகணைகளை (sounding rockets) சனவரி 14 -அன்றும் மேலும் ஐந்து ஆராய்ச்சி எறிகணைகளை சனவரி 15 - அன்றும் செலுத்தி ஆய்வுகள் செய்யத் திட்டமிடப்பட்டுள்ளது. 


சனவரி 15, 2010 அன்று தோன்றும் வலய மறைப்பிற்கு முன்னர் தமிழ்நாட்டிலும் இலங்கையிலும் 1901 -ஆம் ஆண்டு நவம்பர் 11 -அன்று ஒரு வலய மறைப்பு ஏற்பட்டது! இதுவும் "சாரோசு சுழற்சி 141" -இன் ஒரு அங்கமே.

பொங்கல் கிரகணத்திற்குப் பின் 2019 -ஆம் ஆண்டு டிசம்பர் 26 -அன்று மீண்டும் ஒரு கங்கணகிரகணம் தோன்றும்.


கிரகணங்கள் பற்றிய மூடநம்பிக்கைகள் சிலவற்றைப் பற்றி பொங்கல்.காம் என்ற இணையதளத்தில் குறிப்பிடப்பட்டுள்ள உண்மைகள்:




கூடவே கூடாது. அனலியை (சூரியனை) வெற்றுக்கண்ணாலோ இருகண் நோக்கி அல்லது தொலைநோக்கி வழியாகவோ பார்க்கவே கூடாது. இதுவே சூரிய கிரகணத்தைக் காண விரும்புவோர் தெரிந்து கொள்ள வேண்டிய மிகமிக முக்கியமான அறிவுரை. எனவே, இந்த வானியல் அதிசயத்தைக் காண விரும்புவோர், போதிய பாதுகாப்பு முறைகளை அவசியம் கடைப்பிடிக்க வேண்டும்.





</doc>
<doc id="421910" url="https://ta.wikipedia.org/wiki?curid=421910" title="சமங்கன் மாகாணம்">
சமங்கன் மாகாணம்

சமங்கன் ("Samangan" () என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் நடுப்பகுதியில், இந்து குஷ் மலைகளின் வடக்கில்  அமைந்துள்ளது. இந்த மாகாணமானது  பரப்பளவு கொண்டதாக உள்ளது. இதன் மேற்கில் சர-போல் பொன் மாகாணமும், வடக்கில் பால்க் மாகாணமும், கிழக்கில் பாக்லான் மாகாணமும், தெற்கில் பாமியான் மாகாணமும் எல்லைகளாக உள்ளன.   இங்கு பெரும்பான்மையான மக்களாக தாஜிக்குகள் உள்ளனர். என்றாலும் மாகாணத்தில் பாஷ்டோ மற்றும் பாரசீக மொழி பேசுபவர்கள் குறிப்பிடத்தக்க எண்ணிக்கையில் உள்ளனர். 

சமங்கன் மாகாணமானது ஏழு மாவட்டங்களாக பிரிக்கப்பட்டுள்ளது. இதில் 674 கிராமங்கள் உள்ளன. மாகாணத்தின் மக்கள் தொகை 368,800 ஆகும். மாகாணமானது பல இனத்தவர் வாழுவதாகவும், பெரும்பாலும் கிராமப்புற சமூகமாக உள்ளது. மாகாணத்தின் தலைநகராக சமங்கன் நகரம் உள்ளது.

வரலாற்று முக்கியத்துவம்வாய்ந்த சமங்கன் நகரமானது நன்கு மற்றும் ஐந்தாம் நூற்றாண்டுகளில்  குஷான பேர‍ரசின் காலத்தில் புகழ்பெற்ற  பௌத்த மையமாக விளங்கியது. இந்த காலகட்டத்தின் சாட்சியாக டக்ட்-இ-ரோஸ்டம் எனும் இடத்தில் ஒரு இடிபாடு இப்போது காணப்படுகிறது. இது நகரத்தில் இருந்து மூன்று கிலோமீட்டர் தொலைவில் உள்ள மலை உச்சியில் உள்ளது. இது பௌத்த சமய மையமாக  பிரபலமாக இருந்த முற்காலத்தில் இங்கு அரேபியர்கள் மற்றும் மங்கோலியர்கள்  வந்துள்ளனர்.  இடைக்காலக்கட்டத்தில் இங்கு வந்து வணிகர்கள் தங்கியதால் இந்த இடம் ஐபக் என்ற பெயரை அப்போது பெற்றது.

ஆப்கானிஸ்தான் பல்வேறு தொல்லியல் தளங்களாக பௌத்தர்கள் வாழ்ந்த குகைகளும், பாறைகளும் உள்ளன.  இந்து குஷ்சின் வடக்கின் சமாங்கன் (ஹேபக்) அருகிலுள்ள தக் ஈ ரஸ்தம் என்பது மிக அற்புதமான தளங்களில் ஒன்றாகும். இது பாறைகளில் வெட்டி உருவாக்கப்பட்ட மடாலயத்துடன் கூடிய ஸ்தூபி வளாகமாகும்.  மேலும் பிற பௌத்த குகைகளானது ஜலாலாபாத் மற்றும் கஜினியின் தென்மேற்கில் உள்ள ஹமுய் குலா என்ற இடத்தில் காணப்படுகின்றன.

மேலே குறிப்பிட்ட தக் ஈ ரஸ்தம் என அழைக்கப்படும் பௌத்த தளமானது  ஒரு மலை உச்சியில் அமைந்துள்ளது. இது ஆப்கானிஸ்தான பௌத்த கட்டிடக்கலையின் பரிணாம வளர்ச்சியின் துவக்க‍க்கால கண்ணியாக உள்ளது.

இப்பகுதி ஹெப்தலைட்டுகளால் கைப்பற்றப்பட்டது, அதன்பின் சபாரித்துகளால் கைப்பற்றப்பட்டது இவர்கள் இஸ்லாத்தைக் கொண்டு வந்தனர். அதன்பிறகு சாமனித்துகளால் ஆளப்பட்ட இபபகுதியானது, 10 ஆம் நூற்றாண்டில் கஜினியர்களால் கைப்பற்றப்பட்டது.  இவர்கள் கோரிட்களால் வெல்லப்பட்டனர். மங்கோலிய படையெடுப்புக்குப் பின்னர் இப்பகுதியை திமுறித்துகள் கைப்பற்றினார்.

16ஆம் நூற்றாண்டின் தொடக்கத்திலிருந்து 18ஆம் நூற்றாண்டுக்கு இடைப்பட்ட காலத்தில் இந்த மாகாணத்தை புகாரின் கான்னேட்டுகள் ஆண்டனர். 1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாரின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது. துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது.   19  மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. 1980களில் நடந்த சோவியத்-ஆப்கானியப் போர் வரை சுமார் நூறு ஆண்டுகளுக்கு இப்பகுதி அமைதியாக இருந்தது. 

மாகாணத்தின் தற்போதைய ஆளுநர் கௌருல்லா அனூஷ் ஆவார். இவருக்கு முன் பதவியில் இருந்த அமாயத்துல்லா என்னட்டுக்குப் பிறகு பதவிக்கு வந்தார். மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர்  காபூல் உள்துறை அமைச்சகத்தின் பிரதிநிதியாக உள்ளார். 

ஆப்கானிய பொருளாதார அமைச்சகத்தின் உத்தரவின் பேரில் 2006 சனவரியில் மாகாண மேம்பாட்டுக் குழுவானது மாகாணத்தில் உருவாக்கப்பட்டது. இக்குழுவானது அரசு துறைகள் வழியாக, மாகாண அபிவிருத்தித் திட்டத்தை அமுல்படுத்துவதற்கான பொறுப்பைக் கொண்டுள்ளது. 

அமெரிக்க ஆதரவு பெற்ற ஜனாதிபதியான அசரஃப் கனி அகமத்சய் மாகாண ஆளுநரான அப்துல் கரிக் காத்மத்தை 2018இல் பதவியில் இருந்து அகற்ற முயன்றார், ஆனால் அவர் பதவி விலக மறுத்துவிட்டார். இதன் அண்மை பால்க் மாகாண ஆளுநரான அத்தா முகம்மது நூரும் இவருடன் இணைந்து, அஷ்ரப் கானியின் விருப்பத்தை பகிரங்கமாக மறுத்துள்ளார்.

சமங்கன் மாகாணத்தின் மக்கள் தொகை 468,800 ஆகும்.  இவர்களில் பெரும்பான்மையோர் கிராம்ப்புறங்களில் வாழ்பவர்களாவர். மாகாண மக்களில் 7% மட்டுமே நகரங்களில் வாழ்கின்றனர்.   ஆப்கானித்தானின் பெரும்பகுதியைப் போன்றே சமாங்கன் மாகாணத்தில் தாஜிக், உஸ்பெக்ஸ், பஷ்டூன், கசாரா, துருக்கியர் போன்ற இன்னக்குழுவினர் வாழ்கின்றனர. இவர்களுடன் சிறுபான்மையினராக அரேபியர்களும் மாகாணத்தில் வாழ்ந்து வருகின்றனர். மாகாணத்தில் சுமார் 72.5% பேர் பாரசீக மொழி பேசுகின்றனர். மாகாண மக்கள்தொகையில் 70%  தாஜிக் மக்களாவர். மற்றும் 22.1% மக்கள் உஸ்பெகியை தாய்மொழியாக கொண்டுள்ளனர் பேசுகின்றனர். பாஷ்டுன்கள் தங்கள் தாய் மொழியாக பஷ்டூன் மொழியைக் கொண்டுள்ளனர். அனைத்து மக்களும் இஸ்லாமை பின்பற்றுகின்றனர், பெரும்பான்மையினர் சுன்னி இசுலாமியர்களும், சிறுபான்மையினராக ஷியாக்களும் உள்ளனர்.

மாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 19% என்று இருந்தது. 2011 இல் இது 27% என குறைந்துள்ளது..


</doc>
<doc id="421922" url="https://ta.wikipedia.org/wiki?curid=421922" title="நாடார் இந்து உயர்நிலைப் பள்ளி">
நாடார் இந்து உயர்நிலைப் பள்ளி

நாடார் இந்து உயர்நிலைப் பள்ளி என்பது தமிழ்நாட்டில் திருநெல்வேலி மாவட்டத்தின் கீழப்பாவூரில் செயல்படும் ஒரு அரசு உதவிபெறும் உயர்நிலைப் பள்ளியாகும். இங்கு 10ஆம் வகுப்புவரை கற்பிக்கப்படுகிறது.
இப்பள்ளியானது கீழப்பாவூரைச் சேர்ந்த விடுதலைப் போராட்ட தியாகியான ப. ஆறுமுகநயினாரால் 1939இல் துவக்கப்பள்ளியாக தோற்றுவிக்கப்பட்டது. 1950ஆம் ஆண்டு இந்தப் பள்ளி நடுநிலைப் பள்ளியாகத் தரம் உயர்ந்தது. பின்னர் இந்தப் பள்ளி 1990-91 கல்வியாண்டில் உயர்நிலைப் பள்ளியாகத் தரம் உயர்ந்தது. விளையாட்டு மைதானம் உட்பட ஒன்றே முக்கால் ஏக்கர் பரப்பளவில் விரிந்துள்ள இப்பள்ளியில், 2018 ஆண்டின்படி கீழப்பாவூரைச் சேர்ந்த மற்றும் சுற்றியுள்ள கிராமங்களைச் சேர்ந்த சுமார் 850 மாணவ, மாணவிகள் படிக்கின்றனர். இங்கு ஆசிரியர்கள், சத்துணவுப் பணியாளர்கள் உட்பட 33 பேர் பணியாற்றுகின்றனர். 


</doc>
<doc id="421926" url="https://ta.wikipedia.org/wiki?curid=421926" title="தசரதன்">
தசரதன்

தசரதன் ராமர் என்பவரின் தந்தையான இவர் தசம் எனும் பத்து கலைகளில் ரதன் எனும் செலுத்தக்கூடியவன் ஆகையால் தசரதன் என அழைக்கப்படுகின்றார். இதனால் சூரியகுலத் தாேன்றலான சுக்ரீவன் எனும் தசம் கண்ட ராவணேஸ்வரர் தசக்ரீவன் என வழங்கப்படுகிறார். இவரது மனைவி மண்டாேதரி என ஹெகாயத் செரி ராமா எனும் மலேசிய ராமாயணமும், ராமகியன் எனும் தாய்லாந்து ராமாணமும் கூறுகின்றது.


</doc>
<doc id="421940" url="https://ta.wikipedia.org/wiki?curid=421940" title="சர்-இ போல் மாகாணம்">
சர்-இ போல் மாகாணம்

சர்-இ போல்  (Sar-e Pol, also spelled Sari Pul (; ), என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இந்த மாகாணமானது நாட்டின் வடபகுதியில் உள்ளது. இதன் எல்லைகளாக மேறிகிலும் வடக்கிலும் ஜௌஸ்ஜான் மாகாணம் மற்றும் பால்க் மாகாணம் உள்ளன. தெற்கில் கோர் மாகாணம் உள்ளது. கிழக்கில் சமங்கன் மாகாணம் உள்ளது. மாகாணமானது ஏழு மாவட்டங்களாக பிரிக்கப்பட்டுள்ளது. மாகாணத்தில் 896 கிராமங்கள் உள்ளன. இதன் மக்கள் தொகையானது 532,000 ஆகும். இது பல இன பழங்குடி மக்களைக் கொண்ட. கிராமப்புற சமூகமாக உள்ளது. இந்த மாகாணமானது வட ஆப்கானித்தானின் அரசியல்வாதியான சயீத் நாசிம் மிஹன்பரஸ்ட் ஆதரவுடன் 1988 இல் உருவாக்கப்பட்டது. மாகாணத்தின் தலைநகராக சர்-இ போல் நகரம் உள்ளது.

16ஆம் நூற்றாண்டின் துவக்கத்திலிருந்து 18ஆம்  நூற்றாண்டின் இடைக் காலம்வரை, இந்த மாகாணத்தை புகாரின் கான்னேட்டுகள் ஆண்டனர். 1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாராவின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது.  துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது. 19 மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. 1980களில் நடந்த ஆப்கான் சோவியத் போர் வரை சுமார் நூறு ஆண்டுகளுக்கு இப்பகுதி அமைதியாக இருந்தது.

மாகாணத்தின் தற்போதைய ஆளுநர் மொஹமட் சஹிர் வஹாத் ஆவார். மாகாணத்தின் தலைநகராக  சர்-இ போல் நகரம் உள்ளது.  மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார்.  ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

சையட் அன்வார் ரஹ்மத்தி, அஜிஸா ஜலிஸ், சயீத் அன்வர் சதாத், முகமது ஹொசைன் ஃபாஹிமி, சையெத் முகம்மது ஹொசைன் ஷெரிஃபி பால்காபி, ஹாஜி கைர் முகமது இமாக் ஆகியோர் சர்-இ போல் மாகாணத்தில் இருந்து தேர்ந்தெடுக்கப்பட்டு தற்போதுள்ள ஆப்கானித்தான் மக்களவை (வொலேஸி ஜிர்கா) உறுப்பினர்களாவர்.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 8% என்ற விகிதத்தில் இருந்தது, இது 2011 ஆண்டு 15% என உயர்ந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 0 % என்ற எண்ணிக்கையில் இருந்து 2011 ஆண்டு 20 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 12% என்று இருந்தது. 2011 இல் இது 23% என உயர்ந்துள்ளது..

சர்-இ போல் மாகாணமானது குறிப்பாக இதன் தெற்குப் பகுதியானது ஒரு மலைப்பாங்கான மாகாணமாகும். இந்த மாகாணத்தின் பரப்பளவு 16,360 கிமீ. ஆகும். மாகாணத்தின் நான்கில் மூன்று பங்கு பகுதியானது (75%) மலைப்பாங்கான அல்லது அரை மலைப்பாங்கான நிலப்பகுதியாகும், மேலும் ஏழில் ஒரு பங்கு (75%) நிலப்பகுதியானது சமவெளிப் பகுதியாகும். மாகாணமானது ஏழு மாவட்டங்களாக பிரிக்கப்பட்டுள்ளது. இதில் 896 கிராமங்கள் உள்ளன.

மாகாணத்தின் மொத்த மக்கள் தொகை 532,000 ஆகும்.


</doc>
<doc id="421943" url="https://ta.wikipedia.org/wiki?curid=421943" title="நிலவின் கலை">
நிலவின் கலை

நிலவின் கலை என்பது புவியில் இருந்து காணக்கூடிய நிலவின் முற்பக்கத்தில் கதிரவ ஒளி பதியும் போது ஏற்படும் வடிவம் ஆகும். ஒவ்வொரு நிலவு மாதத்திற்கு (சுமார் 29.53 நாட்கள்) ஒரு முறை நிலவின் கலைகள் மாறுகின்றன. 

நிலவின் சுழற்சியானது புவியின் ஈர்ப்புவிசையால் பூட்டப்பட்டுள்ளது. இதனால் நிலவின் முற்பக்கம் மட்டுமே எப்போதும் புவியை நோக்கி இருக்கின்றது. இப்பக்கத்தின் மீது விழும் கதிரவ ஒளியின் அளவைப் பொறுத்து வானில் வெவ்வேறு வடிவங்களில் நிலவு காட்சியளிக்கும். 

நிலவின் கலைகள் அனைத்தையும் மறைமதி, வளர்மதி, முழுமதி மற்றும் தேய்மதி என்று நான்கு வகைகளாகப் பிரிக்கலாம். பிறைமதி, அரைமதி மற்றும் குமிழ்மதி ஆகிய சொற்கள் நிலவின் வடிவங்களைக் குறிக்கப் பயன்படுகின்றன. 

நிலவும் கதிரவனும் புவியின் ஒரே பக்கத்தில் இணைந்திருக்கும் போது புவியை நோக்கி இருக்கும் நிலவின் பிற்பக்கம் கதிரவ ஒளியின்றி இருளாக இருக்கும். இதுவே மறைமதி என்று அழைக்கப்படுகிறது. பிறகு அந்த ஒளி மெல்ல மெல்ல அதிகரிப்பதால் நிலவு வளர்வது போல் தோன்றும். இதுவே வளர்மதி என்று அழைக்கப்படுகிறது. பிறகு அந்த ஒளி முழுமையாக பதியும் போது நிலவு வட்ட வடிவாகத் தெரியும். இதுவே முழுமதி என்று அழைக்கப்படுகிறது. பிறகு அந்த ஒளி மெல்ல மெல்ல குறைவதால் நிலவு தேய்வது போல் தோன்றும். இதுவே தேய்மதி என்று அழைக்கப்படுகிறது. பிறகு ஒளி முற்றிலும் குறைந்து மீண்டும் புதுநிலவு வரும். 


</doc>
<doc id="421971" url="https://ta.wikipedia.org/wiki?curid=421971" title="இந்தோசீனைட்டு">
இந்தோசீனைட்டு

இந்தோசீனைட்டு "(Indochinite)" என்பது இயற்கையாகத் தோன்றிய ஒரு வகையான தெளிவற்ற கண்ணாடி போன்ற பாறை வகையாகும். பூமியின் மேல் வளிமண்டலத்தில் ஏற்பட்ட விண்கற்களின் தாக்கத்தால் டெக்டைட்டுகள் எனப்படும் இக்கண்ணாடி போன்ற பாறைகள் வெளியேற்றப்பட்டு பின்னர் குளிர்ந்து தனித்த கண்ணாடிப் பாறையாக உருவாகியிருக்கும் எனக் கருதப்படுகிறது. ஐரோப்பாவிலுள்ள மோல்டாவைட்டு கண்ணாடிப் பாறைகளின் பச்சை நிறத்திலிருந்து மாறுபட்டு இந்தோசீனைட்டு வகைக் கண்ணாடிப் பாறைகள் அடர் கருப்பு நிறத்தில் காணப்படுகின்றன. மாக்மா நெருப்புக் குழம்பு திண்மமாக இறுகி 7,00,000 ஆண்டுகள் ஆகியிருக்கலாம் என இப்பாறையின் வயது கணக்கிடப்பட்டுள்ளது. . ஆத்திரேலியா, மைக்குரோனீசியாவின் பசிபிக் பெருங்கடல் பகுதியில் இடம்பெற்றுள்ள நூற்றுக்கும் மேற்பட்ட சிறு தீவுகளுக்கு தெற்கிலும் வடக்கிலுமிருந்து நகர்ந்துவந்து இந்தோசீன தீபகற்பப் பகுதியில் காணப்பட்டதால் இப்பாறை வகைக்கு இந்தோசீனைட்டு என்ற பெயர் வைக்கப்பட்டுள்ளது. முவோங்கு-நோங்கு வகை கண்னாடிப்பாறையே மிகப்பெரிய இண்டோசீனைட்டு பாறையாகும். அடுக்கடுக்காக காணப்படும் இப்பாறை 29.0 கிலோகிராம் நிறையைக் கொண்டதாக உள்ளது. 



</doc>
<doc id="421975" url="https://ta.wikipedia.org/wiki?curid=421975" title="ஏஞ்சலா நிலமுனை">
ஏஞ்சலா நிலமுனை

ஏஞ்சலா நிலமுனை (; ) என்பது ஆப்பிரிக்கா கண்டத்தின் தூனிசியா நாட்டின் வடமுனையின் கடற்கரை நிலமுனை ஆகும். இது நடுநிலக் கடலின் தெற்கு கடற்பகுதியில் அமைந்துள்ளது.


</doc>
<doc id="421982" url="https://ta.wikipedia.org/wiki?curid=421982" title="ரஸ் பென் சக்கா">
ரஸ் பென் சக்கா

ரஸ் பென் சக்கா என்பது ஆப்பிரிக்கா கண்டத்தின் வட கோடி முனை ஆகும். தூனிசியா நாட்டின் ஏஞ்சலா நிலமுனையின் கடற்கரை நிலமுனை ஆகும். இது நடுநிலக் கடலின் தெற்கு கடற்பகுதியில் அமைந்துள்ளது. 


</doc>
<doc id="421984" url="https://ta.wikipedia.org/wiki?curid=421984" title="ஆசியாவில் மதம்">
ஆசியாவில் மதம்

பரப்பளவில் பெரியதும் அதிக மக்கட்தொகையைக் கொண்டதுமான ஆசியக்கண்டத்தில் பல்வேறு மதங்கள் பின்பற்றப்பட்டு வருகிறது. இந்து மதம், பௌத்தம், சமணம், சீக்கிய மதம், இசுலாம், கிறித்தவம், சிந்த்தோயிசம், தாவோயிசம் முதலான பல மதங்கள் ஆசியாவில் தான் தோன்றி வளர்ந்தன.

இந்து மதம் ஆசியக் கண்டத்தின் இரண்டாவது பெரிய மதமும் பழமையானதும் ஆகும். 100 கோடிக்கும் மேற்பட்டோர் இம்மதத்தினைப் பின்பற்றுகின்றனர். மக்கட்தொகை அடிப்படையில் இந்தியா, நேபாளம், பாலித் தீவு ஆகியவற்றில் இதுவே பெரிய மதம். பூட்டான், இந்தோனேசியா, மலேசியா, சிங்கப்பூர், இலங்கை முதலிய நாடுகளில் குறிப்பிடத்தக்க எண்ணிக்கையில் இந்துக்கள் வாழ்கின்றனர்.

பௌத்தம் உலகின் நான்காவது பெரிய மதமும் ஆசியாவின் மூன்றாவது பெரிய மதமும் ஆகும். சித்தார்த்த கௌதமரால் தொடங்கப்பட்ட மதம். ஆசிய மக்களில் 12% பேர் இதனைப் பின்பற்றுகின்றனர். பூட்டான், பர்மா, கம்போடியா, தாய்லாந்து, இலங்கை, திபெத், மங்கோலியா ஆகிய பகுதிகளில் இதுவே பெரும்பான்மையான மதம். சீனா, தைவான், வட கொரியா, தென் கொரியா, சிங்கப்பூர், வியட்நாம் முதலிய நாடுகளில் குறிப்பிடத்தக்க எண்ணிக்கையில் புத்த மதத்தினர் வாழ்கின்றனர்.

ஆசியாவின் மிகப்பெரிய சமயம் இதுவே. ஏறத்தாழ 1.1 பில்லியன் மக்கள் இதனைப் பின்பற்றுகின்றனர். பங்களாதேசம், இந்தோனேசியா, மலேசியா, பாக்கித்தான், ஆப்கானித்தான், ஈரான், ஈராக் முதலிய 23 ஆசிய நாடுகளில் இசுலாம் பெரும்பான்மை மதமாக இருக்கிறது.


</doc>
<doc id="421986" url="https://ta.wikipedia.org/wiki?curid=421986" title="தகார் மாகாணம்">
தகார் மாகாணம்

"தகார் ("Takhar" ; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் வடகிழக்குப் பகுதியில் தாஜிகிஸ்தானையடுத்து அமைந்துள்ளது. இந்த மாகாணத்தின் எல்லைகளாக கிழக்கில் படாக்சான் மாகாணம் , தெற்கில் பாஞ்ச்சிர் மாகாணம் , மேற்கில் பக்லான் மாகாணம், குந்தூஸ் மாகாணம் போன்றவை உள்ளன. மாகாணத்தின் தலைநகராக தலோகுவான் நகரம் உள்ளது.

இந்த மாகாணமானது பதிமூன்று மாவட்டங்களாக பிரிக்கப்பட்டுள்ளது. இது 1,000 கிராமங்களைக் கொண்டது. மாகாணம் கிட்டத்தட்ட 933,700 மக்கட்தொகையைக் கொண்டதாக உள்ளது. இது பெரும்பாலும் கிராமப்புற, பல இன பழங்குடி மக்களை கொண்ட மாகாணமாகும்.

16ஆம் நூற்றாண்டின் துவக்கத்திலிருந்து 18ஆம் நூற்றாண்டின் இடைக் காலம்வரை, இந்த மாகாணத்தை புகாரின் கான்னேட்டுகள் ஆண்டனர். 

1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாராவின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது. துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது. 19 மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. 

1964 ஆம் ஆண்டில் அப்போதைய குவாட்டகன் மாகாணமானது தகார், பக்லான், குண்டூஸ் என மூன்று மாகாணங்களாக பிரிக்கப்பட்டபோது, இந்த மாகாணம் உருவானது. 1980 களில் ஆப்கான் சோவியத் போர் நடந்தபோது, இந்த பகுதியானது புர்கானுத்தீன் ரப்பானி மற்றும் அஹமத் ஷா மசூத் ஆகியவற்றின் செல்வாக்கின் கீழ் வந்தது. இது 1990களில் வடக்குக் கூட்டணியின் கட்டுப்பட்டுக்கு கொண்டுவரப்பட்டது. பின்னர் இப்பகுதியானது வடக்கு கூட்டணி மற்றும் தலிபான் படைகள் இடையேயான சில சண்டைகளைப் பார்த்தது. 2001 செப்டம்பர் 9 அன்று முஜாஹிதீன் தளபதி அஹமது ஷா மசூத்தை அல் காயிதா முகவர்கள் என சந்தேகப்படுபவர்களால் படுகொலை செய்யப்பட்ட இடமாக தகார் புகழ் பெற்றுள்ளது.

2015 அக்டோபர் 26 அன்று இந்து குஷ் பகுதியான வடக்கு ஆப்கானித்தானில் 7.5 எம்டபிள்யூ அளவுகோலில் கடுமையான நில நடுக்கம் ஏற்பட்டது. இந்த நிலநடுக்கத்தால் சுமார் 30,000 வீடுகளை இடிந்து, நூற்றுக்கணக்கானவர்கள் இறந்தனர், 1,700க்கும் மேற்பட்டவர்கள் காயமுற்றனர்.
மாகாணத்தின் தற்போதைய ஆளுநர் அப்துல் ஜபார் தக்வா ஆவார். ஆப்கானிய எல்லைக் காவல்படையானது (ஏபிபீ) அண்டை நாடான தஜிகிஸ்தான் எல்லைப் பகுதியைக் கண்காணிக்கிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கின்றது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

மாகாணத்தின் மக்கள் தொகை சுமார் 933,700 ஆகும். இது பெரும்பாலும் பழங்குடி மற்றும் கிராமப்புற மக்களைக் கொண்ட மாகாணமாகும். தகார் மாகாணத்தின் பெரும்பான்மையான மக்களாக தாஜிக்ஸ் மக்கள் 60% உள்ளனர். மற்றும் உஸ்பெக்ஸ் 35% உள்ளனர். மீதமுள்ளவர்கள் பஷ்தூன் மக்கள், கசாரா மக்கள், பாபாய் மக்கள், கோ மக்கள், துர்க்மேன் மக்கள் ஆகிய இனத்தவராவர்.


</doc>
<doc id="421988" url="https://ta.wikipedia.org/wiki?curid=421988" title="கரிரி மொழி">
கரிரி மொழி

கரிரி மொழி (Kariri Language) என்பது பொதுவாக ஒரு பேச்சு மொழி எனக் கருதப்படுகின்றது. இம்மொழி முன்னர் பிரேசிலின் கரிரி மக்கள் பேசிய, அழிந்துபோன மொழிகளில் ஒன்றாகும்.

இது 20 ஆம் நூற்றாண்டின் மத்தியில் வரை பேசப்பட்டது. 4,000 கரிரி இன மக்கள் இப்போது போர்த்துகீசியம் மொழியை பேச்சு மொழியாக கொண்டுள்ளனர். ஒரு சில பொதுவான சொற்றொடர்களை மற்றும் மருத்துவ தாவரங்களின் பெயர்களை பயன்படுத்துகின்றனர்.


</doc>
<doc id="421993" url="https://ta.wikipedia.org/wiki?curid=421993" title="பெனி சமவெளி">
பெனி சமவெளி

பெனி புல்தரை சமவெளி அல்லது மாக்ஸோஸ் சமவெளி வடக்கு பொலிவியாவின் வெப்பமண்டல சவன்னா சுற்றுச்சூழல் ஆகும்.
பெனி புல்தரை சமவெளி வட பொலிவியாவின் தாழ்நிலங்களில் 126,100 சதுர கிலோமீட்டர் (48,700 சதுர மைல்) பரப்பளவை உள்ளடக்கியது. மேலும் அண்டை நாடுகளான பிரேசில் மற்றும் பெருவில் சிறிய பகுதிகளை உள்ளடக்கியது.


</doc>
<doc id="421999" url="https://ta.wikipedia.org/wiki?curid=421999" title="தெற்கு கூம்பு">
தெற்கு கூம்பு

தெற்கு கூம்பு என்பது தென் அமெரிக்கா கண்டத்தின் தெற்கு பகுதி ஆகும். இது மகர ரேகை பகுதியை சுற்றிய தென் அமெரிக்கா நாடுகளை உள்ளடக்கியது.

பாரம்பரியமாக இப் பகுதி அர்ஜென்டீனா, சிலி மற்றும் உருகுவே ஆகிய தென் அமெரிக்க நாடுகளை உள்ளடக்கியது. மேற்கே பசிபிக் பெருங்கடலாலும், கிழக்கே அட்லாண்டிக் கடலாலும் சூழப்பட்டு உள்ளது. தெற்கில் பசிபிக் மற்றும் அட்லாண்டிக் கடல்களுக்கு இடையே உள்ள சந்திப்பில் அமைந்த இது அண்டார்க்டிக்காவிற்கு மிக அருகில் உள்ள கண்டப்பகுதி பகுதி ஆகும். சமூக, பொருளாதார மற்றும் அரசியல் புவியியல் அடிப்படையில், தெற்கு கூம்பு அர்ஜென்டீனா, சிலி, உருகுவே மற்றும் சில நேரங்களில் தெற்கு மற்றும் தென்கிழக்கு (சாவ் பாலோ) பிரேசில் பகுதியையும் உள்ளடக்கியது. அதன் பரந்த வரையறையில் தெற்கு கூம்பு தெற்கு பொலிவியா மற்றும் தெற்கு பராகுவே பகுதிகளையும் உள்ளடக்கியது(பொதுவான வரலாறு மற்றும் புவியியல் ஆகியவற்றின் காரணமாக).


</doc>
<doc id="422007" url="https://ta.wikipedia.org/wiki?curid=422007" title="ஜிலோலோ">
ஜிலோலோ

ஹல்மஹிரா என்றழைக்கப்படும் ஜிலோலோ திவு வட மலுக்கு தீவுகளில் பெரிய தீவு ஆகும். வட மலுக்கு மகாணத்தின் தலைநகரமான சோபிபி இத் தீவின் மேற்கு கடற்கரை பகுதியில் அமைந்துள்ளது. 


</doc>
<doc id="422008" url="https://ta.wikipedia.org/wiki?curid=422008" title="ஹல்மஹிரா கடல்">
ஹல்மஹிரா கடல்

ஹல்மஹிரா கடல் ஆஸ்திரேலிய நடு நிலக்கடல் பகுதியில் கிழக்கே அமைந்த ஒரு சிறு கடல் பகுதியாகும். இது இந்தோனேசியாவில் அமைந்த பல கடற்பகுதியில் ஒன்று ஆகும்.


</doc>
<doc id="422013" url="https://ta.wikipedia.org/wiki?curid=422013" title="போர்நிறுத்த நினைவுநாள்">
போர்நிறுத்த நினைவுநாள்

போர்நிறுத்த நினைவுநாள் என்பது முதலாம் உலகப்போரில், செருமனிக்கும், அதற்கு எதிரான கூட்டுப் படைகளுக்குமிடையில் () போர்நிறுத்தத்தை ஏற்படுத்துவதற்காகக் கைச்சாத்திடப்பட்ட நிகழ்வை நினைவுகூரும் ஒரு நாளாகும். இந்தப் போர் நிறுத்த ஒப்பந்தம் 1918 ஆம் ஆண்டு, நவம்பர் மாதம் 11 ஆம் நாள் காலை 5:45 மணிக்கு, பிரான்சில் வைத்துக் கைச்சாத்திடப்பட்டு, அன்று பகல் 11:00 மணிக்கு செயற்பாட்டுக்கு வந்தது. அதனால் இதனை 11.11.11 என்ற குறியீட்டால் அழைப்பர். 
இந்த நாளின் நூறாண்டு நிறைவுற்றதை முன்னிட்டு, நூற்றாண்டு நினைவுநாள் 11 நவம்பர் 2018 இல் உலகம் முழுவதும் கொண்டாடப்பட்டது.

Armistice என்று ஆங்கிலத்தில் அழைக்கப்படுகின்ற போர் நிறுத்த ஒப்பந்த நிகழ்வினை "Eleventh hour of the eleventh day of the eleventh month" என்றும், 11.11.11 என்றும் குறிப்பிடுவர். Armistice என்ற சொல்லுக்கு "தற்போதைய போர் நிறுத்தம், போர் ஓய்வு, போர் நிறுத்த நாள், 1918 முதல் ஆண்டுதோறும் முதலாவது உலகப்போர் நிறுத்தம் கொண்டாடப்பட்டு வரும் நாள் (நவம்பர் 11)" என்று அகராதி கூறுகிறது. .

முதல் உலகப்போர் நிறைவுற்றபோது இங்கிலாந்து மற்றும் வேல்சில் 1,634 குழந்தைகளுக்கு போர் தொடர்பான, போர் நடைபெற்ற இடங்கள் தொடர்பான பெயர்கள் சூட்டப்பட்டன. அவை வெர்டன் (Verdun, பிரான்சில் உள்ள ஒரு இடம்), கிட்சனர் (Kitchener மற்றும் ஹைக் Haig, ஐக்கிய இராஜ்ஜியத்தில் அமைக்கப்பட்ட பிரிட்டிஷ் படையின் பெயர் கிட்சனர் படை), வெற்றி (Victory), அமைதி (Peace), 11 நவம்பர் 1918 அன்றோ, அந்நாளிலிருந்து ஒரு வாரத்திற்குள்ளோ பிறந்த குழந்தைகளுக்கு ஆர்மிஸ்டைஸ் (Armistice), பச்சென்டாலே (Passchendaele, பெல்ஜியத்தில் உள்ள இடம்), சோமே (Somme, பிரான்சில் உள்ள சோமே ஆறு அருகில்), ஒய்பிரஸ் (Ypres, பெல்ஜியத்தில் ஒரு இடம் ஒய்பிரஸ்), ஏமியன்ஸ் (Amiens, பிரான்ஸில் உள்ள ஏமியன்ஸ்) என்றவாறு அமையும்.

போரில் கலந்துகொண்ட பெரும்பாலும் கல்வியறிவற்ற, வட இந்தியாவைச் சேர்ந்த 1.5 மில்லியனுக்கு மேற்பட்ட இந்திய வீரர்களின் பங்களிப்பு என்பதானது முதல் உலகப்போரின் மறக்கப்பட்ட குரலாகவே தெரிகிறது. 1914 முதல் 1918 வரை நடைபெற்ற இப்போரில் பிரிட்டிஷாருடன் இணைந்து அதிக எண்ணிக்கையிலான இந்தியர்கள் போரிட்டனர். ஆஸ்திரேலியா, நியூசிலாந்து, கனடா, தென் ஆப்பிரிக்கப் படைகளின் கூட்டு எண்ணிக்கையை விட அவர்களின் எண்ணிக்கை அதிகமாக இருந்தது. ஐரோப்பா, ஆப்பிரிக்கா மற்றும் மத்தியக் கிழக்கு நாடுகளில் 34,000க்கும் மேற்பட்ட இந்திய வீரர்கள் தம் இன்னுயிரை ஈந்தனர். ஆனால் அவர்களின் பங்களிப்பு வரலாற்றிலிருந்து மறைக்கப்பட்டுள்ளது. போரின்போது பிரிட்டிஷாரின் பதுங்குகுழிகளை மீட்கும் முயற்சியில் ஈடுபட்டு போரிட்டு காயமடைந்த டர்வான் சிங் நேகி என்ற இந்திய வீரர் விக்டோரியா கிராஸ் விருதை முதன்முதலில் பெற்ற பெருமையுடையவர். அவரைப் போன்ற வீரர்களின் பங்களிப்பு இல்லாமல் இருந்திருந்தால் போரில் தோற்றிருக்க வாய்ப்புண்டு. போரில் பங்குபெற்ற இந்திய வீரர்களில் 74,000க்கும் மேற்பட்டோர் போர்க்களத்திலிருந்து திரும்பவேயில்லை. இந்திய வீரர்களின் தியாகத்தினை நினைவுகூறும் வகையில் அவர்களுடைய வீரச் செயல்களுக்காக 12 மிக உயர்ந்த விருதுகள் உள்பட 13,000 பதக்கங்கள் இந்திய வீரர்களுக்கு வழங்கப்பட்டுள்ளன. 





</doc>
<doc id="422015" url="https://ta.wikipedia.org/wiki?curid=422015" title="வோல்ப் மக்கள்">
வோல்ப் மக்கள்

வோல்ப் மக்கள் வடமேற்கு செனகல், காம்பியா மற்றும் தென்மேற்கு மூரித்தானியா ஆகிய ஆப்பிரிக்க நாடுகளில் அதிகமாக வாழும் மேற்கு ஆப்பிரிக்க இன மக்கள் ஆவர். இதில் செனகல் நாட்டில் பெரும்பான்மையினராகவும் மற்ற நாடுகளில் சிறுபான்மையினராகவும் வாழுகின்றனர்.


</doc>
<doc id="422029" url="https://ta.wikipedia.org/wiki?curid=422029" title="வர்தகு மாகாணம்">
வர்தகு மாகாணம்

வர்தகு மாகாணம் ("Wardag Province" (, ), also called Wardag or simply Wardak Province) என்பது ஆப்கானிஸ்தானில் உள்ள முப்பத்து நான்கு மாகாணங்களில் ஒன்று. இந்த மாகாணமானது நாட்டின் மையப்பகுதியில் உள்ளது. இது எட்டு மாவட்டங்களாக பிரிக்கப்பட்டுள்ளது. மாகாணத்தின் மொத்த மக்கள் தொகையானது 567,600 ஆகும். மாகாணத்தின் தலைநகரம் மைதான் ஷார் ஆகும், மாகாணத்தில் அதிக மக்கள் தொகை கொண்ட மாவட்டம் சயாபாத் மாவட்டம். மாகாணத்தின் பெயர் ஆப்கான் அரசியலமைப்பிலும் ஐடிஎல்ஜி ஒப்புதல் பெற்ற ஆவணங்களின்படியும் வாடக் என்று மட்டுமே உள்ளது.

பொதுவுடமைக் காலத்தில், வர்தகு மக்கள் பொதுவுடமை அரசாங்கத்திற்கு கணிசமான ஆதரவை வழங்கவில்லை. ஆப்கானிஸ்தானின் உள்நாட்டுப் போரின்போது வடக் மாகாணம் குறிப்பிடத்தக்கதாக இருந்தது, இது காபூலுடனும் அதன் விவசாய நிலங்களுக்கும் அருகாமையில் இருந்தது. உள்நாட்டுப் போர் காலத்தில் 1995ஆம் ஆண்டு குளிர்காலத்தில் மாகாணத்தின் பெரும்பகுதிதலிபானால் கைப்பற்றப்பட்டது.

2008 மற்றும் 2009 ஆம் ஆண்டுகளில் மைதான் வாடக் பகுதியின் பாதுகாப்பு நிலைமை சீர்குலைந்தது. முகமது ஓஸ்மான் தாரிக் எலியாஸ் எழுதிய ஒரு செய்தியின்படி, 2008ஆம் ஆண்டின் இறுதியில் லோகர் மற்றும் வாடக் ஆகிய இரண்டு பகுதிகளும் தலிபான் கட்டுப்பாட்டின் கீழ் இருந்தன. ஆப்கானித்தான் உள்துறை அமைச்சகமானது 2009 ஏப்ரலில், முழு மாகாணத்தையும் "இடர் மிகு" பகுதியாக பட்டியலிட்டது.

வாடக் மாகாணமானது ஆப்கானிஸ்தானின் நடு மற்றும் கிழக்குப் பகுதியில் அமைந்துள்ளது. இதன் வடகிழக்குப் பகுதியில் பர்வனா மாகணமும், கிழக்கே காபுல் மாகாணம் லோகார் மாகாணம், தெற்கே கஜினி மாகாணம், மேற்கில் பாமியான் மாகாணம் போன்றவை உள்ளன. வாடக் மாகாணத்தின் தலைநகரமான மைதான் ஷார் நகரானது காபூலில் இருந்து சுமார் 35 கிமீ தொலைவில் உள்ளது. வாடக் மாகாணத்தின் பரப்பளவு 9,934 கிமீ ஆகும். பெரும்பாலான மக்கள் கிராமப்புற பகுதிகளில் வாழ்கின்றனர். காபூல்-காந்தார நெடுஞ்சாலையில் மிகவும் அதிக மக்கள் வசிக்கும் பகுதிகள் உள்ளன. மாகாணத்தின் மீதமுள்ள பகுதிகளானது மக்களடர்த்தி குறைந்த பகுதியாகும். மாகாணத்தில் புகழ்பெற்ற கணவாய்களாக யுனை கணவாய், ஹஜிகாக் கணவாய் போன்றவை உள்ளன.

மாகாணத்தின் தற்போதைய ஆளுநர் முகம்மது ஹலிம் ஃபிடாய் ஆவார். இவருக்கு முன்னதாக அப்துல்ஜப்பார் நயீமி என்பவர் இருந்தார். மாகாணத்தின் தலைநகரமாக மைதான் ஷார் நகரம் செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) உடன் ஆப்கானிய தேசிய காவல்துறை (ஏஎன்பி) ஆகிய கையாள்கின்றன. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

வாடக் மாகாணத்தில் ஒட்டுமொத்த எழுத்தறிவு விகிதம் 25% ஆகும். மாகாணத்தில் சுமார் 251 துவக்க மற்றும் மேல்நிலை பள்ளிகள் உள்ளன. இப்பளிகளில் 105,358 மாணவர்கள் பயில்கின்றனர். இப்பள்ளிகளில் 2909 ஆசிரியர்கள் கற்பிக்கும் பணியில் ஈடுபட்டு வருகின்றனர்.

2013 ஆண்டின்படி மாகாணத்தின் மக்கள் தொகை சுமார் 567,600 ஆகும். இது பெரும்பாலும் பழங்குடி மற்றும் கிராமப்புற மக்களைக் கொண்ட மாகாணமாகும். இன்ஸ்டிடியூட் ஃபார் தி ஸ்டடி ஆஃப் வார் நிறுவனத்தின் ஆய்வின்படி மொத்த மக்கள் தொகையில் 70 சதவிகிதம் பஷ்தூன் மக்கள், கசாரா மக்கள், தாஜிக் இன மக்கள் உள்ளனர். மாகாணத்தின் வட மாவட்டங்களில் தாஜிக் மக்கள் முதன்மையாக வாழ்கின்றனர், அதே சமயம் கசாரா மக்கள் மாகாணத்தின் மேற்குப் பகுதியில் வசிக்கின்றனர். மேதியன் வார்டுக் என்னும் சியா இஸ்லாம்களைப் பின்பற்றும் பழங்குடியின மக்கள் சிறிய எண்ணிக்கையில் குய்ஸில்பாஷ் பகுதியில் வாழ்கின்றனர். பஷ்டூன் பழங்குடியினரில் குல்சாய் (ஹொடாக் மற்றும் கரோடி வம்சங்கள்) மற்றும் வார்டுக் ஆகிய மக்கள் வாழ்கின்றனர்.



</doc>
<doc id="422032" url="https://ta.wikipedia.org/wiki?curid=422032" title="எருக்கலம்பிட்டி">
எருக்கலம்பிட்டி

எருக்கலம்பிட்டி ("Erukkalampiddy") என்பது இலங்கையின் வட மாகாணத்தில் மன்னார் மாவட்டத்தில் அமைந்துள்ள சிறிய கரையோர நகரமாகும். மன்னார் தீவில் அமைந்துள்ள இந்த ஊரில் ஒரு தபால் கந்தோரும் மீன் சந்தையும் அமைந்துள்ளது. மன்னாரில் இலிருந்து வடமேற்கே ஏ14 பாதை எருக்கலம்பிட்டி ஊடாக செல்கிறது.

கிட்டத்தட்ட 10,000 மக்கள் வசிக்கும் இப்பிரதேசம் 5 கிராம சேவகர் பிரிவுகளைக் கொண்டுள்ளதுடன், 100% முஸ்லிம்கள் வசிக்கின்றனர். தமிழ் இவர்களது முக்கிய மொழியாகும். இங்கு மிகப் பழைமையான காட்டு பாவா ஜும்மா மஸ்ஜித் அமைந்துள்ளது. ஆரம்பகாலத்தில் அரேபியர்கள் மற்றும் தென்னிந்திய முசுலிம்களின் தொடர்பு இக்கிராமத்திற்கு இருந்துள்ளதால் அவர்களின் வழித்தோன்றல்கள் எருக்கலம்பிட்டியானது அன்று தொடக்கம் இலங்கையின் அறியப்பட்ட ஒரு பிரதேசமாக இருந்து வந்திருக்கின்றது. அத்துடன் அக்காலத்தில் மார்க்க அறிஞர்களும், இறை நேசர்களும் இந்த ஊரிற்கு வந்து சென்றதுடன், கிராமத்தில் அவர்களது ஸியாரங்கள் (தர்காக்கள்) பல காணப்படுகின்றன.

பல வளங்கள் கொண்ட எருக்கலம்பிட்டியில் வேளாண்மை, முத்துக் குளித்தல், சங்கு குளித்தல் உள்ளிட்ட பல தொழில்களை மக்கள் செய்து வருகின்றனர்.



</doc>
<doc id="422034" url="https://ta.wikipedia.org/wiki?curid=422034" title="மெஹதி ஹசன்">
மெஹதி ஹசன்

மெஹதி ஹசன் மிராஸ் (Mehedy Hasan Miraz (பிறப்பு:25 அக்டோபர்,1997) வங்காளதேசத் துடுப்பாட்ட அணியின் துடுப்பாட்டக்காரர் ஆவார். இவர் வங்காளதேச அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் விளையாடியுள்ளார். இவர் ஒரு சகலத் துறையர் ஆவார்.வ்லது கை மட்டையாளரான இவர் வலது கை புறத்திருப்பப் பந்து வீச்சாளரும் ஆவார்.

மிராஸ் பரிசல் எனும் இடத்தில் பிறந்தார். தனது இளம்வயதிலேயே தனது குடும்பத்தினருடன் குல்னாவிற்கு இடம்பெயர்ந்தார். குல்னா நகரில் உள்ள கலிஸ்பூர் இடத்தில் வளர்ந்து வந்தார். எட்டாவது வயது முதல் துடுப்பாட்டம் விளையாடி வருகிறார்.கசிப்பூர் துடுப்பாட்ட அகாதமியில் இவர் பயிற்சி பெற்றார். பதினான்கு வயதிற்கு உட்பட்டோருக்கான தேசிய அணியில் இவருக்கு இடம் கிடைத்தது.

டிசம்பர் , 2015 ஆம் ஆண்டில் , 2016 ஆம் ஆண்டில் நடைபெற இருந்த 19 வயதிற்குகு உட்பட்டோருக்கான உலகக் கிண்னத் தொடரில் தலைவராகத் தேர்வு செய்யப்பட்டார். அந்தத் தொடரில் அரையிறுதி வரை சென்றனர். ஆனால் மேற்கிந்தியத்தீவுகள் துடுப்பாட்ட அணியிடம் தோல்வியடைந்தனர். 3 ஆவது இடத்திற்காக நடைபெற்ற போட்டியில் இலங்கை அணியினை 3 இலக்குகளால் வெற்றி பெற்றது. இந்தத் தொடரில் சிறப்பாக விளையாடி தொடர் நாயகன் விருது பெற்றார். விளையாடிய ஆறு போட்டிகளில் 242 ஓட்டங்கள் எடுத்து 12 இலக்குகளையும் வீழ்த்தினார்.

19 வயதிற்குகு உட்பட்டோருக்கான உலகக் கிண்னத் தொடரில் சிறப்பாக விளையாடியதன் மூலம் தேர்வுத் தொடரில் தேர்வு செய்யப்பட்டார். அக்டோபர் 20, 2016 இல் இங்கிலாந்துத் துடுப்பாட்ட அணிக்கு எதிரான போட்டியில் இவர் அறிமுகமனார். வலதுகை புறத் திருப்ப பந்துவீச்சாளராக இருந்தபோதிலும் இவர் துவக்க வீரராக பந்துவீசினார். இங்கிலாந்து அணியின் அரிமுக வீரராக களம் இறங்கிய பென் டக்கட்டின் இலக்கினை இவர் வீழ்த்தினார். இவரின் அறிமுகப்போட்டியில் 5 இலக்கினை வீழ்த்தினார். இதன்மூலம் மிக இளம்வயதில் இந்தச் சாதனையைப் புரிந்த வங்காளதேச வீரர் மற்றும் சர்வதேச அளவில் ஏழாவது வீரர் எனும் சாதனையைப் படைத்தார். இரணடாவது போட்டியில் 5 இலக்கினை வீழ்த்தியதன் மூலம் முதல் இரு போட்டிகளில் மூன்று முறை ஐந்து இலக்குகளைக் கைப்பற்றினார். இந்தத் தொடரில் 19 இலக்குகளைக் கைப்பற்றி தொடர்நாயகன் விருதினைப் பெற்றார். இதன்மூலம் அறிமுகப்போட்டியில் தொடர் நாயகன் விருதினைப் பெறும் முதல் வங்காளதேச வீரர் மற்றும் சர்வதேச அளவில் ஒன்பதாவது வீரர் எனும் சாதனை படைத்தார்.

திசெம்பர், 2016 இல் நியூசிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடருக்கான வங்காளதேசத் துடுப்பாட்ட அணியில் இவருக்கு இடம் கிடைத்தது. ஆனால் விளையாடும் அணியில் வாய்ப்பு கிடைக்கவில்லை. மார்ச், 2017 இல் இலங்கைத் துடுப்பாட்ட அணிக்கு எதிரான தொடரில் இடம் பெற்றார். மார்ச் 25, 2017 இல் ரன்கிரி தம்புலா அரங்கத்தில் நடைபெற்ற போட்டியில் அறிமுகமானார். குசல் மெண்டிசு இலக்கினை வீழ்த்தினார். இந்தப் போட்டியில் 10 ஒவர்கள் வீசி 43 இலக்குகளை விட்டுக்கொடுத்து 2 இலக்குகளை வீழ்த்தினார்.

ஏப்ரல், 2017 இல் இலங்கைத் துடுப்பாட்ட அணிக்கு எதிரான பன்னாட்டு இருபது20 தொடரில் விளையாடும் வாய்ப்பினைப் பெற்றார். ஏப்ரல் 6, 2017 இல் தனது முதல் போட்டியில் விளையாடினார்.


</doc>
<doc id="422035" url="https://ta.wikipedia.org/wiki?curid=422035" title="கெயூடா">
கெயூடா

கெயூடா "(Geuda)" என்பது குருந்தம் அல்லது நீலக்கல் போன்ற கனிமத்தின் ஒரு வடிவமாகும் கே-யூ-டா என இதை உச்சரிக்கிறார்கள். இலங்கையில் இக்கனிமம் பிரதானமாகக் கிடைக்கிறது. இலங்கையில் கிடைக்கும் இரத்தினக் கற்களில் சுமார் 70% -80% கற்கள் கெயூடா வகை கற்களாகும். ஒளிவீசும் உரூத்தைல் கனிமம் இடம்பெற்றுள்ள காரணத்தால் இக்கனிமம் பகுதியாக ஒளிபுகும் தன்மையையும் பால்போன்ற நிறத்தோற்றத்தையும் பெற்று பிற இரத்தினக் கற்களைப்போல இயற்கையாகவே சற்று மதிப்பு கூடுதலான கனிமமாகக் கருதப்படுகிறது.
1970 ஆம் ஆண்டுகளில் கண்டுபிடிப்பிற்கு முன்னதாக கெயூடா கனிமம் பெரிய உருளைக் கலன்களில் சேமித்து வைக்கப்பட்டது அல்லது வீட்டு தோட்டங்களில் சரளைக்கற்களாகப் பயன்படுத்தப்பட்டது. சூரியவெப்பத்தால் கற்களின் நிறம் கடுமையான மாற்றங்களுக்கு உள்ளானது . 
கெயூடா வகைகளில் சில வெப்பத்தால் பாதிக்கப்பட்டு நீல நிறமாக மாறுகின்றன. சில வகை கற்கள் ஆக்சிசனேற்றம் அடைந்து சிவப்பு நிறத்திற்கு மாறுகின்றன. கோவாங்கு புட்பராகம் ஆக்சிசனேற்றத்திற்குப் பின்னர் மஞ்சள் நீலக்கல்லாக நிறம் திரும்புகிறது. தோராயமாக 1800 பாகை செல்சியசு வெப்பநிலைக்கு கெயூடாவைச் சூடுபடுத்தும்போது இக்கல்லில் அலுமினியம் ஆக்சைடு அணிக்கோவை அமைப்பு மாறுதலுக்கு உள்ளாகிறது. இதைக் குளிர்விக்கும்போது மிக அதிக அளவில் நிறத்திலும் தெளிவிலும் மாற்றம் உண்டாகிறது. 


</doc>
<doc id="422044" url="https://ta.wikipedia.org/wiki?curid=422044" title="மடு">
மடு

மடு ("Madhu") இலங்கையின் வட மகாணம் மன்னார் மாவட்டத்தில் உள்ள ஒரு சிறிய நகரம் ஆகும். மடு மரியாள் ஆலயம் என்பது ஒரு ரோமன் கத்தோலிக்க புனித யாத்திரையின் பிரதான இடம் இந்த நகரத்தில் அமைந்துள்ளது.


</doc>
<doc id="422046" url="https://ta.wikipedia.org/wiki?curid=422046" title="அடம்பன்">
அடம்பன்

அடம்பன் இலங்கையின் வட மகாணம் மன்னார் மாவட்டத்தில் உள்ள ஒரு சிறிய நகரம் ஆகும்.


</doc>
<doc id="422049" url="https://ta.wikipedia.org/wiki?curid=422049" title="நானட்டன்">
நானட்டன்

நானட்டன் இலங்கையின் வட மகாணம் மன்னார் மாவட்டத்தில் உள்ள ஒரு சிறிய நகரம் ஆகும்.


</doc>
<doc id="422050" url="https://ta.wikipedia.org/wiki?curid=422050" title="சிலாவத்துறை">
சிலாவத்துறை

சிலாவத்துறை இலங்கையின் வட மகாணம் மன்னார் மாவட்டத்தில் உள்ள ஒரு சிறிய நகரம் ஆகும். மன்னார் மாவட்டம் தமிழீழ பகுதில் அமைந்ததாகும்.


</doc>
<doc id="422086" url="https://ta.wikipedia.org/wiki?curid=422086" title="மோமினல் ஹாக்">
மோமினல் ஹாக்

மோமினல் ஹாக் (Mominul Haque (பிறப்பு: செப்டம்பர் 29, 1991) என்பவர் வங்காளதேசத் துடுப்பாட்ட அணியின் துடுப்பாட்டக்காரர் ஆவார்.இவர் தாக்கா மாகாணத்திற்காக விளையாடி வருகிறார். தேர்வுத் துடுப்பாட்டங்களில் வங்காளதேச துடுப்பாட்டக்காரர்களில் அதிக மட்டையாளர் சரசரியைக் கொண்டுள்ளார். தேர்வுத் துடுப்பாட்டப் போட்டிகளில் ஒரு ஆட்டத்தின் இரண்டு ஆட்டப் பகுதிகளிலும் நூறு (துடுப்பாட்டம்) ஓட்டங்கள் அடித்த முதல் வங்காளதேச வீரர் மற்றும் பதினொரு தேவுத் துடுப்பாட்டப் போட்டிகளில் தொடர்ச்சியாக 50 ஓட்டங்கள் எடுத்த வங்காளதேச வீரர் எனு சாதனை படைத்துள்ளார்.

இவர் செல்ஹெட் ராயல்ஸ் அணிக்காக வங்காளதேச பிரீமியர் லீக் தொடர்களில் விளையாடி வருகிறார். 2008 -2009 ஆம்ம் ஆண்டுகளில் சிட்டகொங் மாகாண அளவில் நடைபெற்ற முதல் தரத் துடுப்பாட்டப் போட்டிகளில் அறிமுகமானார். இதன் முதல் ஆட்டப்பகுதியில் 22 ஓட்டங்களும் இரண்டாவது ஆட்டப் பகுதியில் ஆட்டமிழக்காமல் இரண்டு ஓட்டங்களும் எடுத்தார். மேலும் நான்கு ஓவர்கள் வீசினார். இந்தப் போட்டி சமனில் முடிந்தது. 

2012 ஆம் ஆண்டில் நடைபெற்ற வங்காளதேச பிரீமியர் லீக் தொடரில் குல்னா ராயல் பெங்கால்ஸ் அணிக்கு எதிரான போட்டியில் 28 பந்துகளில் இறுதிவரை ஆட்டமிழக்காமல் 53* ஓட்டங்கள் எடுத்து அணியினை 4 இலக்குகளால் வெற்றி பெறச் செய்தார். அந்தப் போட்டியில் ஆட்டநாயகன் விருதினைப் பெற்றார்.

2013 -2014 ஆம் ஆண்டுகளில் நடைபெற்ற பட்டியல் அ துடுப்பாட்டப் போட்டியில் ரோசன் சில்வாவுடன் இணைந்து நான்காவது இணைக்கு 276 ஓட்டங்கள் எடுத்தார்.

செப்டம்பர், 2015 ஆம் ஆண்டில் வங்காளதேச அணி இந்தியாவில் சுற்றுப் பயணம் செய்து விளையாடியது. அந்தத் தொடரில் வங்காளதேச அ அணியின் தலைவராக இவர் நியமனம் செய்யப்பட்டார்.

2018-2019 ஆம் ஆண்டுகளில் நடைபெற உள்ள வங்காளதேச பிரீமியர் லீக் தொடரில் ராஜாசி கிங்ஸ் அணியின் சார்பாக விளையாட உள்ளார்.

மார்ச் 8, 2013 இல் காலி பன்னாட்டு அரங்கத்தில் நடைபெற்ற இலங்கைத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். அறிமுகப் போட்டியில் அரைசதம் அடித்தார். இதன் மூன்று ஆட்டப் பகுதிகளில் 156 ஓட்டங்கள் எடுத்தார். இவரின் சராசரி 52.00 ஆக இருந்தது. அதே ஆண்டில் சிட்டகொங்கில் நடைபெற்ற நியூசிலாந்து துடுப்பாட்ட அணிக்கு எதிரான் தேர்வுத் துடுப்பாட்டப் போட்டியில் 100 பந்துகளில் தனது முதல் நூறு ஓட்டங்களைப் பதிவு செய்தார். இரண்டாவது போட்டியிலும் இறுதிவரை ஆட்டமிழக்காமல் நூறு ஓட்டங்களை அடித்தார். இதன்மூலம் தமீம் இக்பாலுக்கு அடுத்தபடியாக் தொடர்ச்சியாக இரு நூறுகளை அடித்த இரண்டாவது வீரர் எனும் சாதனை படைத்தார்.

வங்காளதேசத்தில் நடைபெற்ற போட்டியில் இலங்கைத் துடுப்பாட்ட அணிக்கு எதிரான மிகப்பெரிய தோல்விக்குப் பிறகு இரண்டாவது போட்டியில் மோமினல் நூறு அடித்து அணிக்கு உதவினார்.இலங்கை அணி குமார் சங்கக்காராவின் மூன்று நூறுகளால் 587 ஓட்டங்கள் எடுத்தது. வங்காளதேச அணி 271 ஓட்டங்கள் எடுத்தது. இதிலும் மோமினல் நூறு ஓட்டங்கள் அடித்தார்.சாக் அரங்கத்தில் இவர் அடிக்கும் இரன்டாவது நூறு ஓட்டங்கள் இதுவாகும். இந்தப் போட்டி சமனில் முடிந்தது.

ஏப்ரல், 2018 இல் வங்காளதேசத் துடுப்பாட்ட வாரியம் 10 துடுப்பாட்ட வீரர்களுக்கு சிறந்த வீரர்களுக்கான விருதினை வழங்கியது. மோமினலும் அதில் ஒருவர் ஆவார்.


</doc>
<doc id="422092" url="https://ta.wikipedia.org/wiki?curid=422092" title="ஷபிபுல் இஸ்லாம்">
ஷபிபுல் இஸ்லாம்

ஷபிபுலிஸ்லாம் (Shafiul Islam (, பிறப்பு அக்டோபர் 6, 1989) வங்காளதேசத் துடுப்பாட்ட அணியின் துடுப்பாட்டக்காரர் ஆவார். வலதுகை வேகப் பந்துவீச்சாளரான இவர் ராஜாஹி மாகாண அணிக்காக 2006 ஆம் அண்டு முதல் விளையாடி வருகிறார்.

வங்காளதேச துடுப்பாட்ட வாரியம் 2011 ஆம் ஆண்டு பெப்ரவரி மாதம் ஆறு அணிகள் கொண்ட வங்காளதேச பிரீமியர் லீக் தொடரினை நடத்தத் திட்டமிட்டது. அதற்கான வீரர்களை ஏலம் எடுக்கும் நிகழ்வு நடைபெற்றது. ஷபிபுல் குல்னா அணிக்காக 65,000 அமெரிக்க டாலர் மதிப்பில் ஒப்பந்தன் ஆனார்.அந்தத் தொடரில் ஏழு போட்டிகளில் 5 இலக்குகளை வீழ்த்தி அதிக இலக்குகளை வீழ்த்தியவர்கள் வரிசையில் நான்காவது இடம் பிடித்தார். அதே ஆண்டு ஏப்ரல் மாதம் இவர் இ தரத்தில் இருந்து ஆ தரத்திற்கு முன்னேறினார்.

2017 -2018 ஆம் ஆண்டுகளில் நடைபெற்ற தாக்கா பிரீமியர் லீக் தொடரில் அக்ரனி வங்கி துடுப்பாட்ட சங்கம் சார்பாக விளையாடினார். அந்தத் தொடரில் 13 போட்டிகளில் 24 இலக்குகளை வீழ்த்தினார். இதன் மூலம் அந்தத் தொடரில் அதிக இலக்குகளை வீழ்த்தியவர்கள் பட்டியலில் முதலிடம் பிடித்தார்.

சனவரி, 2010 இல் இந்தியா, இலங்கை மற்றும் வங்காளதேச அணிகளுக்கு இடையே நடந்த முத்தரப்பொ ஒருநாள் துடுப்பாட்டத் தொடரில் இவருக்கு விளையாட வாய்ப்பு கிடைத்தது. அந்தத் தொடரில் இதற்கு முன்பாக சர்வதேச போட்டிகளில் விளையாடாது தேர்வான ஒரே வங்காளதேச வீரர் எனும் பெருமை பெற்றார். ஆனால் உள்ளூர்ப் போட்டிகளில் சிறப்பான ஆட்டத் திறனை வெளிப்படுத்தியதற்காக இவருக்கு வாய்ப்பு கிடைத்தது.

சனவரி 4, 2010 இல் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். ரூபெல் ஒசைனுடன் இணைந்து துவக்க ஓவர்களை வீசினார். 5 ஓவர்களை வீசி 39 ஓட்டஙளை விட்டுக் கொடுத்தார். குமார் சங்கக்காராவின் இலக்கினை வீழ்த்தினார். முதலிரண்டு ஒருநாள் போட்டிகளில் இலக்கினை வீழ்த்தியத்ன் மூலம் அதற்கு அடுத்த மாதம் இந்தியத் துடுப்பாட்ட அணிக்கு எதிரான தேர்வுத் துடுப்பாட்டத் தொடருக்கான 14 பேர் கொண்ட வங்காளதேச அணியில் இவருக்கு இடம் கிடைத்தது. சனவரி 17 இல் முதல் தேர்வுத் துடுப்பாட்டப் போட்டியில் அறிமுகமானார். அந்தப் போட்டியில் சஹாதத் உசைனுடன் இணைந்து துவக்க ஓவர்களை வீசினார். இந்தப் போட்டியில் கவுதம் கம்பீரின் இலக்கினை வீழ்த்தினார். இந்தப் போட்டியில் 113 ஓட்டங்களில் இந்திய அணி வெற்றி பெற்றது.

சூன் 2010 இல் பாக்கித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 90 ஓட்டங்களும் இங்கிலாந்துத் துடுப்பாட்ட அணிக்கு எதிரான போட்டியிலும் 90 ஓட்டங்களும் எடுத்தார். ஒருநாள் போட்டிகளில் அதிக ஓட்டங்களை விட்டுக் கொடுத்த வங்காளதேச பந்துவீச்சாளர்கள் வரிசையில் முதல் இரண்டு இடங்களில் இவர் உள்ளார்.

2011 துடுப்பாட்ட உலகக்கோப்பையினை இந்தியா மற்றும் இலங்கையுடன் இணைந்து வங்காளதேச அணி நடத்தியது.ஷபிபுல் 15 பேர்கொண்ட உத்தேச அணியில் இடம் பிடித்தார். மார்ச், 11 இல் இங்கிலாந்து துடுப்பாட்ட அணிக்கு எதிரான போட்டியில் 9 ஆவது இணைக்கு 58 ஓட்டங்கள் எடுத்து அணியின் வெற்றிக்கு உதவினார். இந்தப் போட்டியின் முடிவில் ரசிகர்கள் ஷபிபுல் வங்காள தேசத்தின் நாயகன் எனப் புகழ்ந்தனர்.இந்தப் போட்டின் முடிவில் இம்ருல் கயஸ் ஆட்டநாயகனாகத் தேர்வானார். ஆனால் இந்த விருதிற்கு ஷபிபுல்லே தகுதியானவர் எனத் தெரிவித்தார். நெதர்லாந்திர்கு எதிரான போட்டியில் இவரின் பந்துவீச்சு மற்றும் மட்டையாட்டம் சிறப்பாக இருந்ததாக சகீப் அல் அசன் தெரிவித்தார்.காலில் ஏற்பட்ட காய காரணமாக மேர்கிந்தியத் தீவுகளுக்கு எதிரான் ஒருநாள் மற்றும் தேர்வுத் துடுப்பாட்டத் தொடரில் இருந்து இவர் விலகினார்.


</doc>
<doc id="422099" url="https://ta.wikipedia.org/wiki?curid=422099" title="விக்டர் ஞானப்பிரகாசம்">
விக்டர் ஞானப்பிரகாசம்

தந்தை விக்டர் ஞானப்பிரகாசம் (பிறப்பு 21-11-1940), பாக்கித்தானில் உள்ள பலுச்சிசுத்தானத்தின் குவெட்டாவின் ரோமன் கத்தோலிக்க திருச்சபை அதிகாரத்துவத்தின் முதலாவது பிரதிநிதி ஆவார்.
இலங்கைத் தமிழர் குடும்பத்தில் யாழ்ப்பாணத்தில் பிறந்தார். அவர் களுதரவில் மேரி இம்மாகுலேட் என்ற மிஷனரி ஆப்லேட்ஸுடன் அவர் தனது சமயத் துறை வகையில் புதுப் பயிற்சியாளர் காலத்தை 1959 ஆண்டு நிறைவு செய்தார். பின்னர் கண்டியில் இலங்கை எமது லேடி தேவாலய பாடசாலையில் தத்துவம் மற்றும் இறையியல் படிப்புகளை பயின்றார் (1960-1966).
1966 ஆம் ஆண்டு திசம்பர் திங்கள் 21 ஆம் நாள் ஞானப்பிரகாசம் அவர்கள் தமது மதகுருமாருக்கான உருதிமொழியை ஏற்றுக்கொண்டார். அவர் 1973 ஆம் ஆண்டில் இருந்து பாக்கித்தானில் உள்ள பலுச்சிசுத்தானத்தின் குவெட்டாவின் ரோமன் கத்தோலிக்க திருச்சபையின் மதகுருவாகவும், உரிப்பினராகவும் இருந்துவந்தார்.


</doc>
<doc id="422100" url="https://ta.wikipedia.org/wiki?curid=422100" title="சாபுல் மாகாணம்">
சாபுல் மாகாணம்

சாபுல் ("Zabul" (பாரசீகம் மற்றும் ) என்பது ஆப்கானிஸ்தானில் உள்ள முப்பத்து நான்கு மாகாணங்களில் ஒன்று. இந்த மாகாணமானது நாட்டின் தெற்கில் உள்ளது. பெரும்பாலும் கிராமப்புறங்களைக் கொண்ட இந்த மாகாணத்தின் மொத்த மக்கள் தொகையானது 289,300 ஆகும். சாபுல்  மாகாணமானது 1963ஆம் ஆண்டு அண்டை மாகாணமான காந்தகார மாவட்டத்தில் இருந்து பிரிந்து தனி மாகாணமாக உருவானது. வரலாற்று ரீதியாக, இது ஜாபலிஸ்தான் வட்டாரத்தின் ஒரு பகுதியாக இருந்தது. மாகாணத்தின் தலைநகராக கலாட் நகரம் உள்ளது.

சாபுல் மாகாணத்தின் எல்லைகளாக வடக்கில் ஒரூஸ்கான் மாகாணம் , மேற்கில் கந்தகார் மாகாணம் ,தெற்கில் கஜினி மாகாணம் , கிழக்கில் பாக்டிகா மாகாணம் மற்றும் சர்வதேச எல்லையான  பாக்கித்தான் நாட்டின் பலூசிஸ்தானின் சோவ் மாவட்டம் உள்ளது.  சில நேரங்களில் பாக்கித்தான் எல்லைக்குள் உள்ள பலுச்சிசுத்தானமானது சாபுல் மாகாணத்துக்கு உட்பட்ட பகுதியாக கருதப்படுகிறது. 

மாகாணமானது 17293 சதுர கிலோமீட்டர் பரப்பளவைக் கொண்டுள்ளது. இந்த மாகாணமானது ஐந்தில் இரண்டு பங்கு மலைப்பகுதி அல்லது அரை மலைப்பகுதி (41%) ஆகும். கால்பங்கு நிலத்துக்கு சற்று மிகுதியான பரப்பு (28%) சமவெளியாகும்.

இந்த மாகாணத்தை சூழ்ந்ததாக நடு ஆப்கான் மலை வறண்ட மரக்காடுகள் உள்ளன. இந்த உலர் புதர் காடுகளில் பசுங்கொட்டை உள்ளிட்டவை விளைகின்றன. மாகாணத்தின் வடக்குப் பகுதியில் உயர்ந்த மலைப்பகுதியின் கோர்-ஹஜராஜத் அல்பைன் புல்வெளி மண்டலம் உள்ளது.

மாகாணத்தின் தற்போதைய ஆளுநர் பிஸ்மில்லாஹ் ஆப்கானல் ஆவார்.  மாகாணத்தின் தலைநகரமாக  கலாட் நகரம் உள்ளது. மாகாணம் முழுவதுமான அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. சாபுல் மாகாணத்தை ஒட்டியுள்ள பாக்கித்தானின் பாலுச்சிஸ்தான் மாகாண எல்லைப் பகுதியை ஆப்கானிய தேசிய காவல்துறையின் (ஏஎன்பி) ஒரு பிரிவான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.

மாகாணமானது தலிபான்களின் தாக்குதல்கள் மற்றும் அச்சுறுத்தல்கள்களுக்கு இடையில். குறிப்பாக என்.ஜி.ஓ.க்களின் ஆசிரியர்களைத் தக்க வைத்துக் கொண்டது. 

2006 ஆம் ஆண்டு, மாகாணத்தில் முதல் தற்காலிக  வானூர்தி இறங்குதளமானது கலாட்க்கு அருகே திறந்து வைக்கப்பட்டது. இது ஆப்கானிய தேசிய இராணுவத்தால் இயக்கப்படுகிறது. ஆனால் இதை வர்த்தக விமானங்கள் பயன்படுத்தவும் அனுமதிக்கப்படுகிறது. கலாட் மற்றும் காபூலுக்கு இடையே பிஆர்டி ஏர் விமானங்களை வாரம் இருமுறை இயக்க திட்டமிடப்பட்டது. 

காபூல் மற்றும் காந்தாரம் ஆகியவற்றை இணைக்கும் 1 என்ற எண்கொண்ட  நெடுஞ்சாலையானது மாகாணத்தைக்  கடந்து செல்கின்றது.

2016 செப்டம்பர் 4 அன்று நடந்த ஒரு சாலை விபத்தில் குறைந்தது 38 பேர் இறந்தனர் மற்றும் 28 பேர் காயமடைந்தனர்.

இந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 0% என்ற விகிதத்தில் இருந்தது, இது 2011 ஆண்டு 23% என உயர்ந்துள்ளது.
திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 1 % என்ற எண்ணிக்கையில் இருந்து 2011 ஆண்டு 5 % என உயர்ந்தது.

மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 1% என்று இருந்தது. 2011 இல் இது 19% என உயர்ந்துள்ளது.

மாகாணத்தின் மக்கள் தொகை சுமார் 289,300 என மதிப்பிடப்பட்டுள்ளது. இது பல இன மக்களைக் கொண்டதாகவும், பெரும்பாலும் கிராமப்புறமாகவும் உள்ளது. கடற்படை முதுநிலை பட்டப்படிப்பு பள்ளியின் ஆய்வின்படி, மாகாணமக்களில் பிரதானமாக பஷ்தூன் மக்கள் உள்ளனர். இவர்கள் சுமார் 2,500 தொலைதூர கிராமங்கள் முழுவதும் பரவி வாழ்கின்றனர். 

பஷ்தூ மொழி  இப்பகுதியில் ஆதிக்கம் செய்யும்  மொழியாக உள்ளது. சாபுல் மாகாண மக்களில் மிகப்பெருமளவில் சுன்னி முஸ்லீம்கள் உள்ளனர். இந்த மாகாண  மக்களின் முதன்மைப் பணியாக வேளாண்மை விவசாயம் மற்றும் கால்நடை வளர்ப்பு ஆகும்.



</doc>
<doc id="422104" url="https://ta.wikipedia.org/wiki?curid=422104" title="இம்மானுவேல் நிக்கோலஸ்">
இம்மானுவேல் நிக்கோலஸ்

இம்மானுவேல் நிக்கோலஸ் இலங்கையில் பிறந்த ஒரு இலங்கைத் தமிழர் ஆவார். இவர் 1939 ஆம் ஆண்டு ஜனவரி மாதம் 2 ஆம் நாள் பிறந்தார்.

நிக்கோலஸ் அவர்கள் பாக்கித்தானின்
பஞ்சாப் மாகாண முல்தான் பகுதியில் உள்ள கிருத்துவ மத போதனை பள்ளிக்கு தனது 27 ஆம் வயதில் இலங்கையில் இருந்து வந்தார். இது ஒரு கிருத்துவ மத போதக ஆங்கில மொழி வழி தனியார் பள்ளி ஆகும். இங்கு அவர் கணிதவியல் மற்றும் அறிவியல் பாடங்களை நடத்தி வந்தார். இவர் இங்கு 1968 ஆம் ஆண்டு வரை பனியாற்றிவந்தார். இவரின் மாணவர்களில் ஒருவரான யூசஃப் ரசா கிலானி பின்னாலில் பாக்கித்தானின் பிரதமராக மார்ச் மாதம் 2008 ஆம் ஆண்டு பனியாற்றிவந்தார்.


</doc>
<doc id="422111" url="https://ta.wikipedia.org/wiki?curid=422111" title="துளசி தர்மலிங்கம்">
துளசி தர்மலிங்கம்

துளசி தர்மலிங்கம் 1992 ஆம் ஆண்டு அக்டோபர் மாதம் 24 ஆம் நாள் பிறந்தார். இவர் கத்தார் நாட்டை சேர்ந்த இலங்கைத் தமிழர் ஆவார். துளசி தர்மலிங்கம் ஒரு குத்துச்சண்டை வீரர், இவர் 2016 கோடைக்கால ஒலிம்பிக் விளையாட்டுப் போட்டிகளில் கலந்துகொண்டார்.


</doc>
<doc id="422113" url="https://ta.wikipedia.org/wiki?curid=422113" title="மனோஜ் டேவிட்">
மனோஜ் டேவிட்

மனோஜ் டேவிட் கனடா நாட்டைச் சேர்ந்த ஒரு இலங்கைத் தமிழர் ஆவார். துடுப்பாட்ட வீரரான இவர் கனடா துடுப்பாட்ட அணியில் இணைந்து மூன்று ஒருநாள் பன்னாட்டுத் துடுப்பாட்டம் மற்றும் நான்கு பன்னாட்டு இருபது20 ஆட்டங்களை ஆடியுள்ளார்.


</doc>
<doc id="422121" url="https://ta.wikipedia.org/wiki?curid=422121" title="இராப்பட்டீச்சரம் சேசபுரீசுவரர் கோயில்">
இராப்பட்டீச்சரம் சேசபுரீசுவரர் கோயில்

இராப்பட்டீச்சரம் சேசபுரீசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். 

கும்பகோணம் திருவாரூர் பேருந்துச் சாலையில் மணக்காலுக்கு அருகில் உள்ளது. 

இங்குள்ள இறைவன் சேசபுரீசுவரர் ஆவார். இறைவி அந்தப்புர நாயகி ஆவார். 

மூலவர் திருமேனியில் பாம்பு வடிவம் உள்ளது. பைரவர் இங்கு சிறப்பாக வழிபடப்படுகிறார். கோஷ்டத்தில் இருக்கவேண்டிய தட்சிணாமூர்த்தி மண்டபத்தில் காணப்படுகிறார். 


</doc>
<doc id="422123" url="https://ta.wikipedia.org/wiki?curid=422123" title="இரும்புதலை திரிலோகநாதர் கோயில்">
இரும்புதலை திரிலோகநாதர் கோயில்

இரும்புதலை திரிலோகநாதர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். 

கும்பகோணம்-பாபநாசம்-திருக்கருகாவூர்-சாலியமங்கலம் சாலையில் திருக்கருக்காவூரை அடுத்து 5 கிமீ தொலைவில் உள்ளது. இவ்வூர் இரும்புத்தலை என்றும் வழங்கப்படுகிறது.

இங்குள்ள இறைவன் திரிலோகநாதர் ஆவார். இறைவி திரிலோகநாயகி ஆவார். 

வலப்புறம் இறைவி சன்னதி உள்ளது. வராகி, சனி, சம்பந்தர், அப்பர், பைரவர், ஆரியன் ஆகியோர் உள்ளனர். கோஷ்டத்தில் தட்சிணாமூர்த்தி, விஷ்ணு, துர்க்கை ஆகியோர் உள்ளனர். 


</doc>
<doc id="422125" url="https://ta.wikipedia.org/wiki?curid=422125" title="இரவாஞ்சேரி விசுவநாதர் கோயில்">
இரவாஞ்சேரி விசுவநாதர் கோயில்

இரவாஞ்சேரி விசுவநாதர் கோயில் நாகப்பட்டினம் மாவட்டத்தில் உள்ள தேவார வைப்புத்தலமாகும். 

திருவாரூர்-கீழ் வேளூர் சாலையில் இடையில் 10 கிமீ தொலைவில் உள்ள நீலப்பாடியை அடுத்து 3 கிமீ தொலைவில் உள்ளது. 

இங்குள்ள இறைவன் விசுவநாதர் ஆவார். இறைவி விசாலாட்சி ஆவார். 

கருவறை மட்டுமே உள்ளது. சிறிய லிங்கத் திருமேனி காணப்படுகிறது. திருப்பணி செய்யப்படவேண்டிய நிலையில் கோயில் உள்ளது. 


</doc>
<doc id="422128" url="https://ta.wikipedia.org/wiki?curid=422128" title="சஞ்சயன் துரைசிங்கம்">
சஞ்சயன் துரைசிங்கம்

சஞ்சயன் துரைசிங்கம் கனடா நாட்டைச் சேர்ந்த ஒரு இலங்கைத் தமிழர் ஆவார். துடுப்பாட்ட வீரரான இவர் கனடா துடுப்பாட்ட அணியில் இணைந்து பல ஆட்டங்களை ஆடியுள்ளார். இவர் 1969 ஆம் ஆண்டு செப்டம்பர் மாதம் 11 ஆம் நாள் இலங்கையில் உள்ள கொழும்புவில் பிறந்தார்.


</doc>
<doc id="422130" url="https://ta.wikipedia.org/wiki?curid=422130" title="கொரநாட்டுக் கருப்பூர் அகத்தீசுவரர் கோயில்">
கொரநாட்டுக் கருப்பூர் அகத்தீசுவரர் கோயில்

கொரநாட்டுக் கருப்பூர் அகத்தீசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். 

கும்பகோணம்-சென்னை பேருந்துச் சாலையில் கருப்பூர் உள்ளது. அவ்வூர் கொரநாட்டுக் கருப்பூர் என்றும் வழங்கப்படுகிறது. கருப்பூரை அடுத்து 2 கிமீ தொலைவில் இக்கோயில் உள்ளது. 

இங்குள்ள இறைவன் அகத்தீசுவரர் ஆவார். இறைவி அகிலாண்டேசுவரி ஆவார். 

திறந்த நிலையில் கோயில் உள்ளது. லிங்கத்திருமேனி மட்டுமே இக்கோயிலில் உள்ளது. 

இவ்வூரில் சுந்தரேசுவரர் கோயில் என்ற மற்றொரு சிவன் கோயில் உள்ளது.


</doc>
<doc id="422149" url="https://ta.wikipedia.org/wiki?curid=422149" title="தற்பொழுது ஒளிபரப்பாகும் தமிழ் தொலைக்காட்சி தொடர்களின் பட்டியல்">
தற்பொழுது ஒளிபரப்பாகும் தமிழ் தொலைக்காட்சி தொடர்களின் பட்டியல்

இது தமிழ் தொலைக்காட்சிகளான சன் தொலைக்காட்சி, சீ தமிழ், விஜய் தொலைக்காட்சி, கலர்ஸ் தமிழ் தொலைக்காட்சி, ஜெயா தொலைக்காட்சி, கலைஞர் தொலைக்காட்சி, ராஜ் தொலைக்காட்சி, வசந்தம் தொலைக்காட்சி, சக்தி தொலைக்காட்சி, வசந்தம் தொலைக்காட்சி, வெற்றி தொலைக்காட்சி, நேத்ரா, ஐ.பி.சி தமிழ், பொதிகை தொலைக்காட்சி, பொலிமர் தொலைக்காட்சி போன்ற தொலைக்காட்ச்சியில் ஒளிபரப்பாகும் தொடர்களின் பட்டியல்.






</doc>
<doc id="422164" url="https://ta.wikipedia.org/wiki?curid=422164" title="முதல் பாபிலோனியப் பேரரசு">
முதல் பாபிலோனியப் பேரரசு

முதல் பாபிலோனியாப் பேரரசு (First Babylonian Empire) அல்லது பாபிலோனியாவை ஆண்ட முதல் வம்ச மன்னர்கள் என்றும் அழைப்பர்.பழைய பாபிலோனியப் பேரரசு, பண்டைய அண்மை கிழக்கின் மெசொப்பொத்தேமியாவின் தெற்குப் பகுதிகளை, பாபிலோன் நகரத்தைத் தலைமையிடமாகக் கொண்டு அமோரிட்டு மன்னர்கள் கிமு 2000 முதல் கிமு 1600 முடிய 400 ஆண்டுகள் ஆண்டனர். அமோரிட்டு மன்னர்களில் புகழ்பெற்றவரான மன்னர் அம்முராபி (கிமு 1792 – 1750) ஆட்சிக்காலத்தில், மெசொப்பொத்தேமியாவின் பிற இராச்சியங்களை வென்று பழைய பாபிலோனியப் பேரரசை விரிவாக்கினார். பேரரசர் அம்முராபியின் மறைவிற்குப் பின் 150 ஆண்டுகளில் பழைய பாபிலோனியப் பேரரசு மெல்ல மெல்ல வீழ்ச்சியடைத்துவங்கியது. கிமு 1595ல் இட்டைட்டுகளின் மன்னர் முர்சிலி என்பவர் பழைய பாபிலோனியப் பேரரசை கைப்பற்றினார்.

பாபிலோன் தொல்லியல் களங்கள் யூப்பிரடீஸ் அறு மற்றும் டைகிரிசு ஆறுகளின் வடிநிலப்பரப்பில் அமைந்திருந்ததால், அதன் தொல்லியல் களங்களில் முதல் பாபிலோனியப் பேரரசின் முதல் வம்ச மன்னர்களைப் பற்றிய செய்திகள் முழுவதும் கிடைக்கப்பெறவில்லை. இருப்பினும் பண்டைய அண்மை கிழக்கின் மெசொப்பொத்தேமியாவில் கிடைத்த தொல்லியல் பொருட்கள் மூலமும், யூதர்களின் பழைய ஏற்பாடு நூல்களிலிருந்தும் ஓரளவு முதல் பாபிலோனிய வம்ச மன்னர்களைக் குறித்த தகவல்கள் பெற முடிகிறது.

அமோரிட்டுகளின் தலைவர் அம்முராபி பாபிலோனியாவைக் கைப்பற்றி முதல் பாபிலோனிய வம்சத்தின் ஆட்சியை விரிவாக்கினார்.

இருப்பினும் பாபிலோனை அசிரியப் பேரரசர் முதலாம் சாம்சி-அதாத் மற்றும் லார்சா நாட்டின் முதலாம் ரிம் சின் போன்றவர்கள் ஆண்டனர்.
இவ்வம்சத்தின் முதல் மன்னர் சுமு-அபூம், தில்பத் மற்றும் கிஷ் போன்ற நகரங்களைக் கைப்பற்றி பாபிலோனியாவை விரிவாக்கினர்.இவரது வழித்தோன்றல் சுமு-லா-எல், பாபிலோன் நகரைச் சுற்றிலும் கோட்டைச் சுவர் கட்டத்துவங்கினார். இப்பணியை மன்னர் சுமுவாலிஅலும் ஆட்சியில் முடிக்கப்பட்டது.

முதல் பாபிலோனிய வம்ச மன்னர் சுமுவாலிஅலும், கிஷ் நகர புரட்சியாளர்களை வென்று, கசல்லு நகரத்தை அழித்து, நிப்பூர் நகர இராச்சியப் பகுதிகளைக் கைப்பற்றினார். 

யூதர்களின் பழைய ஏற்பாடு நூல்களில் அமோரிட்டு மக்களின் மன்னரான அம்முராபி குறித்த செய்திகள் உள்ளது. அமோரிட்டு மக்களால் அம்முராபி திபிலிரபி ("Dipilirabi") என அழைக்கப்பட்டார்.

பண்டைய அண்மைக் கிழக்கின் நூல்களில் அம்முராபி சட்டத் தொகுப்புகள் உள்ளது. இச்சட்ட நூல்கள் ஆப்பெழுத்தில் ஏழு அடி உயர சுட்ட களிமண் பலகைகயில் எழுதப்பட்டுள்ளது.

அம்முராபியின் சட்டத் தொகுப்பில் அம்முராபி எவ்வாறு பாபிலோனியாவின் மன்னரானார் என்பதையும், தன் ஆட்சியில் நீதியை நிலைநாட்ட கடவுள் அருளால் எவ்வாறு சட்டத்தை வடித்தார் என்பதையும் விளக்குகிறது.கிமு 1792 முதல் கிமு 1750 வரை ஆண்ட அம்முராபியின் எழுதப்பட்ட சட்டத் தொகுப்பே வரலாற்றில் மிகவும் பழையானது என்பர்.
அம்முராபி ஆட்சிக்கு வருகையில் பாபிலோனிய இராச்சியத்தில் தில்பத், சிப்பர், கிஷ் மற்றும் போர்சிப்பா நகரங்களே இருந்தன. கிமு 1761ல் அம்முராபி இசுன்னா நகரத்தைக் கைப்பற்றினார். கிமு 1760ல் மூன்றாவது ஊர் வம்சத்தினர் ஆண்ட மாரி நகரத்தைக் கைப்பற்றினார்.
அம்முராபி ஆட்சியின் 13வது ஆண்டில் தெற்கு மெசொப்பொத்தேமியாவில் உள்ள லார்சா, நிப்பூர், ஊர், உரூக், இசின் நகரங்களைக் கைப்பற்றி, பாபிலோன் நகரத்தைத் தலைநகராகக் கொண்ட முதல் பாபிலோனிய வம்சத்தின் புகழ் பெற்ற மன்னராக விளங்கினார். மெசொப்பொத்தேமியாவில் பாபிலோன் நகரம் ஆயிரம் ஆண்டுகளுக்கு மேலாக ஆதிக்கம் செலுத்தியது.

ஜிம்ரி-லிம் தொல்லியல் களத்தில் கிடைத்த தொல்பொருட்கள் வாயிலாக அம்முராபியின் வரலாறு, இராஜதந்திர உறவுகள் அறிய முடிறது. யூப்பிரடீஸ் ஆற்றின் கரையில் பாபிலோன் நகரம் அமைந்திருந்தது. ஆற்று வெள்ளத்தாலும், மண் அரிப்பாலும் பண்டைய பாபிலோன் நகரம் தாக்கப்பட்டதால், அதன் தொல்லியல் களங்களில் தொல்பொருட்கள் கண்டறிய இயலவில்லை. 

எப்லா இராச்சியத்தின் தலைநகரான மாரி தொல்லியல் களத்தில் கண்டெடுத்த அரண்மனையில் இருந்த சுடுமண் பலகைக் குறிப்புகள் மூலம், பாபிலோனிய மன்னர் அம்முராபி, மாரி, எப்லா போன்ற இராச்சியத்தினருடன் கொண்டிருந்த இராஜதந்திர உறவுகள் புலப்படுத்துகிறது. 

அனதோலியாவின் சிரியாவில் இருந்த இராச்சியங்களுக்கும், மெசொப்பொத்தேமியாவில் இருந்த இராச்சியங்களுக்கும் அடிக்கடி போர்கள் நடைபெற்றதால், போர்கள் தொடர்பான களிமண் பலகைகளில் எழுதப்பட்ட ஆவணங்கள் தொல்லியல் அகழ்வாய்வில் கண்டறியப்பட்டது.

இந்த ஆவணங்களில் இராச்சியங்களிடையே இருந்த பிணக்குகள் விவாதிக்கப்பட்டதையும், தெய்வீக உறுதிமொழிகளும், இராச்சியங்களுக்கிடையே செய்து கொள்ளப்பட்ட ஒப்பந்தங்களும்; உடன்படிக்கைகளும் அறிந்து கொள்ள முடிகிறது. 

அம்முராபி ஆட்சிக் காலத்தில் சுமேரியம் மற்றும் அக்காதிய மொழிகளின் ஆப்பெழுத்துகளில் சமயம், கவிதை, அறிவியல் குறிப்புகள் தொகுக்கப்பட்டது. மேலும் யூப்பிரடீஸ் மற்று டைகிரிஸ் ஆறுகளிலிருந்து கால்வாய்கள் வெட்டி வேளாண்மைக்கு நீர் ஆதாரங்களை பெருக்கினார். பாபிலோனில் பெரிய அரண்மனைகளை கட்டி, இரட்டை அடுக்குச் சுவர்களால் பாபிலோன் நகரத்தைச் சுற்றிலும் மதில் சுவர்களை எழுப்பினார்.

அம்முராபியின் ஆட்சிக்கு முன்னர், மூன்றாவது ஊர் வம்ச பேரரசர் சர்கோன் மிகவும் செல்வாக்குடன் விளங்கினார்.

பழைய பாபிலோன் நகர அரச சக்தியாக சூரியக் கடவுள் கருதப்பட்டது. பாபிலோனிய மக்களின் சூரியக் கடவுளான சமஸ், நீதிக்கான கடவுள் என்பதையும், அவரே வானத்திற்கும், பூமிக்கும், அனைத்து உயிரினங்களின் கடவுள் எனப்தை அம்முராபியின் சட்டத் தொகுப்பில் குறிக்கப்பட்டுள்ளது. 

பாபிலோனினின் அழிவு குறித்த குறிப்புகள், இட்டைட்டுப் பேரரசர் முதலாம் முர்சில்லிஸ் ஆட்சிக் காலத்தில் கிடைத்துள்ளது. அக்குறிப்பின் படி, பாபிலோனியப் பேரரசில் சிம்மு (சிவன்) மாதத்தில் தோன்றிய இரண்டு சூரிய, சந்திர கிரகணங்களே பாபிலோனிய நகரத்தின் அழிவிற்கு காரணம் எனக்கூறுகிறது. கிமு 9 பிப்ரவரி 1659 அன்று நிகழ்ந்த சந்திர கிரகணம், 4:43 முதல் 6:47 வரை நீடித்தது. அதே மாதத்தில், கிமு 23 பிப்ரவரி 1659ல் நிகழ்ந்த சூரிய கிரகணம் காலை 10:26 முதல் 11.45 மணி வரை நீடித்தது.



</doc>
<doc id="422178" url="https://ta.wikipedia.org/wiki?curid=422178" title="கோவிலடி திவ்யஞானேசுவரர் கோயில்">
கோவிலடி திவ்யஞானேசுவரர் கோயில்

கோவிலடி திவ்யஞானேசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். 

திருவையாறு வட்டத்தில் பூண்டி அருகில் உள்ள கோவிலடி என்னுமிடத்தில் உள்ளது. இவ்வூர் முன்னர் திருப்பேர் நகர் என்றழைக்கப்பட்டது.

இங்குள்ள இறைவன் திவ்யஞானேசுவர் ஆவார். இறைவி அகிலாண்டேசுவரி ஆவார். 

முகப்பு வாயிலைக் கடந்ததும் மூலவரை தரிசிக்கலாம். வலப்புறம் இறைவி சன்னதி உள்ளது. திருச்சுற்றில் விநாயகர், பாலமுருகன் சன்னதிகள் உள்ளன. 


</doc>
<doc id="422198" url="https://ta.wikipedia.org/wiki?curid=422198" title="சபிர் ரகுமான்">
சபிர் ரகுமான்

சபிர் ரகுமான் (Sabbir Rahman (பிறப்பு:நவம்பர் 22, 1991) வங்காளதேசத் துடுப்பாட்ட அணியின் வீரர் ஆவார், இவர் ராஜ்ஷாசி மாகாணம் சார்பாக விளையாடி வருகிறார்.சகலத் துறையரான இவர் வலது கை மட்டையாளர் மற்றும் இடது கை கழல் திருப்பப் பந்துவீச்சாளர் ஆவார்.இவர் 19 வயதிற்கு உட்பட்ட வங்காளதேச அணியின் தலைவராக இருந்துள்ளார்.

இவர் வங்காளதேசத்தில் உள்ள சர்வதேச அமெரிக்கப் பல்கலைக் கழகத்தில் பயின்றார்.

நவம்பர் 21, 2014 இல் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் வங்காளதேச அணி சார்பாக அறிமுகமானார்.2016 ஆம் ஆண்டு நடைபெற்ற ஆசியக் கோப்பை போட்டியில் அதிக ஓட்டங்கள் சேர்த்த வங்காளதேச வீரர்கள் பட்டியலில் முதலிடம் பிடித்தார். இந்தத் தொடரில் வங்காளதேச அணி, ஐக்கிய அரபு அமீரகத் துடுப்பாட்ட அணி, இலங்கைத் துடுப்பாட்ட அணி மற்றும் பாக்கித்தான் துடுப்பாட்ட அணி ஆகிய அணிகளை வீழ்த்தி இறுதிப் போட்டிக்குச் சென்றது. இறுதிப் போட்டியில் இந்தியத் துடுப்பாட்ட அணியிடம் தோல்வியடைந்தது. இந்தத் தொடரில் மொத்தம் 174 ஓட்டங்களை 44.00 எனும் சராசரியோடு எடுத்தார். அவரின் "ஸ்டிரைக் ரேட்" 123.94 ஆகும். மேலும் தொடர்நாயகன் விருதினையும் வென்றார். இலங்கைத் துடுப்பாட்ட அணிக்கு எதிரான போட்டியில் 50 ஓட்டங்கள் அடித்து அணியின் வெற்றிக்கு உதவினார். இதன்மூலம் பன்னாட்டு இருபது20 போட்டியில் இலங்கை அணியினை முதல் முறையாக வங்காளதேச அணி வென்று சாதனை படைத்தது.

அக்டோபர் 20, 2016 இல் இங்கிலாந்துத் துடுப்பாட்ட அணிக்கு எதிரான் தேர்வுத் துடுப்பாட்டப் போட்டியில் இவர் அறிமுகமானார்.

வங்காளதேச பிரீமியர் லீக் தொடரில் இவர் 122 ஓட்டங்கள் அடித்தார். இதுவே ஒரு தனிப்பட்ட வீரர் எடுத்த அதிக பட்ச ஓட்டம் ஆகும். இந்தச் சாதனையை கிறிஸ் கெயில் 2017 ஆம் ஆண்டில் முறியடித்தார்.

2018-2019 ஆம் ஆண்டிற்கான வங்காளதேச பிரீமியர் லீக் தொடரில் இவர் செல்ஹெட் சிக்சர்ஸ் அணிக்காக விளையாட உள்ளார்.

சபிர் ரகுமான் பல ஒழுங்கீன பிரச்சினைகளில் சிக்கியுள்ளார். வங்காளதேச பிரீமியர் லீக் தொடர்களில் ஒழுங்கீனமற்ற செயல்களில் ஈடுபட்டதற்காக ரகுமான் மற்றும் அல் அமீன் உசைன் ஆகியோருக்கு போட்டிக் கட்டணத்தில் 30 மற்றும் 50 விழுக்காடு தண்டனத் தொகையாக நிர்ணயம் செய்யப்பட்டது. மேலும் 20 இலட்சம் அபராதமாக விதிக்கப்படட்து. மாகாண துடுப்பாட்ட போட்டியில் தாகா மெட்ரோபொலிஸ் அணிக்கு எதிரான முதல் தரத் துடுப்பாட்டப் போட்டியில் விளையாடிக் கொண்டிருந்த போது இவருக்கு உள்ளூர்ப் போட்டிகளில் விளையாட வங்காளதேச துடுப்பாட்ட வாரியம் 6 மாதங்கள் தடை விதித்தது. இந்தப் போட்டியின் இரண்டாம் நாள் ஆட்டத்தின் போது ரசிகர் ஒருவர் கூச்சலிட்டதனால் அவரை சபிர் தாக்கினார். இது குறித்து மூன்றாம் நாள் ஆட்டத்தின்போது நடுவர் சபிர் உடல்ரீதியாக முறையற்று நடந்ததாகத் தெரிவித்தார்.

மேற்கிந்தியத் தீவுகள் அணிக்கு எதிரான போட்டியில் வங்காளதேச அணி தோற்றது. இதனால் ஏற்பட்ட வாக்குவாதத்தில் இரண்டு ரசிகர்களுக்கு முகநூலில் சபிர் பிரச்சினை செய்ததற்காக வங்காளதேசத் துடுப்பாட்ட வாரியம் சூலை 28 இல் விசாரணை அமைத்தது.


</doc>
<doc id="422199" url="https://ta.wikipedia.org/wiki?curid=422199" title="மாளிகைத்திடல் சுந்தரேசுவரர் கோயில்">
மாளிகைத்திடல் சுந்தரேசுவரர் கோயில்

மாளிகைத்திடல் சுந்தரேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். 

இக்கோயில் கும்பகோணம் அருகில் உள்ள பாபநாசம்-திருக்கருக்காவூர் சாலையில் 8 கிமீ தொலைவில் வெண்ணாற்றின் வட கரையின் இடது புறத்தில் உள்ள மாளிகைத்திடல் என்னுமிடத்தில் அமைந்துள்ளது. 

இங்குள்ள இறைவன் சுந்தரேசுவரர் ஆவார். இறைவி சௌந்தர்யநாயகி ஆவார். 

திருநல்லூர் சப்தஸ்தானத்தில் இடம் பெறும் ஏழுர்த்தலங்கள் திருநல்லூர், கோவிந்தக்குடி, ஆவூர், மாளிகைத்திடல், மட்டியான்திடல், பாபநாசம், திருப்பாலைத்துறை ஆகிய தலங்களாகும்.

300 ஆண்டுகளுக்கு முன்பு மராட்டியர் காலத்தில் கட்டப்பட்ட இக்கோயில் பராமரிப்பின்றி உள்ளது. 


</doc>
